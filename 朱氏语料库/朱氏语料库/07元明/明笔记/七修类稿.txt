
       │ 七修类稿 │   明?郎瑛
    

    ●卷一?天地类
    ○经星牛女
    《容斋随笔?辩鬼宿度河篇》曰：经星终古不动。殊不思天是动物，经星即其体也。蔡传曰：绕地左旋，一日一周而过一度，夜视可知矣。但不似纬星周天，各有年数。牵牛织女七夕渡河之说，始于《淮南子》乌鹊填河而渡织女。《续齐谐志》云：七月牵牛嫁织女。诗人后遂累累致词，殊不知《淮南》好奇，《齐谐》志怪，皆不足信。故杜老有诗云：“牵牛出河西，织女处其东；万古永相望，七夕谁见同？”可谓继案矣。又《尔雅》并《荆楚记》俱以河鼓为牵牛，不知何据？《月令》明曰：“季春旦，牵牛中；仲秋昏，牵牛中。”正指牛宿言也。
    ○星验
    尝观《震泽长语》云：“国朝中台星常坼，或以上下不交，或以本朝不立宰相之故。又曰：北斗七星，第四星常不明，不知何也？予固不知天文，常见其商巫咸谓：第四星名天权，主时令也。汉张衡又谓：不明或变，朝廷废正乐。今桃李冬华，雨俨皇保岁岁有之，却又今之乐，果古之元声乎？太常典乐之官，不过修迹而已，果如阮咸信都芳者乎？是可知矣。张衡又论中台主宗室。今据正德以后，安化、宁王二藩叛逆，楚世子枭首，又不应乎？予闻正德初年，彗星扫文昌。其后刘瑾一出，首逐内阁，自后台谏九卿，无不被祸，岂非文之厄也乎？
    ○生平奇见
    姚江杨安世抚，提学宪副也。予尝与论山川之奇，语予曰：吾平生奇见，无出于四川雅州。去州数十里，石壁一带，上有笔峰，长短数千，下有深岩，悬石数百，皆五彩锦川文石，青白红紫，灿烂夺目，至此而精神为之恍惚也。又云：南临安府，去城数十里，有洞曰颜洞，嘉靖中，蒙自县丞颜宏所开也。其地两山夹峙，水从洞入，洞口白石一柱，如玉垂水中，暗然莫测，人莫敢进。颜放舟然火而入，穷其至极，然后知洞有三层。迤逦盘旋而上，入深四十余里，广处可坐千人，高不知其几何，洞水出阿弥州。下洞一龙，仰附于洞前，二足捧头而下，鳞角眼爪，纤悉具备。中洞狮象相峙于口，内则飞走之禽，器具之物，不可枚数，若白鹭、青鱼、黄罗伞、红桌围种种，色相宛然，而钟鼓二石，叩之声切肖也；入深，观音半身，面如傅粉，唇若点朱，头总一髻，左有青石净瓶，右有白石鹦鹉；尽，则石床一张，上下四柱，菱花片壁，即人间之拔步耳。上洞一僧一道，蹲踞相视，若渔樵问答之状；极后，洞门坐一老翁，戴东坡巾，但少生气耳。又普安进山四十里，有玲珑石树二株，一则绿干红花之桃，一则青干白花之李，非若绘画于壁者也。
    予因疑洞中肖形之物多，乃前代好事者为之。杨曰：若假斧凿，虽去数百年，自然与天生不同，而观音一面，果当时颜色妆成，薰蒸于洞，则本朝二百年矣，近日方开，岂能尚如初妆之色，二树之妙，又果人为之耶？因相语曰：天地精华之气，中国萃人而边夷发于山川也。
    ○五星聚
    周将代殷，五星聚房。齐桓将霸，五星聚箕。高帝元年，五星聚于东井，客张耳曰：“东井秦地，汉王当入秦以取天下矣。”已而果然。唐玄宗开元三年八月，五星聚箕尾，占曰：“有德则庆，无德则殃。”果开元治而天宝乱也。宋太祖建隆三年十一月，五星聚于奎，占者曰：“有德受命，奄有四方，子孙蕃昌。”后历年果多。予意开濂洛关闽之学，亦本于是。洪武间，五星亦聚奎。谅占必如宋验也。嘉靖二年，五星聚于室，当时予谓人曰：“室，营室也。”甘德、石申皆指室为太庙，吾知国家其必有事于清庙而光大其国乎。至十五年，大兴土木，九庙更新，天下文明，天道昭昭矣。呜呼！自周至今，二千八百余年，而五星会聚如此，而一星独犯一宿则多矣。噫，此治日常少，而乱日常多。
    ○紫微垣
    紫乃赤黑相合而成，天垣称紫微者，取二色水火相交之象。水火相交，万物以之为生；万物以之为生，是为万物之主宰。故垣具天枢星天皇帝星，所以天子之居，亦谓之紫宸。微者，取至精之义耳。
    ○阳奇阴耦
    阳为奇，阴为耦；昼属阳，夜属阴；昼得奇，夜得耦。奇单，故日得一；耦拆，故夜得二。是以上半夜为今日，下半夜为明日，是夜得二也。
    ○六十甲子
    六十甲子之纳音，各书所论不同：有止以生克而言，有兼律吕而言，然皆有理。有求意深远，不若《辍耕录》所载瑞桂堂之说，深为痛快。盖以金木水火土之音而明之也，但辞欠明白。今增解其义，以志于左：
    夫一六为水，二七为火，三八为木，四九为金，五十为土。然五行之中，惟金木有自然之音，而水火土必相假而成音：水遇土激则有音，故五与十，土之数也，乃为水音；火入水沃沸而有音，故一六，水之数也，乃为火音；土经火锻而有音，故二七，火之数也，乃为土音。所以金音四九，木音三八，土音五十，水音一六，火音二七，此不易不论。又支干之数，甲己子午九，乙庚丑未八，丙辛寅申七，丁壬卯酉六，戊癸辰戌五，巳亥则四也。是以甲子、乙丑，甲与子皆九数，乙与丑皆八数，总计四字，通得三十有四，除却三十成数，其四乃金也，故甲子、乙丑纳音为金。丙寅、丁卯，丙寅皆七数，丁卯皆六数，总计四字，通得二十有六，除却二十成数，六乃水数也，火以水为音，故丙寅、丁卯，纳音为火。戊辰、己巳，其数二十有三，三乃木数也，故纳音为木。庚午、辛未，其数三十有二，二乃火数也，土以火为音，故庚午、辛未，纳音为土。甲申、乙酉，其数三十，十乃土数也，水以土为音，故甲申、乙酉，纳音为水。五行各举一条，余皆以此例，起皆可合矣。但海中金等语，甚不可晓。据《辍耕》所载，星家之说，既在生属，又指阴阳，牵强难从。先辈王志道以方隅言者，亦有难通之处，差胜于诸家，今亦增损，使就明白，待博洽者更焉。
    谓天干乃气之运，甲乙为始，丙丁为旺，戊己为化，庚辛乃成，壬癸为终。所谓海中金者，甲乙气之始，金始生而在子丑北方大水之位，故为海中金。炉中火者，丙丁气之旺，又居寅卯长生之地，乃炉中之火存而不息者也。戊己气之化，木化居东南辰巳之方，长养丰茂，其大林之木乎？庚辛气之成，土成在午未南方常行之地，故曰路傍土。壬癸气之终，而为用乃在申酉方肃杀之地，其用则刀剑金也。甲乙火始然，而居戌亥乾天之方，火至高而不为用，此山头火也。丙丁水气方旺，在子丑坎方，其流不息，非涧下之水乎？戊已土化，在寅卯木盛之地，有遮防之义，若藩篱然，乃城头土也。庚辛金气既成，居辰巳之位，与申酉相得，金之正色，如白浦金也。壬癸木气之终，木终于午未南方火旺之地，泄气太重，中空无用，杨柳木也。甲乙之水始生于申酉之方，长生之地，源源而来，非井泉水乎？丙丁土旺于戌亥之方，休息之所，不为用也，又居乾位至高，休息而无用，不生物者也，乃屋上土矣。戊己火化，火为至阳，包于子丑坎方至阴之下，阳为阴掩，震击发声，乃霹雳火也。庚辛木成于东方木旺之地，常青不凋，松柏木也。壬癸水终而钟于东南归聚之处，奔赴不息，长流者也。甲乙金始生于午未火乡，火锻之金，乃弱金也，故为砂石金，言细弱也。丙申之火虽旺于申酉之方，与艮宫相对，艮山高峙，此乃山下火也。戊己木化在戌亥休息之地，又得长生，故为平地之木。庚辛戊己成矣，乃在子丑水土和合之中，遂成粘和之土，不能生育，是壁上土也。壬癸金终而为用，乃居寅卯之地，方绝而始生为微薄，乃金箔金也。甲乙火始生，乃灯也，仍在辰巳巽风之方，必须遮覆，故为灯火也。丙丁水旺南方午未之方，天汉所经，莹明可见，天河也。戊己土化而在申酉坤方，土得长生，而坤方平易，坦道也，非大驿道路之士乎？庚戌金已成矣，成则为器，乃居戌亥乾方，乾为首，在上之用，故为首饰，钗钏之金也。壬癸木气既终，采伐为用，居子丑水地，水善利万物者；采伐而利物，莫如桑柘矣。甲乙之水，始出者也，在寅卯之地，艮山之下，非大溪水乎？丙丁之土虽为壮旺，乃在巳火辰土之间，烧炼成砂，为砂中土也。戊己化火，升于午未阳明之处，其光焰赫然，天上之火也。庚辛木气既成，在申酉西方，石榴自西而至者，乃西方木也。木胎于西而生子至多者，榴也。戊辰水之成，到戌亥休息之地，水之窟宅，非大海水乎？
    王志道，正统间杭人，而纳音海中金等语，决非汉人作，以其有石榴木也。
    ○吴山第一泉
    杭吴山之麓，有大井，乃吴越王时韶国师所凿也。其水泓深寒洁，异于众泉。淳潭∥矗大旱，城中诸井皆竭，独藉此水。安抚赵与[B170]奏为祠，覆亭其上，井口甚巨，往往有冤抑者投于中。绍兴中，太尉董德之作大木石板嬷，面开六眼，时夜闻井中有人叫：“你几个怕坏活人，我几个几时托生！”历元至今，木石俱损，仍多落井者。弘治间，参政周木复嬷，面界五眼，至今存焉。
    ○水气天地
    天，气也；地，质也。地之上，阳也，故气焉；地之下，阴也，故水焉。此阳无形而阴有迹也。然气复为水，此阴阳原始反终之义也。何以见之？气自卑而升上，水出于山，气之化也；水自高而趋下，入于大海，水归本也。盖水气一也，气为水之本，水为气之化，气钟而水息矣，水流而气消矣。盈天地间万物，由气以形成，由水以需养，一化一归，一息一消，天地之道耳。
    ○岁月阳名
    岁阳岁名，考之字义，贴之太岁，不可晓也。故洪景卢以为不可强为之说；郭景纯亦曰未详，谓起于《尔雅》。《尔雅》，周公所著，何陈氏《世编》、司马贞《索隐》，皆收于天皇氏之下。此宋景濂辩《尔雅》非周公之书，明矣。予又以文字起于仓颉，大挠始作甲子，何天皇之时，即有此名，是孰传而孰信耶？先儒以《尔雅》隆于汉时，恐或然也。盖《淮南子?天文训》中，细解其义，惟以月令为主，支干配合而言；又以子配癸，不依次序，不知何也？亦恐未为太岁在某之意。但郭、洪二公以为是耶，则当引以明之；非耶，则当据以辟之。岂当时皆未见之耶？或始于《鸿烈》解亦未可知，所谓《淮南》乱言乖实是也。今据其解，分其支干，增释其义，以俟博学者辩焉。
    太岁在甲曰阏逢，言万物锋芒欲出，拥遏而未通也。在乙曰旃蒙者，旃，ヵ；蒙，冒也；言万物萌动蒙甲而出也。在丙曰柔兆，柔，软也；兆，龟坼之兆；言万物生枝布叶也。在丁曰强圉，言万物刚胜也。在戊曰著雍，戊在中央，主和养万物也。在己曰屠维，言万物各成其性。屠，别；维，离也。在庚曰上章，章，明也，万物毕生，至秋而章明也。在辛曰重光，重，再也；光，新也；言万物将就成熟而再新也。在壬曰玄默，言岁终包任万物而深藏也。在癸曰昭阳，昭，显也；言阳气始萌，万物将显也。太岁在子曰困敦者，困，混也；郭，沌也；言阳气皆混沌，万物无芽蘖也。在丑曰赤奋若，赤，阳色；奋，起也；若，顺也；言阳奋起而万物无不顺其性也。在寅曰摄提格，格，起也；言万物承阳而起也。在卯曰单阏，单，盛也；阏，止也；言阳气推万物而起阴气自止也。在辰曰执徐，执，蛰也；徐，舒也；言伏蛰之物皆散舒而出也。在巳曰大荒路，荒，大也；方万物炽盛而大出，霍然落落大布散也。在午曰敦，敦，盛也；，壮也；言万物皆盛壮也。在未曰协洽，协，和也；洽，合也；言阴欲化万物而炎气渐和合也。在申曰氵君滩，氵君，大也；滩，修也；言万物皆修长其精气也。在酉曰作噩，作噩，零落也；言万物皆将多落也。在戌曰阉茂，阉，蔽也；茂，冒也；言万物皆蔽冒也。在亥曰大渊献，渊者，藏也；献者，迎也；言万物终于亥，大小深藏窟伏以迎阳也。
    又有月阳月名：月在甲曰毕，乙曰桔，丙曰修，丁曰圉，戊曰厉，己曰则，庚曰窒，辛曰塞，壬曰终，癸曰报。正月为陬，二月为如，三月为Ｂ１６，四月为余，五月为皋，六月为且，七月为相，八月为壮，九月为玄，十月为阳，十一月为辜，十二月为涂，此《鸿烈》又无所解也。但历书谓太初十月为毕，及《左传》十月为良，《国语》有至玄月之称，疑亦《尔雅》、《汉书》也。若夫以阏逢为焉逢，旃蒙为端蒙，柔兆为游兆，大荒落为芒落，作噩为作鄂，阉茂为掩茂，重光与昭阳互相更易，大渊献与困敦彼此更换，多书于太史公历书，此盖少有义理，岁久传讹，不足辩也。
    ○潮汐
    海潮之说，有谓天河激涌，地机翕张，曰出海而冲击，山为涌而涛随，是皆穿凿不根，与海鳅出入，神龙变化者等耳。至谓水随月之盈虚，月周天而潮应，元气与地浮沉，水往从月之理，捕风捉影，得此失彼，则又难免管窥外编之辩。独《挥麈录》所载燕肃《海潮论》、《辍耕录》历载宣昭《潮候说》，所见相同，义亦明白。但《潮论》宇多差舛，《潮说》句犯地有浮沉之辩，今并录出，删其繁文，释其字义，注其讹处，使穷理者有可考焉。虽然，计其二文，乃于东南二海，浙江之潮，消长晨夕之故，似可谓得其旨矣。但《岭外录》云：钦廉之潮，日止一潮；琼海之潮，半月东流，半月西流，随其长短之星，不系月之盛衰。《广西志》又载：桂林府圣水岩则子时潮上，午时潮落，三五十年有一大潮。据此，则二说又难通矣。何也？水固有东西南北之分，元气日月，抑岂有二者哉？故深远难明者，不若近易可见。史氏伯右黄翕张之论，大为有理，但其曰：“气即水之气”似亦未当。余则随辩于下，其曰大小早晚之未得者，余复推其所以，故今先录燕、宣二论于前，仍列史论并予一得之愚于底，以俟博识。
    燕肃曰：“大率元气嘘吸，天随气而涨敛，溟渤往来，潮顺天而进退者也。以日者，重阳之母，阴生于阳，故潮附之于日也；月者，太阴之精，水属阴，胡潮依之于月也。是故随日而应月，依阴而附阳，盈于朔望，消于フ魄，虚于两弦，息于尹肉，故潮有大小焉。今起月朔夜半子时，平于地之子位四刻一十六分半，月离于日在地之辰，次日移三刻七十二分，对月到之位，以日临之，次潮必应之，过月望复东行，潮附日而又西应之，至后朔子时四刻一十六分半，日月潮水亦俱复会于子位。于是知潮当附日而右旋，以月临子午，潮必半矣；月在卯酉，汐必尽矣；或消息又少异，而进退盈虚终不失时，明矣。”又曰：“四海潮皆平渐，惟浙江涛至，则亘如山岳，奋如雷霆，何也？或云夹岸有山，南曰龛北曰赭，二山相对，谓之海门，岸狭势逼，涌而为涛矣。若言岸势逼，则东溟自定海吞余姚、奉化二江，侔之浙江，尤甚狭迫，潮来不闻波涛有声耳。今观浙江之口，起自纂风庭，北望嘉兴大山，水阔二百余里，故海商舶船，怖于上氵单，惟泛余姚小江，易舟而浮运河，达于杭越矣。盖以下有沙氵单南北亘之隔碍，洪波蹙遏，潮势猛怒顿涌，声势激射，故起而为涛耳，非江山浅逼使之然也。”
    宣昭曰：“圆则之运，大气举之；方仪之静，大水承之。气有升降，地有浮沉，岂地谓哉！而潮汐生焉。月有盈虚，潮有起伏，故盈于朔望，虚于两弦，息于尹肉，消于フ魄，而大小准焉。月者阴精，水之所生；日为阳宗，水之所从；故昼潮之期，日常加子；夜潮之候，月必在午，而晷刻定焉。卯酉之月，阴阳之交，故潮大于余月。大梁、析木，河汉之津也。朔望之后，天地之变，故潮大于余日。寒暑之大，建丑未也。一晦一明，再潮再汐；一朔一望，再虚再盈；天一地二之道也。月经于上，水纬于下，进退消长，相为生成，历数可推，毫厘不爽，斯天地之至信，幽赞于神明，而古今不易者也。”
    史伯釉唬骸扒猿⑸匣经典，下采舆言，似有以得其仿佛者，而未敢自以为是也。夫余氏候东南二海之潮，平于东者常先，平于南者常后，每于三时为差，不知其所以有先后者。殊不思潮之长落，不过以北水南水候之而已。是故北水南来则为长，南水北来则为落。是则潮之长，必自北而南也，然后知东南二海，潮候有不同者，以此而已。然犹未知潮之长，必自北而南者，又何故也。以愚度之，天以河图示象于圣人，圣人以易象示教于天下，后世不信天与圣人，尚谁信哉？河图以一六水居北，而后天八卦之方位，亦以坎为北方之卦，坎之象非水乎？是则北固水之定位也，潮之自北而南，岂必外此而他求哉！虽然，潮特有形之物，非有气以运之，亦不能以自行也，气即木之气耳，。是故气有翕张，则潮有长落。方其气之始张于地，则水为气所拥而南奔，是为潮长；张之极，则水益南而潮以平；张极而翕，翕则水北还而潮落矣；翕极复张，张极复翕，则潮又长而又落矣。气之张于北也有定所，则潮之长也宜同时矣。是故东以平而南方生，南既平而东已落，东既落而北复生矣。气之一翕一张，如循环然，无停机也；潮之一往一来，应期不爽，此理之常，无足怪者。区区愚见，仅止于此。至于潮有大小早晚之异，则未得其说，不敢以臆决也。无已，则故信与月相应之言可也。惟潮大卯酉之月，则终莫知其故，恐亦不过由于一气之运而已，必深求其如何以质之，则凿矣。”
    管见曰：人与天地，本同一体，但形势有大小之分耳。即此喻彼，不辨自明，此史氏一气之说，极为有理，但其未就人身思之，故曰大小、早晚、卯酉之月，不得其说。殊不思天地之大，非丝丝缕缕之可符，如水落三时之不同者是耳。且夫天地之有水，犹人之有血也，水由气以往来于地，犹血之以气往来于脉，皆一气之所致也。故水有潮不潮者，如人身之血有行脉不行脉者：时刻之不爽者，即一息四至之期也；大小之不同者，即春弦夏洪之道也。日止于一潮，或半月东流，半月西流者，亦犹两乔之与两手，迟速大小，所见之不同也。是脉虽皆由于一身，而经络所属自异耳。概以论其理可也。深求所以，徒敝精神，岂特凿也哉！至于潮必东起者，东乃生气之方，阴阳之气始于此也。百川之水尽赴于东，返本之义焉；如人身之气血，必归源于中焦，亦起于寅时生气之际也。
    ●卷二?天地类
    ○杭州宋宫考
    杭治自隋以来，在凤凰山下，今万松牌楼地也。五代钱氏据有吴越，即以州治扩而大之，依山阜以为宫室，其子城南门曰通越，北门曰双门。建炎三年，高宗诏以为行宫；至绍兴元年十一月，诏守臣徐康国营建宫殿，复展大之，徙州治于清波门内。德潭年宋亡，明年为至元十四年，民间失火，飞烬及宫室，焚毁殆尽。后十四年，西僧杨琏真伽言于朝，即其基为佛寺五：曰兴元，曰报国，曰尊胜塔，曰般若，曰小仙林塔。元末，张士诚据有杭城，毁塔为城，并四寺俱废，止存今之报国焉。计其地，南自胜果入路，北则入城，环至德侔牌，东沿河，西至山冈，自地至山，随其上下以为宫殿也。
    ○杭州宋祀典考
    圜邱坛，今龙华寺西首。社稷坛，今慈云岭上。太庙，今察院，依山。东太乙宫，今祖山寺。西太乙宫，今和靖墓北。九宫贵神坛，今菜市门外一里许。籍田、先农、高薜忍常今天龙寺处。海神大祀坛，今菜市门外太平桥东。景灵宫，仿汉原庙之制，今宝极观北。
    ○杭宋勋臣郎官宅考
    张循王俟府，在清河坊里，故名。杨和王沂中府，今洪福桥对长春巷，右街之大渠，尚是旧开也。刘煌蹒府，与韩蕲王世忠府相连，皆在北司马坊对，刘居西，韩居东也。岳武穆王飞府，今北司银瓶娘子庙连东。卿监郎官宅，在井亭桥南。七官宅，在郭婆井。省院官宅，在开元宫前。十官宅，在睦新坊。三官宅，在潘阆巷。
    ○杭州宋官署考
    左右丞相参政知枢密院佥书府，俱在今南仓前大街口。六部，又在南一带。学士院，今洋泮铺处。三省六房院，今三桥子西。枢密五房院，今洪福桥西。国史院，安荣坊山上。秘书省，今布政司。御史台，一在清河坊里，南新街牌对，一在今织染局；太常寺亦是局地。宗正寺、玉牌所，今察院地。大理寺，在车桥西。司农寺、将作军器监，俱在今侍郎府侧。临安府贡院，在钱塘门外。礼部贡院，在观桥西。浑仪台、太史局，今至德观后山。国子监，今北司门内五道之地；武学即其街之东。仁和县，今梅家桥。钱塘县，今钱塘门内北。太医局，今通江桥北。惠民和济局，今官巷口北。六部架阁库，今天水院桥后。法物库，今梅家桥。行用库，今镇守府。南驿，今跨浦桥南江岸。北驿，今卖鱼桥南。都亭驿，今泥路西。班荆馆，今赤岸。已上官署，各书与志相同而可指其处者，特录出以便人知，不同而疑似者，则缺焉。
    ○雪花六出
    雪花六出，先儒以雪为水结，地六为水，故六出也。云间唐龙江以为春雪五出，岂非水所结耶？勿得其义。不知水乃阴物，阴盛极寒，则成雪也，地六为水之说非谬；至春则阳和矣，一时虽寒而成雪，非至盛之时，故散碎而不见其形质耳，亦不特五出也。
    ○淮水
    《禹贡》曰：“导淮自桐柏，东会于泗沂。”蔡注引桑钦《水经》云：“淮水出南阳平氏县胎簪山，禹自桐柏导之耳。”有宦客尝亲至其地，语予曰：“胎簪在信阳州，桐柏泉在桐柏县。今信阳至桐柏百二十里，地形较之，胎簪低于侗柏百余丈，今止见桐柏二泉，口各大丈余，泉涌流出，然后过南阳城东北，渐大而东会于泗沂也。”又按唐县志云：淮水在县东南一百八十里，《禹贡》导淮自桐柏者，此也。今胎簪山绝无泉，其源实出桐柏山北支。《通志略》亦曰：“淮水出唐州桐柏县大复山，东过信阳。”夫据人之亲见，又有志为证，则《禹贡》自是，而蔡注所引非也。且水虽有伏流之说，胎簪既低于桐柏百丈，恐地厚不应如此，而所见又只是桐柏出泉，不知桑钦当时何以知出胎簪也。《中都志》又引《风俗通》曰：“淮庙在唐州，庙前槐树下有一泉眼，淮水出焉，其源甚窄。今考《风俗通》无有，实谬论也，必以《禹贡》为是无疑。”
    ○镇青门
    青州府城外罗北门，曰镇青，俗曰马异。左转数丈，将抵门座之角，人或持石击地，自远至砖中，则砖中若鸡栖之声。予旧闻之不信，后亲至地为之，果然，莫能辩其理也。今城击已成穴，有司禁之。
    ○风水
    “徐州不打春，邳州无东门；若使打春与开门，蝎子咬死人。”此俗谚如是，今果然。又青州城俗名卧牛城，以其形似也；府官有边姓者，至则城必坍损。甘州城外有塔依城，其名镇风。嘉靖间，傅都以其窥内也，彻之，日多大风。
    ○红雨黑雨
    正德三年，吾杭已故都御史钱钺家，一夕天雨，明日起视，邻皆清水，而本家则红者也。数日后，钱氏为朝廷所籍。嘉靖八年夏，杭城内外远近皆下黑雨，人有衣服被其污染者而后知。予意红雨即历代所谓雨血，灾变兆于钱氏可知；其黑雨者，《禹贡》导黑水于西海，龙取此而下耶？
    ○夏雨
    夏月雨饕棕辄而三时不同者，盖雨乃阴气。从地而生，夏则阳气盛极于外，或有阴生，即为消烁。惟龙，阳物也，随时以计，云从龙者，阴气附阳而升也，升必降而为雨，《埤雅》所谓蛟龙雨也。龙各有域，故鬲辄也，至于咫尺而分者，此阳气消阴之不尽，俗谓过云雨也。余时龙已潜，阴阳常和，雨之正也。
    ○龙治水
    尝闻老人相传历日所载，龙多治水即雨少，龙少即雨多也。又传云：夏潦则秋旱，理也。而《甲申杂记》记熙宁四年乙酉，十一龙治水，其年自春及秋，皆大雨水；今嘉靖丙申，十二龙治水，而雨水之多，亦如熙宁，冬则连晴二月也。
    ○太湖名考
    太湖在苏州，其名不一：《禹贡》曰震泽，《尔雅》曰具区，《国语》曰太湖，《吴越春秋》曰笠泽，《周官职方氏》曰五湖。
    ○历代帝王建都
    历代建都，自三皇五帝，世远名讹，又或再迁，二三其名。三代而下，似易知也，然亦名移今古，书著矛盾。故东坡博学，亦差魏曹都邺之笔。兹特考之诸史，各书一定者，不待辨矣；有证者证之，不同者并注于下，一览可知，此正统之大略也。
    伏羲都陈，今河南开封府陈州，有陵存焉。神农都陈，同上，或曰曲阜；《晋志》曰：都陈而别营于曲阜也，今山东兖州府曲阜县。黄帝都涿鹿，今顺天府涿州；《括地志》又曰：“涿鹿故城在妫州，今朵颜之地。少昊都曲阜，同上。颛帝都帝邱，今山东濮州，旧有陵碑尚存。帝喾都毫，今河南偃师县。唐尧都平阳，即今山西平阳府也，有唐城。虞舜都蒲坂，即今山西平阳府蒲州，有庙。夏都安邑，即今山西平阳府夏县。《春秋疏》曰：“尧治平阳，舜治蒲坂，禹治安邑。”三都相去各二百里，俱在冀州，盖九州之冀也。《括地志》又曰：“自禹至太康，与唐虞皆不易都。”《汲冢书》曰：“禹都阳城。”《汉志》曰：“阳翟乃受封避舜子之所。”商都亳，同上，后盘庚迁都，亦曰亳者。《书》曰：“不常厥邑，于今五邦。”盖自汤至盘庚五迁也。祖乙迁景，盘庚复迁于亳。周都丰镐，即今陕西西安府长安县关中也。徐广曰：“丰镐相去二十五里，皆在长安南。”《诗》：“文王有声，作邑于丰，宅是镐京，维龟正之，武王成之。”盖都丰而迁镐也。又曰：“都洛阳者，洛阳即今河南府洛阳县也。”太史公曰：“学者多称周伐讨，居洛邑，其实不然。武王营之，成王使召公卜之，居九鼎焉，而复都丰镐，至平王乃迁洛。”《公羊传》曰：“王城者何？东周也。”成王既卜营洛邑，建明堂，朝诸侯，复还丰镐，盖以洛居中士，故曰京师。秦都咸阳，即今陕西西安府咸阳县，故古迹阿房官、长信宫俱在此也。西汉始都洛阳，五年，困娄敬说，而复迁都长安。东汉都洛阳，同上。魏都洛阳，同上，诸书或曰长安，曰谯、曰许昌、曰邺者。《水经注》曰：“魏因汉祚，复都洛阳；以谯为先人本国，许昌为汉之封居，长安为西京遗迹，邺为王业本基，故号五都，时一幸焉耳。”吴初居镇江，都武昌，即今湖广武昌府也；后迁建业，即今南京应天府也。蜀都成都，即今四川成都府。西晋都洛阳，同上。东晋都建康，元帝东渡，避愍帝讳，改建业为建康，同上。宋都建康，同上。齐都建康，同上。梁都建康，同上。陈都建康，同上。元魏初居云中，即今山西大同府怀仁县，后迁洛阳，同上。北齐都邺，即今河南彰德府。西魏都长安，长安同上，关中也。后周都长安，同上。隋始都长安，以城狭小、水咸，与苏威，高共议，移去城北三十里龙首山都焉；后炀帝常徙都洛阳，为巡幸故也。唐都长安，同上。梁都汴，即今河南开封府。唐都汴，同上。晋都汴，同上。汉都汴，同上。周都汴，同上。宋都汴，同上。南宋都临安，即今浙江杭州府。元都大都，即今北京顺天府，时至上都，乃宣府之外之地。大明都建康，永乐间迁都于燕京，即北京也。
    ○三吴
    三吴，《水经》谓吴兴、吴郡、会稽；《通典》谓吴兴、吴郡、丹阳，似有不同，不知春秋之吴，都苏常之间，故苏有吴县，常有荆溪。汉封之吴，都会稽。三国之吴，初为会稽太守，封吴侯后建国之地，非吴，然以初统苏、淞、常、镇、杭、嘉、湖最久也。在秦之时，置会稽郡，汉武分湖州为丹阳郡，顺帝又统为吴郡，三国又独以湖为吴兴，总不脱一吴字也。至于苏、杭、嘉、湖，显显名吴者，以吴名之日久，又在于前，三国之吴，世既短，而淞、常、镇、交，晋、唐又更为晋陵、江都、徐兖等，名不同故耳。
    ○金山水
    嘉靖十八年七月间，大水漂没扬州盐场数十处，而人民死者无算。其日，扬子江水下数十丈，金山露其脚；过日，闻扬州水害，正前日之涸时也，始知随风拥之而去扬也。追思《唐史》记开元十四年润州大风，拥江涛过金山，遂没瓜步，数日江水复平。岂虚语哉！
    ○黍稷稻梁籼
    以大暑而种，故谓之黍。孔子曰：黍可以为酒。即今小米。北方以之作酒者，所谓黄米酒是也。盖小米有二种，如稻有粳、糯是耳，黍是小米之糯者。稷者，五谷之长，五谷不可遍祭，以长者该之，故祭稷。《灵曜》云：日中星鸟可以种稷。一岁之中，最先种者，亦北方所有；比黍少大，较他谷则小耳；紫黑色，芑有毛，关西呼糜，冀州呼Ｂ１７，不甚珍贵，农家种之，以备他谷之不熟，即南方所谓乌山稻类。稻，粳、糯总名，若诗书所称，当依文解之，如《论语》“食夫稻”，则是粳也；《月令》“秫稻必齐”，则是糯也；但《字林》云：“糯，黏稻也。”当属糯米。粱，即今之粟也，古不以粟为谷之名；但粟厚壳谷，故米之有孚壳者，皆称粱。世有白粱、黄粱之说。《尔雅翼》云：“少种粱者，以粱损地力而收获少也。”今验之粟，果然。又早稻尖米，谓之黄籼，乃出自占城，又称之占城稻。盖宋真宗闻其耐旱而早熟，自占城而求种，分给江淮两浙，择田之高者种之耳。
    ○边方天文不同
    尝闻边士云：出塞远去，则北斗在南矣，然不知去几许。昨读胡文穆公《北征录》，始知出塞二月，至地名长清塞，见斗南矣。予度当时师行多缓，若单骑竟行，恐不一日。又交州遇哉生明之夕，则月在天中，骨利斡国日没煮羊胛，熟时则日复东生矣。是东西南北之极，不与中国同。然则佛氏四大部洲之说，据此诚妄也。
    ○罗刹江
    今人止知钱塘江风涛甚险，故名为罗刹江，不知其江之中，旧有数石，横截江涛，舟楫经此，多为所坏，因呼为罗刹石，故江亦名之。唐李建勋诗云：“何年遗禹凿，半里大江中。”正谓此也。《咸淳志》曰：“五代开平中，为潮沙涨没。”今不知所在也。
    ○八公山
    八公山有二焉：一在凤阳府寿州，一在庐州府巢县；巢之山有安庙，而寿之山有安台，石上人马迹，志皆载，为淮南王修仙之地也。意两地相隔几一千里，当时何苦奔走二山以修炼耶？不知巢邑者非也，盖因皆名八公，而皆在于淮南，遂以巢山亦立庙像，志亦载之；殊不知庐州至晋方名淮南，而凤阳汉初即谓之淮南矣。或者反以巢山为是，盖据史称安除国为九江郡之故。即以今之九江至庐，止隔一江，至凤阳二千里矣，是连九江与庐为淮南，又不知寿州秦已名为九江郡也。故项羽初封英布为九江王，汉高改封淮南王，今英布之幕与庙，皆在寿焉，岂今之九江也耶！况《淮南王传》中云：“庐江民反，淮南吏卒击破之”，则庐不在淮南可知。
    ○星陨石
    每念阳气之精，上浮为星，散而陨坠，当无形也，故每见星陨时，有声而已。恐金星之精，坠于终南，化为白石；彭蠡之有落星石，或《录异》等书好怪之讹耳。然又念五石陨越于宋，《春秋》亦讹之耶？昨友俞御医桥早朝，偶尔星陨身侧，铿然有声，在地尚响，视如朱砂小石，惜人哄观而不及取也。
    ○三苗三楚三河
    三苗，固尧时四夷之地，在今日则中国也，乃湖广江、鄂、岳之三州，故今三州人多猫姓，是其遗种。楚文王都郢，楚昭王都鄂，楚考烈王都寿春，故云三楚。若曰江陵为南楚，吴为东楚，彭城为西楚，乃以此三地在楚之东西南，故以是称之耳。三河，唐尧都河东，殷都河内，周都河南也。
    ○月岩
    吾杭江干凤凰山有石，如片云拔地，高数丈，亦奇峰也。将巅，有一窍尺余，名曰月岩，古今名人游赏题咏亦多焉。惟中秋之月。穿窍而出，十四、十六日，则外此窍矣，余月尤斜。予尝闻之而未信，嘉靖戊戌，同友特观之，果然。
    ○杭井泉
    杭地近江，泉水皆咸。唐李泌为杭刺史，特开六井，引西湖之水以利民。五代宋时，又龃缶、沈公井，然皆在西北。盖宋以前，杭惟西北乃陆也，今东南之地，多沙场所涨者。尝因思之：今杭岂下数千百井哉！皆清冽佳味，而切近于江者，亦不闻咸焉，又岂志书之妄哉？莫得其理。嘉靖己亥，浙西半岁无雨，井泉俱竭，惟吴山郭婆井，泉自石壁流出，宛如平日，而他并之至深者，惟可滗取之，多味咸。然后悟其自唐以来，地日渐高咸，惟润下土且渗之，则井水俱淡矣，至此而取及于本性者。
    ○月谚
    俗云：“月而仰，水渐长；月而昃，水无滴。”盖月有九行，青白赤黑各二道，皆出入于黄道之中，故曰九行道。不中而过南，则为阳道；不中而过北，则为阴道。行阳道则旱，行阴道则潦。月借日为光，月生时如仰瓦，是行阴道矣；如弓弦昃样，是行阳道矣，故知旱潦者以此。
    ○四时风
    西方之风，《尔雅》释其名而《埤雅》解其义矣；四时之风，未见有言之者。予以春之风自下而升上，纸鸢因之以起；夏之风横行空中，故树杪多风声；秋之风自上而下，木叶因之以陨；冬之风着土而行，是以吼地而生寒也。
    ○假山精致
    近日富贵家之叠假山，是山虽成也，自不能如真山之有生气，春夏且多蛇虺，而月夜不可乐也。予闻宋宫之艮岳，其万岁山之大洞，皆筑以雄黄、广甘石，盖雄黄则辟蛇虺、广甘能致云雾。若天少阴，山遂氵翁郁如深山穷谷矣，故不数年而胜真山矣。李德裕平泉亦然。
    ○小满芒种
    小满、芒种，已解之于后矣，又累因人问：二十四气有小暑、大暑、小寒、大寒、小雪、大雪，何以有小满而无大满也？又见《檐暴偶谈》解二气，皆指麦言，然应答难于人，人而刊行于书，误人大矣，因复辨之于此。夫寒暑以时令言，雪水以天地言，此以芒种易大满者，因时物兼人事以立义也。盖有芒之种谷，至此已长，人当效勤矣；节物至此时，小得盈满意，故以芒种易大满耳。若《偶谈》谓天气小满而麦未熟，然则下候又何云麦秋至耶？又谓种之有芒者，麦也，然则谷非有芒者乎？又曰稻过是而不可种矣，真乱说。顾子，予友也，惜远不及面言。
    ○河说
    每闻河决之害，因念节孝先生徐积复河之说，未尝不扼腕三叹，惜其当时既不能用，今日又无人举之也。先生之言，大略欲复故道，不计目前利害，而为久远之谋。昨读《唐史?薛平传》，有曰：平为郑滑节度使。始河溢瓠子，东泛滑，距城才二里许，平安求故道，出黎阳西南，因命其从事裴弘泰往请魏博节度使田弘正，弘正许之，乃籍民田所当者，易以他地，疏导二十里，以杀水悍，还ヂ田七百顷于河南，自是滑人永无水患。亦知先生之言之验也。因笔之稿，以告有志。
    ○海啸
    野史载至正戊子年，永嘉大风，海舟吹上高坡十余里，水溢数十丈，死者数千，谓之海啸也。其后方国珍据海为盗，屡犯永嘉，兵刃之下者无算。正德七年七月秋，余姚大风，海溢平陆数十里，沿海多死者。前数夜时，人见海中多红灯往来，予以此亦可谓海啸也。后倭夷争杀，余姚亦当其害。夫水阴物，兵阴象也，其所以兆之者宜然。
    ○三伏
    伏者藏也，庚金伏于夏火之下，故曰伏。夏至后第三庚为初伏，四庚为中伏，该第五庚为末伏，不知越之而立秋后初庚为末伏，夫既秋矣，又何谓之伏耶？《史记》注以始皇置伏，又云穆公以是占之，马迁尚疑其人，亦此恐久而传讹也。
    ○海水咸苦
    水味本淡，而海水咸苦者，亢极而反之义。盖气生水，而水流至海，会萃而极矣，水极则反火，乃为咸苦；然过土煎熬为盐，但咸矣，是藉土以制其太过耳。
    ○西湖两堤十二桥
    吾杭西湖之桥，皆有名：自南而北，一曰映波，二曰锁澜，三曰望山，四曰压堤，五曰东浦，六曰跨虹，此东坡所筑之堤之桥。自净慈寺前直抵大佛头者，堤即所谓苏堤，所谓西湖六桥也。其里湖，正德间知府杨孟瑛开复，一带西岸亦筑六桥，向闻于杨曰，南畔三桥，可名为鲈础Ⅺ龈础Ⅺ鲋危槐迸先桥，旧有水口，吾筑为桥，可名为二龙、流金、涵玉，与古西冷、断桥共十四也。又里湖横筑以通灵隐之堤，乃淳碳湔匀[B170]所筑，予意当称赵堤，今混以苏名，非也。杨岸则多近山陆，不可名堤矣！
    ○历书沿革
    《礼记》疏云：汉初，惊蛰为正月中，雨水为二月节。前汉之末，以雨水为正月中，惊蛰为二月节。七十二候见于周公时训，后魏始载于历。国初历，其式与今不同，有袭爵、受封、祭祀、祈福、求医、治病、乘船、渡水、登高、履险、收敛、货财等件，通者曰宜，不通者曰忌。纪年由洪武元年以前书吴元年，溯上只书甲子平行，不用年号。
    ○白浪县
    毛翔，登州老医也。自言：土人捕鱼海中，去远，见有城府，便舣舟，见城欹侧，半陷水中。城楼上有榜曰：“青州白浪县。”字犹可识。水际腽肭脐无数，见人亦不畏，俯而擒之，所得甚多。归语人复往，不可寻。《王会篇》：良夷，乐浪之夷也。《山海经》：朝鲜在列阳东海北山南。注：今乐浪县。《尔雅疏》：九夷，二曰乐浪，汉乐浪郡，故朝鲜国。所谓白浪，即乐浪，其人误读不可知，或陵谷之变，沦入于海耳。
    ●卷三?天地类
    ○岁年
    岁者，《说文》曰：木星。以其岁行一次，故曰岁。而字之从步也，律历书名五星为五步是也。年者，《说文》曰：谷熟也。取其谷熟一番曰年，故字从禾。
    ○节中气侯
    每月有节气，有中气，如丑之终，寅之始，则为节；寅之半，则为中。
    五日为一侯，积六候而成月，故一岁则有七十二候；三节为一气，积六气而成时，故一岁则有二十四气也。
    ○月建
    正月节，戌时，北斗之杓指于寅位之初。雨水，正月中气，斗杓戌时招寅位之中；二月指卯，三月指辰，名曰月建，亦名斗建。若遇闰月，其月内无中气，戌时斗杓指于两辰之间。
    ○雨夹雪
    雨者，气之升而云之致也；雪者，雨之凝而寒极之致也。其雨雪相杂而下者，云有高低之故，低成雨而高成雪也。
    ○气候集解
    夫七十二候，吕不韦载于《吕氏春秋》，汉儒入于《礼记?月令》，与六经同传不朽。后魏载之于历，欲民皆知以验气序，然其禽兽草木，多生北方。盖以汉前之儒，皆江北者也，故江南老师宿儒，亦难尽识。况陈氵皓之注，多为谬说；而康成、颖达，亦有讹处。予因是广取诸家之说，并《说文》、《埤雅》诸书，而又询之农牧，似得所归，然后并将二十四气释之于稿，以俟博识者鉴焉。
    立春，正月节。立，建始也；五行之气，往者过，来者续，于此而春木之气始至，故谓之立也；立夏、秋、冬同。东风解冻，冻结于冬，遇春风而解散，不曰春而曰东者，《吕氏春秋》曰：“东方属木。”木，火母也，火气温，故解冻。“蛰虫始振”；蛰，藏也；振，动也；蛰藏之虫，因气至而皆苏动之矣。鲍氏曰：“动而未出，至二月乃大惊而走也。”“鱼陟负冰”；陟，升也；鱼当盛寒，伏水底而逐暖，至正月阳气至，则上游而近冰，故曰负。
    雨水，正月中。天一生水，春始属木，然生木者必水也，故立春后继之雨水，且东风既解冻，则散而为雨水矣。“獭祭鱼”。獭一名水狗，贼鱼者也；祭鱼，取鱼以祭天也；所谓豺獭之报本，岁始而鱼上游，则獭初取以祭。徐氏曰：“獭祭圆铺，圆者，水象也；豺祭方铺，方者，金象也。”“候雁北”。雁，知时之鸟，热归塞北，寒来江南，沙漠乃其居也；孟春阳气既达，候雁自彭蠡而北矣。草木萌动，天地之气交而为泰，故草木萌生发动矣。
    惊蛰，二月节。《夏小正》曰：“正月启蛰。”言发蛰也，万物出乎震，震为雷，故曰惊蛰。是蛰虫惊而出走矣。“桃始华”。桃，果名，花色红，是月始开。“仓庚鸣”。庚，亦作希黄鹂也，《诗》所谓“有鸣仓庚”是也。《章龟经》曰：“仓，清也；庚，新也。感春阳清新之气而初出，故名。”其名最多：《诗》曰“黄鸟”，齐人谓之“搏黍”，又谓之“黄袍”，僧家谓之“金衣公子”，其色Ｂ１８111111黄，又名“Ｂ１８黄”，谚曰：“黄栗留黄莺”，莺儿皆一种也。“鹰化为鸠”。鹰，蛰鸟也，鹞灾属；鸠，即今之布谷。《章龟经》曰：“仲春之时，林木茂盛，又喙尚柔，不能捕鸟，瞪目忍饥，如痴而化，故名曰尸鸠。”《王制》曰：“鸠化为鹰，秋时也。”此言鹰化为鸠，春时也。以生育肃杀气盛，故鸷鸟感之而变耳。孔氏曰：“化者，反归旧形之谓。”故鹰化为鸠，鸠复化为鹰，如田鼠化为β，则β又化为田鼠；若“腐草为萤”，“雉为蜃”，“爵为蛤”，皆不言化，是不再复本形者也。
    春分，二月中。分者，半也；此当九十日之半，故谓之分，秋同义；夏冬不言分者，盖天地间二气而已。方氏曰：“阳生于子，终于午，至卯而中分，故春为阳中。”而仲月之节为春分，正阴阳适中，故昼夜无长短云。玄鸟至，玄鸟，燕也，高诱曰：“春分而来，秋分而去也。”“雷乃发声”。阴阳相薄为雷，至此，四阳渐盛，犹有阴焉，则相薄乃发声矣；乃者，《韵会》曰：“象气出之难也。”注疏曰：“发，犹出也。”“始电”。电，阳光也；四阳盛长，值气泄时而光生焉。故《历解》曰：“凡声，阳也；光，亦阳也。《易》曰：“雷电合而章。”《公羊传》又曰：“电者，雷光。”是也，徐氏曰：“雷阳，电阴。”非也。盖盛夏无雷之时，电亦有之，可见矣。
    清明，三月节。按《国语》曰“时有八风”。历独指清明风为三月节，此风属巽故也；万物齐乎巽，物至此时，皆以洁齐而清明矣。“桐始华”。桐，木名，有三种：华而不实者曰白桐，《尔雅》所谓“荣桐木”是也；皮青而结实者曰梧桐，一曰青桐，《淮南子》曰“梧桐断角”是也。生于山冈；子大而有油者曰油桐，《毛诗》所谓“梧桐不生山冈”者是也。今始华者，乃白桐耳。按《埤雅》，桐木知日月闰年，每一枝生十二叶，闰则生十三叶，与天地合气者也。今造琴瑟者，以花桐木，是知桐为白桐也。“田鼠化为β”。按《尔雅》注曰：“<鼠石>鼠，形大如鼠，头似免，尾有毛，青黄色，好在田中食粟豆，谓之田鼠。”《本草》《素问》曰：“β，鹑也，似鸽而小。”今《说文》注β曰：“牟母。”盖青州呼鹌鹑为牟母。鲍氏曰：“鼠，阴类；β，阳类；阳气盛，故化为β。”盖阴为阳所化也。“虹始见”。虹，虹挂病！妒》所谓“くぐ”，俗谓之挂病Ｗ⑹柙唬骸笆且跹艚换嶂气。”故先儒以为云薄漏日，日照雨滴，则虹生焉。今以水巽日，自侧视之，则晕为虹。朱子曰：“日与雨交，倏然成质，阴阳不当交而交者，天地淫气也。”虹为雄，色赤白；刮雌，色青白。然二字皆从虫，《说文》曰：“似くぐ状。”诸书又云：尝见虹入溪饮水，其首如驴。恐天地间亦有此种物也，但虹气似之，借名也。
    谷雨，三月中。自雨水后，土膏脉动，今又雨其谷于水也。雨读作去声，如“雨我公田”之雨，盖谷以此时播种，自上而下也。故《说文》云：雨本去声。今风雨之雨在上声，雨下之雨在去声也。“萍始生”。萍，水草也，与水相萍，故曰萍；漂流随风，故又曰漂。《历解》曰：“萍，阴物，静以承阳也。”“鸣鸠拂其羽”。鸠，即鹰所化者，布谷也；拂，过击也。《本草》云：“拂羽飞而翼拍，其身气使然也。”盖当三月之时，趋农急矣，鸠乃追逐而鸣，鼓羽直刺上飞，故俗称布谷。“戴胜降于桑”。戴胜，一名戴{任鸟}。《尔雅》注曰：“头上有胜毛，此时恒在于桑。”盖蚕将生之候矣；言降者，重之，若天而下，亦气使之然也。
    立夏，四月节。立字解见春；夏，假也，物至此时皆假大也。“蝼蝈鸣”。蝼蝈，小虫，生穴土中，好夜出，今人谓之土狗是也，一名蝼蛄，一名硕鼠，一名Ｂ１９，各地方言之不同也。《淮南子》曰：“蝼蝈鸣，丘蛞出。”阴气始而二物应之。《夏小正》“三月Ｂ１９则鸣”是也。且有五能，不能成一技：飞不能过屋，缘不能穷木，泅不能渡谷，穴不能复身，走不能先人，故《说文》称<鼠石>为五技之鼠。《古今注》又以蝼名<鼠石>鼠可知。《埤雅》《本草》俱以为臭虫。陆德明、郑康成以为蛙，皆非也。“蚯蚓出”。蚯蚓，即地龙也。《历解》曰：“阴而屈者，乘阳而伸见也。”“王瓜生”。《图经》云：王瓜处处有之，生平野、田宅及墙垣，叶似栝楼，乌药，圆无丫缺，有毛如刺，蔓生，五月开黄花，花下结子如弹丸，生青熟赤，根似葛，细而多糁，又名土瓜，一名落鸦瓜，今药中所用也。《礼记》郑玄注曰：“即萆挈。”《本草》作菝葜，陶隐居以辨其谬，谓菝葜自有本条，殊不知瓜亦自有本条。先儒当时如不检书而谩言者，可笑。
    小满，四月中。小满者，物至于此，小得盈满。“苦菜秀”。《埤雅》以荼为苦菜。《毛诗》曰：“谁谓荼苦？”是也。鲍氏曰：“感火之气而苦味成。”《尔雅》曰：“不荣而实者谓之秀，荣而不实者谓之英，”此苦莱宜言英也。蔡邕《月令》以谓苦荬菜。非。“靡草死”。郑康成、鲍景翔皆云：靡草，葶苈之属。《礼记》注曰：“草之枝叶而靡细者。”方氏曰：“凡物感阳而生者，则强而立；感阴而生者，则柔而靡。”谓之靡草，则至阴之所生也，故不胜至阳而死。“麦秋至”。秋者，百谷成熟之时，此于时虽夏，于麦则秋，故云麦秋也。
    芒种，五月节。谓有芒之种，谷可稼种矣。“螳螂生”。螳螂，草虫也，饮风食露，感一阴之气而生，能捕蝉而食，故又名杀虫；曰天马，言其飞捷如马也；曰斧虫，以前二足如斧也；尚名不一，各随其地而称之；深秋生子于林木间，一壳百子，至此时，则破壳而出，药中桑螵蛸是也。“贝始鸣”，贝，百劳也，《本草》作博劳。朱子《孟》注曰：“博劳，恶声之鸟，盖枭类也。”曹子建《恶鸟论》：百劳以五月鸣，其声贝々然，故以之立名，似俗称浊温。故《埤雅》禽经注云：百劳不能翱翔，直飞而已。《毛诗》曰：“七月鸣贝。”盖周七月，夏五月也。“反舌无声”。诸书以为百舌鸟，以其能反复其舌，故名。特注疏以为暇蚵椤８峭苁糁舌尖向内，故名之。今辨其非者，以其此时正鸣，不知失考也。《易通卦验》、《丹铅余录》俱即名为虾蚵椋无声，若以五月正鸣，殊不知初旬见形后，形亦藏矣。陈氏曰：螳螂、贝皆阴类，感微阴而或生或鸣；反舌感阳而发，遇微阴而无声也。
    夏至，五月中。《韵会》曰：“夏，假也。至，极也。”万物于此，皆假大而至极也。“鹿角解”。鹿形小，山兽也，属阳，角支向前，与黄牛一同；糜，形大，泽兽也，属阴，角支向后，与水牛一同。夏至一阴生，感阴气而鹿角解。解，角退落也；冬至一阳生，糜感阳气而角解矣，是夏至阳之极，冬至阴之极也。“蜩始鸣”，蜩，蝉之大而黑色者，蜣螂脱壳而成，雄者能鸣，雌者无声，今俗称知了是也。按蝉乃总名，鸣于夏者曰蜩，即庄子云“蟪蛄不知春秋者”是也。盖蟪蛄夏蝉，故不知春秋；鸣于秋者曰寒蜩，即楚辞所谓寒づ也。故《风土记》曰：蟪蛄鸣朝。寒づ鸣夕。今秋初夕阳之际，小而绿色声急疾者，俗称都了是也。故《埤雅》各释其义。然此物生于盛阳，感阴而鸣。“半夏生”。半夏，药名，居夏之半而生，故名。
    小暑，六月节。《说文》曰：“暑，热也。”就热之中，分为大小：月初为小，月中为大。今则热气犹小也。“温风至”。至，极也，温热之风，至此而极矣。“蟋蟀居壁”，一名蛩，一名蜻ㄇ，即今之促织也。《礼记》注曰：“生土中，此时羽翼稍成，居穴之壁，至七月则远飞而在野矣。”盖肃杀之气，初生则在穴，感之深则在野而斗。“鹰始挚”。挚，搏击也。应氏曰：“杀气未肃。”鸷猛之鸟，始习于击，迎杀气也。
    大暑，六月中。解见小暑。“腐草为萤”，曰丹良、曰丹鸟、曰夜光、曰宵烛，皆萤之别名。离明之极则幽阴，至微之物亦化而为明也。《毛诗》曰：“熠耀宵行”，另一种也，形如米虫，尾亦有火，不言化者，不复原形，解见前。“土润溽暑”。溽，湿也，土之气润，故蒸郁而为湿暑，俗称龌龊热是也。“大雨时行”，前候湿暑之气蒸郁，今候则大雨时行以退暑也。
    立秋，七月节。立字解见春。秋，挚也，物于此而{秋手}敛也。“凉风至。西方凄清之风曰凉风，温变而凉气始肃也。《周语》曰：火见而清风戒寒是也。“白露降”。大雨之后，清凉风来，而天气下降，茫茫而白者，尚未凝珠，故曰白露降，示秋金之白色也。“寒蝉鸣。”。寒蝉，《尔雅》曰：寒づ，蝉小而青紫者。马氏曰：“物生于暑者，其声变之矣。”
    处暑，七月中。处，止也，暑气至此而止矣。“鹰乃祭鸟”。鹰，义禽也，秋令属金，五行为义，金气肃杀，鹰感其气，始捕击诸鸟，然必先祭之，犹人饮食，祭先代为之者也；不击有胎之禽，故谓之义。“天地始肃”。秋者，阴之始，故曰天地始肃。“禾乃登”。禾者，谷连藁秸之总名，又稻秫菰粱之属，皆禾也，成熟曰登。
    白露，八月节。秋属金，金色白，阴气渐重，露凝而白也。”鸿雁来”。鸿大雁小，自北而来南也，不谓南乡，非其居耳。详见雨水节下。“玄鸟归”。玄鸟解见前，此时自南而往北也，燕乃北方之鸟，故曰归。“群鸟养羞”。三人以上为众，三兽以上为群，群者，众也，《礼记》注曰：“羞者，所美之食。”养羞者，藏之以备冬月之养也。
    秋分，八月中。解见春分。“雷始收声”。鲍氏曰：雷，二月阳中发声，八月阴中收声，入地则万物随入也。“蛰虫坏户”。淘瓦之泥曰坏，细泥也，按《礼记》注曰：坏，益其蛰穴之户，使通明处稍小，至寒甚，乃鲚廊之也。水始涸。《礼记》注曰：“水本气之所为”，春夏气至，故长，秋冬气返，故涸也。
    寒露，九月节。露气寒冷，将凝结也。“鸿雁来宾”，雁以仲秋先至者为主，季秋后至者为宾；《通书》作来滨，滨，水际也，亦通。“雀入大水为蛤”。雀，小鸟也，其类不一，此为黄雀；大水，海也，《国语》云：“雀入大海为蛤”。盖寒风严肃，多入于海，变之为蛤，此飞物化为潜物也。蛤，蚌属，此小者也。“菊有黄华”。草木皆华于阳，独菊华于阴，故言有“桃桐之华”，皆不言色，而独菊言者，其色正应季秋土旺之时也。
    霜降，九月中。气肃而凝，露结为霜矣。《周语》曰：“驷见而陨霜。”豺祭兽。祭兽，以兽而祭天报本也，方铺而祭秋金之义。“草木黄落”。色黄而摇落也。“蛰虫咸俯”咸，皆也；府，垂头也；此时寒气肃凛，虫皆垂头而不食矣。
    立冬，十月节。立字解见前。冬，终也，万物收藏也。“水始冰”。水面初疑，未至于坚也。“地始冻。土气凝寒”，未至于坼。“雉入大水为蜃”。雉，野鸡；郑康成、《淮南子》高诱俱注蜃为大蛤，《玉篇》亦曰：蜃，大蛤也。《墨子》又曰：蚌，一名蜃蚌，非蛤类乎？《礼记》之注曰：蛟属。《埤雅》又以蚌蜃各释，似非蛤类。然按《本草》车螯之条曰：“车螯是大蛤，一名蜃，能吐气为楼台，又尝闻海中蜃气成楼垣。”《章龟经》曰：蜃大者如车轮，岛屿、月间吐气成楼，与蛟龙同也。则知此为蛤明矣。况《尔雅翼》引《周礼》诸家辩蜃为蛤甚明。《礼记》之注，以谓雉由于蛇化之说，故以雉子为蜃。《埤雅》既曰似蛇而大，腰下尽逆鳞，知之悉矣。然复疑之，一曰状似螭龙，有耳有角，则亦闻而识之。不若《本草》、《章龟经》为是即一物耳。大水，淮也。《晋语》曰：雉入于淮为蜃。
    小雪，十月中，雨下而为寒气所薄，故凝而为雪；小者，未盛之辞。“虹藏不见”。《礼记》注曰：“阴阳气交而为虹。”此时阴阳极乎辨，故虹伏；虹非有质而曰藏，亦言其气之下伏耳。天气上升，地气下降，闭塞而成冬；天地变而各正其位，不交则不通，不通则闭塞，而时之所以为冬也。
    大雪，十一月节。大者，盛也，至此而雪盛矣。业不鸣。《禽经》曰：遥毅鸟也，似雉而大，有毛角，斗死方休。古人取为勇士冠名可知矣。《汉书》音久亦然。《埤雅》云：“黄黑色，故名为褐。”据此，本阳鸟，感六阴之极，不鸣矣。若郭璞《方言》，似鸡，冬无毛，昼夜鸣，即寒号虫。陈氵皓与方氏亦曰，求旦之鸟，皆非也。夜既鸣，何谓不鸣耶？《丹铅余录》作“雁”，亦恐不然。《淮南子》作干旦，《诗》注作渴旦。“虎始交”。虎，猛兽，故《本草》曰能辟恶魅。今感微阳，气益甚也，故相与而交。“荔挺出”。荔，《本草》谓之蠡，实即马薤也，郑康成、蔡邕、高诱皆云马薤，况《说文》云，荔似蒲而小，根可为刷；与《本草》同。但陈氵皓注为香草，附和者即以为零陵香，殊不知零陵香自生于三月也。
    冬至，十一月中，终藏之气，至此而极也。“蚯蚓结”。六阴寒极之时，蚯蚓交相结而如绳也。“麋角解”。说见鹿角解下。“水泉动”。水者，天一之阳所生，阳生而动，今一阳初生，故云耳。
    小寒，十二月节。月初寒，尚小，故云，月半则大矣。“雁北乡”。乡，向导之义，二阳之候，雁将避热而回，今则乡北飞之，至立春后皆归矣，禽鸟得气之先故也。“鹊始巢”。鹊，喜鹊也；巢之门，每向太岁，冬至天元之始至，后二阳已得来年之节气，鹊遂可为巢，知所向也。“雉ず”，雉，文明之禽，阳鸟也；ず，雌雄之同鸣也，感于阳而后有声。
    大寒，十二月中。解前。“鸡乳”。乳，育也。马氏曰：鸡，木畜，丽于阳而有形，故乳在立春节也。“征鸟厉疾”。征，伐也，杀伐之鸟，乃鹰隼之属，至此而猛厉迅疾也。“水泽腹坚”。陈氏曰：冰之初凝，水面而已，至此则彻上下皆凝，故云腹坚，腹犹内也。
    ○天目山
    杭山之来龙，余杭之天目山也。晋郭璞有诗曰：“天目山前两乳长，龙飞凤舞到钱塘，海门一点巽峰起，五百年来出帝王。”后至宋之高宗中兴，建都于杭，乃诗之验矣。及度宗甲戌，天目偶崩，京城骚动，时有迁跸之议，当时亦有作一诗云：“天目山前水啮矶，天心地脉露危机，西周浸冷觚齄煸拢未必迁岐说果非。”未几，宋鼎果移。此固天地之大数，亦有关于山川之气耳。近嘉靖己亥六月，天目亦崩小角，出蛇数千，衢、严二州，水过二丈，飘损人物，不可胜计，吾杭亦可忧也哉。
    ○小姑山没
    正德十四年四月，江西大雨，小姑平陷于鄱阳湖，遂不知其处，而一陇来脉之山，尽皆崩之，水溢城中丈余，城外沿江之地，澎湃而尽泻去矣，人民死者，不可胜计；水退后，沙场积有死者黑龙一条，蛟二十余条。明年，宁王叛逆，为其死者众也。予以此水之大，蛟之死，特为之兆耳。
    ○牛山
    孟子曰：“牛山之木尝美矣。”欧阳子曰：“环滁皆山也。”予亲至二地，牛山乃一岗石小山，全无土木，恐当时亦难以养木，滁州四望无际，止西有琅琊，不知孟子、欧阳何以云然。
    ○杭地考
    三代时，杭为吴越荆蛮之地，东南沿海，陆少而水多也。故大佛之头，为秦皇东游缆舟之石。官巷口，乃官涧口；羊坝头，乃洋坝头也。至汉，封吴王濞于此，史称煮海富国，其人轻悍，则知非今之都会而纯良之民矣。隋方筑城，胥山犹在城外，西北凿石为栈道，东南江海陆地一衣带耳，故曰立于胥庙于江上。《图经》又云：“江塘去县南五里。”计县彼时在钱塘门，正此数耳。李绅西陵诗曰“犹瞻伍相胥山庙”，又曰：“伍相庙前多白浪”是也。至唐中宗景龙四年，沙方渐涨，地方平坦，而州之司马，始开沙河考其时，乃宋敢病Ｖ廖宕钱氏，随沙移岸，渐至铁幢，遂为通衢，去胥山已三里矣。及绍兴间，沙又涨远，遂如今日云。
    ●卷四?天地类
    ○四夷无乾象
    经星既按华夏，四夷则属何星？果有四大部洲说耶？
    ○高丽朝鲜本末略
    高丽出自夫余之种，自三国以来，见于史者，句骊其国号，高其姓也。在辽东之东，地名纥升骨城，南连朝鲜；汉武灭朝鲜，分地为真番、临屯、乐浪、玄菟四郡，以高丽为玄菟属县。至晋永嘉时，四郡反为高丽所有，其王高琏，迁居乐浪，改名平壤城。至隋，去句字，唐太宗伐之，遂为属邑。置都护焉。唐末五代，中原多事，复自立为君。后唐同光元年，使韩申来，尚姓高氏；长兴中，则称权知国事王建，史失其传，是王氏代高氏之位也。王渐拓地，又迁都岳松。宋祖时来朝，端拱以后不复入贡。元丰中，王徽主国，每慕中华，复来修好，遣臣国子肄业，求九经、问佛法，尝诵《华严经》，祝曰：“愿生中国。”一夕，梦至京师观灯，若宣召然，遍呼国中至京师者问之，略皆梦中所见，乃自为诗识之曰：“宿业因缘近契丹，一年朝贡几多般。忽蒙舜曰龙轮召，便侍尧天佛会观。灯焰似莲丹阙迥，月华如水泄云寒。移身幸入华胥境，可惜终宵漏滴残。”子孙世承，亦朝贡于辽、金、元。洪武二年，其主王颛，表贺即位，赐以金印，封高丽王。二十五年，其主荒淫，众推侍郎李成柱主国事，更名曰旦，诏从其自为，复请国号，诏更朝鲜。
    ○杭四潜邸
    杭城佑圣观，乃宋孝宗潜邸；开元宫，宁宗潜邸，后为理宗端孝公主之第；龙翔宫，理宗潜邸，旧在后市街，元至元中，迁之于城西北隅；宗阳宫，度宗潜邸也。
    ○天狗星
    元至正六年，司天台奏称：天狗星坠地，始于楚，终于吴，遍及于齐、赵诸地，但不及于两广，当血食人间五千日也。时云南玉案山忽生小赤犬无数，群吠于野。占者曰：此天狗坠地，有大军覆境。又父老传，太祖登极后，每日市曹杀人之处，夜有一大白犬食血。予意徐寿辉、韩山童、陈友谅、明玉珍、倪文俊辈，俱起湖湘，而南直、吴中尤盛焉；其后山、陕、滇、蜀四方俱有甲兵之祸，惟福建、两广，王师到即出降，以是占之，则占验人传之说，讵不信夫？
    ○吴楚娶妇
    吴人娶妇欲长，美观瞻也；楚人欲矮，善哺佣工也；然地脉相接，而风俗不同，大抵吴奢楚俭，故致如此。吾友王荫伯戏作娶妇辞嘲之，其辞云：“楚人娶妇何喧喧，高堂十日排酒筵。亲戚回头小姑起，传道新人短而喜。低小腰身解哺儿，舂粮担水不知疲。西家老翁长吴塞，吴人娶妇长者爱。纱笼前引扶入门，新人长大媒人尊。金马丁东步摇转，春风袅袅花枝颤。可怜吴楚地不同，新人长短为枯荣。若使吴人生落楚，一生丑恶何其苦。乃知长短亦有命，不系生身系生土。”噫！可哂也。
    ○杭城门名更革
    东城五门：曰候潮，曰永昌，曰清泰，曰庆春，曰艮山。西城四门：曰钱湖，曰清波，曰涌金，曰钱塘。南城二门：曰凤山，曰清平。北城二门：曰天宗，曰武林。
    ○年数君数
    按《春秋玄命苞》：尧元年甲辰，至洪武之戊申，凡三千七百二十一年。按大运绍统，自仗羲至胡元，除僭号不载外，带吴、魏、辽、金闰位正统，至我皇明混一区宇，君天下者，共二百八十二君。
    ○驺虞
    载埴《鼠璞》云：驺虞，非兽也。本欧公引贾谊《新书》驺乃文王囿名，虞则虞人之官之说。又曰：天子田猎，七驺咸驾。驺亦官也。意文王田猎，驺从虞人之贱，俱有仁心。诗人于是叹之，决以不食生、不践生为无有也。不知永乐二年，周王畋于钧州而获驺虞，梁公潜有诗，今载于《文衡》：宣德四年，滁州安石固山，有二驺虞，守臣献于朝，群臣皆赋咏之。予观夏公元吉赋序有曰：“猊首虎身，白质黑章，修尾隅目，不食生，不践生。”与《埤雅》所云，白虎黑文、尾三倍身相同，则驺虞果有之矣。噫！驺虞惟见咏于周时，至我朝复两见之。呜呼！盛哉。
    ○杭城来历
    杭城创于隋之杨素，周止三十六里，斯时，盖吴山东南皆江，而西北尚是石之栈道。至五代钱Α，则又新筑罗城于外，自秦望山，有门曰龙山；东亘于江干，其门曰保德；旋至湖市夹城巷口，其门曰北关；西泊于钱塘湖，直至于雷峰塔前，其门曰涵水；循城慈云岭直上而南，周七十余里。宋建炎间，但增筑内城于凤凰山下而已，因宫殿也。元禁天下修城，以示天下一统，自是内外城日为居民所平，或存或无，互相沦没。至正十九年，张士诚据有浙西，复并修筑，自艮山至螺蛳以东，则视旧城拓开二里，而络市河于内，自候潮至凤山以西，则缩地入二里，而截凤山于外，北则比旧则拓，视新为缩，泄湖水为隍而城焉，斩然一新，不复知有内外矣。计其数，周六万四千二十尺，高三十尺，厚四十尺，而杀其上。国朝因之，遂不复改，故报国寺，宋宫址也，正围于外罗城之内，称盐法察院，前为城头，则正旧城之基矣；湖市曰夹城，则外城直环于彼也。生于斯者，可不知焉？
    ○虎林考
    按虎林乃杭山名，即今祖山寺之山也，不知者以为杭郡旧名，后世改虎为武。尝自以为虎林人也，知其为山者，又不知其改虎之义。今摭数说而订正之，使人易知，庶不贻笑于外方。宋楼攻窆硎云：“武林山出武林水，灵隐后山毋乃是。此山亦复用此名，细考其来真有以。从来有龙必有珠，此虽培雎η山余。”《四朝闻见录》云：“虎林即灵隐山，因避唐讳，改为武林。”杨正质又谓：“钱氏有国时，此山在郭外，异虎出焉，故名。吴音承讹，转虎为武耳。”据三说，惟杨为是，《四朝》最非。若以避讳易而为武，则《汉志》已名为武林山，唐帝虽始祖名虎，而亦不在此论矣。即以为灵隐者，盖灵隐原名武林，入人已深，而吴音又易于讹，遂以此山亦称之为武林也。楼诗亦不知改武之义，故指为培雎Γ为灵隐千山之余耳，如今人见此山独于城中，则曰祖山之意。又考晏元献《舆地志》云：武林山，钱塘泉所出。顾夷吾《山川记》又云：钱塘泉自南徂东，临浙江一派，谓之灵隐浦，即冷泉亭下之水。此可见武林山自是灵隐，而虎林之地，又何有泉之出耶？今志取《淳熙志》断为决非城内之山，彼自正言灵隐者也，差收入虎林之下。
    ○安南建废考
    安南即古骆越之地，秦属象郡，在历代俱为郡县。至梁贞明中，土豪田承美据土，始为化外，互有强者争袭，而宋时则有丁、黎、李、陈四姓，黎为最强。宋乾德中，多为其扰。元至元二十六年方心服，献物纳质。国初，其主陈日奎率先归附，赐安南之印，传至陈日剩为黎季崴弑。季嵘媳恚窜氏名为胡一元，子苍，易名{大臣}，诈称陈氏绝嗣，{大臣}为甥，求权署国事，长陵从其请。逾年，陈氏孙添平，遁至京师，其事。季嵋虮砬胗添平还其国，朝廷乃遣使护送旧其境，季岱兵杀之，并杀使者。事闻，遂命征夷将军成国公朱能、副将张辅、沐晟等往讨之。能道卒，辅至其地，生擒季峒{大臣}等，献俘于朝。诏求陈氏后立之，国人咸称：为季嵘本。无可继承，佥请复古郡县。遂立交趾都、布、按三司，置府十七州，四十七县，百五十七卫，诸司皆备焉。时永乐六年春也。后七年、九年又叛，辅复往平之。洪熙元年又叛，朝廷复讨平之。
    宣德二年春，交趾复叛，守帅奏请益兵，朝廷命安远侯柳升将七万人以往，命兵部尚书李庆参赞军事，且敕庆：凡六卿之属才且贤者，举以自助。所举十数，其最所贤，礼部仪制郎中史安、祠祭主事陈镛。师行，庆与同卧起。九月入交趾，贼于官军所经之处，悉列栅以守，升既连破之，直抵镇夷关，颇有矜色，升虽勇，然不好谋。安、镛言于庆曰：“总戎之意骄矣，公宜力言之。且夷贼谲诈，不可以其屡败忽之，安知其不示弱以诱我？况玺书数数戒饬，谓贼专以设伏取胜，不宜轻率待之。公宜速入言之。”时庆强起，抱病与升言，升唯唯而已，中实无戒慎意。明日前进，以数百骑独先，其副及庆等皆在后，升前度，桥遽坏，后军阻不前，伏兵四起，升被创死。明日，庆病不起；又明日，副将崔聚整兵以进，聚固宿将，然仓猝，贼驱象赴斗，众乱，聚被执，寇大呼“官军降不杀”。安、镛皆曰：“吾辈见危授命耳。”皆死之。十月十八日也。安字志静、丰城人，年四十二；镛字叔振，钱塘人，年三十四。时吏部侍郎陈洽、武进主事李宗穑都指挥李任、指挥顾福等亦死之。又有谅山知府易先、谅江知府刘子辅、庐陵人黎利，攻他城皆陷，刘独倡兵死守，食尽自经，一子一妾先刘死。政平知府何忠，骂贼不屈，从容赋诗死。交趾知县吴黻，亦拒敌死。
    其后黎利亦困，遣人进前安南王三世嫡孙诒恚乞立，辞甚恳，朝廷以为文庙诛讨，本求陈后，今既在焉，姑从之。后数年，复为黎利所篡，朝廷又欲加兵，会利遣使来贡，谢罪请命，因立为安南王，贡献不绝。嘉靖间，久不入贡，其下莫登庸又篡之。十八年，朝廷议将征之，遣兵部尚书毛伯温先往喻焉，遂伏罪，革其王爵云。
    ○十二生肖
    地之肖属十二物，人言取其不全者，予以庶物岂止十二不全者哉。予旧以地支在下，各取其足爪，于阴阳上分之。如子虽属阳，上四刻乃昨夜之阴，下四刻今日之阳，鼠前足四爪，象阴，后足五爪，象阳故也；丑属阴，牛蹄分也；寅属阳，虎有五爪；卯属阴，兔缺唇，且四爪也；辰属阳，龙乃五爪；已属阴，蛇舌分也；午属火，马蹄圆也；未属阴，羊蹄分也；申猴五爪，酉酒鸡四爪也；戌狗五爪也；亥猪蹄分也；此或庶几焉。予又思蛇、兔且取唇舌，他物之足爪亦岂无如十二物者哉？夫十二支固属阴阳，皆于时位上见之，易封取象亦然也，惟理义之存焉耳。如子为阴极，幽潜隐晦，以鼠配之；鼠藏迹也。午为阳极，显明刚健，以马配之；马快行也。丑为阴也，俯而慈爱生焉，以牛配之；牛有舐犊。未为阳也，仰而秉礼行焉，以羊配之，羊有跪乳。寅为三阳，阳胜则暴，以虎配之；虎性暴也。申为三阴，阴胜则黠，以猴配之；猴性黠也。日生东而有西酉之鸡，月生西而有东卯之兔，此阴阳交感之义，故曰犯酉为日月之私门。今兔舐雄毛则成孕，鸡合踏而无形，皆感而不交者也。故卯酉属兔鸡，辰巳阳起而动作，龙为盛，蛇次之，故龙蛇配焉。龙蛇，变化之物也。戌亥阴敛而潜寂，狗司夜，猪镇静，故狗猪配焉。狗猪，持守之物也。私忆如此，未见出书，姑存于稿。
    ○风雷雨电四像
    风雷雨电四者，阴阳之气而已，然而变化不测，则固有神寓于其间，亦何肖形怪异，如今之塑者耶？予尝思得之，勉强以为之解：风雷在天，天乃乾焉，乾则配属戌亥也，是以风伯之首像犬，雷公之首像豕；雨为水，水者坎也，坎为中男，故雨师之像似士子；雷取象于震，震则巽之对也，故有雷公电母之称，巽为长女，其像妇人而已。四神取义如此，不知道家又别有说乎？
    ○水高于山
    《北征录》云：“阔滦海子有山如长堤以限水，海子甚阔，望之杳无泮岸，遥望水高如山，但见白浪隐隐，自高而下。天下之物，莫平于水，独此水远见如山之高，近处若极下，此理竟不可晓。明日，太宗语之曰：‘朕每归语人，少有信者，汝等今见方信。’”此水周围千里，斡难、胪朐凡七河注其中，名曰玄冥池。予忆或者地形远近高卑不同，故见之异也，否则诚为异理，故录出之。
    ○铁树开花
    予友乌镇王天雨济，为横州州判，尝云：横之驯象卫指挥股贯家，有盆树一株，高可三四尺，干叶皆紫黑色，叶小类石楠，质理细厚。问于主人，曰：“此铁树也，每遇丁卯年则花开，四瓣，紫白色，如瑞香，较少圆耳，一开累月不凋，嗅之有草气。吾父生时花，今复二次矣。”予以谚谓事难成者，则曰“须铁树开花”，然则果有此树耶？
    ○四云四星
    草莽曰山云，鱼鳞曰水云，烟气曰旱云，水波曰雨云；瑞星曰景星，妖星曰彗星，流星曰飞星，有吉有凶者也；又有客星，随星色大小占以名之也。前出《吕氏春秋》，后出隋、晋诸志。
    ○上任忌正五九月
    今官府到任，每忌正、五、九月，远见《南史》，术家皆无所据。予意三月之建，乃寅午戌也，寅午戌属火；臣音为商，商属金，恐火之克于金，故忌之。未知是否，记此以俟博识。
    ○西湖帝王宅
    吾杭西湖，山水之秀甲天下；杭人之英俊乃所孕毓。故湖涸而于肃愍公被戮，湖水平堤而状元出。予尝往来于中，戏语人曰：“此湖四山围合，东逼于城，有能填湖作地，开移城郭，面江背山，以城中为明堂，皋亭、五云为其左右，真帝王之居也。”昨读《幕府燕谈》，五代时果有术者说钱Α曰：“若填湖为宅，可王千年，此地不过百年也。”钱曰：“岂有千年帝王者哉！”因知古亦有如予言者，因忆使Α如术者之言，则钱氏或绝，而继王者遂因其地而久焉，是亦谓之千年也。笔之以俟变迁。
    ○天开眼
    马浩澜洪，杭诗人也，最善南词，有《花影集》行世，于予为忘年交。尝言少时夜行，忽闻空中砉然有声，举头观之，青天中如瓜皮船一条，其色苍黄，随开随合。明发，闻人言，昨夕天开眼，此或然也。予因对曰：“天乃阳气所就，此正欠缺之际，故见其本体之色，理当随合，否则不足为天矣；若地之裂，则质也，故不能然。俗称开眼，何谬哉！”马首肯久之。今复闻有天开眼，追思曩时，逾十五载矣。马君不可起也，志之。
    ○鸠
    予尝至山东沂州，偶见一鸠，羽毛皆灰白色，骇之，且询土人曰：“鸠，苍班者，此何异也？”土人曰：“此地惟有一色，尚白胜者，不知其有苍班。”后至临淄，见皆果然，而声亦小异。是知物不可以不见者为奇耳。
    ○如此江山亭
    杭城旧有如此江山亭，在吴山天圣观。国初，庐陵张光弼尝酌酒赋诗亭中，相继作者，并为一卷，后遗落于吾里景隆观道士史志中处。予少年亦尝见于其徒。前有数诗，后有喜禾周鼎跋语，语多感慨，意复周匝，因而录之，惜未全也。其跋曰：“如此江山者何？有所感而言也，不费词而无穷之感系焉。使倒言之曰：江山如此，则直致之词，无他感兴矣。昔尝有亭，而为是名，遐想作亭之人，何如其为人哉！必宋亡遗民，有为而作。越若干载，垂斯亭而觞咏者，为一笑居士庐陵张昱光弼。”于时元社既屋，膻胡之遗污我江山者，前之日如此，今之日不如此矣。宋故邸未沦于元，此江山也；沧之后，如江山何？居士之为此游，一俯仰间，何如其为感也；作亭者之感尚浅，游者为益深也。游后又无亭矣，而同游之客与追和者，今亦皆游地下矣，惟诗卷存，独居士名章章然，他或仅附骥耳。予不自知其他日亦仅附否耶。
    ○庚申甲子
    修仙家崇尚庚申、甲子者，盖甲为阳木而主生，应肝魂也；庚为阳金而主杀，应肺魄也。仙家欲炼气为纯阳，而魂魄常存于舍，故守之也。且甲子在六旬为始，庚申在六旬为终，修炼家以此为要日，而外丹亦用之也。
    ○吴江长桥
    《辍耕录》载：吴江长桥始于泰定乙丑，僧从雅作也。后九年，守的斤海牙作巨阁以奉观音，极言其侈大。又见宋郑毅夫诗曰：“三百栏杆锁画桥，行人波上踏琼瑶。插天くぐ玉腰阔，跨海鲸鲵金背高。”亦言其壮丽。以今视之，一庸匠可为也。然是桥不过泄淞江之水于太湖，何必如此之壮丽也？此的斤虏奴之不仁耳。旧桥洞凡七十有二，今止五十四也。但思未桥之先，不知水势何以导之。
    ○王孙不识天文
    宋王应麟厚斋，博学雄文，高出一时，所著有《玉海》、《困学纪闻》等书，可谓无书不读者也。然于天文，似不知者。观其论三星在天，以为其说有二：毛氏以为参，郑氏以为心，不能定论。殊不知参乃两肩、双足，三为心，则七星也，心则三而已。又曰：三国之时，月犯心星，昭烈殂，是蜀为正统；他日荧惑守心，而魏文殂，又不同也，亦不能断。殊不知三国鼎立，二十八宿各有分地，就同犯星宿所犯之日，又各所按也。如五胡乱华之时，而荧惑不见，魏臣纷纷莫决，崔浩以日辰推之：庚午之夕，辛未之朝，庚与午皆主秦，辛为西夷，今姚兴据咸阳，是荧惑入秦矣。诸人笑之。后秦中果旱，明年，姚兴死，使知当时犯心、守心之日，即蜀、魏行事，必能占之。及于月落参横之解，自言未尝考参之出入以定月落，是何言耶？及宋孙奕季昭作《示儿编》，亦可谓博学者矣。观其言曰：二十八宿以四方为名者，惟东壁、东井、南箕、北斗。殊不知二十八宿之斗，乃南斗也，北斗乃紫微垣数。又解井在参东，故称东井。殊不知参宿中有玉井星，此井星又在玉井之东，故名。如室、如壁，相连而一义者，壁居室之东，故名东壁。箕与斗相连共名，汉津箕在斗南，故名南箕北斗。彼以箕斗是人日用之器，相对而言，故云箕南斗北，可笑可笑。呜呼！若二人者，何独不究于是耶？
    ○浙省歌括
    浙省十一府、七十二县、一州，成化间分县后，共七十六矣。盖台分太平，湖分孝丰，金分汤溪，有演成歌括，如指诸掌。歌云：“杭九嘉湖七，台严皆六邑。宁衢与温五，绍金八处中。”可谓捷径矣。
    ○琼花园
    《齐东野语》载：琼花惟扬州后土祠有之，绝类聚八仙，但色微黄而香。宋仁宗、哲宗时，尝移植禁苑，逾年遂死，载还复敷荣焉。后惟宦者陈源，取孙枝接于八仙根上，至今流传，杭褚家堂琼花园是也，然香色亦少异矣。予考《尔雅》、《本草》诸书不载，惟《扬州志》曰：“唐所植也，至正间枯死。”意唐至元，殆数百年，显显于世；而至正迄今，无二百岁，不惟琼花不传，而聚八仙亦不知何似者。且杭志修于咸淳，而修于洪武，宜其近于二书也，而琼花园亦不见载。尝疑其二书伪言也，昨偶至褚堂一土地祠，见古碑一通，然后知祠名通圣，即琼花园之地。春称时即庆忌宅基，神乃褚遂良九世孙，褚堂之织绫锦，由于此神始之也。因知二志失收。
    ○蝗
    《尔雅》以蝗有四种，予所见者灰黄二色，大率于苗之心叶根节尽食之，或者四种寓于二色，不可知也。才飞即交，数日产子如麦门冬。后数日，中出如黑蚁子八十一枚，即钻入地中，《诗》注“螽斯一产八十一子”是也。其子入地，来年禾秀时乃出，旋生翅羽，遇腊雪大，则入地至深，坡诗“遗蝗入地应千尺”是也。其飞止跳跃，所向群往，无一反逆者；渡水则后衔前翅，由然若绳索之状。一县之地，或食其半，或食一角，有相邻而不食者，有逾山渡河以食者，殆若真有神役也。传以谓战死之士冤魂所化，理或然也。《淮南子》又谓鱼子之变，非也。盖此物畏水，而旱则生，所以雪大深入于地。浙土亦尝飞来，亦尝下子，明年绝不生者，江南水田也，岂有鱼子畏水者哉！
    ●卷五?天地类
    ○日本略
    日本国，《通鉴》前编以为吴亡子孙入海为倭，故倭自云吴泰伯后也。《墨谈》以为倭国有徐福祠，谓为福后，故中国呼倭为徐倭。似皆非也。盖仁山据《国语》“寡人达王于甬句东”数言而推之，非实有所本。徐福云者，诸书皆以福居檀、夷二州，号秦国，但属之于倭耳。其国在拘邪韩国之东，与朱巍①俣相近，或南或东，大小百余国，名各不同，多属之于日本。光武时始通中国，历汉、唐、宋、元，贡献不一，入寇亦不一。开皇、永徽间，则遣人来求佛经，学佛法。开元、雍熙间，则遣人来从儒受经，原由广东而来，由明越者，则始于唐德宗时也。洪武五年，遣僧祖阐无逸往谕，而后入贡。《功臣录》以为元年遣杨载，《考略》以为二年遣赵秩，恐皆讹其年分。盖二年、四年既贡，则五年又何复遣二僧胡？又因胡惟庸事，著之祖训，以其国奸诈，绝之。永乐间，三保太监招抚四夷，复通。尝见太祖与国初僧仁一初送祖阐无逸之诗，太祖诗云：“尝闻古帝王，同仁无遐迩；蛮貊尽来宾，我今使臣委。促猷通洪玄，倭夷当往至；于善化凶人，不负西来意”等句。一初诗云：“大明建国如虞唐，万方玉帛朝明堂。五百僧中选僧使，奉诏直往东扶桑。”又云：“飘飘瓶锡辞九重，大风四月开南风。游龙双迎浪花白，天鸡一叫东方红。”
    ○历法
    造历之法，虽以气盈朔虚，日月五星，推布挨算，然非至精至神之人不能也。故中星之定，自尧至今，亦差数度；气化推移，天道玄远，难一一知之耳。若夫授以成算，则中人可为；若《辍耕录》所载之法，固为要也，但中人之资，卒亦难解。今取其易知者，并予闻于灵台者，逐一书之于左，然后知起年、定闰、定立春二十四气，特易易耳：
    定年歌：“九年二月半，便是正月一。”谓前九年二月十五日，即今年正月初一日也，共九十七个半月，计二千八百八十日，六甲子转四十八周。
    定闰月歌：“要知来岁闰，先算冬至余，更看大小尽，决定不差迟。”谓以今年冬至后余日为率，如十一月二十二日冬至，则本月尚多八日，来年当闰八月；如十一月小，当闰七月；若冬至在上旬，则以望日为断。
    定立春歌：“今岁先知来岁春，但隔五日三时辰。”谓如甲子日子时立春，则来年己巳卯时立春，其刻数以后节气法推之。
    节气歌：“节气与中气，但有半月隔；若要仔细推，两时零五刻。”如正月甲子日子初初刻立春，则己卯日寅正一刻雨水。余皆仿此。
    又歌云：“要知明岁之春分，相冲对食。”谓前九年甲子日春分，甲食丙，子冲午，即丙午日春分。二十四气亦仿此，甲食丙，乙食丁，丙食戊，丁食己，戊食庚，己食辛，庚食壬，辛食癸，壬食甲，癸食乙；冲则子丑寅卯辰巳冲午未申酉戌亥。
    ○二台异草
    山东东阿县，季札卦剑之处，今建台焉。其地生草一种，能治人心疾，盖缘当时季子心许徐君剑也。故曾嫌懈柙疲骸爸两裆裎锊荒ッ穑化为异草人争贮；异草何功争贮之？心疾不瘳须一茹。”又严州于陵钓台之地，无别草木，尽白茅也，盖表其洁清之意。予尝登之，亦有句云：“乾坤留节义，草木显清风。”亦指其事也。然二草皆可谓之奇。
    ○钟鼓节
    天下晨昏钟声，数固一百零八，而声之缓急节奏必然不同。自吾浙杭州歌曰：“前发三十六，后发三十六，中发三十六，声急通共一百八声息。”越州歌曰：“紧十八，慢十八，六遍辏成一百八。”台州歌曰：“前击七，后击八，中间十八徐徐发；更兼临后击三声，三通辏成一百八。”禁鼓一千二百三十声为一通，三千六百九十声为三通，在外更鼓三百三十挝为一通，千挝为三通。
    ○普陀洛迦山
    普陀洛迦山，在定海县东洋，其山有善财岩并寺，世以观音所居。天下善信人，常走拜到彼，时见善财或白莺哥，每每闻之。昨读元人张光弼诗，有“普陀山”一律，引以至寺作佛事七昼夜，祈见观世音、善财，随心应见，大众瞻仰，无不庆赞。诗曰：“丞相函香至此诚，愿深海水救群生；慈悲谓可消诸恶，征伐容将息大兵。金色圆光开宝髻，玉毫妙相络珠璎，手中示现杨枝露，愿洗干戈作太平。”据此，人言不诬也。吾想观音乃天地间幻身，随诚致之，人心趋向于此耳，岂真在于普陀耶？若然，则贼舟时来，寺之劫者何无神耶？
    ○黑云荡日大水入京
    嘉靖二十四年十二月二十以后，接连五日，时有黑块，大小不一，往来冲日，早暮人皆见之。二十五年六月二十五之夕，北京连雨，西山水发，涌入都城数尺，房屋多倒没，死者无算，直入皇城，其年无灾变者，岂非人能胜天意也？
    ○空平洞
    杭吴山玄妙观，有石洞露于山麓，规模夷爽而秀，可坐十余人，苟加洗剔之功，则妙矣。尝语姑苏袁永之、金陵顾懋涵曰：可名其为空平。近惟见其败屋草莽，泯然无迹；询之，乃为过客游赏，观主惮于迎送，遂尔更造以掩。予因叹曰：“黄冠不识趣，掩古徇时情；芳洞迷荒径，空辜旧日名。”
    ○星宿异名
    五星二十八宿，皆有异名，不可枚举，聊述知者一二，集解其义，录出以俟知者：木星故曰岁星，张衡复名曰摄提、曰重华、曰应星、纪星，盖以木乃东方之精，苍帝之子，故用东方之星宿名之耳。惟火星止曰荧惑。土星本曰镇星，张衡复名曰地候，亦以土义名之耳。金星既曰太白，《诗》又曰启明、曰长庚，盖以先日而见，谓之启明；后日而没，谓之长庚；又昏见于西方，西方庚位，故名。《尔雅》又谓明星，亦此意也。张衡云：金乃白帝之子，总有十三名，曰太、曰梁星，以其位西也；又曰将军，以其形最大也。水星曰辰星，北方属水之故，张衡又有数名。角、亢二星，《尔雅》谓之寿星，以其长于列宿，数起于此也。氏曰天根，《尔雅》解曰：角、亢下系于氐，犹木之有根也。故《国语》曰：“天根见而水涸。”房曰天驷、天闲，以主马也。《国语》曰：农祥晨正，以立春之日。然房、心、屋三星，总而名之曰大辰。案《左传》昭公十七年：宋曰大辰之墟。盖以正属房、心二星故耳。郭璞又曰：“龙星明者以为时候，故曰大辰。”心星一名三星，具体而言也。故《诗》曰：“三星在天。”注：心宿一名大火，以三星之中者最明之故。《诗?七月流火》之注云：“大火西流”是也。箕星，《诗》亦称为南箕，又箕斗总名曰汉津，盖箕乃龙尾，斗为南斗，乃天汉之津梁，故云。牛星，一名牵牛，《尔雅》又名星纪，郭璞曰：“牵牛中者，日月五星之所终始，故谓之星纪。”又名河鼓，荆楚人呼为檐鼓，檐，前也。女星一名Ч女。Ч，女之卑者也，以织妇女工之卑，故名。石氏又名婺女。虚曰玄枵，盖玄乃黑色，虚位正北，故云；枵之犹言耗也，耗亦虚意；又曰颛顼，颛顼，颛旭也，亦以水德位北之意；又曰北陆，《国语》曰天鼋，故左氏疏曰：天鼋，玄枵别名也。室星，《诗》称营室，《尔雅》谓之定，郭璞曰：定，正也。作宫室皆以营室为正，《诗》曰：“定之方中，作于楚宫”是也。壁曰东壁，又营室东壁，总名И觜之口，盖以室壁四星相对，四方如口之故；袢□亦名豕韦，《春秋》襄公十八年，“岁在豕韦”是也。奎娄，《尔雅》曰降娄，以奎主沟渎之事，故名降。昴，一名大梁，一名西陆，皆以属西方之故；别名旄头，以其主胡也；又名留，《史记》索隐曰：“留，昴也。”毕星，《诗》称天毕，《尔雅》谓之浊，郭璞曰：或呼为浊，以星形名也。参星、中央参伐，甘氏名钺，主杀伐义也。井名东井，以其义也。鬼为舆鬼，以义名之也。柳谓之朱，郭璞注曰：朱，朱鸟之口也。按《左传》襄公九年：“朱为鹑火。”疏曰：柳谓之朱。朱，鸟口也，又名鹑火，盖鹑鸟名火；朱乃火色，皆属南方故也。此外无别名者，固不赘矣；或有别名而难解者，亦不敢录出。天道幽远，术家各持一说，名不可以理会也。如宋《中兴志》以参为大辰，不知参伐乃大辰也，然参伐甘氏名为大辰，巳不可解，况又转而他耶？姑纪一以证，至于五星时或散变而为妖星，则有三十九名，此异也，不足书也。
    ○生克制化
    生克制化，古今所言，然生克化皆易见，独制字则难明。盖制者，缘生中有克，克中有用也。凡生中有克者，谓如木生火，火盛则木为灰烬；火生土，土盛则火被遏灭；土生金，金盛则草木不生；金生水，水盛则必沉溺；水生木，木盛则水为阻滞；盖虽生而反忌，此所谓生中有克。凡克中有生者，谓如木克土，土厚则喜木克，是为秀耸山林；土克水，水盛则喜土克，是为撙节堤防；水克火，火盛则喜水克，是为既济成功；火克金，金盛则喜火克，是为锻炼全材；金克木，木盛则喜金克；是为斧斤斫削；盖因克以为美，此所谓克中有用。故称之曰制者，乃不拘于生克之中也。
    ○潮候歌
    浙江潮候，四季不同，今官府榜于亭，牛图行于世，歌括载于书，皆止得于春秋二时者也。人皆不知，予特编成三歌，使渡江者庶无中流之叹耳。春秋昼歌云：“午未未未申，寅卯卯辰辰，巳巳巳午午，春秋一般轮。”夏歌云：“午未未未申，寅寅卯卯辰，辰巳巳午午，夏日要分明。”冬歌云：“午未未申申，寅卯卯辰辰，巳巳巳午午，朔望冬日行。”然此于潮候之时，固一定也，而冬夏日之长短，又当意会而消息之。如夏时之昼；日未出前二刻半，天已明矣；晚则日已入后二刻半，天尚未暝，皆属乎昼地。冬日反是。
    ○天文不可晓处
    三代以前明星，史官不可考也，夏有昆吾，商有巫咸，周有史佚，至战国时，鲁有梓慎，郑有裨灶，宋有子韦，齐有甘德，楚有唐昧，赵有尹黄，魏有石申，后世诸家不传。何巫咸、甘德、石申三家者传耶？苟以三家图验，又得陈卓纂著，后世取之；然陈卓所言群图出入度数，正是讹者，不知陈卓又何所取耶？黄星出自巫咸，亦星出自石申，黑星出自甘德，今以三坦二十八宿，不过三色，不知当时诸人所定，又何色耶？且赤者大，黄者次，黑最微，何三人各止得于一色，而更不能兼一星耶？王良、造父，同时之臣；宦者、宗人，后世之称，而不知甘德、石申又何能先言之耶？天市垣十二国名，周以后有也，何巫咸之时，豫可名耶？皆理不究者，安得如高允考五星会东井者质之。
    ○钱塘
    钱塘之名，按《史记》，始皇浮江下丹阳，至钱唐。历代地志，亦有钱唐县令。至唐，避国号，始加土焉。《辍耕录》谓唐字从土，误矣。至以为以钱易土筑塘，避钱湖之水等事，杭志已辩其讹。考之《释文》：唐，途也。杭地五代以前，路止西北一带，逼近于钱湖，故谓钱塘耳。
    ○易时
    唐德宗因暮秋微寒，谓侍臣曰：“九月衣衫二月袍，与时不同，欲迁一月。”群臣李吉甫等皆云：“圣人上顺天时，下尽物理，请降旨。”惟李程特以为月令玄宗所定，恐不可易，遂止。元周公谨亦以正月未生，七月正暑，十月亦凉，欲迟一月以为春夏秋冬，方合时宜。载之《癸辛杂志》。予以德宗人君，第欲象时，随语臣下；吉甫、公谨岂不学之士耶？苟迟一月以定四时，则飞灰落叶，何以合律？二十四气真可如李贺所云旋相推矣。殊不知三代、始皇，建朔虽各不同，第以朝觐会同，凡事以此月为首，春夏秋冬，可易之耶？《月令》吕不韦所定，李程特以为玄宗，此则不可晓也，恐史传不真故耳。
    ○木冰
    木冰者，雨及木而凝冰。谚云木稼也。《洪范五行传》谓之木斤，主兵甲。范氏谓之木介。介，甲也，亦兵甲之象。《春秋》成公十六年雨木冰。何休曰：“木者少阳，幼君之象；冰者凝阴，兵之类也。君臣将执于兵之征。”马氏《通考》曰：“木冰者，乃寒胁木而成冰，妖不在木也；冰花者，乃冰有异而成花，妖不在花也。”予意《洪范传》范氏解，恐皆未当；何休之注，因后有沙随苕丘之事之故，若《通考》虽得其里，而未申明其义。夫雨也，冰也，成花凝木也，皆气以致之。极阴之气，凌胁于木，则木为受害，故不在木与花。五行之占，木为少阳，刘向谓贵臣卿大夫之象是也。又谚云：“木生稼，达官怕。”亦斯之意。成化丙戌冬，京都初雾下，少顷，草木皆白，移时则枝柯皆玲珑如花矣。明春李文达公卒。此非其验与？
    ○双投桥
    吾杭西湖南，入路曰长桥，《宋志》：俗名双投桥。昨读抄本《西湖竹枝集》，元富春冯士颐有词曰：“与郎情重得郎容，南北相看只两峰；请看双投桥下水，新开双朵玉芙蓉。”注以常有情人双投于桥，故长桥名双投。
    ○五山十刹
    余杭径山，钱塘灵隐、净慈，宁波天童、育王等寺，为禅院五山。钱塘中竺、湖州道场、温州江心、金华双林、宁波雪窦、台州国清、福州雪峰、建康灵谷、苏州万寿、虎邱，为禅院十刹。又钱塘上竺、下竺，温州能仁，宁波白莲等寺，为教院五山。钱塘集庆、演福、普福，湖州慈感、宁波宝陀、绍兴湖心、苏州大善北寺、松江延庆、建康瓦棺，为教院十刹。
    ○风雷异
    彭文宪公《笔记》：“成化元年五月，京师大风，一时萧墙以西地上，有声如雨雹然，视之皆黄泥丸子，坚净如樱桃大，拾取而破之，中有硫黄气，自以为非亲见不信也。”《都公谭纂》云：“松江上海县，地名十字庙，有农家诵经茚Γ行者暑倦，置牛上于幡下，忽阴云四合，霹雳击碎幡竿，牛皮不知所向，但见农家屋上竹针万计，皆长三寸许。”二书记之，以为异也。夫天地间莫非阴阳二气之所为，气形而神寓焉，形灭而神复于气矣。人物鬼神，或常或变，其归一也；当其阳气奋激，为阴所团，则逼迫迸发，出则成声，为疾风，为迅雷，遇一物焉，翕而成，击而碎，莫得而知之。此雷震人物，风移树木，与此为土丸，为竹针，一也。或曰：土丸竹针，故二气变化之妙之所成，然则皆如樱桃，皆长三寸，是孰为而孰较量之？予曰：正阴阳之气所为，犹雨之成形，大小相同，一气布之也；但其忽而形，没而声，此所以妙万物而为神。又曰：阴阳不测之谓神。
    ○七元暗金日
    阴阳家七元暗金之日，百事大忌，犯之者果验。盖七元甲子，共计四百二十年，至弘治十七年，乃禽星第七元甲子矣。是年箕宿直年，算暗金日，以星宿配五行阴阳，以年咎日为是。近阴阳家不知，遂以本日起之，则非之，虽有通书如无。今以弘治十七年起，逐年排定，则后之甲子乃第一元，虚宿起矣，又可逐年排之也。书之于稿，易于便览。
    弘治十七年起
    甲子年，箕星直年，属水星，寅酉二日是暗金。
    乙丑年，斗星直年，属木星，辰亥二日是暗金。
    丙寅年，牛星直年，属金属，午日是暗金。
    丁卯年，女星直年，属土星，丑申二日是暗金。
    戊辰年，虚星直年，属太阳星，卯戌二日是暗金。
    己巳年，危星直年，属太阳星，巳日是暗金。
    庚午年，室星直年，属火星，子未二日是暗金。
    辛未年，壁星直年，属水星，寅酉二日是暗金。
    壬申年，奎星直年，属木星，辰亥二日是暗金。
    癸酉年，娄星直年，属金星，午日是暗金。
    甲戌年，胃星直年，属土星，丑申二日是暗金。
    乙亥年，昂星直年，属太阳星，卯戌二日是暗金。
    丙子年，毕星直年，属太阴星，巳日是暗金。
    丁丑年，觜星直年，属火星，子未二日是暗金。
    戊寅年，参星直年，属火星，寅酉二日是暗金。
    己卯年，井星直年，属木星，辰亥二日是暗金。
    庚辰年，鬼星直年，属金星，午日是暗金。
    辛巳年，柳星直年，属土星，丑申二日是暗金。
    壬午年，星宿直年，属太阳星，卯戌二日是暗金。
    癸未年，张星直年，属太阴星，巳日是暗金。
    甲申年，翼星直年，属火星，子未二日是暗金。
    乙酉年，轸星直年，属水星，寅酉二日是暗金。
    丙戌年，角星直年，属木星，辰亥二日是暗金。
    丁亥年，亢星直年，属金星，午日是暗金。
    戊子年，氐星直年，属土星，丑申二日是暗金。
    己丑年，房星直年，属太阳星，卯戌二日是暗金。
    庚寅年，心星直年，属太阴星，巳日是暗金。
    辛卯年，尾星直年，属火星，子未二日是暗金。
    壬辰年，箕星直年，属水星，寅酉二日是暗金。
    癸巳年，斗星直年，属木星，辰亥二日是暗金。
    甲午年，牛星直年，属金星，午日是暗金。
    乙未年，女星直年，属土星，丑申二日是暗金。
    丙申年，虚星直年，属太阳星，卯戌二日是暗金。
    丁酉年，危星直年，属太阴星，巳日是暗金。
    戊戌年，室星直年，属火星，子未二日是暗金。
    己亥年，壁星直年，属水星，寅酉二日是暗金。
    庚子年，奎星直年，属木星，辰亥二日是暗金。
    辛丑年，娄星直年，属金星，午日是暗金。
    壬寅年，胃星直年，属土星，丑申二日是暗金。
    癸卯年，昴星直年，属太阳星，卯戌二日是暗金。
    甲辰年，毕星直年，属太阴星，巳日是暗金。
    乙巳年，觜星直年，属火星，子未二日是暗金。
    丙午年，参星直年，属水星，寅酉二日是暗金。
    丁未年，井星直年，属木星，辰亥二日是暗金。
    戊申年，鬼星直年，属金星，午日是暗金。
    己酉年，柳星直年，属土星，丑申二日是暗金。
    庚戌年，星宿直年，属太阳星，卯戌二日是暗金。
    辛亥年，张星直年，属太阴星，巳日是暗金。
    壬子年，翼星直年，属火星，子未二日是暗金。
    癸丑年，轸星直年，属水星，寅酉二日是暗金。
    甲寅年，角星直年，属木星，辰亥二日是暗金。
    乙卯年，亢星直年，属金星，午日是暗金。
    丙辰年，氐星直年，属土星，丑申二日是暗金。
    丁巳年，房星直年，属太阳星，卯戌二日是暗金。
    戊午年，心星直年，属太阴星，巳日是暗金。
    巳未年，尾星直年，属火星，子未二日是暗金。
    庚申年，箕星直年，属水星，寅酉二日是暗金。
    辛酉年，斗星直年，属木星，辰亥二日是暗金。
    壬戌年，牛星直年，属金星，午日是暗金。
    癸亥年，女星直年，属土星，丑申二日是暗金。
    ○虹霓
    《淮南子》曰：“虹，淫气也。”朱子曰：“日与雨交，倏然成质，似有血气之类，阴阳不当交而交，天地之淫气也。”又曰：“淫慝之气，有害于阴阳之和。”愚意朱子之说，恐因《淮南》，遂尔云然。夫虹虽阴阳之气，非有微雨日光，则不成此形也，故曰日照雨滴而虹生。今以水巽日中，侧而视之，随有虹霓之晕，可见矣。若谓之淫，恐亦过也。所以致后人解くぐ在东，莫之敢指为夫妇过礼则虹气盛，而讳之莫敢指耳。又朱子问：“虹霓只是气，还有质否？”曰“既能吸水吸酒，是有形质，只才散，便无了，如雷部之神。”斯言可谓至妙也。盖二气之盛，自然有神，若杨升阉见虹之诗，自以为明若刻画，近如咫尺，得句云：“渴虹下饮玉池水，斜日横分苍岭霞。”似有泥矣。
    ●卷六?天地类
    ○天竺寺
    白乐天《题天竺寺》：“一山门作两山门，两寺元从一寺分；东涧水流西涧水，南山云起北山云；前台花发后台见，上界钟清下界闻；遥想吾师行道处，天香桂子落纷纷。”乃是题虔州城外天竺寺，今杭州府收入钱塘天竺寺，谬也。见《苏东坡诗集》第二卷中。
    ○三十六雨
    《春秋说题》曰：“一岁三十六雨，天地之气宜；十日小雨，应天文也；十五日大雨，以斗运也。”《京房易候》则曰：“十日一雨，岁凡三十六雨，以为时若之应。”据《说题》计之，一年止得二十八雨；一月四雨，则又为四十八雨矣。或有差讹，不同其数也，姑俟知者请究。
    ○求雨求晴汉文
    嘉靖壬午，浙藩承大中丞苍梧吴公廷举之命，督予注释董仲舒《求雨》《求晴》二文，务欲解其事理所以然之故，一时脱稿，只以为董子真可谓惑于灾异也。后往往闻之宦客，以二文尝验之南海，验之湖湘，验之南直隶矣。因思亦尝劳心于此，检稿遂录于天地类，请正博雅，文难通处，因于原文，未暇改正，不赘。
    春旱求雨，令县邑以水日，令民祷社，家祀户，无伐名木，无斩山林。暴巫，聚蛇八，日于邑之东门之外，为四通之坛，方八尺，植苍绘八，其神共工，祭以生鱼八，玄酒具清酒膊脯，择巫之清洁辩言利辞者以祝，斋三日，服苍衣，先再拜，乃跪陈，陈已，复再拜，乃起，祝曰：昊天生五谷以养人，今五谷病旱，恐不成，敬进清酒膊脯，再拜请雨。雨幸大澍，奉牲。以甲乙日为苍龙，长八丈，居中央，为小龙七，各长四丈，于东方，皆东向；其间相去八尺，取小童八人，皆斋三日，服青衣而舞之；田啬夫亦斋三日，服青衣而立之诸里社通之于闾外之沟。取五虾蟆错置社中池，方深八尺，深二尺，置水虾蟆焉，具清酒膊脯，祝斋三日，服苍衣，拜跪陈祝如初；取三岁雄鸡、三岁蛑恚皆燔之于四通神宇，令民阖邑南门，置水其外，开北门，具老蛑硪唬置于里北门之外，市中亦置一蛑恚闻鼓声皆烧猪尾，取死人骨埋之。开山渊，积薪而燔之，决通道桥之壅塞不行者，决渎之，幸而得雨，以猪一，酒盐黍财足，以茅为席，毋断。
    夏求雨，令邑以水日，家人祀灶，无举土功，更大浚井，暴釜于坛，臼杵于术。七日，为四通之坛于邑南门之外，方七尺，赤绘七，其神蚩尤，祭之以赤雄鸡、玄酒，具清酒膊脯，祝斋三日；服赤衣，拜跪陈祝如春，以丙丁日，为大赤龙一，长七丈，居中央，又为小龙六，各长三丈五尺于南方，皆南向，其间相去七尺，壮者七人，皆斋三日，服赤衣而舞之，司空啬夫，亦斋三日，服赤衣而立之；凿社而通之闾外之沟，取五虾蟆错置里社之中池，方七尺，深一尺，酒膊祝斋，衣赤衣，拜跪陈祝如初，取三岁雄鸡，蛑盱苤，四通神宇，开阴闭阳如春。
    季夏，祷山陵以助之。令县邑一徙市，于南门之处，五日，男子无得入市，家人祀中ニ，无兴土功聚巫市傍，为之结盖，为四通之坛于中央，植黄绘五，其神后稷，祭之以母饣。玄酒，具清酒膊脯，各令为祝，斋三日，衣黄，皆如春词。以戊己日为大黄龙一，长五丈，居中央，又为小龙四，各二丈五尺，于南方，皆南向，其间相去五尺，丈夫五人，斋三日，服黄衣而舞之，老者五人，亦斋三日，衣黄衣而立之；亦通社中于闾外之沟，取虾蟆池方五尺，深一尺，他皆如前。神农求雨，第十九日戊己不雨，命为黄龙，又为大龙，壮者舞之，季立之；又曰东方小僮舞之，南方壮者，西方沾北方，人舞之。
    已上既与原书不同，或誊写之误，不敢强解。
    秋暴巫，至九日，无举火事，煎金器，家人祀门，为四通之坛于邑西门之外，方九尺，植白绘九，其神大昊，祭之桐木鱼。玄酒，具清酒膊脯，衣白衣，他如春；以庚辛日为大白龙一，长九丈，居中央，为小龙八，各长四丈五尺，于西方，皆西向，其间相去九尺；鳏者九人，皆斋三日，服白衣而舞之；司马亦斋三日，衣白衣而立之；虾蟆池方九尺，深一尺，他皆如前。
    各，舞龙六日，祷于名山以助之，家人祀井，无壅水，为四通之坛于邑北门之外，方六尺，植黑绘六，其神玄冥，祭之以黑狗子六，玄酒，具清酒膊脯，祝斋三日，衣黑衣，祝礼如春，以壬癸日，为大黑龙一，长六丈，居中央，为小龙五，各长三丈，于北方，皆北向，其间相去六尺；老者六人，皆斋三日，衣黑衣而舞之；尉亦斋三日，衣黑衣而立之；虾蟆池如春，四时皆以水；为龙必取洁土，为之结盖，龙成而发之；四时皆以庚子之日，令吏民夫妇皆偶处；凡求雨之大体，丈夫欲藏匿，女子欲和而乐。神书又曰：开袖山神渊，积薪，夜击鼓噪而燔之，为其旱也。
    ○止雨文
    雨大，多令县邑以土日塞水渎，绝道，盖井，禁妇人不得出入市，令县乡里皆扫社下，县邑若亟，令使啬夫三人以上，祝一人；乡啬夫若吏三人以上，祝一人；里正父老三人以上，祝一人，皆斋三日，各衣时衣，具豚一，黍，小米、盐、美酒，财足祭社，击鼓三日，而祝先再拜，乃跪陈，陈巳，复再拜乃起，祝曰：诺，天生五谷以养人，今淫雨太多，五谷不和，敬进肥牲。清酒，以请社灵，幸为止雨，除民所苦，无使阴灭阳，不顺于天，天之常意在于利人，人愿止雨，敢告于鼓，鼓而无歌，至罢而止。凡止雨之大体，女子欲其藏而匿，丈夫欲其和而乐也，开阳闭阴，阖闾水而开火，以朱丝紫社十周，衣朱衣赤帻，言罢。一以辛亥之日。书到即起，县社令长、若丞、尉、官长，各城邑社、啬夫、里、吏正、老人，皆出至于社下，芏罢，三日而止。未至三日，天大星亦止。
    ○东花园
    东花园即宋之富景园也，俗称东花园者，城之东耳。内有百花池，今园前民家之后，尚存大池，相传旧矣。孝宗尝奉太后幸此，予考《武林旧事》、纪事诸书皆同。而吴廷辅览胜诗，又以为宋姚妃居此，非也；今之姚园寺，乃其所居，盖相近，因一园字之讹。板儿巷，名曰白花蛇散巷；乃百花池上巷也，亦讹传云尔。且考慈云寺旧名慈济，在富景园之北，观此，尤见大街处正是其园，而池端是民家所有者也。
    ○支干
    郑樵，大儒也，解支干之名，以为是皆假借，独巳亥有义耳，辰午又曰未详。愚以皆可为假借，既以甲本戈甲；乙本鱼肠；丙本鱼尾；丁本虿尾；戊本武；己本几；庚，鬲也；辛，被罪也；壬，怀妊也；癸，草实也；子，人子也；丑，手丑也；寅，髌也；卯，牖也；巳，蛇属也；未，木之滋也；申，持简；酉，卣也；戌与戊、戚同意；亥，豕属也。愚按其说既多不据矣，则辰乃日月星也，又为星名；午者，牾也，又有交布之义，独不可为假借乎？己亥既是蛇豕，属之虽正，借之于时，又不可为假借乎？恨不生当时，苟能问之，必当有说。若夫直解干支，诸家不同，《史记?历律书》已缺戊巳，而《说文》多言于方位，刘熙《释名》又解戌为矜恤之类，《淮南鸿烈》解申为呻喑，似皆未当。意以生物随时，庶几明白，今则参考诸书，训释于左：
    甲者，坼也，言万物剖莩甲而出也，《易》曰：“百果草木皆甲坼”；乙，言万物初生，曲蘖而未伸也；丙，言万物炳然著见；丁，言万物壮实之形，故邦国图籍曰成丁；戊，茂也，言物之茂盛，故《汉志》曰：“蘖茂于戊”是也；己，纪也，言物有形可纪识也；庚，坚强貌，言物收敛而有实也；辛，言万物方盛而见制，故辛痛也；壬，妊也，阴阳之交，言物怀妊至子而萌也；癸者，冬时如土既平，万物可揆度也；子，孽也；阳气始萌，孽生于下也；丑，纽也，寒气自屈曲也；寅，髌也，阳气欲出，阴尚强，而髌演于下；卯者，冒也，万物冒地而出；辰，伸也，物皆舒伸而出；巳，已也，阳气毕布已矣；午，仵也，阴阳交相愕而仵也；末，昧也；日中则昃，阳向幽也；申，申束以成，故《晋志》曰：“万物之体皆成也。”酉，就也，万物成熟；戌，灭也，万物灭尽；亥，核也，万物收藏，皆坚核也。
    ○长城襄邓
    秦皇筑长城，起自临洮，至于辽东，延袤万余里，暴师于外十余年而后成焉，至今赖之，后人未尝有感始皇者。唐宰相朱朴献建都之议曰：“去已衰之衰，就未王之王，则襄邓形势，有四固之险，转输之便。”宋李纲请都之，郑仲渔等增证其说，必有计之上也。后代不知，抑亦因其人而不取欤？呜呼！始皇致万世之利，而不知萃民怨于一身；朱朴知建国之地，而不知除强臣于当时。是皆有益于后世，论者当不以人而废言可也。
    ○钟山气色
    南京钟山，太祖陵寝在焉。云气山色，一日之间，青黄紫翠之不一，人以为气旺所致。又曰：如汉高帝隐芒砀，而上常有五色之云。予见沈约《钟山诗》云：“发地多奇岭，于云非一状。”则知晋时已如此也。
    ○湖水灌城
    宋状元陈亮云：杭西湖之水，足以灌城，非建都之地。谓湖地高于城中三尺故也。至今以为奇论，予则以为不然。湖环二十里有余，城环将四十里矣，况宋城南北比今尤长，计地之大小，虽有高下，是可灌乎？若以今日视之，湖与城中等矣，盖日久诸物为水火所毁者，不知其几矣，尘土日积，尤不可灌，明也。
    ○地震属阴
    《菽园杂志》载：地震极大时最多，然皆夜也。予年七十，吾杭地动凡三次，惟一次有声，亦皆夜时，岂非地乃属阴耶？
    ○列子论天
    《列子》曰：“人终日在天中行止。”注曰：“自地以上皆天。”予意此句似有碍也，人本在地上，但登高之极，方是天中，故《抱朴子》曰：自地以上四十里，则乘刚气而行。此说方通。
    ○钱氏杭城门名
    钱Α时杭门十座，城自南秦望山，北抵夹城巷，东亘江干，西薄钱塘湖、霍山、范浦，凡七十里。曰朝天门，在吴山下，今镇海楼也；曰龙山门，在六和塔西；曰竹车门，在望仙桥东南；曰新门，在炭桥东；曰南土门，在荐桥门外；曰北土门，在旧菜市门外；曰盐桥门，在旧盐桥西；曰西关门，在雷锋塔下；曰北关门在夹城巷；曰宝德门，在艮山门外无星桥；盖时城垣南北展而东西缩，故曰腰鼓城。
    ●卷七?国事类
    ○侧微知贵
    至正间，仁祖淳皇帝一日坐东室檐下，太祖侍侧。有一道士，长须朱衣，排闼直入，遽揖仁祖曰：“好个公公，八十三当大贵！”仁祖闻言异之，留之茶饼，不顾而去。及太祖即位，加进尊号，适符其言。呜呼！帝王之父，岂无异相，又宁知道士非仙而特来前告耶？
    ○圣诞
    太祖生时，陈太后夜梦一黄冠自西北来，至舍麦场，于麦糠中取白药一丸，置己掌中。太后视之，渐长。黄冠曰：“好物，食之！”太后应而吞之。觉语仁祖时，口尚有香，明日太祖生。《泗志补遗》以为实事而非梦，误矣。
    ○红罗幛
    太祖龙飞之地，旧有二郎庙一所，当时仁祖寓居其侧。太祖生时，邻里远望火光烛天，至晓视之，庙徙东北百余步矣。仁祖因取西河水澡浴太祖，忽有红罗浮水上来，遂用之以衣太祖，于是乡人名其地为红罗幛，世皆传之。人尝疑之，予以商之玄鸟，周之火鸟，载之史册，不为诬也，而圣人之生，要自有异。惜乎！当时未奏收入实录。昨见《泗志补遗》载之甚详也。
    ○子时食
    太祖初生，不食久之，有僧坐于门侧，仁祖问焉。僧曰：“至夜子时，自能食也。”因人取茶为礼，而僧不见矣。过夜半，信然。
    ○不生人物
    盱眙县唐兴、灵迹二乡，即皇陵碑所谓钟离之东乡也。前有光明山，后有红庙，今封神为都土地，乃太祖龙飞之地。今方圆数丈，不生草木，而凤阳一府，亦少人物，岂非山川秀气，皆已钟于前耶？
    ○江东签语
    太祖高皇帝初提兵渡江，偶尔桅折，见江东神庙有木可代，将伐之。祝请以神有签，颇灵应，愿以问之。太祖宽容，姑从其请。乃得一辞云：“世间万物皆有主，非义一毫君莫取。总然豪杰自天生，也须步步循规矩。”遂喜而不伐。及车书混一，为立庙南都，是知天命所在，鬼神已先知矣，岂人为哉！
    ○伽蓝交
    太祖在皇觉寺时，天下兵乱，寺僧散避，太祖祝伽蓝，以交卜吉凶曰：“若容吾出境避难，则以阳报；守旧，则以一阴一阳报。”祝毕，以交投地，则双阴也，如此者三。复祝曰：“出不许，入不许，神何报我？天乃欲我从雄而后昌乎？则交如前祝。”投交如前，神既许之，因抵濠城，依滁阳王，实至正十二年闰三月一日也。
    ○蛇蟠缨帽
    太祖攻鸡笼山，将还和阳时，解鞍假寐，有小蛇缘背，左右惊告。上视蛇有足类龙，意其神也，祝曰：“若神物，入我帽缨。”蛇随入。卒报和阳被贼攻，遂急行，未至三十里，又报曰：“幕官李善长败贼矣。”因惊喜而忘蛇。久乃脱帽，视蛇居缨自若，乃引觞酌之，蜿蜒升屋，雷雨骤至，竟莫知所之也。帝王之兴，每有龙见，亦此类欤？
    ○象简龙衣联
    高庙鼎成龙升之日，建文即位，成祖以燕王来，奔丧而不朝，盖以叔不拜侄也。建文命百官议之，给事龚泰奏曰：“象简朝天，殿下行君臣之礼；龙衣拂地，宫中叙叔侄之情。”至今传诵。龚有一时启沃之才，不知此乃宋祖与杜审琦同宴福宁宫，乐人史金箸之辞，但少更之耳。彼云：“前殿展君臣之礼，虎节朝天；后宫伸骨肉之情，龙衣拂地。”盖杜乃宋祖母舅。
    ○皇陵碑
    自古帝王之兴，皆位逼势敌，有以成其私志。汉祖虽微，亦为泗上亭长，岂特有如我太祖不阶尺土者耶？夫起自庶人，贵为天子，富有四海，莫不夸张先世，照耀将来，至有妄认其始祖者也，岂特有如我太祖特述其卑微者乎？此可见天生豪杰上圣之资，不可与常人等也。瑛伏读御制集中皇陵碑文，未尝不三叹三颂而已，惜世人止知其事而又未知太祖先已命臣下为文，述亦详矣，仍以未称而自撰，此尤见圣睿之益圣也。今故拜录二文于左，以示将来。
    奉天承运，大建武功，以有天下，实由祖宗积德所致，兹欲撰文，词臣考摭弗周，则纪载弗称，敢以上请。于是上手录大概，若曰：
    朕幼时，皇考为朕言，先世居句容朱家巷，尔祖先于宋季元初，我时尚幼，从父挈家渡淮，开垦兵后荒田，因家泗州，朕记不忘。皇考有四子：长兄讳某，生于津律镇；仲兄讳某，生于灵璧；三兄讳某，生于虹县；皇考五十，居钟离之东乡，而朕生焉。十年后，复迁钟离之西乡，长兄侍亲，仲兄、三兄皆出赘，既而复迁太平乡之孤村庄。岁甲申，皇考及皇妣陈氏俱亡弃，长兄与其子亦继殁，时家甚贫，谋葬无所；同里刘大秀悯其孤苦，与地一方，以葬皇考、皇妣，今之先陵是也。葬既毕，朕茕然无托，念二亲为吾年幼有疾，尝许释氏，遂请于仲兄，师事沙门高彬于里之皇觉寺，邻人汪氏助为之礼，九月乙巳也。是年蝗旱，十一月丁酉，寺之主僧岁歉不足以供众食，俾各还其家；朕居寺时甫两月，未谙释典，罹此饥馑，结迦思，归则无家，出则无学，乃勉而游食四方，南历金斗，西抵无锡，北至颍州，崎岖二载。泗州盗起，剽掠杀人，时承平既久，列郡骚动，仍还皇觉寺。又四年，颍、濠、蕲、黄有警，濠城亦破，朕杂处兵间，与元兵相拒。期年，元兵败去，得其义兵三千人于定远，遂立帅之夜袭元将知枢密院事老张。既遁，得其民兵男女七万人，攻逐元将参政野先，乃移师淮州，转战和阳，渡江击采石，抚太平，定业建康。将相协心，贤能匡赞，西平陈友谅，东翦张士诚，南廓八闽，百粤奉款，中原顺服，兵进幽燕，元君弃宗社而去，朕以十五年间，遂成大业。
    仰惟先陵奇秀所钟，虽治葬之时，厄于贫窭，衣衾馆椁，不能具备，赖天地之佑，祖宗之福也。今富有天下，顾无以惬人子之情，兹欲启坟改葬，虑泄山川灵气，使体魄不安，益增悲悼，姑积士厚封，势若冈阜，树以名木，列以石人石兽，以备山陵之制而已，谨献陵曰皇陵。汝其据事，直言无讳。臣善长以上手所录，付词撰文。
    臣善长等钦承明训，黾勉论次：惟古先帝王，若虞舜、汉高祖，皆起自侧微，以成德业之盛。盖天将降大任于圣明，必先有以起之。今皇上述二亲之劬劳，与夙昔之出处；刻石以昭先烈，俾后世子孙，知积累之厚、创业之难，思以继承无疆之基。《诗》云：“永言孝思，孝思惟则。”呜呼盛哉！谨拜手稽首而为之铭曰：
    皇矣上帝，厥命煌煌；监观四方，有道者昌。惟今天子，奋迹田里；叱风驱霆，仗剑而起。汝颍始兵，蔓于濠梁；渊潜时晦，<闲见>其施张。元君既否，紊乱政理，命将出师，反攵人纪。贪残污秽，肆彼剽攘；战功败恤，赏罚无章。猛士阴兵，险平萃止；总戎惊奔，归者如水。滁和来斗，形势莫当；江流浩浩，瞬息可航。采石破倾，当涂风靡；宣歙畏威，耄倪忻喜。经营建业，实帝故乡；号令之行，肃如秋霜。乃伐僭王，歼之彭蠡；削平两浙，殪彼蛇豕。闽广既服，百粤来王；青齐献款，底平豫章。师震幽燕，君臣北徙；空城尽开，图籍弗毁。乃作礼乐，乃垂衣裳；重译表献，大开明堂。永怀上世，原其本始：句容族居，川回山峙。载渡淮海，辟除榛荒；或濠或泗，奠处弗常。钟离之乡，卜葬如此；化家为国，灵秀钟美。积善弥久，天赐祯祥；修之于己，惟德乃长。浚河之原，以达其委；基岱之高，以观其止。奉天理物，君德是扬；丕扬大业，传叙无疆。尝敕相臣，申命国史；昭昭后昆，受天之祉。
    ○又
    孝子皇帝谨述：洪武十六年夏四月，命江阴侯吴良督工新造皇堂。予时秉鉴窥形，但见苍头皓首，忽思往日之艰辛，况皇陵碑记，皆儒臣粉饰之文，不足以为后世子孙之戒，特述艰难，以明昌运，世代见之。其辞曰：
    昔我父王，寓居是方；农桑艰辛，朝夕彷徨。俄尔天灾流行，眷属罹殃，皇考终而六十有四，皇妣五十有九而亡。孟兄先逝，合家守丧；田主德不我顾，呼叱昂昂。既不得与葬地，邻里惆怅；忽伊郑兄之慷慨，惠此黄壤。殡无棺椁，被体恶裳；浮掩三尺，奠何肴浆？既葬之后，家道惶惶；仲兄少弱，生计不张；孟嫂携幼，东归故乡。值天无雨，遗蝗腾翔；里人缺食，草木为粮。予亦何有，心惊若狂；乃与兄计，如何是常？兄云去此，各度凶荒；兄为我哭，我为兄伤；皇天白日，泣断心肠；兄弟异路，哀恸遥苍。汪氏老母，为我筹量；遣子相送，备礼馨香；空门礼佛，出入僧房。居无两月，寺主封仓；众各为计，云水飘埽晃液巫魑，百无所长；依亲自辱，仰天茫茫。既非可倚，侣影相将；突朝烟而急进，暮投古寺以趋跄；仰穹崖崔嵬而倚壁，听猿啼夜月而凄凉；魂悠悠而觅父母无有，志落魄而徜徉；西风鹤唳，俄淅沥以飞霜；身如蓬逐风而不止，心滚滚乎若沸汤。一浮云乎又过三载，年方二十而强。时乃长淮盗起，民生攘攘。予思亲之心明著，日遥盼乎家邦；已而既归，仍复业于皇，住三载而有雄者跳梁，初起汝颍，次及凤阳之南厢，未几陷城，深高城隍，拒守不去，号令彰彰。友人寄书，云及趋降，既忧且惧，无可筹详；傍有觉者，将欲声扬；当此之际，逼迫而无已，试与智者相商，乃告之曰：果束手以待罪，抑奋臂而相戕！智者为我计画，且阴祷以默相：如其言，往卜去守之何祥？神乃阴阴乎有警，其气郁郁乎洋洋；卜逃卜守则不吉，将就凶而不妨。即起趋降而附城，几被无知而创；少顷获释，身体安康；从遇朝暮，日夜戎行。无兵讨罪，将士扬扬；一攫不得，再攫再攘；移营易垒，旌旗相望；已而解去，弃戈与枪。予脱侣队，驭马空强，去游南土，气舒而光；唱农夫以入伍，事业是匡；不逾月而众集，赤帜蔽野而盈冈；率渡清流，戍守滁阳；思亲询旧，终日慨慷；知仲姊之已逝，独存驸马与甥双；驸马引儿来接我，外甥见舅如见娘；此时孟嫂亦有知，携儿挈女皆从傍；次兄已殁数载，独遗寡妇野持筐；因兵南北，生计忙忙，一时聚会如再生，牵衣诉昔以难当。于是家有眷属，外练兵钢；群雄并驱，饮食不遑；暂宿和州，东渡大江；首抚姑孰，礼义是尚；遂立建业，四守关防；衾鞅秣马，静看颉颃。群雄自为乎声教，戈矛天下铿锵；元纲不振乎彼世祖之法，豪杰何有乎仁良？予乃张皇六师，飞旗角亢；勇者效力，智者赞襄；亲征荆楚，将平湖湘；三苗尽服，广海入降；命大将军东平乎吴越，齐鲁耀乎其疆；西有乎伊洛崤函，地险河湟；入胡都而市不易肆，虎臣露锋刃而灿若星芒；已而长驱于井陉，河山之内外民庶咸仰；关中一日即定，市巷笙簧；玄菟乐浪以归板籍，南蕃十有三国而来王；以金陵而定鼎，托虎踞而仪凤凰；天堑星高而月辉沧海，钟山镇岳而峦接乎银潢。欲厚陵之微葬，卜者乃曰不可而地且藏；于是祀事之礼已定，每精洁乎蒸尝；惟劬劳罔极之恩难报，为此勒石铭于皇堂；世世承运而务德，必仿佛于殷商；泪笔以述难，谕嗣以抚昌；稽首顿首再拜，愿时时而来享。
    ○朱氏世德碑
    瑛旧于先辈大臣家，获朱氏世德碑一通，乃我太祖之手笔也，御制集中所缺。近又见《剪胜旧闻》，所载与此本有异，因借校观，讹者辨之，疑者存之，各于其下释焉；尚或字讹句漏，谨依原文拜录于左。碑云：
    本家朱氏，出自金陵之句容，地名朱家巷，在通德乡。上世以来，服勤农业，五世仲八公，娶陈氏，生男三人，长六二公，次十一公，其季百六公，是为高祖考，娶胡氏，生二子，长四五公；次即曾祖考四九公，配侯氏，生子曰初一公，初二公，初五公，初十公，凡四人。初一公娶王氏，是为祖父母，有二子，长五一公；次先考五四公，讳世珍，元籍淘金户，非土产，市于他方，以供岁赋。先祖初一公，困于役，遂弃田庐，携二子迁泗州盱眙县，先伯考十有二岁，先考才八岁，先祖营家泗州，置田产，及卒，家道日替，由是五一公迁濠州钟离县，其后先考君因至钟离同居。先伯父洎先考君性皆淳良，务本积德，与人无疾言忤色，乡里称为世长。先伯娶刘氏，子四人，重一公，重二公，重三公，皆生于盱眙，次重五公，生钟离；先考君娶陈氏，泗州人，长重四公生盱眙，次重六公，重七公皆生于五河。某其季也，先迁钟离，后戊辰所生。先伯考有孙六人，兵兴未已，相继而殁；先兄重四公有子曰文正，今为都督，重六、重七皆绝嗣。曩者父母因某自幼多病，舍入皇觉寺，岁甲申，父母长兄俱丧，次兄守家，三兄出赘刘氏，某托迹缁流。二十四岁，天下大乱，诸兄皆亡，淮兵大起，掠入行伍，为集义旅，兵力渐众，因取滁和。龙凤三年，率师渡江，驻兵太平。为念先君尝言，世为朱巷人，宗族俱存，平日每曰乡土之思，即访求故乡宗族之所居，遂调兵取句容。明年，克金陵，而朱巷距城四十里，举族父母昆弟四十余人至，始得与之叙长幼，行亲睦之道，但朱氏世次，自仲八公之上，不可复考；今自仲八公高、曾而下，皆起江左，历世墓在朱巷，惟高祖葬泗州，先考葬钟离，此朱氏之原委也。爰自金陵太平驻师，开府为建台之所也，实乡郡焉。连岁征伐，拓境吴楚瓯越，方数千里；由是累膺显爵，乃龙凤九年三月十四日丙辰，降制赠曾祖为资德大夫、淮南等处中书省左丞相，上护军司空吴国公；曾祖妣侯氏，吴国夫人；先祖考为光禄大夫、江西等处中书省右丞相、太尉、吴国公；先祖妣王氏，吴国夫人；先府君开府仪同三司录军国重事平章、右丞相吴国公；先妣陈氏，吴国夫人；以闰三月十一日祗诣先垅。焚香告祭，遵旧典也。重念报本者礼所宜厚，今勉建事功，匪由己能，实先世灵长之泽，垂衍后昆，宜得推恩三代，并为上公，以遂为子孙者之至。（《书》）曰：“作善降之百祥。”《易》曰：“积善之家，必有余庆。”先祖父积功累善，天地之报，茂于厥后，凡子孙当体祖父之心，循德存仁，以承其绪于无穷，是吾之所望也，于是备书于石，以传言将来，有所考焉。
    ○世祖像泪
    我太祖既有天下，建庙以祀历代帝王，自伏羲以下，像皆易成，惟元世祖其面屡为泪痕所污，塑工频加修饰，越宿则又如故也。太祖闻知，幸庙，以手指曰：“痴达子，汝胡人入主中国，可谓幸矣，今不革去者，以尔亦一代之主；朕今天命人归，奄有天下，于汝子孙，不加杀戮，但驱还北，则朕之待胜国，亦可谓有恩矣，汝何恨耶？毋再啼哭。”于是塑工明日遂奏，世祖面无泪矣。
    ●卷八?国事类
    ○元末扰乱
    至正初，伯颜变乱旧章，遂有江西朱光卿、广东罗天麟、陈积万、湖广吴天保、浙东方国珍，相继煽动。又贾鲁开河，生民嗷嗷，石人之事兴，则韩林儿、徐寿辉、芝麻李，三枝起而蔓延天下。若福建陈友定、怀庆周全、临川邓忠、安陆俞君正、浙西张士诚、陕西金花娘子、江西欧道人、襄阳莽张、岳州泼张、安庆双刀赵、濠州孙德崖，纷纷不一，皆东南之贼也。长淮以北，则山东又有王信、陕西李思齐、陇西李思道、太原王保保、汴梁元太子，此多元之将臣，亦各据地，互相杀戮；天兵临之，或降或遁矣。今以所知者，略述其本末事情，书之于左，不知者待博识者又补之焉，庶或可以参考于国史也。
    ○方国珍始末略
    方国珍，台州宁海人，力能走及奔马，其居有山，在中曰杨氏，尝有童谣曰：“杨氏青，出贼精。”至正八年，蔡乱头剽劫海商，方乃为国宣力剿贼，而总管焦鼎纳蔡之赂，反黜其功。方忿曰：“蔡能乱，我不能耶？”遂与弟国彰等叛。至十六年，降元为海道漕运万户，羁縻而已。十八年，天兵取婺州，自料非其敌也；十九年，降太祖，遂献款书曰：“国珍生长海滨，鱼盐负贩，无闻于时，向者因怨构诬，逃死无所，迫于自救而已；惟明公倡义濠梁，东渡江左，据有形势，以制四方，奋扬威武，国珍向风慕义，欲归命之日久矣；道路壅遏，不能自通，今闻亲下婺城，抚安浙左，威德所被，人心景从，不弃犷愚，猥加训谕，开其昏聩，俾见天日，此国珍所素欲也。谨遣使奉书上陈恳款，或有指挥，愿效奔走。”然既入贡，阴复泛海，北通廓扩帖木儿，南交陈友定，图为犄角。
    至吴元年，王师讨姑苏，拥兵坐视。太祖反覆以书数其十二过恶，其略曰：“尔起事时，元尚承平，倡乱海隅，遂陷三州之地，扼海道之冲，窃据山岛二十余年，朝送款于西，暮送款于北，此岂大丈夫之为？一也；吾下婺时，蔚猩醵啵岂暇与尔较胜，尔遣子纳降，吾不逆诈，数年之间，迭生兵隙，二也；近者，浙之东西诸郡渐下，尔阴蓄异志，觇吾虚实，三也；未有衅端，先自猜忌，四也；易交轻悔，五也；廓扩帖木儿以曹操之奸，旋为人败，吾中原已得其半，尔泛海远交，声言击我，以速怨尤，六也；彼若有事，尔远难救，彼若无事，交疏礼薄，祸乱由生，七也；尔兄弟无功于元，坐要名爵，跋扈万端，今归我，又不能保，八也；尔兵数出，上帝好生，违天虐民，九也；尔能尽驱温台庆元之民，与决胜负，丈夫事也，今复遣数舟，狗偷鼠窃，十也；吾遣兵入浙，张士诚将士尽皆降附，尔诱我海上土豪作乱，近来匿其首恶，十一也；福建陈友定，奸谋稔恶，尔乃阴扇潜结，遥为声援，以诈交诈，反自疑吾，十二也。尔乃择交大国，有一无二，尚可以保全矣。”不报。六月，责国珍贡粮二十万，仍以书谕，其略曰：“汝初献款，谓杭城在即来归，岂意挟诈，张士信接境，取尔甚易，不敢加兵者，吾力制之，故尔安享三州；尔却遣奸觇我，潜结陈友定，今明告尔，师下姑苏，即取温台，水陆并进，尔早改过，以小事大，尚可保富贵也；不然，与我较一胜负，亦大丈夫之为也；不然，扬帆窜入海岛，吾恐子女玉帛，反为尔累，舟中自敌国也。宜慎思之！”
    国珍于是有航海之计，然又遣子明完，奉表谢罪，乞归降曰：“臣闻天无所不覆，地无所不载，王者体天法地，于人无所不容。臣前荷主上覆载之恩久矣，不敢自绝于天地，故一陈愚衷，知必有以容臣者。臣本庸材，昧于学术，遭时多故，起自海岛，非有父祖承藉之势，与群驰逐，又非有图成望大之心，必欲得汤武之君为之依，贴附而已。向者王师之渡江左，霆电挥至于婺城，远近震惊，是以遣子拜师，归心效顺，惟时固已知主上有今日矣。但无所以依日月之末光，望雨露之余泽，而主上推诚布公，赐手札，归质子，俾守城邑，如钱Α故事，奉遵约束，不敢有违。岂意从子明善，不戒边疆，擅构衅端，得罪故不可解；今日守疆之吏，驰走飞报，言天兵远临，闻之不胜骇愕，惶惑失措，遂俾守者奉迎王师。然而未免浮海，何也？昔者孝子于其亲，遇小杖则受，大杖则走，适与相类。窃自咎十年之间，非主上无以至今，一旦堕坠，天下后世必有以议臣者，敢冒斧钺之诛，遣子入侍，伏望复全覆育之恩，更加生成之赐，容归海岛，老死深渊，使子侄辈得全余生，以听驱策，实为万幸。”太祖始怒其反复，览表怜之，乃赐书曰：“汝外示归诚，中疑谲诈，吾姑容之，待汝自效。岂意汝行小智，愈肆奸宄，竟背前约，致劳我师，汝尚不归命，乃逃于海上，犹欲观望成败，今辞甚哀恳，吾当以汝此诚为诚，不以前过为过，汝勿自疑，率众来府，悉从原宥。”不报。
    九月，命参政朱亮祖讨之。初，亮祖至台，方国瑛欲遁去，会都事马克让自庆元还，言国珍治兵为守城计，国瑛始拒守，然士卒怀惧我师攻击，国瑛度不能守，以巨舰载妻子夜走黄岩，亮祖遂入城，徇下仙居等县，追至黄岩。国瑛烧殿宇居民，遁海，守将哈儿普降。十月己巳，亮祖进兵至温州，阵于南城，国珍部将率兵拒战，败之，破其太平寨，余兵奔入城；亮祖四面攻打，晡时克之，获员外刘本易，方明善先擎妻子遁去。十一月，亮祖率舟师袭败明善于乐清之盘屿，追至楚门海口。己丑，又命汤和共讨之，和既至庆元，国珍遁入海岛，国瑛及明善来降，送之建康。后洪武二年，汤和降，执国珍于海，朝廷以之为广西行省左丞，但不之官，食禄于朝，《实录》之言也。又见诚意伯曰：“太祖威震华夷，不能致者，方国珍深入海岛，王保保远去沙漠，惟二子未诛。”恐不然也。
    ○张昶
    张昶仕元为户部尚书，以奉使来朝，太祖见其才敏，留用之，累授参政。昶外示诚款，内怀阴计，与杨宪、胡惟庸皆相善。昶有才辩，知识明敏，熟于前代典故，凡国家建置制度，多出昶手，裁决如流，事无停滞。昶恒自以元臣失节，谓不能无议己心者，心常怏怏。时廓扩帖木儿兵尚强，元都未下，昶窃语其所亲曰：“吾若得归元，是所愿也。”间使人上书颂功德，劝太祖及时娱乐。上以语太史令刘基曰：“是欲为赵高也。”基曰：“诚如圣见，必有使之者。”上不欲穷治，但斥之，焚其书。复劝太祖严刑法、重赋役，多陈厉民之术，欲上失人心，阴为元计。上皆不从，昶不自安。时元主谓昶已死，赠昶官谥，擢用其子；会平章李文忠下杭州，以元平章长寿丑的等至京师，上释之，遣归元，昶乃阴托长寿丑的奉表于元，且寓书其子询存亡。会昶卧病，宪往候，偶于昶卧内得书表，遂奏之。太祖命大都督府按问，昶书八字于牍曰：“身在江南，心思塞北。”上始惜其才，犹欲存之，及得其所书牍，词曰：“彼意叛矣，是何赦焉？”遂诛。然此于大明《实录》上得之。呜呼！昶虽仕我太祖，观此，亦姜维之志也；又能于死生之际明焉，岂非忠于元者乎？况其文成于国朝，夏元吉诸公，宁无抑扬于中？予观《元史》未书昶节，略见于《刘基传》中，故特录出之。
    ○沈万三秀
    国初，南部沈万三秀者，甚富，今会同馆是其故宅，后湖中地是其花园，京城自洪武门至水西门，乃其所筑。太祖尝犒军，万三欲代出犒银，上曰：“朕有百万军，汝能遍济之乎？”对曰：“每一军犒金一两。”上曰：“此虽汝至意，不须汝也。”由此遂欲杀之。太后苦谏：“彼固富敌国，然未尝为不法事，奈何杀之？”得流云南，其婿馀十舍，亦流潮州。今闻二家子孙尚富，富乃点化之术也。详《近峰闻略》。
    ○张士诚始末略
    张士诚，泰州白驹场民。至正十三年，与弟士义、士信、士德、壮士李伯升等攻陷泰州。十四年僭王号周，建元天佑。十五年据高邮。十六年由通州渡江，遂陷苏州，以承天寺为府，遣兵陷湖、常、松江诸路。七月，攻破杭州，丞相达识帖睦尔畏遁，或以苗军杨完者，勇猛有军，引其党自嘉兴击败士诚。然完军尤残虐也。十七年，太祖驻师金陵，既与接境，虽常通书，被其拘使，遂用师京口、溧阳等地，互有胜负。三月，命徐达攻常州，擒其弟士德。母痛，令士诚请和，每岁输粟十万，金币若干，太祖初许之，后复书，数其开衅、拘我使臣之罪，每岁要粮五十万，归使等事。士诚不报，浙省左丞达识则请命于朝，授士诚太尉，遣参政周伯琦招谕之，被其留吴。至二十年，辟土益广，南自绍兴，北至济宁，太祖发迹之地，亦遣其将李济据之，时皆称张吴王。
    太祖欲取士诚，谋于刘基，基曰：“方今陈友谅据上游，名号不正，兵力且强，宜先取之。友谅既平，取士诚如探囊中物耳。”太祖用其言，始置之。二十三年，复据杭，元因以弟士信为平章。二十五年，太祖命遣徐达、常遇春等水陆并进，遂克泰州。明年，克高邮、兴化。又明年，祭江告神，大举伐之，数士诚之罪曰：“私贩盐货，行劫于江湖，兵兴则守，聚凶徒负固于海岛，其罪一也；又恐海隅一区，难抗天下全势，诈降于元，坑其参政赵琏，囚其待制孙酰其罪二也；厥后掩袭浙西，兵不满万数，地不足千里，僭号改元，其罪三也；初寇我边，一战而生擒其亲弟，再犯浙省，扬予直捣于近郊，首尾畏缩，又乃诈降于元，其罪四也；占据浙江钱粮，十年不贡，其罪五也；阳受元朝之召，阴行假王之令，挟制达丞相，谋害杨左相，其罪六也；知元纲已坠，公然害其江浙丞相达识帖木尔、高台大夫曾化帖木儿，其罪七也；诱我叛将，却我边民，其罪八也。”诏谕江南，使常遇春等先攻湖州。湖州既疲，然后移兵姑苏。秋，攻湖州弁山水寨，与五太子大战、遇春稍却，薛显率舟师直前奋击，败之，五太子及宋暹、吕珍等以旧馆降。五太子养子，本性梁，短小精悍，平地能跃丈余，又善没水；暹、珍骁将也，诚倚之。至是夺气。继而张天祺、李伯升亦降，于是达军直捣姑苏。十一月癸酉，围姑苏，达督军攻娄门，士诚出兵拒战，指挥副使茅成左胁中矢，死之。于是攻围益急。
    吴元年丁未，太祖又以书谕士诚，书略曰：“帝王之兴，兵势相加，乃为常事。天命所在，岂容纷然；虽有智者，亦当革心顺天，以全身保族，如汉窦融、宋钱ㄈ也。今尔能附顺，其福有余，无为困守孤城，自取灭亡。”不报。伯升知其势急，使客诣士诚门说降。又不报。六月，士诚既被围，久欲突围决战，觇阊门少疏，将奔；遇春觉其至，分兵北濠与斗，久未决；士诚复遣参政黄哈喇把都率兵千余助，又自出兵山塘为援，阵少却。遇春抚王弼背曰：“军中皆称尔为猛将，能取此乎？”弼遂挥双斧往击，敌势转，遇春率众乘之，士诚兵大败，溺死沙盆潭甚众；士诚马惊，堕水几死，肩舆入城，忽忽不出。一日，士信张幕城上，踞银椅，与参政谢节等会食，左右方进桃，未及尝，忽飞炮、碎其首。九月，城将破，熊天瑞教城中作飞炮以击城外，虽多中伤，奈城中木石俱尽。达督将攻破葑门，城遂陷，时八日辛已也。达又遣李伯升往谕，士诚自径，伯升、赵世雄抱解，舁出舟中，闭目不食，至龙江，坚卧不起，舁至中省，竟自缢死。
    ○陈友谅始末略
    陈友谅，沔阳渔人子也。与其弟友仁、友贵，至正中，聚众剽掠于村落，官军累讨不能平，率所聚往从罗田徐寿辉。盖徐初起红巾，其时甚盛，国号天完。友谅至，使隶元帅倪文俊下，友谅心不平。十七年，文俊谋杀寿辉不果，奔黄州，友谅乘衅袭杀之，遂并其军，自称平章。十八年，陷安庆，守将余阙死之；复陷龙兴路并瑞州。时寿辉闻而欲徙都之，友谅忌其来，不利于己，不从。寿辉固引兵发汉阳，南下江州；友谅阳为出迎，伏兵城西，俟寿辉入而闭门，伏发，尽杀其部属，惟存寿辉，徒拥虚器而已。还，以江州为都，自称汉王，改元大义，事权一归于己，遣将康泰等寇邵武等府，又遣将陷吉安、抚州、赣州、襄阳等府。陷信州，则守臣伯颜不花的斤死之，声大势重，统有湖湘江右。二十年，挟寿辉率舟师以行，谋死寿辉于采石江中，及来，隐池州、太平等府，遂与天兵接战，连年互有胜负；遣将张定边陷安庆，复犯建康。
    太祖乃下令诸将曰：“观其所为，不灭不已，尔等其厉士卒以从。”大将军徐达进曰：“师直为壮，今我直而彼曲，焉有不克。”翰林学士刘基曰：“取威制敌，以成王业，在此时也。”遂督诸帅，率舟师乘风溯流而上，遂克安庆，长驱向江州，分舟师为两翼，夹击友谅，大破之。友谅挈妻子奔武昌。友谅忿其疆场日蹙，乃作大舰来攻洪都，自为必胜之计，载其家属百官，空国而来，以兵围城，其气甚盛；兵戴竹盾御矢石，攻城，城且坏。守将朱文正、赵德胜、邓愈督诸将死战，且战且筑，城坏复完。友谅尽攻击之术，而城中备御随方应之。已而，德胜中流矢死，内外阻绝，音问不通，文正乃遣使诣建康告急。太祖亲率诸将，发舟师二十万，进次湖口，自友谅围洪都，至是凡八旬有五日。闻援兵至，即解围东出，与我师遇鄱阳湖之康郎山，实至正廿三年七月也。
    乃与书曰：“昨兵对泊潴矶，尝遣使赍往事，不睹使回，公度量何浅浅哉！大丈夫谋天下，何有深仇？自辛卯以来，天下豪杰，纷然并起，英雄兴问罪之师，挟天子以令诸侯，今淫虐之徒，一扫而亡之，湘阴刘氏，亦惧而往，此公心腹人也；部下诸将，自此而夷，江淮英雄，惟存吾与君耳，何乃自相吞并。公今又将舟骑与吾较胜，公之土地，吾已得之，纵使力驱骑兵来死城下，不可再得也；设使公侥幸外逃，亦宜修德，勿作欺人之寇，却帝名而待主可也。不然，丧家灭姓，悔之晚矣。”逡巡至于戊子，我师分为十二屯，徐达、常遇春等诸将击败其前军，军威大震。明日，诸军接战，至晡，东北风起，燔其水寨舟数百艘，其弟友仁、友贵及平章陈普略皆燔死，遂不敢出，然势犹盛也。
    又与之书曰：“方今取天下之势同，讨夷狄以安中国，是为上策；结怨中国而后夷狄，是为无策。曩者公犯池州，吾不以为嫌，生还俘虏，将欲与公为约从之举，各安一方，以俟天命，此吾之本心也。公失此计，乃先与我为仇，我是以破公江州，遂蹂蕲黄汉沔之地，因举龙兴十一郡，奄为我有。今又不悔，复起兵端，既困于洪都，两败于康山，杀其弟侄，残其兵将，捐数万之命，无尺寸之功，此逆天理，悖人心之所致也。今乘尾大不掉之舟，损兵弊甲，迟迟与吾相持，以公平日之暴，正当亲决一战，何徐徐随后，若听吾指挥者，无乃非丈夫也乎？公早决之！”辛卯，复联舟大战，自辰至午，敌兵大败，友谅夺气，其将张定边欲挟之退保鞋山，为我师所扼，不得出，敛舟自守，不敢战。是夕，我舟渡浅，泊于左蠡，与友谅相持者三日。壬戌，友谅冒死突出，将奔还武昌。太祖麾诸将邀击之，舟联比随流而下，自辰至酉，力战不已，友谅中流矢，贯睛及颅而死，诸军溃散，实八月二十七日也。其时擒太子善儿。友谅自称帝至死，仅五年余，年四十四。定边乘夜以小舟载友谅尸及子理，径趋武昌，立理为帝，改元德寿。二十四年，天兵克武昌，擒之，悉平。
    右陈氏始末如此，我太祖书辞如此，陈亦可谓蔚幸玻皇沽醪温不劝上先伐之，养势再大，欲一时克除，亦难矣哉。观其初犯建康，臣下欲城降者，有欲走据钟山者；及战龙江石灰山，《功臣录》皆曰：杀伤相当。战鄱湖则御舟胶于沙滩，韩成假帝投水，使无金木相犯之日，以决一胜，岌岌乎殆哉！然而天命有在，固不能逃贯睛之流矢也耶。
    ○韩山童
    至正十一年，黄河决，参议贾鲁欲建不世之功，首劝脱脱丞相开河，以复大禹故道。山东连荒，复集夫数十万；民恐，已思乱矣。而栾城人韩山童，自祖父以白莲会烧香惑众，至山童，因枣阳有男，周岁暴长四尺，皤腹如世所塑布袋和尚者，遂倡言弥勒下生，天下当乱。又阴凿一眼石人，预埋当开河道，镌其背曰：“莫道石人一只眼，此物一出天下反。”掘者得之，惊诧而倡乱矣。河南江淮之民，翕然从之，刘福通等共尊山童为主。然为官兵捕急，山童被擒，其妻杨氏与其子林儿，逃之武安，福通等据朱皋。十五年，攻破罗山、舞阳、叶县，又陷汝宁光，心二州。自砀山夹河，迎林儿为帝，号小明王，以杜遵道等为丞相，诈称徽宗九世孙，国号宋，改元龙凤。伪诏略曰：“蕴玉玺于海东，取精兵于日本，盖以宋广王死崖山，丞相陈宜中走倭之故。”又陷汴，拆鹿邑太清宫材为殿居之。后朝廷发师诛讨，福通奉伪主遁安丰。然而乱阶既成，其党毛贵、田丰、李武、崔德等，四出攻掠，天下扰扰，寻俱败死。独林儿直至二十七年方死，盖不为天兵所讨故也。
    ○徐寿辉
    徐寿辉，又名贞，蕲州罗田人，生平以贩布为业。至正十一年，天下已乱，有浏阳彭和尚，能为偈颂，集众念佛，心欲为乱。一日，徐浴于盐塘，身起光芒，众乃惊异，遂与麻城邹普胜等倡为妖术，立徐为主，举兵以红巾为号，据蕲水，陷黄州，称国天完，改元治平，近远响应。于是遣徐明远、丁普朗等，尽陷湖广之什七，复遣项普等略徽、饶诸州，遂犯昱岭，入杭、湖，为董抟霄所败。十三年，诏平章卜颜帖木儿等合兵讨寿辉于蕲，寿辉遁去，擒其伪将四百人。十九年，其将陈友谅迎寿辉于江州。二十年，为陈弑之，然徐死矣，其下友谅等大乱，东南尤为盛也。
    ○刘福通
    刘福通，颍州妖人也。至正十一年，与杜遵道、罗文素、盛文郁、王显忠共鼓妖言，立韩山童为帝，红巾为号，众至十万。陷汝宁等府，以遵道为相，己为平章；后恶遵道专权，挝杀之，称汴为京，自称太保。性极残忍，所过以人为粮，山东河北，多为残害，林儿徒寄空名于上也。又分兵二道，关先生，破顶潘，冯长舅、沙刘二、王士诚寇晋冀，一路转掠塞外，攻陷上都，焚燃宫阙。白不信、大刀敖、李喜喜直趋关中，陷兴元、凤翔等府，毛贵等陷山东，皆十八年以后事也。时福通为察罕帖木儿发诸道兵讨之，力不敌，奉伪主遁安丰，因是三道各自据地，寻俱败死。后福通又复犯汴，杀其守将竹贞，出入淮汴。至正二十三年，为张士诚将吕珍入安丰，袭杀之。
    ○倪文俊
    倪文俊，黄州黄陂人。世业渔，其生之夕，母梦白虎入室，因多勇力，号蛮子。至正十五年，聚众陷武昌、汉阳等路，迎蕲州盗徐寿辉为主，己为丞相，然徐名虽君，权实在倪也。每用多桨小舟，昼夜疾行，出人不意，所至克捷。掳威顺王妻妃，杀其子报恩奴与湖南元帅甄崇福，遂陷荆、鄂、潭、岳、黄、蕲、澧、衡、常德、宝庆、江、虔、洪吉等府。十七年，又陷峡州川属诸郡，然骄恣暴狠，抚下无恩，欲谋杀寿辉不果，自汉阳奔黄州，来与伪将陈友谅合兵。陈因假以出迎，伏兵城门袭杀之。前一夕，母复梦白虎死，而文俊自见大星落舟前，笑曰：“不知何大官人又死吾手！”呜呼，一盗之乱，内应母梦，上干天象，况天子乎！
    ○芝麻李
    李二，号芝麻李，萧县人。至正十一年，与赵均用、彭早住亦烧香聚众反，攻陷徐州，赵称永义王，彭称鲁淮王。十二年，朝命脱脱讨之，攻破徐州，李二遁，后卒。赵、彭二人奔濠州。先是，定远郭子兴见汝、颍兵起，与孙德崖亦聚众拔濠州，自称元帅。二人既至，郭、孙反屈己事之，继而彭死，均用遂专任。郭不堪与下，自往取滁州，而均用寻往济南，假与宋将毛贵合，袭杀毛贵，进据益都。其党续继祖自辽阳入益，又杀均用。后与所部互相仇杀，俱灭。
    ○明玉珍
    明玉珍，随州人，长八尺，重瞳，弓兵之首也。为飞矢损右目，时号明眼子。至正十五年，倪文俊陷沔阳，遂为其将，攻陷成都等府，遂分兵守之。后文俊谋杀其主徐寿辉不果，继而寿辉伪将陈友谅袭刺倪，自为平章；复矫徐命，使玉珍会兵建康。明愤陈之逆杀，怒曰：“汝能为帝，我不能耶？”遂据全蜀，不与陈通。二十一年，陷嘉定路，为李思齐败之。又明年，陷云南省治，屯金马山，使其将杨尚书守重庆。又为帖木儿所败，退居于蜀，自称蜀国王，号大夏，改元天统，居位六年，为弟所杀，妻复图杀其弟，立其子为小明主。二十七年，诏李思齐讨之，不果。洪武初，天兵破蜀，母子俱降。母召入宫；明主与陈理命海舟发高丽，飘飘然入于海矣。
    ○元亡
    至正十二三年，杭潮常不波。十九年，京都子规啼。并载正史。至廿二年，顺帝梦猪哄大都，城覆，遂禁军民畜猪。天兵未至京，一月有饿邸鸣端有殿，作灭胡之声，帝命善射者，终莫射中。天兵即至柳林，迟明，帝召百官议战守之计，忽有二狐自内殿出，帝叹且泣曰：“宫禁严密，此物何得至？此非天之所以告朕哉！”即命开建德门北去，实二十七年九月也。明年，太祖闻居应昌，驰书示以祸福，因答诗曰：“金陵使者渡江来，漠漠风烟一道开，王气有时还自息，皇恩何处不昭回。信知海内皆王士，亦喜江南有俊才；归去诚心烦为说，春风先到凤凰台。”呜呼，杜鹃啼汴京，地气自南而北，尚知乱将作矣，况至于燕乎！杭潮三日不波，宋社墟矣，况至二年之间不波乎？后乃历历多怪，岂非猪乃朱姓，而狐乃胡人哉？观其叹泣长往，答诗知道，谥以顺帝，不亦宜乎！野史讹为中山王所执而纵之，非也。
    ○生员巾服
    汉郦食其以儒冠见高帝，注曰：儒冠，侧冠也。予意恐即今之生巾。又读《礼记?玉藻篇》曰：“士练带。”练带，即古之绅也。又曰：“士取则素积。”盖麻衣皂领、袖下素裳是也。今练带易以绦，素积易以蓝衫。近读大明《实录》，然后知太祖以学校为国储材，而士子巾服，无异吏胥，宜有以甄别之，令工部制式，凡三易之。自命用玉色绢布为之，宽袖皂缘皂绦软巾垂带，谓之衤阑衫。又闻常亲服试之，至今藏于内府。盖无取于前朝之式。及其以贡举入监，国初不变所服。洪武末，许戴遮阳帽，遂因私戴之。洪熙中，上问着蓝衣者何人？左右以监生对。上曰：“教着青衣好看。”乃易青圆领也。
    ●卷九?国事类
    ○周张二仙
    太祖与陈友谅战鄱阳湖时，有周颠仙者谒道左。上命登舟，一语不发。上问伐友谅何如？对曰：“前途覆舟。”又曰：“破一个桶，又一个桶”。上怒，令推水中，见其不溺而行于水面。复召之同舟。无何，舟果覆，众皆惊骇，得周而免。又有铁冠道人张中字景华者，时亦从太祖在舟。友谅中流矢，两军莫知也，道人望气，语上曰：“友谅死矣。”使上作文遥祭，陈军遂为夺气，败去。吁！二人皆仙也，今人但知刘伯温金木相克，使太祖避于午时之说，而不知二仙已先从太祖于舟。天时人事，已际遇矣。友谅虽势大，安能胜之？
    ○本朝取天下先后
    至正壬辰闰三月一日，圣祖起兵濠州，徇定远，攻泗州灵壁，破元平章也先帖木儿兵，因取滁州、六合；率赵德胜、耿再成御却元师，乘势取和州、真州；渡采石，取太平、集庆、镇江、常州、严州、广德、长兴、宁国、宣州、江阴、徽州、扬州、池州、建德、婺源、浦江、宜兴、衢州、兰溪；亲征婺州，改为宁赵府，取诸暨、绍兴；遂归方氏温台庆元，复池州，征安庆，拔处州，又降福宁州，大战龙湾，破友谅之师，复太平、安庆，因取信、饶；亲征九江，走友谅，又降建昌、南昌、龙泉、袁、瑞、抚、吉，以及蕲、黄、兴国、沔阳；苗将作梗，吴兵来围，刘基抚定三衢天壁，誓拔处州，南昌复而江右全，友谅灭而武昌震。陈理归降，常德、荆州、衡阳、夷陵、安陆、襄阳、赣州、南安，后先归附；悉师淮东，海安、泰州、通州、高邮、淮安、濠、泗、庐、徐、宿州，以次收降；李文忠降杭州，进取绍兴；华云龙取嘉兴，而俞通海亦取太仓、崇明、嘉定、昆山、松江；遂从徐达进围苏州，士诚执而浙西宁，国珍降而浙东定。
    自此汤和南入闽中，徐达师出长淮，克沂州、峄州，向青州转取济南、莱、登，以及东昌、东平、济宁；引而西上黄河，取陈州、汴梁、河南虎牢、陕州潼关；邓愈出襄阳，亦攻克南阳、唐、邓、叶县、舞阳、鲁山、汝宁、随州、德安、以及金、商、郧阳、均、房、裕诸州，河南无兵，引师而北；檄诸将会于东昌，薛显、俞通源、傅友德、冯宗异取卫辉、广平、彰德、怀庆、泽、潞、平阳、绛州，拔临清、德州，郭英进破通州，元主北走，徐达因克元都；遣将徇下顺德、河间、保定、真定，以至平定州，谋取山西。
    而胡美、何文辉入杉关，取建宁，檄定兴化、泉州、汀州；吴桢取福州，汤和克延平，而邵武、漳州亦望风纳款；杨腹タ擞乐荨⒈η臁⒌乐荨⒐鹧簟⒊Ｄ、武冈、全州，移师靖江；廖永忠、朱亮祖自福州海道进取潮州、惠州、广州；陆仲亨、胡通自赣州由南安略韶州、南雄、肇庆、连州，与永忠、亮祖会于龙潭；永忠驰檄海南、海北、九真、日南，三十余城皆纳印请吏；自是沂河由肇庆、德庆行，定苍梧、郁林、浔、贵；永忠向南宁，亮祖以兵会杨福屯于象鼻山，克靖江，又降田州、太平，永忠亦取南宁、柳州、象州、宾州，降其平章阿思兰，两广入图，班师还朝。
    即命率师偕徐达北伐，达已先自北平率常遇春、郭英、傅友德袭扩廓，破王保保，遂取太原，乘胜遣将取武州、朔州、大同、宣府，燕、代复宁；引而西破鹿台，由河中趋潼关，师抵西安，降王武，逾陇州，破任从攻，进取凤翔、临洮；又降李恩齐，遂征平凉。
    遇春还师北伐，大破元也速之兵，东略全宁、大兴、上都，徐达亦督诸将复庆阳，斩张良臣文忠，径由雁代救大同，擒脱列伯，军威奋扬；元主远徙，虽绝恢复之念，每肆凭陵之毒。由是徐达三师定西，而宁夏、延安、甘肃、瓜沙，始复汉唐之旧；文忠屡出野狐，而兴和、合剌、开平、应昌、驴驹，乃无达革之庭。
    北狄既平，西师复举，马云出镇，辽左以安；载观友德连拔阶、文、绵汉，直趋成都，永忠袭破瞿塘、夔州，亦抵重庆，明升出降，戴寿就掳，再克保宁，遂收四川。
    岁在辛酉，云南是征，捣赤水，徇曲靖，战白石，举云南，收永宁、城乌撒，徇建昌、式、临安、寻甸、楚雄，袭大理，定鹤庆、丽江、车里、平缅，击破乌撒、东川、建昌、芒部；云南叛酋杨苴等，斩首九万级，檄定百蛮之种，威加八佰之邦，云贵俱平。友德功第一，沐英次之。自是内而湖广、四川、云、贵、化外诸州，若宣慰、宣抚、安抚军民指挥、长官等司；外而安南、朝鲜、南海、西域等九十国，皆奉表入贡，而一统之业成焉。
    其间武将持戈血战之危，谋臣出奇破敌之剧；明良际遇之艰，凶犷服驭之难；兴诵厥迹，令人惕然。至十七年而始一统者，自古取天下皆先中原，而后江南，今自南而北，势不同也。兹以闽人吴朴所序事体不差，但中漏者补之，讹者正之，足其年月如右云。
    ○妄称林儿
    韩林儿世里起兵，已载前卷。闻当时传乃瀛国公次子，为韩内侍所养，山童得以为子，自称徽宗九世孙也，国号宋，汝颍刘福通等各尊为小明王，晋、冀、河南，大半为其所有。故太祖龙湾之捷，诸将亦欲奉之为帝，惟刘基以为彼牧竖尔，不肯拜。又《龙飞纪略》以太祖行移，则称其为皇帝圣旨，自称吴王令旨，直至林儿死，方建号称年。然予据朱氏世德碑言，果承其正朔，称龙凤年号，受其官爵，称吴国公等语。若是，必惑于当时讹传之事矣。《纪略》又比之更始刘盆子，此已非；或谓迟不建号，比周文王以服事殷，此则尤非也。想国初臣下，多一时武将，太祖既与之合，又以先人之言为主，未暇细询；至二十七年，元既亡，而林随以死，天之显示可知矣。
    ○二杨真识
    汉庶人因成祖喜而不当继嗣，遂有谋逆之念；仁宗践祚，已每有轻之之意，及宾天，遂移檄以诬夏忠靖等奸邪误国，特未出兵耳。夏等人谢罪，宣宗曰：“是假卿名以兴兵耳。”命坐，屏人语，则杨文敏公首劝亲征，以往事可鉴数十言，剀切之甚。且曰：兵贵神速，遂兼程而进，六师临城，始大惊出降。罪人既得，朝廷遣尚书陈山迎驾，山因进曰：“移师赵府，一鼓可擒也。”文敏亦曰：“时不可失。”上令杨文贞公草敕，文贞曰：“事须有实，鬼神可欺哉！”与文敏反覆辩其朝廷止一亲叔，当过厚而反入其罪，皇祖之灵安乎？上不怿，还京。过日，召文贞曰：“皇考与赵王最友爱，当思保之之道。吾封群言，差人赍去，俟其自处。”赵王得玺书及言者章，即日献护卫上表谢恩，自此上待赵益厚。呜呼！二府非文敏、文贞言之恳恳，则罪人何一时即得，而朝廷至亲死于无辜，亲亲之道，安能尽耶？
    ○山后诸州
    按大明《实录》：洪武二十二年五月，遣使敕谕故元辽主阿里失礼等，于大宁等处，立三卫焉。以阿里失礼为大宁卫指挥使，塔宾帖木儿为指挥同知，海撒男答为溪福余卫指挥同知，脱鲁忽察儿为朵颜卫指挥同知；各领所部，以安畜牧。观此，则长陵未许北虏时，而山后诺州先皆为其属矣，况复与之耶？此亦当时之失计。故居庸之外，所恃为藩篱者，止宣府耳；而辽阳一带，不可通也。
    ○滁阳王
    至正壬辰，汝颍兵起，定远郭子兴拔濠梁据之。时太祖潜民间，为讹言所逼，惧祸将及，遂挺身入濠梁。抵其城；为门者所执，将欲加害。人以告子兴，子兴亲驰活之，抚之麾下，闻召与语，异之，取为亲兵。居数月，子兴谓曰：“汝单居，当为汝婚。”子兴暮归，与夫人饮食，语及斯事。次日，夫人忽见惋惜，谓曰：“方今兵乱，正当收召豪杰，是子举止异常，君不抚于家，使为他人之亲，是失智矣。”子兴悟，遂以女妻之，孝慈皇后是也。后子兴南至河阳薨，归葬滁州，洪武初追封滁阳王，立庙于滁祀之。又以其女为妃，生蜀王、豫王、如意王。洪武十六年十一月七日，上亲稿子兴事实，召太常丞张来仪谕使为文，刻于庙石。
    ○议亲功臣
    《皇明祖训》所载：合议亲戚之家，内系功臣五人：魏国公徐、信国公汤、曹国公李、西平侯沐、武定侯郭。我朝帝女下降，后选庶人，皆法二帝三王道也。然观其所载如此，此可见其厚待五人矣。
    ○国初文臣生封武臣见在考
    国初文臣受封爵，李善长以中书左丞封韩国公，汪广洋以中书右丞封忠勤伯，刘基以御史大夫封诚意伯，后汪、李皆赐死、绝封；惟刘善终，袭封。武臣封公侯今在者，惟中山王徐，黔宁王沐、武定侯郭、怀远侯常。呜呼！不数十年而功臣皆没，哀哉。
    ○仁庙圣学
    《野记》载：仁庙资质甚美，词翰并精，圣学外，尤喜举业。每试录至，则票摘瑕处，以语宫官，极允当也。又《琐缀录》载：仁庙和曾子着棋诗云：“二国争强各用兵，摆成队伍定输赢；马行曲路当知道，将守深宫戒远征。乘险出车收败卒，隔河飞炮下重城；等闲识得军情事，一着功成见太平。”王公以词意宏伟，似胜曾诗。予意曾诗惟第二句并结得体，岂得如此诗句句有意趣也。昨见《褒谈》中载：仁庙与王汝玉一札，乃欲学诗学表之事，孜孜数百言，甚为好学。然后知《野记》之言不诬，诗之所以妙也。
    ○刘成
    刘成，灵璧人，从太祖取金陵等处，升总管，改海宁卫指挥。征伪吴张士诚，提兵往来浙西，多有功焉。后杀贼中流矢伤额而死，朝廷无报功之典。今《功臣录》中以为人思其功而立祠祀之，今考浙西之地无闻焉，恐亦传闻之事欤？
    ○宁王
    宁献王权，高庙第十六子也，封于大宁，大宁即朵颜等三卫之地。靖难师起，与之协谋。盖燕时兵力不敌，特藉大宁胡将指挥兀良哈人马，以取中原耳。太宗登极，宁王入见，愿以迁国入内地，于是遂居南昌。一以注书作画为事，以消朝廷相疑之心；而大宁之地，既无王府，又无守将，原得其兵之力也，因弃与之矣。正德末年，宁王之孙宸濠叛逆，赐死。
    ○毛老人
    国初朝觐，凡州县老人亦与焉。某年，太祖问老人曰：“朕筑室后湖，为藏天下黄册，当作何向？”一人曰：“当东西相向，早晚日色所晒，庶无湿润。”太祖既喜，问姓名，曰：毛某。因赐酒饭。上曰：汝言有理，即托守之，俾无鼠耗，遂埋于其地。至今虽有鼠，而黄册无恙。弘治间，郎中东莞邓琛，管册于湖，偶见一老人，揖曰：“吾为朝廷守此百四十年，一册不为鼠伤，未尝蒙管册诸公之赐，恐非所以待有功也。”言讫不见。明日，邓具牲醪祀之，至今为常。
    ○大明年数
    太祖洪武元年正月十月登极，崩于洪武三十一年闰九月初十日。建文继统，至四年六月十三日，成祖靖难火逃，以建文之年并于洪武，谓洪武三十五年也。成祖是年七月初一日即位，崩于永乐二十二年七月十八日。仁宗即位于永乐二十二年八月十五日，崩于洪熙元年五月初四日。宣宗即位于洪熙元年六月十二日，崩于宣德十年正月初三日。英宗即位于宣德十年正月初十日，被掳于正统十四年八月十八日。至九月初六日，景皇帝即位，至景泰七年十月十七日英宗复位；改元天顺，崩于八年正月十七日。宪宗即位于天顺八年正月二十二日，崩于成化二十三年八月二十二日。孝宗即位于成化二十三年九月初六日，崩于弘治十八年五月初六日。武宗即位于弘治十八年五月十八日，崩于正德十六年三月十四日。今上即位于正德十六年四月二十二日。
    ○印制
    汉、唐、宋印文，多是小篆。国朝外国诸衙门者皆叠篆，惟总兵者柳叶篆。御玺王府之宝，玉著篆叠，篆必九折，取乾元用九之说；惟历日印文七叠，取日月五星七政义也；御史印文八叠，取唐台仪八印义也；未知是否。二品以上用银印，三品以下是铜印，御史者铁印。朝廷玺共九颗，在内尚宝监女官收掌，用时尚宝司以揭帖赴内监取用也。其文不同，各有所用：奉天之宝，制诏之宝，皇帝之宝，皇帝行宝，皇帝信宝，天子之宝，天子行宝，天子信宝，敕命之宝。
    ○茶法
    洪武二十四年，诏天下产茶之地，岁有定额，以建宁为上，听茶户来进，勿预有司。茶名有四：探春、先春、次春、紫笋，不得碾揉为大小龙团。此抄本《圣政记》所载，恐今不然也。不预有司，亦无所稽矣，此真圣政，较宋取茶之扰民，天壤矣。
    ○二祖
    宋太祖微时，过泾州长武镇，寺僧守严见其骨相异常，使画工图青巾褐裘之像于壁，后闻登极，易以冠服。今苏郡西天王堂土地绝肖我太祖高皇帝。闻当时亦至其地，而化主杨氏异焉，遂令塑工像之；后闻人言像太祖，即以黄绢帐之于外，不容人看。意者尚当易之可也。
    ○杭丁田
    洪武初年，沈留公差自杭州赴京，奏称：杭州市民不务生理，专服美丽衣服，出入公门，结交官吏，说事过钱，坏法害民。太祖皇帝曰：“浙江等处及直隶府州市民，着他见丁出钱，买马往北地当驿站。”故至今为丁田马丁云。
    ○衣服制
    洪武二十三年三月，上见朝臣衣服多取便易，日至短窄，有乖古制，命礼部尚书李源名等参酌时宜，俾有古义，议凡官员衣服，宽窄随身，文官自领至裔，去地一寸，袖长过手，复回至肘，袖桩广一尺，袖口九寸；公侯驸马与文职同，耆民生员亦同；惟袖过手复回，不及肘三寸；庶民衣长去地五寸；武职官去地五寸，袖长过手七寸，袖桩广一尺，袖口仅出拳；军人去地七寸，袖长手五寸，袖桩七寸，袖口仅出拳。颁示中外。呜呼！今妇人之衣如文官，其裙如武职，而男子之制，迥殊于此，是时制耶？
    ○郭德成
    本朝功臣多不寿终。骁骑郭德成，终身以酒自污。一日，授某府都督，恳辞。上怒曰：“尔兄弟皆侯，辞何说也？”德成泣曰：“臣非草木，不知圣恩，但臣懒慢耽酒，位高禄重，事有失职，却杀我也。人所乐不过多得钱饮美酒，随意自适。”上喜，遂赐黄封白金。一日，既醉，免冠，上见发秃，曰：“风酒汉，发毛如此，非酒过耶？”德成叩道曰：“犹厌其多，欲尽剃光耳。”上默然。既醒，悔其触讳，遂尽剃，披僧衣，唱佛曲。上乃谓其妹宁妃曰：“前谓戏言，今实为之，非风而何？”德成尝见兄弟宣武威襄，征镇四方，经时不回，则曰：“虚名也好听，辛苦也好受，争如我乐也。”终亦以功名卒。高人哉！惜功臣不载。
    ○御对
    太祖一日御奉天殿，太宗、建文侍焉。因指立仗马出对曰：“风吹马尾千条线。”建文对曰：“雨打羊毛一片毡。”太宗曰：“日照龙鳞万点金。”占此，则一委靡而一发扬，成败可知矣。
    ○石龟
    南京紫金山，即古之钟山、蒋山也，我太祖高皇帝陵寝在焉。葬之时，掘土数尺，见一石龟，颈长数寸，首足口目皆具，今藏于太庙。久晴而腹下有水，则雨；久雨而腹下干焉，则晴。其异如此。
    ●卷十?国事类
    ○蓝玉北征
    洪武二十年冬，闻漠北复立脱古思帖木儿为主，遣永昌侯蓝玉讨之。玉得降人脱脱等，言故元丞相哈喇章等亦遁入和林，乞进兵共剿。二十一年春，遣定远侯王弼等七将军从征。四月，闻虏主在捕鱼儿海，兼程进至百眼井，哨不见虏，将还。弼曰：“吾等深入，徒劳师旅，将何以复命哉！”复进，侦知虏营在海东八十里，直薄其营。始虏以我军乏水草，必不深入，大军忽至，其酋太尉蛮子率众拒战，被杀，虏主与其子天保奴、知院捏怯来等遁去；获其次子地保奴、妃子等六十人，及故太子妃、公主、吴主、代王等三千六十人，军士男女八万，得宝玺、金银印、图书牌面百五十三，车三千辆，马驼牛羊十余万，又破哈喇章营。六月，献俘京师，命有司给第饩养。既而有言玉尝私元主妃，上怒曰：“此岂大将军为耶！”元妃闻知，惶惧自尽。地保奴由是有怨言，因以遣使送琉球。二十二年六月，捏怯来等遣人受降，知虏主至和林，为也速失儿所害。此《实录》之略也。可谓仇凶报千古，蓝玉之功也。惜玉后累立功，以爵不负望，遂至谋逆诛。或云谋于私妃并张尚书之谮，皆非也。
    ○国初忠臣
    太祖之得天下，东征西伐，所至风靡，至有折将丧师之地，不过一二。惟陈友谅最为蔚校杀略相当，故豫章有忠臣庙，康山有忠臣庙，外此又有无庙者。第二张士诚，第三征西虽名曰羌贼，征北虽曰元孽，多因王保保也，第四伐云南梁王，第五伐蜀夏主，虽名为征伐，亦若追捕而已。至于拔元都，可谓不费一矢也。若浙之金华、处州，亦没重臣数人。今逐一开出，庶知各有所系也。
    赵德胜、李继先、刘齐、许圭、赵德昭、朱潜、牛海龙、张子明、张德山、夏茂成、叶思成、赵天麟、徐明、叶琛，已上一十四人。国初壬寅岁三月，南昌降将祝宗等复叛。癸卯夏，伪汉陈友谅围南昌。文武诸臣与之战死者，朝廷追念忠义，命有司立庙南昌城中，塑像，岁时祀之。
    韩成、宋贵、王胜、陈兆先、李信、姜润、丁普郎、王凤显、程国胜、后明、常惟德、王德、王咬住、朱鼎、张志雄、李志高、汪清、常德胜、郑兴、袁华、昌文贵、金昶、陈冲、王喜先、汪泽、丁宇、逯德山、罗世荣、史德胜、徐公辅、刘义、陈弼、裴轸、王理、王仁、曹信，已上三十六人。国初癸卯岁四月，伪汉陈友谅以重兵自武昌来围港都。日久，守将大都督朱文正遣使告急请援。七月，上亲帅诸名将，统舟师二十万往讨之。友谅解围，东山鄱阳湖以迎我师，遇于康郎山。历戊子、己丑、庚寅等日，连与大战。是时，诸臣皆奋击，其间多效死者。友谅既灭，中书省以死事之臣列进，遂封赠勋爵有差，建忠臣祠于康郎山，设像其中，命有司岁时祭之。
    朱文逊，俞廷玉，贺兴隆，叶琛，张德胜、吴升、吴晟，杨兴，孟良，刘友仁，曾万中、曾粹中、刘齐、陈海，夏德润，花云、许瑗，冯贵，朱华，赵中、王鼎，谢真。右通廿有二人，亦因陈氏而死者，时事不一，俱见《实录》、《功臣录》、《龙飞纪略》。
    俞通海、杨国兴、刘聚、李觉、王国宝、茅成，廖永安，桑世杰，欧智大，周成，李梦庚，耿君用、耿端，王成，刘成。右通十有五人。因张氏而死者，事实亦见三书也。
    汪兴祖、朱显忠，曾贵，费成，何文忠。右五人征蜀而死者，时事见《功臣录》。
    陈寿国，于光，刘益，霍辉、杨广、李清、李实、何应龙，陈寿，刘林、邓瑜，孙虎，周显、武慰、魏实、孙斌、朱原、杜荣、张耀、李杰，平定、庞礻亚，孙兴祖，曹良臣，刘广，濮英、章存道。右通二十七人，征西征北而死者，时事不一，不能备述，俱见前二录。
    赵旺，周旺、李恭，费成、狄崇，徐荣，王恕⑽庠啤Ｓ彝ò巳耍伐云南而死者，时事不一，不能备述，俱见《功臣录》、《二忠录》也。
    胡大海、王恺、高子玉，王道童、耿再成、孙炎，严德，周迪，胡深，林遇春，关敏，宋国兴，濮真，朱文刚，曾封。右通一十五人，各地死者，时事不一，不能备述，俱亦见前三书。
    ○建文忠臣
    建文间死节之士，予得诸文庙榜示奸恶官员姓名二纸，及传于文献者，共百廿四人，随名考事，旧有私抄一帙。后为兵火所失。今思周武应天顺人，夷齐甘死首阳，两不相妨。况文庙尝曰：“彼食其禄，自尽其心。练子宁在，朕当用之。”昭庙又曰：“若方孝孺，皆忠臣也。”乃肆赦宥其子孙。至天顺间，虽建庶人亦宥之，善善恶恶，亦难掩也。又思杨文懿公尝请辑建文中事，谓不可灭，则是史逸之矣。今谨录其名氏官籍于左，有未知者缺之，待博识者补焉：
    齐泰，黄子澄，方孝孺，谢贵，张保葛成，宋忠，马宣，朱鉴，曾觯彭聚，孙泰，耿炳文，俞通渊庄得，楚智，郑华，黄观，王叔英，周是修，颜伯玮，廖升，王良，曾凤韶，魏公冕，邹公瑾，高巍，王艮，黄钺，王省，王祯，陈迪，刘政，练安，侯泰，郭任，卢迥，暴昭，毛泰，黄魁，胡子昭，卓敬，茅大芳，胡闰，戴德彝，卢原质，廖镛，宋征，陈继之，韩永，高翔，董庸，王度，巨敬，甘霖，铁铉，王彬，崇刚，陈彦回，林嘉猷，郑公智，程本立，叶惠仲，姚善，郑恕，程通，陈思贤，卢振，谢升、周樱黄彦清，高不危，牛景先，张ヨ，徐辉祖，李坚，耿清，龚泰，陈性善，平安，楼琏，刘真，何福，俞逢辰，王遥周缙，高贤宁，徐宗实，刘福吴惟原，陈应宗，林珏、邹君默、曾廷瑞、吕贤，叶希贤，高逊志，吴高，卜万，俞，马溥，宋螅陈晖，袁宇，孙镇，薛耍王饔啵钱芹，魏泽，孙狗皮，小马王，东湖樵者，王公，彭二，龚翊，朱裕廖应龙，陈忠，石撰。
    ○盐钞
    国朝颁盐于民，而岁收其钞，故曰盐钞。今盐不颁而征银如故。何燕泉先生尝论祖宗良法，不得推行。如盐钞一事，今征银又不停止，无一人言者，可慨也。予以何非可言者耶？不言，利国也；垂之书，利名也。燕泉亦有是哉！
    ○本朝定都
    太祖建都南京，和尚金碧峰启之。成祖迁都北京，尚书李至刚启之。
    ○宸濠逆谋始终略
    宸濠，江右宁王名也，乃婢妾冯针儿生于成化十四年六月十三日。是夜，其祖靖王梦犬咬伤一家，明发，鸱鸣寝殿，王心疑之。忽生濠，王曰：“此必妖孽也。”命为淹死。其子以他女代而藏之。至八月，诡言别妾生男。
    即位后，信任群小，埔父妾，贿结朝廷权要，挤陷本省官员，诬害本宗叔侄，罗织各王金银，招集四方流贼，劫掠官民财产，上下敢怒不敢言。又有术士李自然等，每称八字好，当为天子。于是心事益横，科道久闻。至正德十五年四月，御史萧准辈交章劾之，朝差三堂往看。濠惧，乃定计以众官谢生日酒时，借言有旨而后发逆。时巡抚都御史孙遂请看密旨，兵备副使许逵大争骂之，当为所杀。遂禁三司，传檄列郡，收各衙门印章，伪授文武官职，集兵四万余，号称十万。十七日，命内官涂钦率贼人吴十三等出为先锋，往攻九江、南康，一时皆破，遂进攻安庆，为兵备都司杨锐、指挥崔文死御，不克。七月一日，濠处分内事已定，祭旗，同妃自督兵出湖，并攻安庆。卜之湖神，不吉，纵火而去。不知提督汀赣都御史王守仁十五日丰城闻变，急回驻节，与知府伍文定协谋起兵，激以忠义，檄传列郡，期于七月十四会兵临江樟树镇。十九日，袭破贼之西山坟厂。二十日五更，七门发兵，一鼓而进，贼巢遂为齑粉矣。濠闻，回舟黄石矾，抚然自叹，犹以金赏将士。二十四日，遣承奉刘吉等率贼交兵于东湖。官兵佯败，诱之至八字脑，四面合击。二十六日，妃子、辎重，同时溺水，濠为知县王冕所擒，伪太师致仕都御史李士实、国师举人刘养正等以次就缚，溺水斩戮者不可胜计。二十七日，追剿余党，官军凯旋。
    自谋叛至终，不过五十余日，生灵死者十万余。追忆濠生当戊戌，非犬乎？咬伤一家，则濠生时残害石城、弋阳各府，致亲叔侄禁锢死，后连及亲王二三十人，非咬伤一家者乎？至言八字好看，乃八字脑，为受死之地。黄石矶者，王失基也。虽濠之恶贯满盈，理自族灭，亦岂非其大数哉！
    ○彭赵二名
    《太祖本纪》与各书云：太祖初至濠，寓滁阳王郭子兴麾下。时徐寇有彭、赵二人为元军所败，率败卒入濠。濠帅又有俞、鲁、潘、孙四人，皆为彭、赵所屈，然俱与赵厚也，独郭则与彭合。四人恃赵，擒王囚之，太祖闻之，挺身率众劫王出。请书皆不书彭、赵之名，盖彭名早住，赵名均用，赵称勇义王，彭称鲁淮王。后彭为赵并，赵杀毛贵，据有益都，不久，复为毛党杀之。
    ○君知天象
    洪熙间星变，上召辅臣问知否，俱对不知。上曰：“天命之矣！”叹息而起。明日，召杨士奇、蹇义喻曰：“二十年为谗间，心甚艰危。赖皇考仁明，得至今日。吾去世后，谁复知吾三人者？”逾月晏驾。成化间星变，亦召辅臣问识否，对以“国家有禁，不知”。上曰：“禁外人，大臣岂可不知？”据是，则本朝人君，必皆习知天象。
    ○二十四王
    太祖二十四子，生母五人：长懿文太子标；第二秦愍王爽，封西安；第三晋恭王冈，封太原；第四燕王棣，原封北平，今入继大统；第五周王肃，封开封，高后所生也。第六楚王桢，封武昌；第七齐王，封青州，废；第八潭王梓；第九鲁荒王檀，封兖州；第十蜀王椿，封成都；第十二代王桂，封大同；第十八谷王惠，封宣府；第二十二唐王柽，封南阳；第二十三郢王栋，封安陆，绝；第二十四伊士彝，封洛阳，皇妃所生也；第十一湘献王柏，封荆州；第十三肃王英，封甘肃；第十九韩王松，封安东；第二十二沈王模，封潞州，皇贵妃所生也；第十四辽王植，封荆州；第十五庆王旃，封宁夏；第十七岷王便，封宝庆，皇贵人所生也；第十六宁王权，封大宁，迁江西，今绝；第二十一安王楹，封安州，皇美人所生也。右天潢玉牒之数人，予得于顾尚书者。今鲁府所刻玉牒，又以高后止生成祖与周王，因其不同，故录出之。
    ○朱亮祖
    永嘉侯朱亮祖，《功臣录》以其在广东所为不法，番禺知县上其事，上以功臣，但罢职，居江宁县，后为病卒。子暹，先父卒。《御制文集》则曰：“使镇岭南，擅权贪取，归不服责，朕怒而鞭之。不期父子惧亡，就葬已责之地。”观此一事，则《录》有不实者矣。
    ○天子动与天台
    尝闻南京国子监将成，高祖空中望之曰：“似蜈蚣形。”他日，奏监中多蜈蚣，不可居。遂命左首山可唤为鸡鸣，必能食蜈蚣也。已而果无。又尝命刘三吾图所居山水来看，图上，太祖笑曰：“何用许多，但突兀处俱以笔抹之。”无何，其山一夕为雷所震，突兀处悉平如前。毛老人使为土地，遂至今无鼠。真可为动与天合也。此与光武之冰合，宋祖命王审琦饮酒一同，是知创业之君非常也。
    ○太祖义子
    闻太祖初取天下，有养子十余人，或为其至亲，或因其年稚，或见其幼勇，俱使从其姓名，得其要地，遂使同将官守之。今见于史者，如朱文逊守太平而死，朱文刚守处州而死，朱文进则未见其下落，名特载于《龙飞记略》；朱文忠后复姓为李文忠，乃甥也；朱文辉、朱文英后皆复姓何文辉、沐英，因其幼而抚成者也；朱马儿后亦复姓为徐司马。惟朱文正，《实录》、《功臣录》俱未明白，据朱氏世德碑，乃侄也，世亦以为义子，非也。
    ○神诗
    洪武五年，中书右丞建昌王溥遣人奏称：近督取材木于建昌蛇古岩，众见岩上黄衣人歌曰：“龙蟠虎踞势啭，赤帝重兴胜六朝。八百年余王气复，重华从此继唐尧。”其声如钟。太祖以为不当信也。呜呼！视天书、封禅者远矣。
    ○黄伯固疏文
    闽人黄巩，字伯固，正德己卯为武选郎中。时朝廷有旨南巡，江西宁藩蓄逆已久，上下以为忧也，大臣科道，交章不听。黄以其事出边将江彬之诱，因疏六事，今录其文，不惟见黄之文行真为可传，而武宗一时之事可悉知也。其略曰：
    陛下临御以来，祖宗之纪纲法度，一坏于逆瑾，再坏于佞亻幸，又再坏于边帅之手，至是将荡然无余矣。天下知有权臣而不知有陛下者，宁忤陛下而不敢忤权臣，陛下弗知也。乱本已生，祸变将起，窃恐陛下知之晚矣。试举六事，于今为至急者，为陛下陈之。
    其一曰崇正学。尝闻先儒周敦颐有曰：圣人定之以中正，仁义而主静，立人极焉。又曰：吉凶悔吝生乎动，吉一而已，动不可慎乎？故惟圣人为能主静，惟君子为能慎动。仰惟陛下聪明天纵，有古帝王之资，然其所以盘游无度，流连忘返者，无乃动之过乎？论思勤讲之臣，职在格心，于是乎不能辞其责矣。伏望陛下高拱九重，凝神定虑，屏纷华，斥异端，远佞人，招延故老，咨访忠良，可以涵养气质，薰陶德性，而圣学惟新，圣政日举矣。
    其二曰通言路。尝闻言路者，国家之命脉也。言路之通塞，国家之治乱系焉。切见近时臣僚奏犊，间或言及时政，往往匿不以闻；其或事关权臣，则又留中不出，而中伤以他事。夫古之明主，导人以言，用其言而显其身；后世则不然，不用其言而反罪焉；今则又不然，不使其以言获罪，而以他事获罪。由是虽有安民长策，谋国至计，无因以达于九重之前；虽有必乱之事，不轨之臣，陛下无由而知之矣，天下焉得而不乱哉！伏望陛下以从善为心，以闻过为喜，如此则忠言日进，聪明日广，虽乱臣贼子亦将有所畏而不敢肆矣。
    其三曰正名号。尝闻孔子有曰：“名不正，则言不顺；言不顺，则事不成。”礼乐不兴，刑罚不中，民无所措手足，凡以名不正之故也。陛下近日以来，无故自称为“威武大将军”、“太师镇国公”，远近传闻，莫不惊疑。以陛下聪明智勇，上嘉唐虞，下乐商周，何所不至？顾乃自轻如此，奈宗庙社稷何！夫陛下自称为公，谁则为陛下者？天下不以陛下事陛下，而以公事陛下，天下皆公之臣，而非陛下之臣也。伏望陛下即日削去“镇国公”等名号，以昭上下之分，以明示天下之人，庶几体统以正而朝廷自尊矣。不然，古之天子，亦有号为独夫与欲为匹夫而不可得者，窃为陛下惧焉。
    其四曰戒游幸。尝闻大禹曰：“罔游于佚，罔淫于乐。”周公告成王：“毋淫于观、于佚、于游、于田。”《春秋》讥观鱼，终纲目书巡者二十九，皆讥也。陛下始时游戏不出大庭，驰逐止在于南内，论者犹谓不可。既而幸宣府、幸大同、幸太原、幸陕西榆林诸处，所至费财动众，州县骚然，至使民间一夫一妇不能相保。陛下为民父母，何忍使民至此？亏损盛德，贻讥万事，陛下自视为何如主也？近者复有南行巡狩之命，南方之民，争先挈妻子以避去者，流离奔踣，敢怨而不敢言；即今江淮之饥，父子兄弟相食。天时人事如此，以休息爱养，犹恐不支，况又重以蹙之，其何不流而为盗贼，速而为死亡也哉！奸雄窥伺，待时而发，变生在内，则欲归无路；变生在外，则望救无及，陛下斯时悔之晚矣。彼居位大臣，用事中官，亲匿群小，皆欲陛下远出，而后得以擅权自恣，乘机为利也；其不然，则袖手旁观，如秦人视越人，休戚之不相涉也，夫岂有一毫爱陛下之心哉！彼诚爱陛下，独忍使陛下驰逐蒙尘，而莫之救止也？伏望陛下深维往事之非，翻然悔悟，下哀痛罪己之诏，与民更新；罢南巡、撤宣府行宫，示不复出；发内帑以赈江淮之饥，散边军以归卒伍，斥不御之女以各还其家。雪既往之谬举，收既失之人心，如是则尚可为也。
    其五曰去小人。尝闻开国承家，小人勿用。自古小人用事，未有不亡其国而丧其身者也。谨按今之小人，簸弄威权，贪图富贵者，实繁有徒。至于首开边事，以兵为戏，使陛下劳天下之力，竭四海之财，伤百姓之心，至今纷纷未已者，则江彬之为也。彬本行伍庸流，凶狠傲诞，无人臣礼，臣等但见其有可诛之罪，而不见其有可赏之功。今乃赐以国姓，封以伯爵，托以心腹，付以提督京营之寄，此养乱之道也。彬外挟边帅，内拥兵权，骑虎之势，不乱不止，天下之人切齿唾骂。皆欲食彬之肉；彬不诛，天下之乱必自彬始。陛下亦何惜一彬以谢天下哉？伏望陛下大奋刚乾，将彬下诸廷尉，明正典刑，以为奸邪小人迷乱之戒。
    其六曰建储贰。尝闻汉人有言曰：太子天下本，本一摇则天下震动。夫有本而摇，天下犹震，况于无本，其何以安？洪惟陛下春秋渐高，前星未耀，祖宗社稷之托，悬悬于无所于寄；方且远事观游，屡犯不测之区，此必危之道也。陛下徒知收置义子弟，布满左右，独不能豫建亲贤，以承大业，臣以为陛下殆倒置也。伏望陛下早及是时，将近时群臣建储章疏，通共检出，宣示皇帝勋旧及在廷文武大臣，共图大议，即宗室中遴选亲贤一人，养于宫中，以系四海之望；待他日诞生皇子之后，俾其出就外藩。如此则继体有人，国本以固，实宗社无疆之休。惟圣明其留意焉。
    车驾员外郎陆震见其疏稿，愿出署名以进。疏既入，自分必死，为书别知友，托以后事及收拾遗文。彬果大怒，欲必置之死，乃下诏狱。延跪五日，杖百余，除名。陆震死，巩体极修羸，幸得苏，以诗遗弟曰：“不用汝谋方至此，须知我道固当然。”可谓万死而不悔也。
    ●卷十一?国事类
    ○靖难功
    太祖初封诸王，各以一高僧相之，时姚广孝预白成祖曰：“殿下能讨臣辅佐，当使殿下戴一白帽。”于是奏讨之。及至藩，又告曰：“浙东袁珙，天下相法第一，乞假以其名隶尺籍，勾取到燕，使相之。”珙因极道天表之盛曰：“髯过脐，必登大宝，为二十年太平天子。”后建文间，朝廷多大防燕，燕亦逡巡未举。指挥张玉进曰：“安可束手待缚？”遂夺九门，杀三司，一鼓而兵出矣。是知成祖之有天下，始于姚，定于袁，成于张也。然非姚则不萌，非袁则不决，非张则不骤，岂非天意有在，而致此三人之言耶？
    ○李陆
    正德初，大臣议攻刘瑾，西崖李公亻免首不语，盖与刘厚也。后刘公健、谢公迁被斥回日，李公祖道欷邸Ａ踉唬骸暗比粘鲆挥铮不用今日泣也。”及后吕公冉斥回之日，陆公完亦祖道相送，陆曰：“公去矣，予不知何日得行？”吕曰：“汝真心去，我在三十里外等君。”刘言可谓刀剑，吕言可谓药石。
    ○侑食乐章
    国朝祭天地郊庙朝会乐章，板行于世，惟侑食乐章，人未知之，故录于左，乃洪武十五年三月礼部尚书陶凯所作也。其文见于皇明《实录》者，乐惟九奏，见于《龙飞纪略》者，又多平定天下之舞，用士三十二人，左执干，右秉戚，妆饰盛服，辞该一十二句；又有抚安四夷之舞，用东西南北之夷各四人，服色依其方，乐辞该六句；又有车书会同之舞，亦用士三十二人，分为四行，执瘢右秉翟，辞亦十二句也。予闻乐成凯进之日，帝命协律者歌之，因谓侍臣曰：“礼以道敬，乐以宣和；不敬不和，何以为治？元时古乐俱废，惟淫词艳曲，更唱迭和，又使胡虏之声，与正声相杂，甚者以古先帝王祀典神牛饰为队舞，谐戏殿庭，殊非所以道中和、崇治体也。今所制乐章，颇协音律，有和平广大之意；一切流俗喧浇淫亵之乐，悉屏去之，然则乐中又何以杂其百戏队舞承应者耶？”予尝考之《龙飞纪略》，以乐定于洪武四年，《实录》乃十五年，计此必后更去队舞，太祖圣德之纯，王道之备，于此乐可谓尽善尽美矣。今止录其九奏：
    第一奏炎精开运之曲曰：炎精开运，笃生圣皇；大明御极，远绍虞唐；河清海晏，物阜民康；威加夷獠，德被戎羌；八珍有荐，九鼎馨香；鼓动钅黄々，宫征洋洋；怡神养寿，理阴顺阳；保兹遐福，地久天长。
    二奏皇风之曲曰：皇风被八表，熙熙声教宣；时和景象明，紫宸开绣筵；龙衮耀朝日，金炉袅祥烟；济济公与侯，被服丽且鲜；列坐侍丹眨磐折在周旋；羔豚升华俎，玉馔充方圆；初筵奏南风，继歌赓载篇，瑶觞欣载举，拜舞礼弗愆；同乐及斯辰，于皇千万年。
    三奏皇明之曲曰：赫赫上帝，眷我皇明；大命既集，本固枝荣；厥本伊何，育德春宫；厥枝伊何，藩邦以宁；庆延百世，泽被群生；及时为乐，天禄是庸；千秋万岁，永观厥成。
    四奏天道传之曲曰：马负图兮天道传，龟呈书兮人文宣，羲书卦兮禹畴叙，皇极建兮合自然。绵绵历数归明主，祥麟在郊仪凤舞，九夷入贡康衢谣，圣子神孙绳祖武，垂拱无为迈前古。
    五奏振皇纲之曲曰：周南咏麟趾，卷阿歌凤凰；蔼蔼称多士，为祯振皇纲。赫赫我明德，尊逾汉宋唐，百揆修庶绩，公辅理阴阳。峨冠正襟危都俞在高堂；坐令八赌冢熙熙民乐康。气和风雨时，田畴见丰穰；献礼过三爵，欢娱良未央。
    六奏金陵之曲曰：钟山蟠苍龙，石城距金虎；千年王气都，于今归圣主。六代繁华经几秋，江流东去水无休；谁言天堑分南北，英雄岂但嗤曹刘。我皇昔住濠梁屋，神游天锡真人服；手提三尺渡江来，词臣早献金陵曲。歌金陵，进珍馔，谐八音，继三叹，请观汉祖用兵时，为尝冯异滹沱饭。
    七奏长杨之曲曰：长杨曳绿，黄鸟和鸣；菡萏呈鲜，紫燕轻盈；千花怕叮日丽风清；及时为乐，芳樽在庭。管音ィ々，丝韵冷冷；玉振金声，各奏尔能；皤皤国老，载劝载斟；明德惟馨，垂之圣经。唐风示戒，永保嘉声；无已太康，哲人是听。
    八奏芳醴之曲曰：夏王厌芳醴，商汤远色声；圣人示深戒，千春垂令名。惟皇登九五，玉食保尊荣；日昃不遑食，布德缘群生。天庖具丰膳，鼎鼐事调烹；岂但资肥甘，亦足养遐龄。达人悟兹理，恒令五气平；随时知有节，熙哉天道行。
    九奏驾六龙之曲曰：日丽中天漏下迟，公卿侍宴多令仪；箫韶九奏觞九献，烟香细逐祥风吹。群臣舞蹈天颜喜，岁熟民康长若此；六龙回驾凤楼深，宝扇齐开扶玉几。景星呈瑞庆云多，两曜增辉四序和；圣人道大如天地，岁岁年年奈乐何。
    ○本朝岳镇海渎碑
    奉天承运皇帝诏曰：自有元失驭，群雄鼎沸，土宇分裂，声教不同。朕奋起布衣，以安民为念，训将练兵，平定华夷，大统以正。永惟为治之道，必本于礼，考诸祀典，如五岳、五镇、四海、四渎之封，起自唐世，崇名美号，历代有加，在朕思之，则有不然。夫岳、镇、海、渎，皆高山广水，自天地开辟以至于今，英灵之气，萃而为神，必皆受命于上帝，幽微莫测，岂国家封号之所可加？渎礼不经，莫此为甚。至如忠臣烈士，虽可加以封号，亦惟当时为宜。夫礼所以明神人、正名分、不可以僭差，今命依古制定，凡岳、镇、海、渎，并去其前代所封名号，止以山水本名称其神；郡县城隍神号，一体改正；历代忠臣烈士，亦依当时初封以为实号，后世溢美之称，皆与革去。其孔子善明先王之要道，为天下师，以济后世，非有功于一方一时者可比，所有封爵，宜仍其旧；庶几神人之际，名正言顺，于礼为当，用称朕以礼祀神之意，所有定制各各神号，开列于后：
    五岳：称东岳泰山之神，南岳衡山之神，中岳嵩山之神，西岳华山之神，北岳恒山之神。
    五镇：称东镇沂山之神，南镇会稽之神，中镇霍山之神，西镇吴山之神，北镇医巫闾山之神。
    四海：称东海之神，南海之神，西海之神，北海之神。
    四渎：称东渎大淮之神，南渎大江之神，西渎大河之神，北渎大济之神。
    各处府州县城隍：称某府城隍之神，某州城隍之神，某县城隍之神。
    历代忠臣烈士，并依当时初封名爵称之。
    天下神祠无功于民，不应祀典者，即系淫祠，有司毋得致祭。於戏！明则有礼乐，幽则有鬼神，其理既成，其分当正。故兹诏示，咸使闻知。
    呜呼！此我太祖所以高出百代，见理之切，夫岂群下之意可及哉，予尝亲至东镇碑下，其碑高可三文，书乃詹孟举之楷，考之于时，洪武三年六月颁刻。遐想天下之碑，亦必如是耳。
    ○金书铁券文
    太祖即位二年八月，大将军取燕都诸郡毕，明年冬，念功臣劳烈之多，欲申山河带砺之誓，镌以铁券，下礼官议其制。有奏唐和陵时赐钱Α者，其孙尚藏，因取为式，其质铁，其形如瓦，高一尺，阔二尺，左右二块，面镌券文，皆刻免罪俸禄之数，券文嵌金，故曰金书。宋制高阔之，制以公侯伯职之不同，渐亦短狭，缘其所始，乃汉丹书铁契之意。今录魏国一篇，余可知也。
    朕闻自昔帝王创业垂统，皆赖英杰之臣，削群雄，平暴乱，然非首将智勇，何能统率而成大功？唐、汉初兴，诸大名将是也。当时虽得中原，四夷未尽宾服，以其宣谋效力之将比之，岂有过我朝大将军之功者乎！尔达自起兵以来，为朕首将十有六年，廓江汉，清淮楚，电扫两浙，席卷中原，威声所振，直抵塞外。其间降王缚将，不可胜数。顷者，诏令班师，星驰来赴，朕念尔勤劳既久，立功最多，今天下已定，论功行赏，宜加爵禄，是授尔开国辅运推诚宣力武臣特进光禄大夫左柱国太傅中书右丞相魏国公，参军国事，食禄五千石，使尔子孙世世承袭。朕本疏愚，皆遵先代哲王之礼典，兹与尔誓，除谋逆不宥，其余若犯死，尔免三死，子免二死。于戏！高而不危，所以常守贵也；满而不溢，所以常守富也。尔当慎守斯言，谕及子孙，世世为国良臣，岂不伟欤！
    ○天师印
    洪武二十四年，真人张宇奏：以前代尝给正一玄坛传碇印，今授二品银印，止可施于表笺文移，而于符聿槐悖乞更别授。遂与龙虎山正一玄坛之印，制用六品者也。昨会真人府知印云：府总四印，六品者铜铸，二品银印，则英宗朝因使拜表，回銮有验，铸金易之，其文乃正一嗣教大真人府之印。自道陵传下者，则玉印一枚，其文乃阳平治都功印，云篆也。至弘治间，朝廷恐其随身为失，另碾一颗赐之。至于累朝所赐，或金或银或牙，皆图书也。
    ○陈遇
    陈遇，字中行，居金陵，元时江东明道书院山长，教授温州。太祖渡江，御史秦元荐之，上致书征之，与语大悦，俾典戎务，咨以机密。授供奉，不受；后又拜学士中书左丞、弘文馆大学士、太常卿、礼部尚书，皆辞；又赐金银缎疋等物，亦不受。高庙三幸其第，引入内，赐坐宴澡浴，病则赐医药，年七十二而终。上再三哀悼，赐以棺帛，当时在廷以为公卿无比宠遇。予以陈乃忠于元者，故不受职赉焉，第畏死而为太祖致之，此《元史》所以不收也。
    ○开尚书
    国朝开尚书济，字来学，河南睢州柘城县和乐村人，选充河南府学训导。洪武五年，取入京，为国子助教，寻养病回。十四年后，六部举有王佐才，太祖复督乃父蒙同济至京，赐诗一首云：“春首携孙出洛阳，轮蹄馥郁野花香，崤函古道殷商径，荥泽荒城叔段邦。雪夜蔡城忠李，风天赤壁助周郎；老人阅景心怀廓，稽首遥瞻拜上苍。”济至，除刑部尚书，代父赓诗云：“金陵王气起淮阳，四海俄闻德泽香；鹤发自应归凤阙，庞眉谁复钓鱼邦。夔龙礼乐趋朝士，貔虎威仪执戟郎；思雨满门思报德，吾皇万寿祝穹苍。”一日，济从太祖游金水桥，太祖忽然堕泪，问济曰：“朕为何如此？”济奏云：“过金桥，倚金栏，看金鱼，忆金妃，随金泪。”上执济手云：“绾手过金桥，有事不相饶。”济对曰：“臣无亏心事，不怕帝皇刀。”而朝廷制度礼乐，钱粮赋役，多所建立。后为詹徽事，死于非命。呜呼！惜哉。其诗御制集中无矣，止有谕开蒙携孙来京敕。
    ○制革
    明吴元年，置翰林院，以陶安为学士，于是设承旨学士、侍讲、倚读学士、直学士等官。洪武九年，定品级。十八年革承旨直学士、待制、应奉之名。未登极之前，乙巳岁，立国子学，以许存仁为博士。四年，升学为四品，始设祭酒，即拜存仁为之。存仁名元，金华谦之子也。洪武九年，以诺行中书省之设，本于权宜之制，中外称失尊，朝廷诏丞相等更名，遂置承宣布政司。是年俾内外职九年为满，三年录行事之实，考绩于京。国初各处社稷等坛，原定行礼以守御武臣为初献，文臣为亚献。十四年，命以文臣通行。国初期年之服，俱要守制，后吏部奏言：祖父母伯叔兄弟，俱有期年；若欲守制，或一人连遭数丧，道路隔远，则居官日少矣，除父母承重外，俱革之。国初宗人府初名宗正院，以亲王一人掌其谱系；后成祖革去，以勋戚领之。今或一经历，国初诸王皆有护卫，地方有变，即统兵以御；又得开阁延贤，亦成祖革之，国初一岁一朝觐，至二十九年方定以三年为期。
    ○圣君天
    至正十二年三月，太祖方入濠，依郭子兴起兵。七月，徐寿辉自严来，破杭州时，董抟霄从江浙平章征安丰之势，欲攻濠，适闻杭陷而急回。九月，丞相脱脱督诸路兵以讨徐州之贼，徐复而贼奔于濠；方命贾鲁追攻，而贾病死，朝复趣脱脱还京。夫安丰、徐濠，唇齿地也；搏霄智将，脱脱国帅，濠中乌合之众，势力极小，移兵攻之，真太山之压卵矣。至于十五年闰月，郭、孙素仇，一旦相∮诤脱簦太祖，郭将也，送友出和而为孙众所逼，中枪坠马，忽得友人横马而呼乘，继而又为孙弟锁颈加害，则张姓者复恳存以待其报焉。夫中枪坠马，锁颈加害，死须臾矣，一旦而复走之。呜呼！始从雄也，朝不加兵；及其危也，人为解之，是岂人谋之所致哉！天之所以启我皇明，故使元之将相周章阻误，相识倏遇，自尔扶植，智者于斯，可以知一统之兆矣。
    ○潘原明
    潘原明，泰州人，初与张士诚俱起盐徒。元兵围高邮，士诚、原明等十八人突围出，后为伪吴平章，守吾杭。至正丙午，太祖命李文忠攻杭，原明遣员外方彝送款状来曰：婴城固守，乃受任之当为；归款救民，亦济时之急务。某自念起身草野，叨任省枢，非心慕于荣华，实志存于匡定。岂意邦国珍灭，王师见加，事虽贵于见机，名实同于归义，念是邦生灵百余万，比年物故二三，今既入于职方，当溥覃于天泽，谨将土地人民及诸司军马钱粮之数以献。见得兵二十万，马六百匹，仍授浙省平章。至洪武三年，止命食其禄，不署事，子孙世袭指挥同知。十四年，天兵平云南，以原明署布政使司事。后卒，柩还，赐葬于钟山之阴。此亦史所末载，事尝闻于先达，文今见于《实录》，特记于右。
    ○即位事文
    洪武元所戊申春正月乙亥，太祖祀天地于南郊，即皇帝位，定有天下之号曰大明，建元洪武，告祭昊天上帝皇牛祝曰：“惟我中国人民之君，自宋运告终，帝命真人于沙漠，入中国为天下主，其君臣父子及孙百有余年，今运亦终；其天下土地人民，豪杰纷争，惟臣帝赐英贤，为臣之辅，遂戡定采石水寨蛮子海牙、方山陆寨陈也先、袁州欧普祥、江州陈友谅、泽州王信、新淦邓克明、龙泉彭时中、荆州姜珏、濠州孙德崖、庐州左君弼、安丰刘福通、颍州熊天瑞、福建陈友定、平江王世明、洗州李胜、苏州张士诚、庆元方国珍、沂州王宣、益州老保等，偃兵息民，各归田里，今地幅员二万余里。诸臣下皆曰：‘生民无主，必欲推尊帝号。’臣不敢辞，是用以今年正月四日，于钟山之阳，设坛备仪，昭告上帝皇牛定有天下之号曰大明，建元洪武，简在帝心，尚享。”
    先是日壬戌以来，连日雨雪阴Ё，至正月朔旦霁。越三日省牲，云阴悉敛，日光皎洁；既行礼，天宇廓清，星纬昭朗，众皆欣悦；礼成，遂即位于郊坛南，备仪法，众从丞相率百官北面行礼，呼万岁者三，礼毕，太祖率世子暨诸子，奉神主，诣四庙，追尊四代祖考妣为皇帝后，奉上玉宝、玉册。册曰：“孝玄孙嗣皇帝朱某稽首顿首上言：尊敬先世，人之至情，祖父有天下，传之于子孙；子孙今有天下者，追尊其祖考，此古今之通义也。某遇天下兵起，躬擐甲胃，调度师旅，戡定四方，以安人民，土地日广，皆祖宗深仁厚德所致也。诸臣庶推尊为皇帝，先世考妣未有称号，谨上皇高祖考尊号曰玄皇帝，庙号德祖，皇高祖妣曰玄皇后。皇曾祖考尊号曰恒皇帝，庙号懿祖；皇曾祖妣曰恒皇后。皇祖考尊号曰裕皇帝，庙号熙祖；皇祖妣王氏曰裕皇后。皇考尊号曰淳皇帝，庙号仁祖；皇妣陈氏曰淳皇后。伏惟神明在上，鉴此孝思。”
    太祖受朝贺毕，左相国宣国公李善长奉册宝，立妃马氏为皇后，立世子标为皇太子。皇后册曰：“天眷我家，启运兴王，出自衡门，奄有四海。为君为后，可不慎钦？君以仁政，慎于在位，抚黎庶而统万邦；后以懿德，慎于治内，表六宫而母天下，长久之道也。咨尔马氏，同勤劳于开创之时，为家成国，内助良多。今以金册宝文，立尔为皇后，其敬乃职，耿光后世。于戏！慎戒之。”皇太子册曰：“国家建储，礼从长嫡，天下之本在焉。朕起自田野，与群雄角逐，戡定祸乱，就功于多难之间。今基业已成，命尔标为皇太子。于戏！尔生王宫为首嗣，天意所属，兹正位东宫，其敬天惟谨，且抚军监国，尔之职也。六师兆民，宜以仁信恩威，怀服其心，用永固于邦家。尚戒慎之！”以李善长、徐达为左右丞相，诸功臣进爵迁秩有差。
    ●卷十二?国事类
    ○本朝内官专权
    内官专权，自古为然。本朝宣德前无也。正统间王振，天顺间曹吉祥，成化间汪直，弘治间李广，正德间刘瑾，然年久害大，惟王振也。盖英庙幼冲，即已擅柄，第为张太后所制，盛极，致有土木之变，车驾蒙尘，天下骚动，此固国家之大数，亦振之酿成而势移人主故也。曹、李虽权倾一时，九卿执政者尚未俯首，但敢怒不敢言耳。而汪直一时公卿多为屈膝，故有“都宪叩头如捣蒜，侍郎扯腿似烧葱”之诮，致人之死尚寡焉。刘瑾则又假公成私，查钱粮，完勘合，动辄抄拿，而又访察罗织文臣，往往罚米枷号，有钱则生，无钱则死矣。内官一差，即要万两谢恩，上下交征也。一日朝罢，见御道上一纸，取视，乃假名檄文，欲诛谨者。瑾即下殿入班，分五品以下，午门外跪问。天暑，死者数十人，余又下狱。后王振死于土木，汪直下狱死，李自服毒死，曹、刘俱谋逆死。后之人当为之戒也。
    ○杨、邓钟山诗
    太祖初如会稽，杨廉夫见，令赋《钟山诗》，廉夫援笔立就曰：“钟山千仞楚天西，玉柱曾经御笔题；云护金陵龙虎壮，月明珠树凤凰栖。气吞江海三山小，势压乾坤五岳低；愿效华封陈敬祝，万年圣寿与天齐。”太祖曰：“此诗值一千贯。今日庶事方殷，姑赐五百贯。”过日，涂人邓伯言见，亦命赋《钟山诗》。稿既呈，中一联云：“鳌足立四极，钟山蟠一龙。”上大喜，以手拍案高诵之。邓以为怒，惊死于墀下，扶出东华门始苏。然二人后俱以布衣卒。
    ○罗良
    罗良，字彦温，福建汀州长汀人。至正四年，漳州贼李志甫围漳城，守将战败，良乃倾家募兵，从江浙平章百花讨平之。论功为最，奏授长汀尉。十一年，龙溪狱囚反，杀元师月鲁帖木儿，掠财焚舍；良以兵擒之帅府，版署漳浦主簿。继而贼吴仲海等杀千户福良，陷南胜等县；良又平之，镇将举授南剑土翼千户。是年，夏天完将詹天骥，陷龙岩等地。逼取帅府郡县印绶；良裒所部兵巷战，斩天骥等三人，杀贼无算，帅府上其功，以良署新翼万户。十三年，福贼康子政围副省城，官军莫敢当；帅宪两府，以礼致良；良遂募兵千人，沿海夜进，直抵城下，与贼死战入城，夜复引敢死士缒城杀贼营，往返数日，贼见药箭，惊曰：“漳州罗万户军何以至此？”各散去，围解；奏授印符，俾长万夫。十四年，泉州安溪贼李大等，焚柳营江，陷长泰等县；良潜济江，出不意，四出追杀，一贼莫能窜。继又南胜贼夏山虎攻漳，声势甚急；良率兵出战，馘之；长泰、龙溪贼相继生发，良皆平之；州守遂引同摄州事，抚绥其民。十八年，南胜贼李国祥挟潮贼王猛虎等陷南绍屯府，良悉平；朝以良为漳州总管，子安宾袭万户。二十年，天完将林国庸又攻漳之近县，良画策遣府判柴十二等掩击之，败去，一时龙岩诸县皆复。二十一年，漳浦贼陈世民自秦王，陷漳浦近地，势甚盛；良遣同知刘君玉，万户帖木儿海牙等水陆并进击，世民走潮，贼众自杀其首请降；遂以功拜福建行省参知政事，兼守漳州。二十二年，潮贼金荣杀江西省平章朵列不花，据城为叛；良遣同知刘文远入潮谕之，贼畏良威德，尽献所获印符。潮之菜遥出没海屿，暴掠尤甚；良檄同知刘君玉以舟师御之，贼惧威，灭迹海外。番夷仰良政化，亦浮驿听命。朝廷嘉其功，转资政大夫，升本省右丞兼广东道宣慰司都元帅，仍守漳州。寻命与江西右丞迭里必实合兵复潮，潮贼陈国珍构合红巾以拒；良大发兵，遣同知刘君玉率都事郑衍等军民职官数千人，兵数万，分道水陆齐进；裨将张德、赵璋战没，军士愤激，连拔其寨三十，追至潮阳；国珍因奔入海，良伏兵袭杀之。先是，梅州伪指挥倪兰，与潮贼犄角；良板授义士侯如卿率乡兵要截贼道，执其帅以降。
    良每击贼，专以设伏取胜，药弩挫敌，远近畏其名；为政节用，养士不吝；民有控，核情剖理，庭无留狱；定赋必均，课农必慎。漳始置屯田而无府署，每岁，漳、泉镇将率兵耕获，岁终更代，甚为民病。良奏立万户府，置于百长，选吏给印，分田赐牛，入耕出战，军无多取，人无远输，食足兵强。有流来者，必抚而衣食之，故虽乱世，漳则熙怡，民乐为之用，各尽其力也。每岁又遣僚佐具舟，由海运粮抵辽东，以给行在官军，贡方物以资国用，举朝叹异。元主嘉其忠，解衣赐之，特授光禄大夫，进封晋国公。
    先是二十二年，陈友定为福参政，复汀州，遂有据福之志，威迫平章燕只不花，所收郡县仓库，悉为家资，不顺者辄加杀戮，威振闽中。至二十五年，复败我太祖将胡深，元以有功，加升平章，遂发兵诸郡，远近献城，以成窃据。独良卓然不屈，梗于漳州，慨然叹曰：“噫！贼乃人为乎。”遂以书责之曰：“足下为参政，国之大臣也。汀州之复，是乃职耳，可以功而自恣邪？燕只平章，足下之僚长也，可以威而迫之邪？夫非其君命而得郡邑者，人人皆得而诛之矣。今郡邑之长，君命也，固不可以加戮；百司之职，君授也，固不可以加窜。足下破郡邑而为家资，驱官僚而为臣妾，口言为国，心实私家；跬步之际，真伪甚明，不知足下将为郭子仪乎？将为曹孟德乎？今又窃据全闽，背逆无道，不为君诛，将不为天诛乎！”友定大怒，益发兵攻漳州，檄曰：“早降则终亨富贵，不降则噍类无遗。”良使三千人，操强弓毒矢，伏于江东险处以俟之，且诫之曰：“但有他警，慎勿轻移胜地。”一夜，友定以兵千余人攻海仓塞，佯言夺海州，趁潮直下；警至，千夫长张石古等违良节制，悉兵赴之；友定兵遂渡柳营江，士卒惊骇星散；良迎战于马岐山，败绩，兵遂围城。连攻旬月，守城士卒，日夜不得休息；矢石殆尽，约储蓄可三日之需，皆伐果木，拆庐舍以代之。父老请曰：“江南道绝，天子万里，孤城无援，破在旦夕，况国朝之事又已去矣，元师守此，欲为谁邪？”良曰：“天子命我守此土，当与此土共存亡，岂可以畏死而贪生，舍义以从贼哉！”下令示以死守。
    先时，有百夫长卢积者，因行军失律，良以法诛之；其子善征骁勇，复置之幕下，使领北城兵，因引贼入，良与巷战而死。其夫人陈氏，名德金，字怡清，良继室也。闻良战死，即投后园三尺鱼池，鞠躬匍伏自尽。初，友定攻城甚急，良谓陈氏曰：“国亡身死，理之正也。友定兵强，难以角胜；若来，吾义不可屈，必与决战而死。”又曰：“勇者不顾身，忠者不念家。今海内之盗，杀其父而子其子，戮其夫而妻其妻；吾死，汝可无死矣。”陈氏泣对曰：“妇人之义，有死而已。夫既能与国共存亡，我必能与夫同生死。”及是良死，其弟屯田万户罗三，亦骂贼不绝口死；良长子安宾，将兵救父，众散，亦自刎；壮士从良死者百余人。友定义良忠节，不掠其后。郡人哀陈氏之死，相与舁葬于绿江之滨，呼为烈妇冢。噫！良以一介之民，不俟王师，惟以义起，二十年而至公爵，武略固已多也；即其行政为国，势当乱离，虽文人学士、世臣名将，有不能处者，良则优为；则其天分之高、忠诚之才为何如哉！逮以部将违其节制，潜纳贼兵，遂至战死，乃天亡也；而妻子与弟守义，骂贼凛凛，亦死；一门忠烈，又为何如哉！余读《元史》不收，《闽志》又略，故特详考焉，提其大纲，略为立传，以激厉夫不忠不义不烈者。
    ○西茶易马考
    洪武四年正月，诏陕西汉中府产茶地方，每十株官取一株；无主者令守城军士薅种采取，每十分官取八分。然后以百斤作为二包，为引，以解有司收贮，候西番易马。后又令四川保宁等府，亦照陕西取纳。二十三年，因私茶之弊，更定其法，而于甘肃洮河、西宁各设茶马司，以川、陕军人岁运一百万斤至彼收贮，谓之官茶。私茶出境者斩，关隘不觉察者处以极刑；民间所蓄，不得过一月之用，多皆官买，私易者籍其园。仍制金牌，牌额篆文曰：“皇帝圣旨”，其下，左曰：“今当差发”，右曰：“不信者死”。番族各给一面，一面收贮内府；三年一次，差大臣赍牌前去，调聚各番，比对字号，收纳马匹，共一万四千五十一匹。自是洮河、西宁一带诸番，既以茶马羁縻。而元降万户把丹，授以平凉千户，其部落悉编军民，号为土达；又立哈密为忠顺王，复统诸番，自为保障；则祖宗百年之间，甘肃西顾之忧无矣。
    自正统十四年，北虏寇陕，土达被掠，边方多事，军夫不充，止将汉中府岁办之数并巡获私茶，不过四五万斤以易马；其于远地，一切停止。至成化九年，哈密之地又为吐鲁番所夺，屡处未定。都御史陈九畴建议：欲制西番，使还城池，须闭关绝其贡易，盖以彼欲茶不得，则发肿病死矣；欲麝香不得，则蛇虫为毒，禾麦无矣。殊不知贡易不通，则命死一旦，安得不救也哉？遂常举兵扰我甘肃，破我塞堡，杀我人民，边臣苦于支敌之不给，而茶亦为其所掠也。弘治间，都御史杨一清抚调各番，志复茶法，华夷共称未奉金牌，不敢办纳。此盖彼既恐其相欺，而此则商贩无禁，坐得收利，特假是以为之词耳。
    故尚书霍韬有曰：“必须遣间谍告诸戎曰：中国所以闭关绝易，非尔诸戎罪也。土鲁番不道，灭我哈密，蹂我疆场，故闭关制其死命。”予则又曰：“仍当请其金牌，招番办纳，严禁商贩，无使有侵；至于转输如旧，用军计地转达，不使有长役之苦；收买之价，比民少增，致使有乐趋之勤，其斯为兴复久远之计也。”或者曰：方今西番侵扰边民，自宜拯救之不暇，又复兴此迂远之事乎？予则曰：“制服西戎之术，孰有过于茶马之一法。何也？自唐回纥入贡，以马易茶，至宋熙宁间，有茶易虏马之制，所谓摘山之利，而易充厩之良。戎人得茶，不能为我之害；中国得马，实为我利之大；非惟马政军需之资，而驾驭西番不敢扰我边境矣。计之得者，孰过于此哉！”
    ○三保太监
    永乐丁亥，命太监郑和、王景弘、侯显三人，往东南诸国赏赐宣谕。今人以为三保太监下洋，不知郑和旧名三保，皆靖难内臣有功者。若王彦旧名狗儿等，后俱擢为边藩镇守督阵以报之，镇守自此始耳。
    ○葬祭衣冠
    洪武初，太祖命礼部制德祖玄皇帝、玄皇后、懿祖恒皇帝、恒皇后、熙祖裕皇帝、裕皇后兖冕冠服；令皇太子至泗州盯眙县修缮祖陵，葬祭衣冠，告曰：“呜呼！昔日列祖，立命是方，积德深长，致天昭鉴，福垂后嗣。今也子孙繁衍，宅于宇内，以统黔黎。深思皇考生前，岁月之间，思念列祖音容，孙常切记，已有年矣。呜呼！以万几之冗，未获躬诣拜扫，今特遣玄孙皇太子以特牲醴之奠，诣陵修缮，敬葬衣冠，以伸孝思，神其鉴之。”今泗州之陵是也，然国初迷失，每遣官，止于泗州城西潮河坝望祭；后老军朱贵诣阙，画图贴说，指其所在，然后于其地为陵，乃建德、懿、熙三祖之庙，而衣冠之葬，似在朱贵未言之先，传言沙涨难识也。
    ○四夷馆
    四夷馆有八：曰西八，曰鞑鞑，曰回回，曰女直，曰高昌，曰西番，曰缅甸，曰百夷；永乐所设也。
    ○三谦
    国朝有三谦，皆名臣也。国初有余谦，在翰林；宣庙时有虞谦，都御史；英庙时有于谦，肃愍公也。
    ○刘瑾
    正德初年，刘瑾等专权，文职受害之至。《双溪杂记》载其初横之日，九卿户书韩文为首，劾瑾不法事，内应有司礼太监王岳等，外助有阁老刘健等，事理可谓周密至矣。且王岳亦上所信。奏入，岳云：“当从众官之议。”上允。会天晚，明旦发矣，奈阁老李西涯泄其谋，瑾等遂号诉“岳等交通害我，明日奴婢不能见天颜矣”，哀号须今夜拿岳等，瑾等久在东宫亲密，上不得已，颔之。瑾遂传旨夜捕岳等。自此司礼两厂，尽属八党。今人读之，以为事机之失毫厘之间，愤愤以罪西涯。殊不知西涯之罪固不能逃，但正德初年，彗星扫文昌，已兆文臣受害，特假此逆贼耳。噫！国家大数也。
    ○帝王功臣庙
    洪武初，建帝王庙于南京鸡鸣山之阳，以祀三皇五帝、三王、汉高祖、光武、唐太宗、宋太祖、元世祖。又诏以历代名臣从祀，风后、力牧、皋陶、夔龙、伯夷、伯益、伊尹、傅说、周公旦、召公、太公望、方叔、召虎、张良、萧何、曹参、陈平、周勃、邓禹、冯异、诸葛亮、房玄龄、杜如晦、李靖、郭子仪、李晟、曹彬、潘美、韩世忠、岳飞、张浚、木华黎、博尔忽、博尔术、赤老温、伯颜。
    ○建文君
    太祖一夕梦二龙斗殿中，黄胜而白负。明日见建文、成祖同戏，建文着白，心知后必不协；且见建文头颅颇偏，匣髡缁之具，戒曰：“必婴大难乃发。”靖难师临城，启视，一刀一度牒，有敕曰：“欲生，怀牒为僧，密地去；不然，自尽。”遂焚宫去。地道出东南，似当时齐泰、黄子澄知之而传于人。故文庙靖宫之日，以为匿于僧录洽南洲，以他事禁锢之。齐泰追至广德，不及被擒。今钱塘东明寺，土人相传建文曾居于此，至今其厮如楼，非常人家所造。后自川历滇，故沐春之传云：常使人护卫，往来于西平侯弟晟之家。时朝廷差湖州尚书严震直往交趾，相见于晟家。严思不言，恐祸及身；言之不义也，一夕自缢死。明日，建文逃焉。及老，遁至岭南横州寿佛寺，居寺十五年，人不知也；其徒归者千数，横有礼部郎中乐章之父乐善广，亦从受浮屠法，故至今寺额“寿佛禅寺”四字，乃手笔也。
    一日作诗曰：“读罢楞严磬懒敲，笑看黄屋住团瓢；南来瘴岭千寻险，北望天门万里遥。款段久忘飞凤辇，袈裟新换衮龙袍；百官侍从知何地？惟有群鸟早晚朝。”，遂为人觉，奔往田州土官处，自明为建文君。官司震愕，因启将若何？答曰：“吾老矣，欲送骸骨归帝乡。”因送赴京，号为“老佛”。至长安门，赋诗进朝廷，诗云：“牢落江湖四十秋，归来白发已盈头。乾坤有象家何在？江汉无情水自流。长乐宫中云影淡，朝元阁上雨声愁。新蒲渚柳年年绿，野老吞声哭未休。”英宗使旧中官吴亮最新幸者使审之。建文见亮，即曰：“汝非吴亮邪？”亮曰：“不是。”曰：“我昔御便殿时，弃肉于地，汝伏地饣舌食之，何谓不是邪？”亮佯为不知以。复命，遂取进西内。
    又云：在湖湘直入巡按之门，坐地自陈。巡按则曰：“我与汝无名分矣。”因执而送京。又云：在河南某寺，因寺僧为盗，官司来捕，围寺将屠之。建文特书黄布掷之曰：“皇帝圣旨，令众军散。”官执而问之，得实，送之京。恐皆非也。崩日，阁下议以神宗之谥，朝廷不从。竟葬西山，树碑曰：“天下大法师之墓。”
    ○仁宗立
    仁宗柔顺好文，而汉王则英勇，精于弧矢。成祖每喜汉王，左右窥见，则谗仁宗者又至矣，故有立储未决之意。问之解缙，缙以“立嫡以长，又好圣孙”二语定之。然既立仁宗，使之留守南京矣。中心不悦，封汉王于云南，不肯行；改青州，又不行；惟欲南京，遂顺之。成祖又暗使尚书胡氵荧出使访之，故《立斋闲录》载：“胡尝曰：予使外，濒行，圣谕曰：人言东宫多失德，南京可多住几日，试观何如？胡竟以仁明数事上之。”至十四年，汉王私造兵器，僭用舆服等事露，削护卫，封之乐安，然后召仁宗至北京行在。《蓄德录》以解缙题虎诗云：“虎为百兽尊，谁敢触其怒。惟有父子情，一步一回顾。”因是文皇感动而召之，误矣。
    ○本朝封王
    汉封诸王，惟嫡世袭其爵，余同庶人，但免其役而已。唐亦唯世其嫡，中叶以来，爵亦寄虚名也。宋封爵止于皇子，其子子孙，不问嫡庶，不过承荫入仁为环卫官，却许应试，至有年深齿德之尊者，仍嗣封王。本朝王爵封及二代，子孙六世，尚得为校尉，余有禄，亲亲之恩，可谓隆矣。不知数世之后，尾大难掉，故韩王一脉，一府之钱谷不足支也。成化、弘治间，宗室有请立宗学者，有愿辞禄入试者，诚高见也。惜不能从。呜呼！羽士充奉，常荫资补外任，此独不可乎？
    ○渡江取闽
    至正十七年，天兵既取建业，命将四出，攻取京口、毗陵、浙西等处。时毗陵乃张士诚之将张德为守，徐达屡战不利。太祖闻而亲率冯胜等十人往援，皆扮为商贾，暗藏军器，顺流直下。时江风大作，舟为颠覆，太祖惶惧乞神。忽见红袍者拖舟，转仰沙上。太祖曰：“救我者何神？”默闻曰：“晏公也。”又曰：“有船可济。”视之，江下果有一舟来，太祖呼江，即过以渡。开至半江，舟人执利刃示太祖曰：“汝等何处客人？知吾名否？”太祖微笑，而邓愈应声曰：“艄工，毋送死耶！我等图大事者。汝欲富贵，当降以去！”舟人曰：“汝非朱官人乎？”愈曰：“然。”舟人遂拜曰：“吾辈江中剽掠。昨夜闻人呼我兄弟，明晚有朱官人来，授汝一生富贵。今日可知其豪杰也！”遂呼船尾避者一十余人皆拜之。闻其姓名，一名张赫，一为朱寿，《功臣录》不知，误言也。
    又，吴四年二月，汤和既定方氏，欲由海道胜兵取福建，遇蓝面渔翁曰：“子勿杀吾，指子攻之之路。”一宿，倏抵福城。降至崇安，陈友定遣宁武战和，大败，参军胡琛为乱军所杀，和正无计间，而渔翁又至，曰：“明日，子与沐英捱次出战。”明日，汤诈败，继之沐英夹攻，宁武死，友定闭门。为和云梯攻陷，平闽不过一月也。
    呜呼！前之渡江，神之救护圣君如彼；后之取闽，神之助引名臣如此。平治一统，岂非皆天之所为耶！
    ○封晏公
    国初，江岸常崩，盖猪婆龙于下搜抉故也。以其与国同音，嫁祸于鼋；朝廷又以与元同音，下旨令捕尽，而岸崩如故。有老渔翁过曰：“当以炙猪为饵以钓之。”钓之而力不能起，老渔他日又曰：“四足爬土石为力，尔当以瓮通其底，贯钓纟昏而下之，瓮罩其项，必用前二足推拒，从而并力掣之，则足浮而起矣。”已而果然。众曰：“此鼍也。”老渔曰：“鼍之大者能食人，即世之所谓猪婆龙。汝等可告天于，江岸可成也。”众问姓名，曰：晏姓。倏尔不见。后岸成，太祖悟曰：“昔救我于覆舟，云为晏公。”遂封其为神霄玉府晏公都督大元帅，命有司祀之。予以《尔雅翼》曰：“鼍状如守宫，长一二丈，背尾有鳞如铠，力最遒健，善功羝姘丁！闭符此也，又知晏公之封自本朝。
    ●卷十三?国事类
    ○两郭子兴
    国朝追封滁阳王郭子兴，乃太祖初起兵之外父，定远人也。功臣郭子兴，则封巩昌侯者也，其弟英，亦以开国功，封武定侯，今子孙世袭。事实见《功臣录》。
    ○黄蔡叶
    初，张士诚委弟士信为丞相，守杭，后复令潘原明取弟回姑苏谋国。时士信专用黄敬夫、蔡彦文、叶得新，然三人黄书生、蔡业医、吴星士也。吴中因作十七字诗：“丞相做事业，专用黄蔡叶，一夜西风起，干瘪。”至吴元年九月初八日癸未，是日西风，大将军徐达攻破姑苏，从西门进兵，擒士诚等，然后知其为谶也。
    ○英宗复位实录
    景泰八年正月，上有疾，免朝数日。百官问安，太监兴安曰：“徒问不能为社稷计。”于是十一日科道奏立东宫，十二日礼部会君臣又奏，旨意不允，云十七日出视朝也。十四日，诸衙门又皆会议，学士商辂主笔，请复立茂陵，本具，十六日进待，十七日面恳时，阁下召石亨会本，亨则曰：“上面有病，且休激他。”盖十三日上召亨于榻前，面受代行郊坛之礼，故知其重也。
    时，亨意以复立东宫，不若请太上皇复位，会都督张稹⑻监曹吉祥合谋，同扣太常卿许彬，彬曰：“此社稷功也。虽然，彬老矣，无能为矣。盍图之徐元玉？”稹⒑嗟却悠溲浴Ｊ窃率四夜会有贞，有贞曰：“太上皇帝昔日出狩，非以游畋，为赤子故耳；今天下无离心，谋必在时，不知南城知此意否？”鸬仍唬骸傲饺涨耙岩醮铩！庇姓暝唬骸氨厮呕裆蟊ǎ乃可启议。”鸬热チ饺找梗复会有贞，言报得失，计将安施？有贞乃升屋，览步乾象，亟下，拊鸬缺吃唬骸笆痹诮裣Γ不可失。”遂相与密语，人不得闻，已而鹪疲骸敖衤财锉《汲牵奈何？”有贞言：“正宜乘此以备非常为名，阴内兵入内，谁不可者？”鸬仁卓现，复密语，既仓皇以出。有贞焚香祝天，与家人诀曰：“事成，社稷之福；不成，家族之祸。去矣，归耶人，不归鬼。”遂往会稹⒑唷⒓祥、王骥、杨善、陈汝言等，收诸门钥；夜四鼓，开长安门，内兵近千人，宿卫官军惊愕不知所为；有出入者，兵辄叱止之。有贞命仍锁诸门，曰：“万一内外夹攻，事去矣。”锁讫，有贞取钥投水窦井，鸬饶知所为。时天色晦冥，鸬然袒螅有贞辄行，鸸宋皆唬骸笆碌奔梅瘢俊庇姓甏笱裕骸笆敝烈樱勿退。”薄南宫城门。铁锢牢密，扣不应。俄闻城中隐然有开门声，有贞等命取巨木架悬之，数十人举撞城门，又令勇士逾垣入，与外兵合毁垣，垣坏门启，城中黯然无灯火，鸬热爰。太上皇帝烛出，谓鹪唬骸岸等何为？”俯伏合声：“请陛下登位。”乃呼兵士举舆来，兵惊惧不能举；有贞等助挽以前，掖上皇登舆，有贞等又自挽以行。忽天色照朗，星月辉光，上皇顾谓有贞等，“卿为谁？”各对某官某。有贞等前异，密迩属车，既升奉天殿，诸臣犹在舆前者，武士以椎击有贞，上叱止之。时黼座尚在殿隅，诺臣往推之至中；上升座，钟鼓鸣，群臣百官入贺。景皇帝闻钟鼓声，问左右云：“于谦耶？”左右对曰：“太上皇帝。”景皇帝曰：“哥哥做，好！”
    上既复辟，即日命有贞依旧做副都御史兼翰林学士。明日，升兵部尚书，命掌内阁事。三月，封武功伯，仍命兼华盖殿大学士，掌文渊阁事。又旨拿于谦、王文弃市，商辂为民，余人从编戎伍，以其迎立外藩之故。
    呜呼！当时君臣，多无复立英宗之意，故《日录》曰：学士王文与太监王诚，欲取襄王，杨记会请立储之疏，都御史萧惟贞改“更建”，元良为“更择”，可知矣；但图富贵小人，因众摇惑之际，平日为于谦掌兵而不得遂私，遂驾祸于公曰：“王、于已差人迎立，并害亨等”，乘机激以除之。不知亨等遂成其谋，酿成其祸，故杨记为当日究迎立之迹，无实可验。《日录》曰：王文之谋，其实未发，此为实也。《双溪杂记》又以于谦之死，固有贞之策，而李贤阴助之。此则过矣。予尝得读杨御史蠹浅赂罄涎辨冤疏、李学士贤《天顺日录》、祝通判允明《苏林小记》，因缉略以为前文，中则全取《小记》，盖诸篇则言其前后事情，复位无如《小记》之佯也，余见后。
    ○忠魂久现
    御史王彬，建文朝巡按江淮，靖难师至扬州而死节焉。逮正统间，白日现形于察院，亲与某御史相接谈其死事。浙江按察使王良，亦因文庙登极而死节者，正德戊寅夜，亦现形、遂立庙祀之。呜呼！忠魂义魄，千古不灭。于此可见，事详载于《萃忠录》。
    ○郭国嫔
    郭国嫔，讳爱，字善理，凤阳人也。颖悟警敏，贤而能文，宣宗闻之，召至宫，二旬而卒。先数日，自知死期，复书楚声以自哀，其辞曰：“修短有数兮，不足较也；生而如梦兮，死则觉也。先吾亲而归兮，独惭乎予之孝也，必凄凄而不能已兮，是则可悼也。”又尝幸一大臣家，见其幼女甚都，遂赐礼，命长入宫，后进宫不数日卒。噫！才质易得，福寿难全，信哉。
    ○中国气数盛
    北虏自古为患，独我朝不维无纳币结亲之事，祖宗时，真可谓漠南无王庭矣。正统时，也先虽强横，时掳驾，而终则送还；弘治间，火筛扰边矣，终为我师所歼。嘉靖中，有吉襄，又有中国降人王三，皆极骁勇者也，吉襄四次入寇，被斩数百级，王三诱而缚焉。呜呼！中国盛衰，视夷狄之强弱也。夷狄有人而犹且如此，则我国家气数之厚可见矣。
    ○内官冠帽
    今太监之冠帽，即高丽王之制也。闻国初，高丽未服，太祖令内侍戴之，而给使令于高丽使者之前。使归，举国降。
    ○状元入阁
    本朝百八十年，为龙首者六十矣，而入阁者止胡文穆公广、曹文忠公鼐、陈文洲公循、商文毅公辂、彭文宪公时、谢文正公迁、费鹅湖公宏、顾味斋公鼎臣八人而已，可以为难矣。较宋人咏曰：“坚朝龙首四十二，身到黄扉止六人”，则又过矣。虽然，此数也，又不在于功业文章论。
    ○王保保
    太祖混一之后，语诸将曰：“当今谁为好汉？”众以开平常公对。帝曰：“是北鄙能掌王保保者耶？”盖当时惟保保不服，每来扰边，帝固激之云耳。《草木子》云：“元末西北尚尔晏然，惟太原则有王保保也，天兵至太原，保保不支遁。”世皆知保保之名，《元史?顺帝纪》中，累称扩廓帖木儿之勇，竟未降于太祖，《纲目》亦然，疑其即是人也。然读《功臣录》，每传有云，“扩廓帖木儿与王保保连兵”，有云“为犄角之势。”《龙飞纪略》或独书、连书，皆如二人。惟《清溪暇笑》中，辨以为扩廓即保保，以其世代为王；故云王保保也。然思保保何义，考史又无其传，心终疑之，因而细查至正廿七八年，太原乃扩廓所署，则保保即扩廓也。保保者，当时尊称之辞，如史称天兵取益都路，“平章政事保保降”；《草木子》称顺帝居应昌，帝“遣李保保袭之”，又闻金陵旗首卫指挥王某者，乃其裔也。其《元史》不列传者，意其曾杀诏使，不受君命，当入《逆臣传》；然终于臣节，不降我朝，则又似忠义也；况远去沙漠，不知所终，此王华川难于笔也欤？
    ○曹吉祥
    昭武伯曹钦，太监曹吉祥侄也。吉祥在宣德、正统中，屡领兵出征，麾下多达官骁勇者。钦一旦恃迎复英宗功，既升伯爵，虎而翼矣，恣意凌人。锦衣卫指挥逯杲与寇都御史不胜其过，而少裁抑之。天顺辛巳七月二日，遂反。前一日，朝廷命兵部尚书马昂、怀宁伯孙镗征西，钦以是日精兵已出，己领达官入，变事可成也。幸达官中马亮夜报恭顺侯吴瑾，瑾告孙镗，进本达上，得不启门。五鼓，钦已横杀于街，举火攻门也，朝臣多避走，逯、寇二公首被杀戮，李阁老贤被执，得不死；比天明，孙镗会出征官大战于四牌楼，至暮乃平。恭顺亦战死，京师时有诗云：“曹奴此日发颠狂，寇逯诸公死亦当，学士叩头如犬吠，尚书锁项似牵羊。万安叩首称三叔，恭顺当凶战一场，寄语满朝当道者，将何面目见吾皇。”予以诗固只取笑于一时，未足与论。幸而得马亮之报，孙镗领兵未行，元恶不旋踵而就戮，此固宗社之灵也。不然，变起仓猝，流血庙堂，岂特朝臣之逃匿哉！
    ○韩成于光
    韩成，虹县人，从太祖征陈友谅。鄱阳湖大战之时，贼众围上不解，群将计无所出。成进计曰：“臣闻古之人有杀身成仁者，臣不敢辞。”遂服龙袍冠冕与上衣同，对贼众投水，贼因是解。后封成为高阳王，祠祀康郎山焉。于光，南阳人。从太祖征伐有功，封指挥同知，后镇巩昌。元将王保保袭兰州，光以兵授之，被执，使至城下呼兵出降，光大呼曰：“我不幸受执，公等坚守，徐总兵将大军至矣！”遂被害。事闻，上为震惊，遣官祭以少牢。今闻配享功臣庙，未知果否。昔汉祖被围荥阳时，纪信诳楚出降而逃，与韩成之事一也。唐刘感戍泾州，被薛仁杲所执，使至城下约降，感大呼曰：“贼大饥，秦王领兵至矣！”遂被害，于光之事同也。然韩成得封侯血食，子孙受爵，而纪信无闻焉；感赠公得谥，子孙受爵，光于数事未有也。吁！剖符分封，拔剑论功，汉于功臣悉矣，何当时无一人之言纪信？在地立庙，追赠享祀，圣朝报功之典至矣，何于于光无赠焉？二者胥失矣。
    ○刘朱货财
    正德间，前有中宫刘瑾，后有指挥朱宁，皆擅主权。及籍家资，刘瑾计有金二十四万锭，又五万七千八百两，元宝五百万锭，银八百万又一百五十八万三千六百两，宝石二斗，金甲二，金钩三千，玉带四千一百六十二束，狮蛮带二束，金银汤Ｂ２０五百，蟒衣四百七十袭，牙牌二匮，穿宫牌五百，金牌三，衮衣四，八爪金龙盔甲三千，玉琴一，玉瑶印一颗，以上金共一千二百五万七千八百两，银共二万五千九百五十八万三千六百两。朱宁计有金七十扛，共十万五千两，银二千四百九十扛，共四百九十八万两，碎金四箱，碎银十匮，金银汤Ｂ２０四百，金首饰五百十一箱，珍珠二匮，金银台盏四百二十副，玉带二千五百束，金条环四箱，珍珠眉叶缨络七箱，乌木盆二，花盆五，沉香盆二，金仙鹤二对，织金蟒衣五百箱，罗钿屏风五十座，大理石屏风三十三座，围屏五十三扛，苏木七十扛，胡椒三千五十石，香椒三十扛，缎疋三千五百八十扛，绫绢布三百二十扛，锡器磁器三百扛，佛像一百三十匮，又三十扛，祖母绿一尊，铜铁狮子四百车，铜盆五百，古铜炉八百三十，古画四十扛，白玉琴一，金船二，白玉琵琶一，铜器五十扛，巧石八十扛。呜呼！胡椒八百解，珊瑚七尺高，以其为侈，著之史册；以今较之，未知孰多孰寡，此非生民膏血耶？
    ○霸州贼
    正德五年九月，霸州刘六、刘七、齐彦名，原系谋逆太监刘瑾门下。瑾败，遂纠贼众流劫地方；后又增入杨虎、赵钅遂、刘惠等，共二十五名，分为二十八营，共有人马十七万五千。各授伪官，张打“奉天征讨元帅”旗帜，上以金书联对云：“虎贲三千，直抵幽燕之地；龙飞九五，重开混沌之天。”又于老营以大红彩缎书：“英雄吞海岳，气势转乾坤。”攻破州县几二百，杀死总兵冯祯、参将王杲、都指挥王保、詹济、潘瘛⑼知郁采、指挥、知县杂职数十员，奸淫妇女，磔М凶残，不可言也；所过狱囚，即放为助；库藏兵甲，即取为用；又每题诗各地，有“平欺敌将虎擒羊，纵横六合谁敢捕”，又有“几回月下敲金镫，多少英雄丧胆寒”之句。大略刘六、刘七、齐彦名等，多在河南、湖广；而刘惠、赵钅遂、杨虎多在河北、山东，彼此间奔走，直至山西、南直隶方绝。时七年冬矣，杨虎、刘六、刘七为水淹死，齐彦名阵亡，刘惠射伤自焚，独赵钅遂变僧逃至江夏生擒。呜呼！扰乱六省，延逾两年，岂非数也哉？然不立官据土，此其贼也欤？详载《守溪长语》。
    ○黄蜡
    尝阅本朝阁老王济之《长语》，载黄蜡一事。洪武、永乐时，岁用三万斤；景泰、天顺时，加八万五千斤；成化以后，十二万斤矣。复曰：“其余可知。”乃有惜之之意。予读之亦喟然，以当国虑者，可无救弊之术哉？及见《容斋三笔》，纪宋真宗时用蜡三十万斤；孝宗时又倍之。不知当时用蜡何故如此之多，本朝之用，又三分之一也。呜呼！财者，国之命脉，用如泥沙，此宋之日入卑弱；国虽有人，江山无寸尺之复也，噫！
    ○三无
    唐明皇天生知音，故一时臣下，多有精律吕者，如黄幡绰亦能之，尝见《羯鼓录》内载其曲。至德宗时，往往亦多能人。杜鸿渐帅西川，每于暇日，与僚从宴觞驿楼，命家僮作乐，或致西山诸鸟齐鸣，或致山羊俯仰，如鼓节奏。宋氵允为太常，待漏光定寺，闻塔上风铃而知姑洗编钟，取置僧堂，令太常作乐而声应。又侍帝观乐，指琵琶者曰大逆，指主笙者曰魂游庐墓。已而按之，一已逆父至缢，一过数日而卒。呜呼！今之太常，果谁能哉？若闽人李文利，杂著《元声》一书，恐亦踵刘恕《外纪》、长孙无忌《隋志》、《李氏春秋》之故迹欤？不然，依其所著而作乐，果能致百兽率舞之事欤？是何太常之不从也，今日可谓无乐矣。
    古人左史纪言，右史纪事，宫中又有起居注，善恶直书，故后世读之，如亲见者也。今史官虽设而不使日录，一朝宴驾，则取诸司奏牍而以年月编次，且不全矣，复收拾于四方，名目而已，且爱恶窜改，于二三大臣三品以上，方得立传。但纪历官而已。是可以得其实乎？今日是无史矣。
    夫兵贵精不贵多。今天下之兵不下百万，京师二十万有余，可谓足矣。然一方有警，即调京军，大同、榆林，每每杀戮大臣，专事姑息，较古人以数千而摧敌，提数万而所向无前者，大不侔也，今日可谓无兵矣。偶因言乐，而并此二事论之。
    ○开漕河
    洪武二十四年，河决，会通河遂淤，自济宁至临清，舟楫不通；凡军需钱粮之输北者，悉运至德州，始入卫河。永乐初，济宁州同知潘叔正建言，欲开此河以济济宁州往北旱站，未尝为漕运也。后阿城宋尚书礼，因潘言之引端，遂上疏欲疏凿此地，复导山东诸泉，汇于南旺三湖。永乐十年，公又复上河运之疏。十二年，遂罢海运，而平江伯陈螅亦疏凿淮扬一带，自此南北达会通矣。可谓天地间大功，国家大利，无穷之大业也。然而论功当以宋公第一，后以微过，朝廷见疏，故西涯诸公，常有诗吊焉。正德间，始建祠于分水龙王庙侧，即宋公用乡民白老人之谋，于此筑闸处也。今人只传平江伯之功，而不知宋公之始开，故揭之稿。
    ○徐刘先知
    国初，金华刘日新，推太祖之命，当为帝王。后登极，召之与官，对曰：“不愿。”问：“欲富乎？”亦曰：“不愿。”第欲求一符以游天下。太祖遂写诗于手扇曰：“有一老古叟，胸中罗星斗。许朕作君王，果应仙人口。赐官官不愿，赐金金不受。持此一握扇，天下横行走。”游数年，回语妻曰：“复命当死京师。”妻留使勿行。曰：“数也。”遂往南都。因讲蓝玉之命，曰：“当封也，但封后某日有大难。”果是日因谋逆被擒，连及日新，以其推知故也。上问：“汝知己命乎？”对以“尽今日”，遂杀之。又徐天明，不知何籍。洪武间，因奏国家灾祥之数，太祖曰：“汝知自乎？”对曰：“臣死于绯衣小儿之手。”帝即故令一老千户押出斩之。斩后，方知千户之名裴婴，乃非衣小儿矣，皆可谓神也。
    ●卷十四?国事类
    ○本朝科场
    本朝科场，自洪武三年第一场经义一篇，限五百字；四书义一篇，限三百字。第二场礼乐论，限三百字。逮至第三场，时务策一道，务直述，不尚文藻，一千字以上。三场之后，骑，观其驰骤便捷；射，观其中数多寡；书，观其笔画端楷；律，观其讲解详审。此乡试、会试之式也。殿试亦止策一篇，却是时务。其时取士，各省四十名，广西二十名，南直隶一百名，不知何年定以今格。然而刊试录亦尚与今不同，前后序文有三四篇者，经义一题，或刊二文者。永乐十年，录有减场五篇者，亦中魁选。又殿试一二甲选部属，三甲选县佐，今则皆异于前矣。
    ○初起义兵功臣
    《续纲目》所载，从我太祖初起义兵渡江者十人，中山王徐达、郑国公冯国用、平章政事邵荣、信国公汤和、鄂国公常遇春、卫国公邓愈、长兴侯耿君用、楚国公廖永安、文臣太师李善长、参议毛广；方渡江而附者一人，虢国公俞通海；外甥一人，曹国公李文忠；义子一人，西平侯沐英。
    ○太庙配享功臣
    中山王徐达、开平王常遇春、岐阳王李文忠、宁和王邓愈、东瓯王汤和、黔宁王沐英，右六公，洪武初追封赐谥。虢国公俞通海、蔡国公张德胜、越国公胡大海、梁国公赵德胜、泗国公耿再成、永义侯桑世杰、右六公，洪武末复追封赐谥，皆配享太祖者也。河间王张玉、东平王朱能、宁国公王真、少师姚广孝、已上四公，永乐初追封赐谥，皆配享成祖者也。
    ○土地
    太祖常微行，遇一监生，同饮于酒家，奈坐已满，回观惟有土神之几，太祖遂移神于地曰：“且让我。”因对饮，问生曰：“何处人？”生曰：“重庆。”帝因出对曰：“千里为重，重水重山重庆府。”生对：“一人成大，大邦大国大明君。”帝甚喜，散后，酒主复移土神上坐。是夜梦神曰：“皇帝命我不可上坐。”方疑之，则闻朝廷召昨日饮酒监生与官矣，然后知太祖焉。故今天下土地，多坐于下。
    ○南北卷
    国初会试，多中南人，故名臣多出南人，观建文死节之士可知矣。《余冬序录》以为洪武元年定南、北、中三色卷以取士，恐不然也。予见《三朝圣谕录》载：仁宗时，杨文贞公奏分南北卷，及蹇义等议定各处额数。议上，宫车宴驾。宣宗行之。
    ○南都二墓
    京师城中不许有墓，虽古者发之。太祖一日微行，至朝天宫前，见一妇人大笑，问：“何为也？”曰：“吾夫为国死，为忠臣；吾子为父死，为孝子。天下妇人好夫好子，无出我右，故笑之。”太祖曰：“汝夫在何所？”妇人以手指之：“此去数十步。”遂不见。明日，太祖命有司往视之，惟草木森翳而已；掘地数尺，有志，乃晋卞壶之墓。遂命掩之。孝陵城西门内，有吴孙权墓，筑城者奏欲去之，诏曰：“孙权亦好汉子，留为门主。”遂止。
    ○黄
    宪宗皇帝在东宫，景皇帝有子曰见济，奸臣黄蹙咦啵请立为皇太子。上大悦，命礼部会多官议，学士陈循力主之，将复本署名；吏部尚书王翱有难色，不得已，亦署本。上如所请。于是出宪宗就沂邸，大臣皆进官受赏，翱得所赐元宝，顿足叹曰：“此朝廷何等大事，乃出一蛮夷也，吾俦愧死也！”时景泰二年五月八日之事。英宗复辟，宪宗复正位东宫，跻阉溃发棺枭首。
    夫景皇帝病不可起，奏请早建元良，后又请复东宫，即宪宗也。故程学士敏政序文云：“少保尝奏立之。”《文刺史漫抄》亦曰：“后宪宗见有请立章疏，遂复于官，并官其子；但以易太子，锢南宫为于公之罪，理宜诛之。”殊不知易太子乃黄踔发，众官迫于景帝，而何文渊首出“天佑下民，作之君；父有天下，传之子”之诏语，于公亦难于言矣。南宫之锢，又岂当时不出于帝，出于少保。况英宗未回时，亦自言“得回处闲足矣”；既回，而楫逊让位久之，然后英宗退处南宫，岂国有二君理耶？又曰：“当时实欲迎襄王。”殊不观迎襄之意，自是王文。又曰：“于之死，非徐害之。”不观英宗犹豫良久曰：“于谦曾有功。”众相顾未对，有贞前曰：“若不置谦等于死地，今日之事为无名。”则此一言而公遂遇害，果非徐耶？又曰：“迎复出自张石夫。”文刺史亦苏人也，何不见《苏林小记》耶？呜呼！私心一萌，欲掩人过，遂致颠倒是非，使天下彰彰者，犹将只手掩护，多见其不知量也。予著黄踔事，并辩《漫抄》乱言，黄乃广西思明府土官之弟，都指挥使也，因坐死罪，故为此举，遂得释复官。
    ○石亨奸党
    英宗皇帝光复宝位，改元天顺，武清侯石亨等诬大学士王文、大司马于谦等迎代之罪，都给事中王镇等亦皆吠形，至有誓不同朝之语，而精功不传。余得其弹文，备录于册，所以著小人同恶之罪，亦若《道命录》之传也。
    刑科等科都给事中王镇等谨奏，为奸臣谋为不轨等事：尝谓背主负恩者，人臣之首恶；大逆不道者，王法所必诛。犹典甚明，常刑罔赦。切照犯人王文、于谦，俱以小人滥膺重任，一以不学无术之庸才而司台辅，貌实陋而心实险；一以舞文弄法之小智而与兵权，言实清而行实浊。不思保峦跫遥却乃肆为奸宄；交结权宦，挟天子以令群臣；树立党私，引凶邪以充庶位；内则太监王诚、舒良、张永、王勤等为之腹心，外则内阁陈循、江渊、萧痢⑸涕等同其党恶。附合黄踔邪议，易立储君；逢迎人主之非心，废黜汪后；公攘名器，酬平时贿赂之私；强立刑诛，钳当代言官之口。台谏多为之鹰犬，忠义咸畏其挤排。数年以来，内外显官，皆出其门；奔竞成风，谄谀充位；君子无以安其位而行其道，小人得以遂其志而售其奸。遂使天下之人，但知有王文而不知有人主，但知有于谦而不知有朝廷。忠良解体，义士痛心；流毒生灵，贻殃兆庶。至于咎征屡见，构巧辞以粉饰太平；灾异迭臻，献谄言以荧惑圣听；诚国家之巨蠹，一代之奸雄。乃者景泰皇帝不豫，连日不能视朝，岂意王文、于谦、舒良、王诚等，不顾宗社之重，惟务身家之谋，阴结异图，包藏凶祸，欲召外藩继位，紊乱宗枝，事虽传闻，信实显著，人心汹涌，中外危疑。仰荷皇上俯从群臣之请，入定大难，祸机末发，元恶就擒，安宗社于几危，成国家于再造。臣民欣忭，日月增光，万万年太平之福，实基于此矣。臣等切闻春秋之法，治奸恶，毋分于存殁，诛乱臣，必严其党与。且如王文之党，固非一人，而少卿古镛、参议丁澄为甚；于谦之党，亦非一人，而侍郎项文曜、都御史蒋琳为首。又如尚书俞士悦，邪妄深为，惨酷残忍；侍郎王伟，虽有小才，贪淫狡诈；不行罢黜，安示将来？况当拨乱反正之时，命德讨罪之日，伏望皇上奋乾纲之勇，昭日月之明，乞将王文、于谦、王诚、舒良等，明正典刑，榜示天下；其陈循等并奸恶古镛等，诛其一二，以示至公；余则屏之远方，终身不录。庶得乱臣贼子，无以效其尤；义士仁人，得以伸其气。宗社幸甚，生民幸甚。臣等职居言路，与此奸党誓不同朝，昧死上言，伏乞圣断。谨具奏闻。
    此正月十九日也，呜呼冤哉！
    ○散粥施药
    嘉靖二十年起，朝廷每岁一月，日散粥米二百石，丸药六千囊。粥则人给一杓，可三五口供也；药则衣金者百丸，并符篆汤方各一纸，银五分，铜钱十五文，共贮绫锦，计价三钱。惠下之心甚矣。
    ○本朝内官忠能
    洪武间，云奇，南粤人，守西华门，知丞相胡惟庸谋逆，冀其因隙以发。未几，胡诳上所居井涌醴泉，邀上观之，车驾当西出。公闻，虑上及祸，奔冲跸道，勒马衔以言，气喘舌欤不能达，上怒不敬，左右挝扌追乱下；公垂死，忍痛指贼第。上悟，遂命左右回驾；登城，近胡第而观之，见其内伏壮士于屏帷间数匝，亟还。则罪人就缚，时召公，则息绝矣。遂赠官，赐葬地于钟山之西，至今春秋祭焉。
    又沐敬，建文朝太监，从永乐征北，逾月不与虏遇，人马困顿，上犹未已也。敬谏再四，上詈之曰：“反蛮敢尔！”敬仰视曰：“固不知谁是反蛮！”上怒，命曳斩之，颜色不动。上曰：“我家养人皆若人，岂不有益！”释之。
    又阮安，交趾人，清介善谋，尤长于工作之事。北京城池、九门、两宫、三殿、五府、六部及塞杨村驿诸河，凡语诸役，一受成算而已。后为治张秋河道卒，平生赐予，悉上之。
    又金英，不知何许人，正统己巳，虏骑薄都城，廷议有欲南迁者，英大言曰：“死则君臣一处死，尔敢有迁都为言者，上命必诛之！”众心稍定，惜不知英始终也。
    天顺间，东宫典玺局郎覃吉，广西人，读书识大体，宪宗尝赐东宫五庄，吉告不当受，曰：“天下山河，皆主所有，何以庄为？徒为左右利而已。”东宫尝念《高里经》，吉至殿下，骇曰：“老伴来矣！”即以《孝经》自携，吉跪曰：“得无念经乎？”曰：“否，吾才读《孝经》。”见畏如此。
    怀恩，不知何许人，成化间，御史林俊劾季晓，诏下狱，且不测；恩叩头，极言救解。上大怒曰：“汝与林俊合谋讪我！不然，彼何知宫中事？”以砚掷之，不中；复扑以笔，脱帽俯伏不起。上命扶出，至东华门，遇镇抚，曰：“若等谄梁芳倾俊，俊死，若等不得独生！”章瑾，以宝石得幸，上命其传旨进锦衣镇抚。恩曰：“镇抚掌天下狱，极武臣之美选也，奈何以小人得之？”不肯传。上曰：“汝违我？”对曰：“非敢违命，恐遭法也！”都御史王公恕屡上疏切直，恩每阴扶之，免祸。弘治初，大开言路，言官指内臣为刀锯之余，太监覃昌等大怒。恩曰：“彼言是也，吾等本刑余之人，何为怒之也？”
    又常随何鼎，余杭人，性俭，素好读书，冬夏衣服，止是数袭。弘治间，目见张后兄弟出入宫中，心甚忿之，以为祖宗法度，不许外人到此。一日，孝宗与张饮，偶起如厕，除御冠于执事者，张戏之，又带酒污宫人。鼎遂持瓜候宫门击之，赖太监李广传露得脱。明日上疏，随被张后杖死海子。时翰林某有诗曰：“外戚擅权天下有，内臣抗疏古今无；道合比干惟异世，心于巷伯却同符”之句。
    又萧敬，闽人，知累朝制度，而且勤学善书。弘治间当国，甚慊时宜。正德间，内臣用事，萧不与其党。以至景泰间，兴安刚直，亦俱可取。
    ○土木之败
    正统间，自宦官王振专权，上下受害，灾异迭见：丁卯、戊辰年，浙江绍兴，山移地动，白毛遍生；陕西二处山崩，一处有声叫，三日移数里。皆不敢详奏。又黄河改流东向，淹没千家；南京之殿，一火而尽。是夜大雨，明日殿基生荆棘，高尺余，方始下诏，则四方盗起矣。
    至己巳七月八日以后，胡虏入寇之报，一日数次，振乃不与人谋，而遂挟天子亲征。九卿科道上章留之，不从。连夜传旨驾出，总兵官以下亦弗预知，军士俱无备，文武大臣匆匆随焉。初至龙虎台札营，一鼓即虚惊，众以为不祥；明日，过居庸关，建牙枭来集上，人心愈疑；又明日，过怀来；又二日，过宣府；日去一日，非风即雨，声息愈急，人情汹汹。大臣七奏班师，皆不报，亦王振主之也。时虏逼近，遣成国公率五万兵迎之，奈公有勇无谋，冒入鹞儿岭，寇则两翼夹攻，杀之殆尽。时方移营土木，近水草也。盖此山旧有泉，流入浑河，未尝干涩，至此适涸。军士二日无水，掘地至二丈不得。寇见不行，亦退围。我军因抬营南就浑河，行未三里，寇见之，遂群噪而冲，我军颠顿，无一人执戈，相与枕藉，任胡骑蹴踏之矣。由是车驾蒙尘，太师英国公、兵部邝尚书，竟不知死所也。盖北虏临敌，必待人动而后来冲；使我师坚壁，未必如此速。奈何天绝其水耶！幸而胡虏贪利，不专于杀，二十余万人，伤者半而死者三之一，骡马衣甲器械，尽为胡所得，岂偶然耶？时八月十五日。
    ○平头巾网巾
    今里老所戴黑漆方巾，乃杨维祯入见太祖时所戴。上问曰：“此巾何名？”对曰：“此四方平定巾也。”遂颁式天下。太祖一日微行，至神乐观，有道士于灯下结网巾，问曰：“此何物也？”对曰：“网巾，用以裹头，则万发俱齐。”明日，有旨召道士，命为道官，取巾十三顶颁于天下，使人无贵贱皆裹之也。至今二物永为定制，前世之所无。
    ○二卫
    太祖国初时，立君子、舍人二卫。君子卫居文官子弟，舍人卫居武官子弟，以宣使李谦安子中领焉；昼则侍从，夜则直宿，以为心腹。登报后，总兵官家眷俱要京中居住，谓同享富贵，二者虽若宠之，实防之也。
    ○国初状元
    国家洪武元年乃戊申，以辰戌丑未论为殿试，则当在庚戌是也。故苏州《钱氏世谱》：庚戌安大全为状元；《姑苏志》又以为金。殊不知当时求才之急，一年二三开科也，如乙丑之榜。吾杭花伦，又有丁显，是春秋二次矣。且或每年或间一年，亦不可知。《登科录》以为自四年始，则为辛亥，而非子午卯酉之期，是国初不可以今日论也。洪武丁丑，福州人陈安阝知天文，传胪之日，私语同辈曰：“今岁状元必不利。”唱名乃安阝，太祖以其榜中皆南人，诛考官刘三吾等并安阝，后复别取，乃北人韩克忠为首。杨升庵在本朝极博者，亦以韩为辛未，与许观一年而二状元，且不知陈事，盖世远难知故耳。
    ●卷十五?义理类
    ○晋史列女传未当
    唐太宗英明之主而有惭德，故修《晋史》，虽出于臣下，夫岂不一过目哉？其《列女传》中，所收不过三十，而无中闺之礼者四人焉；余或识明才赡，不过一事一艺之美。虽陶侃、周ダ之母，可称曰贤而已，谓之曰烈，可乎？王浑妻钟琰，已载之于后，实可耻之甚。王凝之妻谢道韫，每不乐夫，致谢安责以何恨之言；且闻叔与客谈不胜，则遣婢白之，欲为小郎解围；后虽为夫报仇被掳，又不闻其死节，诸岂妇人事耶？窦滔妻苏若兰，因夫取妾，妒忌特甚，夫怒弃之，则织锦回文以感动之；文虽奇妙，又岂女人之德耶？至于李玄盛之后尹氏，乃再醮之妇，亦取入列女，吾则不知何谓也。
    ○丧天真
    予友刘知县敬宗，一日敝衣草履独行，遇诸涂，予戏曰：“衣者身之章，毋乃亵乎？”┝踉唬邯“子不知予当官时，有不可对妻言者，此岂谓之无耻耶。汝真林下之人而任天真也。”予不觉悚然，敬其言之诚，自以言之不及耳。后见《乖崖集》有诗寄陈抟曰：“世人大抵重官荣，见我西归夹路迎。应被华山高士笑，天真丧尽得浮名。”因忆张咏尚尔如此，益高刘言之不欺。呜呼！仕路丧天真，从来可知也，其不丧者几人哉！
    ○兄弟异性
    诺葛亮弟兄各仕一国，亮与瑾共族，而诞又远矣。况当鼎立之时，自足立业，非若文文山之弟文壁，既同胞而同仕于宋，壁一旦降元，曾不思兄何所为，而我立于其朝可乎？有讥之者曰：“江南见说好溪山，兄也难时弟也难；可惜梅花各心事，南枝向暖北枝寒。”以为诗史。予以此诗亦未得也。夫人视文山死节似难，而不知彼视之易耳；弟乃无耻，不知忠义而苟生，又何难哉？不知者以壁与文山乃再从，予见文山寄壁之诗曰：“亲丧君所尽，犹子是吾儿。”故后文升史系文山之子也。若张世杰，乃范阳人；张弘范，易州人，金将张柔之子也。但世态曾从柔戍《墨谈》以为弟兄，误矣。果如文山同胞，则兄难弟难之句，其于紊街时庶几也。
    ○赵松雪不知大头脑
    赵松雪有“十高”之称，惜乎失身仕元，每每因画为诗人所讥。至于“往事已非那可说，且将忠直报皇元”，此元世祖命松雪作讽留梦炎者，今亦为人讥子昂，误矣。予但曰：此二句即唐太宗之评魏武，乃所以自状之说。昨观其《逸民古诗》三章，则好德之心未忘也。《上之诗》曰：“锦缆牙樯非昨梦，凤箫龙管是谁家？”其自伤感亦甚矣。先正有言：“人要知大头脑处。”悲夫！
    ○顺帝始末
    顺帝乃宋恭帝所生，元明宗取为养子。既立为帝，幽徙文宗之后，放杀文宗之子。自文后不立己子而立顺帝，则顺帝所为，可谓逆天不仁，罪不容诛矣。然而复宋之仇，绝元之统，冥移暗夺，世主沙漠，昌大赵脉，天报宋家，亦何厚耶？至于失国，君虽不明，史氏有言：“风宪为不捕之猫，将帅乃反噬之犬。”是亦天之所以阴使也。殂于应昌，荒猝以西江寺梁为棺，随为我国家岐阳王所袭，此则报于文宗之后也。自后妃以及金宝器物，无所不获，独太子爱猷识理达腊走脱，亦天之不绝宋也。我太祖以其知天命而谥之为顺，彼胡自谥为惠宗云。
    ○羲之子昂
    余尝观羲之《谏殷浩北伐书》，喜其事理通畅，深中当时之弊；劝其辑和朝廷，又见明识远略。又尝见赵子昂论至元钞法与说彻里论桑哥罪恶，亦深中事宜，而忠谋不浅。一则朝廷不能大用，留心翰墨；一则累于翰墨，而年老遂已。羲之岂可以清谈者目哉，子昂岂可以书画者例哉。是皆以其小而掩其大耳。故宋杞尝曰：“世独以善书称之，何待羲之之浅也；又以山阴书扇事为图，尤可笑也。”杨载称子昂曰：“知其书画者，不知其文章；知其文章者，不知经济之学。”讵不信夫！惜子昂第失其大节耳。
    ○邪正天赋非至亲可移
    夫人莫不欲其族属贵盛，又莫不欲族属之为天子也。宋王安石引用小人以作新法，而弟安国力非之；韩绛附会安石，制置三司条例以得宰相，而弟维力争之；曾布当元符、靖国之时，阴祸善类，而弟肇移书力劝之。此皆以弟谏兄，又何说耶？唐朱全忠既已灭唐，其兄全昱厉声曰：“朱三，汝本砀山一民，从黄巢为盗，天子用汝为四镇节度，富贵极矣，奈何一旦灭唐家三百年社稷，他日得无灭吾族乎？”司马昭初弑高贵乡公，其叔司马孚枕帝之尸，恸哭曰：“杀陛下者，臣之罪也。”武帝受禅，孚则不肯就道，执陈留王之手，欷哿魈樵唬骸俺妓乐日，大魏之纯臣；临终遗命，亦自谓有魏贞士。”呜呼！前之数人，以弟谏兄，可谓邪正不类矣；后之朱全昱、司马孚，弟侄为帝，己为皇族，富贵人熟不愿者，反能仗义大言，引过自责，其视助恶不忠者何如？此性之所以天赋，非学问能使之然也，故虽骨肉不伦耳。
    ○蛇报
    世传方正学之祖葬时，其父夜梦老人告曰：“吾族久居于此，幸待迁而发土。”明日，掘土得蛇窟，而蛇不可数计，一时尽捶死焉。时正学之母有妊，见有黑气一道入座，其后正学先生之灭族，以为蛇托生而报之耳。又言先生之舌似蛇，尤可笑也。昨见《江湖记闻》云：吴嗡蜀时，以杀金坪丛茂，恐奸寇匿中，将焚时，忽老妪携子辕门告曰：“闻制置将焚山，此军令也，不敢阻。但母子久居，愿少从容迁去，否则亦必灭尔族。”吴叱之，竟焚，明日岩下死大小蛇各一；然火焰时，中见黑气一阵从东南去。适制置子妇正产，产即曦也。予意方之传言，或即吴之事也，否则何其传之相似耶？或杀蛇事有，而黑气之说无也。且许旌阳为诛蟒而得仙，正学之父为杀蛇而得正学，是报之善也。况先生一死，令名千古，诛夷一节，反以为蛇之报耶？又当时齐、黄辈之诛夷，抑又何为之而报耶？此必好异小说家或佛氏之徒，故为是言以愚民耳，岂理也哉！若吴曦为逆而族，以为蛇报，此或一道也。
    ○四雪
    杨国忠尝以沉香为阁，檀香为栏槛，麝香和泥为壁，至牡丹开时，登阁以赏，谓之四香阁。王介甫尝谓：“梨花一枝春带雨、桃花乱落如红雨、院落深沉杏花雨、珠帘暮卷西山雨，谓之四雨诗也。”予又以杨之四香，乃三真而一假，借花之香也；王之四雨，既借于花，孰不可者，惟红雨似实，于珠帘又出于花之外也。如李白之“梨花白雪香”，元穆之“落梅香雪浣苍苔”，东坡之卧海棠，“泥污胭脂雪”，杨廷秀之木犀，“雪花四出剪鹅黄”，是皆真以花为雪，而雪且各色也。园林中植此四花，以四雪取名为亭，可谓清标之至，陋杨之香而过王之四雨矣。
    ○命
    夫贵贱寿夭，固命矣。闻沈石田周与同郡卢知县钟，年月日时皆同，而仕隐不同；意者沈虽无官，而清名胜之矣。吾杭吴参议鼎，与徐宪副之子应祥，亦同年月日时，吴既贵而子亦中举；徐于二者不独皆无，亦未见其有胜者。意又或时刻前后之不伦也，第于每会试三四百名进士，未尝有一人同者，岂天下之广，读书者之多，更无可同者乎？是命真不足信也。不足信则显显推而验之者又何欤？前定之数又何欤？噫！此造化之妙，不可遍测焉，比比而测焉非造化矣。推而极之，造化亦莫得而自知，圣人所以罕言也。
    ○陈子
    元四明陈子Ｗ鳌锻鉴续编》书宋太祖废周主为郑王，雷忽震几。子＠魃曰：“老天便打折陈Ｖ臂，亦不换矣。”翼日，又梦至一殿中，有衣黄如王者起坐，谓子＃骸半藓胃呵洌乃云朕为篡耶？”子Ｐ闹为宋祖，对曰：“陛下欲臣死即死，史贵直笔也。”后陈为我太祖所戮，人以为报。予以太祖戮之，非报于废字也，报于元字也。夫臣之逐君，非废而何？雷声之震，偶相值耳；苟有是梦，宋祖亦自知愧，又何能假太祖之手而戮之耶？然则唐太宗之托梦温公，又何曾有所处耶？且《续编》末论宋亡，而借邵子皇帝王伯之数，为元会运世之说，以谓大元混一，揭宋之土地而归职方，国号曰元，年号曰元，岂非世复为元之数乎？夫经世之元，十二会之名也；胡元之元，取大哉乾元之义。今以宋为末世，元为皇初；谓冬复为春，世复为元。谄谀张大，谬妄牵合。谓之直笔可乎？不知中华夷狄之道，得罪名教何如哉！太祖驱胡而清华，政其所以当诛也。
    ○推背图
    推背图，传唐李淳风作也。予尝于万都宪五溪处见之，杳难明验，因而告曰：“记忆宋禁谶书，犯者日众，艺祖特以此书紊其次而杂书之，传数百本于人间，使传者懵其先后，不复可验，遂为弃之。此或是欤？”五溪曰：“得矣，可以告同类不观可也。”
    ○山水真假
    予尝笑人见好画，曰：“逼真山水。”及见真山水，曰：“俨然一幅画也。”是不知孰真而孰伪耶。昨读杜诗《题蜀道画图》有曰：“华夷山不断，吴蜀水相通。”是又以画为真矣。又读曾吉父诗云：“断崖韦偃树，小雨郭熙山。”岂非又以真者为画乎？据此，古今胥可笑也。
    ○织屦
    《韩非子》云：鲁人身善织屦，妻善织缟，而欲徙于越。或谓之曰：“子必穷矣。”鲁人曰：“何也？”曰：“屦为履之也，而越人跣行；缟为冠之也，而越人被发。以子之所长，游于不用之国，欲使无穷，其可得乎。”予以此即齐王好竽而抱瑟于王门，颜驷遇三帝而非其所尚。所谓邓林之林，植于培楼之丘，则悖矣；荆山之璞，产于瓦砾之场，则非矣；士之不遇，岂非命欤。
    ○君臣难全
    宋高宗时，可谓有臣无君，此中原之不可复也；金世宗时，可谓有君无臣，此治功之不能成也。观于全史可知。
    ○人中
    人居天地之中，天气通于鼻，地气通于口。天食人以五气，鼻受之；地食人以五味，口受之。此穴居中，故云：若曰人有九窍，自人中而上皆双，自人中而下皆单，故云。此则可名为窍中矣。
    ○人神尻神
    人神逐日流行于四肢百骸，而独不在耳目者，盖耳目以司视听，神明出入之所也，故不系于众人。头法天，足法地；尻者，尾骶也，居脊骨之穷，任一身之重，而当百骸之中，法乎人者，所以独取此。
    ○人身阴阳
    阳之数，一三五七九，是有首而无尾也；阴数，二四六八十，是有尾而无首也。故人身阳会于首而不至足，阴会于足而不至首也。
    ○雪血色
    雪者，雨水之凝结之成形，则从金矣；是生气盛而见，毋乃反本也，故雪色白。血为阴而属水，坎之体，阳也；气动而血行，阴乘阳矣，故色赤，去体久而黑，亦反本之义也。
    ○手足心
    人之手心，通心气，包络经；心属火，火性动也，故抓之应心而悦，不痒也。人之足也，涌泉穴，通肾气；肾属水，水性静也，故抓之心畏惧而怕痒也。
    ○师生争名
    《语林》云：马融算浑天，不合；召郑玄，令一算便决。及玄业成辞归，融心忌焉；玄亦疑有追者，乃坐桥下，据屐在水上。融果令人追之，既而告左右曰：“玄在土下、水上、据木，此必死矣。”遂罢追。予尝叹其师于弟子，何忌才如此？马融又安得为大儒耶？因思世传张长史学吴画不成而为草书，颜鲁公学张草不成而为真书，世岂知其然哉！此为弟子忌师故也。夫二子才气既与师等，则功虽与齐，名必在下，故欲别成一艺以自名。呜呼！世不古也，自非大圣贤，熟无争忌之敝哉？
    ○二琰不当入列女传
    蔡琰，邕女也，初适卫仲道，为胡骑所获，在胡生二子；曹操赎归，再嫁都尉董祀，不特再醮而已也。虽天生知音，能辩琴弦之断，善书能文，不忘父书之遗，何系于四德哉？所谓大本已失。钟琰，繇孙也，适王浑，生济。浑尝与之同坐，济过庭而浑曰：“生子如此足慰矣。”琰笑曰：“若使新妇得配参军，生子不翅如此。”参军，浑弟沦也。琰心欲沦，何其淫也！不满于夫可知矣。虽聪慧弘雅，能文有识，妇人何贵于此哉！二琰收入《列女传》，是故显其丑也。
    ○须发
    人之须发，血之余也，各有所属；发乃太阳之毛也，太阳属心火，火炎上，故上生；眉乃少阳之毛，少阳属肝木，木多傍枝，故侧生；须乃阳明之毛，阳明属肾水，水流下，故下生。少年而黑者，血色黑；中则变白者，白，气色也；老尽白者，血耗而气存之时矣。
    ○胎卵生物
    凡禽卵生，卵系于背，此本乎天者亲上，故能飞；凡兽胎生，胎则在腹，此本乎地者亲下，故走耳。
    ○道家五К
    道家有东方九К木德星君，西方七К金德星君，南方三К火德星君，北方五К水德星君，中央一К土德星君，此庚子数也。以纳音五行之子，就天干上数起，遇庚字在第几，即其位也。如壬子木自壬数，遇庚第九，故东方九К也；甲子金自甲数，遇庚第七，故西方七К也；戊子火自戊数，遇庚第三，故南方三К也；丙子水自丙数，遇庚第五，故北方五К也；庚子土就得第一，故中央一К也。庚乃金，金为受К之始，故五方之К以数加焉。
    ○世道
    富贵易溺，道义难行。近惟科目取人，举业日盛，而经学浅也；人心尤入于利，故贿赂人行而礼币无。志铭太甚而史书非，谄谀日盛而风俗薄；在上者好古矫俗不能保其位，在下者特立操行不能存其身，真欲痛哭流涕也。王文宪公诗云：“后世求才术最疏，三年三日决荣枯。”噫！欲复古治，尚汉取士可也。
    ○人物生
    人物之生，《大戴礼》以物得生数，故鼠孕一月，猫二月，狗三月，猪四月，猿五月生也；人得成数，故十月生也；牛马虽十二月，象三年，亦在生数论。与《淮南》所载主日主辰穿凿之说，似差胜之。予又以为鹿乃六月，而虎七月生者，抑岂生数也耶？道理难穷，此圣人常示人当然，而不示人所以然也。
    ○恶俗
    旧闻温州乐清近海丐户，多有弟兄合取一妻，以其易于养赡也。弘治间，为上司治以大罪而绝。近闻湖广边方，多有子方十余岁，即为娶年长之妻，其父先与妇合，生子则以为孙也。故每每父年二十时，有子已十余岁矣。予意此皆山海岛夷之俗，由胡元以来未变也，为抚巡有司者，奏以大罪，严禁其俗方可。
    ○金生水
    五行之生，惟金生水为难明。盖五金何能生水？殊不知金为气母，在天为星，在地为石；星为气之精，石为气之形，水生于气之聚也。天地之气交，则石生云而星降雨矣，故有雨之夜，星不见焉。又按《天文志》，以星动摇而为风雨之候，石津润而为雨水之应，此非金生水而气化之义欤？五行以气为主，是以五行之序，以金为首也。
    ○草木绿色
    予尝见画者以青黄之色和而成绿，然后知木色本青。今草木俱绿者，草木因出于土，则生养混融而绿矣。
    ○十八重地狱
    《龙舒经》云：眼所见之处，耳所闻之处，鼻所嗅之处，舌所味之处，身所触之处，意所思之处，谓之六根界；色声香味触法所在，谓之六尘界；眼识色处，谓之眼识界，耳闻声处，谓之耳识界，并鼻识界、舌识界、身识界、意识界谓之六识界，总谓之十八界。夫十八界，即十八重也。佛氏以即心是佛，妄行为业，皆目前者也。今六根、六尘、六识不得其所，即地狱耳。世所谓十八重地狱者，非此而何？若以为真有，若另有他说，恐皆非也。六根、六尘、六入识界，又解见《楞严经》
    ○伤寒传足不传手
    尝言伤寒传足不传手。予思人身血气，昼夜循环，岂有止行足而不行手者；况风寒之中人，先入荣卫。及见有解者曰：“足，三阴三阳，其行于身也长，故受邪多；手，三阴三阳，其行于身也短，故受邪少。是以传足不传手也。”又观此事难知曰：“伤寒五日后，渐变神昏；十日如醉人，此热传手少阴心经。”心尤疑之，及后读《琐言》曰：“伤寒者，乃冬时感寒即病之名也。冬乃坎水用事，其气严寒凛洌，水冰地冻，在时则足太阳少阴，正司其令、触冒之者，则二经受病；其次则足少阳厥阴，继冬而司春令，而亦受伤，何也？盖风木之令，起于大寒节，正当十二月中，至春分后方行温令，故风寒亦能伤之。手之六经，主于夏秋，故不伤之。”然后痛快明白，此节庵所以为医伤寒之师，而有的本诸书之妙也。
    ○梦
    诸书论梦，惟李太白《潜书》，谓为魂游心溺乃当。盖魂乃阳气也，主于情而动于外，故人日用，因物以迁；夜而寐焉，魂触于物，因想者因而形矣。盍观其老而梦也，所历皆少壮之事，岂非魂为少阳之气也哉，若曰人之神也，神为一身之主宰，出即人死，故曰尸解而神游。若《列子》谓神遇，指在内者言，如梦、寒、渴是也。
    ○志状不备
    胡文定之作《龟山志铭》，不载高丽王问“龟山先生在何处”之言，勉斋为文公之状，不载金人问“朱先生安在”之语，岂蛮夷不足为轻重哉？抑二先生之尊敬不在于一时哉？又伊川作明道行状，不言受学于濂溪。此岂非传道之大，不必书耶？抑又以乃兄不当在弟子列耶？端不可测三公之意。
    ○人名不同
    《雉朝飞》，《乐府解题》、《古今注》俱曰：“齐沐犊子作也。别书又称牧犊子寒食之事，《左传》以为介子推，《琴操》以为介子绥，《说苑》诸书皆曰介子推。二名俱不知孰是也，拈书质诸博雅。
    ○名事相似
    汉王祥孝母，卧冰得鱼；晋王延亦为母欲鱼，扣冰而哭，忽鱼跃出冰上。汉洛阳大雪，令以袁安死，除雪人，见其高卧；又《先贤行状》载：胡定字元安，时大雪，而县令遣掾排雪，见定绝谷。夫二人皆孝母求鱼之冰，名音又似矣；胡之字，又浑于袁名，因雪而令遣人求见，可谓切相肖者也。今世止知王祥、袁安之事，故拈出之。
    ○素问
    《素问》文非上古人得知之，以为即全元起所著，犹非隋、唐文也，惟马迁、刘向近之，又无此等义语。宋聂吉甫云：既非三代以前文，又非东都以后语，断然以为淮南王之作。予意《鸿烈》解中内篇文义，实似之矣，但淮南好名之士，即欲藉岐黄以成名，特不可曰述也乎。或者医卜未焚，当时必有岐黄问答之书，安得文之以成耳。不然，阴阳五行之理，学思固得；人身百骸之微，非圣不知；何其致疾之由，死生之故，明然纤悉？此淮南解性命道理处，必窃《素问》，而诡异奇瑰处，乃苏飞等为之也。故宋潜溪以淮南出入儒、墨，不纯正，此是也。且淮南七十二候与《素问》注皆多芍药荣、五物玫；麦秋至为小暑至，较《吕氏春秋》不同，则王冰当时亦知《素问》出淮南也。岐黄之文，至于首篇曰上古，中古而曰今世，则黄帝时果末世耶？又曰以酒为浆，以妄为常，则仪狄是生其前，而彼时人已皆伪耶？《精微论》中罗裹雄黄，《禁服篇》中歃血而受，则罗与歃血，岂当时事耶？予故以为岐黄问答，而淮南文成之者耳。
    ●卷十六?义理类
    ○葬
    葬，一也。有古之人不如今者，有华之不如胡者，何也？今之葬者，衣衾棺椁之外，虽富贵之极者，不以一物为殉；古人之葬，多殉金玉铜器，故后必为人所发，残其骸骨，至今尚尔。伤哉！中国葬且树且封，其圜堂一见知之；胡人之葬，务平实其地，望之则曰陵墓在焉，过时虽子孙亦不知其处也；久之，相化为土，发掘之事何有？
    ○天地气味
    天以五气生万物，气无臭味，故风雨霜露自天降者，皆无味也；地以五味养万物，味具形质，故地生者皆有味焉。
    ○脾胃视听
    东垣以脾胃为主，盖胃受水谷，脾气运动而后腐熟；水谷化，生血气，人资以生也；故凡人获脾胃壮盛，则百病不生，悠悠寿考矣。予又思之：脾胃属土，土动则生，如畎亩必假耕耘而后堪于种植；眼眶属脾，开眼则眶动，眶动则脾应之而亦动；四肢属脾，寤则四肢动而脾应之而亦动，故昼能饮食，夜寐则不能也。是知脾胃相资，当以运动为功用耳。丹溪以肾水为主，盖肾水足而血气盛，则病不生也。然血气之用。多寓于视听，何也？经曰：心为血主，而肝则藏之；肺为气主，而肾则纳之。然肝窍，目也；肺窍，耳也。目之司视，乃血为之用；耳之司听，乃气为之用；周章万变，皆本于耳目焉。予又思之：始人之气血之盛，则视听易用；男子八八六十四岁，女人七七四十九岁，气血既衰，耳目之聪明减矣；积日又久，气血涸矣，故人至上寿，虽无疾病亦死。修仙家欲绝耳目之欲，有所由也，岂非息耳目所以养肾水耶？知此，则李主脾胃，脾胃属动；朱主肾水，肾水当静；动静虽曰循环，又必静为之主。盖气血胜而脾胃则壮，脾胃虽壮而气血生觉难矣。
    ○人身一小天地
    传云：人身一小天地。天形圆而在上，人之首圆应之；地形方而在下，人之足方应之；四时运于表，四肢应于外也；五行处于里，五脏应于内地。至以一节言之，人身之肝位在右，而脉却见于左手，若北方北斗天枢，在张宿十度，而分野反在南方；人身之脾位在左，而脉却见于右手，若南斗六星二十五度，而分野反在北方。《灵枢?邪客篇》亦尝言之，但曰“天有五音，人有五脏”，似亦少差，予今特举其要也。
    ○土馒头
    《续仙传》：有卖药翁尝呼曰：“有钱不买药吃，尽作土馒头去。”此言最警悟。范石湖所谓：“总有千年铁门限，终须一个土馒头。”本此。
    ○墨磨人
    宋石昌言：藏李廷帜不用，但玩之而已。或戏之曰：“子不磨墨，墨将磨子。”后东坡见昌言墓木曰：“木将拱矣，墨固无恙。”予以与“留与他人乐少年”同意。
    ○荒亲
    吾杭有荒亲之礼，询之四方皆同。盖以父母死不得成亲，而于垂死之日，即讲亲迎之礼，有至亲没而禁家人举哀以为之者。予以此必胡元之俗，流至于今。夫父母之死，人子不欲生之时也，而且停哀忍痛，以讲此欢乐之事，此岂有人心者哉！作俑者不特肆诸市朝矣。昨观所见集中，亦如予论，则知宋以来有之；因仍苟且，多为惜财之小而忘大义，奈何诗礼之家亦如是耶？呜呼！斯举也，何代禁耶？
    ○名人无耻
    文天祥在燕京时，欲为黄冠去国，南官王绩翁欲合谢昌元等十人请保释之，世祖亦有然意，留梦炎曰：“不可，天祥倘出，复召号江南，置吾十人于何地？”遂寝其事。我太宗渡江靖难之时，廷臣胡广、金幼孜、胡俨、解缙、杨士奇、衡府纪善、周是修，同约死节。明日，惟是修诣国子监尊经阁下缢焉。他日，士奇为之作传，与其子曰：“向使同尊翁死，此传何人作也？”呜呼！众固可责矣，若留、杨数言，尤为无耻之甚；读书明大义，至此尚尔云云，天理人心安在哉！
    ○三国与宋用人不同
    人才之盛，莫三国与宋也，皆不能成功者。三国人才，大小各尽角立而不下，故至衰败之后，方混而一。宋有人而不用，用而不专，专而复为小人所间，总谓不能尽人之才，故必至失国。呜呼！非数也耶。
    ○称名不雅
    古人婢妾之名，或以玉具，或以花柳，或以清奇之物各义命之，随其意也，若李庚之婢曰却要，潘杭之妾曰解愁，甚不雅耳。士君子忌之。
    ○元痰潮伪学逆籍
    元痰潮，宋立于文德殿之东壁，蔡京书之也。伪学逆籍，作恶于韩胄，颁行天下者也。然皆一时贤人君子，遭厄被诬，岂知实所以显扬诸君子之名于千万世矣哉？惜史未能全收，人未尽知。今考参《道命录》、《陶朱新录》等书，分门共录，载之于左，使后学之士，一览可知，庶不至善善恶恶之颠倒也。然元讨党，刘元诚谓止七十八人；庆元之党，黄勉斋谓非党者甚多，此又不知何据而云，尚俟熟史者证之。
    文臣曾任宰臣执政官二十七人：
    司马光、文彦博、吕公著、吕大防、刘挚、韩忠彦、曾布、梁焘、王岩叟、苏辙、王存、范纯仁、郑雍、傅尧俞、赵瞻、韩维、孙固、范百禄、胡宗愈、李清臣、刘奉世、范纯礼、安焘、陆佃、黄履、张商英、蒋之奇。
    曾任特制以上官四十九人：
    苏轼、刘安世、范祖禹、朱光庭、姚π、赵君锡、马默、孔武仲、孔文仲、吴安持、钱勰、李之纯、孙觉、鲜于亻先、赵彦若、赵Ι、王钦臣、孙升、李周、王汾、韩川、顾临、贾易、吕希纯、曾肇、王觌、范纯粹、吕陶、王古、丰稷、张舜民、张问、杨畏、邹浩、陈次升、谢文稀⑨象求、周鼎、徐埂⒙凡衡、董敦逸、上官均、叶涛、郭知章、杨康国、龚原、朱绂、叶祖洽、朱师服。
    余官一百七十七人：
    秦观、黄庭坚、晁补之、张耒、吴安诗、欧阳础⒘跆评稀⑼豕、吕希哲、杜纯、张保源、孔平仲、汤<有或>、司马康、宋保国、黄隐、毕仲游、常安民、汪衍、余爽、郑侠、常立、程颐、唐义问、余卞、李格非、陈稀⑷尾雨、张庭坚、马涓、孙谔、陈郛、朱光裔、苏嘉、龚佟⑼趸亍⒙老＜ā⑽赓薄⑴费糁辛、尹林、叶伸、李茂直、吴处厚、李积中、商倚、陈獭⒂莘馈⒗铎怼⒗钌睢⒗钪仪、范正平、曹盖、杨琳、苏鞅、葛茂宗、刘谓、柴衮、洪羽、赵天佐、李新、衡钧、兖公适、洪百药、周谊、孙琮、范柔中、邓考甫、王察、赵峋、封觉民、胡端修、李杰、李贲、赵令础⒐执中、石芳、金极、高公应、安信之、张集、黄策、吴安逊、周永徽、高渐、张夙、鲜于绰、吕谅卿、王贯、朱丁⑽馀蟆⒘喊补、王古、苏迥、檀固、何大受、王箴、鹿敏求、江公望、曾纡、高士育、邓忠臣、种师极、韩治、都贶、秦希甫、钱景祥、周啤⒑未笳、吕彦祖、梁宽、沈千、曹兴宗、罗鼎臣、刘勃、王拯、黄安期、陈师锡、干肇、黄迁、莫侠正、许尧辅、杨フ、胡良、梅君俞、寇宗颜、张居、李修、逢纯熙、高遵恪、黄才、曹盥、侯显道、周遵道、林肤、葛辉、宋寿岳、王公彦、王交、张溥、许安修、刘吉甫、胡潜、董祥、杨瑰实、倪直孺、蒋津、王守、邓元中、梁俊民、王阳、张裕、陆表民、叶世英、谢潜、陈唐、刘经国、扈充、张恕、陈并、洪刍、周锷、萧元刂、赵钺、膝友、江洵、方适、许瑞卿、李昭觥⑾蜴川、陈察、钟正甫、高茂华、杨彦璋、廖正一、李夷行、彭醇、梁士能。
    武臣二十五人：
    张巽、李备、王献可、胡田、马谂、王履、赵希夷、任觥⒐子濉⑶盛、赵希德、王长民、李冰、王庭臣、吉师雄、李愚、吴休复、崔昌符、潘滋、高士权、李嘉亮、李充、刘延肇、姚雄、李基。
    内臣二十九人：
    梁惟简、陈衍、张士良、梁知新、李倬、谭铡Ⅰ碱帷⒄栽肌⒒魄浯印⒎胨怠⒃寿、苏舜民、杨浴⒘哄觥⒊骡、张茂则、张琳、裴彦、李浴⒀质厍凇⑼蹒Α⒗钅隆⒉炭嗣鳌⑼豕基、王道、邓世昌、郑民简、张怙、王化臣。
    为臣不忠曾任宰臣二人：
    王帧⒄曼丁
    伪学逆党籍宰执四人：
    赵汝愚、留王、王蔺、周必大。
    待制以上十三人：
    朱熹、徐谊、彭龟年、陈传良、薛叔似、章颖、郑、楼钥、林大中、黄由、黄黼、何异、孙逢吉。
    余宫三十一人：
    刘光祖、吴祖俭、叶适、杨方、项安世、李省⑸蛴锌、曾三聘、游仲鸿、吴猎、李祥、杨简、袁燮、陈武、田澹、黄度、张体仁、蔡幼学、黄灏、周南、吴柔胜、王厚之、孟浩、赵巩、白炎震。
    武臣三人：
    皇甫斌、范仲壬、张致远。
    士人八人：
    杨宏中、周朝端、张道林、仲麟、蒋仲、徐范、蔡元定、吕祖泰。
    ○发黑白
    人之发白有迟速者，世以多思虑者早白。盖以发乃血之余，心藏血，心役于物，不能滋荫也。故谢超宗入狱而发白，周兴嗣成书而发白。然予所见，有年齿虽同，而劳苦安逸迥然各异，逸者反白，劳者反黑，似不在思虑所致也。每询其人，多在父母之传流。近又见镇江丁氏一族，家多显宦，少长尽皆白发，此顾恺之对简文曰：“松柏之姿，蒲柳之质。”自不同耳，言虽近于谀上，是或一道也。予已论须发矣，此又余意。
    ○渊明非诗人
    真西山论陶诗：“荣木之忧，逝川之叹也；贫士之咏，箪瓢之乐也。”以公之学在经术中来。予又以公非自经术，自性理中来。夫《饮酒》第五首，脍炙人口者也；尝往来胸中，若有所得其好者。夫以第一句“结庐在人境”，似静中有动；第二句“而无车马喧”，似动中有静；三四句“问君何能尔？心远地自偏”，即心境浑融处地；五句“采菊东篱下”，是潜心求一；六句“悠然见南山”，是得一之征矣；七八句“山气日夕佳，飞鸟相与还”，乃至和充溢，表里盎然；九句“此中有真意”，所立卓尔，十句“欲辩已忘言”，正末由也已。可见陶公心次浑然，无少渣滓，所以吐词即理，默契道体，高出诗人。有自哉！
    ○混堂
    混堂，天下有之，杭最下焉。有好事者借喻为记，颇得箴规之义，录以告不知耻者。记云：吴俗，娲笫为池，穹幕以砖，后为巨釜，令与池通，辘轳引水，穴壁而贮焉，一人专执爨，池水相吞，遂成沸汤，名曰混堂，榜其门则曰“香水”。男子被不洁者、肤垢腻者、负贩屠沽者、疡者、<疒匕>者，纳一钱于主人，皆得入澡焉。旦及暮，袒裼裸裎而来者，不可胜计。苟蹴之，则泥滓可掬；嗅其体，秽气不可闻。为士者每亦浴之，被岂不知其污耶？迷于其称耶？习于俗而不之怪耶？抑被不洁者、肤垢腻者、负贩屠沽者、疡者、<疒匕>者，果不相浼耶？抑经其浴者，目不见，鼻不闻耶？呜呼！趋其热而已也。使去薪沃釜，与沟渎之水何殊焉？人孰趋之哉！人孰趋之哉！
    ○郑颜鬼事
    怪诞之事多矣，有不可以理格者，孔子所以不言。今可穷者，试言其一、二事。予旧读郑畋事，以为传记怪诞之言，不足信也；及见颜畿之事，意其正史所书，耳目所属，去当时不远，亦岂妄言哉？因格其理，将以质之人人。适府颁邵二泉先生学史到学，检有颜氏之条，断义与愚见同也。因录其事与邵说并区区之见于左：
    唐郑畋之父亚，未达时，旅游诸处，留妻与婢在一观中。将产，忽闻空中语曰：“汝出观外，毋污吾清境；不然，杀汝也。”妻曰：“妇人无归，望圣者悯念。”及五鼓分，娠乃殒。道众乃殡于墙外。亚归，以酒酹之，夜梦妻曰：“余命未尽，为神杀也。北去十里有寺，一僧可五十，能活之，当再三哀祈。”亚不以为信。次夕又如此。于是趋寺，果见此僧，初见亦喜，亚告之。初不顾曰：“我凡人，岂知幽冥事乎？”亚恳再三，僧怒击之，甘辱不去。久之，僧乃许曰：“待吾入定寻访之。”夜半，起谓亚曰：“事谐矣。天曙先归，吾当送来。”归三鼓，闻户外人语，即引妻来曰：“身已坏，此即魂耳，善相保。”嘱之而去。其妻宛如生平，但恶明处。数年，妻乃别去，曰：“数尽矣。”故世传畋为鬼生。
    颜含兄畿，咸宁中得疾，就医自疗，遂死于医家。家属迎丧，琶咳剖鞫不可解，引丧者颠仆，称畿言曰：“我寿命未死，但服药太多，伤我五脏耳；今当复活，慎无葬也。”其父祝之曰：“若尔有命复生，岂非骨肉所愿，不尔葬也。”拍私狻＜盎梗其妇梦之，其母及家人又梦之，含乃曰：“非常之事，古则有之。”乃发棺，果有生验；然气息甚微，饮哺将护累月，犹不能语，饮食所须，托之以梦；含乃绝弃人事，躬亲侍养，足不出户者十有三年。
    邵子曰：“人死而复苏者有之。”畿苏矣，能梦而不能言，久之复死，何也？魂魄合而为人，离散则死。若畿者，殆阴复而阳不复欤？不然，则其周旋不舍者何物也邪？是则颜畿既为阴复，而郑妻之复，岂非其阳魂邪？其所以恶明者，犹在阴类故也。
    ○天命性情喻
    先辈吴美中瓒，以米砻喻天命：盖以上动下静，运转不已，则米谷四出，如万物之生也，随地之高下污洁之处而投焉，则如人之有富贵贫贱者矣。又以灯油喻性情：以油为气而灯心为质，灯焰乃精神也；及其照物，则为才能；其热者，性也；灯灭而烬落，魄降也；烟气上腾，魂升也；油有清浊，灯心有肥细，乃资质之美恶耳。此乃以粗喻精。实为至理，人亦易晓也，故录之。
    ○龙象
    夫人之所以为人，国之所以为国，以其有义礼，而名器存焉。尝见龙王祠而有敕封者，龙虽灵物，亦兽也；象固至驯，岂可以人礼待之。今龙袭之以衣冠，加之以王号；而象则食之以二品之料，加之以指挥之称。较之禹驱蛇龙、周公驱虎豹犀象而远之之意不有异乎？贱名器，无义礼甚矣。若太祖于四海四渎，止封某海某渎之神，何其正大。苟为礼官者，建议于庙堂可也。
    ○荀赵
    予尝谓荀子曰：“非其人而教之，赍盗粮而借寇兵也，卿独不思李斯之为人也？”又宋祖曰：“洞开重门，正合我心；少有私曲，人皆见之。”独不思负世宗，何曲如之，人不见耶？
    ○伯颜子中传
    伯颜：字子中，世家西域，其祖父宦江西，因家焉，遂为进贤人。幼读书，即通大义，稍长，无所嗜好，惟耽玩典籍，手不释卷。从钓台夏溥习进士业，四以春秋经领江西乡举，授龙兴路东湖书院山长，改建昌路儒学教授。壬辰兵兴，省臣以便宜授赣州路知事，升经历。时参政全普庵、撒里哈海赤守赣，以伯颜学行醇正，议论激烈，可与有为，以为都事。戊戌，陈友谅陷江西，遣兵围赣，参政命伯颜率壮士百人出，收援兵于邻郡。将行，誓众曰：“苟为自全之计者，愿受不测之诛。”至夜三鼓，奋跃突围而出，围兵追不及，乃招募丁壮于龙南、安远、宁都之间，远近响应。值天淫雨，敌势益滋蔓，向义之士，往往惑于飞语，转相煽动，合而复散。伯颜知事不就，乃往南雄，方宣布天子德意，以为集义之策，而南雄亦降矣。众四掠市里。伯颜正衣冠，端坐僧寺禅榻，众骇视不敢犯；见其渠领，则陈大义以拒之，所与俱百人者，屠戮掳获殆尽。既而赣亦陷，全、海二参政死之，伯颜知无可为之机，遂间道入闽。江西右丞章公完者，表为分省员外郎，佐政有声，出奇攻复建昌，遂命浮海献捷京师。因陈江南缓急之势，攻取之方，言论剀切，朝臣惊叹，奏授南恩州知州、福建省郎中。再诣朝堂计事，退见总兵官扩廓于河南，除兵部侍郎，与吏部尚书伯颜帖木儿、张翱铨选广西。舟次镡江，而全闽二广，皆归附国朝矣。伯颜由是潜形遁迹，隐约江湖间；时宦寓公知名愿交者，皆不得一见。以先世有墓庐在彭蠡之涯，乃卜进贤之北山，诛茅剪荆，躬自为创竹屋三间，左图右史，闭户澹如，时寓其忠愤于词翰之间而已。前进士熊钊，操行孤厉，于人少许可，惟与伯颜相厚善，每语及往事，相对悲呜烦促，涕泗潸然下。洪武己未秋，朝廷方搜求博学老成之士，江西布政使沈本立闻伯颜名，遣从事张希颜、训导胡以中以礼来征，语之曰：“尔偕进贤知县亲造其庐，若不起，尔毋来见也。”伯颜闻使者将至，慨然曰：“是不可以口舌争也。”先一夕，具牲醴，作《七哀诗》，祭其先与昔时共事死节之士，复手书短歌一篇，寄别熊钊，以后事嘱之。夜漏尽，望北再拜，饮药而卒。
    赞曰：“不事二君非难，而捐生为难；捐生非难，而从容就死为难；伯颜之死，可谓得其义焉。”或曰：“伯颜在镡江、闽、广时不死，而死于今日，何耶？吁！向之不死，欲有所为也；事既无可奈何，存身以永祀，亦义也；今为人迫，而理不可不死矣；不死，则失吾身以存祀，又非义也。”呜呼！若伯颜者，其不负于所学欤。
    ○七哀诗
    有客有客何累累，国破家亡无所归。荒村独树一茅屋，终夜泣血知者谁。燕云茫茫几万里，羽翮铩尽孤飞迟。呜呼我生兮乱中遘，不自我先兮不自我后。
    我祖我父金月精，高曾累世皆簪缨。岁维丁卯兮吾以生，于赫当代何休明。读书愿继祖父声，白头今日俱无成。我思永诀非沽名，生死逆顺由中情，神之听之和且平。呜呼祖考俯鬲霞伲笾豆失荐我之责。
    我母我母何不辰，腹我鞠我徒辛勤。母氏淑善宜寿考，儿不良兮负母身。肴维新兮酒既醇，我母式享毋悲辛。呜呼母兮毋远适，相会黄泉在今夕。
    我师我师心休休，教我育我靡不周。四举滥叨感师德，十年苟活贻师羞。酒既陈兮师冀止，一觞我奠涕泗流。呜呼我师兮毋我恶，舍生取义未为暮。
    我友我友全公、海公，爱我爱我兮人谁与同？惟公高节兮寰宇其空，百战一死兮伟哉英雄。呜呼我公我公兮斯酒斯酌，我魂我魂兮惟公是托。
    我子我子娇且痴，去往存没兮予莫汝知。汝既死兮骨当朽，汝苟活兮终来归。呜呼汝长兮毋我议，父不慈兮时不利。
    鸩兮鸩兮置汝已十年，汝不违兮汝心斯坚。用汝今日兮人谁我冤，一觞进汝兮神魂妥然。呜呼鸩兮果不我误，骨速朽兮肉速腐。
    右伯颜子中之传与诗，予因馆于宗主万五溪先生之门。五溪，进贤人也，得观国初进贤诸公私抄诗文；读至子中传，慨《元史》既未载也，而此或又失，千古无闻矣。遂录于稿。呜呼！读子中《七哀诗》，宁不酸鼻！惜其赞有曰：“前之不死铨选，无社稷寄也。”呜呼！太学生亦死之也，以此度子中，是不知子中者。遂为略改数句，以明子中之心，而传之者济阴丁之翰。呜呼！无之翰为文以传，天下不知如子中者几矣。
    ●卷十七?义理类
    ○生物
    万物之生本乎天，故动植之物，其体皆圆；土石之成形也具乎地，故多方，此地之骨肉也。
    ○文景诏
    三代而下，称治世莫如文、景。今观文帝之世，三十六诏；景帝之世，二十五诏；而其除租、赐爵、务农、忧恤者，三之一焉，则其史称与民休息可知。呜呼！此后世之所不及也。
    ○医画不能补
    《巢氏病源》一书，论证论理，可谓意到而辞畅者矣。予尝惜其当时元方不附方药，使再具之，体用俱全，是书真不可及也。《图绘宝鉴》但纪历代善画名人，及言平日一家之长，师某人已矣。予以为再添言所以，方尽其意。如董源则曰“山是麻皮皴，水是索水，松是爪离”之类；言马远则曰“山是大斧劈，兼丁头鼠尾，松是车轮蝴蝶，水是斗水”，则二人之规矩已寓目前，而后之观其画者亦易矣。虽欲补之，必得自擅其术，记多识多方可也。予尝以画语姑苏周臣、冯表，以医语吾杭孙钝吾侄，惜其相与叹息而已。噫！
    ○书画难易
    予尝问能书之人：真草孰难？咸以正书难也。盖以真难方正，草可掩饰耳。后读史，方知果然。史称张长史始同颜鲁公学正书，张知不及颜，遂去而学草，此可知矣。又尝问友人沈懋学仕：“书与画孰难？”沈曰：“画易。”予曰：“何以见之？”彼以画使学某，则看者亦知是某画也；书虽学某书，看者亦可知似某书耶？予戏曰：“可以教矣。”盖《画记》载：吴道子学书于张颠、贺知章不成，因工画，遂深造妙处。此又知难易之分也。
    ○异情
    唐玄宗于兄弟而友爱，同于一帐，则未闻孝养者何也？华歆与管宁、邴原相友之厚者，则其志趣必一也，何善恶之不伦？子路刚强，弥子瑕以色悦人者，同与婿友，不知何以相处？
    ○虎伥亡
    人为虎食，魂从于虎，字书谓之虎怅，亡解。凡虎之出入，则引导以避其凶，故猎者捕虎，先设汤、饭、衣、鞋于前，以为使之少滞，则虎不知，以落机阱；否则为虎发机，徒费猎心也。及虎为人所捕，又哀号于其所在，昏夜叫号，以为无复望虎食人矣，若为其复仇然。予将信将疑，昨见《说郛》所收东坡之老僧化虎事，与昔所闻相符，不觉叹曰：“伥哉！果死不认尸而不知所以致死哉！夫生既被虎食矣，死反为虎之役；幸而虎毙，又从而号哭之，何其愚耶？不自疚耶？”呜呼！小人竭财俯首，以附权贵，为之鹰犬，以备指挥，却乃张皇声势，残人害物；一旦冰山既崩，仓惶莫措，无复有望，反惜其死而悲痛，不悟其非。岂非虎之伥，亡欤？岂非虎之伥，亡欤？
    ○牛羊食草
    凡草木经牛啖之必茂，经羊啖之多枯，故谚曰：“牛食如浇，羊食如烧。”意以二物皆畜类而草食者也，何相反之如是？静思牛土蓄，土能养物也，故牛色苍而庞厚，有春生之象焉，闻死而觳觫，亦好生之意也；羊金畜，金主杀伐，故羊色白而气腥膻，有秋杀之象焉，见死而无惧，亦喜杀之性也。二物禀性既异，必其口中涎沫亦具是性，故草木之茂枯者，生杀之气致然耳。赘此以俟博物君子。
    ○家野禽
    凡家禽鸡鸭之类不能飞，野禽即能飞者，家食雌抱伏而雄不抱伏，得阴气之多，故凝滞而不飞；野禽雌雄皆抱伏，故飞。
    ○食咸加渴食酸止渴
    渴者，缘心火炽而肾水涸也，肾气盛而心气平，则不渴矣。食咸则加渴者，咸走肾而泻肾，泻肾则水愈涸；况咸能补心，补心则火愈炽，故加渴也。食酸则止渴者，酸走肝而泻肝，泻肝则火不炽；况酸能益肺，益肺则水自生，故止渴也。
    ○利
    古人以诚意正心观人，今观人于利上明白者，可谓君子矣。予尝见数友，利心一发，则虽父子兄弟，素厚朋友，即反心而不顾。呜呼哀哉！末世何人心之不古耶！
    ○刺纸
    予少年见公卿刺纸，不过今之白录纸二寸，间有一二苏笺，可谓异矣；而书柬折拍，亦不过一二寸耳。今之用纸，非表白录罗纹笺，则大红销金纸，长有五尺，阔过五寸，更用一绵纸封袋递送，上下通行，否则谓之不敬。呜呼！一拜帖五字，而用纸当三厘之价，可谓暴殄天物，奢亦极矣。《资暇集》中以唐门状竞用善纸，叹其巧谄，而谓祢正平生于今日如何？予以使李济翁生于今日，不知又如何诋辩也！
    ○将术
    为将者多不善终，虽岳武穆亦然。天道好生；戕生，罪也。术数之高者，终罔得吉，故京房、郭璞，不得其死，泄其化机，神不容也。
    ○永乐大典
    成祖命胡广、王洪等编成一书，名曰《永乐大典》，计二万二千八百七十七卷，一万一千九十五本，目录六十卷。其表文尝见于《蝰精隽》中，然亦不叙中之事实，徒具望洋之叹而已。呜呼！《御览》、《元龟》，不过千卷，人间亦不可得矣。《大典》动以万计，安能使世传也哉？
    ○气类相感
    予尝见屠儿杀猪者，眼似猪；割羊者；眼似羊；以其日夕与此物气类相感所至也。故婴儿尤类乳母面貌，可知矣。《后汉书》载：挹娄国人，穴居好养豕，食其肉，衣其皮，涂膏于身，以御风雨。此人之所以似兽也。
    ○久思神助
    吾母少未读书，颇信佛法，归吾父时，见同类诵观音经，心甚爱之，然以不识字为恨，心恒欲念之，每一番叶，徒闷而退。一夕，梦金衣大僧合掌向曰：“能伏灾风火，普明照世间。”举此二句数次，觉时似有得焉。明发启视此经，不复龃龉，随口如注矣。自是书亦可通。人尽异之，予则以为心久静则慧生，况朝夕心思所致，本体之明，故弗为之助也。但二句固即本经，而其义又似释氏禅教，此亦不可知耳。果真有所谓佛耶？
    ○李易安
    赵明诚字德甫，清献公中子也，著《金石录》一千卷；其妻李易安，又文妇中杰出者，亦能博古穷奇，文词清婉，有《漱玉集》行世。诸书皆曰与夫同志，故相亲相爱之极。予观其《叙金石录后》，诚然也。但不知胡为有再醮张汝舟一事？呜呼！去蔡琰几何哉？此色之移人，虽中郎不免。
    ○邓攸弃子全侄
    弃子全侄，《中兴书》以其子至暮追及，攸复系子于树。予意子侄皆幼，势难两全，故弃子而全侄；今既追及，则不惟可与之同行，亦知道路者矣。刘须溪以为无是事，此喜谈全侄而甚之之辞也。然孝之本传及当时之人之言皆同，则又实有是情。呜呼！可与同行而又系之树，有人心者可忍之耶？此所以伯道无儿，何天道无知哉？噫！晋之好名，至此极矣。
    ○生死两异
    《淮南子》载：齐人乘舟，遇风波而恐死不暇，久之，自投水中。东晋时，太白犯少微，处士戴逵忧其必当，后隐者谢敷卒。予以齐人非不贪生也，畏死而反忘其生；逵非不畏死也，以理之必至于死；一可谓求生不生，一可谓求死不死。又元人郑玉，字子美，顺帝召为翰林待制，辞而不仕。天兵入徽州时，要致之，自曰：“吾岂事二姓者邪？”遂缢而死。方回，字万里，仕宋为严州守，宋末降元，为总管，皆歙人也。予以郑既不受元爵，正当仕我朝，却死于元，此可谓当生不生；方乃宋臣，甘心仕虏，此可谓当死不死。
    ○赵元隆
    赵元隆仕元为广西行中书省都事，以才智闻于时。吴元年，王师围永，永守邓姓者自尽。先三月，围桂，元隆谓平章曰：“公宜与城存亡。吾昔与邓公同事，良荷知遇，今不死，期效寸尺之功。”六月，王师入西门，元隆守伏波，闻城破，引刀自尽。事定，男宗岳收遗骨归，刘三吾有诗吊云：“白头从事紫微垣，一死能令我道完；赴水何惭汨罗叟，裹尸竟在伏波门。他年作传须朋友，此日承宗有弟昆；谁使甄侯诸将吏，皆能为国报君恩。”今《元史》未收，予闻之桂人者。
    ○思礼堂记
    吏部侍郎南昌张元祯，为吾乡府尹陈彦成撰《思礼堂记》，发明墓祭之礼，甚当人情，但亦未深考于书也。其曰：“周礼不言墓祭者，或制之未备。”殊不知《周礼?冢人》“凡祭于墓为尸”，则墓祭之礼，周公已立之矣。又曰：“汉之时已有墓祭。”殊不思孔子葬泗上，子贡庐冢三年；鲁世以岁时祠孔子冢，则春秋以来有之矣。况《开元礼》第七十八云：“昔者宗子去在他国，庶子无庙，孔子许望墓为坛。”如时祭祀，则是孔子亦有墓祭之说矣。今为录其文并少辩之，使士人知有所归也。记曰：
    “夫礼也者，出于天理人情之自然，而为之节文仪则者也。然时有不同，或制有未备，故三王不相袭。孔子曰：‘殷因于夏礼，所损益可知也；周因于殷礼，所损益可知也；其或继周者，虽百世可知也。’后之议礼者，此其的欤？墓而藏，庙而祭者，周礼也；不言墓祭者，或制之未备也。汉之时，乃有墓祭，亦天理人情之所不可已者。先儒因其不见于三代而以为非礼，不能无惑焉。且墓而藏者，体魄也；庙而祭者，魂气也；魂气无所不之，墓焉，庙焉，熟有而熟无也。且人子之于亲，食焉则若见于羹；入其门，则若见其坐于寝；视其否卷而不能举，视其琴瑟书册而不相越；矧于体魄之所在，而可恝不之思，漫不之省乎？且古之祭者，庙以貌之，尸以象之，裸将以求之阴，薰芗以求之阳，其礼严以周，家具而人行之。今之祭，能然否乎？然墓之祭，亦三代之所当益，而后世之所不可损者，其不可拂人情而废不行也明矣。”
    记成，陈乃买鸿胪少卿唐泰碑于其子，将磨去其文而刻此记，有某进士见之，以手抚碑曰：“其薄若此耶，若再磨则不堪矣。”陈闻而止之，买他石以刻焉。此人亦善讽谏者欤。
    ○往来书札式
    洪武三年，诏中书省臣曰：“今人于书札，多称‘顿首再拜’、‘百拜’、非实议定。凡致书于尊者，云‘端肃奉书’，答则‘端肃奉复’；平交者，则曰：‘奉书’‘奉复’；上之与下，则曰‘书寄’、‘书答’。”呜呼！今上之与下，大字如批判状；下之事上，岂特“再拜”而已哉！
    ○酒
    酴，酒母也；醴，一宿成也；醪，浑汁酒也；酎，三薰酒也；ㄤ，薄酒也；醑，旨酒也；曰蟛睢⒃箕筵拧白酒也；曰酿、曰螫猓造酒也；买之曰沽，当肆曰垆，酿之再亦曰筵牛漉酒曰酾，酒之清曰笃保厚曰笮瑁相饮曰酌，相强曰浮，饮尽曰酹，使酒曰酗，甚乱曰Ｂ２３，饮而面赤早蛇，病酒曰酲，主人进酒于客曰酬，客酌主人曰酢，独酌而醉曰醮，出钱共饮曰醵，赐民共饮曰校不醉而怒曰薄
    ○拜
    拜之议多矣，诸书辩取不同，今揭其人所常行易晓者，以示吾子孙。平衡曰拜，谓磬折，头与腰平如衡也，即今揖耳；下衡曰稽首，即今之躬身至地；顿首者，头叩地也；稽颡者，头至地也；太甲之拜手稽首者，揖而头至地之久也；雅拜者，先下一膝，即今之拜也；周礼奇拜，一拜也；褒拜者，再拜也；凶拜者，拜而后稽颡也；之拜者；古人两膝齐屈，如今之道士之拜也；膜拜者，两手合掌以受颡也；肃拜者，两膝齐跪，手至地而头不下也，如今之妇人叩头者。今之妇人之拜，以为始于武后，不见出处，惟史记后周天元令命妇为男子拜，史官书之，表其异也。据此，则妇人古亦不伏地拜，非始于唐也。
    ○祀武穆不当
    宋太学即今之按察司，武穆王宅亦其地也，故银瓶之井存焉。而太学宋时土地，即以穆王主之；度宗朝，状元陈文龙初入太学时，梦土神请交代；至德棠，神乃遗书请代，已而文龙为北兵缚至杭而卒。夫宋未亡时，岳已早去，而不奉其正朔；今北司左街之庙，犹将伯颜与岳王同祀一祠，岳岂堪与仇人共哉？累欲举于当道，不果。今识于此，后者有识者必更焉。
    ○相反皆善
    孔子不饮盗泉，而吴隐之饮贪泉；李广不击刁斗，而程不识击刁斗；皆古圣贤名将也，何相反之如是。盖伯夷之非其君不仕，伊尹之何事非君？各得其当，在人品之何如耳。
    ○宋南北使臣礼
    尝录得北使来宋朝时，每初见，宴于垂拱殿，赐金带一条二十两，靴马鞍辔折银五十两，银沙锣五十两，各色绫绢一百五十疋，明日折牲饩各色罗绫三十疋；又明日与伴使游天竺，赐沉香三十两、斋筵等物；四月，浙江亭观潮宴，五日，玉津园射宴；自到阙至辞朝，大使密赐一千四百两，副使八百八十两，衣各三袭，金带各三条，遇圣寿节至者，其正宴自举杯起至终席，共四十三盏，酒每一杯，奏一品乐，又有杂剧三五百人，水陆珍羞不可言也。今忘其书。昨见《松漠纪闻》则曰：“虏之待中朝使者，使副日给细酒二十量罐，羊肉八斤，果子钱五百，杂使钱五百，白面三斤，油半斤，醋二升，盐半斤，粉一斤，细白米三升，面酱半斤，大柴三束；上节，细酒六量罐，羊肉五斤，面三斤，杂使钱二百，白米二升；中节，常供酒五量罐，羊肉三斤，面二斤，杂使钱一百，白米一升半；下节，常供酒三量罐，羊肉二斤，面一斤，杂使钱一百，白米一升半。”呜呼！南之待北如此之厚，则北人安得不动心来也？北之待南如此之薄，不知当时何无忿窆碇心。求其事势，想不得不然也。不知财就竭而国就灭，必然者矣，宁不卧薪尝胆，日思所以投雪乎，却乃君臣宴安于湖山。哀哉！予故录出，不特使知当时南北相待之礼耳。
    ○生死一定
    死生一定，当死，虽神医莫治，否则错治，亦无事也。国初苏人葛乾孙，文武双全，以至阴阳、律数、医药、靡不精究，治人不特用药，喜怒顿挫，皆能愈疾，盖术至神巧矣。一日曰：“今年六气淫厉，吾犯咸池，殆将死矣，然必在秋后。”后因挽弓而致死血，过日病作，亟命子煎大黄四两；子以太多，减半，且加别药，饮之不下而添病。知之，曰：“亦无伤，我当明年死。”已而果然。吾侄庆亦善医，尝告予曰：“不知孰先死？”予以子较我年小，无病，又能导引服食，又何以此问耶。一日，出治人，在轿偶胗，曰：“予病矣，回当服药。”至家，不一时而卒。岂非命乎？故圣贤亦无上寿。
    ○元痰潮
    广西融州真仙岩多碑刻，元痰潮亦在焉。本朝胡文穆公为广佥事时，碎之。此文穆自载于己集，谅不诬也。何德毯胶Ｊ保舁此物以行，当时更无一人止之者，宋所以亡也。
    ○自作挽词
    夫至死之际，而犹能自作挽词，亦伟矣。若渊明之歌词三章，了达此理，不待言也。秦少游虽多哀怨怆楚之情，然其实践，不得不然，故东坡亦谓其能齐生死，了物我耳。《渔隐丛话》以坡言为过，惟渊明可当。殊不思陶在放达之时，秦当逐迫之日，言安能不尔耶。予故尝以吴潜谪循州，临终自挽之词，哀尤过秦，亦可谓达；但视其能措辞说理否耳，能则过人远矣。使秦、吴当官之日，亦能如陶辞爵隐去，则临终之辞，亦必有可观者。
    ○稗子
    今人见人家子弟，性虽聪明，而外似能事，所为实非，名曰败子。殊不知乃是稗草之稗，盖似苗而非苗也，《宝积经》说僧之无行者曰：“譬如麦田中生稗子，其形不可分别是也。”
    ○史陈脱王失传
    宣德二年，交趾复叛。九月，朝廷遣安远侯柳升等伐之，选其才且贤者，文臣礼部仪制郎中丰城史安、祠祭主事钱塘陈镛等二十余人同行；后升等败死，寇呼官早降即不杀，而史、陈二公曰：“见危授命。”遂死，十月十八日也。后交践守帅以死节者奏闻，朝廷皆褒赠，而史、陈，守帅不知未闻。后得脱归者，虽言之详，而有可以无官状，不可质，竟泯灭其节。又正统十四年秋，处州贼人叶宗流，哨聚冯公岭，渐侵府县，浙江都指挥脱网，按察司佥事王晟往征之，俱死节焉。处人至今能言其战胜而勇死之状者，天下未知也。景泰中，给事中叶盛，御史林廷举奏立祠以祀之，不果行，亦至泯没。呜呼！使四公之子孙有高官大爵者，吾知其叶、林之奏必行，而杨东里之文为证矣。噫！人心果无忠孝者耶？果专于势利也耶？此特予所知者耳。天下无实而享大名者，反又不知其几耶。
    ●卷十八?义理类
    ○樊楼
    唐朱氵此乱，逼少卿樊系草诏，草成，明日仰药死。国朝方孝孺不肯草靖难之诏；次召侍读楼琏，琏人草受命归，逡巡自缢死。此盖一时畏害，终心有不安者。此固过其不忠者，较之段、方二公，不有间乎？盖笔已屈矣。
    ○祭物
    古人祭奠，物薄而意诚，独取其馨香时鲜之味以荐之焉。故《九歌》以谓“蕙肴蒸兮兰藉，奠桂酒兮椒浆。”《左传》曰：“涧溪沼恐毛，萍繁蘩藻之菜”而已。汉以来，则有“斗酒只鸡”之说矣。今之祭物众矣，名亦工文，因纪于左，以见时之不同也；黍曰芗合，稷曰明粢，稻曰嘉蔬，梁曰芗萁，牛曰茧栗，羊曰柔毛，豕曰刚鬣，兔曰明视、豚曰盾肥，犬曰羹献，雉曰疏趾，鸣曰翰音，鹅曰舒雁，脯曰尹祭，鲜鱼曰廷祭，藁鱼曰商祭。
    ○起复
    丧制未终，朝廷夺情起复，勉其任用，故曰起复。今乃概以来服阕为起复，误矣。
    ○降贼加官
    宋有闽贼廖恩，降后官为右班殿直，尝供脚色云：“并无公私过犯。”时以为笑，予意实为士羞也。后又海寇郑广，朝命官知福之延祥兵，尝为群僚所轻，广故作诗，有曰：“众官做官却做贼，郑广做贼却做官”之句，事载小说，传之至今。夫宋固仁厚，流为姑息。此不竞于敌而为贼侮之事也。本朝贼降必诛，此唐、宋之所以不及也。虽然，今之士夫，无公私之犯，而不愧郑广者，又几人哉？
    ○太宗二箭
    闻见《杂录》载：宋祖宠幸金城夫人，一日，与晋王宴射后苑，劝晋王巨觥，王固辞不饮，曰：“夫人亲折花来则饮。”上遂命之，王乃引弓射杀夫人。宋祖饮之如故。又《铁围山丛》谈载：花蕊夫人入宫，幸之，晋王谏而未黜。一日，与宋祖猎于苑中，亦射杀之。二事皆宋人所书，谅不诬也。夫太宗固为社稷，是矣；而难于太祖受谏，如此割爱忍情，晓人当如是耶？传位必尊杜后之言，太祖之心何心哉？晋王之传，又可背也哉？毕竟晋王死于二箭，天道未必无报也。
    ○攻乎异端
    《荷亭辩论》，侍御卢格著也。解“攻乎异端”，言“攻”字有二义：治辞，则“庶民攻之”是也；击辞，则“鸣鼓而攻之”是也。谓击去异端，斯害也已。昨见宋儒孙奕《示儿编》内有此说，其解尤明白：谓攻如攻人之恶之攻，已如末由也已之已：已，止也。可谓简而明也。
    ○回回教
    回回祖国，《世史正纲》以为大食：《一统志》以为默啜那国。据其数，崇奉礼拜寺，四夷惟天方国有其寺，或实天方也。入中国乃隋时，自南海达广，其教有数种，吾儒亦有不如。富贵、贫贱、寿夭，一定也，惑于异端而信事鬼神矣，彼惟敬天事祖之外，一无所崇，富贵者亦不少焉。吾儒虽至亲友之贫者，多莫尚义，他人不问矣；彼于同郡人贫，月有给养之数，他方来者，亦有助仪。吾儒守圣人之教，或在或亡；彼之薄葬把斋，不食自杀，终身无改焉。道、释二教，又在吾道之下，不论也。尝读《菽园杂记》，言其教祖之诗曰：“僧言佛子在西空，道说蓬莱在海东；惟有孔门真实事，眼前无日不春风。”其高又如此。
    ○荀爽褚渊
    士大夫而无节义，若挞之于市矣，况能为人面斥耶？汉荀爽自作《女诫》，而欲女之再醮，意其必知女之不能节也；女卒自缢以全妇道。岂知子莫如父哉？宋褚渊丰颖器识，见重名流，一旦党齐背宋，致弟照炫之非，而子恨不仕。渊岂不知忠义者哉？利禄之心胜也。呜呼！色与位，人之所好也，不特不从其父，一则致其死，一则致其非，人性之不同，固如此矣。第爽、渊不知何面目终日于家庭耶！
    ○东明木绵庵
    贾似道斋僧而得“木绵庵”三字，蔡京遇毛女而得“东明”二字，岂知皆就死之所。呜呼！异人能变其志可也，明白告其死，庶或动心焉耳，否则安用其报哉？是知天之生奸臣，亦大数之不可移也。
    ○糖人
    孔子曰：“始作俑者，其无后乎？”为其象人也。今以糖城男女之形，人得而食之，不几于食人乎？
    ○名物不当窃取
    文人墨士，每欲携名于山水秀处，固情也；至有产刂人之名而镌己者，则可恶也。若闽人某，去唐磨崖碑刻，而自书忠孝廉节，殊不知后世不见古刻，是欲彰名而反得罪名也。又有见一木石之奇，遂取去之者，若某洞白石观音为某取者是也，殊又不知在山林，则为公玩而可久，在人家，则为私物而易废，醒酒石今安在耶？此皆小人之私者也，若终南山小白石之诗而不名者，何其高耶？
    ○杜贾死牛酒
    杜子美死于炙白酒，贾岛死牛肉酒，呜呼！二公食无珍羞可知矣，人何必食前方丈哉？
    ○书契
    世凡交易契有合同，恐人心之不古也，如朝廷之有符信然，而有义存焉耳。《曲礼》曰：“献田地者，执右契。”朱子曰：“契有左右，左所以御右。然左契，受之义也。”据此，则左为受物，右为献物者之取矣。呜呼！一事之微，古亦有轻重之义乎？
    ○财
    古云：“天下之财，不在官则在民。”自宋言之，岁有西北二边之币，郊庙即有群臣之赐，宜其国乏而民穷也。今读《梦华录》、《梦梁录》、《武林旧事》，则宋之富盛，过今远矣。今天下一统，赋税尤繁，又无岁币之事，何一邑之间，千金之家，不过一二，是皆无储粮者也；及询官府，又无赢余之财，此则何也？愚窃论之，藩府太多，中官太积，而文职多贪。何以见之？韩王一枝，岁得一十六万钱粮，平凉一府不能供也；司礼尚衣监一宦寺之死，银贷动有数万之进，朝廷所不进者又不可计；进士一旦居要地，遂过数十年之财主；台至九卿，不可言也。虽然文职尚有廉者，若夫今日，费出无度，闻之寒心，当国者宜思何以启沃。
    ○烧金
    《宋史?张永德传》云：寓睢阳时，有书生邻居卧疾，永德疗之获愈。生一日就永德求汞五两，即置鼎中，焚之成金，自是日与永德游。一日，告适淮，永德送之，求药法。生曰：“君当大贵，吾不吝此，虑捐君福。”及后永德为将，屯下蔡，淮民中有一僧，睥睨永德，召之，乃睢阳生也，复求前术，僧曰：“始语君贵，今不谬矣；富贵安用为此！”
    又《龙川略志》载：“子瞻从事扶风时，有老僧欲传以朱砂化黄金。子瞻曰：“吾不好此，虽得之，将不能为也。”僧曰：“此方知而不为，正当传也。”是时陈希亮守扶风，尝于此僧求方而不与。子瞻曰：“陈卿求而不与何也？”僧曰：“贫道畏其得方，不能不为耳；贫道尝以方授人。有为之即死者，有遭丧者，有失官者，故不轻传。公慎勿以授人如陈卿者也。”后偶与陈希亮语及此僧所以，陈固求子瞻授之，悔曰：“某不惜方，惜负此僧。”未几，陈以赃败法，于瞻疑以方故，深自悔恨。后谪黄州，陈子忄造在黄，子瞻问其父用此法否？忄造曰：“吾父失官至洛阳，无以买宅，遂大作此，然竟病指痈而死。”
    义甥孙沈某弟兄二人，其弟为人煅银以给食，日亦未足也。不数年，置有室庐妻奴，设四肆，弟兄俱于肆以交易，又数年，身有罗绮，动有银器，往来有显者，迥异于昔日。人言得烧金之术，假煅工以遮人耳目。予且信且疑，无何，兄弟继死，家随以废。其父一日携一书告予曰：“吾儿得此足衣食，今献之于翁，少丐钱谷可乎？”予因益信张永德、陈仲亮之事，召义侄语之，至曰：“沈与北司前某人同为，今亦同弃世矣。”
    呜呼！晏子有言，不义之富，祸之媒也。使永德得方，未必不没官也；而东坡遭谤遭谪，岌岌穷途而病死者，亦或曾试此耶？
    ○元德秀死
    唐元德秀退居安陆县，去家独处一室，值大雨水，七日不通，馁死。中书舍人卢载为诔文曰：“谁为俯君，犬必啖肉；谁为府君，马必食粟，使我元君，馁死空谷。”丁用晦载之于《芝田录》，以为美事。予意卢子不当以二畜比之，正史传中之赞，何其优耶。然其清贫固也，但卒于家，不闻退居安陆，此又不知从何来。
    ○奇物不可守
    书画古玩，自有国而言，至宋徽宗之世，可谓极备，观其书谱、画谱、博古、考古图可知矣；惜乎胡骑一人，零落漫毁，百不存一。自家而言，一聚此物者，必然败去，岂非物之美者，人心所在，鬼神临之，大有大异，小有小异，不可聚此，以为子孙可常守也。
    ○太常黄冠
    尝读《周礼》，天子大祀，大宗伯主礼，大司乐主乐，皆明德新民之士，圣贤之徒也，所以肃虔百职，感格上帝，妥侑神人者在是。岂惟集事完礼文而已哉。今乐既作于神乐观之徒，而赞相行礼者，又皆太帝之黄冠，天朝大礼大乐，付于斯人，甚非序和情文之道也，神安可以格耶？
    ○岳刘之对
    宋张浚问岳飞曰：“王德淮西军所服，浚欲以为都统，命吕祉以督府参谋领之如何？”飞曰：“德与郦琼素不相下，一旦擢之在上，则必争；吕尚书不习军旅，恐不足以服众。”浚曰：“杨沂中、张俊何如？”飞曰：“张宣抚，飞旧师也，暴而寡谋；沂中视德等耳，岂能御此军哉！”浚艴然曰：“固知非太尉不可也。”飞曰：“都督以正问飞，飞不敢不尽愚，岂以得军为念哉。”
    我太祖尝欲用杨宪为相，以问刘基，基曰：“宪有相才，无相器；宰相持心如水，以义理为权衡，而己不与焉；今宪不然，宁不败乎？”帝曰：“汪广洋何如？”基曰：“此褊浅，观其人可知。”又曰：“胡惟庸何如？”基曰：“此小犊，将偾辕而破犁矣。”帝曰：“吾知相无以愈于先生者。”基曰：“臣非不和，臣疾恶太甚，又不耐繁，为之，且孤大恩。”
    夫谋事于人，正欲人之有言也；今不惟言之不从，而反憎疾焉，后虽事验，而武穆、诚意先已为之解官矣。岂魏公不曰忠，而太祖不英明耶？问之屡而无一是焉，则问者自以为愧；而直言之难受，不觉其忤也。呜呼！古人尚直，问且不能受言，使无从而直言，安望其以理之是非而足凭耶？予于二事，信哉直道难容于世。
    ○父子异性
    愚尝读《朱子语录》，中载东坡之子过、范淳夫之子温，皆出入梁师成门下，以父事梁。梁妻死，欲以母礼为服，忌某人而衰就之，文公语门人：“惜其名人之子有此。”予思本朝兵部尚书茹常，衡州衡山人也。太宗入靖内难，首先劝进即位，遂封忠诚伯。后死，召其子镛袭爵，镛以父在功罪之间，不肯受。又宋晟以父开国功袭都督，定远人也。建文时，通谋于燕，其子竽艘粤φ剿烙诹殍怠Ｋ铡⒎犊晌郊辱乃尊，茹、宋可谓有愧乃子，不知平日家庭之教何如也？此见其忠义廉耻之心，大分天生成也。
    ○乐奏天人乐器起止
    由冬而春，阳之所由生，阳生而后有天，故冬至祀天神；祀天神而用黄钟九变之乐，盖天为阳之尊；黄钟九寸，九为阳之极，故黄钟，子月之律也。人死，魂归于土，四时祀人鬼；而用太簇八变之乐者，盖人生于寅，太簇，寅月之律；又宫五之位属土，始终于此奏之。则魂与音发动，故降也。又乐之降神者，盖紫微垣在子，而角应之；太微垣在卯、酉，而宫征应之；天市垣在辰，而羽应之；故奏数音之气，发动于三垣，宜乎天神之降也。А⑽狳，为乐之起止者，е形仰而敷，象东震发宣之义；震为雷，雷主声，所以起乐也；吾之形为虎，而伏虎为金兽，应秋也，虎亦主声，今伏而无声，若阳气之收敛衰谢矣，其背之龃龉，气不畅也，所以止乐也。金石为乐之始终者，八音之中，惟金石有自然之音，不假人为故，所以为乐之始终条理耳。
    ○七七义
    世以死者七日，为受罪之时，遂作佛事以解禳。此固妄诞之论，然传袭之来既久，远迩相同，亦必有故。问其人不知也。常思以为虞祭有七之义，此亦未通。后续《论衡?订鬼篇》有曰：有鬼者，甲乙之神；甲乙者，天之别气。人病死，甲乙之鬼至矣。然而杀鬼之至者，又庚辛之神，何如验之？以甲乙日病者，死期常在庚辛之日也。予以是思之，此则五行相克之理，如木日鬼，金为之杀；金日鬼，非火为之杀乎？推之七七之说，亦是此理，以其相克之期，故为之禳解，遂延增妄诞之说也。然亦未知王论何从生。予推之者何如？姑识之以俟明理君子。
    ○门生弟子
    新传业者为弟子，弟子复传于人为门生；故《史记》曰七十二弟子传，而欧阳公为转相授受者曰“门生”。
    ○韩项亮懿
    伊川先生曰：“韩信与项羽，诸葛亮与司仲达，不曾合战，更得这两个战得几阵，不妨有可观。”予以楚围汉于彭城，汉追羽垓下，信常在之也；或以诳之，或以待之，信不能独当一面，如云长之取颜良，是可知矣；观羽初败秦兵，而诸侯不敢仰视，其勇可知矣，信岂羽之敌哉；若论智谋，羽或不如信也。懿拒亮于上わ，按兵不敢动；后至卤城，为贾诩嗤笑；一交兵间，则又丧其将军张ぃ还燮涫芙磬之辱，叹孔明为奇才，懿岂亮之敌耶？此又智勇俱不如者。噫，若四人者，岂必待其亲相交战而后知其高下哉，即此已可观矣。至如孟子、庄子二人，俱常游于齐也，胡乃不相遇而一辨，以观其胜负？一则以实而实天下之虚，一则以虚而虚天下之实，是真可惜也欤！
    ○樊执敬
    樊公执敬，字时中，独航其号，世为郓人。至正间，为浙江参知政事。十二年，徐寿辉自徽犯浙西，公宿卫于省，省吏次第引去，公独披甲上马，率卫兵不百，急出与贼战，从者止之。公曰：“吾守封疆，去之非义也。”至省口，遇遁将，以孤兵且散，控马首返。公怒，以刀斫其人，遂跃逆贼于天水桥，巷战以死，其妻与子溺于西湖。公死二月，姚园寺僧雪，率杭人立祠于天水院，岁时祭焉。杨铁崖时为文纪之。又尝见公《观潮诗》于《霏雪录》中，诗云：“烟波闪闪海门开，平地潜生万壑雷，大信不亏人不死，浙江亭上看潮来。”然其诗虽未工，而公平生之志亦可见矣。然公死节，史已录之，但不如此之悉。
    ○圣不可知
    士非天分之高，则知识不远，非学问之功，则义理不明。大凡学艺，初则勉强，勉强则有迹，人因得以及之也；事熟则精，精而巧，巧则神，若师旷之音，输子之工，养由基之射，皆熟而神生焉。圣人之于天理，亦至精至熟，神妙不测，人岂可得而知哉？此孟子曰：“圣而不可知之不谓神也。”
    ○文盛乃衰
    古人云：诗盛于唐，乃衰于唐也；字盛于晋，乃衰于晋也。盖以诗虽至唐而警拔，闾里之人不知矣；字虽至晋而神变，巧媚之态极矣；其子明白古拙何有哉！今杭之举业之文，可谓盛矣，然究其实，则皆录诸书藻丽之语；货近时泛巧时文，读不过二三册，遂高举而夺魁矣。呜呼！此岂非其衰耶，而于古人读经读史之学何如哉。虽然，邵子天人之诗曰：“也由天道，也由人意。”今辨此者，亦气运使之然也。李西涯又云：“文章固关气运，亦系习尚，非人力所能挽回。”真知言哉！
    ○说郛
    陶南村作《说郛》百卷，盖仿曾忄造之《类说》而为者。然《类说》删取精到；而《说郛》如未删之书，不若不删，总而名之，如《百川学海》可也。杨文贞公士奇尚不取其《书史会要》。《水东日记》曰：“如见《辍耕录》，淫亵之事，尤可鄙也。”余则曰：《说郛》不独淫亵，而鄙俚无稽者亦有之。但《辍耕》多抄旧书如《广客谈》，《通本录》为己作，是其下也。孙在雅谓：书木叶而成者，伪言也。似《书史》为至当者。
    ○立武后
    贞观二十二年，太白屡见，太史奏女主当昌。民间秘记又云：唐三世后，女主武王有天下。太宗因疑左武将军李君羡，诛之。李淳风又奏：“臣仰观天文，察其人已在宫中。”如是之明白矣。至永徽五年，拜武昭仪。明年，欲立为后，意时才去先朝方十余年，长孙无忌、褚遂良、韩瑗、来济，虽皆极口切谏，何无一言及占传之事，并先帝欲诛之意耶？以为先时朝廷闭不宣泄，则民间又传有秘记，而无忌等又国之元老，宜其旧知者矣，以为当时不可显白，则未立之时，正可以是证之也。诸公无一言之及此，然后知为唐室之数也。
    ●卷十九?辩证类
    ○改元
    上古无年号，不过纪甲子而已，世以始于文帝后元年，不知后元由前有元年，故称后也。如景帝则又有中元、后元，皆欲延年之意耳。至武帝建元年，方为有号之初，而刘氏据《封禅书》得鼎改元，辩以年号之起，实在元鼎；其前皆有司追补，以足武帝之始。又据元封改元，始有明诏为证，而夹氵祭郑氏，亦以为是。予以既为元封改元，始有明诏，则当以元封为始，又何为年号之起，实在元鼎。然则元狩因得白麟而称，元光因见长星而称，又何不可乎？至于元封有诏，偶尔因是年巡边封禅之后，大颁天下，故曰以十月为元封，不当据此即以为始。若以其前有司补称，则末年复如文、景称后元一、二年，又不可以补其名耶。但光武建武，共该三十三年，至三十一年之时，因封禅后，又加中元二字，犹景帝中元意也。今史即以为改元，明系以中元，另起错矣。观范史于《祭祀志》内载，本年封禅后赦天下之诏曰：“以天下三十二年为建武中元元年。”尚冠建武于首可知也。大抵一帝止是一号，最为有理，但遇事遇端，遂屡易之，岂如本朝高出上古。
    ○汤泉
    汤泉在处有之，惟温热不同，皆有硫黄之气。书载骊山、黄山者无腥焉，人皆祖《博物志》。凡水出石硫黄者温，予考《本草》石硫黄出东海牧羊山谷中及太山、河西山，矾石液也。然则于地之泉，何所系耶？而汤泉之地，又出于三山之外也。就而言之，予又亲见巢县汤泉，与河流止隔尺许，岂石黄所流之水气不通于彼欤？唐子西以谓自是水性一种，如人吹气则寒，呵气则热，予意人气之有温凉，如天之气然也；岂人之津液，亦有寒热者耶？不可概论明矣。昨读耿南仲《黟山香溪泉记》有曰：“泉盖朱砂所发，好事者汲以澄砂之药。”《苕溪渔隐》亦曰：“黄山是朱砂泉，春时色红以此。”复思《本草》有土硫黄出溪涧中，多腥臭，在处有之；然则泉既有腥，安知澄之无黄也。隔咫尺而寒热所分者，此地脉所来之源不同，其温热相去者，黄之于地有多寡，而源之来也有远近耳。以此论之，苏子诗谓：“自怜耳目隘，未测阴阳故。”岂非因一石字及有无腥者惑之欤？若骊山之无腥者，李贺诗云：“华清宫中Ｂ２４石汤，徘徊百凤随君王。”此又源之出于Ｂ２４也。又闻出硫黄之地，泉反不热，此则气既泄之于外，而地脉又或不通于泉也。若谓诸泉可以洗人疮疥，益人颜色，以昔人诗有“谁知马上腰金客，洗去尘颜换玉颜”之说；又谓始皇被神女唾生疮，入汤立愈。殊不知诗乃好事者之为，而始皇事实妄诞。而《本草》温汤之下又不收也，吾尝亲浴温泉，翼日，疮发于背，故《本草》以诸疯疾在皮肤者可浴，浴干当大虚惫，宜即补养，余则不可轻入。诸疮非疯也。近时燕泉何先生，反以神女之事出于《本草》，今并书之。
    ○淡菜
    杭人食蚌肉，谓之食淡菜。予尝思之，命名不通，如以淡为啖固通，而菜字义亦不通。又尝见《昌黎集》载：孔为华州刺史，奏罢明州岁贡淡菜。亦是此淡字，竟不能通。后见广人云：南海取珠者名曰不А８且园鋈饽巳≈槿怂常食者耳，贱之如菜也，其义始通。后读《辍耕录》，益知久有乌不В则孔奏之字亦讹书者；予若改为啖食之啖，则又为改金银车者乎。
    ○老泉为子瞻号
    老苏号老泉，长公号东坡，人所共称也。而叶少蕴《燕语》云：苏子瞻谪黄州，号东坡居士，其所居之地也；晚又号老泉山人，以眉山先茔有老翁泉，故云。又梅圣俞有《老人泉》诗，东坡自注云：“家有老人泉，公作此诗。”又尝闻有“东坡居士老泉山人”八字共一印，而吾友詹二有东坡画竹，下用“老泉居士”朱文印章。据此，则老泉又是子瞻号矣，然岂有子犯父号之理？而欧阳公作老苏墓志，但言人号“老苏”，而不言其所自号，亦可疑者，岂此号涉一老字而后人遂加其父耶？叶、苏同时，当不谬也。
    ○名同人殊
    尝见南越伏波庙一碑，以伏波将军姓路氏，心且疑之。后读《前汉书》，武帝时有路博德讨南越，封伏波将军。始知马援讨交趾，亦南越地也。今世止知马援也，若三国魏将夏侯叮亦封伏波将军，不因南越者众也。彼如徐稚子下陈蕃之榻，而周ギ亦下陈蕃之榻；稚子则见于《本传》，而周ギ事见于《陈蕃传》中；亦两人而一事，世止知徐飨也。又赤松子，神农时雨师，乃张良欲从之游者，事见刘向《说苑》，晋黄初平叱石者，因易姓为赤松子，见葛洪《神仙传》，今金华赤松观，乃其升仙地也。今人止知张良之言。又葛洪炼丹于罗浮山成仙；晋咸和时人葛贵，一名仙翁，亦炼丹而成仙者，梁大同时人，今人即以葛洪为仙翁也。又汉明帝时，叶令王乔，乃飞舄者也；周时王子乔，吹笙者也。《神仙传》曰：“蜀人王乔，食肉芝者也。”《史记?封禅书》注：“缑氏仙人庵王乔，犍为武阳人。”亦四人同名而皆仙，世止知叶令王乔，因注之。
    ○红叶诗
    红叶题诗，凡有五焉：《本事诗》云：顾况在洛，乘间与三诗友游苑中，坐流水上，得大梧叶，题诗云：“一入深宫里，年年不见春；聊题一片叶，寄与有情人。”况吸日亦题叶放于上流，诗云：“愁见莺啼柳絮飞，上阳宫女断肠时；君恩不禁东流水，叶上题诗寄与谁？”十余日，客来苑中，又于水上得叶诗以示况，曰：“一叶题诗出禁城，谁人酬和独含情？自嗟不及波中叶，荡漾乘春取次行。”《云溪友议》云：明皇时，虢国宠盛，宫女咸怨，书落叶随御沟水流出云：“旧宠悲秋扇，新恩寄早春，聊题一片叶，将寄接流人。”顾况闻而和之，即前四句，无后复出之事。又卢渥应举，拾红叶于御沟，置之巾笥，及宣宗省放宫人，而卢娶其一宫人，偶睹红叶，吁嗟曰：“当时偶题，不意郎君收藏。”遂为奇事。诗云：“流水何太急，深宫尽日闲；殷勤付红叶，好去到人间。”《北梦琐言》云：“进士李茵，尝游苑中，见御沟红叶题诗，句曰，与卢渥同。”《玉溪编事》云：侯继图秋日登大慈寺楼，倚栏，忽木叶飘坠，上有诗曰：“拭翠敛愁蛾，为郁心中事，搦笔下庭除，书成相思字。此字不书名，此字不书纸；书向秋叶上，愿逐秋风起，天下有情人，尽解相思死。”《谈薮》以为虽出多书，止则一事，传记者自异耳。予逐书细考，意此必三事也：《云溪友议》第一段，即《本事诗》之纪也，名既同矣，虽有“旧宠”、“新恩”二句，韵脚又是，焉知记者非忘之而自补之耶？若李茵者，即卢渥之事，此《北梦琐言》之差记而事故略焉，不然，何其诗之同邪？侯继图诗既不同于二人，事亦大异，岂可因题叶而即以为一事目之也？况《云溪友议》一书而纪二事，岂有差之理耶？但后之小说《流红记》，又讹而为于讨事，言多鄙妄，此则可笑。
    ○虾蟆类毛颖
    韩昌黎答《柳柳州食虾蟆》诗，大类《毛颖传》，其曰：“虽蒙勾践礼，竟不闻报效，大战元鼎年，孰强孰败挠？”此尤其似者也。吴人多喜食之，至春时，鼓吹满野，无赖男子取以为生，而价亦不廉，此诗末云：“而君复何为，甘食比豢豹。”是如此味者，不独吴人然也。
    ○巾箱板
    今人以小板书册为巾箱板，以其可置于巾箱也，不知起于南齐衡阳王钧。
    ○适怨清和
    李商隐《锦瑟》诗中二联，苏子谓藏“适怨清和”四字，尝举所以告欧阳也。后人不知，遂以苏公自得之见。然《古今乐志》曰：锦瑟之为器也；其柱如弦数，其声有适怨清和之音。
    ○南濠误纪
    姑苏少卿都南濠穆，博学好古，著述满家，一时人物所不及也。文跋中有记宋思陵宸翰一条，误以王伦为王文正公旦之弟也，一时不思。文正乃真宗时相，年齿之远，岂至高宗时耶？此白璧微瑕，于予有忘年之爱，故为正救之忠臣耳。
    ○大夫松
    五大夫，乃秦爵之第九级者，接《史记》云：封其树为五大夫。后人不解，谓松封大夫者五株，且唐陆贽作《禁中松》诗云：“不羡五株封。”又李商隐有《五松驿》诗云：“独下长亭念过秦，五松不见见舆薪。”遂漫延而不可解矣。有辨之者，尚未明白，独《云谷杂记》引如曹参赐爵七大夫，迁五大夫是也。何其快哉！予又思今上虞有五大夫里，必当时有此一等之爵者居焉。
    ○历代狱名
    夏曰均台，又曰念室；殷曰动止，曰桌铮恢茉秽魍粒曰稽留，曰深室，曰虎穴；秦曰囹圄；汉曰若卢，曰都传，曰寺互，曰请室、狴犴；晋曰黄沙；魏曰司空；总名曰圜扉、圜墙。
    ○澄心堂纸
    澄心尝纸，陈后山以谓肤如卵膜，坚洁如玉。此必见之，而言之得如此真也。但在宋时亦罕睹，刘贡父诗云：“当时百金售一幅，澄心堂中千万轴；后人闻此那复得，就使得之亦不识。”予尝见一幅，坚白则同，但差厚耳；及宋板所拓六帖之纸，亦似之，又觉差少黑也。世以此纸为宋物，殊不知澄心堂及南唐烈祖徐知诰金陵燕居之名。宋时即误以为知诰之子元宗所造，《诗文发原》以为后主所造，皆非也，故《后山丛谈》辩之。今《徽州志》又以为出于彼地，与李廷帜为二绝，则误之尤甚矣。谅后山宋人，且尝见之，辩为烈祖所造无疑。惜欧阳公亦曰“但不知出处”。
    ○僧寺观
    汉明帝闻西天竺国有号为僧者，知往过未来之事，遣蔡实确弥。始摩腾，乃要归汉。后听阳城侯刘峻等出家，则中国渐有僧也。至于五胡石、苻之世，则又大漫矣。然摩腾初来，舍于鸿胪寺，寺盖待纳四夷宾客之馆，故秦名典客者即是也，白马驮经，并藏于是。后明帝于东都城门外另立精舍，以处摩腾与经，遂名曰白马寺，此僧寺之所由始。若夫止以寺名，非可专于佛也。叶梦得《石林燕语》以白马寺即汉鸿胪旧馆，但改鸿胪为白马耳，故后世浮屠之居曰寺。此非也。堂堂汉朝，更不能创一佛寺，而即以待纳四夷之馆为之耶？又观之名有三：一曰藏书所，汉东观是也；一曰游观处，谢玄晖赋属玉观是也；一曰高可望，黄帝内传置元始真容于高观上是也。今老氏居本高观始，然亦非专于老也。至宋徽宗专尚老氏，宣和元年，因降手诏，尽改天下之寺曰宫，改院曰观，改僧曰德土，改尼曰女德，又尽废铙钹之类，纳之官府，此又不可不知也。
    ○重名美妇
    汉有飞燕，唐宝历中亦有飞燕；与元稹私者崔莺莺，与张浩私者李莺莺；郑还古通者沈真真，韩真卿通者谢真真；山谷赠诗者费盼盼，建封娶者关盼盼。
    ○锦瑟无端五十弦
    《锦瑟》诗，玉溪生作也，《续笔》解云：说者以锦瑟为令狐丞相待儿小名，此篇皆寓言，而不知五十弦所起。然既举其名，而复引诸书明箜篌之义，似将以箜篌为锦瑟也；且言起于汉武后，虽能引《史记?封禅书》之说，亦不能引《世本》五十弦起于伏羲，知尾而不知首，可哂也。况五十弦之义，一无所解，按《琴瑟中论》曰：朱襄氏使士达制为五弦之瑟，瞽叟判为十五弦，舜益之为二十三，又有二十七之说。以理考之，乐声不过乎五，则五弦、十五弦、小瑟也；二十五弦，中瑟也；五十弦，大瑟也；彼谓二十三、二十七者，然三于五声为不足，七于五声为有余，岂非惑于二变二少之说而遂误耶？观此，则弦之多寡有自矣，若锦瑟云者，即大瑟之谓也。故《古今乐志》云：锦瑟之为器也，其弦五十。但无端二字，似乎不通，俟知诗者详焉。
    ○箜篌
    箜篌，本师延为空国之侯所制，故名之也。后出桑间濮上，师涓为晋平公鼓焉；郑、卫分其地而有之，因命淫乐为郑、卫焉。故《释名》曰：“靡靡之乐。”《乐府录》亦曰：空候乃郑、卫之音，以其亡国之声，故号空国之侯。讹而为箜篌是也。应劭以汉武令乐人侯晖所作，以祠太乙，杜佑因曰：“因乐人之姓，非师延所作。”非也。盖春秋时已有之矣，其形似瑟而小，其弦有七，用木拨弹之。近杨状元慎得其器于蜀，左史李芝山云，侯晖损瑟之二弦，加筝之九弦，为二十三弦，其音多擘，其声多靡。又曰：至宋大晟乐，改为十四弦。经李知几之诗为证，此必然也。呜呼！其器久无，其音绝传，今有之，惜未见耳。予又考古辞《公无渡河》、隋《昔昔盐》，多弹此器；唐李凭最为妙手，故杨诗云：“本是空侯乐，今为蜀国弦；新声晋师发，旧谱李凭传。”
    ○伯夷叔齐考
    尝见《论语》疏引春秋《少阳篇》云：伯夷姓墨，名允，字公信；叔齐名智，字公达；伯长叔次也；夷、齐，谥也。胡明仲以为彼以去国隐居终身，又谁为之谥哉？如伯达、仲忽，名也已。予以既为之名，则少阳所云姓名，又何谓哉？或者死后人谥之耳。且谥法曰：执心克庄曰齐，安心好静曰夷，庶可加也。惜《少阳篇》不知是何书也，后又见《孔丛子》注：夷、齐之父墨胎氏，名初，字子朝。
    ○名讳寿堂
    生称名，死称讳，自古而然。故古今名公作亭堂等记，则曰公名某，作志名神道碑，则曰公讳某。今人不察，于是凡遇人则请问曰尊讳，答人者曰讳某。又称人之母曰寿堂，以谓崇敬，殊不知邱墓祭祀之处乃寿堂也。按陆土衡挽歌云：“寿堂延魍魉。”注曰：“寿堂，祭祀处也。”言既死于祭祀之处，独相处魑魅耳。林甫有《寿堂诗》曰：“湖外青山对结庐，坟前修竹亦萧疏，茂陵他日求遗稿，犹喜曾无封禅书。”观此可知矣，今皆背义而言，可发一笑。
    ○延陵碑
    延陵季子碑在镇江，其文曰：“有吴延陵君子之墓。”世传为孔子书，《学古编》以为古法帖，止云：“呜呼！有吴君子而已！”篆法敦古，似乎可信。今碑妄增“延陵之墓”四字，除“之”字外，三字是汉人方篆，不与前六字合；又音“君子”字作“季子”，显见其谬。盖汉器蜀郡、洗郡，“郡”字半片，正是此“君”字也。欧阳公《金石录》又以为孔子平生未尝至吴，盖以《史记》世家考之，推其岁月踪迹，南不逾楚之故。复引张从申《疑记》云：旧石湮灭，玄宗命殷仲容模拓以传。是开元以前已有本矣。予按欧阳、子行，皆辨非孔子，明矣。或者即仲容所书，借孔子以欺世，此秦观所以疑唐人之所书有见也。《丹铅续论》又谓：陶潜作《季札赞》曰：“夫子戾止，爰诏作铭，谓题有吴，延陵君子。”此可证为古有。据此，则子行敦古可信之言又是也，但陶集无此赞，载艺文集，知今非全集也。
    ○王公孙弘
    公孙弘有五：一在齐，为孟尝君见秦昭王；一在中山，为参乘，言司马喜相求；其一在越，断发为王骑；其一为汉平津侯；其一明帝时幽州从事，交通楚于英，见于虞延一传。
    ○蒙茶
    世以山东蒙阴县山所生石藓，谓之蒙茶，士大夫珍贵，而味亦颇佳，殊不知形已非茶，不可煮饮，又乏香气，而《茶经》之所不载。蒙顶茶，四川雅州，即古蒙山郡。其《图经》云：“蒙顶有茶，受阳气之全，故茶芳香。”《方舆胜览》、《一统志?土产》，俱载蒙顶茶。《晁氏客话》亦言，雅州也。白乐天《琴茶行》云：“李丞相德裕入蜀，得蒙饼，沃于杨饼之上，移时尽化，以验其真。”文彦博有《谢人惠蒙顶茶》诗云：“旧谱最称蒙顶味，露芽云液胜醍醐。”吴中复亦有诗云：“我闻蒙顶之巅多秀岭，恶草不生生Η茗。”今少有者，盖地既远，而蒙山有五峰，最高曰上清，方产此茶，且常有瑞云影相现，多虎豹龙蛇，人亦罕到故也。但《茶经》品之于次。若山东之蒙山，乃《论语》所谓东蒙主耳。
    ○公
    程济之事，已载于“奇谑类”矣，乃朝邑志之言。予以志或纪怪，近时之事可妄传耶？况以革除遗事中相同。昨见后汉《公鸨》，亦曰公鹩稣嫒耍服神药后，移意万里即到；又知鸟兽语，则知程事不诬。且汉人刻之金石，惟恐后人之不信也，然其得神药即能如此，是不假修为，而亦数也夫。
    ○州名称讹
    东汉严光本姓庄，因避显宗之讳，遂称严氏。范晔作史，不究其由，遽曰严光，其台其滩，遂俱以严称，循习之讹，已可笑也。宋宣和间，方腊作乱，又遂改睦州为严州，至今不知其义，尤为可笑。故宋俞无德有诗曰：“千载英风想子陵，钓台缘此几人登？谁知避讳更严氏，滩与州名总误称。”此已见于他书，奈无此诗之明白也。又如苏州，因吴王杀伍子胥投之江中，后人怜而立祠于江边之山，遂名胥山；吴王又筑台于山上，人亦称为胥台也。吴既国灭，台亦无矣，人又称为孤胥山，言独胥山在耳；及称台，亦曰孤胥台。奈何吴人称胥为苏，讹孤为姑。后隋平陈，因姑苏山名，遂更郡为苏州，至今山、台俱名为苏也。故《苏志》志姑苏苏山曰：“旧名姑胥。”可知矣，然“姑”字又讹。如苏之匠门，因干将墓故名，吴人称将为匠，今改别名矣。
    ○神灯
    《草木子》载：圣灯，俗曰神灯，天下山之大处，往往有之。故数峨眉、衡山、匡庐等处，谓山之精英之气，发之为光怪耳。予意此固理也，故传有圣灯岩之名。然时有神祠之地，每每人亦多见，何也？盖兵死之人，牛马之血，皆足为磷，岂有生也有来，而死也有为者；英灵之气，又不可成光焰耶？但彼之圣灯为常，十之九也；此灯为变，十之一耳。
    ○黄堂五马
    《孙觌尺牍》曰：“苏郡太守之堂，数因失火，以雌黄涂而禳之，故曰黄堂。后天下尽称之。”非也。天子之居曰黄闼，三公曰黄阁，给事曰黄扉，太守曰黄堂。《遁斋闲览》云：汉时朝臣出为太守，增一马，故曰五马。盖汉制公卿皆驷马故也。若曰：北齐柳元伯五子同时领郡，时称五马，非矣。
    ○龙
    《易》乾卦三爻，皆取龙为象，盖阳物也。《埤雅》云：龙卵生，阳物也，具九九之数。《戴礼》、《说文》皆以龙为鳞虫之长。古今所言，不过如此。昨见《伊川语录》谓：“龙谓阴物，出则湿气蒸然成云。”又曰：“龙只是兽，茅山华阳洞常有之，形状殊可爱，然不啮人，五台山者则伤人矣。尝有人穿地得卵，寄于金山寺中，龙能涌水入寺取卵。”又曰：“龙以卵生，亦非神物；更一等龙，必须胎生。”愚意龙为神物，变化不测，如《笔谈》所纪彭蠡一事甚明，恐茅山所有，即古人之豢龙，非真龙也，乃其形相似者。若以为阴物，恐必不然，不知何据也。曰兽类，曰胎生，证之诸书不同。予意传云，龙生九子为某为某，此亦兽之类欤？故《本草》收入兽部。至于胎生，则《本章》有龙胞龙胎之物，陶隐居自以亲见，形体俱存，此又或有胎生者也。不料，大儒误之耶？抑传写者误之耶？录俟博物君子。
    ○蚕
    《皇图要记》曰：伏羲化蚕为丝，又黄帝四妃西陵氏始养蚕为丝，而干宝《搜神记》以为古有远征者女，思父，语所养之马曰：“若得父归，吾将嫁汝。”后马迎父归，见女辄怒。父杀马，曝皮庭中，忽卷女飞去，下于桑间，化蚕。故《乘异集》载：蜀中寺观，多塑女人披马皮，谓之马头娘，以祈蚕也。予意化蚕之说荒唐，而西陵氏养蚕者为是，但世远不可稽也。若干宝所记，但因马头娘一事，遂驾空而神其说。所谓马头娘者，本荀子《蚕赋》“身女好而头马首者欤”一句。又荀子尝为兰陵王，或世讹而为马明王也，此干宝、《乘异》，皆因言以成讹耳。但蚕乃马精所化，故古人禁原蚕，恐伤马也。白戤ú喜谅沓荩马即不食，可见矣。欲祀其神，古者后妃享先蚕。先蚕，天驷也，非马之精而何？汉旧仪又曰：“蚕神，苑窳妇人，寓氏公主。据此，则始于西陵氏可知，故世以蚕为妇人之业也。
    ●卷二十?辩证类
    ○陶诗纪甲子
    五臣注《文选》，以渊明诗，晋所作者皆题年号，入宋但题甲子，意谓耻事二姓，故以异之。后世因仍其说，虽少游、鲁直，亦以为然也。治平中，虎丘僧思悦编陶之诗，辩其不然，谓渊明之诗，有题甲子者，始庚子，距丙辰凡十七年，诗一十二首，皆安帝时作也。至恭帝元熙二年庚申，始禅宋，夫自庚子至庚申，计二十年，岂有晋未禅宋之前二十年内，辄有耻事二姓，而所作即题甲子以自异哉？矧诗中又无标晋年号者，所题甲子，偶记一时事耳，其说出而旧疑释矣。后蔡采之《碧湖杂记》又云：元兴二年，桓玄篡位，继而刘裕秉政，至元熙二年始受禅，前此名虽为晋，实则非也。故恭帝曰：“桓玄之时。晋氏已无天下，重为刘公所延，今日之事，本所甘心。”计时逆推，正二十年也。盖渊明逆知末流必至革代，故所题云云。
    以予论文，若唐若宋，天下危而复安，常有之也，岂可逆料二十年后事耶？故唐韩贬后之诗，亦纪甲子耳。后因全忠篡唐，人迹遂以为有渊明之志。蔡说谬矣。惜思悦尚辨未至，若曰：“二十年间，陶诗岂止十二首耶？且未革之时，逆知即题甲子，而永初、元嘉之作，反不题甲子，何耶？至于《述酒篇》内“豫章抗高门，重华固灵坟；流泪抱中叹，平生去旧京。”正指宋迫恭帝之义，又何不题甲子耶？盖偶尔题之，后人偶尔类之，岂陶公之意耶？因复辨之，以足思悦之义。
    ○王昭君
    昭君名嫱，初以良家子选入掖庭。汉元帝时，呼韩来朝，敕以宫女五人赐之。昭君入宫数年不见御，积悲怨，乃请掖庭令求行。此前汉《匈奴传》之方也。《西京杂纪》乃云：帝常使画工图形，按图召幸；宫人皆赂画工，独王嫱不肯。后匈奴求美人为阏氏，上于是按图以昭君行。按《前汉书》作于班固，《杂纪》乃葛稚川者也。稚川自云：《杂记》即刘歆之《汉书》，而班固所取，不尽二万许言，及小异者，录成此书，余则固已全取为《汉书》矣。观此，则非小异，理当相同；或班史不载可也，今既载之，当以班史为是。盖班则汉人而葛乃晋人也，亦或传写之讹，不可知。惜其葛言一出，而后世论者，只据《杂记》之言，而不知昭君之实也。就如《杂记》所言，又当时画工，人皆止知毛延寿一人，而不知同时有刘向、陈敞、龚宽、杨杜、樊青等俱弃市。此又《乐府解题》所载。
    ○换鹅经
    羲之书经换鹅事，张汉《云谷杂记》辨之甚明，但文多而难备录，盖以羲之两次事也，今予略具辨，直著其义于左。一书《道德经》，是偶悦山阴道士之鹅，求市不得，因为之写换也。此出传中所谓“写毕，欣然笼鹅而归”。一书《黄庭经》，亦山阴道士好黄庭，又知羲之爱白鹅，逆以数头赠之，得其妙翰。俱缘以写经换鹅，故后人指为一事，辩之纷纷也。独李太白于《右军》诗曰：“右军本清真，潇洒在风尘，山阴遇羽客，爱此好鹅宾，扫素写道德，笔精妙入神，书罢笼鹅去，何曾别主人？”又《送贺宾客归越》诗：“镜湖秋水漾晴波，狂客归舟逸兴多，山阴道士如相见，应写黄庭换白鹅。”此可知矣。至若衍极之论固精，恐白不至如此误也。
    ○两冰清琴
    冰清古琴，有见二处，其一岳珂《呈史》所载，为大历三年三月三日雷氏斫，贞元十一年七月八日再修；其一周公谨《云烟过眼》所载：为唐开成中郭亮制，建中靖国修。未知孰是。
    ○阳秋误记
    宋葛常之作《韵语阳秋》，好处固多，然以三国吴人曹弗兴错认为曹霸，误矣；又谓高适作《送人赴越上》诗，即用张翰莼鲈故事，被人讥非其地。解曰：汉地里志，吴县隶今会稽。殊不知高适既错，而《阳秋》之解亦错也。苏、松、常、镇四府，秦汉名为会稽郡，非越之会稽也，以为今之会稽可乎？但春秋时因越并吴，苏、松尝一名为越矣，然终不可易其久名之越，况在于唐时，可用暂称之名也乎？高因古书中有会稽、三吴之称，遂不考而用之，葛又不特错为之解，且又不知苏、松真尝称越来。如知之，必以并越解之矣。
    ○针毡
    世皆以人性不堪处如坐针毡，不知出晋武帝，太子舍人杜锡亮直忠烈，太子恶之，置针于赐坐毡中，刺之流血。遂有此言。
    ○纶巾
    纶字世人皆知两音：一曰伦，一曰关，而不知其故也。盖伦巾韵同而音近，诗法所忌也，故读曰关。皮日休有“白纶巾下发如丝”之句，有一本注作“关”，想始于此。《韵会》虽有两收，皆引释于伦字之下，而无一字及关字义，且关字仍注龙春切，则依旧当为“伦”字矣。其所以二收，正因韵书起于沈约，若《说文》止于一收，为可知矣。
    ○七丈佛
    《集异记》载：隋开皇中，并州释子澄空，铸铁佛高七十尺，三铸舍身而后成。转世为李保造平等阁以覆铁佛，以其异也。尝闻予友孙惟谦光云：过真定，见铜佛有高七丈者，其寺名龙兴。按真定即古并州龙兴寺，《一统志》以为宋建，阁名大悲：予意寺阁之名，或后所易，志言宋建，亦恐讹也。但佛之铜铁，何不同耶？岂澄空自是一佛，而铸后复有所修耶？
    ○茶旗枪
    世传烹茶有一横一竖，而细嫩于汤中者谓之旗枪茶。《麈史》谓：“茶之始生而嫩者为一枪，寝大而展为一旗，过此则不堪矣。”叶清臣《煮茶述》曰：“粉枪末旗，盖以初生如针而有白毫，故曰粉枪，后大则如旗矣。”此与世传之说不同，亦如《麈史》之意，然皆在取列也；不知欧阳公《新茶》诗曰：“鄙哉谷雨枪与旗。”王荆公又曰：“新茗斋中试一旗。”则似不取也，或者二公以雀舌为旗枪耳。世不知雀舌乃茶之下品，今人认作旗枪，非是，故昔人有诗云：“谁把嫩香名雀舌，定应北客未曾尝；不知灵草天然异，一夜春风一寸长。”或二公又有别论，亦未可知，姑记之。
    ○曹操疑冢
    曹操疑冢在漳河上，宋人俞符有诗曰：“生前欺天绝汉统，死后欺人设疑冢；人生用智死即休，何用余机到立垄。人言疑冢我不疑，我有一法君未知，直须掘尽疑冢七十二，必有一冢葬君尸。”陶九成以为此言诗之斧钺也。予则以为孺子之见耳，使孟德闻之，必见笑于地下。夫孟德之棺，岂真在于疑冢哉，多设以疑人耳。然始为疑冢者孔林。
    ○沈王二画
    弘治间，长州沈启南周，富而能诗，又以画驰名；其画山石，自坡脚直上，脉络形势，累累如叠成之状，而无活润之态，予谓之假山石。四明王廷直谔，亦以画名东南，其画树木，多着烟霭之态，势如泼墨，而无四面枝干丛生疏密之意，予谓之锅焦片。初学效之，犹恐刻鹄画虎。然二子佳处亦多，此其一节也。
    ○嵇康
    嵇康，魏人，钟会憾之，谮于司马昭，欲助毋邱俭而杀之，实景元三年事也，未尝一日事晋。晋史有传，康之羞也；使以当时心晋而传之，无是理也。传中云：“山涛将去选官，举康自代。”夫涛为吏部，辞官时，武帝受禅后事也，康死久矣。史可信耶？
    ○阿瞒
    人但知阿瞒为曹操小字，昨读李德裕所作《明皇十七事》，内一条以李辅国矫诏迁太上皇于西内，中路见兵攒耀日，惊惧，赖高力士在左右获安。上皇曰：“微将军，阿瞒为兵死鬼矣。”又《羯鼓录》内与宁王簪花事，累自称为阿瞒，始知阿瞒乃明皇小字，与操同也。虽《古贤小字集》中亦未收。
    ○雨具
    今人以盖笠之类为雨具，《史记?仲尼弟子列传》曰：“昔夫子当行，使弟子持雨具，已而果雨。”雨具二字，其来尚矣。
    ○黄杨难长
    诸木中，黄杨为难长，故谚有之曰：“三年长一寸，雷惊缩一尺。”盖寓言也。《埤雅》云：“黄杨木性坚难长，俗言‘岁长一寸，闰年倒长一寸。’”是但言俗说，亦不经见，然东坡诗云：“园中草木应无数，只有黄杨厄闰年。”岂闰年之说，自有所据耶？
    ○赤脚科头
    卢仝婢子赤脚，想不避人，韩昌黎寄诗曰：“一婢赤脚老无齿。”温庭筠《醉歌》又曰：“洛阳卢仝称文房，妻子脚秃舂黄粱。”张长史惯科头，杜子美歌曰：“张旭三杯草圣传，脱帽露顶王公前。”李颀又赠曰：“露顶据胡床，长叫三五声。”
    ○美人称姬
    叶石林《燕语》曰：“妇人无名，以姓为名，故周人称王姬、伯姬，周姓也。后世不思其故，遂以姬为通称，以虞美人为虞姬，戚夫人为戚姬，政和间，帝女下嫁曰帝姬。尝白蔡鲁公，欲改正之，不果。”予初读之，亦谓是也；谛思，真可为燕语也。夫姬固周姓，亦谓妇人美称，《韵会》之释也。《毛诗》又曰：“彼美淑姬。”师古曰：“周贵于众国之女，所以妇人之美者称姬。”若以国姓而后世传讹，则黄帝姓姬，炎帝姓姜，《左传》虽有姬姜连称之辞，独用一姜字称妇人可乎？
    ○杭保叔乌龙
    咸平中，僧永保化缘筑塔，人以师叔称之，遂名塔曰保叔。今人以“保叔缘何不保夫”之句讹传。又《霏雪录》以为保所塔，不知何据。黑龙潭在安荣坊，天晴时水色碧绿，将雨则先一日变黑，故名。今讹为乌龙潭，似二地矣。前出志书，后出宋御史林采文集。
    ○鸡口牛后
    《史记》苏秦说韩王曰：“宁为鸡口，莫为牛后。”旧《国策》作“鸡尸牛从”，而沈存中取之，鲍彪校注则曰：“秦称牛后者，盖故以恶语侵韩，欲昭侯怒而从之耳。”愚谓“口”、“后”音顺，当时鄙谚如此，亦非秦所故为也。若果如《国策》，则秦言合从者，又言牛从哉？当以《史记》为是。
    ○格言
    贵莫贵于为圣贤，富莫富于畜道德，贫莫贫于未闻道，贱莫贱于不知耻，士能弘道曰达土，不安分曰穷，得志一时曰夭，流芳百世曰寿。右格言八句，世皆不知谁为之者，得其一者，或不知其二也。前四句乃陆梭山之言，后四句乃方蛟峰续之者。今并书之，故尤不知为谁耳。
    ○方朔画赞
    《东方朔画赞》，晋夏侯湛撰，唐颜真卿书也。昔人论颜书，惟此与《中兴颂》最为奇伟。惜《中兴颂》在欧阳公集古时，已无原刻，今并补本亦鲜。画像赞虽流于世，世多宝之。自今观之，字有大小模糊，亦补本拓损者耳；又其文与《文选》所载，有二字不同：选本“弃俗登仙”，碑曰“：弃世”；选本曰“神交造化”，碑曰：“神友”。予意木板易于翻刻，因亦多讹；石则坚久，考订必正，就使重刻，亦不差也。况木板、石刻，字之大小已殊，而讹之难易自别，就“友”与“交”字固二义，无异“世”与“俗”二字，岂可并哉！当以碑为是。
    ○高氏书
    欧阳文忠公《金石录》曰：“余集古文，自周、秦以下讫于显德，凡千余卷，其名臣显达下至幽隐之士所书，莫不皆有；而妇人之书，惟此高氏一人。”予以欧阳好古，不减老米，而《金石录》亦可谓沧海邓林也。卫夫人，王逸少之师，学书者皆知之，但少碑刻布流于世，欧阳之不收者何耶？岂书法之不足取耶？否则如刀剑录之缺干将、镆铘，甚为缺典。按高氏，唐参军房之妻。卫夫人名钅荣，字茂漪，晋汝阴太守李铟。并注于右。
    ○汉唐事讹
    汉《谷城长荡阴令张君表颂碑》载：“文帝游上林，问禽兽所有，令不对；更问啬夫，啬夫事对；于是进啬夫为令，令退为啬夫。”与今史文迥异。又唐《白敏中碑》云：“会昌中，德裕起刑狱，五宰相窜岭外；公承是一年，冤者皆复位。”与史云：“白因李进，后乃抵之。”善恶不同如此。予以前当依碑，盖公事也；史或讹，后当依史，私碑也，或有谀。
    ○碧落碑
    绛州兴龙宫有碧落石像，背刻其篆文，世传为碧落碑也。其篆李又以为陈惟玉书，李汉以为黄公讠巽书，《五总志》以为一在泽州，立于佛龛之西，黄公讠巽为妣立石以表孝，此或非也，何后世不传而诸书不言耶？抑亦为孝子事耶？或为黄公讹也？《洛中纪异》乃云：文成，有二道士来，请刻之；闭户三日，不闻人声，人怪而破户，惟见二白鸽飞去，篆刻宛然。今世未知其详。但云道士写毕，化鹤而去。又曰：“李阳冰卧看三日，毁其佳者数字。”噫，此后世见其字之美懋而神其说者欤？按欧阳《集古录》亦以此说尤怪，不足为信；又无毁字之言，意碑字必损于欧阳之后。故后于欧阳者，又增李阳冰之事也，况阳冰岂忌善者哉！就使诚有道士，孰肯不知其名而使之刻耶？又且有化乌之妄。元吾子行《学古编》已辩为阳冰之书，盖唐人能篆者，无出阳冰之右。子行又曰：“字虽多有不合法处，而自有神气。”今读其字，果于难识。昨获楷书者一通，乃咸通十一年七月十一日郑承规所立，岂非亦因其字之难辨而复书耶？今附录于左，以俟好古者得有以考焉。其文曰：
    有唐五十三祀，龙集敦，哀子李训、谊、讠巽、谌、衔恤在疚，置怀靡所，永言报德。思□良因□立大道天尊逮待真像，粤若稽古，藐觌遂初，真宰真乎？得一混□，表于冲□，玄之又玄，迹超言像之域；惟恍惟惚，理冥视听之端。是以峒□顺风，劳乎靡索；汾阳御□，然自丧；旷矣哉，道之韫也，其寄于寥廓之场焉。至于玉芨宣徽，琅函吐秘；方□神阙，蒙谷灵游；倏忽九陔，导飞廉而从敦圉；俯仰六合，戴列星而乘云气；固亦□章逸轨，峁路绱净其校幽契无爽。伏以先妣含真载德，克懋台华，正位藩阃，动容资于典礼，发言光乎箴训。故舵延得肃，粢盛无违；大当叶翟，中闺以睦。况倚□分甘之泽，徙居测□之规；义越人伦，恩深振古。重以凝神道域，抗志澄源；淮馆仪山，参鸿宝之灵术；□坛敷教，畅微言之盛范；儒玄兼洞，真俗两该；德冠母仪，事高嫔则；岂图昊天□□，积善无征。咎罚奄钟，荼蓼俄集；训等痛缠过巢阝诂感切风枝；泣血攀号，自期颠殒；祗奉严训，慈勉备隆；偷存视息，遄移气序；几筵寂寞，瞻望长违；创□徒深，寄哀何地？所以贪逮余漏，祈福玄□□写真容，庶几终古；而土木非可久之致，熔铸为诲盗之光；肃奉冲规，图辉贞质；ㄧ容伊穆，玄仪有炜；金真□□，疑金门之易奔；琳华扬彩，若□房之可觐；霓裳交映，鸭莸鄢渴未湓浦□，香童散朱陵之馥，载周彡爰<毕攴>，式展□祈，以此胜因，上资神理。伏愿栖真碧落，飞□黄庭，谒群帝于天关，携列仙于云路；融心悬解，宅美带夷；注仪以洞焕，指乾坤而齐极。介兹多祉，藩度惟隆；如山作固，永播熊章之烈；循陔自π，冀申□鸟之志；孔明在鉴，匪曰道遐；昌言嗥□，庶斯无拔。昔人衔哀罔极，铅椠腾声，柔□克劭，义切张凭之诔；至德兴思，痛深陆机之赋。况清辉懋范，宛若前□，瞻言景□，敢忘刻纪。余魂弱喘，情不逮文，堇托真猷，直书心事，音仪日远，风烈空传，叨心□慕，终天何及！
    右碧落碑，又有无缺字者，则恐近时翻刻，笔法不逮古远矣。
    ○贾谊一太息
    贾生《治安策》可为痛哭者一，流涕者二，长太息者六。今以史考之，少一太息，意《新书》内则俱载之，奈分为各篇，又不似史之撮其要，后复逐篇对以史文，惟《铜布》一篇，史未曾取，疑即是也。不然，何以曰“可为长太息者此其一也”。
    ○汉讳不讳
    汉以火德，从所胜，故洛字改从雒；而国号汉字，又何不忌耶？刘字为卯金刀，故作刚卯行金刀，而国姓《说文》何以无刘字？止有卯金田镏字耶？此皆不可晓。
    ○韩柳非寓言
    韩文载《石鼎联句》，称道士轩辕弥明，人以昌黎自托，见其奇崛高古地。予读《姓氏急就编》，有轩辕弥明名，且曰有《轩辕集》，又宋张南轩守静江时，有奏疏曰：“臣所领州有尧山，为一境之望，上有唐衡岳道士称弥明诗刻。”柳文载《李赤传》，人以柳州寓言，讥嘲时人，以文为戏，然吕山吴汝屑矣小独畛嗍集》数章，又读《唐诗品汇》亦载李赤诗短叙，以李后为厕鬼所惑而终。据此，则二文实有是事矣。
    ○三代交易专物
    古今人言三代交易，皆曰以有易无，不曰抱布贸丝，则曰以粟易械器，然而《盐铁论?错币》曰：“夏后以玄贝，周人以紫石，后世或金钱刀布”，则知三代，亦有专使之物矣，此亦论钱谷者所当知。
    ○诗非蹈袭
    子美诗有“夜足沾沙雨，春多逆水风。”乐天诗云：“巫山暮足沾花雨，陇水春多逆浪风。”陶渊明诗云：“采菊东篱下，悠然见南山。”韦应物亦有“采菊露未冢举头见南山。”又东坡《续丽人行》首四句：“深宫无人春昼长，沉香亭北百花香，美人睡起薄梳洗，燕舞莺啼空断肠。”萨天锡《题杨妃病齿》诗则云：“沉香亭北春昼长，海棠睡起扶残妆，清歌妙舞一时静，燕语莺啼空断肠。”但略少变其文，如此等诗，不可尽述，每见录于诗话，美则以为点铁化金，刺则以为蹈袭古诗，附会讥诮，殊为可厌。予略灵数首于右，以见陶、杜岂特待曰、韦点化，而应物、天锡固窃诗者哉？故老杜尝戏为诗曰：“咏及前贤更勿疑，递相祖述复先谁？”大抵诵人诗多，往往为已得也，右夫黄鲁直《黔南十绝》，则又不在此例，故欲逐首取裁白诗，诗选所谓乐天多于敷衍，山谷巧于剪裁是也。又范廖尝在宜州问鲁直曰：“君何累用白句？”鲁直曰：“庭坚少时诵熟，久而忘其为何人诗，故阻雨衡山尉厅，偶然遇事，信手书尔。”廖复以点铁之语告之，山谷大笑曰：“点铁化金，如此快耶。”夫衡山尉厅之诗固然，而《黔南十绝》，岂亦忘之为得也？此又黄公之可笑。
    ○著书人名
    《事物纪原》序文，以为作者逸其姓氏，乃高承所作，但不知何时人也。《梦粱录》无刻本，故亦不知作者，乃钱塘吴自牧作。吴，元人也。《三十六般篆书金刚经》，乃宋灵隐寺僧莫庵道闲集《梦游录》则宋耐得翁撰。“一春常费买花钱”，《风入松之词》，则宋于国宝作。《亢仓子》宜城人王士源作。《天宝遗事》，涿州人王伯成作。《史记》称褚先生者，褚少孙也。
    ○左氏博议
    东莱吕成公祖谦，娶后一月不出闺，人谓其色荒也；及出，乃成《左氏博议》一帖。今之为师者，皆以此警惰。余则疑之。盖一月三十日，今《博议》不下八九十篇，一日将几篇耶？况又言精选，则其他尚多，古人虽力勤而亦恐不若是之易也。后乃于金陵鬻书者得一全帙，总二十五卷，百六十八篇，前有自序，谓为诸生课试之文而作，纸板皆佳，信旧书也，则知不传已久，宜乎人言若是。
    ○雁塔题名
    雁塔者，以双雁飞翔，忽殒一而下，人遂瘗雁建塔于上。在唐慈恩寺中无疑，故杜老有《登慈恩寺塔》诗。至于题名之说，一云韦肇及第，偶尔题名寺塔，遂为故事；一云张莒本寺中闲游，戏题同年之名于塔。然人虽不同，其义其时则一也。故宋制进士及第，必赐名于桂籍堂，拟唐慈恩之题耳。昨读戴埴《鼠璞》，以谓予得唐雁塔题名石刻，细阅之，凡留题姓名僧道士庶前后不一，非止于新进士也。据此，予恐题名止于进士之说，因宋拟唐题名慈恩之故，后遂成其讹耶。不然，戴埴之说，抑伪言耶？
    ○周破胡
    毁即墨与阿大夫者，乃佞臣周破胡。出《列女传》。
    ●卷二十一?辩证类
    ○玉楼玉环夜光
    唐睿宗所御琵琶，名曰玉环，又杨贵妃小名曰玉环。李贺作《白玉楼记》，道家以两肩为玉楼，故坡诗云：“冻合玉楼寒起粟。”又《列仙传》以王母所居，有玉楼十二。萤火一名夜光，《淮南子》以月名夜光，《缀耕录》载薄木片染石黄起火者为夜光奴，《邹阳传》又有夜光之璧。朐、忍，诸书皆以为虫名，即蚯蚓也，《汉书》又为县名，此皆同名者也。
    ○名字异
    古人名字，不载之史而杂出诸书，《余冬序录》备矣，然未考异者二人：汉高父名＃一名执嘉；名＃字执嘉；名＃字执嘉；曹参，字子敬，字敬伯。
    ○和靖能棋
    骚人墨客，多能手谈，而林和靖乃曰：“平生所不能者，担粪与着棋耳。”其鄙贱之如此。愚谓着棋虽无益，不当贱恶若是。始疑之，后见本集内题诗壁有云：“坐读棋慵下，眠看酒恰中。”则是棋慵下者，因坐读耳，非不能也。又《春暮寄怀曹南通》诗云：“跌宕情怀每事同，十年曹社醉春风，弹弓园圃阴森下，棋子厅堂寂静中。”是着棋一事，亦与之同。逋翁乃担粪者耶？
    ○蓝缕
    今人以衣敝者为蓝缕，老杜诗曰：“山僧衣蓝缕，告诉栋梁摧。”《续仙传》又作“纟监缕”。
    ○赘婿
    今之赘婿者，甚为非礼，然亦行之已久。贾谊《治安策》曰：“商君遗礼义，弃仁恩，并心于进取，行之二岁，秦俗日败。故秦人家富子壮则出分，家贫子壮则出赘。”秦时已为之矣；然《史记》曰，“淳于髡者，齐之赘婿也。”则又远矣。
    ○夷齐衣葛
    《韩子通解》曰：“伯夷哀天下之偷且以强，则服食其葛薇，逃山而死。”夫夷、齐采薇而食之，言者多矣；采葛以为衣，则诸本之所无也，此亦故事之未闻。
    ○孟郊口吃
    韩十八《答杨子书》中曰：“东野吃吃说足下不离口。”是亦有周昌、邓艾之病。
    ○谚语出诗
    世传“日出事还生，难将一人手，掩得天下目；但存方寸地，留与子孙耕”。往往形诸言语莫知所来，殊不知第一句盖武元衡被刺时前夜之诗，以为谶也。其诗云：“坐久喧紫，楼台惟月明，无因住清景，日出事还生。”第二三句是曹邺咏李斯者也，诗云：“一车致三毂，本图行地速，不知驾御难，举足成颠覆。欺暗尚不能，欺明当自戮；难将一人手，掩得天下目；不见三尺坟，云阳草中绿。”第四五句乃宋贺仙翁诗也，诗曰：“有客来相访，如何是治生；但存方寸地，留与子孙耕。”又若“晚饭少吃口，活到九十九”，“菖蒲花，难见面”。前二句亦是古乐府三叟之诗，后二句施肩吾之诗也，特揭之于稿。
    ○芙蓉词
    有《菩萨蛮》咏苏堤芙蓉云：“红云半压秋波急，艳汝泣露娇啼色，佳梦入仙城，风流石曼卿。宫袍呼醉醒，休卷西风景，明月粉香残，六桥烟水寒。”世谓高季迪之词也，不知季迪乃是《行香子》，其词云：“如此红妆，不见春光，向菊前莲后才芳；雁来时节，寒沁罗裳，正一番风，一番雨，一番霜。兰舟不采，寂寞横塘，强相依暮柳成行；湘江路远，吴苑池荒，奈月朦胧，人杳杳，水茫茫。”以优劣论之，前则不如后也。昨偶得杂录一册，前词乃宋人高竹屋者也，岂非因姓同而讹之耶？季迪名启，姑苏人，国初编修《元史》，擢户部侍郎，与杨基、张羽、徐贲为吴下诗宗；竹屋名观国，字宾王，有《竹屋词》一卷行世。
    ○名公诗病
    《诗评》云：许浑千首水，杜甫一生愁，不知太白七言绝句，每是地名，何也？
    ○陆放翁
    陆游，字务观，母尝梦秦少游而生，故以秦名为字，而字其名也。少好结侠客，有恢复中原之志，故《晓叹》一篇、《书愤》一律，足见其情。至于《临终》一绝云：“死后无知前事空，但悲不见九州同。王师克复中原日，家祭无忘告老翁。”此亦有三跃渡河之态，史称天才豪迈，正似其诗也。但昔为韩胄之客耳，此诗本集亦无。
    ○寒林所挖耳朵
    寒林者，夷狄弃尸之地，今借而为鬼魂依栖之所。挖耳朵，夷狄之主宫室也，是为要地。今耳为人之要地，借用于耳者云然。
    ○杨大年绝句
    “危楼高百尺，手可摘星辰，不敢高声语，恐惊天上人。”世传此诗为杨大年生数岁未语，一日登楼触首，遂吟是作。《西清诗话》又辩非杨亿之诗，乃太白榜峰顶寺诗也。予意太白之诗，前二句“夜宿峰顶寺，手可扪星辰”，已与杨不同，而其集中亦不见载及，考杨之言行录亦无，但古今人相同一二句者，往往有之，不可即定为一人者也。
    ○坐地席上
    古无凳椅，席地而坐，故坐字从土。齐景公问晏子曰：“寡人坐地，二三子皆坐地，君子独塞草而坐”是也。今《方言》曰坐地，亦原子古之意欤？古无桌，燕饮即设于席上。席上，即地上之席也。至于祭先，故曰置之豆间之地。今饮以桌，称曰席上，亦一原于古之意欤？此礼失求之野，信乎？
    ○陶
    世尝以陶衔难徘逯轮士，多资讲谈而称赏之。予见诸书所载，秽德颇众，略举一二，已见大节：夏颂蒲迩后也，石晋时避讳，改曰陶希后纳唐氏为婿，已可怪矣。进身因李崧得位后乃排之，此负恩也；袖中出空头敕，不忠孰甚。奉使两浙，献诗钱ㄈ云：“此生头已白，无路扫王门”，辱命无耻可知。又出使淫妇，而有好姻缘之闻；卧病思金钟，而有乞与金钟病眼明之诗；至欺待诏使书密旨以取良马，此何等人也？史称遇名望者，巧言以诋之。呜呼！一身之间，世之极恶无耻备焉，士亦何贵于文雅哉！
    ○袍笏
    《礼记》曰：“袍必有表。”注曰：“亵衣也。”又《舆服志》：周公抱成王宴居，故施袍如范睢绨袍之类，其来远矣。《事物纪原》以为始于宇文护，《困学纪闻》以为始于隋大业，皆不知始也。笏，手板也；其制有二，上圆下方，上挫下方，如今道士所执，其来亦远。《乐记》曰：“武王散军而郊社，裨冕蒹恕！崩代所有，《续事》始以为周之前已有，天子以珠玉，诸侯以象齿，文士以竹，但空言耳；《纪闻》以为始于宇文周保定四年，此又不知何据也？噫！冯铿辈故不足深责，王厚斋号称博学，亦何至此！
    ○僧称公
    今之僧名，以上字为姓，下字为名，人称之则以下字加公字，并言人徒恶其称之尊也，殊不知其来远矣。晋惠远，唐人皆称远公。东坡《卧游录》载：道一遇雪，从都下东还，众人问在道所经，一公曰：云云。则知今日之所称，不足笑也。
    ○钱谱
    《清波杂志》载：《钱谱》十卷，乃宋绍圣间李孝美所著，由唐人顾ピ、张台，先有纂说而后修成者也，周、秦后，钱之品样，悉为具之。《文昌杂录》又记史思明铸顺天钱之事，世无知者。《说郛》亦有《钱谱》一卷，言历代钱名，但《说郛》乃元陶九成所辑，不知何以直至国朝永乐通宝，岂古人先知？抑后人补之耶？必有说也。予意好事者裒较诸家之谱，更考近世圜法沿革，增入十布契刀之类，萃之为一书。亦制度之美也，不亦善乎？
    ○兰亭
    禊帖定武本，今不可得矣，闻其石在金华一士人家，当道曾取观之，以笔法不类，遂还其主。予尝闻詹仲和论右军书禊帖事云：书后复书数百本，终不及当日者。此言或过。又曰：“别帖文牍之类，并无一纸可比者。余亦曰：或过意者，别纸数行、数字，事又不文，若寸锦片玉，虽为可贵，玩之易尽；兰亭既文而长，真若文锦百丈，展玩之间，无不满意也。昨偶读宋思陵《翰墨志》，亦有此论，遂书。
    ○落霞
    落霞乃鸟也，余旧尝于内臣养户处见之，形如鹦哥少大，遍体绯羽，《萤雪丛说》以为飞蛾，误矣。又曰：“鹜，野鸭，盖因野鸭逐飞蛾欲食，故曰齐飞。”此又强解可笑。然王勃序文，世以为“落霞与孤鹜齐飞，秋水共长天一色，”古今奇句。昨读《困学纪闻》，乃知变庾信《马射赋》“落花与芝盖齐飞，杨柳共春旗一色”之句也。
    ○史失萧李事
    贾挺才言，作史见此人事几主，历几任，有何建立，有何长可录。今《汉史?刑法书》云：萧何作律九章。本传不言，固作史之法。唐李邕传不言能书，此岂可略！
    ○宋高宗不欲恢复
    吾邑尚书胡永清世宁，尝有时论一篇，以宋高宗恢复不坚者，恐钦宗回时，则当让位与之也。予尝以为此亿度之言，恐不能服高宗之心。昨读《朝野遗记》云：宋和议成，显仁后将还，钦宗挽其裾曰：“汝归与九弟言之，吾南归，但为太乙宫主足矣，他无望于九哥也。”后不能却，为之誓曰：“吾先归，苟不来迎，瞽吾目。”乃升车，既归，因是间隔，所见大异，不久，后失明，募医疗者莫效。有道士应募入宫，金针一拨，左翳脱然而复明；后喜，求终治其右。道士笑曰：“一目视物足矣，彼一目存誓言可也！”后惕然起拜曰：“师，圣人也，知吾之隐。”设几而留谢之，皆不答，才啜茶，遽索去。后询其报德，漫曰：“太后不相忘，略修灵泉县朱仙观足矣。”拂衣出。时上方视朝仗，下，急迹访之，无得矣。此可谓胡公之实证也。又考终钦宗在虏，宋止遣巫谝挥，而不终请。亦可疑。
    ○末下误书
    陆机曰：“千里莼羹，未下盐豉。”人皆以莼羹不减于盐豉之意也，东坡之诗亦曰：“每怜莼菜下盐豉”，又曰：“肯将盐豉下莼羹”。殊不知未下，末下也。当时误写“未”字，并千里，皆苏州地名，今呼苏人为盐豉蛮，莼乃吴羹，诚有为也。又如颉羹，乃颍川地名。予闻河南某县有东不羹，，襄城有西不羹，想即是也。今人以汉祖因嫂不与之羹，故以其名封。讹也。
    ○同时姓名相同
    召平有三人，一为秦东陵侯种瓜者，一为陈胜徇广陵者，一为齐王相者，皆战国时人。汉武帝王褒、朱买臣；元帝时有尚书左仆射王褒，武昌太守朱买臣。章帝时贡禹，高祖时亦有谒者贡禹。张禹字子文，安昌侯；又一张禹字伯达，襄国人。太尉陈咸字子康，相人；御史中丞万年子也；一陈咸，氵交人，成、哀间尚书，出《曾孙陈宠传》。一王莽，右将军，出《燕刺王旦传》；一王莽，篡汉者也。此皆汉时人也。又晋时有吴降将孙秀，见《贾充传》；又赵王伦有嬖人孙秀，见《陶侃传》。晋武帝之舅名王恺，与石崇争侈；安帝时又有丹阳尹王恺。武帝时有刘毅，晋末又有一刘毅。晋本纪有彭城内史周抚，又《王敦传》中有周抚为将者。此皆晋人也。若夫姓名相同而世不同者，如董仲舒、王郑不可枚举。若前数人，因其同世，录出令人可以别白，若随笔所纪父子公孙名字相同，则诚可恶，又不足论也。
    ○宋诗禁
    宋宝庆中，史弥远废立，钱塘书肆陈起宗之能诗，凡江湖诗人与善者，则刊《江湖集》以售。有刘后村诗云：“秋雨梧桐皇子府，春风杨柳相公桥。”盖哀济邸而诮弥远也。本用刘屏山《汴京即事》诗曰：“空嗟覆鼎误前朝，骨朽人间骂未诮；夜月池台王傅宅，春风杨柳太师桥”之句。又敖瞿庵陶孙为太学生时，以诗痛赵忠定丞相之死，或“嫁秋雨春风”之句为陶孙所作，韩胄下吏捕之，二公遂俱得罪，诗学因是以禁。此诸家传记之说也。昨见《齐东野语》又云：当时李孝知为言官，与曾极有衅，欲坐罪无由，会《江湖集》中有极诗云：“九十日春晴景少，百千年事乱时多”；又改“秋雨春风”为极诗，并劾之。予意刊集或不可改名，刘某亦难于劾也，不知公谨相近当时，何从言之？想即嫁陶孙之意，闻之不深察尔。
    ○酒钱元俗
    风俗溺人，难于变也，尚矣。胡元乱华，我国家一洗其弊，宜尽革之。然予尝观纪元诸事之书，多有同于今时者，略述一二，以见因袭之风难变也，如设酒则每桌五果、五按、五蔬菜汤食，非五则七，酒行无算；另置酒桌于两楹之间，排列壶盏马盂；及把盏，尊卑行跪礼，但元进爵之时，多一半跪耳，此酒之事事同也。如取钱之言，初见官府曰拜见钱，白手取人曰撒花钱，逢节送礼曰追节钱，管一事而索钱曰常例钱，迎送诸事曰人情钱，觅得钱多曰得手，但公事钱多因论诉而命名，则与今不同也。又如全真教、白莲教、回回教、尼姑教，亦元时之所尚者。
    ○阿堵潦倒
    阿堵，当时方言，若今之这里也。王衍口不言钱，家人特试之，以钱绕床，使不能行，因曰：“去阿堵物。”顾恺之每画人成，多不点睛，谓曰：“传神写照，正在阿堵间。”后人遂以钱为阿堵，眼为阿堵，每以语人，人尚疑之。昨见《云谷杂记》，又引殷浩见佛经曰：“理亦应阿堵上。”桓温同谢安、王坦之登新亭，大陈兵卫，欲于座上害安，安举目遍历曰：“诸侯有道，守在四邻，明公何须壁间著阿堵辈。”援此为证，其义尤明，可知当时之方言也。又潦倒，乃酝籍也。后人以为不偶，误矣。如史云，宋武帝举止行事，似刘穆之，此非酝籍潦倒士耶？又《北史?崔瞻传》云：“容止酝籍者为潦倒生。”可见矣。
    ○礻能礻戴子
    礻能礻戴子，魏程晓云：“今世礻能礻戴子，触热到人家。”谓不晓事之意。
    ○杨铁崖诗
    元江西儒学提举扬维祯廉夫，号铁崖，博学能文，山阴人也。元季张士诚开宏文馆，固延致之，廉夫心知其异图也，至无一字一语，终日酒酣卧睡。一日，朝廷颁酒于士诚，廉夫以指写尘桌一绝云：“山前日日风尘起，海上年年御酒来；如此风尘如此酒，老夫怀抱几时开。”张见之，知终不就，遂放归。至天朝革命，又令近臣促入京师，廉夫托疾固辞，知不可得也，作诗缢死。其诗曰：“天子来征老秀才，秀才懒下读书台；商山肯为秦婴出，黄石终从孺子来。”“太守免劳堂下拜，使臣且向日边回；袖中一管春秋笔，不为傍人取次裁。”二诗事熟诵人口，然考其见廷臣所作之传，则廉夫于士诚处未尝到也。曾献五论。并复书直诋所用非人。洪武三年正月，又尝至京师，有疾回，与此不同。或者廷臣之传，尚当信也。其号铁崖，初居吾杭铁冶岭，后号铁笛，至淞江得莫冶所制铁笛，因二诗并识。
    ○马夏画
    太宗尝言：夏帧⒙碓吨画，乃残山剩水，宋偏安之物。今马、夏成堂大轴亦少见矣，所见者，孤峰独树，果无重山叠水曲折之妙，真可谓至言。
    ○诗诏出处
    《水东日记》所录皇宋第十六龙飞之诗，以为不知何人所作；《宋遗事》所引虞集草诏语，不著出处，一则闽儒余应笔，一则钱塘瞿宗古诗话。
    ○飞来峰
    杭飞来峰在两山之最秀者，其名因晋咸和元年西天僧慧理登山叹曰：“此是中天竺灵鹫之小峰，不知何年飞来，至今名之。”记忆《说郛》中，不知何书所载，以为越王时飞来，不知何据也。又有人作一对云：“飞峰一动不如一静，念佛求人不如求己。”亦佳。飞峰之说，恐亦荒唐，后世又于峰洞中多镌佛像以镇，虑复飞去，此尤荒唐之甚也。
    ○章草
    章草者，汉元时黄门令史游作《急就章》，继而杜操、皇象、张芝，始变草法以书此章，故曰章草，宋罗愿常言之《急就章》矣。世因不知《急就章》，而并此懵然，况数说混淆，莫之辩正，今略为明之。
    张怀稀妒槎稀吩唬骸敖ㄖ谐酰杜操善草书，章帝喜之，令上表亦作草书，故曰章草。”又谓萧子云曰：章草者，汉齐相杜操始变稿法。非也。又引王室栽帝时，史游作《急就章》，解散隶体，粗书之，汉俗简，隋渐以行是也。据此，则自相疑惑，谓之“书断”可乎？近世又以法帖首“千文辰宿”等八十四字，以为汉章帝所书，遂为章草；然黄山谷、米元章俱辩为谬，明矣。复曰：“可通于章奏者，即怀弦庖病！辈恢何据。且章帝喜杜书，令之草表，庶有可通，岂一概章奏可草哉！黄伯思《法帖刊误》云：“凡草书分波磔者名章草，犹古隶之生今正书；故章草者，当在草书先；若章帝者，但谓之草。”又曰：“本无章名，因汉杜操善此书，章帝称之，故后世目焉；今卷首偶章草，便以为章帝书，谬矣。”此虽似明白，犹未纤悉其义，何也？本无章名以下即前二说，不必辩矣。其曰：“分波磔者为章草”，盖由杜操、皇象、张芝，方草书《急就》后，惟黄之本传焉，黄多波磔，今以分波磔者即曰章草；使张、杜之本亦传，未可即以波磔者名之也？观法帖张书可知矣。其曰犹古隶之生今正书、盖史游取《仓颉篇》中正字作《急就章》。正字者，古真书也；秦人王次仲以古书方广，加少波磔，是为八分；而皇象特少变八分而草之耳，故多波磔，故曰解散隶体。观姜白石《书谱》亦曰：“学草者先取法于皇象、张芝，则结体平正”，然后效石军之变化奇崛，岂非尚在草书之先耶？其谬加章帝名者，又可谓之章草耶？如此则章草方明，而书之来历亦庶几也。
    ○七十二候不同
    尝解七十二候于“天地类”矣，其文载于《管子》、《淮南子》、《夏小正》、《汲冢书》、《吕氏春秋》、《经传通解》，与今历互各小有不同，或文殊而事同，或意殊而理一，或因引解他事而讹一二字，未若王冰注《素问》，亦引吕令七十二候，与今世行《吕氏春秋》及历迥有不同处，或古吕令果与今之不同耶？录之以备，博识参考。雷乃发声下有芍药荣，田鼠化为β下有牡丹华，王瓜生作赤箭生，苦菜秀作吴葵华，麦秋至作小暑至，半夏生下有木槿荣，蛰虫坯户下有景天华。
    ●卷二十二?辩证类
    ○宋陵遗骼考
    宋陵遗骼事，《辍耕录》载唐玉潜、林景曦为收诸陵之骨而葬之，其事迹必实。盖因丙子元兵下江南，戊寅年发陵，则庶事草创，而妖髡肆恶，各人著传之明白也；惟辨其诗之相同或传讹为二，及冬青树之不可移于永嘉也。又引《癸辛杂志》云：“至元乙酉，杨髡发宋诸陵，以理宗之首倒悬，三日而失之。”陶则辩其丙子至乙酉将十载，则版图已定，法制已明，安得有此？不知《杂志》言发陵，乃托他人占地为名，因发诸陵取宝；若唐、林二人所收之骨，未必皆真，而罗陵使所收必多也。盖罗即在其地，而唐、林倩人，此可知矣。予又尝读《宋学士文集》云：至元二十一年甲申，僧嗣占、妙高上言，欲毁宋会稽诸陵，江南总摄杨琏真伽与丞相桑哥表里为奸。明年乙酉正月，请奏如二僧言，发诸陵宝器，以诸帝遗骨建浮塔于杭之故宫，截理宗顶以为饮器。大明洪武二年，戊申正月戊午，皇帝御札丞相宣国公李善长遣工部主事谷秉义、移北平大都督府守臣吴勉，索饮器于西僧没纳，监藏深惠；诏付应天府宁臣夏思忠，以四月癸酉，瘗诸南门高座寺之西北。明年己酉六月庚辰，上览浙江行省进宋诸陵园，遂命藏诸旧穴。据此，则又决有斯事；意其发则发，葬自葬，葬于永嘉者无也，而罗之火化者必多焉，理宗之首亦必然矣。但《辍耕》以二传不纪岁月，与《杂志》不同，疑以为无。近《墨谈》因镇塔事，查考诸书之年月，辩以周草窗正当宋末元初之人，纪之必真，此则甚为有理。且二传传闻而成，抄录于陶，又或错书，未可知也；况僧名各书亦自不同者，抑亦谓可疑耶？但托人占地而发陵与奏请者实异，然年月却又相同，此则必不疑矣。葬骨化骨事，予之所见，或者决然。
    ○避讳
    避讳之说有几，臣下避君上之讳，理也。如汉祖讳邦，旧史以邦为国；魏文帝讳昭，以昭君为明君；唐祖讳虎，以武为虎已矣；又凡言虎，率改为猛兽可乎；或去一字，如齐太祖讳道成，师道渊止称师渊；或因一字而全文易之，如唐代宗讳豫，以豫章为钟陵，薯蓣为山药已矣；或拆其一字，如晋高祖讳敬瑭，拆敬字为文氏、苟氏可乎。或避字之外又避其音，如宋高宗讳构，勾、钩、苟皆避之；仁宗讳祯，真、贞、征俱避之。随笔中载有五十字之避之说，是何理耶？
    子孙避祖考之讳，理也。如淮南王父讳长，《淮南子》凡言长处悉曰修。苏子瞻祖讳序，故以叙为序可也；而范晔以父名泰，而不拜太子詹事；吕希纯以父名公著而辞著作郎；以至刘温叟父名乐，而终身不听丝竹，不游嵩岱。徐积父名石，而平生不用石器，遇石不敢践之。此可谓不近人情，不知韩文浒势秉机之诮矣。
    后人避前贤之讳，亦理也。如元稹改阳城驿为避贤驿可矣，郑诚改浩然亭为孟亭，已觉有碍；以至皇后家讳，僭王父之讳，亦欲避之，如则天后父名华，改华州为泰州；章宪太后父名通，改通判为同判；朱温父名诚，以其类戊，改戊己为武己，杨行密父名Κ，与夫同音，而于御史大夫、光禄大夫直去夫字，此皆真可笑而可尤者也。况古人避讳改字，又有义焉。如司马迁父名谈，改谈为同；汉帝名庄，改庄为严，殊不知谈、庄古与同、严一音，所以取也，岂后之谬哉。
    昨吾府知府名仕贤，而照磨亦名仕贤，予曰：“改于佥公座时，似有同名之嫌乎？”照磨曰：“尝欲改之，太守以今朝廷尚文，忌二名之嫌，汝父命之，今为长官，改之可乎？”因知今之过于前代。
    ○海红花
    世俗每云纷纭不靖为海红花，今人不惟不知纷纭不靖之意，亦未知海红花。吾友王荫伯家有一本，即山茶花也，但朵小而花瓣不大，放开其叶，与花丛杂，蓬菘不见枝干，真可谓纷纭不靖也，自十二月开至二月，故刘菊庄诗云：“小院犹寒未暖时，海红花发昼迟迟；半深半浅东风里，好似徐熙带雪枝。”又世传一种宝珠花，亦肖山茶，但花极红而叶极绿，间杂甚可爱，殊不知亦山茶也，故古诗有“浅为玉茗深都胜，大曰山茶小海红”。则知今宝珠乃都胜，粉红者为玉茗，大朵为山茶，小朵为海红矣。若《格物论》所载，其名尚多，然耳目所接，不过四种，观其论曰：皆粉红色是耳。惜杨升庵于《丹铅》，亦曰未详为何花。
    ○考古图
    《铁围山丛谈》载：《考古图》乃李公麟伯时所著，今《考古图》乃吕大临者。意元丰至元蹋年既不远，大临亦非盗人之名者，况有蔡绦之序可证。或另有一书，不可知。
    ○坡居差记
    《深雪偶谈》纪东坡居阳羡，士人邵民瞻为之买宅，坡卜吉入居有日。后同邵行，闻老妪之哭而问之，妪曰：“百年之宅，因子不肖，一旦售人；吾今日迁徙，故泣也。”遂焚券还之。然既曰卜吉入居矣，何又曰今迁徙耶？即使上文言差，坡翁故不识卖主矣，邵不识耶？邵或不识其老妪矣，不识其居耶？且邵又推扉而见老妪，何茫然亦答坡悯其泣而问耶？前后文义乖错，言非遗逸，事必纪误无疑。
    ○用字不同
    古之列国，制字各有不同；古之治经，各有师承，或尊其师之所传，或因其地之所传，以成一家之学，故字有不同也。如伏羲一人也，而《系辞》、《世纪》作包牺，《汉律历志》作炮牺，《通历》作庖牺，《左》昭公十七年注、《庄子?大宗师》、《扬子?问道》、班固《东都赋》皆作伏羲，《扬雄传》作宓牺，后《蔡邕》、《张衡传》作羲皇，《荀子?成相》作伏戏，《前汉》作宓戏。呜呼！一辞也，《汉?五行志》作乌埃《孔光传》作呜呼，《董贤传》、《礼记》、《大学》，并作於戏，《诗?烈文》作於乎。如萱草一物也，《毛诗》用谖字，《韩诗外传》、嵇康《养生论》用萱字，阮籍《咏怀诗》用讠宣字，《说文》用{艹宪}、{艹爰}、{艹爰}此三字。至于后世俗儒，往往训释又差者，秦昌朝《字谱》故云。案五方之俗，言语不同，历时既久，则有不相通晓者，毋足怪也，许慎《说文》之后，又有《玉篇》、《广韵》、《类篇》、《集韵》等，字书愈广，率皆兼载俗书，读其书者，往往不知本始，惟观许慎《说文解字》，可以概见。
    ○蔡京词
    予旧读《说郛》中蔡元长临卒前一日之词曰：“八十一年住世，四千里外无家，如今流落向天涯；梦回玉殿，几度宣麻，只因贪宠恋荣华，便有如今事也。”意无此调，亦不成话，况蔡死时，止年八十，此必恶之者托名为之也。后见《宣和遗事》载京之事，亦有此词，乃《西江月》也，较之小说者反是，后月余而京卒，亦可谓谶也。《遗事词》曰：“八十衰年初谢，三千里外无家，孤行骨肉各天涯，遥望神京泣下。金殿五曾拜相，玉堂十度宣麻，追思往日漫繁华，到此翻成梦话。”
    ○钓齐泽耕富春讹
    予读汉《严光传》曰：“披羊裘，钓齐泽中，后不屈，归耕富春山。”今以钓台在富春，恐非也，故尝考其事起于梁顾野王《舆地志》曰：“桐庐县南有严子陵钓鱼处，石平，可坐十人，名为钓坛，成于唐。”梁肃钓台碑曰：“过富春，访先生遗迹”，则钓台在焉，宋范仲淹立祠祀之，后人遂名。今阅其地，两石对峙，自水至石，数十丈高也，野王所志，不言两台对峙，而曰石平，可坐十人，是止一处耳，则左右之石将孰是耶？梁、范二公，又因野王之志，而为碑、为祠矣；殊不知此野王不深思考索，急欲崇尚高节，遂以其地似台之石而志焉。故宋程淮有诗云：“高台岂是钓鱼处，要与人间学避名。”正此意也。又尝考宋之辅广云：“孙公守是邦，首疑范文正既为先生立祠，而碑刻不著，搜访久之，乃得唐兴元中户部郎崔儒所为纪于颓垣间，果言有田可力耕；而田且不存，命吏登山巅求之，深谷<谷牙>然，开为平畴，有泉注之，大旱不枯，袤二百亩，史所谓耕于富春山者，即此也；诘其主名，则为势家所有，公欲捐公帑以归田，卒不从，作诗伤之，名曰浩叹。”元黄缙有记云：“是时齐为郡而非国，遗迹漫不可考。”据是二说，则台处诚耕之地，钓处不可考矣，又岂非一明证也欤？
    ○小说
    小说起宋仁宗，盖时太平盛久，国家闲暇，日欲进一奇怪之事以娱之，故小说得胜头回之后，即云话说赵宋某年。闾阎淘真之本之起，亦曰：“太祖太宗真宗帝，四帝仁宗有道君”，国初瞿存斋过汴之诗：“有陌头盲女无愁恨，能拨琵琶说赵家。”皆指宋也；若夫近时苏刻几十家小说者，乃文章家之一体，诗话、传记之流也，又非如此之小说。
    ○古今注
    幼惟知崔豹《古今注》，后知伏虔亦有，而日华子又推广崔注者，亦同名；张显又有古今训故释，书文多不同。
    ○殿名
    殿名多取尊崇字样，然光武时，车驾入洛，幸却飞殿，马廖待罪铜柱，唐太宗宴五品于飞霜，皆非似殿。
    ○父咀
    《本草》序例上父咀二字，乃是粗末中吹去细末令均，故字从口，谓此亦未当，不若今细切之如父咀吹者之调和也，其文亦易晓，臣禹锡等看详父咀，即上文细切之义，与唐注商量斟酌，胥失之矣，序例中又谓有含味之意，亦非，此盖又不与韩文含英咀华同也。
    ○苏杭湖
    谚曰：“上说天堂，下说苏杭。”又曰：“苏湖熟，天下足。”解者以湖不逮于杭，是矣。又解苏在杭前，乃因乐天之诗曰：“翊ㄊ饫淦В茂苑大繁雄”；惟有钱塘郡，闲忙正适中之故。予以谚语因欲押韵，故先苏而后杭；解者以白诗证之，错矣。殊不思谚非唐时语也，杭在唐，尚僻在一隅未显，何可相并？苏自春秋以来，显显于吴、越；杭惟入宋以后，繁华最盛，则苏又不可及也，观苏杭旧闻旧事可知矣。若以钱粮论之，则苏十倍于杭，此又当知。
    ○宋骆诗
    杭灵隐寺鹫岭郁啭┲诗，乃唐骆宾王集中所载，然有一二字不同，不能别其为谁所作？独刘文安定公之集云：初起二句，乃宋之问诗，宋吟之而久无下韵，宾王隔壁朗吟，续以终篇，之问大骇，明发求见，则遁矣。是知一首二人成之，故两系焉。世所传诵者如此。然《太平广记》又载：宋之问于灵隐夜吟未就，闻有人云，“何不道‘楼观沧海日，门对浙江潮’？”不知何人。有识者曰：此骆宾王也。似此骆则二句矣。予又见一书云：之问正吟，遇老僧于殿灯之间，应声成之，后知宾王。据后二书，两人皆相见矣，平日素知，不应又有何人之问，及刘文安之说也；若只文安、《广记》之说，后世又不传骆之为僧也，诗亦未必各系之也，书俟博识。
    ○古字
    古字多矣，不及录出，但如崧、烟、针、棋、栖、笋、饥、个等字，世每以为省笔者，不知反是古字。
    ○西王母考
    西王母之事，由《汲冢周书》穆王乘八骏，西巡狩，宴瑶池而捧王母之觞；又《汉武外传》亦以七夕会于甘泉，王母捧仙桃而降；因此二说，至今传之。殊不知《汲冢周书》乃伪书也，因穆王巡狩忘反，故为此说；而武帝又好神仙封禅之事，是以彼此傅会如此。按《尔雅》觚竹北户西王母，日下谓之四荒，贾谊《新书?修政》语言尧西见王母训，东及于渠叟，北中幽都，汉贰师将军西伐宛，斩王母寡之头。观此，则王母乃西方昏荒之国，犹国名女真，人姓胡母，其实无此妇人也。不然，则尧之所见，贰师所伐，亦可谓之妇人乎？又尝考之《山海经》，“西王母梯几而戴胜杖，其南有三青鸟，为西王母取食，又有三足鸟主给使，在昆仑墟。”郭璞注《穆天子传》曰：“西王母如人虎齿，蓬发戴胜，善啸。”盖荒裔之国，多与鸟兽游处，而奇形怪状，恐或有是。未闻有所谓仙桃瑶觞，美人侍女，绰约流盼之态也。泾州回山有王母宫，宋学士陶献记，不为辨，而反欲跻之祀典，其与曹彬下江南之意异矣。然而文章钜公，往往引用不置，盖亦未之考也乎。
    ○禹碑释文
    禹碑释文，杨殿元靖阳生俱有刻矣，但十余字不同，据《游宦纪闻》云：癸酉二字难识，二公皆未释之；似虽有人心之灵，万里相符之妙。然则癸酉二字无耶？无则此碑今据《纪闻》，而明《纪闻》亦伪者耶？殊不知字特奇古，非秦汉以下碑文之可证，不过拟其形似者释之耳。如较庐山紫霄峰刻法帖，禹书亦皆不类，是所谓古书不必同文意也。予因二字欠释及，以此二字，杨曰非古文语，似矣。予意杨释为久旅，尤非古文语，盖忘家即久旅矣；不若依旧，则形象庶几耳。故拟其相似者，更其十一字，亦庶几文义之通也。书之于左，仍以二公所释，各注于下，以俟博古君子。若夫辨非禹碑及翻刻来历，自有尚书顾东桥、太守季彭山诸说在焉。
    承帝曰嗟，翼辅佐卿，水降舆发，鸟兽交行，参身若流，祈明癸酉，兴以此忘家，宿岳麓庭，智营形折，心罔弗辰，往求平定，华岳泰衡，宗疏事褒，劳锡伸洌赢塞昏徙，南渎衍亨，衣制食备，万国道宁，窜舞永奔。
    ○不能为人
    今人嘲不生子曰“不能为人”，不知汉时已有是语。《樊哙传》：“荒侯家舍人上书曰：‘荒侯市人，病不能为人’，令其夫人与其弟乱而生佗广，实非荒侯子。”
    ○孙皓答人不同
    《十三国春秋》云：晋武帝与侍中王济弈，济问孙皓：“闻君在吴剥人面，刖人足，有之足？”皓曰：“人臣失礼于君者，则如是。”济时伸足局下，矍然收之。晋史纲目俱同，独少微鉴又改王济为贾充，剥人面为凿人目，人臣杀君不忠者则如是，伸足收之则无也。以是论之，答贾充甚当，而济足事微；对君或不坐，史之不同如是，此之谓未可尽信与欤？
    ○镇海楼
    吾杭之樵楼，即五代时吴越钱王之所建也，名朝天门者，盖瞻望于上，以礼汴京，故名之也。后元改为拱北，子昂有拱北楼诗。洪武初，参加政事刘公、王公改名“来远”，术者张乘槎曰；“三日内主有哀丧之事。”至期，王公之母暴卒，刘公又以历日纸边坐罪。王公乃延槎问故，槎曰：“来字似丧字形，远字似哀字形也；况远字二点相续，乃泪点也。”公命槎易之，改名曰“镇海”，由其地也。今不知者，以成化间火过而改名，非也。
    ○女人缠足蝉鬓
    女人缠足，起于后唐后主宫人娘，蝉鬓始于魏帝宫女莫琼树。
    ○诗句偶同
    《琵琶记》内，白乐天诗句已有“儿家门户重重闭，春色缘何得入来。”唐薛惟翰诗《春女怨》云：“白玉堂前一树梅，今朝忽见数花开；儿家门户寻常闭，春色因何得入来。”金石《抹世怪金啊肥有“果物戏人人戏物，为风乘我我乘风。”同时黄讽《题齐物堂》亦云：“果蝶梦周周梦蝶，为风乘我我乘风。”是皆可谓闭门造车，出门合辙者也。
    ○端疋大两一字
    今人凡以布帛一疋为一端，殊不知一端则半疋也，按《左传》币锦二两，注云：二丈为一端，二端为一两。所谓疋也，二两二疋矣。药方中一大两，今之三两也，盖隋合三两称一大两。一字者，即钱文之一字，盖二分半也。
    ○舍利
    舍利子，每每闻人曰：某处殿某处塔有之。又曰：虽有之，欲去即去，乃神物也。予邻有比丘尼庵，天顺中一尼坐化，焚时烧出此物，云如大虱；又云试以童男女发，即可引缀于上。皆不知果否。今摭数说于左：《霏雪录》以佛之遗骨通名舍利；《光明经》云：舍利是戒定慧所熏修，甚难得者，《福田大论》云：碎骨是生身舍利，经卷是法身舍利。又云：有三种，白色骨舍利，黑色发舍利，赤色肉舍利，菩萨罗汉皆有；佛舍利锤击不碎，弟子舍利锤即碎也。《龙舒心经》又云：舍利子乃佛弟子名，以其母眼似舍利弗鸟之眼，故名之。或曰：舍利，涯裰眼，故称云。诸说似皆得其一支，《龙舒经》之言，或又因舍利之名故云。予意舍利不过是释家修真炼摄心精气所结成者，如石中之水晶，水中之膏液，仙家之圣胎尔。锤击不碎，孙权曾试之；欲去即去，恐非也。因未之见，故摭数说于右。
    ○纸鸢
    纸鸢本五代汉隐帝与李业所造，为宫中之戏者；而《纪原》以韩信为陈裨旆牛以量未央宫之远近。又曰：侯景攻梁台城，内外断绝，羊侃令小儿放纸鸢，藏昭于中，以达援军。二说俱不见史，且无理焉。线之高下，岂可计地之远近；羊侃又何必令小儿放之，放之而纸鸢之坠，又可必在于援军地耶？其为李业所始无疑。俗曰鹞子者，鹞乃击鸟，飞不太高，拟今纸鸢之不起者。曰风筝者，乃古殿阁之檐铃尔，借以名今之带弦之纸鸢也。各有意义，风筝风琴，《丹铅总论》辩之明矣。
    ○玉蕊即琼花
    《雍录辩》辨栀子花即玉蕊花，改之为山矾者，王荆公以其花叶可以染黄，不惜矾而成色之故。《野客丛书》又载扬州后土庙玉蕊花序文，序文以玉蕊即琼花也，改之为琼花者，宋王元之更之也。予意琼花在宋极名之胜，今作书与序者，又皆宋人，必不差矣。使果一种，则栀子江南到处有之，胡为至贵，而扬州者名传今古耶？及考《扬志》谓琼花或云唐植，今《雍录》亦以玉蕊唐惟长安一株；元、白等赋诗贵重。又曰花白心黄，三四月间开时，芬芳满野，高可数丈，意即今之栀子千叶者耶？但花大树高如粉团尔，不然何二书相符，后世不传。惜江南不伐之为薪，即折之为笆，未能爱护使高大也；况生于陕，移于扬、汴，在彼亦自为奇矣。但《齐东野语》以色微黄，似与《雍录》一树珑松玉刻成，小有间也。昨见宋画琼花，真似野八仙，但多一头九朵簇成者，然不知孰是。
    ●卷二十三?辩证类
    ○比干墓字
    比干墓在卫辉府汲县西北十五里，旧府志云，墓前有“殷比干墓”四字，石断字缺，世以为孔子书，谅今亡矣。见旧拓本，体势与周穆王“吉日癸巳”类，虽非先圣所书，谅为古笔无疑。秦观以为唐人书。《丹铅续论》以陶潜有赞曰：“夫子戾止，爰诏作铭。”似又不是而实夫子者也。但陶集未见其赞，谅升庵不谬。其先圣所篆比干墓铜盘铭，开元中固已为耕者所得，不传矣；此外再不闻墓前有何古刻。《续博物志》又云：“墓前有隶刻商大夫比干之墓七字”，意此汉以下之刻欤？故宋李石言之也。昨得本朝所缉《比干录》读之，又缺此隶字，不识隶之者之未全，抑李石之谬记也？且铜盘铭、《啸堂集古录》并汝帖所摹刻者迥有不同，证以三代款识，秦汉碑刻，则啸堂尚似，而旧体亦未可必也。若今所传，差识左右字本，尤为可笑，因摹三篆于左，以献博古君子。
    啸堂集古录铜盘铭
    （图略）
    汝帖铜盘铭
    释同前
    ○钟馗
    钟馗起于明皇之梦，唐逸史所载也。予尝读《北史》，有尧喧本名钟葵，字辟邪。意葵字传讹，而捉鬼事起于字也。昨见《宣和画谱》释道门云：“六朝古碣得于墟墓间者，上有钟馗字，似非开元时也，按此正合其时。葵字之讹，恐如薛仁贵碑，实名礼，而传写之谬。又如十八学士之类欤？存疑以俟博古。
    ○格古要论当再增考
    《格古要论》一书，洪武间创于云间曹明仲，天顺间增于吉水王功载，考收似亦博矣。偶尔检阅，不无沧海遗珠之叹，若琴论后当入古笙管，《淳化帖》后当收谱系一卷，珍宝门欠楚母绿圣铁，异石类欠大理仙姑，异木欠伽蓝香，古铜中欠古镜布刀等钱，杂考欠刚卯，纸论欠藏经笺，且珍宝后当设一羽皮，如狐貉、孔雀，翡翠、豹兕之类，而文房门岂可不论宋元书刻？至于博古图中之器，各省志内之刻，又一考之，必尤有所增也。
    ○偻亻罗
    俗云偻亻罗，演义谓干办集事之称，《海篇》训亻罗字曰健而不德，据是二说，皆狡猾能事意也。然未见其出处，昨读《五代史?刘铢传》，有曰：“诸君可谓偻亻罗儿”，则知来亦远矣。
    ○轮扁管仲
    《庄子》载：齐桓公读书堂上，轮扁释椎凿问公曰：“所读何言？”公曰：“圣人之言。”扁曰：“古人糟粕耳。”公曰：“轮人安得议乎！有说生，无说死。”扁曰：“以臣事观之，徐则甘而不固，疾则苦而不入；不徐不疾，得之手而应之心；口不能言，古之人死矣，君所读者，糟粕耳。”又《韩诗外传》载：楚成王读书殿上，轮扁作而问曰：“君所读何书？”成王曰：“先圣之书。”扁曰：“以臣轮言之，规为圆，矩为方，此可付乎子孙；若夫合三木而为一，应乎心，动乎体，不可得而传也；则凡所传，糟粕耳。”然二文不同，而义则一，但楚成、齐桓，未知孰是。予意《庄子》尚近，韩则汉人也。管仲寝疾，桓公往问之曰：“仲父疾甚矣，不幸不起，政将安移之？”管仲未对；桓公曰：“鲍叔何如云云”，尽，管仲遂卒。此《管子》书之言也。刘向《说苑》又曰：鲍叔死，管仲举上衽而哭之，泣如雨下；从者曰：“非君臣父子也。”仲曰：“非子所知”。以《管子》所载，则鲍叔死在仲后；而《说苑》又言鲍叔前死矣。予意尚当从《管子》，盖刘向传闻之言也。
    ○三杰四杰
    世知张良、萧、韩为三杰，而不知唐丞相宋浮⒄潘怠⑻子少傅源乾曜，同日拜官，明皇赐三杰诗，时号三杰。宁程颢为合夭荆张山甫为武功簿，朱光庭为万年簿，关中号为三杰。世知王、杨、卢、骆为四杰，而不知宋之韩、范、富、欧、亦号四杰。
    ○圣贤须目
    国朝何侍郎孟春《余冬序录》载：黄伯固曰：“偶考圣像无髯，惟宗庙小影为真。”又引《孔丛子》云：“先君无须髯，而天下王侯不以此不其敬。”予尝读其书，文非此意，而伯固之言不知何在。但孔谱中吾夫子四十二表形容尽矣，须多如此；而独不言者，得无疑乎？或伯固之言有据也。
    又读朱子文集，见其答林德夫、刘季章等书云：“今左目已不可治，又颇侵右目矣。”又曰：“左目已盲，右目亦渐昏数日矣。”纷纷言左目失明处多也，今年谱但言有足疾而不言目疾，此诚阙典也。大圣贤之仪形，宁有不知可以想像之耶？
    至于建中靖国间，例复旧官，山谷有诗十首，其一为东坡云：“阳城论事盖当世，陆贽草诏倾诸公；翰林若要真学士，唤取儋州颓鬓翁。”则知坡老无鬓发矣；又其妹戏坡曰：“欲扣齿牙无处觅，只闻毛里有声传。”则多项矣。因亦附记耳。
    ○郭张不当录
    滁阳王之子某，虽同太祖取和州而战没；张天佑亦同太祖取和阳、太平，分筑其城，败元太子、平章等，然彼时滁阳尚在为主，事属滁阳；郭、张并我太祖，不过俱在其麾下耳，二人无一事曾受命于太祖也，何可入《功臣录》中？
    ○乌ζ
    诗曰：“无感我з猓无使ζ也吠。”《尔雅》曰：“ζ，狗也。”然ζ字今俗读龙字，非也。唐武后时，药王韦善俊有犬名乌ζ，盖黑狗也。元稹、韩政光诗皆有乌ζ语。今人以张然杀奴事，得犬之力，遂以拜犬为乌龙，即写龙字。尤可笑。
    ○怡子秋风
    苏杭呼痴人为怡子，累见人又或书呆、炼字，虽知书如杭徐伯龄，亦以怡字为是。予考《玉篇》众书，无怡、呆二字，独磷帧端滴摹吩疲骸奥硇胸睢！倍《韵会》云：“病也，痴也。”凡痴磷纸宰鼷粒独《海篇》载怡、呆二字，亦曰义同磷帧Ｊ侵痢⒋艚运鬃忠病３⑽判《云：“阿怡，雨落走进屋里来。”又读程泰之《演繁露》，郑獬字毅夫，守江陵，作《楚乐亭记》，有颂云：“我是苏州监本呆，与爷祝寿献棺材，近来仿佛知人事，雨落还归屋里来。”又知亦有来历。又俗以干人云“打秋风”，予累思不得其义，偶于友人处见米芾札有此二字，风乃丰熟之“丰”，然后知二字有理，而来历亦远。
    ○《世说新语》记事多谬
    苏峻之乱，因庾亮轻下诏征之，既而下石头，朝廷倾覆；亮奔温峤，峤劝亮见陶侃。盖时起义兵，而众推侃为盟主也；侃意正欲诛亮以谢天下，亮犹豫不敢。此事重出：其一曰：温云：“溪狗我所悉知，卿但见之。”因而陶见庾貌丰姿神爽，遂改视，欢宴终日。一曰：“卿但遥拜，保无他也。”陶见之，不觉释然。殊不思陶乃尚事功而厌清谈，饮有限而鄙时流者。岂丰姿神爽使能改欲诛之意，且得欢宴终日耶？又使“遥拜保无他”，亮亦天子以下一人，此言轻可语之耶？”陶传自云：庾诣拜谢，陶曰：“元规乃拜士行耶？”此足以见其实也。况二条自相予盾，若望蔡是谢琰居官地名；注为琰之小字，琰之小字末婢也。王敦与钱凤谋逆，夜为王允之所闻，允之吐被酣睡；记为王右军者，纷纷不一。又如刘尹抚王长史背曰：“阿奴比丞相，但有都长。”王长史酒酣起舞，刘尹曰：“阿奴，今日不复减向子期。”文俱重出，此类尤甚，但此书以清谈奇谑高尚颖敏之事为主，故多取于晋者，似不作可也。
    ○四皓考
    按《陈留志》云：东园公姓唐，名秉，字宣明，襄邑人，常居园中，因以为号，夏黄公姓崔，名廓，字少通，齐人，隐居夏里修道，故号夏黄公；饫锵壬。河内轵人，泰伯之后，姓周，名术，字元道，号曰霸上先生；却欠绮里季。皇甫谧《高士传》载：绮里季姓朱，名晖，字文季。四人详矣。然《索隐》亦引《陈留志》，则园公又欠名，黄公更廓曰广，《鄞志》又以黄公姓黄；《苏州志》又载饫锵壬宅在太湖中，今包山有饫锎澹是其处也。予以《索隐》既引《陈留志》欠园公之名，失写也；廓与广同姓黄，非崔，文义顺也；饫锛瘸铺┎之后，必苏人，或寓居于轵也；或者又疑此四人为无有，以其能隐于秦者，汉初一书即肯来耶？是张良假之者也，后不言之可知矣。予又意不应各书详载如此，而《齐东野语》复辨如彼，《东观余论》又辨园当作圈最详，则尚当有之也。又北齐徐伯珍弟兄四人，白首相对，亦号四皓。
    ○船
    舟之多名矣，未闻有舟之神名。梁简文《船神记》谓：名鸿耳。《北户录》又呼为孟公、孟姥。古有辑濯丞印，辑濯，舟官名。
    ○汉字会意错
    郑重，《王莽传》“非皇天所以郑重降符”云，意犹言频烦，世以尊重会之。偃蹇，相如《子虚赋》“掉指挢以偃蹇兮”，注曰：委曲貌，世以不得意会之。皆误矣。乾没，《张汤传》“始为小吏乾没”。师古曰：乾音干，遂以财货干人而没之。又以干心没入官也。殊不知射利成败，故如淳曰：“豫居物以待之，得利为乾，失利为没也。”阴重，《周仁传》“其人阴重不泄”，谓暗密性重而不泄人言，或以为阴囊重大而不泄，可笑可笑。
    ○谚语解
    扌兜踏，取桔槔取水之义，上以手扌兜而入，下以脚踏而出，谓其辗转不散乱也，借人之难理会意。邋遢。《海篇》云：行歪貌。借为人鄙猥糊涂意也。{鑫车}{轰金}二字，虽《海篇》亦不载，今《俗字集》上有之，谓作事轩昂太过之意。予有《杂字》一册，乃宋刻也，似此等语皆出宋时。故《山谷集》中有{隹大}、{吉天}、Ｂ２５苴、亻、Ｂ２６、铳、Ｂ２７等字，多谓蜀语也，义皆如今时之解；亻且、亻、Ｂ２６谓物不益蠲也，《海篇》亦曰：恶也，不知何意。措大为秀才者，以其举措大道也。
    ○销金锅
    吾杭西湖盛起于唐，至南宋建都，则游人仕女，画舫笙歌，日费万金，盛之至矣。时人目为销金锅，相传到今，然未见其出处也。昨见《一竹枝》词，乃元人上饶熊进德所作，乃知果有此语。词云：“销金锅边玛瑙玻，争似侬家春最多，蝴蝶满园飞不去，好花红到剪春罗。”
    ○铜柱考
    铜柱，汉马援所立，在交趾，闻今石培其下。唐《南蛮传》云：“明皇时，诏何履光定南诏，取安宁城及盐井，复立马援铜柱。”又史云：元和中，马总为安南都护，又建二铜柱于故处，著唐德以表伏波之裔。《五代史》云：天福间，楚马希范平群蛮，自谓伏波之后，立铜柱于溪州。共四次也。《太平御览》俞益期笺曰：马文渊昔立铜柱于林邑，遗兵数十，号曰马流。今柱没海中，赖此民以识故处。据此，则今所有，必何履光、马总者也，故云复立故处；希范者，又在溪州矣。若今大理府者，乃铁柱也，每岁民帖金以邀福，故似铜，此蒙氏所立。又尝闻有谶云：“铜柱折，交人灭。”此必指伏波所立之地耳。
    ○诗文托名
    昔宋太史景濂辨廉仁公勤四箴，乃王迈实之之作，但西山爱此四铭，特揭座右。自赵松雪误言为西山之作，世遂成讹也，辩证甚悉。今《西山集》第二十卷中，果自言其所以，奈何一讹之后，虽名人学士，不复知也。如杜律虞注，乃元季京口进士张伯诚所注，今山西所刻七言注解，黄海亭后跋，已悉之矣。《剪灯新话》乃杨廉夫所著，惟后《秋香亭记》，乃瞿宗吉撰也，观其词气不类可知矣。《香奁集》鄙亵者非杨廉夫，乃韩致光之诗。然三者非欲借重于人，则一时刊误，亦到今尚有未知者。
    ○堂帽唐祭
    今之纱帽，即唐之软巾，朝制但用硬盔列于庙堂，谓之堂帽；对私小而言，非唐帽也，唐则称巾耳。宗庙之路曰唐，谓设祭于庙之中道，故云唐祭，非堂祭也。
    ○夫子貌似阳虎
    子畏于匡。注以“貌似阳虎”，欠注貌之所以似者。夫人如蒙<鬼其>，虎亦如蒙<鬼其>故也。纬书以为非貌似阳虎，阳虎家臣颜高，后为孔子弟子，因御车于前，匡人见而欲诛之。恐非也。
    ○孔溪不知诗义
    庆历中，西师未解，晏元献大雪会饮，欧文忠席上有“须怜铁甲冷彻骨，四十余万屯边兵”之诗。《孔溪谈苑》以为似寻闹也，且引韩昌黎《赴燕裴度》诗为证，殊不知韩诗亦有讽意，如曰“园林穷胜事，钟鼓乐清时”，正见清时乃可穷胜事也。又如白乐天雪宴有“岂知阌乡狱，中有冻死囚”，杜子美《云安陪诸公宴》有“万国皆戎马，酣歌泪欲垂”，皆具乐以天下之情。是孔溪不知作诗之义也。
    ○东窗事犯
    岳武穆戏文，何立闹丰都，世皆以为假设之事，乃为武穆泄冤也。予尝见元之平阳孔文仲有《东窗事犯乐府》，杭之金人杰有《东窗事犯》小说，庐陵张光弼有《蓑衣仙》诗；乐府小说，不能记忆矣，与今所传大略相似。张诗有引云：“宋押衙何立，秦太师差往东南第一峰勾干；恍惚人引至阴司，见秦对岳事，令归告夫人东窗事犯矣。复命后，因即弃官学道，蜕骨今在苏州玄妙观，为蓑衣仙也。”据此，数人实有是事可知矣；否则，何铸子孙世为青盲，而罗汝楫之子，鄂州一拜岳庙，即不起。岂非其证欤？洋洋赫赫，如此大事，果无报欤？若《夷坚志》载何仙无押衙之说，恐或遗之也。
    ○三国宋江演义
    《三国》、《宋江》二书，乃杭人罗本贯中所编。予意旧必有本，故曰编。《宋江》又曰钱塘施耐庵的本。昨于旧书肆中得抄本《录鬼簿》，乃元大梁钟继先作，载元、宋传记之名，而于二书之事尤多，据此尤见原亦有迹，因而增益编成之耳。
    ○秦汉书多同
    《孟子》所书：齐景公问于晏子曰：“吾欲观于转附、朝，遵海而南，放于琅邪，吾何修而可以比于先王观也。”晏子对曰：“天子诸侯，无非事者，春劣耕而补不足，秋省敛而助不给。今也不然，师行而粮食，从流下而忘反谓之流，从流上而忘反谓之连，从兽无厌谓之荒，乐酒无厌谓之亡，先王无流连之乐，荒亡之行。”景公说，大戒于国。《管子?内言戒》篇曰：威公将东游，问于管仲曰：“我游犹轴转斛，南至琅邪。司马曰：‘亦先王之游已’，何谓也？”对曰：“先王之游也，春出，原农事之不本者，谓之游；秋出，补人之不足者，谓之夕。夫师行而粮食其民者谓之亡，从乐而不反者谓之荒。先王有游夕之业于民，无荒亡之行于身。”威公退，再拜命曰：“宝法”。洪容斋读而疑之，以管氏既自为书，必不误也，何二子之语相似？因而载之三笔，欲细考也。元人郑元桃约忠辍缎率椤范嗤《大戴》之篇，意古或有是言。
    予尝记忆所知者，《荀子?劝学》篇与《大戴》之劝学前面俱同，或句有先后，字有多寡，乃《大截》刊误也。《礼论》与《史记?礼书》后段同，《乐论》与《乐论》互有详略，内中《三年》问即《礼记》之所载也。《哀公篇》前半段即《大戴》哀公五义章也。《大戴》三本一篇，是截《荀子?礼论》中之一段，“天地者，生之本也”五百言，而《史记》又截五百言之后，“礼岂不至哉”以下作自己极言礼之损益，为礼书之结。《礼经?聘义》后，“子贡问比德于王”一段，亦《荀子》之所有。《礼》有《礼运》，《家语》亦有之，始则俱同，而中后则未详于《礼》也。《大戴?曾子大孝》篇，与《小戴?祭义》同，《礼察篇》与《小戴?经解篇》同，且又重出于贾谊《治安策》。《文王官人篇》与《汲冢周书?官人解》相出入。《新书?保傅》前一段千六百言，无一字之不同《大戴》，中则《大戴》增益三公、三少之事，末段胎教几二千言，又无也；但其中《大戴》说巾车之处，《新书》却说悬弧之礼，此则不同也。然《大戴》总为一篇，而《新书》各条分之。《家语?执辔篇》言人物之生数一段，又与《鸿烈解?地形训》、《大戴?易本命》数百言相同。《列子?黄帝》篇言海上之人好鸥一段，与《吕览?精喻》篇海上之人好蜻者全类。《战国策》楚宣王与群臣问答狐假虎威一事，与《新序》并同，但其后二十余言不同，二者所同，皆不下二百余言。
    予尝反覆思维，岂著书者故剽窃耶？抑传记者或不真耶？非也。二戴之于《札记》，彼此明取删削，定为礼经。其余立言之士，皆贤圣之流，一时义理所同，彼此先后传闻；其书原无刻本，故于立言之时，因其事理之同，遂取人之善以为善；或呈之于君父，或成之为私书，未必欲布之人人也；后世各得而传焉，遂见其同似。于诸子百家偶有数句数百言之同者，正是如此耳，此又不能尽述。
    ○黄陵琴济渎物
    四川黄陵庙有一琴，殆如朽木，匣于神前，传以为鲁般所造。人以一指扶之，辄转自行，表侄许郎中云：“此即运瓶之术，盖道流假此以神施舍耳。”理或然也。河南济渎庙神，人有假贷货帛财物者，随祷即出水面。予家曾亲得之，如期还纳，复沉于水，灵异甚验也。昨见《都公谭纂》云：乃伏机耳。洪武间，山西张姓者曾仿其制为之，以为客玩，是亦巧术者作以显神，传流至今耳。予思二事诚为有理，怪者有之，不常也；今久而能然，岂非其术乎？
    ●卷二十四?辩证类
    ○牧牛图
    世传画有牧牛图，乃仙笔也，日见一牛食草栏外，而夜宿栏内，殊无指实。闻之者或疑或罔，亦无定见，不知此画乃南唐后主所有，献于宋太宗。太宗询之群臣，皆莫知也，独僧赞宁曰：“此海南珠脂和包画之，则夜见；沃焦山石磨色画之，则昼见，各一牛也。”据此，画必有矣，但沃焦山人不可到，而珠亦无脂，恐一时取辨应对云尔。惜当时太宗不再根求。昨读邱至纲《俊林机要》，其言似皆戏术，要其至理，亦若近是。故闻人亦尝试验一二，彼云：牛图之画，乃用大蚌含胎结珠未就如泪者，立取和墨，欲日见者于日中画，欲夜见者于月下画。此说似有理焉。盖蚌珠乃日精月华所成，今以未就之泪，布于日月之下，待其干焉，则受此之精于墨矣，各以时见，或有之也。予亦惜珠泪难得未试耳，书此以待辩博。
    ○饮器
    饮器，韦昭以为卑眩晋灼以为虎子之属。颜师古曰：匈奴以月氏王头共饮血盟，是饮酒之器也。予意二字原出《张骞传》，其言匈奴破月氏王，以其头为饮器，鸭唇裰匾选；⒆樱便溺之器，故颜说为是也。近时人又以贮酒之器谓之急须，亦止为一饮字讹之，殊不知古人以溺器为急须，乃应急而须待之者，反又不知其义。可笑。又枝梧，谓不能主也，故项羽斩宋义，诸将莫能枝梧是也。今人以推调哄人曰支吾，乃音同而字义不同也。
    ○书竹一法
    《韵语阳秋》尝曰：“陆探微作一笔画，实得张伯英草书诀，张僧繇点曳斫拂，实得卫夫人笔阵图诀，吴道子又授笔法于张长史信。”书画用笔，同一三昧。然即近代论之，如戴近、吕纪、周臣辈，画亦神品，未见其能书也。第宋、元以来，惟善画竹者，必能书，若东坡、与可、仲圭、仲昭是也。故子昂有诗云：“石如飞白木如籀，写竹应知八法通。”本朝王绂亦曰：“画竹之法，竿如篆，枝如草，叶如真，节如隶。”二言信诸。
    ○郎称
    予尝因己姓之少，而思古之名人称郎者众矣，因略具于左，备记问之一也。汉邓通为黄头郎，吴周瑜称周郎，晋桓冲名买得郎，谢道蕴称夫王凝之为王郎，何晏称粉郎、何郎，王僧辩称鲍泉为玉郎，潘岳曰潘郎、檀郎，王僧虔曰王郎，齐江柙唤郎，刘显甫曰刘郎，刘禹锡自称刘郎，梁顾协曰顾郎，北齐卢师道曰卢郎，邢邵呼袁肇修曰清郎，后周独孤信曰独孤郎，沈约曰沈郎，隋滕穆王曰杨郎，宇文晶曰宇文三郎，唐明皇曰三郎，张昌宗曰六郎，崔徽名缁郎，元结名漫郎，钱起曰钱郎，安禄山称李林甫曰十郎，程元振曰十郎，萧悦曰萧郎，萧嵩与梁武帝亦曰萧郎，五代王审知曰白马三郎，后唐称石敬塘曰石郎，王溥呼子涛二郎，王安石小字獾郎，谢渝称柳浑曰宅南柳郎，朱熹小名沈郎，徐宪人称曰鸠郎，杨延昭善战，虏人呼为六郎。
    ○表字不同
    国朝大学士解缙，江右人也，诗文字书，迥出一时，有李白风才。任公亨泰作其文集序曰：“荐绅其字也”，杨公士奇作墓碣名曰：“字大绅”，世人皆曰：名缙，字缙绅。尝见其图书亦然。此不知何说，岂相讹一至于书金石刻耶？
    ○刀剑录缺
    陶弘景之作《刀剑录》，以其刀剑小事，记者不详，遂使精奇湮没，故特记之甚悉。自予观之，遗漏甚多，显显名世若舜之吴刀，周之赤刀，鲁之孟劳，魏文帝之百辟。刀六名：灵宝、含章、清刚、扬文、质素、龙鳞。其于剑也，周之锟钅吾，吴之属镂，楚之干将、镆钅耶，越王所带者步光，区冶所铸者五柄、纯钩、湛卢、豪曹、鱼肠、巨阙，魏之飞景、流采、华铤，张华所得之龙泉、太阿，皆见之经史，著人耳目，不可缺也。以至列子三剑：含光、承影、霄练，孙权之六剑：白蛇、紫电、辟邪、流星、青龙、玄蛟，唐武库之四刀：化刀、鄣刀、长刀、陌刀，纷纷种种，岂特过半哉。噫！学之不博，书之难作也明矣。
    ○{呋}字
    《史记》：“汉景帝后三年十二月晦，{呋}。”徐广注曰：“一作昼，又作图，未详。”《墨谈》云：“疑{呋}，雷字不误。十二月晦日而雷，纪异也。”此说固是，但不知{呋}字古文，非误也，惜徐广亦不识耳。近时所刻《古字便览》，收亦广矣，然止得{唼}、Ｂ２８、Ｂ２９、Ｂ３０、<吕吕>五字，又未有前字也。
    ○五株柳
    《艺苑雌黄》云：“士人言县令事，多用彭泽五株柳，非也。且五柳非彭泽时所栽，用之误矣。”又引《苕溪渔隐》论沈彬不当用“陶潜彭泽五株柳，潘岳河阳一县花”之句。以予论之，沈之用事固似有碍，若陶公既号五柳，又曾为彭令，人品诗章，高出千古，用以美县令，亦自稳当；何谓五柳非为令时所栽也？若欲刻舟求剑，是非作诗之法，只是论理耳，此东坡所谓小儿强作解事者。
    ○一解一章
    古之乐府诗章，皆被之于乐。今乐府数句后则曰一解，又数句曰二解，如此言者，盖即古人之一段义终，则于瑟上解一柱马也，又一段则又解一柱马耳。诗之曰一章几章者，盖《说文》音十成章，十者数之终。诗毕亦乐之一终也，故曰一章。
    ○僧衣
    僧旧着黑衣，元文宗宠爱欣笑隐，赐以黄衣，其徒后皆衣黄。故欧阳原元《题僧墨菊》诗云：“┷辉是黑衣郎，当代深仁始赐黄；今日黄花翻泼墨，本来面目见馨香。”又萨天赐赠《欣笑隐》诗云：“客遇钟鸣饭，僧披御赐衣。”正谓是也。今制禅僧衣褐，讲僧衣红，瑜伽僧衣葱白。
    ○举子问试题
    予尝疑宋时举子秋试，皆得诣考官而问题，意若《呈史》所载“沛然雨字头”者是也。何其不禁之如是？后知唐制礼部试诗赋题，不皆有出处也，或以己意立之，故举子皆许进问，谓之上请。至宋亦循故事。景讨校始诏出题必在经史，禁其上请耳。
    ○南北京东西都
    京、都二字，皆大也、总也之训。《左传》及帝王世纪皆以天子之居曰京、曰都，但东西南北曰京都者，盖天下以洛阳为中土。唐都雍、洛阳在关东，故以为东都。宋都汴，洛阳在西，故以为西都。南京应天府，宋真宗时建，其名以其在汴之南。北京大名府，仁宗建也，以其在汴之北。今我朝之称南北者，又自以二都之地相去云之耳。
    ○唐双名美人
    元稹妾名莺莺，张替名燕燕，柳将军爱妓名真真，张建封舞妓名盼盼，又善歌之妓曰好好、端端、灼灼、惜惜，钱塘杨氏曰爱爱，武氏曰赛赛，范氏曰燕燕，天宝中贵人妾曰盈盈，大历中才人张红红，薛琼琼，杨虞卿妾英英，不知唐时何以要取双名耶？
    ○霓裳羽衣曲考
    霓裳羽衣曲舞不传于世久矣，虽学士知音之流，亦徒求想像而已。予以读过诗书有关斯曲者，会萃成文，述注于左，其舞律吕节奏，庶亦可知过半矣。
    按明皇游月中，见仙女素衣奏乐极妙，记其音，归而制之。会西凉节度杨敬述进婆罗门曲，声调相符，遂合二者而制，名为霓裳羽衣。其言属黄钟，其调属商，其谱三十六段，其奏乐用女人三十，每番十人迭奏，而音极清高，其舞服之饰，乐天诗曰：“虹裳霞帔步摇冠，钿音累累紊荷骸保蛔嗲之数，白诗又曰：“散序六奏未动衣，中序擘Ｂ３１初八拍，繁音急节十二遍，唳鹤曲中长引声。”惜文人往往指为亡国之音，故弃而不传。然周草窗述之，真有注云落水之意，非人间曲也。予因摘出，以告知音者。
    ○孔丛子
    《孔丛子》七卷，孔氏八世孙孔鲋撰也。嘉讨校宋咸注之。咸叙鲋不世用，退集先君仲尼、子思、子上、子高、子顺之言及己之事，为六卷；至汉武时，孔臧双以己著书赋附于卷末，为之连丛上下篇。本朝宋学士景濂辨为即咸伪作，画以子思、孔子，相去甚远，疑无问答。予据《阙里志》云：子思，曾子弟子，逮事仲尼，则亦或有其言也，其曰伪书，则无疑矣。何也？文非西京，一也。汉唐之志不载，止见于《中兴书目》，二也。其言先世，俱称子上、子高、子顺，于己之篇言已多矣，复曰：“子鱼名鲋甲，陈人”，似非一气自己当云者，三也。其中论行夏之时与仁者乐山等语，皆牵强之解，使当时朱子以为然耶，宁不即取夫子之言，肯复为之解乎？四也。以子思年十六至宋，为宋乐翔之徒围之，遂作《中庸》。予考子思，鲁缪公欲用为相，不受；适卫，不仕；反鲁教授其徒数百，疑此时作《中庸》也；况十六亦非作书之时，或者依于《史记》谓“尝困于宋，子思作《中庸》”之二句，遂不各句分解而谬从之，五也。末后《叙世》一篇，尤为谬乱，以孔安国为孔茂所生，孔扔旨游孔仲龋六也。夫孔臧，汉武时人；孔季彦，后汉安帝时人；臧何知数世之后事？七也。予又以为伪固伪矣，或者非咸所为，其注丰生子和之处，以为孔氏子孙所作之书，故不称名而称字；然则历称某生某者，又何如耶？且孔喜字仲和，亦非子和，苟咸有心伪为，亦必考其谱志；况咸亦名人学士，未必苟且如此。必朱子以后之人为之也。但其书论说高远，不杂奇怪，子上以前之言，似有圣贤气象；子顺以后之言，似多纵横之家，必亦善为书者之作欤？
    ○韩文失处
    韩文《明水赋》曰：“明为君德，因所以名焉。”予尝读《周礼》曰：“司ピ氏掌以夫燧取明火于日，以鉴取明水于月，则是因取日月，故曰明。”非取义于君德也。又《与冯宿论文书》曰：“子云岂与老子争强而已乎？”取侯芭以《太玄》胜《周易》。夫老子犹龙，而《道德》五千言无往而不可取，今许其人过老子，书似《周易》，则不惟不知扬子，是亦不知老子也。《读墨子》又曰：“孔子贤贤以四科进褒弟子。”夫贤贤乃子夏也，四科乃门人所分，亦非孔子以此为进褒。又曰：“孔子必用墨子，墨子必用孔子，不相用不足以为孔、墨。”必挽而同之，可乎？是犹以孟子与荀子同道者也。《及与孟尚书》云：“秦灭汉兴且百年，其后始除挟书之律。”夫汉惠帝四年，除挟书之律矣。上溯高帝元年，才十余年耳，其不考亦甚矣。虽然，岂非因文之盛而不暇深思以致此耶？石守道有曰：“吏部《原道》、《原仁》、《原毁》、《行难》、《佛骨表》、《诤臣论》，自诸子以来未有也。”
    ○晋春秋楚勹
    晋文《春秋》、楚史《勹弧罚二书不著作者姓氏。元人吾子行以谓一日并得之也，金华宋景濂、王子充直以为子行所作，然无据也。予考汉、唐、晋、宋之史书目未载焉，此则子行所著无疑。
    ○旅忽二字
    旧读“季氏旅于泰山”之注曰：“旅，祭名”；及“旅酬下为上”，注曰：“旅，众也。”以为旅字必有二训。后见韵谱，方知祭名之旅当从示，旅酬之旅却从方，盖因增韵中误起，遂传写讹而为一。又“忽然在后”，是“忽焉”也，故本朝颁书《史记?孔子世家》、高宗石经，皆作“焉”字。此虽非若旅字之差，而同文之责者，亦所当知。
    ○家语非孔安国所为
    予尝疑孔衍序《家语》，乃孔壁所藏，安国所为；其后王肃序之尤详，何无一言之及孔壁事？其曰“元封时，吾仕京师”云云，却又是安国言语，何己为序之而又以吾为安国，疑必有讹字也。后闻何燕泉先生改注《家语》，意其必已改正明白，得而读之，其于缺略者补之，旧注之庸陋者易之，而他书所载为《家语》者，则又别为外篇，可谓深有功于圣门矣。然吾之所疑，彼犹在焉，又未尝不扼腕而三叹焉。昨见鲁斋王文宪公《家语考》一编，以四十四篇之《家语》，乃王肃自取《左传》、《国语》、《荀》、《孟》、《二戴》之书割裂织成之耳，然后知其所序若是，而孔衍之序，意亦王肃自为也，故已序遂不言在孔壁事耳。惜燕泉未见王考，徒为怅怅，有力者梓其文，附于何序之后，使后人有所考云。余意见“事物类”。
    ○六紫芝
    唐元德秀，字紫芝，鲁山令也；宋赵师秀，字紫芝，温州诗人也；同时又有俞紫芝，字秀老，亦诗人；俞紫芝，字无本，少游为字说者；元蒋惠，字季和，号紫芝山人；俞和，字子各，号紫芝生，同时皆能书者也。然六人皆以紫芝或为名、为字、为号，而又皆以秀、和成意，人多误记，故录出。
    ○文文山
    《墨谈》辨文山公尝为相也，死日，《续纲目》止书少保枢密使信国公者，程学士据黄文献公《番禺客语》，好异之过，辩证纷纷，惜少证。公自书丙子正月十八日午时拜相之诗，尤为亲切。《墨谈》又据文传补遗引公祭妻之文，则欧阳夫人死于公之前；据《续纲目》收公尸事，则夫人又似死于公后，不能的从。予细考而思之，景炎二年，公与夫人为追兵所迫，至空坑，夫人与佛生、柳娘、环娘，皆为俘虏至燕，留东宫，公死之日，夫人得令旨收尸，后随公主下嫁，逮大德七年，得公主懿旨还乡。临终时，问浣婢索旧香囊，曰：“此落齿时得之父母者。”持祭文曰：“此得之丞相者。吾死悬之心前，将以见吾父母吾夫于地下为无愧也。”不独如是纷纷事迹年月日时可证。但夫人既陷而公被执，音信无传，不应哭妻祭文，又得至于夫人也。予意公与夫人间关阻难之时，必已同约死节矣，特先书以与夫人，使励其志；若自为之赞，亦前写具衣带之间。此更《墨谈》之欠考，是则前乃《续纲目》之非，后则《续纲目》之是。
    ○五侯七贵
    五侯七贵人，知其为汉世者，然不知其人也。多误以金日┢呤滥谑蹋或以张安世七世显宦，名为七贵；又以王元才、王益才、王显才、王仲才、王季才，此弟兄五人为五侯耳。殊不知皆后氏之族西京者也，元才五人，乃光武所封后族东京者也。潘岳《西京赋》曰：“窥七贵于汉庭。”注云：“并后族也。”庾亮又曰：“西京七族，东京六姓。”盖指吕、上官、霍、赵、丁、傅，七族里；王侯则成帝之舅五人，同日封侯，乃王谭、王商、王立、王根、王逢时也。
    ○谚语始
    今谚谓临产曰“坐草”，起自晋也。陈仲弓为太邱长，出捕盗，闻民有在草不起子者，回车治之。又骂人“王八贼”，盖五代王建行八，素盗驴贩私盐，人骂王八贼也。今鄙人微薄者曰“小家子”，出《汉书?霍光传》，霍禹长史任宣谓禹曰：“乐成小家子，得幸大将军，至九卿至矣。”“火伴”，出《古乐府》“出门见火伴，火伴始惊忙。”“打草惊蛇”，乃南唐王鲁为当涂令，日营资产，部人诉主簿贪污，鲁曰：“汝虽打草，吾已惊蛇。”“不快活”，桑维翰曰：“居宰相如着新鞋袜，外面好看，其中不快活也。”又有疾曰“不快”，见《三国?华佗传》。“阿谁”，见《庞统传》。“远水不救近火”，乃梁杜朔周之言。“走是上计”，见《南史?王敬则传》，有告敬则曰：“三十六策，走是上计。”“暖房”，见王建宫词云：“太仪前日暖房来”。“经纪”，因唐滕王、蒋王好聚敛，太宗赐帛诸王，敕曰：“滕叔、蒋兄，自能经纪。”“好物不在多”，晋元帝曲宴赋诗，学士朱巩止成一联，自言“好物不在多”。宋张循王以银铸成一球，名曰：“没奈何。”五代唐明宗将立后，夫人曹氏谓王淑妃曰：“我素多病，性不耐烦，妹当代我。”金逆亮制尖靴极长，取于便醯牵足底处不及指，明谓之“不到头”；又制短鞭，谓之“没下稍”。元新官出京，有应盘缠者同去就与管事，谓之“猫儿头”。宣和间，妇人鞋底以二色帛合而成之。名“错到底”。林商为尉，性廉，令丞皆贪，一日宴会，令丞皆舞而动手，尉止回身而已。令问之，林曰：“长收赞府皆动手，尉再动手，百姓可活耶？”此取“银动手”之起也。五代唐明宗责王建曰：“汝为节度使，不作好事，不长进。”亦出《世说新语》。今骂人曰“杂种”，出晋《前燕载记》，赞曰：“蠢兹杂种。”“有身”，出汉元帝与王政君“一幸有身”。
    ○郭四箭
    元末僭穷虽多，独陈友谅兵力强大，与我师鄱阳湖之战，相持昼夜，势不两存矣。时郭英子兴兄弟侍上侧，进火攻之策；友谅势迫，启窗视师，英望见异常，开弓射之，箭贯其颅及睛而死。至今人知友谅死于流矢，不知郭所发也。《功臣录》中亦含糊载云，有言英之箭者，《传信录》又误以其子兴之箭，殊不知观太祖闻友谅死，喜甚曰：“郭二兄弟一箭，胜十万师，功何可当是矣！”盖子兴乃英之兄，行二；而英行四，太祖每称郭四者，英也。且友谅之死，两军莫知，铁冠道人望气而后知之，语上作文望空以祭，陈军夺气，于时方败去，因移日未知英箭，英亦不大居功，故人不知也。独《忠烈传》中明载。
    ○称相
    历代宰相之称不一，择出书之，美恶亦可见也。袁盎目申屠嘉为“愚相”，公孙弘赞曰“儒相”，田千秋乘车入朝曰“车丞相”，张苍重计籍曰“计相”，又赞曰“名相”，王商以貌称“真汉相”，翟方进曰“通明相”，后汉杜林曰“任职相”，谢安曰“风流宰相”，武后呼杜景俭、宪宗称李绛，皆曰“真宰相”，令狐畚相，其子怙势，人称为“白衣宰相”，卢怀慎曰“伴食宰相”，陆贽号“内相”，阎立本为“丹青宰相”，姚崇为“救时宰相”，苏味道为“模齄煸紫唷保李邦彦为“浪子宰相”，梁陶弘景曰“山中宰相”，苏环、苏脑拊弧霸偈老拖唷保关播曰“盲宰相”，杨再思曰“痴宰相”，宋李沆曰“圣相”，丁谓曰“鹤相”，杜衍曰“清白宰相”，陈升之曰“荃相”，蔡确曰“三旨宰相”，寇准为“真相”，李纲为“中兴首相”，王钦若项有疣曰：“瘿相”，蔡京、童贯附之，时人目京曰“公相”，贯曰“媪相”，梁师成内侍擅宠为太尉，人目之曰“隐相”，宋慧林道人权宠侔宰相，孔ダ叹为“黑衣宰相”，魏野亦称“白衣宰相”。
    ○记里鼓
    本庙尝以记里鼓出题试士，多有不知为何物者；知者又不知始于何时，何人创也。近《墨谈》以杨铁崖记《里鼓赋》数言通用之辞，即以为制度，又无时与人也。殊不知唐元和间金忠义作，宋天圣间，内侍卢道隆又造之。又有候风地动仪，汉张衡造；水运浑仪俯视图，亦衡造。莲花漏水秤，天圣中燕肃造。指南车起于周公，人所共知；然汉张衡、后魏郭明善、燕肃，俱尝为之。又闻元有灯漏、沙漏，此则不知何人所造，制见何书，因记里鼓并诸巧器拈出，苟欲为者，可考焉。
    ○时文石刻图书起
    成化以前，世无刻本时文，吾杭通判沈澄刊《京华日抄》一册，甚获重利；后闽省效之，渐至各省刊提学考卷也。图书，古人皆以铜铸，至元末，会稽王冕以花乳石刻之，今天下尽崇处州灯明石，果温润可爱也。
    ○俗言讹
    宋时指贼人曰“白日鬼”，见诞谩者亦曰“白日鬼”。又三佛齐国来朝贡时，跪于殿陛，先撒金钱花，次真珠龙脑，谓之“撒花”，盖胡人至重礼也。后北兵犯阙，索民财与之，谓之“撒花钱”，以重礼媚胡耳。今人不知二事所来，以谓空手得钱谓之“白入己”，反以鬼字为讹，以谓如化缘一类谓之“撒化钱”，反以花字为讹，皆以聪明逆之也。又木格阁板，谓之“鬼背儿”，陆德明《礼记释文》注阁庋，庋字九毁反，毁与鬼音相近，音少讹即为鬼字也。故阁板之“鬼背儿”，当用此“庋”字。乖角，不晓事意，故韩诗曰，“亲朋顿乖角”是也。今人反以为聪明意，错矣。
    ○渔鼓
    渔鼓起于宋，名通同部。
    ●卷二十五?辩证类
    ○面帛粮罂看果纸钱始
    人死以纸覆面，小说以为起于春秋吴王夫差临终曰：“吾无面目见子胥，为我以帛冒之。”此说恐非。只是生人不忍见死者之意。今包筲谓之粮罂瓶者，因夷齐饿死后，人恐其魂饥而设五谷之囊，故《礼记》曰：“重生道也。”起于商。看果，乃五代周祖灵前雕香为之，形色与真无异；世宗发引之日，金银钱以纸为之，印文黄曰“泉台上宝”，白曰“冥游亚宝”，“果钱”实起于此也，并记之。
    ○二疏叔侄
    汉二疏，受乃广兄元之子，今时所谓叔侄也。传中初亦明白，后即以父子连称，是古人直称谓子之意；殊不知侄本妻兄弟之子女，今以兄弟之子为侄。取《字林》音义呼之，唐以后事也，《韵会》辩明矣。今人不知其义。又见《小鉴》各书，因讹书为父子，遂以为真不知受为广之从子也。
    ○文衡山
    苏人文林，弘治间为温州太守；子名徵明，嘉靖间翰林待诏，皆名士也。原籍衡山人，故父子皆写衡山，如韩子昌黎意耳。今人只以父子何为同号，殊不知父自号交木也。
    ○押字
    古人花押，所以代名，故以名字而花之。凡官府文移，人间私简，俱前书名，后止押字。宋末士大夫方始不用花押代名于文，故范石湖有解其故于省职者。唐韦殷卿陟署名，自谓如五朵云，时号“郇公五云体”。《呈史》，晋贫于有押字，则又非起于唐，而晋已有之。《石林燕语》说，王荆公押石字作圈，常不圆。《容斋五笔》载，熙宁中，柳应辰尝押字盈丈，刻于浯溪等处，使人莫识何字，以怪取名，实“应辰”二字也已。又王鲁斋柏有古贵人押字碑跋，其云：司马文正之押，署名而小花。为不失制押之原。自唐末五季，诸人莫不飘荡倾欹，亦因可以见当时之人物世变。据此，则押字必以名也，而变化机巧，则出于其人，大抵破真为草，取其便书；若柳之怪，王之歪，亦异也。国朝押字之制，虽未必名，而上下多用一画，盖取地平天成之意。凡释褐入官者，皆以吏部画字三日，以验异时文移之真伪。故京都有卖花字者，随人意欲，必有宛转藏顿，苟知所本，则当以名，庶不乖古义云。
    ○七贤过关姓名
    七贤过关，人多谓唐人，元唐愚士诗曰：“七骑从容出帝罚蹇驴骢马杂山柘恚诲洲学士参差出，十八人中一半人。”夫瀛洲之士，讲学谋国，未闻有七贤之名，又未闻骑驴、骡及牛者，不知愚士何据而云。《广川书跋》以谓李白、李颀、之逊、孟浩然、綦毋潜、裴迪、司马承祯出关访王维。国初夏节又亲见古图，谓开元冬，李白、张九龄、王维、张说、郑虔、李华、孟浩然，同游洛南之龙门，遇雪而虔图之。夫李白天宝间方来京师，李华天宝间方拜官，自与数人不同。《书跋》以承祯骑牛。考史，承祯方士，取其隐也，安有骑牛之放耶？二说虽有虞邵庵孟像诗“风雪空堂破帽温，七人图里一人存”之句，然自注与记又不同人，是殆多非唐矣，盖春秋有七人，唐有七爱，宋有七老，建安有七子，未尝称贤也，惟晋竹林诸人称贤耳；又考王戎尝乘小马，山涛乘驴，刘伶乘鹿车，余则乘马，正符七人之跨鹿车，后或讹画为牛也；且接芪诿保皆晋人所戴，唐则巾矣；而元曹文贞公伯启集，又有《七子图》诗曰：“清潭飘逸事凌迟，七子高风世所师；公室倾危无砥柱，服牛乘马欲何之？”此又一证也，书以俟博识。
    ○李贺玉楼事
    李商隐传贺曰：“长吉将死，忽见一绯衣人驾赤Ｂ３２，持一板若霹雷古文者，召长吉，长吉不能读，严麻竭低凡辉竿。绯衣笑曰：‘帝成白玉楼，召君为记，天上差乐，不苦也。’旁人见之。”先辈已辨其无此理也，然无所据。昨见《宣室志》载：“贺卒，母梦贺曰：‘上帝迁都白瑶宫，作凝虚殿，命某与文士辈纂乐章，今为神仙，愿母毋以为念。’”据是，必义山特借此一梦，神怪其辞，骇人耳目，以见贺之临终自异也。不然，何一事而言之不同耶？好怪者因以传之，世不察也。且韩吏部终时亦梦，觉语小君曰：“梦金甲神人持戟衬吭唬骸睢邃骨酃，世为韩仇，吾欲讨之而未能。’”韩答愿从。遂终。使逢义山，又一李贺事矣，达者必自理会。
    ○白犬
    宋人杜修妻薛氏，为白犬所奸，杜知黜妻，犬复负去山中，生子人形而有白毛，后为盗杀。今世谓白犬成精，驾人狗种者，亦或是欤？
    ○讹名
    马氏手录，尝辨扬州道中疏璃王冢，乃汉刘厉王冢也。今闻湖州近城乡村，有言“妙喜头”者。予闻而疑，问其土人，皆曰“然”；究其所以，不知也。及问其他，乃曰：临溪有庙。岂非庙浒者邪？仁和七都有桥曰“鸭弹”，予意当时取名，必曰“压澜”，亦讹之也。
    ○志失顾野王
    淞江华亭县亭林乡，乃梁顾野王所居之地，今宝林寺是也，尚像野王为伽蓝。砚池之水，早清中绿，晚则黑，亦奇也；野王所栽剔牙松，死方廿年，根尚存，梁碑少剥。赵子昂碑记异事甚详，惜《南畿志》止于古迹中载顾亭林云，有公祠，池、松、碑石，皆不录出，人物内又欠收野王名字，真缺典也。
    ○佛考
    人知佛法之入中国，始于汉明遣人迎迦叶摩腾、竺法兰二僧，并带来四十二章经也。《传灯录》载；释迦生于周昭王二十四年。此固可疑为虚；然《周书纪异》亦云：昭王二十二年释氏生。金履祥因之，修入《通鉴前编》，但似差岁月耳。及读《列子》，有西极化人来，穆王事之于中天之台。据此，王接昭王，御寇又非喻言也。秦时沙门室利房等至，始皇异而囚之，夜有金人破户以出。霍去病破匈奴，获休屠王祭天金人，师古曰：今之佛像也。是知佛入中国，周、秦、前汉已有，彼时但以为异；后汉盛之而崇其道，至晋、唐又译其语以为文，大起浮屠寺，羽翼其教矣。至于释迦生日，以今四月八日，亦非也，盖周正建子，今夏正当为二月八日矣。
    ○武王追王明文
    唐梁肃、宋欧阳公、游定夫、皆有文王未尝称王之论，然不过以《语》、《孟》及《泰誓》、《武成》之文，夷、齐、虞、芮、仲连、曹操之事，冥探曲证；仿佛比拟，卒无武王追王之明文，虽苏、张口舌，人谁适从？愚读太史公《伯夷传》有曰：“西伯卒，武王载木主，号为文王，东伐纣。”此非武王追王之明文乎？古称马迁良史，其文核，其事实，执此则诸公论说，可以尽废。呜呼！纷纷千古，考索无人，簪横吾前，迷而不见，惜载！
    ○刘太保妄对
    元世祖一日问刘太保秉忠曰：“朕家天下，当复谁继？”刘曰：“西方之人。”世祖以八思麻西人有佐命功，遂尊为帝师，使天下极其崇奉，死葬王礼；朝复立一人，盖欲阴损西人之福；故元之有帝师，重佛氏。此也。予尝闻见此说，最为可笑。历数天命，岂容以一人而盖一方之人耶？殊不知自北京视凤阳，凤阳正在西也，非我太祖为西方之人耶？及后红头虫之对，固应元末之红巾，然朱姓又非红之色耶？惜秉忠不知大义，不能如李淳风之对太宗曰：“天命人岂能违？不足计耳。”世祖尝曰：“秉忠占事之来，若合符契，惟朕知之。”不知西人是耶否耶？抑世祖尊而能消耶？武氏定数，莫得而除。
    ○胡僧取殿
    《夷坚续志》载：理宗一夕梦二僧曰：“二十年后，还小僧此殿。”觉问宰相马廷鸾，马曰：“胡僧，夷狄也。二十年后，必立夷狄于殿下称藩耳。”上命纪之，马遂立碑。志从宋殿元是寺基，殊不知宋宫原是钱王宫殿，但展而大之；梦僧取殿者，正后为五寺之基，番僧杨琏真伽主其地，是其验也。德佑二年宋亡，至元十四年为寺，逆数至于理宗梦时，正二十年矣。
    ○贾母
    贾似道之母，诸家小说言之不一，或云逃婢，夜宿贾门，收而奸生似道；或云贾涉在凤口遇洗衣妇人，挑而从之，因别买于其夫；或云涉为万安丞时，至爨婢通，生似道；至言嫡不容其母，卖为石匠之妻，诸书所同也。然其形容恶赖，甚为惭惶。予意其母为人家之婢，必然；恶赖之事，因似道而故加之也。是以君子恶居下流，不然，何其纷纷耶？
    ○韵府多缺
    《韵府群玉》乃元阴劲弦父子所纂，收事甚少，若《太平广记》所载奇怪隐僻者，多未录也。故姚江村为序，故用红罗梅屋与重光子遇，角花月一字之响，登太清楼而问长睿诸人，扣铜刻，拂文壁之谈之二事，以见《群玉》未收，暗以讥之。吾杭先辈徐延之曾欲补之，以为非十卷不可。昨见续编，乃青田包瑜所缉，已四十卷矣，然于二事亦未收，则知遣者尚多也。且于《群玉》重出并无谓者几半矣，凡例犹曰：“若人常读之书，常谈之事则略之。”诚可笑也。呜呼！阴氏纂之垂三十年，而包氏几四十年，不能使为全书，是纂者之非人耶？抑造物者固不欲耶？虽然，蓄书多而有志年少者，补之特易。
    ○爱妾换马
    爱妾换马事，见《异闻录》云：酒徒鲍生，以妓易外弟韦生紫叱拨，彼此吟咏。三更，忽有长髯者赋曰：“彼美人兮如琼之英，此良马兮负骏之名，将有求于逐日，顾何惜乎倾城？香暖深闺，未厌桃夭之色；风清广陌，曾怜喷玉之声，人以务其容，马乃称其德；既各从其所好，谅何求而不克？长跪而别，姿容休耀其金钿；右牵而来，光彩顿生于玉勒。”紫衣者曰：“步及庭砌，立当轩墀；望新恩惧非吾偶也，恋旧主疑借人乘之；香散绿骢，竟已忘于一发；汁流红颊，爱无异于凝脂。”长髯又曰：“是知事有兴废，用有取舍，彼以绝代之容为鲜矣，此以轶群之足为贵者；买笑之思既尽，有类梦焉；据鞍之力尚存，犹希进也。”唐人张佑又有诗曰：“粉阁香销华厩空，忍将行雨换追风。休怜柳叶双眉绿，却爱桃花两耳红。侍宴永辞春色里，趁朝休立漏声中。恩劳未尽情先尽，暗泣长嘶两意同。”人因诗赋之美，知其事而不知其出处也。予意《异闻录》乃唐陈翰所编，《古乐府》中已有梁简文爱妾换马辞，注又曰：“古辞，淮南王作。”则知非唐事矣，恐无此事。如乐府《升天行》、《西乌夜飞》等曲，借喻明之者。唐人好奇，遂假借其事，逞己才以赋之。不然，长髯紫衣，怪诞幽显之说，何其骇异哉！后人又不考而吟咏焉，讹以传讹也。《异闻录》且无木刻，今见他集，其事又不全也。予特录其全诗并辩所以，若南唐相严续给事中唐镐较呼卢，而以爱妾易通天犀带，实有之者，至今传为笑柄。
    ○多辩
    《菽园杂记》：成化间，有吏建言时事，某给事忌之，劾以激厉风俗之“励”不从力，问罪法司，吏亦不能明风厉、勉励古字皆不从力；又后有兵科给事阅兵部题本，以“伎”不从女，呼吏笞之。明日吏不平，执韵书以进，给事赧颜遣之。盖识俗字，不识古字也。予以奏本朝廷自用《洪武正韵》之字，又何必古耶、俗耶，陆公可谓多辩。
    ○夷坚论地狱
    世间果报之事，此善善恶恶天道好还者也，若《夷坚志》言阴狱果报最多，难以尽辩。且以许颜一条论之，轻故细类之狱，既曰佛经传记之所无，故立巧名，可信之乎？许颜误笞一卒，罚二十劫，以掌阴狱。彭汝砺刚介廉直，但性刻而罚五百劫，而为判官。使故杀一人一家，谋反弑逆者，不知又为何鬼乎？又曰：“不忠不孝如朱温辈，尚在第十七狱。”则自古及今，不忠孝者亦多矣，恐地府人众，亦难于容乎。且闻为阎王则得以治人之罪而有禄位矣，志曰：“但免受罪，与鬼神均受饥苦。”然则何谓生而正直者死为阎王乎？又《江湖纪闻》云：“谢枋得为阎王，遇故人林淮甚愁，林曰：‘君何苦？’谢曰：‘为鬼官可乎？’”若是，则阎王亦不必为矣，真可发一笑。吾先子尝赴箕仙，有亲友问曰：“君仙乎、鬼乎？”先子曰：“还是鬼。”问“有地狱否？”连书无也。此又可谓真证无地狱。
    ○春画淫具
    汉成帝画纣踞妲己而坐，为长夜之乐于屏，春画殆始于此也。后世以纣为春画，误矣。胡元娼夫詹俊子为淫乱之物，实淫具也。时称纣作奇巧以乐妇人，奇巧，玩器也，盖以纣为不道，以淫恶妇之耳。夫二事非人所为，录出示人，欲知恶有所归，否则皆谓纣为之也。此人所以不可为恶也。
    ○原棋及苏王
    棋有三焉，围棋，《博物志》虽曰始于尧之授子，而皮日休《原弈》，则辩明始于战国无疑。象棋，虽见于《太平御览》，为周武王所创，然其名曰“象戏”，其字又有日月星辰之名，非今之象棋明矣。《幽怪录》载：唐岑顺于陕州夜见车马步卒之移，掘地得古冢，有金象局并子，或者始于此乎？故唐以后方显。又《说苑》，雍门周谓孟尝君下燕，则斗象棋，是以象为棋势而分阵斗，则象棋之名，亦或始于战国之末乎？弹棋始于刘向，因汉成帝恶蹴鞠之劳，作以献之，其制义则备于柳子厚《序棋》，今不传矣。所传者前之二种，然一艺之事，皆有妙存于间，以为易耶？则聪明者或不能，以为难耶？往往小人精绝，故荆公、东坡性非不敏。荆公棋将败，则随手敛之；东坡自云“余素不解棋”，尝独游庐山白鹤观，观中皆阖户无人，独闻棋声于古松流水之间，欣然欲学，终不能也。王之诗曰：“莫将戏事扰真情，且可随缘道我赢；战罢两奁收黑白，一枰何处有亏成？”苏之诗曰：“胜固欣然，败亦可喜。”余以此皆不得其妙，不能不为是言耶？如穷其趣者，则有虎穴得子人皆惊，静算江山千里近”之辞矣。然又当知王乃围棋，故有黑白之称；苏乃象棋，故远闻其声耳。
    ○犁明
    徐广曰：“犁，犹地也，比至天明也。”诸言犁明者，将明时也。吕静曰：“犁，结也。”程大昌曰：“诸犁，犁古字通黎，黑也。黑与明相杂，欲晓未晓之交地，犹曰昧爽。昧，暗也；爽，明也，亦明暗相杂也。迟明，即未及乎明也。厥明、质明，则已晓也。”予以惟程说最是，但黎、犁字，考之《韵会》等书，古不通用；惟黎、黧通用。盖犁，耕也，田器也，恐此“犁”字误刻。
    ○五称呼
    近之称呼，各有所始，予以所知者记之。亲家者，五代李愚代冯道为相而恶道，每指其所失，诮刘骶湓唬骸按斯亲家翁所为。”骶涓堑乐亲家也。阿{父者}，{父者}，《集韵》籀作爹也，唐世称乳媪之夫曰“阿{父者}”。窦怀贞娶韦后乳媪王氏，每有奏，自称皇后阿{父者}。足下者，晋文公哀介子推，思其割股之恩，流涕伐其山木为屐着之，每视屐，悲曰：“足下。”足下之名方始。下走者，在下趋走之人。萧望之曰：“下走将归延陵之皋是也。”称妻曰贱累，《汉书?西域传》：“募民壮健有累重者。”注，累谓妻子家属。
    ○陶诗真伪
    陶诗《归田》第六首末篇，人以为江淹者，韩子苍辩其江淹《杂拟》，似陶诗耳，但“开径望三益”，江淹不类。予以为此句固不类，而前说种苗，后结桑麻，陶公亦不如此杂；且江诗通篇一字不差，岂江窃陶者耶？窃之则诸篇之拟何如？《问来使》一篇，东涧以为晚唐人因太白感秋诗而伪为之，殊不知乃宋苏子美所作，好事者混入陶集中，巨眼者自能辩之。
    ○孟文三变
    孟子曰：“牛羊茁壮长而已矣。”韩子曰：“牛羊遂而已矣。”王临川曰：“牛羊蕃而已矣。”文虽三出，义一而已，岂孟不及于韩，王亦如风草之喻也哉，茁壮自佳。
    ○古语有本
    诸葛孔明有曰：“非淡薄无以明志，非宁静无以致远。”孙思邈有曰：“胆欲火而心欲小，智欲圆而行欲方。”《淮南子?主术训》曰：“非淡薄无以明德，非宁静无以致远。”又曰：“心欲小而志欲大，智欲圆而行欲方。”是知二贤之言，皆有所本。
    ○两参寥辩才
    宋有杭州僧参寥，唐亦有道士参寥，见《孟浩然集》；唐有藏兰亭僧辩才，宋亦有高僧辩才隐天竺，见《淮海集》
    ○泰山没字碑
    泰山有没字碑，秦始皇所建，今曰石表，又曰碑套，俗曰神主石。予意谓石表者，以理裁之而已；谓碑套者，理或然也。按始皇东行郡县，上邹峄山，立石与鲁诸生议刻石颂德。议封禅，望祭山川，乃遂上泰山，立石封祠祀；又作琅琊台，登之罘；及东观碣石，东上会稽，皆刻石颂德，载之《史记》，未尝有无文之碑也。独此泰山，正封禅望祭之地，复立无字石耶？史传封禅有金册石函，金泥玉检，此非其石丞乎？况金泥其文，玉为之检，可无石套之理乎？今史载封禅而无文可知矣。且始皇立石颂德，邀名后世，安知不如晋人一树于山，一沉于水，殆恐磨灭而复为一套之理乎？非封禅文之套，则颂德碑之套无疑。且思《倦游录》载：唐诸陵无碑，独乾陵西南隅有无字碑。然独乾陵欲表识之耶？殆恐亦碑套耳。今益都杨太守应奎，亲见某寺移一无字古碑，不意中复有隶文之石，外乃套耳，然后知碑为隋时所刻，是古人真有石套事矣。惜近时仕宦题诗云：“莫怪无题字，秦王不好书。”可笑。
    ○宋江原数
    史称宋江三十六人，横行齐魏，官军莫抗。而侯蒙举讨方腊，周公谨载其名赞于《癸辛杂志》，罗贯中演为小说，有替天行道之言。今扬子、济宁之地，皆为立庙。据是，逆料当时非礼之礼，非义之义，江必有之，自亦异于他贼也。但贯中欲成其书，以三十六为天罡，添地煞七十二人之名；又易尺八腿为赤发鬼，一直撞为双枪将，以至淫辞诡行，饰诈眩巧，耸动人之耳目，是虽足以溺人，而传久失其实也多矣。今特书其当时之名三十六于左：
    宋江
    晁盖
    吴用
    卢俊义  关胜
    史进
    柴进
    阮小二  阮小五  阮小七  刘唐
    张青
    燕青
    孙立
    张顺
    张横
    呼延绰  李俊
    花荣
    秦明
    李逵
    雷横
    戴宗
    索超
    杨志
    杨雄
    董平
    解珍
    解宝
    朱仝
    穆横
    石秀
    徐宁
    李英
    花和尚  武松
    ○四李杜三苏李
    李固、杜乔，李云、杜众，李膺、杜密，李白、杜甫，苏武、李陵，苏味道、李峤，苏摹⒗钜澹是皆同时共称其名者，人或知一而不知其二也。
    ○换淮西碑事不同
    韩文公《平淮西碑》，当时谓事不实，命斫去之，敕段文昌别撰。旧史文公传行状神道碑、及新史《吴元济传》，皆谓李妻唐安公主女也，碑辞多归裴度功，而特以入蔡居第一，故其妻出入禁中。诉碑不实，遂斫去别撰。而李商隐《读韩碑》诗，亦有“谗之天子言其私”之句，然而罗隐有说石孝忠推碑杀吏之事甚悉。丁用晦《芝田录》又曰：无和中，有还卒推倒平淮西碑，帝怒，命缚来，“朕自斫杀之”。囚至曰：“碑中只言裴度功，不述李力，微臣是以不平。”上命放罪，敕段文昌别撰。与罗说同。余谓推碑之事显，而诉碑之事幽，何国史等乃遗其显明，而录其幽隐不可知者耶？况杀吏以致帝问，且赐孝忠烈士号，当时岂有不知？无乃执笔者谓妇言为私，而卒论近公，故颠倒去取，以为韩公讳耶？
    ○屠苏酒
    屠苏，本古庵名也，当从广字头，故魏张揖作《广雅》，释庵以此“<广屠><广苏>”二字。今以为孙思邈之庵名。误矣。孙公特书此二字于己庵，未必是此屠苏二字；解之者又因思邈庵出辟疫之药，遂曰屠绝鬼气，苏醒人魂，尤可笑也。其药予尝记三。因方上有之。今曰酒名者，思邈以屠苏庵之药与人作酒之故耳。药用大黄配以椒桂，似即崔实《月令》所载元日进椒酒意也，故屠苏酒亦从少至长而饮之。用大黄者，予闻山东一家五百余口，数百年无伤寒疫症，每岁三伏日，取葶苈一束阴干，逮冬至日为末，元旦五更蜜调，人各一匙以饮酒，亦从少起。据葶苈亦大黄意也，孙公必有神见。今录方于左。
    大黄、桔梗、白术、内桂，乌头，菝葜。
    右М为散，用袋盛，以十二月晦日日中悬沉井中，令至泥，正月朔旦出药，置酒中煎数沸，于东向户中饮之，先从少起，多少任意，一方加防风一两。
    ○蓝尾酒
    蓝尾二字，洪容斋引白乐天之诗及《燕语》等言以解，二字俱无下落，虽得后饮之意，只为末座饮之在后也。自又曰：唐人亦不能晓。殊不知不识其事，当求其字，蓝，淀也。《说文》云：“淀，滓嘁病！弊银嗾撸浑浊也。据此，则蓝尾酒乃酒之浊脚，如尽壶酒之类，故有尾字之义。知此，则乐天“三杯蓝尾酒，一缃貉棱肌保“岁盏后推蓝尾酒，春盘先劝胶牙饧”，则少蕴所谓“酒巡匝末”俱通矣。
    ●卷二十六?辩证类
    ○子美不咏父母名
    诗话尝云：杜子美父名闲，诗中多不用闲字；母名海棠，故不咏海棠。予思杜诗中如“曾闪朱旗北斗闲”，“娟娟戏蝶过闲幔”，何尝忌讳？至如花卉多矣，而子美皆无所咏焉，岂独海堂也哉，或者偶尔不赋之也。善乎东坡有云：“少陵为尔牵诗兴，可是无心赋海棠。”尽之矣。
    ○千字文
    《玉溪清话》云：梁武帝得钟繇破碑，爱其书，命周兴嗣次韵成文。或又云：武帝欲学书，命殷铁石选二王千文，召周兴嗣次韵。二说不同，然皆武帝时事也，似当以前说为是。旧闻詹仲和云：在苏常某家，见唐刻《千字文》一帙，俨然钟繇笔法，但子昂后跋以为东坡书，不知何也。余又以《淳化帖》上千文，亦类钟繇，其王著因海咸河淡等字，以为章草，误指汉章帝之书，则米南宫、黄长睿辩之明矣。其杨公《谈苑》云：敕员外郎某人撰，敕字是梁字。余意戒敕虽兴于汉，至唐显庆中，始云不经凤阁、鸾坡，不得称敕。此非敕字，一也。况前无武帝说话，用敕字亦无谓；且梁字既通，草书又似敕字，必然传写之讹。二也。据此，则杨公之言，可信无疑。余又云：武帝既命周兴嗣以成文矣，又何云次韵，殊不知当时萧子范有《千字文》一卷，武帝集成千文。故云：若重字者，“女慕贞洁”与“纨扇圆吉”，同“洁”字。吴枋《野乘》云：宜改造清贞。予意“清”字亦有夙兴温清矣，不若改为贞烈。人以华亭张东海看出，非也。“布射辽丸”之“辽”，当作“僚”，盖宜僚非此“辽也”；“并皆佳妙”从上文对读来，当作“并佳皆妙”，庶几文理方通，或者初时三字皆不错乱，后或刊写之讹，遂至如此。惜今若文征明亦未改正，至若闽中所刊童蒙之本，所差尤多，固非养蒙之道，此等未足为辩也。
    ○腊
    “腊”字，《说文》曰：“冬至后三戌为腊，腊祭诸神也。”《月令》曰：“猎也，以田猎所得禽兽为祭。”蔡邕《独断》曰：“汉祭曰腊。腊，合也，合祭诸神也。”按数义皆祭之名，岁终以报本者。今以十二月为腊月者，正以《说文》谓冬至后第三戌为腊也。盖此月有腊祭，是以名之耳，然必于戌者为何？汉以火德王，火终于戌，故岁终之祭于戌日。惜许慎不注其义，注其事，殊不知腊祭各从本朝帝德。如宋亦以火王，祭之日亦用戌；若以金王者，则当以丑日；水土王者，则当以辰日，故唐开元定礼后用辰日腊祭也；木王者则当以未日，皆此德之终之时也。若曰唐以土德盛，衰于丑，故丑月谓之腊月，非矣。
    ○贺知章
    贺知章举进士，为太常博士，迁礼书而兼学士，因事左迁太子宾客。时东宫官每久滞，有书壁望礼者，帝见之，题曰：“听其自安。”书者云：“知章不安。”又病，遂乞湖为道士，时八十六矣。夫官既被逐，垂老又病，去犹有所乞，岂二疏之流耶？唐史列之隐逸，何也？不过因请为道士，而明皇诗送以高之。《唐诗纪事》亦云：八十六卧病，冥然无知，请为道士，舍宅为观。据此，是殆梦中语耳，舍宅为黄冠，犹不真也。岂可不审其来历，遂以为高耶？
    ○汉遗文
    予尝因当道命注解《求雨》、《求晴》二文而有感焉，夫二文当时一知仲舒之作，一尚未知其人，只以文似穿凿，亦或仲舒为之也。今见《春秋繁露》所载，而后疑释。世以柳子编西汉文章，只据《文选》，固多遗轶。予谓《古文苑》亦收拾未尽，若仲舒《日食祝》等文是也；又王褒《祭金马碧鸡文》，虽尝见于《学斋占毕》而亦录之不全，不知又何也。今谨录于左，乃见于《后汉?西南夷传》者。文曰：“持节使王褒谨拜南崖，敬祭金精神马、缥碧之鸡：处南之荒，深回谷，非士之乡，归来归来，汉德无疆，廉平唐虞，泽配三皇。”
    ○唐诗晋字汉文章
    尝言唐诗晋字汉文章，此特举其大略。究而言之，文章与时高下，后代自不及前，如风草之说是也，汉岂能及先秦耶？字书变入草法，晋室能书者众矣，二王相继，盛于一时，故足称许。至如篆隶，虽曰二王僧虔能解，较之秦汉，古意远不及也，故有“书学自羲之坏了”之说。唐以诗取士，故盛于唐，又得李杜为之大宗；若较晋魏诸人古选之雅，又不可得矣。至若宋之理学，真历代之不及。若止三事论之，则宋之南词，元之北乐府，亦足以配言耳。
    ○方隅不产
    山东无虎，浙江无狼，广东无兔，蜀无鸽，此则禽兽显显著名者，皆风气使然。若北无蜈蚣南无蝎之类，不可枚举也。
    ○杨贵妃生考
    《贵妃外传》以妃原系弘农华阴人，后徙蒲州永乐之独头村，父玄琰，蜀州司户。正史传亦曰：隋梁郡通守汪四世孙，徙蒲州之永乐。乃相同者。而广西省志又载：妃乃容州普宁县云陵里人，父维，母叶氏，生妃有异质，都部署杨康求为女。时杨玄琰为长史，又从康求为女，携至京，进入寿王宫，城西至今有杨妃井。据此，则妃乃玄琰养女，不知韦述当时何据作传？岂述即唐人，而为国家讳耶？《乐史外传》可谓悉矣，当直书之亦未知者。岂宋广西正当夏贼之扰，而图志之未有耶？不然，何其详而有所据耶？岂凿空杜撰漫无因耶？《旧唐书》失之必矣。
    ○白杨
    《洛阳志》载：北邙山多植白杨，予以北邙古公卿葬地也，今哀挽故用之。白杨如柳而叶圆。
    ○孟子不行三年丧
    吾师许竹邙仁曰：孟子劝人行三年之丧，而于其身则不能无疑焉。其书曰：“孟子自齐葬于鲁，反于齐，止于嬴。”充虞请曰：“前日不知虞之不肖，使虞敦匠事严，虞不敢请，今愿窃有请也。木若以美然，夫以葬鲁未几而即反于齐，止嬴方暇而始可以问，则其未尝终丧于家也可知。否则，何自齐以至于葬鲁之后，更无余罅，乃至在途止嬴而可问耶？”余谓此说诚独见也。然亦万章之徒，文有未善，故为孟子之病耳。不然，何足以为孟子？李泰伯闻之，当又作一非也。
    ○瓜田李下出处
    “君子防未然，不处嫌疑间；瓜田不纳履，李下不整冠；嫂叔不亲授，长幼不比肩；劳谦得其柄，和光甚独难。周公下白屋，吐哺不及冫食；一沐三握发，后世称圣贤。”人皆知“瓜田李下”二句，不知谁作。左克明收之《古乐府》，亦曰“古辞”，不知乃陈思王之辞也。惜编曹集者，又失中间四句，殊无血脉，被之管弦，亦不成调也。
    ○杭音
    城中语音，好于他郡，盖初皆汴人，扈宋南渡，遂家焉。故至今与汴音颇相似，如呼玉为玉，呼一撒为一撒，呼百零香为百零香，兹皆汁音也。唯江干人言语躁动，为杭人之旧音。教谕张杰尝戏曰：“高宗南渡，止带得一百字过来。”亦是谓也。审方音者不可不知。
    ○老杜许蜀不真
    杜工部甫《咏怀古诗》云：“蜀主窥吴幸三峡，崩年亦在永安宫，翠华想像空山里，玉殿虚无野寺中。”温公作《通鉴》，不以正统与蜀，唯此诗许之，其曰幸、曰崩、曰翠华、曰玉殿，皆以天子与之也。张注谓若春秋之笔，信矣。老杜岂直诗人而已哉！然“主窥”二字，尚有未满。盖主者一家一国之称，窥者睥睨视觎之意也，天子有征无战，况窥窃云乎？昭烈加兵于吴，问斩壮缪之罪，非无名之师也。愚意欲以“汉”字易“蜀”，以“帝”易“主”，以“征”易“窥”，庶乎名正言顺，而于声律亦不乖也。
    ○浔阳三隐
    梁昭明撰《渊明传》有曰：时周续之入庐山，事释惠远，彭城刘遗民亦遁匡山，与渊明同号浔阳三隐。然不知何如人，考之《晋史》，二人又皆无传。昨读《碧湖杂记》，始知其详，今辑其要以明之：续之尝为抚军参军，渊明每呼为周掾，虽隐庐山，亦从州守游，为之讲礼校书，故集中有《示周祖谢三郎》诗，讥其马队非讲礼之句；遗民名程之，字仲思，遗民号也，常为柴桑令，故集中有《和酬刘柴桑》诗也。
    ○呼鼠召鹤
    世有能呼鼠召鹤者，予尝求之，乃以蟹黄和生漆，假以书符焚之，则群鼠自至，盖鼠性喜其气也。又见储泳《祛疑》曰：用狼粪黑犬皮，又羽流召鹤。《国朝经书》自有南岳符咒，依法行之则来。《祛疑》又曰：用活鸡血书符咒，字皆从反，大与经书不同。予想左道流传，自各有异，如祈雨之术，或五雷、或清征、或用女人、或用童子、或用飞禽，种种不可记也。
    ○隐语始
    隐语之兴，起自东方朔“口无毛、声馈、尻益高”之诮舍人事，后遂有许碑重立之碑阴也。今人所知，惟以起于“黄绢幼妇，外孙齑臼”之事耳。转而为谜，谜即隐语也，但句多而文不雅，乃见于《鲍照集》中。井字谜是其祖也，至宋苏、黄极盛，金章宗又刊本以行。
    ○牛头
    今之牛头Γ即古之犊鼻σ玻其来最远。《史记》列传云：“相如身自着犊鼻Α！蔽ふ言唬阂匀尺布为之，形如犊鼻。自汉已有之矣，然犹未也。《二仪实录》云：西戎以皮为之；夏后氏以来用绢，长至于膝，汉、晋名犊鼻，北齐则与裤长短相似。考犊鼻之名，是则起于西戎，变于三代，而折中于北朝，孰可谓小人之服，而不出于古耶？
    ○蜻蜓萤火
    蜻蜓贴水飞时以尾蘸水中，杜诗所谓“点水蜻蜓款款飞”是也。然不知点水者，乃生子也，既遗水中，青鱼食之，腹胀孕虫，噬母腹而出，身似蝉而小，名曰虾鳖虫，蜓蜕始为蜻蜓。此西湖舟子所言。腐草为萤，《月令》、《古令注》皆然，然米中细虫，尾亦荧荧，久而生翼飞去，此则毛诗“熠耀宵行”者是也。又尝见朽杨木变作蝉者，半截尚是木也，移时即全变矣。此格物者亦所当知。
    ○衣火
    余里人王宗海，一日会宴于友人朱来凤家，宗海指身之绒衣曰：昔在京都，一夕，其衣遍流火星，烁烁有微声。过日亦然，客皆骇之。又见黄门张静之文集载云：其新制绫衣，偶因婢妾拂折间，火星随衣飞地，未知何也。予后读《博物志》，战斗死伤人马血积年久，化为磷，触着人衣，便有光，拂拭随散无数，有细声如炒豆，惟静住良久乃灭。始知前日欠学之故，张亦未见其书也。
    ○太宗太子
    予尝疑历代太宗多有惭德，世主多出偏宫，就有一二正宫所生，又或不肖，人莫知所以。后闻亚卿何先生孟春，以为前星不正，故应如此。仰观紫微垣，未见其斜也，或者天远小差难明耳。至于太宗，尚无所解，书以俟知者。
    ○隐仕不同
    《续宋论》曰：宋祖幼从夹马营前陈学究，后得赵普，因与谋大事，语及陈，陈惧走，不知所终。《谈圃》又曰：后太宗即位，召为左司谏，一夕醉死。意《谈圃》近时，或得之也。
    ○张仙
    近世无子者多祀张仙以望嗣，然不知其故也。蜀生孟昶，美丰仪，喜猎，善弹弓。乾德三年蜀亡，掖庭花蕊夫人随辇入宋宫，夫人心尝忆昶，悒悒不敢言，因自画昶像以祀，复佯言于众曰：“祀此神者多有子。”一日，宋祖见而问之，夫人亦托前言，诘其姓，遂假张仙。蜀人历言其成仙之后之神处，故宫中多因奉以求子者，遂蔓延民间。翌日，宋祖命夫人作蜀亡诗，盖因有疑于张仙，夫人则答曰：“君王城上树降旗，妾在深宫那得知。四十万人皆解甲，并无一个是男儿。”因亦自见其情也。呜呼！假神祀昶，诗不惧祸，花蕊亦可谓钟情义者。张仙名远霄，五代时游青城山成道，老泉有赞。《谭纂》只知假托，又不知真有张仙也。
    ○简板水牌
    俗以长形薄板涂布油粉，谓之简板，以其易去错字而省纸；官府用之，名曰水牌，盖取水能去污而复清，借义事毕去字而复用耳。然写字恐其磨灭，必自后而前，反读其文。予意无朝行移文书，正是自后而前，乃蒙古字也，今非昔而效之。事有暗合，恐亦不可。
    ○元朝讳谥
    元主质而无文，讳多不忌，故君臣同名者众。后虽有讳法之禁，不过临文缺其点画；谥必死而后定，不过一二字，以称生前善恶。要之二事暗合于礼，足见嘉也，岂如宋室一字而有数十字之避。唐时生加美谥，至多谀言，肖秦皇之所为，可哂也。此则礼失求之野耳，亦新莽井田之事乎？至国朝则又大过于元。君臣敢同名，临文止缺点画，必死而谥，字多取旧，不尚虚文，可谓酌中之道矣。
    ○西湖竹枝词
    《竹枝词》本夜郎之音，起于刘朗州，盖《子夜歌》之变也，实有风人骚子之遗意。故杨廉夫云：“制竹枝词者，不犹愈于今之乐府乎？”吾杭西湖有《竹枝词》一帙，乃廉夫为倡，一时诗人和者，惜无刻本。予祖母之姑亦有一词于上。昨见瞿存斋《诗话》，论其二章，用意甚佳，惜不知姓氏，今补其姓氏于右。其诗云：“春晖堂上挽郎衣，别郎问郎何日归？黄金台高倘回首，南高峰顶白云飞。”又云：“官河绕湖湖绕城，河水不如湖水清。不用千金酬一笑，郎恩才重妾身轻。”前乃丹丘李介石字守道作，后乃富春吴复字见心作。其人间传诵“云归沙屿白，日出水城黄”，乃吴之警句也。
    ○文公能画
    予尝以文公先生因道学之大，遂掩其诗与字也。不然，诗字传世，亦过人远矣，不知先生之又有能画也。昨见绍熙五年亲传己像，今刻徽州，笔法衣折，深得道子家数。又欧文说林逋亦能画，皆传志所不载也。
    ○嘲学究
    近世嘲学究云：“我若有道路，不做猢狲王。”本秦桧之诗也，秦盖微时为童子师，仰束修自给，故有“若得水田三百亩，这番不做猢狲王。”后以申王致仕，申属猴也，故牟隆山以为诗谶。
    ○衤阑衫
    生员之服，自宋至我国初，皆白衣也，至洪武壬午二十四年，方命易此玉色。故宋时嘲生员十七字诗云：“圣驾临辟雍，诸生尽鞠躬，头乌身上白，米虫。”又《世说》以白接芗唇裰衤阑衫，正谓是耳。俗言白衣秀士，又士子出身后则曰脱白挂绿，正谓是也。然白色非吉服，岂士子所宜哉，太祖易之，可谓卓然之见也。然其制度所以，已具于“国事类”矣。
    ○夕阳
    宋景文公笔记辩夕阳为山之西，以今人用夕阳为斜日，误矣。盖据《尔雅》“山东曰朝阳，山西曰夕阳”之说，殊不知夕阳名之山西固是，然所以得山西之名者，亦由暮乃见日故也。《尔雅》之注亦然。今必指山西为夕阳，恐亦不通，当随其语意为训可也，如《诗》曰：“度其夕阳”，只当作山西，如刘琨诗云：“夕阳西流”，则当为斜日矣。
    ○旅病诗
    《庚溪诗话》载一诗云：“枕有思乡泪，门无问疾人；尘埋床下履，风动架头巾。”以为病僧题户者，有部使见而怜之，遂言于朝，遂令天下寺院，置延寿寮以养病僧。谓唐以前僧病无安养之所故耳。予以庚溪不知何据，既以为僧，则不以家为计，而以兰若乃安居之地矣，何有于思乡耶？韩、柳俱言其徒千人，况皆有祖有师，法派亦如吾人，又安谓无人问疾？今之僧帽，乃私制也，理本无帽，又何得有架头巾耶？且延寿寮未见载于书册，此必旅病之诗无疑。
    ○夫子祷卜
    《论语》：“子疾病，子路请祷。子曰：‘某之祷久矣。’”《庄子》曰：“孔子病，子贡出卜。孔子曰：‘或坐席不敢先，居处若斋，饮食若祭，吾卜之久矣。’”观此二条，则《论语》之答，何其浑而简，庄子之答，遂驰骤矣，此或南华老人假之之言也。使夫子实有是言，则圣人之所谓卜者如此，而《论语》之所谓祷者可知矣。
    ○米字法贯休
    米字宕逸可爱，近多效之，原米法贯休也，有石刻弥勒赞可证。《说林》中以贯休字学米，非也，贯休五代人。
    ○守宫
    守宫即珧选Ⅱ狎妗！抖雅》云：“蝾螈、蜥蜴。蜥蜴、珧选ｚ珧选⑹毓。”注曰：“转相训解。”是知乃一种耳，亦如龙生九子类也。故《说文》云：“在壁曰珧眩在草曰蜥蜴。若守宫，因其义而名之。”《博物志》曰：“取蜥蜴以草脂和朱砂食之，待体赤，捣膏以点宫人之臂，则终身不灭，遇男合即灭。故曰守宫。”观此可知，如以其能食蝎，故名蝎虎；以其能祈雨，又名龙子之类。守宫之法，《墨客挥犀》以为东方朔进于武帝，此或然也。又曰：“以其能守钥，能知宫人有异志淫心者，则吐血污衣。”此则非也。
    ○一顿点心
    《世说》云：有人伺人祀祠，主人问之何为，答曰：“欲吃一顿食耳。”及《改斋漫录》云：唐时郑亻参家人备夫人之晨馔，夫人顾娣曰：“未及餐耳，止可点心。”是知二谚皆有自来也，今则总浑为一句。
    ○仁和县
    仁和初无，五代钱Α始割钱塘、盐官二县之地为钱江，宋太平兴国中改仁和。至高宗由海道过杭，闻县名仁和，甚喜，曰：“此京师门名也。”遂驻跸，升仁和为首县。
    ○玉堂
    《三辅黄图》有大玉堂、小玉堂殿。《谷永传》：“损抑椒房、玉堂之盛宠。”注：“玉堂，嬖幸之舍。”《李寻传》曰：“久污玉堂。”是知实嬖幸之处，乃汉殿名。故宋太宗飞白书“玉堂之署”四字，盖待诏者有直庐于殿侧，故曰署。元丰中，学士请摘上二字以名翰院，故翰院亦名“玉堂”。《纟番右丛编》漫言翰院亦名玉堂之署，无着落矣。又曰：后避讳，直曰玉堂。尤非也。但唐中书省亦曰玉堂，楚兰台之宫亦有玉堂，东汉讲授之宫亦曰玉堂，并揭之。
    ○杨妃小字
    杨妃小字，外传诸书皆曰玉环。《鹤林玉露》载唐狄昌诗曰：“马嵬烟柳正依依，又见鸾舆幸蜀归。地下阿蛮应有语，这回休更罪杨妃。”“阿蛮”又似妃之小字，况狄昌唐人，必知之真。李商隐诗又曰：“十八年来堕世间，瑶池归梦碧桃间；如何汉殿穿针夜，又向窗前觑阿环？”此字或可移也。
    ○九江碑工
    元痰橙酥碑，碑工长安民不肯镌名于石，载于正史；九江碑工不肯刻碑者，往往于传记中见。人惜其不知名，何燕泉《叙录》亦然也。昨观《挥麟录》得之，而《挥麟录》又无板者，因录出示人：九江碑工仲宁，刻字甚工，鲁直题居曰：琢玉坊。崇宁诏刊元痰橙吮，仲宁对太守曰：“小人家贫，因开苏内翰、黄学士词翰，遂至饱暖。今日以奸人为名，诚不忍下手。”守义之，从其请。
    ○三耳
    张君房《脞说》载三耳秀才事，谓阴官晋方以事恳上元夫人，不允；闻阳世柳慎善文，遂追令为表。既而获命，喜曰：“子何愿？”对曰：“欲聪明也。”乃取一耳置其额，额痒，搔出一耳，时号三耳秀才。又《太平广记》载之，但易晋方为唐张审通，上元夫人为太山府君，事意俱同。予意此特一事而传写之讹，不然，何其事之同耶？
    ●卷二十七?辩证类
    ○墨花
    古有墨竹、墨梅，而无墨花，墨花始自北宋汴人尹白。世不生墨花者，黑为水色，母道也，母但阴育于中，故不见。
    ○乾德
    宋太祖初改元乾德，因言此号古未有也，赵韩王从旁赞谀不已，卢多逊曰：“伪蜀曾有此号。”帝大惊，遽令检视，果然。予意宋祖既知，即当改也，夫何至四年之冬，见镜有“乾德四年”铸字，复惊以问宰臣，窦仪奏曰：“蜀少主之号。”遂又叹曰：“宰相须用读书人。”何其健忘，或者一事而误记之耶？《归田录》又以窦仪为陶稀
    ○皮弦
    尝闻开元中，有贺怀智善琵琶，以石为槽，以丶筋作弦，用锋拨弹之，至今传以为异。不知宋仁宗时杜彬又过于贺，以皮为弦，促节清音，响彻林木，故欧阳有诗忆曰：“坐中醉客谁最贤，杜彬琵琶皮作弦。”自从彬死世莫传。夫丝不如竹，竹不如肉，以其渐近自然也。皮去鸡筋尤运，而能独步巧思，亦何所致也，宜其未有而来欧公之忆也。近时有能反手弹者，皆以为异。噫！亦陋矣。
    ○安南非交趾
    安南一地，诸书以为即汉儋耳、珠巍⒛虾！⒉晕唷⒂袅帧⒑掀帧⒔恢骸⑷漳稀⒕耪妫所谓南越也。按《一统志》九都已属广东琼蔚戎荩今尚自有一国，安南当自是一地矣。但不知自汉至隋，或称交州、或称交趾，然按太史公曰：“南至交趾，日月所照，莫不抵属，言南极也。”又《王制》云：“南方日蛮，雕题交趾，至唐方改为安南都护府，宋复称交趾，岂非因郡有交趾县而然耶？抑古有其名而然耶？故宋后诸书载夷国姓名，皆言交趾，有不火食者也。”《独蛮记》亦然。《山海经》曰：“交胫以国人交胫故也。”郭璞曰：脚胫曲戾相交，故谓之交趾。今据安南乃汉、唐郡县，其人百骸饮食，与华无异，唐姜公辅实爱州所生，何尝有交胫等说。此必非古所谓交趾明矣。或传安南有播流山，环数百里，皆如铁围，不可攀跻，中有土田，惟一窃可人，而尝自塞之，人物古怪，不与外人通。疑此或谓古交趾，又不可知，书此以俟后考。
    ○蜡梅
    蜡梅原名黄梅，故王安国熙宁间尚咏黄梅诗。至元讨校苏黄以其色酷似蜜脾，故命为蜡梅。而范石湖《梅谱》又云：“本非梅类，以其与梅同时，而香又近之，故云梅入谱。若近以附子为鹦哥菊，亦以叶梗似菊而花又同时也。”
    ○三官
    世有三元三官，天地水府之说，此理也。盖天气主生，木为生候，地气主成，金为成候，水气主化，水为化候，其用司于三界，而以三时首月候之，故曰三元。元，大也，两间之用，孰大于此三元，正当三临官，故又曰三官。
    ○西江月词
    程学士敏政裒辑《宋遗民录》一书，末卷辩宋瀛国公之事，亦既明矣，惜所引陶九成《辍耕录》录《西江月》词尚未解明，其词云：“九九乾坤已定，清明节后开花，米田天下乱如麻，直待龙蛇继马。依旧中华福地，古月一阵还家，当初指望瓮生涯，死在西江月下。”陶以为真武之降笔，程以为刘秉忠作，此姑置之。其初二句乃言元世祖灭宋，德谭馕瀛国公时，至顺帝至正十五年，我太祖三月起兵和阳，正当九九八十一年之数，是知乾绅已定九九；而“三月”乃清明时也；“米田”言番人也；“直待龙蛇继马”，是太祖至正甲辰建国即位，乙巳伐元都，至丙午元亡，岂非龙蛇继马耶；“古月一阵还家”，乃言胡人皆去北矣；“当初指望瓮生涯，”此宁宗之后瓮吉剌氏不立己子而取顺帝，是无生涯矣。予考之，元惟七主娶弘吉剌氏，余皆他姓，且弘吉非瓮吉，不知程何所据，今姑依之以解。“死在西江月下，”独言顺帝北殂于应昌，猝取西江寺梁为棺之验耳。胡不通解而注一句，又似非是，今补之而瀛国公之事明矣。
    ○甜酒灰酒
    《三山老人语录》言：唐人好饮甜酒，引子美“人生几何春与夏，不放香醪如蜜甜”，退之“一尊春酒甘若饴，丈人此乐无人知”为证。予则以为非好甜酒，此言比酒如蜜之好吃耳。子美、退之，善饮者也，岂好甜酒耶？古人止言醇醪，非甜也，故乐天诗云：“量大厌甜酒，才高笑小诗。”是矣。又尝见一诗云：“古人好灰酒”，引陆鲁望“酒滴灰香似去年”，予则以为灰酒甚不堪人，亦未然也；且陆诗上句曰：“小炉低幌还遮掩”，意连属来，似酒滴于炉中，有灰香耳，然题乃《初冬之绝句》，又似之。昨见宋罗大经《鹤林玉露》载，南容太守王元邃，以白酒之和者，红酒之劲者，相合为一杀，以白灰一刀圭饮之，风味顿奇，遂有长篇曰：“小槽真珠太森严，兵厨玉友专甘醇，使君袖有转物手，鸬鹚杓中平等分，更凭石髓媒妁之，混融并作一家春。”据此，果是用灰，又不特用于灰，乃石灰耳。予以二酒相和，味且不正、兼之石灰苦烈，何好之有？罗、王相饮、以为风味顿奇，或者二人之性自偏也；陆饮灰酒，或亦性之使然耶？
    ○苏小小考
    苏小小有二人，皆钱塘名娼：一南齐人，郭茂倩所编《乐府解题》下已注明矣，故古辞有《苏小小歌》，及白乐天、刘梦得诗称之者；《春渚纪闻》所载司马才仲事，并是南齐之苏小小也。一是宋人，乃见于《武林纪事》，其书无刻板，其事隐微，今录以明之。
    苏小小，钱塘名娼也，容色俊丽，颇工诗词，其姊名盼奴，与太学生赵不敏相与甚洽，款遇二年。不敏日益贫，盼奴周给之，使笃于业，遂栖南省，得官授襄阳府司户，盼奴未能落籍，不能偕行。不敏赴官三载，想念成疾而卒。有禄俸余资，嘱其弟赵院判分作二分，一以与弟，一命送盼奴。为言盼奴有妹小小，俊秀善吟，可谋致之，佳偶也。院判如言至钱塘，有宗人为钱塘ヘ，托召盼奴领其物。ヘ为召之，有苍头至云：“盼奴于一月前已抱疾殁，小小亦为于潜县官绢事系厅监。”ヘ遂呼小小出，诘之曰：“于潜官绢，汝诱商人一百疋，何以偿之？”小小回覆：“此亡姊盼奴之事，乞赐周旋，非惟小小感生成之恩，盼奴在泉下亦不忘也。”ヘ喜其言语婉顺，因问汝识襄阳赵司户耶？小小曰：“赵司户未仕之日，姊盼奴周给，后中科授官去久，盼奴想念，因是致疾不起而卒。”ヘ曰：“赵司户亦谢世矣，遣人附一缄及余物一罨外，有伊弟院判一缄付尔开之。”小小自谓不识院判何人，乃拆书，惟一诗曰：“昔时名妓镇东吴，不恋黄金只好书；借问钱塘苏小小；风流还似大苏无？”小小默然。ヘ令和之，辞不能，ヘ强之，责以官绢罪名，不得已和云：“君往襄江妾住吴，无情人寄有情书；当年若也来相访，还有于潜绢事无？”ヘ大喜，尽以所寄与之，力为作主，命小小归院判，与偕老焉。
    据此，曰太学、曰钱塘，诗曰还“似大苏无”，则可知矣。又有元遗山所作《虞美人》长短句云：“槐阴别院宜清昼，人坐春风秀，美人图子阿谁留，都是宣和名笔内家收。莺莺燕燕分飞后，粉淡梨花瘦，只除苏小不风流，斜插一枝萱草凤钗头。”此词既说莺莺燕燕之后，此盖是赵司户小小也。今人止知是苏小小，不知是何时人，《辍耕》既备载数事，辩以为南齐人矣，又不知有宋苏小小，故复载虞美人之词也。一本小小又作小娟，盖抄之者之误，殊不观所寄之诗，若是小娟则音拗矣，何不另换一句，况又有《虞美人》之词可证。
    《春渚纪闻》又载：小小之墓，在钱塘县廨舍之后，故古辞有“何处结同心，西陵松树下”之句。此则南齐小小之墓，必在西湖上西陵桥，故油壁车之事，俱在湖上，若以托才仲之梦有“妾本钱塘江上住”之句，即云在江干，差矣。元人张元弼有《苏小小墓》诗云：“香骨沉埋县治前，西陵魂梦隔风烟；好花好月年年在，潮落潮生更可怜。”注：坟在嘉兴县前，今为民家所占。既曰县治，又曰西陵，亦不知而浑言，此必宋小小坟耳。何也，赵不敏乃吴人，安知不住嘉兴？院判既取小小，而终老可知矣。此特光弼不知有二而差言。予既辨其人，复辨其墓，以正《辍耕》之不足。
    ○啸
    啸，《说文》曰：“吹声也。”《诗》注曰：“蹙口而出声。”《啸旨》曰：“气激于舌而清谓之啸。”《汉书》曰：“啸，敫也，楚歌声。”据此数意，似长吁豁哨之状，悲歌之情，而难于形容也。故阮籍曰：“于声则未谱。”今具数事证之可知也。漆室之女，倚柱而啸。邻妇曰：“何啸之悲也？”刘越石为胡所围，登楼长啸，胡骑闻之，皆凄然长叹。赵炳乞渡，船人不许，炳乃张盖坐中，长啸呼风。世有不知者，即以笑为啸，可笑也。
    ○朋友麻
    鲁斋王文宪公柏尝议朋友之服，以吾夫子不立正服，乃以义起为心丧也。又引程子曰：“当以情之厚薄处之。”未有的从。后以《仪礼》有“朋友麻”三字，复求之，得郑康成曰：“朋友无亲，有同道之恩，相为服缌之敬。”因之考证诸书，定为白布深衣，加缌之敬，冠加丝武，谓拟之于衰也。又曰：“勉斋黄先生考之尤详，其书进之于朝。”然鲁斋所考，止是康成之一言；勉斋所定，又未见其书。予以孔子尝答孟武伯曰：“同寮有相友之义。”昔者虢叔、闳夭、太颠、散宜生、南宫适五臣同寮比德，以赞文武，及虢叔死，四人为之服朋友之服。古之达理者行之也，圣人之言，岂非有服之证乎？又晦庵答孙敬夫曰：“朋友麻则如吊服而加麻尽！庇址锹痴之议之证乎？
    ○放光石
    峨媚、匡庐、五台山、皆有放光石，清晨映日而有光五色，自下而上，有佛庙在上者，则僧人以为佛光。既是佛光，何待日而方明，非日则不明，其不神可知矣。是知其山之石蕴于土者，皆放光之石也。尝有人掘其石，置诸日中，有五色光；非日，石则不明也。此阴气负阳而光彩自绚，亦山川灵气也。若“奇怪类”中所记，皆自空中所现，又非是石也。《峨嵋志》中已载此石矣，但前一段论山川有光处，又不明言此石，尚疑惑也。
    ○怠子蛮子
    北人重厚，体壮实而大，谓有台辅之相，尊美之称，北音呼台为怠，故曰怠子，典午之世之言也。南人相貌鄙薄，体轻浮，其皆类乎厮役，故称奴牌为蛮子，自夏、商之世已言之。
    ○元宵灯
    上元张灯，诸书皆以为沿汉祀太乙，自昏到明，今其遗事。《容斋三笔》既辩《史记》无此文，尚未得其实，《事物纪原》又引《僧史略》，以西域十二月三十乃汉正月望日，彼地谓之大神变，故汉明令烧灯表佛，今乃遗事。天事既无据，时日尤非，不足信也。《春明退朝录》以为梁简文有《列灯赋》，陈后主有《山灯诗》，以为起自南朝。予以此虽灯作，未知何时之灯之咏也，不若显显。唐书《严挺之传》云：“睿宗好音律，先天二年正月望日，胡人婆ヌ请然千灯，因弛门禁，帝御安福门纵观，昼夜不息。”继而韦述《两京新记》曰：“正月十五夜，敕金吾弛禁，前后各一日看灯。”则是始于睿宗，成于玄宗无疑。至宋乾德五年正月，诏以朝廷无事，区宇掳玻令开封府更增十七、十八两夕，五夜之俗因此也。今以十三易十八者，闻太祖初建南都，盛为彩楼，招徕天下富商，以实国本，元宵放灯，多至下余日。后约中定今五日耳。
    ○张三影子野
    张先字子野，吴兴人也，《高斋诗话》以其诗有“浮萍断处见山影”，“云破月来花弄影”，“隔墙送过跚秣灿啊保以句工而人目为张三影也。《后山诗话》又改后二影谓“帘幕卷花影”，“堕絮轻无影”，人皆不知何以不同。不知初客谓子野曰：“人皆谓公张三中，盖能道心中事、眼中影、意中人也。”公曰：“我张三影也。”遂举后山者言之，但原辞尚多数字，因词也。后高斋因子野有前诗三影亦佳，遂著之，二收较之，似不如公自举者。又见《石林诗话》云：子野能文章乐府，至老不衰，居钱塘，年八十余，犹蓄妓。东坡有闻其买妾时八十五，诗以戏之；“锦里先生自笑狂。莫欺九十鬓眉苍。诗人老去莺莺在，公子归来燕燕忙。柱下相君犹有齿，江南刺史已无肠。平生谬作安昌客。略遣彭宣到后堂。”全篇用张姓故事，乃戏言耳。若欧阳公志墓之子野，乃博州人，偶然同时同名同字也，故志之，所言迥不与三影为人同也。前乃天圣八年进士，后乃天圣三年进士。
    ○毁碑营塔
    元杨琏真伽，胡僧秃贼也，毁碑刻以为浮国，万世唾骂。殊不知宋天圣中，有姜遵守永兴，汉、唐碑之坚好者，以代砖甓为浮图。此中国读儒书者也，不知其心何见，此尤可怪于胡僧也。
    ○宦官娶妻养义子义婿
    元顺帝时，中官赵伯颜不花，乃擒契丹之士，时年已逾三十，妻子具矣，怜其才而止刑其势为阉人，命为枢密院使，不花不舍其妻，乃与之共处。然唐李辅国特娶元擢女，汉曹腾有养子曹嵩；而秦赵高有养义女，赘其婿阎乐，阎乐后弑二世。是中官之有妻婿并养子养女，始自四人焉，后皆效之，亦陋矣，治世所无也。
    ○阴火
    予一夕见地中有如烛煤者数十，以火视之，乃日间所食海虾壳也，异之，莫得其理。又尝闻东坡游金山寺，二鼓，见江心炬火烛天，栖鸟皆惊，故有“怅然归卧心莫识，非鬼非人竟何物”之句。后闻习海事者，咸水夜动，则有光影响，于前二事亦未深得也。昨读王子年《拾遗记》云：南海之上有浮玉山，山下有穴，穴中有大水荡，趸鸩幻穑乃阴火也。始知东坡亦欠读书穷格，而虾壳岂非海水之余气乎？
    ○方头
    今人言不通时宜而无顾忌者曰“方头”，旧见《辍耕录》引陆鲁望诗曰：“头方不会王门事，尘土空缁白阂隆！苯穸谅铰惩《苦雨》之诗，又曰：“有头强方心强直，撑住颓风不量力。”观二诗之意，方头亦为好称，若以为恶语，是末世之论也。
    ○历代尺数
    《礼记》以手布为尺，《淮南子》以十二粟为一寸，《说苑》以一粟为一分，其源之来也莫适从。《玉海》诸书，俱起自周尺为主，以较各代之数，岂非以制度至周而备耶？殊不思大禹声律身度，所制十寸为尺，理之必然，况诸书又同，此国朝之所尚焉。若周制既短，书各异言，今则起自夏代，未备者考以补之，不同者遂注于下，然其文姑依其旧，比周几何也。盖长短之数，以夏较周，可以意会。否则，布算少差，相去远矣。
    夏十寸为尺，商周八寸为尺，秦比周七寸四分，汉官尺比周一尺三分七毫，刘歆铜斛尺，后汉建武铜尺与周同；三国吴、蜀同周、魏比周一尺四分七毫，后魏前尺比周一尺二寸七厘，中尺比周一尺二寸一分一厘，后尺比周一尺二寸八分一厘，晋田父玉尺（《世说》，田父于野中得周时玉尺），与梁法尺，比周一尺七厘，后晋比周一尺六分二厘，宋、齐尺比周一尺六分四厘，梁表尺与周一尺二分，陈尺周，后晋、东魏比周一尺五寸八毫，后周玉尺比周一尺一寸五分八厘，市尺与后魏后尺同；隋开皇官尺同上万宝常所造水尺，比周一尺一寸八分六厘，唐尺与古玉尺同，开元尺度以十寸为尺，尺二寸为大尺，五代世短，多相因袭，志亦无考也，惟周王朴所定尺，比周一尺二分的奇；及宋宋副沓撸比周一尺六分有奇，胡瑗《乐书）黍尺，比周一尺七分，司马光布帛尺，比周一尺三寸五分，元尺传闻至大，志无考焉。
    ○正音注差
    “少小离家老大回，乡音不改鬓毛衰。儿童相见不相识，笑问君从何处来？”此贺知章诗也。注曰：“衰”字出四支韵。殊不知此诗乃用古韵，“来”字有读为“厘”字者，若《楚辞?山鬼篇》：“知路险难兮独后来。”“回”字与“危”、“为”同协，皆四支韵之诗也，注者不知，反以为灰字韵者，差用衰字。且吴才老《韵补》辩明十灰古通于四支，可知矣。若今人不知韩文“此日足可惜”，皆是古韵。以为“跳”用各韵，误矣。故才老尝曰：“元和圣德”诗与“此日足可惜”诗，俱用一韵。
    ○名号甫
    《汉书?高帝纪》曰：“为谒。”《爰盎传》曰：“上谒。”颜师古注曰：为谒者，书刺自言爵里，若今参见尊贵而通名也；上谒，若今通名也。据此，则为谒似今脚色手本，而上谒似今之拜帖矣。及见《刊误》，亦以上谒为投剌。予意师古、李涪皆以己意注之。盖谒字之义，告也，白也，请见也，数训而已。况古无文刺，惟书竹简，故陈时虞荔尚云：“未有版刺，无客拜谒。”何得以谒便可谓投刺耶？但《紫微杂记》中载：祢衡题名于纸，投刺公侯，此则可为投刺之始也。图书，古未有别号；轩亭之名，自唐李泌端居室始；表德用甫字者，起自荆公，当时附势者多效之，故有“表德皆连甫，花书尽带圈”之说。然甫字亦止用于字内，后人于字之下复用一甫字，或换写作父字，其义固通，但亦是画蛇添足之诮云。
    ○两头蛇
    世言有见两头蛇者必死。自叔敖埋后，不闻有见之者。弘治间，余杭方万初过新岭，因倦，少憩树下，见蚯蚓白颈者长尺余，蜕于路左，须臾，Ｂ３３出两头蛇，蜿蜒而去，竟亦无恙。余闻之，往来胸中，谓古人之所言果妄耶？抑方之所见非此蛇耶？遂考《本草》，白颈蚯蚓，止言最毒，不云能化蛇。及考两头蛇下云，大如指，一头无口目，两头俱能进退，出会稽，乃越王弓弦所化。又见《岭表志》，以为岭外常有之，言形状进退与《本草》同。愈疑以为果如二书所云，所见而死者亦多，何又未之闻耶？且无蚯蚓之化之说，后读宋张文潜所著《明道杂志》，方知所以。志云：黄州有小蛇，首尾相类，因谓两头蛇，宛转甚钝。又谓之山蚓。观此，则二书所言，皆山蚓也，正方之所见者也。但弓弦进退之说，乃妄耳。若真两头蛇，自是怪物，或世所无，有则见之者必亦怪矣。
    ○巾帻冠帽
    近世士夫私居，多用巾易帽，以为古雅，而贫贱者则以易办，亦皆载巾，以为可笑。不知古者士夫冠，庶人巾也。按《仪礼》二十成人，士冠，庶人吊。《汉书》曰：“卑贱者所服。”傅子曰：“古贱者服也。”故曰：庖人绿巾，士人载之，起于汉末，若郭林宗折角巾；袁绍战败，幅巾渡河；晋轻浮，则有接堋漉酒之称矣。蔡邕《独断》曰：元帝额有壮发，不欲使人见，始进帻服之。故王莽头秃，乃施巾。时人云：“王莽秃，帻施屋。”是皆包巾，故《方言》覆髻谓之帻也。然六经之中，止言冠，如虞人以皮冠，野老以黄冠，汉《高祖纪》曰：“帝为亭长，乃以竹皮为冠。”又有通天、进贤、方山等称，今人戴冠而不复加以巾，人反为亵，此尤可笑也。但古冠皆如今之獬豸、忠靖之流，非道士之冠耳。若夫帽则上古衣毛帽皮，则帽名之始，后世杂戴私居服也。元则胡人专尚之。中国之人多戴大帽，大帽亦羌人服也，至用丝罗马尾，则又近代之易。
    ○牛羊眠东北道主
    世人皆知陶侃葬母之地，乃老人所指牛眠处也。而不知羊眠者，乃章得象母陈氏，尝活建州一城之命，其后子孙衣冠相继，世传“白羊眠外鹧鸪啼”，章家坟是也。又世人止知东道主，盖本郑人谓“秦盍舍郑以为东道主”之言，不知有北道主，云出光武指耿卧唬骸笆俏冶钡乐魅艘病！庇痔浦Ｓ嗲煳岭南节度，与罗让善，郑还朝荐让，让至谒郑，郑指语座客：“此吾南道主人。”
    ●卷二十八?辩证类
    ○曲语有本
    《扪虱新话》：王元泽词曰：“露谙蛳，帘幕风轻，小院闲昼，翠径莺来，惊下乱红铺绣。倚危墙，望高榭，海棠带雨胭脂透，又因循过了清明时候。倦游宴，风光满目，好景良辰，谁共携手？恨被榆钱买断，两眉长皱，忆高阳人散后，落花流水人依旧，这情怀对东风尽成消瘦。”调寄《倦寻芳慢》。今曲中“帘虿畏缛幔庭帏昼永，海棠带雨胭脂瘦，因循过了清明也”等句，本诸此。
    ○二花蕊夫人
    前蜀王建晚年，纳徐耕二女，长为翊圣贤妃，次女顺圣淑妃。后贤妃生王衍，淑妃号花蕊夫人，二妃游燕污乱，亡国后乃随衍入唐，半途遇害。后蜀孟昶亦有花蕊夫人，乃作宫词者，国亡乃随昶入宋，后为太宗射死，亦姓徐。《菽园杂记》又云：墓在闽之崇安者，乃南唐宫人，选入宋宫，太祖号为小花蕊。予考二人最明。若是则有三矣。但就便入宋，死亦未必发葬闽地，恐崇安之墓为讹，不知陆公何据也？闽地彼时虽属南唐，亦遥受降，唐自多事，闽复夺于吴越，献表世宗，未必王氏宫人，民间女子，曾为李煜选也。
    ○梅雨
    《碎金集》云：芒种后逢壬入梅，夏至后逢庚出梅。《神枢经》云：芒种后逢丙入梅，小暑后逢未出梅。人莫适从。予意作书者各自以地方配时候而云然耳。观杜少陵诗曰：“南京犀浦道，四月熟黄梅；湛湛长江去，冥冥细雨来。”盖唐人以成都为南京，则蜀中梅在四月矣。柳子厚诗曰：“梅实迎时雨，苍茫觉晚春。”此子厚岭外之作，则又知南粤之梅雨三月矣。东坡吴中诗曰：“三旬过久黄梅雨，万里初来舶<走卓>风。”又《埤雅》云：“江湘二浙，四五月间有梅雨<黑>败人衣服。”予尝亦戏为诗曰：“千里殊风百里俗，也知天地不同相；江南五月黄梅<黑>，人在鱼盐水氵卤中。”是知天地时候。自有不同如此。
    ○黄鹤楼
    尝言李白因崔灏《题黄鹤楼》诗既工，遂有恨不捶碎之说，故不再题而去，遂《题凤凰台》以拟之。今集中以有《望黄鹤楼》古诗一首，意前闻讹矣。然细读之，乃是题黄鹤山者，楼固因山而得名，不应无一句到楼字上，此必刊题之讹。不然，何有“崔灏题诗在上头”之句耶？又杨齐贤之注：但遇黄鹤楼处，或注鄂州、岳州，又曰在怪荩不知何也。下文复云因山得名，又似一矣。
    ○夺胎换骨
    《冷斋夜话》载：山谷曰：“不易其意而造其说，谓之换骨；规摹其意而形容之，谓之夺胎。”觉范复引乐天“醉貌如霜叶，虽红不是春。”至东坡则曰：“儿童误喜朱颜在，一笑那知是酒红。”此谓夺胎。予以山谷之言自是，而觉范引证则非矣，盖东坡变乐天之醉，正是换骨，如陈无己《换南丰》云：“邱原无起日，江汉有东流。”乃变老杜“尔曹身与名俱灭，不废江河万古流。”皆此类也。若安石《即事》云：“静憩鸠鸣午”，乃取唐诗“一鸠鸣午寂”，《红梅》云：北人初未识，浑作杏花春。”即晏元献“若更迟开三二月，北人应作杏花看。”此乃夺胎也。山谷之言，但加数字，尤见明白。则觉范亦不错认，如“造”字上加“别”字，“形”字上加“复”字可矣。
    ○永乐正德
    纪年之号，必择正大光明之字，少有疑似，即不用也。如淳熙之淳，先用此纯字，人有言纯字有屯字在傍，遂不用也。有因时事而用好字眼者，如国朝天顺之类是也。必不可重用，古今不易之道。若用先朝字眼，有故而然，如唐德宗以建中、兴元之乱，因思太宗贞观、明皇开元为不可及也，故改元为贞元，各取一字，以法象之。至宋孝宗即用以为故事，如隆兴则取建隆、绍兴，乾道则改乾德、至道。若永乐乃宋时方腊，并南唐贼张遇贤年号，而正德亦宋时西夏贼之年号，不知当时廷臣，更无一人记忆及此。即刘豫之母谥慈宪，宋理宗生母亦谥慈宪之事欤？
    ○张司封
    钱塘江干张司封庙，宋太宗朝进士，仁宗景讨校出为两浙运司，名夏字伯起，雍邱人也。正史作兵部郎，由前为兵部郎也；旧碑作张太常，由后嘉逃钟泄Χ赠为太常少卿也；宋祠典作工部夏员外，讹也；俗呼司封，以其有功，授司封郎中也。其称谓不同如此。按《四朝闻见录》云：杭州江岸，率多薪土，潮水冲激，不过三岁辄坏。夏令作石堤一十二里，以防江潮，既成，杭人德之。庆历中，立庙于堤上。嘉淌年，又因功赠太常少卿。正和二年八月，封宁江侯，改封安济公，并赐其额曰“昭贶”。今庙中之碑作真宗时出为运使治塘。天圣间石塘又坏，运使田公、知府杨公，率僚属祠公堤上，功成，赠太常官，封宁江侯，则庆历年也。至大观改元，封安济，不知何据。予意叶绍翁之作《四朝录》，尚近当时，所考必精，今庙之文，恐亦传论。且真宗时司封既筑，何数年之后，田公、杨公又为筑之？既曰石塘复坏于天圣，何至庆历之时，方称有功？朝命赠官封爵时之相去又远矣。若夫《四朝录》以为作堤十二里，碑文曰四千六百四十丈，此则量约之数同也；但江塘有三十里之远，而二文皆不言所修之处。予意必自司封庙地下至庆春门，盖今自候潮门内以北一带街坊土地，皆安济之庙；必当时沿江小民，亦各立祠以祀；且庆春以北，又为新塘，乃国朝之筑；而钱氏之筑，想皆通塘之地矣，或岁久而中之定已坏，乃改为昭贶之再筑；余者或修或增，不至大坏，而为功之易耳。予尝见杭志祀典，于昭贶之下，欠载碑文，因留心以考之，故略言于右。
    ○青衣泉考
    杭吴山重阳庵有泉，曰青衣洞泉，《临安志》、《杭州府志》皆以为唐开成间道士韩道古遇青衣童子入洞，改名。按洞宋为宁寿观之地，韩胄凿山为园，作为流觞曲水，自青衣下注于壑，十有二折，潴于阅古堂前，即名泉为“阅古”。故当时言官论胄有“创造亭馆，震惊太庙之山”，盖宋太庙正当泉下之山也。以考陆放翁《阅古泉记》，则记中但言泉之甘寒、清冽，铺叙地景，无青衣之事也。又曰：泉壁有开成五年道士诸葛鉴元八分书；而《癸辛杂志》载为元年六月南岳道士邢令开、钱塘令钱华题名，道士诸葛鉴元书，俱不言道士韩道古事也，作记时宁宗嘉泰三年。予意青衣之事，必见于嘉泰之后，咸淳之前，故陆记无而《临安志》有也。今二老以为开成，非矣；而洞记以为见于大德丁酉，尤非也。予又恐韩阅古讹而为韩道古未可知，若夫建庵之日，必开成年间，凿石之字可证矣。但恐名非重阳，至大德间，始有重阳之名，故石壁又有广微子书“大重阳庵”字。今庵记曰韩之建庵无岁月，是考之不精，未知有八分题名之石刻，故泛云耳。惜八分刻，岁久石泐，今不明白，如末后诸葛鉴元书，止有元书二字，可叹。
    ○集古录碑字
    欧阳公《集古录》中载后汉孔君碑及孔德让碑，前碑考云：孔子十九代孙，官至河东太守，惜其正当名字处而磨灭，不可知也。后碑考云：宣尼公二十世孙，都尉君之子，字德让，历郡诸曹吏，惜名磨灭不知也。碑在孔林中，予以先圣宗谱考之，十九代孙河东术守名震，字元上；二十代孙郡曹吏字德让，名谦也，都尉君名宙，正孔震之弟。不知欧公当时每碑或考或论，皆有下落，此何不借孔谱以考之耶？今为补之，不知二碑今尚在孔林否？
    ○共工考
    尝读董子《祷雨文》中，其神共工。意共工恶臣，舜所流也，何以主水？后见《淮面子?原道篇》曰：“共工与高辛争帝，不胜，遂潜于渊。”注谓共工以霸力行水于羲、农之间者也。杜预曰：“共工氏以诸侯霸有九州，在神农之前，太昊之后，亦受水瑞。”而律书颛顼有共工之陈，以平水害；兵家有共工水害，颛顼擒之之说。又史曰：“共工作乱，振滔洪水，以害天下，皇天弗福，庶民弗助，女娲氏戮之。”据此，则因其受水之瑞，能振滔之，死即以之为水神也，故后世言之者，以为名在羲、农之间是矣，非尧典“方鸠亻孱功”者，乃舜所流耳。其戮之者曰女娲、曰高辛、曰颛顼不同，世远事微，纪之错也。其曰为神者，岂有天人弗蹋恳院μ煜抡撸可祀之耶？此董子所以不纯也。
    ○伪墨艾纳
    乌贼鱼暴干，俗呼螟脯；其鱼腹中之墨。可以书纸，经年而脱迹。奸诈之徒，或以书券也。又龟尿磨墨，写字于木板，可进寸许，虽水洗斧削，亦不磨灭。艾纳出西域，似细艾，又松树皮上绿衣亦名艾纳，以之和合诸香焚之，能聚其烟，青白不散，亦好人假以为仙者，皆以二物绐人。
    ○张颜书
    张旭虽以草书名世，予尝见有郎官石之楷也，楷字无出颜、柳。柳虽有骨，似疏脱少劲拔，且书体一例。鲁公之书，予所见者，《东方朔像赞》与《金天王庙题名》，皆大字也；一则庄伟，一则俊拔。小字如《干禄帖》与《麻姑坛记》；《干禄》则持重舒和，《坛记》则遒峻紧洁，似非一手所出，意者传模镌刻之有工拙耳。及观《多宝》、《座位》等碑，则笔意又迥不同，把玩久之，笔画形体，虽有粗细大小，而帖帖有法，愈看愈佳。此公之书百世不可也，殆如公之为人，虽所遇不同，无一毫之邪媚。正欧公云：杜济之碑，虽不书名，殆非鲁公不能也。正谓是耳。
    ○易文别见
    《易》曰：“理财正辞，禁民为非曰义。”李萧远《运命论》曰：“何以正人曰义。”《易》曰：“履虎尾々终吉。”《吕后?慎大篇》曰：“々，履虎尾，终吉。”
    ○Ы乃
    Ы，叹声也，亦作Ы。本哀音，收灰、队二韵，亦读作上声。Ы，按《说文》无袄音也，乃即俗之乃字。《春秋传》以为难辞，王安石谓继事之辞也，而《说文》亦无霭音。今二字连绵读之，是棹船相应之声，柳子厚诗云：“Ы乃一声山水绿”是也。后人因柳集中有注字云：一本作“袄霭”，遂即音“Ы”为“袄”，音“乃”为“霭”，不知彼注自谓别本作“袄霭”，非谓“Ы乃”当音“袄霭”也。黄山谷不加深考，从而实之：“Ы乃是湖中节歌之声，无结有《Ы乃曲》。”已一错也。其甥洪驹父又辩曰：柳子“{Ы乃}霭一声山水绿”，而世俗乃分Ы乃为二字，误矣。尤为可笑，不知此{Ы乃}字为何字也？虽《海篇》杂字中亦无也。又按刘蜕文集有《湖中霭Ы歌），刘言史《潇湘诗》有“闲歌暧乃深峡里”，元次山有《湖南Ы乃歌》，则知二字有音无文者。特柳子用此二字，后人注之，毛晃增人韵中，故数子之意皆同，而用字自异，是数字不妨并行，特用其音意耳。《韵会》已少辩之矣。
    ○桂花四出
    诸花皆五出，盖土之生物，五为成数也。岩桂止四出者，秋已属金，西方金之成数又四也，故桂金色而四出，开于秋也。
    ○曹操不复姓
    曹操本姓夏侯，父嵩，为中常侍曹腾养子。尝意其富贵之极，何不复姓？后见一书云：当时有以谶纬进者云：古者名官职不言曹，自汉以来，始名官尽言曹也，至吏亦言属曹，卒言侍曹。此非天意乎？操遂不复姓，此或实事。
    ○绿头巾
    吴人称人妻有淫者为绿头巾，今乐人朝制以碧绿之巾裹头，意人言拟之此也。原唐史李封为延陵令，吏人有罪，不加杖罚，但令裹碧绿巾以辱之，随所犯之重轻以定日数，吴人遂以着此服为耻意。今吴人骂人妻有淫行者曰绿头巾，及乐人朝制以碧绿之内裹头，皆此意从来。但又思当时李封何必欲用绿巾？及见春秋时有货妻女求食者，谓之娼夫，以绿巾裹头，以别贵贱。然后知从来已远，李封亦因是以辱之，今则深于乐人耳。
    ○杭石经并考
    宋绍兴二年，高宗宣示御书《考经》、《易》、《诗》、《书》、《春秋左传》、《论语》、《孟子》、《中唐》、《大学》、《学记》、《儒行经解》五篇，刻石太学。淳熙中，考宗建阁藏之，亲书扁曰“光尧石经之阁”。朱子修白鹿洞书院，奏请石经本，即此是也。元初，西秃杨琏真伽造塔于行宫故址，欲取碑石叠塔，时杭州路官申屠致远力争止之，幸而获免。后学为西湖书院，碑阁俱废。国朝改为仁和学，后洪武末徙仁和学于城隅之贡院，而石经亦舁致焉。岁深零落，踣卧草莽间，而龟趺螭首，十缺其半。宣德元年，侍御吴讷属郡收缉，凡得百片，置之大成殿后两庑，已为不全之器矣。然向微申屠公之力，此物安知其所耶？盖亦《轰耕录》中唐义士流也，惜无所考，不能备述其人耳。
    又有高宗自制伏羲、尧、舜、汤、武、孔、颜、曾、孟赞并书，仍小书七十二贤赞、李龙眠图像，今与石以并存，唯秦桧之文，侍御磨去之矣，近于正德十三年，宋侍御复移至杭州府学之庑。
    至于历代石经，汉有蔡邕隶书，传称六经，止是《易》、《书》、《公羊》、《礼记》、《论语》，此石在洛阳太学门外。魏有邯郸淳所书三体石经，予意此亦恐讹。盖淳乃汉顺帝时人，作《曹娥碑》时，年必二三十矣，至魏文帝已百数十年，《魏略》载淳为博士，恐又一人，否则或梁鹄、钟繇等书。晋惠帝时，侍中裴咝扪В书经刻石皆在洛阳。唐贞观时，太宗命唐元度书九经训释，是名九经字样。文宗时，高重为祭酒，与郑覃复刻九经，皆在长安国学也。后蜀孟昶时，孙逢吉等五人书刻七经《周易》、《尔雅》、《毛诗》、《尚书》、《仪礼》、《礼记》、《周礼》于益都。宋嘉讨校杨南仲、章友直篆书六经于国学。至高宗之刻，共八次也。《丹铅》论以邕书为第二，熹平四年事，初刻在灵帝光和六年。予意既无书者姓名，年分又倒，恐亦非也。
    ○相逢尽道休官去
    “相逢尽道休官去，林下何曾见一人。”仕路多诵之，不知唐人诗也。韦丹《寄灵彻》诗曰：“王事纷纷无暇日，浮生冉冉只如云；已为平子归林计，五老岩前必共闻。”彻奉酬云：“年老身闲无外事，麻衣草坐亦客身；相逢尽道休官去，林下何曾见一人。”
    ○栏杆
    栏杆有三义，木之栏杆，人人所知；若曹植诗曰：“月落参横，北斗栏杆。”栏杆，横斜貌也；又《长恨歌》曰：“玉容寂寞泪栏杆”，栏杆，眼眶也。故韵书有眼眶之训。
    ○欧阳詹
    《韵语阳秋》曰：韩退之作欧阳詹哀词，言其事父母至孝。又曰读其书，知其为慈孝最隆。及观《国川名士传》载：詹溺太原之妓，未及迎归，而有京师之行，既愆期而妓疾革，将死，割髻付女妓以授詹。詹一见大痛，亦卒。断为不孝，而《续谈》亦以为未孝。余读其文集，诗有《发太原寄所思》，正其妓矣。至于《乐津店》绝句“有所恨”二章，是男女之色，皆好之者，念其为人，素必如韩之言，殆一时之偏蔽使之然也。韩非同傍相好之故，故亦曰“今其死矣”，而非若他人之辞，死于何症何所也。孟简又有“惜之”之说，明矣。苟读其书，求其为人，偏于情义之笃者，故韩公之言亦不诬。
    ○翰墨全书人号
    《翰墨全书》，大德间刘应李所编，多取近代宋末诗文，篇章之下，多书字与号焉，显者可知，余无姓名，犹不具也。因以所知者，或名或字，以其世所行者书之于稿，以便检阅。
    罗狷庵、罗存斋、罗此庵、罗止之、赵紫芝、赵章泉、章义若、章懒庵、徐毅斋、徐山民、徐思叔、徐师川、戴石屏、戴东皋、韩涧泉、韩南涧、曾茶山、曾梅野、王初寮、王仲至、王卢溪、王教授、王瞿轩、王从周、陈后山、陈简斋、陈野云、陈觉民、方秋崖、方北山、张芸叟、张文潜、张无垢、张商英、黄知命、黄白石、黄寅庵、黄通老、汪浮溪、汪龙溪、汪玉山、姜梅山、姜白石、潘转庵、潘估稀⑾羟а摇⑾裘菲隆⒅忑山、游唐林、游寒岩、游伯庄、尤梁溪、杜小山、李梅亭、任斯庵、邓中斋、彭虚寮、刘溪翁、刘伯宠、刘篁栗、刘龙洲、刘后村、刘季孙、刘良佐、孙花翁、孙南叟、冯双溪、袁Т翁、谢无逸、冯古洲、马碧梧、梅和胜、邹定、武允蹈、阮梅峰、林可山。
    ○书经仪礼可全
    今书经多错简脱文，谓非古文也。宋《三朝志》载：雍熙中，日本僧{大周}然入贡云：国中有古五经。欧阳公《日本刀歌》云：“徐生行时书未焚，逸书百篇今尚存。令严不许传中国，举世无人识古文。”欧言未必无据。又《一统志》：永乐中沅州御史刘有年上《仪礼逸经》十八篇，是《仪礼》亦未亡也。不知当时庙堂无一人表章传之，今日无一人奏以取之，岂古人求逸书之意耶？予问人，曰不知。岂所载皆非耶？
    ○周公谨
    元人周密公谨，居齐之乐，作书曰《齐东野语》；后来杭居癸辛街，书名《癸辛杂识》；泗水出山东鲁县，号泗水潜夫。又尝居华不注之阳，号弁阳老人；以“周子窗前草不除”，号草窗。其识号各有意也，记之。
    ○刘徐纪错
    《剪胜旧闻》载：刘伯温泛西湖，望有天子气于吴头楚尾。及见张士诚、夜登虎邱，又曰：“天子气尚在吴头楚尾。”复过濠，谒郭子兴。遇太祖，曰：“吾主翁也。”深自结纳。告曰：“后十年当为天子，我当辅之。”拂衣去。按刘伯温行状、志铭、功臣录，则见士诚以下俱无也。至正十九年，天兵才下处州，命孙炎为守，炎三请，伯温方见。然后问道谒太祖于多金陵，遂相辅焉。后惟为母丧一回，非见而识之，久而复仕也。《旧闻》又云：徐中山王追及顺帝，特纵而去之。郭滁阳有五子。亦谬也。徐、常二帅既定山东，会兵临清，则顺帝已集宫嫔议行矣。滁阳三子，自载庙碑。非读书多而以耳闻著述，此野史所以误人也。
    ○梦占
    高宗梦说，武王梦九龄，孔子梦奠于两楹。文中子曰：“至人无梦。”则经传之言非欤？夫圣人清明在躬，志气如神，随物而应，无因迁也，偶梦焉，神灵启之也。故无梦者，无众人因想之梦，日所扰之者也。《周礼》有六梦之占，汉《艺文志?七略?杂占》以梦为大。洪容斋曰：“今妄术如林，梦学殆绝。”非也。由晋乐广因想之说兴，而梦之理明矣；梦之理明而不必于占也，故至晋以后绝焉。
    ○明皇游月宫
    唐明皇游月宫，《异闻录》以为同申天师，《唐逸史》以为同罗公远，《集异纪》以为同叶法善；其中游事又小不同，罗公远多掷杖化银桥之事，《集异记》载所游过潞州，《幽怪录》又为过广陵，似此诸说不同。要非亲切之言，真实之事，好奇者之所为也。或一时宫人传说之事耳。
    ○仙亦不久
    予观仙家之事，如丁令威返家而人民已非，王质观棋而伐柯已烂，则时刻已过百年矣。然人之所以慕神仙者，以其能长生久世。今须臾过百年，若七八十年，是过数千年矣。则其处世，亦若人之光阴也，后亦散去与人同，亦何贵哉？
    ○象胆
    旧闻象胆春在前左膊，夏在前右膊，秋则后之左膊，而冬则后之右膊。近会仕宦于广西者云：土官尝杀象享客，其胆不应四时、四膊也。予心疑其岂肉具十二生肖，各因其月分而以胆附耶？因考《埤雅》，旧说固具；又云：亦随月转在诸肉，如正月属寅，在虎肉也，则与宦客所言相同。此理也，旧说为谬。
    ●卷二十九?诗文类
    ○各诗之始
    四言古诗如舜典之歌，已其始矣，今但以三百篇而下论之；汉有韦孟一篇，虽入诸选，其辞多诽怨而无优柔不迫之意。若晋渊明《停云》、茂先《励志》等作，当为最古者也。后惟子厚《皇雅》章其庶几乎？故子西曰：“退之不能作也。”盖此意摹拟太深，未免蹈袭风雅，多涉理趣，又似铭赞文体，世道日降，文句难古，苟非辞意浑副，性情流出，安能至哉！
    五言古诗，源于汉之苏、李，流于魏之曹、刘，乃其冠也；汪洋乎两晋，靖节最为高古；元嘉以后，虽有三谢诸人，渐为镂刻；迨唐陈子昂出，一扫陈、隋之弊，所谓上遏贞观之微波，下决开元之正派；直至考亭夫子，又得其雅正之纯也。杨仲弘曰：“五言诗或兴起、或赋起、或比起，须要意深辞温，感慨伤思者，贵乎感动人情，闲适写景者，贵乎雅淡悠扬，如古诗十九首是也。”呜呼！岂易能哉。
    七言古诗，《唐诗品汇》、《高漫叟诗话》皆云：虽起于汉武柏梁之作，而宁戚《南山歌》已备其体矣。予意商歌后虽七言，首二句三首，已非古诗之体，盖歌行可以长短句，七言古诗恐当一律，成文始于汉武无疑也。若以商歌为是，则《薤露》等篇，亦可以入矣，但选中有杂一二歌字者，不知何也？惟《品汇》最高，辞旨虽似古诗，而终赘一歌字者，则多入长短句矣，故《诗法辩体》入韩公“河之水”于七言，不知刘履以断为此楚语也。
    绝句之法，杨伯谦曰：五言绝句，盛唐初变六朝子夜体，六言则摩诘效顾、陆作，七言唐初尚少，中唐渐甚。杨言大略如此，而不考梁简文“夜望单雁”则已有七言绝，但少耳。又按《诗法源流》云：绝句者，截句也。如后两句对者，是截律诗前四句；前两句对者，是截律诗后四句；皆对者，是截中四句；皆不对者，则截前后各两句也。故唐人称绝句为律诗，观李汉编《昌黎集》，凡绝句皆收入律诗是也。周伯锕攵曰：“绝句以第三句为主，须以实事寓意，则转换有力，涵蓄无尽。”此又其法也。
    歌行等作，《诗林辩体》云：昔人论歌辞，有有声辞者，若郊庙乐章及铙歌等曲是也；有有辞无声者，若后人之所述作，未必尽可被于管弦也。夫自周衰，采诗之官废；汉魏之世，歌咏杂兴：故本其命篇之义曰篇，因其立辞之意曰辞，体如行书曰行，述事本末曰引，悲如蛩づ曰吟，委曲尽情曰曲，放情长言曰歌，言通俚俗曰谣，感而发言曰叹，愤而不怒曰怨，虽其名各不同，然皆六义之余也。唐世诗人，共推李、杜，太白则多拟古题，少陵则即事名篇，此又所当知也。
    律诗虽始于唐，亦由梁、陈以来骈俪之渐，不若古体之高远，大抵律诗拘于定体。诗至此而古意微矣。虽然，对偶音律，亦文辞之不可废者；但至于换句拗体之类，又律之变，斯为下矣。杨仲弘云：“凡作律诗，起处要平直，承处要舂容，转处要变化，结处要渊永，上下要相联，首尾要相应，最忌俗字、俗意、俗语、俗音。”可谓至妙之言也。
    排律虽始于唐，其源自颜、谢诸人，古诗之变，首尾排句，联对精密；梁、陈之间，俪句尤多，大抵止于五言，七言则绝少矣，不当炼句锻字，大致工巧，只要抒情陈意，通篇贯彻，若老杜《赠韦左丞》等作，前后不对处也有，此极其佳者也。
    ○中秋不见月
    永乐中秋，上方开宴赏月，月为云掩，召学士解缙赋诗，遂口占《风落梅》一阕，其词云：“嫦娥面，今夜圆，下云帘，不著臣见，拚今宵倚栏不去眠，看谁过广寒宫殿？”上览之欢甚，复命赋长篇，又成长短句以进，歌曰：吾闻广寒人万三千修月斧，暗处生明缺处补，不知七宝何以修合成，孤光洞彻乾坤万万古。三秋正中夜当午，佳期不拟嫦娥误，酒杯狼藉烛无辉，天上人间隔风雨。玉女莫乘鸾，仙人休伐树，天柱不可登，虹桥在何处？帝阍悠悠叫无路，吾欲斩蜍蛙，磔其兔，坐令天宇绝纤尘，世上青霄灿如故，黄金为节玉为辂，缥缈鸾车烂无数，水晶帘外河汉横，冰壶影里笙歌度。云旗尽下飞玄武，青鸟衔书报王母，但期岁岁奉宸游，来看霓裳羽衣舞。”上益喜，同缙饮。过夜半，月复明朗，上大笑曰：“子才真可谓夺天手段也。”盖既以其天才，又歌有“坐令天宇绝纤尘”等句，今集止载后歌，而杂伪者多也。
    ○学诗有成
    国朝罗福江右人也，自习举子业至登科，不知何谓之诗。后考庶吉士学士，试以《秋宫怨》，默然无以答，遍问同考者，同考对以韵脚起结联对如此，然后即作一诗云：“独倚栏杆强笑歌，香肌消瘦怯春罗。羞将旧恨题红叶，添得新愁上翠娥。雨过玉阶秋色静，月明青琐夜凉多。平生不识春风面，天地无情奈老何。”主试者语之曰：“尔后必能诗。”已而果然，即此诗有别才，亦可知也。
    ○诗意同
    予尝见一势利之人，因即瓶花而作一绝云：“白白红红室满春，只将颜色媚时人。不知根蒂元无几，独藉瓶罂枉弄神。”昨读郭元振集，有《咏云》绝句曰：“聚散虚空去复还，野人闲处倚筇看。不知身是无根物，蔽月遮星作万端。”予意此诗，郭亦当时或讥武氏，故与瓶花同意耳。
    ○各文之始
    诏、敕、制、诰、皆王言也，若书之典、谟、训、诰、誓命之类，三代无名，秦李斯始议命为制、令为诏。至汉高祖有太子敕，武帝有责杨仆敕，诰虽本于汤诰，布告令于四方者也，与诏同义。然圣经不与后世文辞同，故《辨体》取春秋传文为式，今乃告身之诘是也。夫四体自唐以后，多用四六，殊不知制诰虽可，而诏敕必须直言，皆贵乎典雅温润，理不可僻而语不可巧也。
    策义有二：在汉若《治安》、《贤良》；在宋若臣事、民政，类今之奏疏，故《说文》曰：“谋也。”问而答之谓之对策，则今之科场者是也。吕东莱分之为二类是矣，《辨体》载制策而遗对策，恐未尽也。至于册立皇后、太子，晋宋九锡文册，盖册策通用，古以竹简书，乃用此册字，其文则又上与下之言也。
    表者，白也，以情旨表白于外；汉则散文，唐以后用四六矣。真西山云：“表中眼目，全在破题，又忌大露，文必简洁精致也。”
    《文章缘起》曰：“露布始于贾洪为马超伐曹操。”予考汉桓时，地因数震，李云露布上书，移副三府，注谓不封，则是汉时已有其名；至魏以后，专为军书，本义露于耳目，布之四海也。若元魏战捷，欲闻于天下，乃书帛建于漆竿之上，名为露布。《文心雕龙》又曰露板，皆因其名而巧于用义耳。
    檄者，激也，始于张仪为檄楚相，辞意则暴彼罪恶，扬己威武；论天时人事，使忠义愤发，亦军书也。
    箴、铭、颂、赞，体皆韵语，而义各不同。箴者，规戒之辞，如箴之疗疾。铭者，名器自警。赞者，称扬赞美。颂则形容功德。皆起于三代，惟赞始于汉之班固，《辨体》论之详矣。文则欲其赡丽宏肆，而有雍容起伏之态。
    记者，纪也。《禹贡》顾命，义固记祖，未有名也。《戴记》、《学记》、《文选》又不载焉，以非后世文辞同也，故以韩、柳为祖，记其日月人事，后略为议论而已，与志无远焉。
    序者，次序其事也，始于诗书之有序，故《金石例》曰：“序，典籍之所以作也。”后世赠送宴集等作是也。
    论者，议也。《昭明文选》以其有二体：一曰史论，乃史臣于传末作论议以断其人之美恶；一曰设论，则学士大夫议论古今时世人物。意恐过为之分，善乎刘勰曰：“陈政则与议说合契，释经则与传注参体，辨史则与赞辞齐行，诠文则与序引共纪。”信夫！
    说者，释也，述也，解释义理而以己意述之。祖于夫子说卦，许慎《说文》。卢学士曰：“说须出自己之意，横说竖说，以抑扬详赡为上。”若陆机《文赋》以为说“炜晔而谲诳”，岂知言哉！解之义则近于说矣，而原于唐。
    原者，推原也。辨者，辨析也。一则由于《易》之原始反终之训，一则由于孟子好辨之答，故有是名。文体则皆以退之《五原》、《辨讳》等作，必须理明义精，曲折详尽，有关世教之大者，可名之也。
    奏疏之名不一，曰上疏，曰上书、曰奏札、曰奏状、曰奏议，恐其漏泄，俱封囊以进，故谓之封事，臣告君之辞也。祖于《伊训》、《无逸》诸篇。
    弹文固目中之一，而其辞则要核实风轨，所谓气流墨中，声动简外可也。
    传则载一人之事，创自马迁，体亦不同，如迁之作荀、孟，不正言而及诸子；范晔之传黄宪，无事迹而言语形容，此体之变也，至韩作《毛颖》，又变体之变，此在作者之笔也。
    行状则实纪一人之事，为死者求志之辞也。埋铭、墓志、墓表、墓碣，皆一类也。铭志则埋于土，表碣则树于外，述其世系、岁月、名字、爵里、学行、履历，恐陵谷变迁故也。然在土者文简，在外者稍详，表谓有官者，碣谓无官者，汉、晋来有之矣。
    诔辞、哀辞、祭文，亦一类也，皆生者悼惜死者之情，随作者起义而已。诔始于鲁哀公之于孔子，哀始于张茂先之于晋武，祭文则孟德于桥玄也，辞贵亲切真实，情溢于言可也，若祷神之文，则以当为悔过迁善之语。
    题跋汉、晋诸集未载，惟唐韩、柳有读某书某文题，宋欧、曾又有跋语，其意不大相远，故文鉴、文类，总曰题跋，其义不可堕人窠臼，其辞贵乎简健峭拔，跋尤甚于题也。辞赋一例，古赋《辨体》辨之精矣，予不赘焉。
    ○红木樨诗
    木樨花，《本草》诸书皆言白蕊黄香。谢无逸诗曰：“白雪凝酥点嫩黄，”于武陵曰：“夜揉黄雪作秋光，”则知晋以来同也。《小尔雅》又云丹桂者，何哉？后见《四明旧志》有大红樨，因与人言，闻吾杭钱塘学中旧曾有一本。今读《话腴》载，宋高庙时，象山史本家木樨忽变红色，因献阙下，高庙画为扇面，作诗以赐从臣。诗云：“秋入幽岩桂影团，香深霏雪照林丹；应随王母瑶池宴，染得朝霞下广寒。”然志中又载诗云：“月宫移得日宫栽，引得轻红入面来。好向烟霄承雨露，丹心一点为君开。”观其辞意，又似当时臣下之咏者，志收或讹。又曰：“自是四方争传史本以孙技接也，吾杭或亦当时所传。颜鲁公集有《谢人青桂花》诗，此尤异耳。”
    ○铁胆金甲
    《山房随笔》载陆秀夫挽张世杰诗，“曾闻海上铁斗胆，犹见云中金甲神，”惜其全篇不传。又注二句故实云：为焚张之尸，其胆如斗而不化，须臾，云中见金甲神人曰：“我关系不小，身后出必恢复也。”殊不思陆死于张之先也，不知此何诗也，妄载如此。
    ○妾薄命
    元丰间，曾巩荐后山有道德史才，乞自布衣召入史馆，命未下而曾卒，后山感其知己，不愿出他人门下，作《妾薄命》二首以自拟，其一曰：“主家十二楼，一身当三千。古来妾薄命，事主不尽年。起舞为主寿，相送南阳阡。忍着主衣裳，为人作春妍。有声当彻天，有泪当彻泉。死者恐无知，妾身长自怜。”其二曰：“叶落风不起，山深花自红。捐世不待老，惠妾无其终。一死尚可忍，百岁何当穷。天地岂不宽，妾身无所容。死者如有知，杀身以相从。向来歌舞地，夜雨鸣寒蛩。”二篇曲尽相知不倍之义，形于言外，诚骚、雅意也。故诗话中多以二诗为首唱，予窃以前之“死者恐无知，妾身长自怜”，后之“死者如有知，杀身以相从，”恐四句不足尽相知之义耶？较挂剑之情者何如耶？既曰相知，又何必计其知否？此于理或少有倍耶？抑止因荐举而其言如此耶？果后山之诗，惟东坡、黄山谷可知之耶？
    ○山农刺时
    王冕，字元章，号山农，元末人也，身长多髯。少明经不偶，即焚书读古兵法，戴高帽，披绿蓑，着长齿屐，击木剑，行歌于市，人以为狂士之负材气者，争与之游。尝游京城，名贵侧目，平生嗜画梅，画成未尝无诗也。有诗云：“我家洗砚池头树，个个花开淡墨痕；不要人夸好颜色，只留清气满乾坤。”或以是诗刺时，欲执之，一夕遁。后太祖物色得冕，因与粝饭蔬羹，山农且谈且食，上喜曰：“可与共大事。”授谘议参军，一夕暴卒。应制作绝云：“猎猎北风吹倒人，乾坤无处不生尘；胡儿冻死长城下，始信江南别有春。”今《竹斋集》中未刻。昨见蒲庵禅师复见心《题其梅花》一歌，亦奇特也，因举其概同录，歌云：“会稽王冕高颊颧，爱梅自号梅花仙，豪来写遍罗浮雪千树，脱巾大叫成花颠。有时百金闲买东山屐，有时一壶独酌西湖船，暮校梅花谱，朝诵梅花篇，水边篱落见孤韵，恍然悟得华光禅。我昔识公蓬莱古城下，卧云草图秋潇洒，短衣迎客懒梳头，只把梅花索高价。不数杨补之，每评汤叔雅，笔精妙夺造化神，坐使良工尽惊诧，平生放浪礼法疏，开口每欲谈孙吴，一时骑牛入燕市，衬抗稚被器缀，地老天荒公已死，留得清名传画史。南宫侍郎铁石肠，爱公梅花入骨髓，示我万玉图，繁花烂无比，香度禹陵风，影落镜湖水，开图看花良可吁，咸平树老无遗株，诗魂有些招不返，高风谁起孤山逋？按复见心亦元臣，名来复，字见心，入国朝，畏法而犭更其首，观此歌则知其胸次矣。
    ○口占三诗
    余杭符楫，弘治间贡士也，未第时，渲巯潞汲牵过土豪之滩而乱其菱，舟被留焉，然豪闻为秀才，则曰请作诗行，符口占云：“佣是余杭符秀才，家间有事出乡来。撑船稚子虽无识，总是豪滩忒占开。”笑而释之。旧又闻汝水有放生池，官府禁人采捕，有士子垂钓于中，为逻者送之有司，意非士人，欲试之，钓者口占曰：“投却长竿卷却丝，手携蓑笠赋新诗。如今刺史清过水，不是渔人下钓时。”释之。又唐李涉过九江遇盗，盗问何人，从者曰：“李博士也。”豪首云：“若是李涉，久闻诗名，愿一篇足矣。”涉口占：“暮雨潇潇江上村，绿林豪客夜相闻。他时不用多回避，世上如今半是君。”然三事一意，而诗之高下特不同耳。
    ○非荆公诗
    “周公恐惧流言日，王莽谦恭下士时；假使当年身便死，一生真伪有谁知？”诸书引者，皆以为荆公之诗，《临川集》不载，不知何人者也。以格律论之，亦必宋人耳。
    ○改子陵起句韵
    宋人题严子陵诗曰：“一着羊裘便有心，羊裘岂是钓鱼人；当时只着蓑衣去，江水茫茫何处寻？”箨冠徐延之伯龄以人字为非韵，改作“一着羊裘用意深，羊裘岂是钓鱼心，”然韵虽不错，用意终不似前。
    ○悼内诗
    吾杭肃愍于公悼夫人董氏诗十一首，其第二首颇佳，诗云：“世缘情爱总成空，二十余年一梦中；疏广未能辞汉主，孟光先已弃梁鸿。灯昏罗蚰通宵雨，花谢雕阑蓦地风；欲觅音容在何处，九原无路辨西东。”昆山张和，字节之，天顺间官浙江宪副时，宠妾新亡，亦有悼诗云：“桃叶歌残思不胜，西风吹泪结红水；乐天老去风流减，子野归来感慨增。花逐水流春不管，雨随云散事难凭；夜来书馆寒威重，谁送熏香半臂绫？”后诗尤胜于前，二作皆脍炙于世，录之。
    ○蜀僧渔翁诗
    贾似道当国时，一日居湖山，有蜀僧徘徊其侧，贾问：“汝何为也？”对曰：“诗僧。”贾见湖中渔翁，遂命咏之，僧请韵，贾以天字为韵，僧应口曰：“篮里无鱼少酒钱，酒家门外系渔船。几回欲脱蓑衣当，又恐明朝是雨天。”此诗《草木子》之所纪，惜不原其意以申之。予故复录以足其意也，僧敢徘徊贾侧，是盖隐于僧而有为为之者，作诗非讽乎？第一句是言朝廷乏人，第二句是拟己可用，三四句是欲仕而又恐蒙蔽不知耳。今直述其辞而不言其蕴藉之意，亦何脍炙人口。然其书亦多好诗，惜事为国忌者不刻。
    ○谢李咏蝶
    谢无逸有咏蝶诗云：“身似何郎全傅粉，心如韩寿爱偷香。”又云：“飞随柳絮有时见，舞入梨花无处寻。”可谓形容蝴蝶尽矣，遂称为谢蝴蝶。自后李商隐窃其义而变之曰：“芦花惟有白，柳絮可能温。”句虽工而不妙矣。此可谓绝唱之后，不当再道，李岂不能炼句者哉！
    ○诗不类人
    昔人云：山林之诗与台阁者不同，以其素习而出言自类也。故有粉墙人看之论耳。乐天富贵酒色，可为至矣；而人品天资，又非寻常之士。诗有“尘埃常满甑，钱帛少盈囊；侍女甚蓝缕，妻悉不出房。”真可笑也。意此若予之事，而予未尝有此言，何耶？
    ○二高诗误
    两京作斤卖，五溪无人采。夷夏虽有殊，气味终不改。”此诗见高适集中，《唐诗纪事》又入于高力士下。人以力士无集，因一高字误入。殊不知力士曾贬永州，五溪其地也。况段柯古叙力士事证，亦有《咏荠》之作；高适但往还于山、陕、四川，未尝至湖、湘间，此必力士之诗无疑。达夫集中收者，反为高字传讹也。且适集“斤”作“荠”尤非，题既《咏荠》，又可复云？但力士集中，“终”作“都”，此或适集“终”字尚是也。
    ●卷三十?诗文类
    ○古人名切对
    三语掾，一字师；白云子，黄石公；东方朔，南城威；清白吏，田舍翁；公输子，宁馨儿；独眼龙，两脚狐；关西夫子，江左夷吾；青钱学士，白剖汤桑簧街性紫啵江上丈人；风流宰相，跋扈将军；四明狂客，三红秀才。
    ○画像赞
    杨诚斋《赞张功父像》云：“香火斋祓，伊蒲文物，一何佛也；襟带诗书，步武琼琚，又何儒也；门有珠履，坐有桃李，一何佳公子也；冰茹雪食，周碎月魄，又何穷诗客也。约斋子方内欤，方外欤，风流欤，穷愁欤，老夫不知，君其问诸白鸥。”予观此赞，似东坡赞王定国之作。按，功父名粒号约斋，循王诸孙也，有吏才，能诗，尝植梅花三百余本，构堂于中，扁曰：“玉照”。余尝见《玉照堂梅品》一则。
    ○佛顶菊
    元人谢伯理居淞之泖湖，富而好礼，构光渌亭，为宴乐之所。九日，会友于其间，有园丁以佛顶菊花方开，献之筵间求诗，众为赋之。时铁笛道人杨廉夫在座，走笔云：“莲社渊明手自栽，头颅终不惹尘埃；东篱若为摩挲看，西域亲曾受记来。妙色尽从枝上发，慧香直奔脑门开；明年九月重阳节，再托摩耶圣母胎。”座客顾仲瑛奉觞称曰：“先生之作，诚可谓虎穴得子矣。”以今观之，恐亦句句字字未必尽当，况格律亦自卑耶。
    ○景隆八发
    少同王荫伯读书景隆，久之，阅事命名，王述其义，遂名《景隆八发》，盖以可发笑者八事耳。然其辞随义抑扬，讥诮道士，以为戏谑之音，以发其欢愉愤叹之志。客过而笑曰：“君子游心如是哉？”有勃然色变者曰：“果王者无戏言乎？”王因告其虚车无庸覆瓿将来，予病时文而假之鸣，岂知召衅起怒，文之害也欤？当投之水火。予则曰：“彼哉笑之者也，痴人前不得说梦；其怒之者乎，所谓不笑则骂之是矣。且枚生《七发》以无为有，君之《八发》，假有成无，是皆注玄思于笔端，阐才华于汉藻，所谓文者也。忍弃之耶？”去年过姑苏，与都南濠论《宾戏》等文，因诵以质，以告其客尤之情。都曰：“其诸作之苗裔乎？其骚人发愤之言乎？其子云谲怪之意乎？”复谓曰：“文虽近狎，义则通微，《毛颖》初成，裴晋公亦以为不可，以文为戏，文之妙者也。为我寄王子。”又曰：“事因戏警，名以文传，景隆道士之幸也，安知不犹佛印之传哉？”时道士闻之，请予述其颠末，并录《八发》为珠庭劝，遂书：
    《无拘殿赋》：黄冠不净，宝殿无拘；眷三清之幽境，为百戏之所都。藏阉探帖，打马投壶。博钱者错处，抹牌者同区。棍兮不冠，拳兮无襦；或歌或舞，或笑或呼。或箕踞于前楹，或尸寝于后厨。斯则平日之所为也。若夫朱夏司权，溽暑当涂，招摇市井，和以屠沽；抱长席而至止，泛短水之醍醐。尔乃以瓦为枕，以棺为铺；逍遥乎风凉，从容乎日晡；忽闻啸于梁上，弄傀儡于东隅者也。至于万物告成，三冬来输，无门不掩，有墙可逾；官府兮为堆盐之所，邻居兮为过米之衢。噫嘻呜呼！名虽萧散，实则污潴，盖无伤于道士，空见笑于吾儒。
    《大笑堂记》：老子曰：不笑不足以为道。韩子曰：小笑之则小悦，大笑之则大悦。盖莫贵于笑，亦莫贵于大笑矣。有道士居景隆，人好谑之，构室焉。高而不剩，密而不狭，轻而不露，以干宾客，故又谓之堂。然至其堂者，莫不有笑焉，啜其茶则破闷，饮其酒则解酲，对其食则喷案。他日有客持觞过从，尸而祝之，把落其髯，余曰：“此所谓乐然后笑者也。”众以为笑。酒酣，膊而笞之，骂曰：“狗道士！”余曰：“以竹鞭犬，真可谓笑矣。”众乃大笑。遂为之记。
    《销铅井铭》：银圹之傍，米树之下，有井焉。井之西，隙地丈余，可容三五道士。尝具饮，洗番铅之盏，列哥窑之盘，果则苏州之核，蔬则楗桥之笋；客有善为酒戏者，饮一杯，则下其盏井中以为乐。郡治西湖，为杭民之胜赏，故钱帛咸于湖费焉，因号曰“销金锅”，余谓兹井曰“销铅”可也。复铭之曰：“井之泉，清且凉，井上之客迂且狂。呜呼！酿井之水兮其毋长。”
    《叱石坛志》：叱石坛者，牧羊之场也；景隆之观，有广除焉，{山隆}然而高，坦然而夷，承殿之址，若坛之形。道士好殖羊，羊之性群，于其地走而若爱之，聚而若殴之，饱焉而卧以嬉。壮者魁而泽，瘠者<疒者>而瘿，乳者小而圆，老者昂而峭，≌吒┒伏，望之累累然白石之奇块也，叱而起则羊焉。道士，初平之流也，故拟而名之。他日，客至其庐，见其羹焉，曰：“羹耶？羊耶？而狗口是落耶？”道士曰：“是石也。”客曰：“汝叱石不休，必闻于冥道。且熔铁灌汝肠，肠其烂矣，宁石羹乎？”道士惧。明日，石尽徙，坛复如故云。
    《转身路辞》：景隆之路法盘谷，窈而深兮往而复，如行羊肠在平陆，缭绕萦纡穿九曲，长蛇深蛰寒蛟缩，欲走嗟如缚在足，规行矩步如有束，乍向东趋又朝北，一身宛转回顾多，番使头圆脚步蹉，黄昏月黑不可过，双手扪壁空摩挲，又似盘庚石鼓歌，一句佶屈牙相磨，道士道士可奈何，愿君后世为田螺。
    《警梦楼说》：无名子夜读书景隆之岑楼，梦游华胥，琼宫玉宇，神君仙人，遨而嬉焉。忽砉然而悟曰：“是非响さ廊耶？将西子之魂径行过也？何其声之砉也？”审而视之，童子执烛而来也。复就寝，梦化蝴蝶，夭桃冶杏，冷艳丘ィ栩而扬焉，忽轰然而醒曰：“是非黄鹤楼耶？将谪仙之灵来槌碎也，何其声之轰也。”谛而观之，道人煮茶而至也。明日，验其楼，前履则板轩而后，右行则板轾而左，乃恚而歌曰：“咄斯楼板，胡碰砰些，截道人头，有长钉些。”道士惧，无名子曰：“古有警忱，是余之愿也。”勿辑。
    《炼药炉赞》：昔林君复隐于孤山，以梅为妻，以鹤为子。道士孑挠诰奥。以酒为妻，以狗为子。故其消烦涤妄，能守其教者，凡以酒也。是酒在吾儒，则为狂药；在道士，乃长进药也。名其炉曰炼药炉，斯为称情。赞曰：其寒不冰，其炎不争，其高不亢，其满不盈，消磨火性，出入风情。远而觑之，若仙翁之丹灶；迫而察之，乃障愁之长城；青楼珠箔，能隳于天际；琅函玉笈，能守乎至诚。不知者以为陷人之地，知者以为葬道士之坑也欤。
    《方便树颂》：宫中涂厕，苦而难入，荒秽不治，惟民所止，何陋如之，如恶恶臭。天乃降祥，惟隰有桑；方便之路，黄绢幼妇；绕树三匝，或得其桶；矢声铿铿，声在树间；苟求其故，不见其处。
    右九文，惟序余成，余皆王作也。王名一槐，今为员外云。
    ○古今诗同
    予一日江干被雨，暮归适值潮至，塘路险崎，轿上得四句云：“暮色连江色，湖声杂雨声；行人归思急，辛苦问前程。”昨读《唐诗纪事》，比丘尼海印有《舟夜》云：“水色连天色，风声杂浪声；旅人归思苦，渔叟梦魂惊。举棹云先到，移舟月逐行；续吟诗句罢，犹见远山横。”岂知前三句皆同文，可谓预先偷也。
    ○韬光禅师
    韬光禅师，莫详族里。唐穆宗时，结茅于杭州灵隐寺西峰，与鸟巢布衣为友。刺史白居易重其道，尝具馔饭之，以诗邀云：“白屋饮香饭，荤膻不入家；滤泉澄葛粉，洗手摘藤花；青芥除黄叶，红姜带紫芽；命师来伴吃，斋罢一瓯茶。”师答云：“山僧野性好林泉，每向岩阿枕石眠；不解栽松陪玉勒，惟能饮水种金莲。白云乍可来青嶂，明月难教下碧天；城市不堪飞锡到，恐惊莺啭画楼前。”其高致如此。至今庵以师名。永乐初，槎溪张辂游庵一绝云：“蹑Ｂ１０扪梦上翠微，绿云深处扣柴扉；老僧解诵香山句，惊落松花满客衣。”诗今犹在也。
    ○赵墓严台诗
    宋赵清献公之墓，在衢州城东，常有人题诗于地之驿曰：“千夫荷担出山阿，膏血如何有许多；不若扁舟径归去，休从清献墓前过。”汉严子陵钓台在富阳江之涯，有过台而咏者曰：“君为利名隐，我为利名来；羞见先生面，黄昏过钓台。”予以乘扁舟者过清献之墓，必不愧用膏血者，又不可语以扁舟，此诗不免意圆语病。若自知为利名而夜过钓台，则尚德之心深矣。
    ○题昭君
    予尝拟为昭君辞帝语云：“爱妾一身，孰若惜取沙场万骨哉！妾闻昔殷高宗以图得傅说而中兴，今陛下以图得妾而外靖。为妾之计，得自拟于古贤臣，自以意亦少可。”后诵高季迪《明妃词》云：“妾语还凭归使传，妾身没虏不须怜；愿君莫杀毛延寿，留画商岩梦里贤。”可谓闭门造车，出门合辙。
    ○角妓坐化
    角妓邹妙端，色艺绝人，名出教坊右，风流之士，咸修饰以求狎。晚年色衰，遂慕闲寂。及死，佯为坐化。有作诗以挽之者云：“歌舞风流世所传，老来圆寂竟端然；超升已出平康巷，解脱还登般若船。具足神通由此日，广修方便在当年；莫言柳翠烧衣事，功德难分孰后先。”传播一时。
    ○诗能叙实
    聂大年先生读杨廉夫诗集有云：“文章五彩凤凰雏，酒债诗豪胆气粗；白发草玄扬子宅，红妆檀板谢家湖。金钩梦远天星坠，铁笛声寒海月孤；知尔有灵还不死，沧桑更变问麻姑。”盖廉夫母梦金钩入怀而生，别号铁笛道人。晚年避乱淞江之泖湖谢伯理家，蓄四妾，名草枝、柳枝、桃枝、杏花，皆善音乐。每乘画舫，恣意所之，豪门巨室，竞相迎致。大年之作，极臻其妙，善能用事而叙其实。今集中无也。
    ○子宿诗谶
    吾友吴维新鼎，正德丁丑进士，初任临淮知县，同年给事中汪应轸子宿送行诗曰：“青年县尹延陵子，挂剑丰城牛斗间；车马风尘今日始，乾坤身世几人闲。家分吴越一江水，官隔淮河万里山；歌罢骊驹人已远，夕阳芳草对愁颜。”不数月，汪贬知泗州，果然官止隔于淮河。岂非谶乎！
    ○张翰诗
    东晋张翰，吴人，仕齐王ぁ，不乐于官。一日，在京师，见秋风忽起，因作歌曰：“秋风起兮佳景时，吴江水兮鲈正肥；三千里兮家未归，恨难得兮仰天悲。”遂弃官而归。宋王贽运使过吴江有诗云：“吴江秋水灌平湖，水阔烟深恨有余；因想季鹰当日事，归来未必为莼鲈。”贽之言，谓翰度时不可有为，故飘然远去，实非为鲈也。至东坡《三贤赞》则曰：“浮世功名食与眠，季鹰真得水中仙；不须更说知机早，只为莼鲈也自贤。”其说又高一著矣。然又尝见《蝰精隽》载一诗云：“黄犬东门事已非，华亭鹤唳漫思归；直须死后方回首，谁肯生前便拂衣。此日区区求适志，他年往往见知几；不须更说莼鲈美，但在淞江水亦肥。”惜不知姓氏，此过二诗而兼得之矣。
    ○月中桂
    淞江管讷，字时敏，永乐中官楚府长史。《咏月中桂》诗云：“上界谁将此树栽，广寒高处古香来；根从天地分时种，花在山河影里开。玉兔守株依旧阙，青鸾衔子下瑶台；不知斫尽吴刚斧，天上浮云变几回。”菊庄以为此诗虽若可观，不免犯重。起既云栽，又云“根从天地分时种”，当改“根”为“枝”，“种”为“长”，易此二字，殊觉辞理妥协。予又以为“上界”与“天上”，亦觉重复也。
    ○上元诗
    曾南丰有《钱塘上元夜祥符寺燕席诗》云：“月明如昼露华浓，锦帐名郎笑语同；金地夜寒消美酒，玉人春困倚东风。红去灯火浮沧海，碧水楼台浸远空；白发蹉跎欢意少，强颜犹入少年丛。”
    又云：“金鞍驰骋属儿曹，夜半喧阗意气豪；明月满街流水远，华灯入望众星高。风吹玉漏穿花急，人倚朱栏送目劳；自笑低心逐年少，只寻前事捻霜毫。”
    僧惠洪觉范亦有《京师上元》诗云：“及时膏雨已阑珊，黄道春泥晓未干；白面郎敲金镫过，红妆人揭绣帘看。管弦沸月喧和气，灯火烧空夺夜寒；咫尺凤楼开雉扇，玉皇仙仗紫云端。”
    按觉范，江西筠州人，姓彭氏，尝妄诞著其叔彭渊才之说，以为曾子固不能诗。学者不察，随声附和。今以三诗较之，高下固已殊矣。且觉范首联，为僧而有此言，无耻甚矣。较之唐僧但愿“鹅生四掌，鳖著双裙”之说，此尤可责，宜其坐罪还俗也。殊不知南丰文名重于诗名，故为之掩耳，犹张子野、贺方回以长短句驰名之故。且如“明月满街流水远，华灯入望众星高”，又曰：“金地夜寒消美酒，玉人春困倚东风”，夫岂不能诗者乎？“人倚朱栏送目劳”，并上句看，乃见其妙：谓游冶属意者，不胜其注想，而恨夫夜之短也。惜其诗虽工巧，格律卑弱。此论方虚谷亦略言之，惜未详言如此明白也。
    ○归去来辞
    朱文公云：“《归去》一篇，其词义夷旷萧散，虽托楚声，而无尤怨切蹙之病；实用赋义，而中亦兼比。”此千古之确论矣。又曰：“首云‘归去来兮’，中又云‘归去来兮’，了无端绪，疑为二篇。”此文公或一时未尽看破也。李格非所谓“沛然肺腑中流出，彼何较其端绪首尾”者耶。余细观之，亦有端绪，共有五段，每段换韵，自然纯古，人不觉之，所谓“拟洞庭钧天而不谈，霓裳羽衣而不绮”者也。今逐段录出，注之于左：
    归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追；实迷途其未远，觉今是而昨非。舟遥遥以轻埽风飘飘而吹衣；问征夫以前路，恨晨光之熹微。乃赡衡宇，载欣载奔，僮仆欢迎，稚子候门；三径就荒，松菊犹存；携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关；策扶老以流憩，时矫首而遐观；云无心以出岫，鸟倦飞而知还；景翳翳以将入，抚孤松而盘桓。归去来兮，请息交以绝游，世与我而相违；复驾言兮焉求，悦亲戚之情话，乐琴书以消忧。农人告余以春及，将有事于西畴。或命巾车，或棹孤舟；即窈窕以寻壑，亦崎岖而经邱；木欣欣以向荣，泉涓涓而始流；羡万物之得时，感吾生之行休。已矣乎！寓形宇内复几时，曷不委心任去留！胡为乎遑遑欲何之？富贵非吾愿，帝乡不可期；怀良辰以孤往，或植仗而耘耔。登东皋以舒啸，临清流而赋诗；聊乘化以归尽，乐夫天命复奚疑？
    ○哭文丞相诗
    “大元不杀文丞相，君义臣忠两得之；义似汉王封齿日，忠如蜀将斩颜时。乾坤日月华夷见，岭海风霜草木知；只恐史官编不尽，老夫和泪写新诗。”此作脍炙人口久矣，但《文山集》与《辍耕录》作徐世隆，《史鉴》与《风化录》作王磐，然二人皆元学士，无文集可查，国史传中又不载也。
    ○除夕元旦词
    庠彦沈明德宣，尝赋吾杭除夕、元旦《蝶恋花》二词，道尽中人以下之家之风俗，诚足解颐。录以遗好事者。《除夕》云：“锣鼓儿童声聒耳，傍早关门，挂起新帘子。炮仗满街惊耗鬼，松柴烧在乌贫里。写就神荼并郁垒，细马送神，多著同兴纸。分岁酒阑扶醉起，阖门一夜齐欢喜。”《元旦》云：“接得灶神天未晓，炮仗喧喧，催要开门早。新褙钟馗先挂了，大红春帖销金好。炉烧苍术香缭绕，黄纸神牌，上写天尊号。烧得纸灰都不扫，斜日半街人醉倒。”
    ○秦黄诗谶
    秦观字少游，号太虚，淮之高邮人，与苏、黄齐名。尝于梦中作《好事近》一词云：“山露雨添花，花动一山春色。行到小溪深处，有黄鹂千百。飞云当面化龙蛇，夭矫挂晴碧；醉卧古藤阴下，杳不知南北。”其后以事谪藤州，竟死于藤。此词其谶乎？少游同时有贺铸，字方回，尝作，《青玉案》词悼之云：“凌波不过横塘路，但目送，芳尘去，锦瑟年华谁与度？月楼花院，绮窗珠户，惟有春知处。碧云冉冉衡皋暮，彩笔空题断肠句，试问闲愁知几许？一川烟草，满城风絮，梅子黄时雨。”山谷有诗云：“少游醉卧古藤下，谁与愁眉唱一杯？解道江南断肠句，只今惟有贺方回。”秦词世人少知，予尝亲见其墨迹，后有近代刘菊庄题云：“名并苏黄学更优，一词遗墨至今留；无人唤醒藤州梦，淮水淮山总是愁。”亦不胜其感慨。因忆贺、黄二作，并书之，以见少游固竟没于贬所，而山谷厄于城楼之死，尤艰哉。呜呼！咏诗之日，孰知又为少游之后者耶？
    ○菊庄警句
    吾乡刘泰，字士亨，号菊庄，诗鸣一时，有《菊庄集》行于世，亦未见其工也。曾闻二绝，可谓警拔，特拈出之。题《秋莺》云：“紫陌曾听驻马蹄，王孙金弹杏花西；秋声不似春声好，莫恋斜阳尽意啼。”盖讥不知止者。又作《秋茄》诗，有云：“傍叶依花紫实圆，天生佳味压肥鲜；如何秋晚无人采，老在凉风白露边。”时无知己者。
    ●卷三十一?诗文类
    ○和靖墓
    宋处士林和靖，隐居吾杭西湖之孤山，以梅为妻，以鹤为子，朝廷锡以粟帛。古今高其梅诗，清高莫比者也。近时宦游于杭者，或妾或女，死者即葬其地，取其山名，近且秀焉。故累累于林墓之先后，有士人题壁云：“太乙宫前处士家，于今换作宫人斜；想因孤屿人清绝，故使桃花犯命耶？”
    ○语意相关
    《辍耕录》有诗云：“天遣魔军杀不平，不平人杀不平人，不平人杀不平者，杀尽不平方太平。”又尝闻诗有云：“中原不可生强盗，强盗才生不可除。一盗既除群盗起，功臣皆是盗根株。”二诗语意相类，后义尤佳。但前首第三句即第二句意，予欲易为“不平原是难平者”；后首第二句背理，予欲易“强盗才生大盗俱”，庶几尤觉精采。
    ○黄鹤楼诗
    “昔人已乘白云去，此地空余黄鹤楼；黄鹤一去不复返，白云千载空悠悠。晴川历历汉阳树，芳草萋萋鹦鹉洲；日暮乡关何处是，烟波江上使人愁。”此崔颢咏黄鹤楼之诗也。旧有云，李太白读此不敢再题，故有“眼前有景道不得，崔颢题诗在上头”之说。遂过凤凰台而成诗云：“凤凰台上凤凰游，凤去台空江自流；吴宫花草埋幽径，晋代衣冠成古邱。三山半落青天外，二水中分白鹭洲；总为浮云能蔽日，长安不见使人愁。”人谓格律气势，未易甲乙，诚哉斯言。予又以李《题鹦鹉洲》之诗，其格律摹拟，殆尤过之，惜第二联气少弱耳。诗云：“鹦鹉东过吴江水，江上洲传鹦鹉名；鹦鹉西飞陇山去，芳洲之树何青青。烟开兰叶香风暖，岸夹桃花锦浪生；迁客此时徒极目，长洲孤月向谁明。”予又尝论诸诗，古人不以儿次工，如“鹦鹉洲”对“汉阳树”，“白鹭洲”对“青天外”，超然不为律缚，此气昌而有余意也。
    ○诗太露情
    白乐天《寄李郎中》一绝云：“往年江外抛桃叶，近岁楼中别柳枝；寂寞春来一杯酒，此情惟有李君知。”注云：“桃叶，陈结之；柳枝，樊素。二爱妓也。”夫以李郎中与二妓同道，且言知已，李何如人耶。
    ○吴东升
    吴东升，杭百夫长也，颇善辞翰，年八十，临终作诗曰：“嘱付儿孙送我终，衣衾棺郭莫丰隆；停丧止可经旬外，出殡须行径路中。念我行藏无大过，请僧超度有何功？掘坑埋了平生愿，休信山家吉与凶。
    武弁有此，可谓难得矣，乃杭前卫人。
    ○秦少游女
    宋靖康间，有女子为金虏所俘，自称秦学士女，道中题诗云：“眼前虽有还乡路，马上曾无放我情。”读者凄然，曾有拟作《秦女行》者，今并人文忘之，又甚凄然。
    ○一笑居士
    浙省员外郎张光弼，名昱，卢陵人。元末政坏，遂弃官不仕，以诗酒自适，号一笑居士。有《春日》诗云：“一阵东风一阵寒，芭蕉长过石栏杆；只消几度瞢腾醉，看得春光到牡丹。”盖寓时事也。今集中亦无。尝曰：“吾死埋骨西湖，题曰：‘诗人张员外墓’足矣。”后果如其言，海昌胡虚白作诗以吊云：“二仙坊里张员外，头白相逢只论诗；今日过门君不见，小楼春雨燕归迟。西子湖头碧草春，天留山水葬诗人；老逋泉下应相见，为说梅花写得真。”二仙坊在杭之寿安坊西，即今之花市也。
    ○徐伯龄
    徐伯龄字延之，号箨冠子，钱塘人也，性颖敏，每书一目终身。但疏荡不拘小节，对客每跣足蓬头，夏月非惟袒裼裸裎，而内衣亦不系也。故夫慕名而来者，一见后即倦与往还；然其博学高志，又尝敬焉。平生精于音律，尤善琴，所著有《大音正谱》十卷、《醉桃佳趣》二十卷、《香台集注》三卷、《蝰精隽》二十卷、《旧雨堂稿》若干卷，张天锡曾为作传，脍炙人口，今无后矣。予有手书《容膝斋》一铭，亦得箴规之体，惜为好事者取去，今尚能记其辞。铭曰：“粤惟文命，土阶茅庭；陋彼受辛，琼台摘星；斯室头许，仅容膝肱；既非藻郏庸使丹楹；形无劳役，耳无哇声；心远境静，气和神宁；目对皇坟，颐吾德馨。噫！金谷平泉，匪吾之行；广厦万间，付之公卿；慎勖终始，敢识斯铭。”
    ○剑鹤联句
    余幼时得抄本剑鹤联句，因没前后，不知其名。乃云：“范文正公仲淹在海陵时与欧静、滕宗谅剑鹤联句。皆属对森严，造语雅健，当时已为难得。宝元二年，石曼卿与滕集于阙下，始得其备，乃用唐楷法书，以附九华书堂，厥后代为名人题跋。”近读《欧文忠公外集》内载此诗，乃知欧非欧静也；参之范集，又无，意或范集失收耳。盖滕乃范之相好同年，二本俱曰仲淹；曼卿真宗时已死，何谓宝元年书？是知欧静则讹也。况诗比旧为多，故特录于稿而注于下，句下人名一二不同，姑仍旧耳。
    剑联句曰：圣人制神兵，以定天下厄；蚩尤发灵机，干将构雄绩；橐龠天地开，炉冶阴阳辟；南帝输火精，西皇降金液；炎炎昆冈焚，汹汹洪河擘；雷霆助意气，日月沦精魄；神气不在大，错落就三尺；直淬灵溪泉，横磨太山石；雌雄威并立，昼夜光相射；提携风云生，指顾烟尘寂；坚刚正人心，耿介志士迹；初疑成夏鼎，魑魅世所适；又若引吴刀，犀象谓无隔；截波虬尾滑，脱浪鲸牙直；顽冰挂断崖，皎月垂孤隙；河角起慧芒，云罅露秋碧；晓镡星斗躔夜匣龙蛇宅；舞酣霰雪回，弹俊球琳击；鲜摇袼光，腻刮湘江色；青蛟渴雨瘦，素虺蟠霜瘠；清音锵以鸣，塞姿坚且泽；鬼类丧影响，佞党摧肝隔；一旦会神武，四海屠凶逆；周王奉天讨，商郊千里赤；楚子扬军声，秦师万首白；祥辉贯吴越，杀气横燕易；为君斩巨鳌，四极可指画；为君决长云，三辰乃焕赫；无使化猿翁，辱我为幻惑；无使暴虎人，屈我众仇敌；尊严汉冠冕，左右舜干戚；功成不可留，延平空霹雳。
    鹤联句曰：上清降灵气，钟此千年禽；幽闲靖节性，孤商伯夷山；岳湛有仙姿，钧韶无俗音；目流泉客珠，翅重羽人衿；毛滋月华淡，顶粹霞光深；腾汉雪千仞，照溪霜半寻；纤啄砺青铁，修胫雕碧琳；岩栖小鸡树，泽饮卑牛涔；鸾凰自埙胂蹋燕雀徒商参；独翘耸琼枝，群舞倾瑶林；病余葭露零，梦警松风吟；静嫌鹦鹉言，高笑鸳鸯淫；金精冷澄澈，玉格寒萧森；洁白不自持，腥膻非所任；稻梁不得已，虮虱胡为侵；风流超缟素，雅淡绝规箴；天池忆鹏游，云罗伤鹰沉；相亲长道情，偶见消烦襟；西汉惜冯唐，华皓欲投簪；南朝仰卫危清赢疑不禁；端如方直臣，处群诚足钦；介若廉退士，惊秋犹在阴；几消鹰隼鸷，羁簪俄见临；还嗤凫滋埃弋缴终就擒；颉顽清霄垠，飘撞缀ｄ保怀诵乃一芥，空笼仍万金；片云伴遥影，冥冥越烟岑；长飚送逸响，亭亭出霜砧；蓬瀛忽往来，桑田成古今；愿下虞舜庭，鼓舞薰风琴。
    二篇共六十二韵，欧最为多也。
    ○佳句人先道
    予友虞子匡元良，质美年少，志学有过人处；虽补弟子员，不屑于时义也。予契且敬，每有作，辄过商议。或为易数字，则首肯焉；多即挥去曰：“非己作也，可盗名乎？”一日，次韵题人之扇，有联云：“瓦樽频泛绿，银烛短烧红。”予叹赏久之，既而观《因话录》，有三红秀才应子和诗曰：“两岸夕阳红，风过落花红，蜡炬短烧红。”遂惊且笑，始知所谓好句人先得，达者所见略同也。
    ○牡丹诗
    牡丹色夺众花，谱以为花王也。吟咏必须’天香国色”四字，唐人用之已多，后人不复再用，不知非四字不能称此花也。吾友金茂之珊，苦吟学杜，常有二联云：“色疑倾国罕，香忆自天来。”又云：“信知国内真无色，浪说天边别有香。”可谓善用四字者也。如元夕诗，必须用“凤辇”、“鳌山”方称，王禹玉应制诗，以诸人皆用而己则曰：“双凤云中扶辇下，六鳌海上驾山来。”此为绝唱，金亦效此之变化也。
    ○切对
    余与王荫伯一槐同窗最久，少时同出迎送。每途间，必得自然一对，以较胜负。今皆忘之，尚记一二，如里仁坊，乡义巷；三叉路，十字街；火烧榛，风绉栗；癸辛街，子午谷；一德格天，五经扫地；夏雨分牛脊，秋风贯驴耳；死人头边有活鬼，强将手下无弱兵；临邛道士鸿都客，锦里先生乌角巾；屋檐下天灯，楼板上地铺。可谓天生切对也。
    ○五步诗
    史育，唐开元中上书自荐能诗，谓“子建七步，臣五步之内可塞明诏”。明皇试以除夜、上元等诗，遂应口而出。除夜云：“今岁今宵尽，明年明日来；寒随一夜去，春逐五更回。气色空中改，容颜暗里催；风光人不觉，移入后园梅。”上称赏，授左监门卫将军。诗话皆以为王涯者，殊失考索也。予尝又思此诗亦如柳公权应诏韵，边城赐衣适时之作，无复停思。文宗遂有“子建七步，尔乃三焉”之说，恐三步、五步之时，句亦未能尽耶。
    ○洪遂初
    洪春，字遂初，正统间府学茂才也，有诗名，题《韩信》云：“若使英雄早见机，奇谋肯立汉邦基；囊沙破敌功虽大，蹑足封齐事已非。既已无心从蒯彻，何缘执手教陈瘢晃囱牍里当时事，千载令人泪湿衣。”一日，接豸使戏嘲同舍二绝云：“不是青云不致身，自嗟无学久因循；七年米帐今朝算，落得儒巾博吏巾。”同舍怒曰：“使再有诗，必告师长也。”又云：“落得儒巾博吏巾，只缘造物不由人；雨窗昨夜成痴梦，仿佛诗魂到八闽。”众哄笑而散，且不省其意，以为心病也。既三日，豸使谒先圣，首命说书，果以不合，黜为福建省掾。既至，左相集诸曹散荔枝，遂初献诗曰：“五月闽南荔子丹，摘来宜荐水晶盘；色欺鹤顶霞新染，光夺龙晴露未干。曾得汉皇陪上苑，又随星骑贡长安；紫微垣底分尝处，顿觉琼浆溢齿寒。”左相为之叹赏，留以教诸公子。既而期满赴京，襄城闻之，亦请作西宾，甚相得也，几欲奏保教职。一日，偶至书院中，见案上一帙，观之，乃春画也。每幅有洪诗，多淫言狎语，遂为逐客杭痒。入国初，无诗人，而遂初为首唱，有《玉岑集》行世，前诗俱无也。
    ○词非欧阳作
    王钅至《默记》记欧阳文忠公私甥女事，为此降官，事亦详矣。而《钱氏私志》又述其自作之词曰：“江南柳，叶小未成阴，人为丝轻那忍折，莺怜枝嫩不胜吟，留取待春深。十四五，闲抱琵琶寻，堂上簸钱堂下走，恁时已留心，何况到如今。”盖甥女依公时，方七岁故也。予意公因甥女无依，领回方七岁，公何便有此心，况此词后一拍全似他人之说公者。但事之有无，未可与辩；词非公为，决然也。或者钱世昭因公《五代史》中多毁吴越，故抵之。如落第士子作《醉蓬莱》以嘲公也，读者理推。
    ○诗文似
    旧云：韩诗似文，杜文似诗。予谓韦应物律诗似古，刘长卿古诗似律；子瞻词如诗，少游诗如词，固一病也，然亦因性所便，习而使之然耳。
    ○陈修
    世传梁颢八十登第，洪容斋《随笔》辨明其生年致仕之岁，甚为明白；谢表之联，好事者为之也。《鹤林玉露》载，绍兴中，黄公度榜第三名陈修。唱名时，高宗问年岁何？对曰：“七十三矣。”问有几子？对曰：“未娶。”遂诏宫人施氏嫁之。时人戏曰：“新人若问郎年纪，五十年前二十三。”此则可谓真少太公之七年矣。《清暇录》又谓詹义登科后，解嘲曰：“读尽诗书五六担，老来方得一青衫。逢人问我年多少，五十年前二十三。”《清波杂志》又以谓闽人韩南，未知孰是。
    ○九僧诗
    宋时诗僧最多，如礻必演、惟俨、参寥、善权辈，皆与欧、苏、秦、黄、石曼卿友善，故名重一时。又有九僧者，同出一时，欧阳公尝慕之，云集已亡。《温公诗话》止载其名，考其诗，皆学贾岛、周贺。故谈释子者，以九人为倡，《瀛奎律髓》中多载其诗，今皆择诗一首并地以补其集，以见九僧之名也。
    《剑南希书送可伦赴广西转运凌使君见招》云：“别语畏残漏，心悬瘴海边；回期无定日，去路极遥天。苦雾沉山郭，寒沙涨湿田；几消寻使府，清语废闲眠。”
    《金华保暹早秋闲寄宇昭》云：“窗虚花簟明，微觉早凉生；深院无人语，长松滴雨声。诗来禅外得，愁入静中平；远念西林下，相思合慰情。”
    《南越文兆宿西山精舍》云：“西山乘宿兴，静称寂寥心；一径杉松老，三更雨雪深。草堂僧语息，云阁磬声沉；未遂长栖此，双峰晓待寻。”
    《天台行肇郊居吟》云：“静室帘孤卷，幽光坠露多；径寒杉影转，窗晚雪声过。茗味沙泉合，炉香竹霭和；遥怀起深夕，旧寺隔沧波。”
    《贵城惟凤吊长禅师》云：“霜钟侵漏急，相吊晚悲浓；海客传遣偈，林僧写病容。漱泉流落叶，定口集鸣蛩；回首云门望，残阳下远峰。”
    《淮南惠崇访杨云卿淮上别墅》云：“地近得频到，相携向野亭；河分冈势断，春入烧痕青。望久人收钓，吟余鹤振翎；不愁归路晚，明月上前汀。”
    《江南宇昭幽居即事》云：“扫苔人迹外，渐老喜深藏；路僻闲行远，春晴昼睡长。余花留暮蝶，幽草恋残阳；静日空林下，孤禅念石霜。”
    《峨眉怀古寺居寄简长》云：“雪苑东山寺，山深少往还；红尘无梦想，白日自安闲。杖履苔痕上，香灯树影间；何须更飞锡，归隐沃洲山。”
    《沃洲简长送僧南归》云：“渐老念乡国，先归独羡君；吴山全接汉，江树半藏云。振锡林烟断，添瓶涧月分；重栖上方定，孤枕雪中闻。”
    ○梅花诗
    “冽冽北风吹倒人，乾坤无地不生尘；胡儿冻死长城下，始信江南别有春。”“我家洗砚池边水，朵朵开来点墨痕；不要枝头好颜色，只留清气满乾坤。”右二诗世传为王元章作也，故予于其传亦载后绝。然考《竹阁集》又无，后得止庵周大参抄本一书，知前乃太祖之作，后乃刘伯温之作，一时事也。盖伯温因太祖有疑而召至，时正梅开于雪中，太祖前作，固有意焉；而刘之诗，尤明白其心事，于是君臣相好如故也。
    ○宾月堂诗
    “人生自是人间月，客亦天边寄此身；彼此虚空无着处，谁欤是主复谁宾？”此诗乃元人梁隆吉者，而同时许献臣集中亦有之，至此二人友善，一时不知何人误写，后人因而误刊也。如“春水满泗泽”一首，乃顾长康诗，亦误编入陶彭泽集中，亦此类耳。
    ○济颠化缘疏
    “佛首一尊，身光万国，历四朝之文物，满三世之因缘。独露半肩，光掩身中之月；全彰众相，毫分额上之殊。一举首，一低头，只此便是弥陀佛；或扬眉，或謦溃何处更参慈世尊。气象清新，规模宏大；雪霜凌烁，风雨洗磨；屋势压头，人难住足；神鬼近将于悲泣，幡华莫称于庄严；虽凭后学维持，实赖众人着力。欲更新好，宁免经营；郢斧般斤，日下指挥于风动；明珠大贝，目前立望于云齐。豁开欢喜善门，便是菩提径路。雕甍画栋，山光摇翡翠之寒；风铎云窗，湖水倒琉璃之碧；民闾有庆，皇极无疆。”右济颠之疏，为大佛者也。济颠乃圣僧，宋时累显圣于吾杭湖山间，至今相传之事甚众；有传记一本流于世，又有小石像于净慈罗汉堂。此疏墨迹，见存西湖大佛寺，大佛即始皇缆舟之石是也。
    ○神仙太守
    华亭张东海弼，人品诗字，成化间一时之望。休致既早，子皆成名，殊无一事累心。苏州别驾周德中，以其为神仙太守；而张尝制十绝以答之，见其无仙，并跋朱子托名邹治戏耳。又有长短句一篇，意尤端古，皆予家所藏，今文集中无也。因录诗三首并歌于稿，庶不没东海人品正大而才思不凡也。
    诗云：“归休太守似神仙，布被蒙头日夜眠；却怪门前来热客，马蹄踏破紫芝烟。”“古今何处有神仙，鹤驾鸾骖总浪传；莫信空同邹道士，刀圭入口亦徒然。”“欧阳自号无仙子，卓识真知冠古今；弱水蓬莱在何处。愚失白骨紫苔深。”歌曰：“东海先生归也，南安太守新除，一挑行李两船书，被人笑道痴愚。书也书，寒不堪穿，饥不堪煮，收拾许多何用处？况而今日发苍颜，坐黄堂之署，乘五马之车，那得工夫再看渠？又将载到南安去，古人糟粕，谁味真腴？枉说道，黄卷中，时与圣贤相对语。”
    ○花间词名
    归国遥
    酒泉子
    定西番
    河渎神
    遐方怨
    思帝乡
    蕃女怨
    荷叶杯
    上行杯
    思越人
    三字令
    竹枝
      河传
      摘得新
    离别难
    相见欢
    醉公子
    感恩多
    满宫花
    蝴蝶儿
    赞成功
    西溪子
    中兴乐
    接贤宾
    赞浦子
    女冠子
    甘州遍
    纱窗恨
    柳含烟
    月宫春
    恋情深
    贺明朝
    右三十二词，乃《花间集》之名也，《草堂诗余》诸本之所无。今作词者，不惟不填此调，亦不知有此名耳。予故于三十四卷中，已言《花间集》为词家之祖，今复特录其名以见之，则南词始于唐也无疑。
    ○旌旗日暖龙蛇动
    杜子美《早朝》诗有“旌旗日暖龙蛇动”，虞伯生注：“龙蛇动，谓旌旗上雉尾也；惟日暖，故旗影动耳。”予以古者交龙为旗，析羽而注于旗竿之首曰旌，今日暖则旌旗飞扬，其上见龙蛇之动也。以雉尾释之，又以为影，恐非。
    ○雪诗
    元末张雨字伯雨，号句曲外史，钱塘黄冠也，有诗、字名。予尝于一士夫家见袖轴一卷，外史首有《山居雪霁》诗一律，后多名笔次韵，今止记忆数首，是皆无集可观者。录之于左，并书姓氏爵里。
    外史诗曰：“日光玉洁千峰立，映雪时晴一气疑；当书炉亭催扫巷，犯寒渔艇借收冰。松皮石裂号饥鼠，窗隙尘消扑冻蝇；青茁菜芽浑可爱，倩谁春饣炎卷红绫。”
    张翥自京来杭，和曰：“窈窕艏浒⑷思６希隐居学道自神凝；岩头鹤下松无雪，石底龙蟠水下冰。酿酒春瓶浓胜乳，抄书云笈细和蝇；多君肯念还京客，为织春袍柿蒂续。”
    黄缙走笔和曰：“雪中乘兴真奇事，无奈舟胶水始凝；朝士白头惭独步，仙人赤脚傲层冰。招来尽是鸡群鹤，超附空惭马尾蝇；夜久松龛同拥毳，绝胜亻暴直有青绫。”
    愈友仁追和曰：“湖上千峰尽失青，湖光十里未消凝；吟诗细嚼梅花蕊，煮茗潜敲涧壑冰。东郭忍寒行似鹤，南屏痴醉坐如蝇；相过内相知乘兴，盛服犹披旧赐绫。”
    翥字仲举，先晋宁人，父官于杭，因家钱塘，官至学士。缙字缙卿，义乌人，官至学士。俞字文辅，仁和人，国初会元也。
    ○艳词不可填
    昔僧秀关西与黄山谷曰：“作诗无害，惟艳歌小词可罢之。”山谷笑曰：“殆空中语耳，终堕此恶道耶？”师曰：“若是以邪言荡人淫心，使彼由汝犯法，恐不止堕恶道而已。”黄自此不作艳词。予尝思此甚为有理，惟词曲尽说情思，非若诗之蕴藉悠扬也，如柳耆卿《昼夜乐》一词云：“秀香家住桃花径，算神仙才堪并。层波细剪明眸，腻玉圆搓素颈。爱把歌喉当筵逞，遏天边乱云愁凝，言语似娇莺，一声声堪听。雕房饮散帘幕静，拥香衾，欢心称，金炉麝袅青烟，凤帐烛摇红影，无限狂心乘酒兴，这欢娱渐入佳境。犹自怨邻鸡，道秋宵不永。”此虽赠妓，真可谓狎语淫言矣。宜戒之。
    ○戒石铭
    戒石铭始于蜀王孟昶，颁令箴于天下州邑，其文二十四句至宋太宗删繁择取“尔俸尔禄，民膏民脂。下民易虐，上天难欺”一十字六颁行天下。至高宗绍兴间，复以黄庭坚所书，命州县长吏刻铭座右。本朝则立于甬道也。至元癸巳，吾渐渐西别有四句：“天有昭鉴，国有明法。尔畏尔谨，以中刑罚。”
    ○钱塘十咏
    友人家得钱塘十景诗，句法似国初人者，然题目以钱塘名，诗中用樟亭、柳桥，又似唐宋人者，考之旧志亦无，实昔贤之所遗也。特录于稿，庶后人可演而为志。
    ○东海朝暾
    绀雾彤霞烂不收，海门东望浪花浮；趟腾渤锶千界，照耀阎浮四百州。俟壬窳同变化，高冈鸣凤自喧啾；近来谁有宾王句，试与重登鹫岭楼。
    ○西湖夜月
    碧玻璃浸玉芙蓉，十里金波夜欲熔；殿里素娥春睡醒，镜中酉子晚妆浓，羽衣入梦来孤鹤，铁笛惊心起卧龙；欲问蟾宫乞灵药，朗吟飞过两高峰。
    ○云石樵歌
    云山深处有遗民，学不逢时且负薪；扣角何须歌白石，烂柯聊且避红尘。母能忍痛思曾子，妻却羞贫弃买臣；郊薮安能隐麟凤，皇家结纲近来频。
    ○冷泉猿嘶
    冷泉亭下北山陲，曾见雌雄共引儿；惯听山僧朝说法，能随木客夜吟诗。松坡日暖人游后，蕙帐风寒鹤怨时；惆帐遗音无处觅，竹溪啼老野棠枝。
    ○浙江秋涛
    怒挟西风势未休，滔滔何处觅安流；青山隔岸分吴越，白浪排空逼斗牛。铁箭有灵来昨日，素车遗恨已千秋；晚来试倚樟亭立，枫叶芦花满眼愁。
    ○北关夜市
    地远那闻禁鼓敲，依稀风景似元宵；绮罗香泛花间市，灯火光分柳外桥。行客醉窥沽酒幔，游童笑逐卖饧箫；太平气象今犹古，伫听民间五裤谣。
    ○孤山霁雪
    雪后孤山拥画图，天开霁色炫冰壶。三竿晓日消残冻，一脉眷泉入里湖。放鹤山童笼未启，观梅野客杖先扶；就中风味谁能识，活火烹香付茗炉。
    ○两峰白云
    西子湖西两翠岑，高连云气易晴阴；荒唐不入襄王梦，变化能为傅说霖。常隔游人千里目，频回孝子百年心；几番僧寺黄昏后，更碍钟声出远林。
    ○九里孤松
    曾向林间构小窗，卧着苍翠拥旌幢；雄声绝似闻三峡，秀色何须揽九江。自与竹梅谐旧约，不随荷桂入新腔；试观树杪悠扬处，疑是盘空白鹤双。
    ○六桥烟柳
    绿暗青浓乍有无，晓鸳啼罢尚藏乌；随风不入五侯宅，带雨半遮西子湖。舞彻细腰曾擅楚，因酣娇眼欲倾吴；苏公旧日经行处，夹道低迎鹊尾炉。
    ●卷三十二?诗文类
    ○意殊句同
    唐崔道融《题班婕妤》曰：“宠极辞同辇，恩深弃后宫；自题秋扇后，不敢怨春风。”曹邺《题庭草》曰：“庭草根自浅，造化无遗功；低回一寸心，不敢怨春风。”元陈自堂《题春风》曰：“着柳成新绿，吹桃作故红；衰颜与华发，不敢怨春风。”三诗句意相似，而工拙自异；首诗婉转含蕴，着题说到不怨处；第二诗婉转亦工，似无蕴藉矣；第三诗直致，全无唐人气味。若曰元诗巧而成唐晚风，信乎哉！
    ○感慨诗
    尝记刘后村诗云：“刮膜良方直万金，国医曾费一生心；谁知垂髻携篮者，也有盲人问点针。”又高骈诗云：“炼汞烧银二十年，至今身在药炉边；不知子晋缘何事，只学吹箫便得仙。”二作立意相同，借喻婉转，感叹不遇深矣。
    ○颜鲁公诗
    宋李无悔，东坡友也，有《读颜鲁公碑》诗云：“平生肝胆卫长城，至死图回色不惊；世俗不知忠义大，百年空有好诗名。”予以“诗”字改“书”字，尤得其实。
    ○集句
    集句起于宋荆公、曼卿，可谓绝唱。予幼时尝见襄府纪善长乐载天锡维寿所著《群珠摘粹》，板镂浙藩，皆集唐、宋、元人之诗为律，对偶亲切，浑然天成，亦可影响王、石。今板毁矣，不知海内尚存否。又吾杭沈履德行，有集古宫词梅花等诗，今行于世，似不及于戴，然读之亦有宛然天成、全无斧凿痕者。后闻沈有《集古稿式》，分门摘句，先已排定起联结句，但临时咏何事，即攒成之耳。但不知戴亦如此否耶？今特录戴二律，用书于左，以见其工致。
    《题诸葛孔明像》云：铁马云骓久绝尘，称吴称魏已纷纷；平生艰苦思兴汉，一段清真尽属君。自愿勤劳甘百战，莫将成败论三分；晴窗写罢《出师表》，目断西南日暮云。
    《秋闺》云：“久病情怀偶自如，挑灯细读寄来书；苍茫岭海三年别，仿佛尘埃数字余。月坠檐牙人睡了，风生荷叶酒醒初；分明更想残宵梦，梦里频频却见渠。碧落香销兰露秋，银河依旧隔牵牛；清风未许同携手，好月那堪独上楼。归信几番劳远梦，愁心一倍长离忧；玉颜自古为身累，画向丹青也合羞。
    观此，真可谓化腐成奇，岂直雕虫小技而已耶？予每每羡之，尝集五言者亦庶几也；至于七言长篇，似亦难工。尝因顾都宪寄命集句，遂以四律赠之，人谓画出一东桥也。盖顾言峻行直，豪杰之士，每轻爵求养；又忤当道而为所劾，于瑛独有相知之雅焉。故四首皆实事也。今亦录于左：
    海内文章伯，如公有几人？直辞才不世，爽气见殊伦。处士祢衡俊，居官召伯邻；高名前后事，直取性情直。
    帝念深分阃，殷忧遣使臣；白云常满目，落日恐行人。上疏乞骸骨，高堂有老亲；终能成大孝，用意始知神。
    达人轻禄位，际遇复清朝；贝锦无停织，寒松竟后凋。本心如日月，来往任风潮；应笑灵均恨，何须强问巍
    相望东桥别，苍茫岁暮天；酒阑更鼓起，夜久烛花偏。别路千余里，从今又一年；虎头金粟影，怀德自潸然。
    又李宪长嵩祥分巡山西时，四年之寇，一日擒绝。朝廷有金帛之赐焉，亦赠四律，次第其事云：
    戎马交驰际，疮痍府库贫；关河三晋路，门户几忧辛。杀气横千里，烽烟望五津；那堪正漂泊，回首一伤神。
    寇虐动西垠，殷优遣使臣；十年不解甲，何日小康辰。前后徒言隔，驱驰丧我真；还闻献士卒，余孽尚纷纶。
    飞檄亻宁文雄，登坛拜总戎；犒兵随拒后，诸将指挥中玉帐初鸣鼓，天山早挂弓；击辕歌至世，天地荷成功。
    文武成功后，崇恩降紫宸；荣光披锦绣，赐予出金银；安石名高晋，廉颇出将频；无由睹雄略，聊尔一呻吟。
    ○化绵衣疏
    吴天蹋江西丰城人，寄食于杭东塘陈廷彩家，冬无衣絮，陈子蒙调之曰：“能作疏文，当为化主。”乃作疏曰：“伏以捉衿露肘，谁怜子夏之贫；冬暖号寒，可免昌黎之叹。含羞在己，贻笑于人；切念天蹋半生若蚁，一拙如鸠。身常苦饥寒，颇类吟诗之贾岛；志不在温饱，愧非及第之王曾。虽字颇能识而书颇能读，然寒不能衣而饥不能食。灞桥踏雪，难堪手足之凌兢；剡木乘舟，无奈身心之颤掉。邺侯万卷亦徒耳，范叔一寒如此哉！幸托身依桑柘之乡，而长者擅丝绵之利。深筐大箔，价轻千镒之黄金；温茧柔绵，色莹三冬之白雪。眼见之而忽热，心欲之而难言；既民胞物与之同然，岂推食解衣而不可。惠而好我，实为道谊之交；勉尔求人，不觉言辞之拙。分我一团和气，奈他千载岁寒。高谊难忘，服之于膺而佩之于背；众轻易举，与不伤惠而取不伤廉。袁安免僵卧于洛阳，师道不忍寒于郊祀。若肯结缘秀士，也胜布施山僧。十谒朱门，何谓满头之风雪；一吹邹律，顿回幽谷之阳春。遍告斯文，图成善事。谨疏。”陈氏父子遂劝习举子业，为之占籍仁和。后膺甲子乡荐，而陈氏之门，自是无讨迹矣。
    ○茅浦诗
    “鄹县城东有旧祠，冕旒遗像俨容仪；母贤昔著三迁教，子圣今为百世师。故里尚存羞俎豆，新碑还刻断机丝；焚香拜手登车去，千古无忘义利辞。”此鄹县孟子祠碑诗也，乃建文时泰兴茅讠甫所作。讠甫字大芳，后死节靖难，观结句，已可占知为人。今世止知其字，虽志亦然。闻碑已铲去年号，余字似亦有损，吾友曹进士过而录回，予特置稿。
    ○杨柳枝
    杨柳枝，即古折扬柳枝义也。本歌亡隋之曲，故陈子昂有诗云：“万里长江一带开，岸边杨柳几千栽；锦帆未落干戈起，惆怅龙舟去不回。”刘禹锡曰：“扬子江头烟景迷，隋家宫树拂金堤；嵯峨犹有当时色，半蘸波中水鸟栖。”又韩琮云：“昌乐隋堤事已空，万条犹舞旧春风。”晋和凝云，“万枝枯槁怨亡隋，似吊吴台各自垂”是也。
    后白居易有爱妓樊素善歌，小蛮善舞，故尝为诗曰：“樱桃樊素口，杨柳小蛮腰”。年既高迈，小蛮方丰艳，乃作《杨柳枝辞》以托意曰：“一树春风万万枝，嫩于金色软于丝；永丰西角荒园里，尽日无人属阿谁？”及宣宗朝，国乐唱是辞，帝问谁制？永丰在何处？左右具以对。时永丰坊西南角园中，有垂柳一株，柔条极茂，因命使取二枝植禁中。居易感上知名，且好尚风雅，又作一章云：“一树飘残委泥土，双枝荣耀植天庭；定知玄象今春后，柳宿光中添两星。”故后卢贞等和其题曰：“一树依依在永丰，两枝飞去杳无踪；玉皇曾采人间曲，应逐歌声入九重。”刘禹锡曰：“塞北梅花羌笛吹，淮南桂树小山词；请君莫奏前朝曲，听唱新翻杨柳枝。”此自是为白氏杨柳枝而作也，今人浑为一题，莫知其故。而六朝乐府收之，亦不辩也；不然，乐天之前，已有其诗可知矣。
    及唐人咏此题极多，偶尔记忆，因录出其一韵者，置之于左，庶可以见先贤用意之工拙也。刘禹锡诗云：“花萼楼前初折时，美人楼上斗腰肢；如今抛掷长街里，露叶如啼欲恨谁？城外西风吹酒旗，行人挥袂日西时；长安陌上无穷树，惟有垂杨管别离。”白居易曰：“红板桥边青酒旗，馆娃宫暖日斜时；可怜雨歇东风定，万树千条各自垂。”韩琮曰：“枝头纤腰叶斗眉，春来无处不成丝；灞陵原是多离别，少有长条拂地垂。”温庭筠曰：“陌上河边千万枝，怕寒悉雨尽低垂；黄金穗短人多折，已恨东风不展眉。”杨巨源曰：“江边杨柳绿烟丝，立马烦君折一枝；惟有东风最相惜，殷勤更向手中吹。”然当时传诵，惟刘、白为最。而晚唐薛能又谓：“刘、白之句，虽有才思，似太拘僻，且宫商不高，遂作十九首以压之。”今亦举一韵者二首，以见工拙：“潭上江边袢酢┐梗日高风静絮相随；青楼一树无人见，正是女郎眠觉时。”又曰：“刘白苏台总近时，当时章句是谁推？纤腰舞尽春杨柳，未有侬家一首诗。”其妄自尊大如此，以今较之，岂能追刘、白酝籍之万一耶？
    又古《折杨柳行》可谓甚古，谢灵运尝一作之，余不多也。复有《月节折杨柳》，虽是古辞，则似近于唐人意矣。
    ○杨太后宫词
    “瑞日瞳瞪⑾红，乾元万国佩丁东；紫宸比使班才退，百辟同趋德寿宫。”
    “元宵时雨赏宫梅，恭请光尧寿圣来；醉里君王扶上辇，銮舆半仗点灯回。”
    “柳枝挟雨握新绿，桃蕊含风破小红；天上春光偏得早，嵯峨宫殿五云中。”
    “溶溶太液碧波翻，云外楼台日月闲；春到汉宫三十六，为分和气到人间。”
    “晓窗生白已莺啼，啼在宫花第几枝？烟断兽炉香未歇，曲房朱户梦回时。”
    “一帘小雨怯春寒，禁钌畛涟字缂洌宦地落花红不扫，黄鹂枝上语绵蛮。”
    “上林花木正芳菲，内里争传御制词；春赋新翻入宫调，美人群唱捧瑶卮。”
    “海棠花里奏琵琶，沉碧池边醉九霞；禁钊谌诖喝站玻五云深护帝王家。”
    “后院深沉景物幽，奇花名竹弄春柔；翠华经岁无游幸，多少亭台废不修。”
    “天申圣节礼非常，躬率群臣上寿觞；天子捧盘仍再拜，侍中宣达近龙床。”
    “水殿钩帘四面风，荷花簇锦照人红；吾皇一曲薰弦罢，万俗冷冷解愠中。”
    “绕堤翠柳忘忧草，夹岸红葵安石榴；御水一沟清彻底，晚凉时泛小龙舟。”
    “薰风宫殿日长时，静运天机一局棋；国手人人饶处着，须知圣算出新奇。”
    “宫殿钩帘看水晶，时当庚伏炽炎蒸；翰林学士知谁直，今日传宣与赐冰。”
    “云影低涵柏子池，秋声轻度万年枝；要知玉宇凉多少，正在观书一夜时。”
    “琐窗宫漏滴铜壶，午梦惊回落井梧；风递乐声来玉宇，日移花影上金铺。”
    “凉生水殿乐清游，钓得金鳞上御钩；圣德至仁元不杀，指挥皆放小池头。”
    “凉秋结事斗尖新，宣入球场尚未明；一朵红云黄盖底，千官下马起居声。”
    “秋高风动角弓鸣，臂健常嫌斗力轻；玉陛才传着御箭，中心双中谢恩声。”
    “思贤梦寝过商宗，右武崇儒治道隆；总揽权纲求治理，群臣臧否疏屏风。”
    “用人论理见宸衷，赏罚刑威合至公；天下监司二千石，姓名都在御屏中。”
    “家传笔法学光尧，圣草真行说两朝；天纵自然成一体，漫夸虎步与龙跳。”
    “泛索坤宁日一羊，自从正位控辞章；好生躬俭超千古，风化宫嫔只淡妆。”
    “击鞠由来岂作嬉，不忘鞍马是神机；牵缰绝尾施新巧，背打星球一点飞。”
    “宫槐映日翠阴浓，暑署应难到九重；节近赐衣争试巧，彩丝新样起盘龙。”
    “角黍冰盘儿醋埃酒阑昌蜀泛瑶觞；近臣夸赐金书扇，御侍争传佩带香。”
    “一朵榴花插鬓鸦，君王长得笑时夸；内家衫子新翻出，浅色新裁艾虎纱。”
    “帘幕深深四面盘，清和天气漏声迟；中宫阁里催缫茧，要趁亲蚕作五丝。”
    “岁岁蚕登麦熟时，密令中使视郊圻；归来奏罢天颜悦，喜阜吾民鼓玉徽。”
    “小样盘龙集翠裘，金羁缓控五花骝；绣旗开处钧天奏，御捧先过第一筹。”
    右词予家所藏，后有洪武己未凌云翰跋，跋云：“宫词五十首，乃宁宗后所撰，理宗所书，有印‘幸坤宁秘玩’六字，与臣杜思忠摹刻六字。今亡二十首，他日得其全补之。”按《宋史》：杨后涉书史，知古今。此词为后所作无疑，但理宗子书母诗，不应用秘玩图书；而“幸”字或者“辛”字，理宗或是宁宗也。后人录讹，凌氏亦欠跋明耳。今并录之于稿。呜呼！此诗在元已亡其半，今不录出，湮没必矣，并记。凌云翰字颜瘢钱塘人，住湖墅，元之贡士也。
    ○和杜《秋兴》
    子美《秋兴》八首，诚冠绝古今之句，世言和者，只不自知而徒取效颦之诮。余友四明洪贯，字唯卿，尝为崇化令，素以吟咏自夸，晚年致政。群友戏曰：“汝能和杜《秋兴》，则吾辈当倾囊为君一醉也。”洪一夜吟成，人咸以为句格切肖，真有神助，不免于无病呻吟之诮，实出人人也，因录于左，庶不泯其才：
    其一：
    时落千山瘦尽林，峰尖如剑列森森；海沙郭索饥呈穗，庭砌蜉蝣出俟阴。
    弟妹存亡千里月，江湖风雨十年心；无端触目伤怀事，况复频添梦后砧。
    其二：
    剑阁西连鸟道斜，上皇今喜到中华；题情诗寄沟中叶，卖卜人看海上槎。
    霜冷玉楼思旧帐，月明胡骑泣寒笳；秋来怀抱偏难遣，城上芙蓉又着花。
    其三：
    岁月能消几局棋，白头空作楚囚悲；庙堂筹策非吾望，湖海疏狂似旧时。
    三辅关中围未解，六龙天上驾还迟；荒原战骨知多少，精爽谁无故里思。
    其四：
    金殿笼香绕博山，鸾舆隐隐出花间；丹青日照麒麟阁，钟鼓声严虎豹关。
    海岳有灵裨圣治，华夷无路动天颜，五云影里帘开处，几忆趋跄到从班。
    其五：
    山川震荡日无晖，尽道将军智力微；暂喜崤函鼙鼓息，又闻河洛战尘飞。
    于今世事知谁在，老我人情与俗违；江上草堂风雨恶，饭盘端不待鱼肥。
    其六：
    西风吹浪打船头、白露寒凋玉树秋；金甲宝刀千骑老，紫薇黄阁几人愁。
    关河梦逐帘前燕，烟水情忘海上鸥；王粲近来消瘦尽，强携书剑客南州。
    其七：
    文皇身建救时功，四裔咸归覆畴中；西幸鸾舆悲险道，东还龙<我>逐膻风。
    一身贫病头将白，三月天山火尚红；江畔秋云无限思，强歌巴曲醉巴翁。
    其八：
    御沟流水带逶迤，粉黛三千映月陂；寒露不凋三秀草，野禽飞上万年枝。
    将军书报降王死，河汉星看织女移；乡梦秋来频到阙，分明龙衮玉端垂。
    ○古诗今对
    山阴正郎高居贤台，一日，会于友人金茂之家，言尝出差云、贵间，其地绝不知诗。因遇透才，即试一对，以古之时值暮春，则曰：“马踏红尘风力软”，众果无对者，余思自亦莫对。金曰：“吾有一对，惜乃古诗。”高以为戏，金曰：“‘鸡鸣紫陌曙光寒’，岂非天生对乎？”众客抚掌。金尝有“乾坤圣世空搔首”，久亦未对，予以“云雨巫山枉断肠”对之。又金课生徒一对曰：“人间自古无仙骨，池上于今有凤毛。”皆旧诗今对，天生而成。昔人有云：“天下无做不得之文字，惟有对不得之对。”观今高、金二群之句，又可见世未尝无无对者之对也。
    ○凯风寒泉卷
    钱塘郁士端，才能博雅，尝为县佐，好书画。余家世契，幼时见所藏有王维辋川图、钱选草虫图、戴进春晓图，皆冠绝古今名笔，并此望云正已、水天一色、城东别墅，共名十爱，其三，予忘之矣。郁没而十图入于郎仁宝之父大亨，大亨没而亡不知所。嘉靖癸未，仁宝复获此四图，然皆散碎零落，仍以装潢并为一轴，粘涤楼题其首曰：“凯风寒泉”，以寓有贤外孙之意。俾余跋之。予以各图虽天地间尤物，人得人失，公世玩好，复何计焉？盖此四图，又皆当时名公钜卿注意发扬，特为士端者，故若阴有鬼神呵护之，复归仁宝。呜呼！郁没而郎守之，郎失而今复之，殆五十年余矣。旧图宛然，岂非神人狮子之类欤？呜呼！郁氏子孙微矣，而仁宝方以文章名世，故不复于郁而复于郎，又非荆璞和氏之遇也欤？噫！物固有数也。余自幼见，至今三百甲子，而复得题名其末，亦数也。感叹再三，书以入吾仁宝芸阁。右跋乃宪副徐汝容先生之笔；曰涤楼者，吾师侍御粘美中之号；其卷之诗文，皆一时名公所作。其事之奇，不能尽述也，故录其跋云。
    ○诗异出处
    “重名清望遍华夷，恐是神仙不可知；一举首登龙虎榜，十年身到凤凰池。庙堂只是无言者，门馆长如未贵时；除却洛京居首外，圣朝贤相复书谁？？世多诵颔联而不知作者。旧尝闻乃宋刘昌言上蒙正之诗也，《事文类聚》又云：“张虞登进士第一题兴国寺壁曰：‘一举首登龙虎榜，十年身到凤凰池’。有人续云：‘君看姚晔并梁固，不得朝官未可知’。后果如言。”未知孰是，意张写刘诗，亦未可知耳。
    ○张天锡
    张锡，字天锡，别号海观，钱塘人也。天顺壬午领乡荐。春闱不偶，授山西大同府应州山阴县教谕，天资俊拔，下笔成文，诚八叉七步之才也。其豪放飘逸，则鲸吞海吸。而青楼红粉、名公钜卿争相迎递，远近无不知其名者。惜未大成而卒，至今人传之。家尝有竹数竿，作亭其间，名曰：“医俗”，因记之以颜于亭。然其文虽近谑，亦足致理，今举此可知其余也。
    记云：“余退闲之志，既不可医，乃挂冠神武门，几二十衤异；既而作老圃于家，种谬氖十个，皆着鞭持节，因作小亭于其间，为柱六，覆以茅，取穷朴之意。坐于是亭，则清声戛玉，医耳之喧嚣；幽香细细，医鼻之铜臭；柯叶如翠，医目之蜃楼；笋供茶馔，医口之垂涎；虚心劲节，又可以医夫自满而失守者。因取坡老诗名之曰“医俗亭”。噫！自非圣人，孰无病？病非六淫，医非卢、扁，病各有医。故医贪夫以财，医夸夫以权，医好名之人以美誉，医好色之人以美女，而总医诸俗，则必于此亭焉。世有高梁画栋，而主人则俗者，何不一过此亭。然卢医不自医，何也？不能医泉石膏盲。”吁！观于此文，则麒麟楦、没字碑，可同也哉。
    ○凤山休暑
    贯云石，元功臣阿里海涯之孙，名小云石海涯，号酸斋。生而神彩秀异，膂力绝人，及长，折节读书，遂仕为翰林侍读学士。后称疾还江南，卖药于吾杭，人无识者，尝休暑凤凰山。有诗云。“路隔苍苔卒未通，泉花如发玉望停晃酶『＝云窗湿，蚊怯山寒葛帐空。高枕不知秋水上，开门忽见暮帆乐；物华万态俱忘我，北望惟心一寸红。”又临终作辞世云：“洞花幽草结良缘，被我瞒他四十年；今日不留生死相，海天明月一般圆。”洞花、幽草，乃妾名也。予旧有其集，诗不满百，前律所未载也。今北山栖云庵，乃藏修之所。
    ○东海题壁
    华亭张东海汝弼，雅善作草书，诗有高致，虽历官粉署，而声华籍甚。玉署不能容，遂出守南安。南安，小郡也，以张故为名邦。朝觐至京师，因访于学士之宅。学士方有客，且轻郡守之名，却而不见，不知其为张也。东海题其壁，有“始知东阁先生贵，不放南安太守参”之句，拂袖而去。学士出见之，懊悔弗及，明日追之，已行矣。
    ○箕诗改红白
    尝有人召仙，请作梅花诗，仙箕遂写：“玉质亭亭清且幽”，其人云：“要红梅者”。即承曰：“着些颜色点枝头；牧童睡起朦胧眼，错认桃林去放牛。”又一箕题鸡冠花诗亦如此，改其诗云：“鸡冠本是胭脂染，洗却胭脂似雪妆；只为五更贪报晓，至今犹带一头霜。”
    ○虎歌
    弘治初，钱塘安溪山多虎患，县令猎人捕之。一日而获三虎，县令献于镇守。镇府喜，加以美言奖之，然令实贪墨者焉。时有府办俞鸣玉，善谑，戏作诗嘲曰：“虎告使君听我歌，使君比我杀人多；使君若肯行仁政，我自双双北渡河。”亦得诗人之意焉。
    ○东坡孤鸿词
    东坡在黄州，作《卜算子》，山谷以为不吃烟火人语，至今传诵。其词云：“缺月挂疏桐，漏断人初静，时见幽人独往来，缥缈孤鸿影。惊起却回头，有恨无人省，拣尽寒枝不肯栖，寂寞沙汀冷。”予谓句则极精，托意深远，似不可以易解也。后见《词学筌蹄》解云：“缺月，刺明微也；漏断，暗时也，幽人，不得志也；独往来，无功也；惊鸿，贤人无所自，遂不安也；回头，爱君不忘也；无人省，君不察也；拣尽寒枝不肯栖，不偷安于高位也；寂寞吴江冷，非所安也。”以为得旨。但意鸿不木栖，今曰拣尽寒枝，未免背理，不若易枝芦耳。每每语人，人以予为是。
    昨读《野客丛书》，方知所以，乃东坡在惠州白鹤观所作。惠有温都监女，颇有姿色，年十六而不肯聘人；闻坡至，相邻，温谓人白：“此吾婿也。”一夜，坡吟咏间，其女徘徊窗外；坡觉而推窗，则女逾垣而去。坡物色得其详，正呼王说为媒，适有过海之事，此议少寝。其女不久卒，葬于沙滩之侧。坡回，闻之怅然，故为此词也。
    又隋李无操有《鸿》诗曰：“夕宿寒枝上，朝飞空井中。”似亦有木栖矣，自愧读书不多也。然又思东坡之事已矣，朱子解易，亦曰鸿不木栖，或得平柯，则可以安。今诗止用一“枝”字，终碍理耶。丛书无刻板，录之。
    ○咏蜻蜓
    王振鹏，元世祖时人，善诗画，仁宗赐号孤云处士。予幼时见有蜻蜓诗画卷于里中旌德观，诚妙笔也。诗有黍离之哀，想宋季之遗黎，其卷多名人题识，今亡矣。今以记忆者录之于左。其自题《蜻蜓》诗曰：“露凉芳草晓风吹，纱翼轻明水影欹；莫便临平山下去，眼睛双眩碧琉璃。”末二句意其写图之时，必伯颜驻师皋亭之日，不忍故国垂亡而虏骑之觇杭，得诗人之比也。故和者云间张耳云：“翠华销尽厉犭彖吹，四翼低飞两眼欹；秋水藕花摇落久，也愁点碎碧琉璃。”嘉禾周鼎云：“蜻蜓偷眼藕花风，满地胡尘遮汉宫；怨入孤臣诗画里，百年遗墨洒啼红。”张世鸣云：“花落清明阵阵风，临平山下旧行宫；蜻蜓不管兴和废，犹掠残香觅怨红。”平湖潘实云：“不随沙鸟度凉风，款款孤飞过旧宫；十里湖山依旧在，野莲无主向谁红？”仁和夏时云：“晓起胡尘涨满天，眼愁侧视吓腥膻；飞来小影风蒲外，红藕花开不及前。”仁和刘邦彦云：“舞风点水得人怜，转盼双睛碧玉圆；莫向临平山不过，藕花风景不如前。”
    ●卷三十三?诗文类
    ○重作柏梁体
    唐景龙四年正月五日，中宗移仗蓬莱宫，御大明殿，会吐蕃骑马之戏，因重为柏梁体联句一首。诗云：大明御宇临万方，顾惭内政翊陶唐，鸾鸣凤舞向平阳，秦楼鲁馆沐恩光，无心为子辄求郎，雄才七步谢陈王，当熊让辇愧前芳，再司铨管恩可忘文江学海思济航，万邦考绩臣所详，著作不休出中肠，权豪屏迹肃严霜，铸鼎开岳造明堂，玉醴由来献寿觞。呜呼！此中宗所以点筹于后也。柏梁之作，君与臣下而已，未闻后与公主、昭容可与也。太宗作宫词，使虞世南和之，而虞尚以体非雅正，不奉诏。今君臣后妃外及夷人，杂然赓酬，恬不为怪，不知当时何无世南者也。
    ○巾诗
    正德中年，京都士人忽焉以巾易帽，四方效之。然巾本古冠服也。一时变更，自觉骇异；况贩夫走卒，亦有戴之者，以其价廉易办耳，殊可恶也。于是予有俚语四句，以咏人人。俚曰：“忽出街衢不奈看，今时人物古衣冠；望尘走俗人心厌，况又庸人戴一般。”友人孙体时，一日戴巾来访，恐予诮之，途中预构一绝。予见而方笑，孙对曰：“予亦有巾之诗，君闻之乎？”遂吟曰：“江城二月暖融融，折角纱巾透柳风；不是风流学江左，年来寒马不生宗。”二人相对一笑。孙善诗、字，杂作尤佳，一时有声场屋，惜不能一第而卒。
    ○唐为晋讳
    晋史中台星坼时，以为大异，张华等应其祸；唐太宗《咏司马彪续志》却云“政宣竹律知，时平玉条备。”岂非唐为晋讳耶？
    ○诗文论于肃愍是非
    窃论程篁墩作《于肃愍旌功录叙》有曰：“当景帝之不豫也，公与廷臣上疏请复宪庙于东宫，期必得请乃已。疏再上，至厥门，而石亨等以是夕奉迎英庙于南宫，复位改元。用大学士徐有贞策，即诬公等以大逆，下之狱。给事中王镇等为之廷劾，至言臣等与于某誓不同朝，左都御史萧维祯等为之廷鞫，则谓于某等意欲迎立外藩，以危宗社。奏上，英庙持之，而有贞进曰：‘非此，今日之事为无名！’由是议决。盖国史所书。炳如日星，而天下之所共闻者也。呜呼！自昔权奸将有所不利于忠勋之臣，则必内置腹心，外张羽翼，蛇盘鬼附，相与无间，而后得以逞焉。若汉太尉李固之死梁冀，宋丞相赵汝愚之死韩胄，与肃愍公之死石亨，一也。夫以胡广京镗执政，而马融为之草奏，李沐为之疏诋，司刑之臣又相与文致之，而后衣冠之祸成。故窃以为肃愍公之死，虽出于亨，而主于柄臣之心，和于言官之口，裁于法吏之手，不诬也。首祸之罪，则通于天矣！春秋讨贼，必先党与，亦乌可缄默而自异于孔氏之家法哉！”此段可谓得当时事情之实，而断之明决也。
    李空同为《于公祠堂记》，有曰：“予观今人论肃愍公事，未尝不酸鼻流涕焉，盖伤为臣不易云。夫事莫大于君出、虏入、排迁、主战，四者旦夕之势，而存亡之判也。乃今人议则异是。或见鲍庄事，辄曰：‘夫葵犹能卫其足，然独不思勇士不忘丧其元乎？’孟子曰：‘所欲有甚于生者，故生而有所不用也。’然将军蠡、留侯良，功成身退，天下两高焉。此又何焉？呜呼！难言乎，难言乎。岂所谓计免者非忠，贪盛者，违智坎？而贼酋拥太上皇于大同城下，勒降也。大同人登城谢曰：‘赖天地宗社之灵，国有君矣！’至宣府城下，宣府人登城谢曰：‘赖天地宗社之灵，国有君矣！’至京城下，京城人又谢曰：‘赖天地宗社之灵，国有君矣！’于是公苎栽唬骸岂不闻社稷为重，君为轻，斯言也！’事以之成，疑以之生者与？且太子之易，南宫之锢，二者有能为公恕者否耶？公有不如意，辄拊膺忿曰：‘此一腔血竟洒何地！’闻其言，孰非酸鼻流涕者而独咎予也？呜呼！伤乎。伤乎。”此段可谓既能明于之功与心，又能推原致祸，反复变化，文益奇而公益崇，读之真为酸鼻也。不知《文刺史漫抄》云：锢南宫，易太子，为公之罪。予已辩之矣。近时郑继之诗又曰：“虽重获罪戾，社稷功不小。”不知何罪戾耶？可笑，可笑。
    ○杜韦娘
    “高髻云鬟新样妆，春风一曲杜韦娘；司空见惯浑闲事，恼断苏州刺吹肠。”此诗《唐宋遗史》以为刘禹锡罢苏州，过杜鸿渐饮，醉宿传舍。既醒，见二妓在侧，惊问之，曰：“郎中席上与只空诗，因遣某来。”问何诗，答以前诗。《唐诗纪事》亦曰：禹锡赴吴台，扬州大司马杜鸿渐命妓侍宴。《类聚》又以为韦应物过鸿渐之事。予意刘禹锡、韦应物皆为郎中，皆刺史苏州，但鸿渐未尝为司空，且大历四年死矣；韦在苏州，乃贞元间，去杜死日廿余年；刘在苏州，元和间，又远矣；韦、刘且不论，决非鸿渐必然。考之元和间，杜佑为淮南节度，正扬州之地，工部侍郎之升也，必误写为杜鸿渐。否则为白乐天，正与韦、刘同时，又皆狎浪诗酒者也。
    ○啄木
    啄木，本名{列鸟}也，俗称啄木，《异物志》谓大如雀，喙与足背绵青色。今所见相符，但形大于雀，而时有红嘴者。及见王元之诗曰：“淮南啄木大如鸦，顶似仙鹤堆丹砂”，则形色又异之矣。后读《尔雅翼》，方知有两种：大者顶有红毛，谓之山啄木；然以青色者为主，故《内经》载：青绿之羽虫是也。魏野咏曰：“千林蠹如尽，一腹馁何妨。”马道曰：“不顾泥丸及，惟贪得食多。”乃一戒贪而一言材，亦各寓意之不同，皆得诗人规讽之情。
    ○野牛蝉声
    宋方圭好以诗讥人。一日，宋庠宴客于平山堂，圭谈诗不已，偶见野牛就木挨痒，宋因曰：“野牛恃力狂挨痒”，有客对曰：“妖鸟啼春不避人”，圭几与殴。不久，圭有连坐之祸，又诗客陆某出言无忌。一日，与客同宴，偶尔闻蝉，使客咏之，客曰：“绿阴深处汝行藏，风露从来是稻梁；莫倚高枝纵繁响，也应回首顾螳螂。”自是其人少戢，后乃善终。予思近多此辈，不以陆为法，方为戒，鲜不仆也。
    ○左国几
    开封举人左国几妹夫不怜其妹，取妓以充后房。一日，妓逃，而左作诗嘲之，诗云：“桃叶歌残事可伤，家池莫养野鸳鸯；闭门连日春容减，仍对无盐老孟光。”世传诵之。予以诗则妙矣，乃狎语也，在左为之，不当。
    ○瞿宗吉
    吾杭元末瞿存斋先生，名佑字宗吉，生值兵火，流于四明、姑苏。明《春秋》，淹贯经史百家，入国朝为仁和山水，历宜阳、临安二学。寻取相藩，藩屏有过，先生以辅导失职，坐系锦衣狱，罪窜保安为民。太师英国张公辅起以教读家塾，晚回钱塘，以疾卒。所著有《通鉴集览镌误》、《香台集》、《剪灯新话》、《乐府遗音》、《归田诗话》、《兴观诗》、《顺承稿》、《存斋遗稿》、《咏物诗》、《屏山佳趣》、《乐全稿》、《余清曲谱》，皆见存者，闻尚有《天机云锦》、《游艺录》、《大藏搜奇》、《学海遗稿》，不可复得也。予家又有《香台续咏》、《香台新咏》，各一百首，皆亲笔有序，观此，则所失尤多也。昨因当道欲得先生事实书集，询之子孙，所答十止二三，志铭亦亡之矣，因述其梗概。又尝闻其《旅事》一律云：“过却春光独掩门，浇愁漫有酒盈樽；孤灯听雨心多感，一剑横空气尚存。射虎何年随李广，闻鸡中夜舞刘琨；平生家国萦怀抱，湿尽青衫总泪痕。”读此亦知先生也。噫！
    ○荆叔诗
    《唐诗正声》载：荆叔《题慈恩寺塔》诗云“汉国山河在，秦陵草树深；暮云千里色，无处不伤心。”予尝以此诗于塔无相涉，后闻终南山有小白石处，刻一诗，足有唐风，字乃晋体，深五七分，惜无名也，传其句，又是前诗。及读《唐诗纪事》，而此诗亦曰题塔，又系于无名之下，但又注曰：“不知何人题名荆叔。”予复疑之，因考姓氏诸书，并无荆叔之名，而《纪事》可谓收唐人能诗者尽矣，所以复注如此，此特好事者伪名偶写此诗于塔。高秉不考，而遂编入于《正声》必矣。昨会史乾用，云亲乾用，见此诗于慈恩塔，果小白石，字刻如前所闻，在塔之顶，并无人名。然后方知前诗必题终南者，好事者凿移于塔，如孟东野《咏蔷薇》之石，今移于史给事家也。
    ○和诗
    今人但知和诗，不知义有三焉：依韵和之，谓之次韵；或用其题，而韵字同出一韵，谓之和韵，如张文潜《离黄州诗而和杜老玉华宫诗》是也；用彼之韵，不拘先后，谓之用韵，如退之《和皇甫陆浑山火》是也。然唐以前亦未闻也，必有赓焉，意兴而已。观《文选》何劭、张华、二陆、三谢诸人赠答，是可知矣。就使子美不过如是，如高适《寄杜》云：“草玄今已毕，此外更何求？”杜则曰：“草玄吾岂敢，赋或似相如。”杜《送韦迢》云：“洞庭无过雁，书疏莫相忘。”迢则曰：“相忆无南雁，何时有报章。”杜又云：“虽无南去雁，看取北来鱼。”惟元、白二公，多有次韵，陆、皮则盛之矣，至宋苏、黄辈，唱一赓十，甚则全集，如苏和陶是也。
    嗟人！诗以道性情，一拘韵脚，纵有高义，或不能用，况短于才者乎？且如东坡天纵，在惠州《寄邓道士》诗，即次韦苏州《寄全椒山中道士》韵，时事尚不同也，庶或可展其才，然拘之即有工拙。韦云：“今朝郡斋冷，或忆山阴客；涧底束荆薪，归来煮白石。欲持一樽酒，远慰风雨夕；落叶满空山，何处寻行迹。”苏曰：“一杯罗浮春，远饷采薇客；遥知独酌罢，醉卧松下石。幽人不可见，清啸闻月夕；聊戏庵中人，空飞本无迹。”观此二诗，已觉有性勉之别；至于韦结二句，先辈以为非复言语思索可到，出自天然，若有神功，然则苏结安能及之？
    ○于肃愍诗
    于肃愍公谦为兵部侍郎，巡抚河南、山西时。一日，遇恶客劫舟，遍搜行囊，更无贵重于腰间金带者，盗亦不忍取去。及还朝，并无一物馈送，自作一诗云：“手帕蘑姑及线香，本资民用反为殃；清风雨袖朝天去，免得乡闾话短长。”噫！此人之不可及而后功业之如天也。
    ○胡王咏女史诗
    国初海宁胡虚白，号斗南。正统间，钱塘王致道号兰野，皆一时诗人。集未见也，尝见其《咏女史》之诗，今各录其一题者二首，余可知也。胡《题杨妃教鹦念心经》诗云：“春寒卯酒睡初醒，笑倚东窗小玉屏；早悟眼前空是色，不教鹦鹉念心经。”王《题杨妃》云：“禁苑养骄儿，儿骄母命危。褒斜山路险，不似在宫时。”胡《题绿珠坠楼》云：“花飞金谷彩云空，玉笛吹残步障风；枉费明珠三百斛，荆钗那及嫁梁鸿。”王云：“主难因妾起，妾心安肯违；身心金谷土，魂作彩云飞。”冲雅规刺，皆有诗人余意。
    ○仟佰
    前汉《食货志》曰：“亡农夫之若，有仟佰之得。”颜注：“仟谓千钱，佰谓百钱。”《文字音义》又曰：“仟谓千人之长，佰谓百人之长。”此仟佰说钱、说人。《汉志?元帝纪》曰：“出入阡陌。”师古曰：“阡陌，田间道也。南北曰阡，东西曰陌。”此阡陌又从阜矣。然《汉志》又曰：“商君坏井田，开仟佰。”而《陈胜传》赞曰：“蹑足行伍，俯仰阡陌。”则说田处又从人，说人处又从阜。考之《韵会》：仟字下仟佰之得通作阡，陌字下市中街亦曰陌，通作佰，则是古字从人、从阜通用之也。昨读《玉篇》，于人部则载钱于行伍之仟佰，于阜部则载田之阡陌，似较《韵会》又明白。
    ○诗字不稳
    郑谷《咏鹧鸪》曰：“雨昏青草湖边过”，尝读《埤雅》，鹧鸪最恶湿，天阴即以木叶被身，安有雨昏时而尚于青草湖边飞耶？又如林逋之《草泥行》，“郭索云木叫钩选保对则佳矣，不知鹧鸪未尝木栖也。雍陶《咏鹭鸶》曰：“立当青草人先见，行傍白莲鱼未知。”在当时，冯明道辈举此为陶警句。予以易过“行”、“立”二字，尽有理趣。盖行于青草，必是鹭矣；立傍白莲，鱼安知是鹭耶？否则人远视亦未知为鹭鸶，而行动鱼不知耶？又如张仲达之“沧海最深处，鲈鱼衔得归。”嘴脚何长也？李商隐《锦瑟》诗云：“锦瑟无端五十弦”，五十弦自有故也，岂谓无端？辩证类已言矣。此皆显名之诗，碍理有如此，诗岂易作耶！
    ○赵武孤儿事
    予尝辩明赵武之事，苟不见《春秋》二传，《史记》诸文于前，观者以前日之言为主，一时尚疑特并录于左：
    《史记?晋世家》曰：十七年，诛赵同、赵括，族灭之。韩厥曰：“赵衰、赵盾之功，岂可忘乎？奈何绝祀！”乃复令赵庶子武为赵后，复与之邑。
    《史记?赵世家》曰：晋景公时，赵盾卒，子朔嗣，朔娶晋成公姊。屠岸贾者，始有宠于灵公，至景公之三年，贾为司寇，乃治灵公之贼。遍告诸将曰：“盾虽不知，犹为贼首。以臣弑君，子孙在朝，何以惩罪？请诛之。”韩厥曰：“灵公遇贼，赵盾在外，吾先君以为无罪，故不诛。今诛其后，非先君之意。妄诛谓之乱臣，有大事而君不闻，是无君也。”贾不听。韩厥告赵朔趋亡，朔不肯，曰：“子必不绝赵祀，朔死不恨。”厥许诺。贾擅与诸将攻赵氏于下宫，杀赵朔、赵同、赵括、赵婴齐，灭其族；朔妻有遗腹，走公宫匿，朔客公孙杵臼谓朔友程婴曰：“胡不死？”程婴曰：“朔之妇有遗腹，幸而男，吾奉之；即女也，吾徐死耳。”居无何，而朔妇生男。屠岸贾闻之，索于宫中。夫人置儿裤中，祝曰：“赵宗灭乎，若号；即不灭，若无声。”及索，儿竟无声。已脱，程婴谓公孙杵臼曰：“今一索不得，后必且复索之，奈何？”杵臼曰：“立孤与死孰难？”程婴曰：“死易，立孤难耳。”杵臼曰：“赵氏先君遇子厚，于疆为其难者；吾为其易者，请先死。”二人乃谋取他人婴儿负之，衣以文葆，匿山中。程婴出，谬谓诸将曰：“谁能与我千金，吾告赵氏孤处。”诸将许之，随攻公孙杵臼。杵臼谬曰：“小人程婴，昔下宫之难，不能死；与我谋匿赵孤，今又卖之乎！”诸将遂杀杵臼与孤儿，以为赵氏孤已死。然赵氏真孤乃在，程婴卒与俱匿山中。居十五年，韩厥具以实告，于是景公乃与韩厥谋，召赵氏孤儿，匿之宫中，名曰武。诸将入问疾，景公因韩厥之众，以胁诸将而见赵孤，请将曰：“昔下宫之难，屠岸贾为之，矫以君命，微君之疾，群臣固且请立赵后；今君有命，群臣之愿也。”于是召赵武、程婴，遍拜诸将，遂攻屠岸贾，灭其族。后与赵武田邑如故。
    《春秋》经曰：晋杀其大夫赵同、赵括。
    《左传》曰：晋赵庄姬为赵婴之亡故，谮之于晋侯曰：“原屏将为乱，栾菸征。”六月，晋讨赵同、赵括。武从姬氏畜于公宫，以其田与祁奚。韩厥言于晋侯曰：“成季之勋、宣孟之忠而无后，为善者其惧矣。三代之令王，皆数百年保天之禄，夫岂无辟王，赖前哲以免也。《周书》曰：‘不敢侮鳏寡。’所以明德也。”乃立武而反其田焉。
    胡传曰：按左氏，赵庄姬为赵婴之亡，谮于晋侯曰：“原屏将为乱，栾菸征。”晋讨赵同、赵括，以其田与祁奚。韩厥言于君曰：“成季之勋、宣孟之忠而无后，为善者惧矣。”乃立武而反其田。然则同、括无罪，为庄姬所谮，而栾莺χ也。
    刘向《新序》、邵子《经世历》皆据《史记?赵世家》书之，元金仁山《前编》，又复踵修，二三大儒，因袭承讹，遂为定论。世惟知屠岸贾之杀赵氏，而程婴匿孤复仇也；后又编为戏文，人第以为实事，殊不知信史不如信经；与其信诸儒远者之传，孰若信圣人近者之言哉！岂殛跽呶可据，而群言不折衷于圣人可乎？《春秋》既曰：“晋杀其大夫赵同、赵括。”胡传据左氏之言以注之，未闻有屠岸贾之事也；若以马迁赵世家之说为信，则事在晋景公之三年，已株赵括、赵同、赵婴齐，而立武矣，安得至十七年又诛同、括而立武耶？且景公十七年，正鲁成公之八年，左氏之言，正附夫子之经，晋世家为可信矣，然则三年之事非妄乎？或者止书诛赵同、赵括，庶合《春秋》、《左传》，岂应又并赵朔灭之，而有立武之事耶？立武之事，晋事家未逾年，赵世家至于十五年之久，马迁亦自矛盾也。诸儒独据赵世家之言，而不参会于晋世家，是以错耳。以赵世家论之，既曰岸贾不听韩厥之言，不请景公之命，然则韩厥不可告君乎？其后韩厥对君曰：“吾君独灭赵宗”，似又景公知之也。纵使景公不知成公之姊匿于宫，岸贾闻产索于宫，事变周章，是公独可不知乎？苟权臣矫命，上下无敢谁何，固有之矣。然则背戾于圣经，差错于年分，不惟与左氏相殛酰而本传于理于情，亦自殛跻病；蛘咴唬骸敖鹑噬讲挥卸事之说，汪德辅不有不足信之语，子不多赘乎？”予曰：仁山既疑为二事，则当折其岸贾所灭之赵，非赵朔之族；同、括之杀，不当复称立武，庶几不背圣经与传也。德辅既云与经相戾不足信，又不能辩其所以之非，以告诸人人。呜呼！是非颇谬于圣人，马迁于此征诸。
    ●卷三十四?诗文类
    ○妇人诗词
    昔于杂录中，见广信道中有杭妇金丽卿之诗：“家住钱塘山水图，梅边柳外识林苏；平生惯占清凉国，岂料人间有暑途。”丰城道中又有诗妇余叔柔《浪淘沙》词：“雨溜风铃，滴滴丁丁，酿成一枕别离情。可惜当年陶学士，孤负邮亭。边雁带秋声，音信难凭，花须偷数卜归程。料得到家秋正晚，菊满寒城。”夫丽卿之识林和靖、苏东坡，则已不能有出门拥蔽其面矣，叔柔可惜于陶学士，其意果何在耶？可笑，可笑。
    ○评诗难
    晏元献喜论诗，尝曰：“老觉腰金重，慵便枕玉凉”，未是富贵；“不知笙歌归院落，灯火下楼台”，此方善言富贵。殊不知乐天以道此二句非富贵语，是看人富贵者也。故鲁直矫之曰：不如“落花游丝白日静，鸣鸠乳燕青春深”好。予以“老觉”之联，固不如“笙歌”者矣；而笙歌灯火之说为看人富贵，亦求之深远；鲁直矫之二句，恐亦僧堂道院之所有耶。元献何不自思己句：“梨花院落溶溶月，柳絮池塘淡淡风”可矣。至于“舞低杨柳楼心月，歌罢桃花扇底风”，富贵气象，形容尽矣。
    ○南词难拘字韵
    乐府古体，起自上古，韵既不拘，文或多寡；而其来历，又有乐府诗章等书可考也。南词似多起于唐也，如《千秋岁》、《荔枝香》，因贵妃诞日，长生殿奏新曲二阕，未有名，适南方进荔枝，遂以二词名之。《念奴娇》，名娼也，故《连昌宫词》有“力士传呼觅念奴，念奴潜伴诸郎宿”。《阿滥堆》，禽名也，声最美，玄宗一取其声，一取其名，各以制曲。《菩萨蛮》，大中初女蛮入贡，璎珞被体，号“菩萨蛮”，遂制此也。《春光好》，因羯鼓催花，花开而制，惜未通知其祖于唐者。盖明皇知音律之故，而后知音之臣，因各祖之。故《花间集》名为填词之祖，而所集者自温飞卿而下十八人耳。宋陆放翁又云：晚唐诗格卑陋，而长短句独精巧，后世莫及。正指此也。又如《随笔》之辩伊、凉州曲皆出于唐，亦其一证。
    然照字依韵，名曰填词。今一词之名虽同，而文有多寡，韵有平仄不同者，不可辩明，正无乐府诗章之书证之耳。如康伯可之作《应天长?咏闺情》云：“管弦喧绣陌，灯火照，尘香旧。肠断萧娘愁归路，缓雕辔，独自归来，凭栏情绪。楚岫在何处？香梦悠悠，花月更谁主？惆怅后期，空有鳞鸿寄纨素。枕前泪，窗外雨，翠慕冷，夜凉虚度。未应信，此度相思，寸肠千缕。”又曰：“管弦绣陌，灯火画桥，尘香旧时归路。肠断萧娘，旧日风帘映朱户，莺能舞，花解语，念后约顿成轻负。缓凋辔，独自归来，凭栏情绪。楚岫在何处？香梦悠悠，花月更谁主？惆怅后期，空有鳞鸿寄纨素。枕前泪，窗外雨，翠幕冷，夜凉虚度。未应信，此度相思，寸肠千缕。”然后篇比前多二十字矣。叶少蕴之作《念奴娇?咏中秋》云：“洞庭波冷，望冰轮初转，沧江浩浩，万顷孤光云阵卷，长笛一声吹破；汹涌三江，银涛无际，遥带五湖过。酒阑歌罢，一般意味难道。回首江海平生，漂流容易，叹佳期难到。缥缈高城风露爽，独倚危栏倾倒；醉酌清樽，嫦娥应笑，犹似向来好，广寒宫殿，为余聊借蓬岛。”又曰：“洞庭彼冷，望冰轮初转，沧海沉沉，万顷孤光云阵卷，长笛吹破层阴，汹涌三江，银涛无际，遥带五湖深。酒阑歌罢，至今鼍怒龙吟。回首江海平生，漂流容易散，佳会难寻。缥缈高城风露爽，独倚危槛重临；醉倒清樽，嫦娥应笑，犹有向来心，广寒宫殿，为余聊借琼林。”既换韵，又换字矣。此皆不知孰是原本，孰乃非调，岂非无祖词以证之耶？
    至于《忆秦娥》，诸人所作皆仄韵者，而孙夫人又有平韵者。《水龙吟》本是首句六字，第二句七字也，如秦少游《赠妓》云：“小楼连苑横空，下窥绣毂雕鞍骤。”陈同甫《春恨》云：“闹花深处层楼，画帘半卷东风软。”苏东坡《咏笛》云：“楚山修竹如云，异材秀出千林表。”而陆放翁《春游摩诃池》者：“摩诃池上退游路，红绿参差春晚。”而首句乃七字，第二句反六字矣。《柳梢青》初起三句，皆四字也，皆用平韵，如秦少游《春景》云：“岸草平沙，吴王故苑，柳袅烟斜，雨后寒轻，风前香软，春在梨花。行人一棹天涯，酒激处残阳乱鸦，门外秋千，墙头红粉，深院谁家？”周美成《佳人》云：“有个人人，海棠标韵，飞燕轻盈，酒晕潮红，羞蛾凝绿，一笑生春。为伊人恨熏心，更说甚巫山楚云，斗帐香销，纱窗月冷，着意温存。”而李易安《春晚》云：“子规啼血，可怜又是春归时节。满院东风，海棠铺绣，梨花飞雪。丁香露泣残枝诮，未比愁肠寸结。自是休文，多情多感，不干风月。”此乃首句四字，第二第三总成八字，又是仄韵也。至于瞿宗吉之辩《渔家傲》，本头句第二字皆仄声起，而杨复初，凌云汉乃用平声起，似此不一。若以周德清谓句字可以增损者论，又非其名，此或南词北曲之不同也。
    以予论之，南词但要音律和谐，或平或仄俱可也；二句合作一句，一句分成二句者，则句法虽不同，字数不差，妙在歌者上下纵横所协耳；头句不拘，正如律诗之起亦然；但多少数字，似不可也，况至于多少二三十字者哉！若欧阳公《春暮?摸鱼儿》：“卷绣帘，梧桐秋院落，一霎雨添新绿。对小池闲立，残妆浅，向晚来纹如悖荒远月，恨人去寂寂，凤枕孤难宿。倚栏不足，看燕拂风檐，蝶翻草露，两两长相逐。双眉促，可惜年华婉娩，西风初弄庭菊。况伊家年少，多情未已难拘束，那堪更趁良景，追寻甚处垂杨曲。佳期过尽，但小说归来，多应忘了，屏云去时祝。”此则前拍第二句第三句多一字，后拍第五句又少一字，而“那堪更”“更”字当是韵，“佳期过尽”“尽”字是韵，今皆无之，恐决不可不入选者，或是也。故少蕴之《念奴娇》或可，而康伯可之《应天长》原注十九句，则前阕决非矣，欧之《应天长》又少似康，不知何也。
    ○元末僧
    尝记元僧有诗云：“百丈岩头挂草鞋，流行坎止任安排；老僧脚底从来阔，未必骷髅就此埋。”又一云：“残年节礼送纷纷，尽是豪门与富门”惟有老僧阶下雪，始终不见草鞋痕。”予以当时忻笑隐、恩断江、无无极，皆著名，斯时要如二诗落脱高远，夫岂可到？惜忘其名也。继而入我天朝，又若衍斯道成莫大功勋，浚天渊超然入道，阐仲猷、勤无逸，一如，初皆化夷臣服，其余防季潭、祥止淹、洽南洲、复见心、仁一初、禄天然、道竺隐、噩梦堂辈，或以诗文名世，或以辅藩有功，十大高僧之说，岂虚语哉？不知亡国之时，何至僧人如此之多？或曰此辈原非僧流，入天朝，畏法而犭更之。虽然，今之时，亦少若人也。
    ○更无一个是男儿
    “君王城上竖降旗，妾在深宫那得知。二十万军皆解甲，更无一个是男儿。”世传此诗乃花蕊夫人蜀亡辇入后宫，宋祖问而作者。《传记杂编》又载为前蜀王衍降唐时，兴圣太子作诗曰：“蜀朝昏主出降时，衔璧牵牛系鼓旗。二十万军皆拱手，更无一个是男儿。”既皆蜀亡之作，其辞又类，正史不载者也，当存疑以俟。
    ○苏贾诗似
    东坡《梨花》绝曰：“梨花淡白柳深青，柳絮飞时花满城；惆怅东栏一株雪，人生看得几清明。”贾似道《寒食》绝曰：“寒食家家插柳枝，留春春亦不多时。人生有酒须当醉，青冢儿孙几个知？”然二诗同意而皆妙，但贾贼知人生无几，故乃耽乐葛岭，不知兢兢报国，非可以此意比也。苏诗，予意既曰“梨花淡白”，又曰“一株雪”，恐重言相犯，且不见咏梨花之好，不若易“梨花淡白”为“桃花烂漫”更佳。
    ○沈园诗祖意
    宋陆放翁《沈园》诗，盖因前室唐氏而作，事具《归田诗话》，诗云：“城上斜阳画角衰，沈园非复旧池台。伤心桥下春波绿，曾是惊鸿照影来。”又云：“梦断香消四十年，沈园柳老不吹绵。此身行作稽山土，犹吊遗踪一泫然。”读《北梦琐言》，唐江淮间，有妓徐月英，其送人诗云：“惆怅人间事久违，两人同去一人归。生憎平望亭中水，忍照鸳鸯相背飞。”似陆诗之意本此。
    ○二僧诗累
    元末高僧，四明守仁字一初、钱塘德祥字止庵，皆有志事业者也，遭时不偶，遂犭更首而肆力于诗云。故一初尝云：“或从事于文墨，非以废道沽名，盖有不得已也。”止庵曰：诗岂吾事耶？资黼黻焉耳。观此可知矣。入国朝，皆被诏至京，后官僧司。一初《题翡翠》云：“见说炎州进翠衣，网罗一日遍东西；羽毛亦足为身累，那得秋林静处栖。”止庵有《夏日西园》诗：“新筑西园小草堂，热时无处可乘凉；池塘六月由来浅，林木三年未得长。欲净身心频扫地，爱开窗户不烧香；晚风只有溪南柳，又畏蝉声闹夕阳。”皆为太祖见之，谓守仁曰：“汝不欲仕我，谓我法网密耶？”谓德祥曰：“汝诗热时无处乘凉，以我刑法太严耶？又谓‘六月由浅’，‘三年未长’，谓我立国规模小而不能兴礼乐耶？‘频扫地’、‘不烧香’，是言我恐人议而肆杀，却不肯为善耶？”皆罪之而不善终。
    ○述怀词
    成化间，仁和教谕聂大年，以诗书名世。人来乞书，多以东坡《行香子》、马晋《满庭芳》应之，二词一言不必深求问学，一言仕宦亦劳，皆不如隐逸之乐也。后聂召至京，修史而死。贫不能敛，似若预为己言者然。二词亦果痛快，今录之稿。
    《行香子》云：“清夜无尘，月色如银，酒斟时须满十分。浮名浮利，休苦劳神，叹隙中驹、石中火、梦中身。虽抱文章，开口谁亲？且陶乐尽天真，不如归去，做个闲人，对一张琴、一壶酒、一溪云。”
    《满庭芳》云：“雪渍疏髯，霜侵衰鬓，去年犹胜今年，一回老矣，堪叹又堪怜。思昔青春美景，除非是月下花前，谁知道，金章紫绶，多少事忧煎。  侵晨骑马出，风初暴横，雨又凄然；想山翁野叟，正尔高眠，更有红尘赤日，也不到松下林边。如何好，吴松江上，闲了钓鱼船。”马晋字孟昭，仕国初，吴下人也。
    ○释疑字样
    一字有二音不同，而所指多程语，诚不可不识也。故《玉篇》之前，以为奇字，特录出示人，谓指迷也。余惟或二字俱要换音者，或只换一字音者，他书所载，倍多《玉篇》，惜不能记忆也。今以知者，补《玉篇》之不足，录之稿，而尚俟日益之耳。
    星宿，番禹，款乃，泷水，乃俟Ι，句读，袒免，汨罗，鳎冒顿，可汉，阏氏，饫铮龟兹，曹大家，已上《玉篇》者。
    月支，身毒，鲁般，樊於期，饯拢郦食其，宁馨儿，仆射，姑射，无射，滹沱，疆场，盟津，国土，陶甄，缃桑χ鼓，琅邪，邪谷纶巾，牺樽，率更，盘飧，矛盾，黄能，委蛇，於戏，尸解，船若，众生，落魄，隐几，野烧，毋丘，龙兑，方与，糊涂，远，涯，些，袄，扁，殷，溺，宿留，相挖，襄尺，揖厌，亡虑，倒景，耐可，诈谖，郎罢，隆准，休告，骨朵，阿谁，齐衰，扶服，曲逆，睚眦，谷蠡，墨<尸木>，康居，函谷。
    ○仇山村
    山村先生仇远，字仁近，宋咸淳名士。宋亡，落魄江湖，博通经史，剩有诗声，惜未见集以行世也。至元中，荐为溧阳教谕，转宝庆路教授，不赴，改将仕郎，杭州路总管府知事，致仕就家钱塘；今西城脚下，尚有遗址在焉。年八十卒，葬钱塘北山栖霞岭。予在抄本中见其《闭居十咏》，因录于稿待云：
    阶前紫蔓金丝草，篱壁红垂锦带花；梓泽平泉易销歇，春留富贵与诗家。
    树隔残钟远欲无，野云漠漠雨疏疏；飞蚊尽逐南风去，父子灯前共读书。
    仰屋著书无笔力，闭门觅句费心机；不如花下冥冥坐，静看蜻蜓蛱蝶飞。
    莺花韦曲旧时游，老去闲情已五休；却笑东风无检束，又随飞絮过南楼。
    鸟爵喧啾未肯栖，狂风吹树影离披；屋边尚有斜阳在，更看山人一局棋。
    风挟浓云起炮车，捎窗雨脚乱如麻；山中茅屋应安稳，不问溪声送落花。
    新竹修修绿覆墙，读书门户亦阴凉；道人清福不肯受，却入西山看夕阳。
    翠袖佳人倚暮寒，双禽蹋破玉栏杆；空山月落春风换，直作罗浮梦里看。
    茶瓯纱帽惯迎宾，不是诗人即道人；细雨斜风君莫出，绿阴门外有红尘。
    珠帘玉栅绮罗丛，犹有承平京洛风；饮罢归来游骑少，一庭明月夜方中。
    ○王张临终诗
    嘉靖丙午秋，杭友王时雨澍、张文东涞卒。王布衣而张贡士，张方三十余而王则七十矣，然皆以诗呜时，计其才学，王不逮张远甚。临终王有三律，张亦有三绝，王则近理而张浪言也，岂非又在于素养而不可论其才学，录以喻吾徒。
    王诗云：“青镜看余丑愈羞，瘦形真类活骷髅；有书数卷儿堪读，无力千钧德可修。生际太平今七秩，好还造化近新秋；瓦棺衣纸山人事，寄语儿郎莫笑尤。”“南北东西走市祝独惭无补在人间；三春花鸟湖山丽，二雅风情日月闲。尘海游鱼今又古，庭槐战蚁去仍还；平生心事明如镜，便对阎君也好颜。”“三度饥年一病身，二毛疏落不胜贫；谁闻玉食层霄客，独念茅庐薄命人。推枕未寻深竹木，酌泉聊与净埃尘；静原世故真蕉鹿，强倚蓬窗独自吟。”
    张诗云：“寄谢亲朋儿女曹，欢娱怨恨一时消。从今结束归家去，水自深兮山自高。”“有身有累负沉疴，何似飞禽入网罗。幸得脱然高举外，小儿造化奈吾何。”“吾是蓬莱一散仙，尘缘不断枉牵然。追思三十三年事，云在青山月在天。”
    ○求益薄养二帖
    予书室之外，有燕乐堂，朋类讲学宴饮，则与此焉。因见序录述古人薄养之言，少为增损，配以古人求益之事，揭二纸于壁：一以代示益之告，一以免薄养之罪。今录置稿。
    曹子建《与杨德祖书》曰：“世人著述，不能无病，仆常好人讥弹吾文，有不善，应时改定。昔丁敬礼常作小文，使仆润饰；仆自以才不过，辞不为也。敬礼谓仆：‘卿何所疑难。文之佳丽，自吾得之；后世谁知定吾文者邪？’”又任鹞王俭主簿，俭出己作，令鸬阏。鹨蚨ㄊ字，俭叹曰：“后世谁知子定吾文。”由是敬好终身。吾尝叹此二事，达者之言。每对客以为美谈。今世俗相承，所作诗文，或为人所诋诃，虽未形之辞色，及退而怫然者，皆是也。呜呼！今人一善而悻悻自得，视此不有愧哉？予尝愿学而人不屑教，故特书之客座，以代夫求益之告也。
    晋陆纳为吴兴太守，至姑孰辞桓温。因问温公饮酒几升？食肉多少？温曰：“年大来饮三升便醉，肉不过十脔，卿复云何？”曰：“素不能饮，止可二升。”后伺温间曰：“外有微礼，方之远郡，欲与公一醉，以展下情。”温忻然纳之，时王坦之、刁彝在坐：及受礼，唯酒一斗，鹿肉一半，客主惊愕，纳徐曰：“公饮酒三升，纳止二升，今有一斗，以备杯酌余沥。”温及宾客并叹其率素。又宋司马温公言：其先公为群牧判官时，客至，未尝不饮，或三行、五行；酒沽于市，果止梨栗，肴止脯菜，人皆不相非也。嗟夫！此事吾于奉己待宾之法，深有取焉。今人少薄，遂以为鄙，不知此何益也？且日用不细，吾故备录一通于燕乐堂，或大宾见之，亦不罪予之薄奉也。
    ○虾助诗
    “层涛濡沫缀虾行，水母含秋孕地灵。海气冻成红玉脆，天风寒结紫云腥。霞衣褪色脂流滑，琼缕烹香酒力醒。疑是楚江萍实老，误随潮汐落苍溟。”右虾助诗，乃元萨天锡作也。萨诗予家所藏，可为全矣，亦失此律，况脍炙人口，特书之。
    ○粗奔
    昔王荆公创字学，面为东坡问以粗、奔二字之义，遂不能答。殊不知粗字，《说文》：“鹿行超远也。”假借为粗细之粗，乃古文也；奔字，《说文》，走也。从三牛者，亦古文。盖古文虽曰出于仓颉，而其时不过观天地、人物、山川、草木之遂以成文，六书之义少也；其后列国各为制字，又自不同。观《通志》引证一代殊文，诸国殊文可知矣。故郑樵曰：“先儒以义理说文字者，徒劳心力耳。”是古字可以义理会耶？荆公号识古文，不能答则又何耶？
    ○禅月大师
    僧贯休俗姓姜氏，字德隐，号禅月大师，金华兰溪人，生于唐未，以诗得名。初投诗于吴越王曰：“贵逼身来不自由，龙骧凤翥势难收；满堂花醉三千客，一剑霜寒十四州。莱子衣裳宫锦窄，谢公篇咏绮霞羞；他年名上凌烟阁，岂羡当时万户侯。”王语之曰：“诗则美矣，若能改作四十州，当得相见。”师喟然曰：“州不可添，诗亦不可改。孤云野鹤，何天之不可飞耶？”遂杖锡去之。至富春申屠山大雄寺之南，诛茅栖息。后入蜀，以诗投王建曰：“河北河南处处灾，惟闻全蜀少尘埃；一瓶一钵重垂老，万水万山得得来。秦苑幽栖多胜景，巴俞陈贡愧非才；自惭林薮龙钟者，亦得亲登郭隗台。”建遇之甚厚，终于蜀也。有《西岳集》七卷，然亦善绘本教之像；唯罗汉最著，多作古怪之貌，不类世传；篆书亦不合法也。近世止知不肯改诗之事，余知者少也。
    ○百篇诗
    唐有日试百篇。宋太平兴国五年，赵国昌应百篇科，自陈求试。上亲出五言四句曰：“松风雪月天，花竹鹤云烟，诗酒春池雨，山僧道柳泉。”凡二十字，为五篇，率四韵。至晚仅成数十首，特赐及第。《绀珠》所载如此，《中吴纪闻》却作孙，时号曰孙百篇，不知何也？
    ●卷三十五?诗文类
    ○事物自然对
    江陵县劳劳亭，可对陶谷化化笺；世号棋为木野孤可对茶名草大虫；羊曰美髯主簿，猪曰长喙参军。亦皆自然可对也。
    ○李骞期
    刘越石《扶风歌》有云：“惟有李骞期，寄在匈奴庭；忠信反获罪，汉武不见明。”李骞期陵耶？字耶？官耶？
    ○宋戴遗诗
    予尝见太史宋公濂诗四册，公亲书者也，大字如指顶，小字如芝麻，或行或楷，真有龙蟠凤舞之象，高可五寸，亦奇物也。惜为杭守张公取去。今学士集中之诗，不满二百则，知遗落多矣。予家又藏公与戴九灵寄答古诗各十首，考之《九灵集》中，止得其六；而公诗集皆无之。且书乃当时吴德基，而题跋则王华川、揭少监、胡仲伸辈，而又装潢成轴，袭以文锦，安知又不为他人之取乎？苟或败坏，千古埋没。今特录置于稿，则又传递一番，彰者众矣，亦慊收藏者之情。
    宋诗云：攒眉入山林，已失山林性；玄造亦何为，使之仍遘病。热中亦不舒，攻上风逾劲；仅存气半丝，养此一朝命。命岂复在吾，乘化共归尽；方州罗夹巷，百龄寓几姓。大运既如斯，何须苦心竟；但我逆旅中，百感易交横；交横复焉如，欢然且孤咏。
    山中有玄鹿，西行正癸々；众草吐芳滋，朝夕乐我饥。偃仰青石间，和鸣灵渚麋；伊谁施网罟，生致来轩墀。赴蹈绝汤火，奋触无完肌；亦知天地间，久安岂其宜。
    恐栖长林（脱一字），庶可免祸机；祸机既弗脱，死生一任之。唯思石床前，前薇与云齐；即当谢羁绊，采采不知疲。窘束势方固，安能遂吾私。
    昨日非今日，明朝异今朝；事变来如云，斯须无根苗。纷糅不可遏，冰涩火复焦；人寿纵金石，刮剥当亦销。所以古达士，心冥万物交；流月不受云，回飚任成涛。况当九春时，一青发新苕；好鸟从东来，飞鸣羽翘翘。中偕律吕音，听之比咸韶；盎然太和内，尘虑息秋毫；吾身且并忘，谁复慕蝉貂。
    洛阳有名园，奇葩泄春和；旖旎向人倾，窨淅雒麋猜蕖Ｔ未浃日间，飘云随风沙；岂惟花独然，抚躬良自嗟。昔年发如漆，转盼已半皤；此身元无根，宁不随岁化。东衢西巷间，逝者日苦多；唯有山上石，亘古终不磨。况亦有时泐，尚何恤其他；我年逾半百，来日知几何？谁家有美酒，鼓缶共高歌；有酒不高歌，铜仙将见诃。
    盈盈白面生，骑马出重关；铁衣何啊，宝刀缀双环；左右千貔貅，绣旗随风翻；自云将家子，执节征百蛮；常从大将军，三箭定天山。飘摇意气得，泰华欲成吞；庸竖震骇之，々咸长叹。鄙我章句生，弃掷同粪丸；我固孱弱躯，久服章甫冠。世间纷扰徒，如何学神仙？为恐寿命促，汲汲求长年。中开龙虎鼎，烹锻日月魂；回复存一气，去入无穷门。日瞻九霄上，白鹤来翩翩；刚飚吹弗休，跬步不可前。迅景若流火，颠发白被肩；鬼啼丹台下，令人心鼻酸。禹书或饭牛，海风尝引船；嬴刘有遗辙，皎若明镜然。吾身无百年，先后终凋残；幸有一寸心，万世能长存。
    华龄事觞翰，志可移南山；学染血色丝，织成凤与鸾。如何中岁论，厌读仍厌观；岂为血气衰，恶此葩藻繁。至人抱太素，直溯羲皇前；一尘不可ネ，白玉为肺肝。方知始学谬，中夜发哀叹；瞟瞟夸毗子，反诮为迂顽。驱云驾飞涛，欲使归笔端；怜之不敢嗔，再拜相与言：床头有《周易》，时时宜细看。
    谁家有高楼，朱户凌云开；绮帐结流苏，众色何蕤蕤。朝庭舞赵女，夕宴歌吴姬；笳箫杂琴瑟，其音怆以悲。自谓永世乐，千秋长若期；岂知旋踵间，楼毁人亦随。荒烟压白草，寒づ向人啼。盛衰固不常，居安可忘危？感予夜不寐，冥冥起遐思；鹑衣坐西轩，浩然千古怀。
    我坐我不惮，我行我凄辛；我生七尺驱，不乐复何因。成童即穷经，岂因堕白纷；为是动中怀，有泪沾衣襟。犬马齿未衰，但当日加勤；一息能契道，何须浪云云。年当四五十，所愧在无闻；于此苟无忧，可复名为人？是非姑置之，取琴弹秋云；琴中有至和，忘悲以欢忻；所伤至已乖，何能鬯吾神。
    戴诗云：结庐在穷巷，艺藿仍种葵；谓将究安宅，何意逢乱离。三年去复还，邻室无一遗；我屋虽仅存，藿悴葵亦衰。海田既遭变，井邑还日非；扶杖一行游，历览多所悲。本不居市廛，悔之将何追？庭前两奇树，常有好容色；年年遇雪霜，谁谓寒当易。道丧涉千载，亲友谊日薄；既贵乃忘贱，岁晏孰堪托？厌此里中居，行行至徐国；不见新相知，惟闻古时迹。古有延陵子，施恩死逾博；一朝协心许，宝剑非所惜；此事难再逢，吾行复何适？
    辞家独行迈，捐躯远从戎；已谓勋可建，如何志无终？主将东南征，桓桓震群雄；苟秉先登羽，即定一举功。自非陈力徒，亦可备折冲；制胜两楹内，设奇尊俎中。兽尚惮为牺，人岂昧藏弓；况复已多贤，何能奋薄躬。
    东州有一士，与世亦殊伦；借问何所殊？守贱与安贫。好爵吾不贵，至宝吾不珍；聘币照闾里，视之若浮云。灌木荒绕舍，薛萝深拥门；岂忘其靡丽，苟得非所欣。举世少知者，我独慕其人；时时往见之，聊用莹心神。愿言携壶酌，长与尔为邻。
    穷居寡人力，绕屋荒草莽；纷纷集鸟雀，寂寂绝轮鞅。病夫亦何为，呼儿具藤杖；时复林野中，披榛独来往。田父荷锄至，相与饮真赏；宁细雨露深，但说桑麻长；人生适意尔，何事蹈时纲。
    少小秉微尚，游心在六经；冉冉年岁迟，乃与尘事冥。入秋多佳日，何以陶我情；园蔬亲可摘，新谷亦既升；命室酿美酒，一壶聊复倾；儿女戏我侧，亲戚还合并。此事已云乐，吾生岂无成；俯仰百年内，忽如流如（下缺一页）
    ○对句有本
    （有题无文）
    ○雁来红
    （首段缺）
    “家，飞琼扶上紫香车；玉簪坠地无人拾，化作东南第一花。”又黄鲁直《题水仙》亦是此意：“凌波仙子生尘袜，波上盈盈步微月；被谁招此断肠魂，种作寒花寄愁绝。”然三诗同一机轴，工巧略异。
    ○状元诗谶
    黎状元淳，初膺乡荐至京师，将礼部会试时，盘礴间，闻酒楼上有妇人唤其名，举头观之，则角妓也，乃知为同辈所啐。于是登楼吟曰：“千里邀游赴帝京，忽闻楼上唤黎淳；状元自是天生定，先遣嫦娥报我名。”已而果然。
    ○白鹇驾象歌行
    唐有舞马，禄山使舞不就而戮之。昭宗时又有猿，赐以绯衣，谓之猴部头；朱温既篡，引坐侧，猿忽掷号裂衣，温叱杀之。此世皆知也。若宋亡崖山时，有白鹇见幼主崩，哀鸣踯躅，竟坠水死。元有驾象，太祖登极，不肯拜跪，竟死殳下。国初林卿子羽有《义象行》。弘治间，主事张廷实有《白鹇歌》。呜呼！可以人而不如鸟、舞马、绯猿？
    亦有《伍象行》云：“有象有象来大都，大江欲渡心咨且；诱之既渡献天子，拜跪不与众象俱。象奴劝之拜，怒鼻触象奴；赐酒不肯饮，哺之亦不堋Ｒ偃皇日受饥渴，俯首垂泪愤且吁。天子命杀之，众官束手莫敢屠；侍卫传宣呼壮士，被甲各执丈二殳；象战久不克，兵捷象乃殂。忆昔君王每巡幸，象当法驾行天衢；珊瑚错落明月珠，被服美锦红毡毹；紫泥函封载玉玺，万乐争拥群龙趋。玉玺归沙漠，龙亦归鼎湖；所以老象心，南来誓死骨为枯。嗟尔食禄人，空负七尺躯；高高白玉堂，赫赫黄金符，伊昔轩冕今泥涂。嗟尔食禄人，不若饭豆刍；象何洁？尔何污？天子垂衣治万世，俾全象德行天诛。呜呼象兮古所无！呜呼象兮古所无！”
    《白鹇歌》云：“君不见泸南秦吉了，饿死不首蛮夷邱；又不见唐家孙供奉，奋跳欲断朱三喉。嗟尔白鹇急主难，委质翻配三忠俦。忆昔海黄雾四塞，天狗如雷堕东北；三辰鏖战日无辉，伏尸百里海尽赤；六军披靡可奈何，云从飞龙赴碧波。白鹇笼中起踯躅，恨不握剑挥长戈；剑欲断参政首，戈欲钅属绝宣慰豆；请回飞龙驾云车，直抵中原挥一帚。皇天不祚赵孤儿，白日不照吾心悲；耸身直翅轻一掷，竟与金笼饱鲸鲵。呜呼白鹇乃羽族，报主恩义何其笃！如何厕中拉胁奴，禽兽之心人面目；太仓饱士多如林，算来何如豢此禽。羽衣缟裳夺霜雪，忠肝义胆鸾凤音；只今茫茫海天角，魂逐三忠戏冥漠；千秋化作精卫翔，悲鸣直待沧溟涸。”
    ○对联
    史部许尚书赞，乃尊亦吏部尚书，己先为户部尚书；兄诏，亦尝为南户部尚书也。吾友俞子木为作一对云：“父冢宰，子冢宰，秉一代之铨衡；兄司徒，弟司徒，总两京之会计。”又友陈敏之木，天台人也，受徽州歙县训导，书一联于衙曰：“四万八千丈山中仙客，三百六十重滩上闲官。”一则不可移易，则天生切对。
    ○人影诗词
    尝闻近时有《咏人影》一诗，脍炙人口，予意佳固佳矣，然格律卑下，不免有沾皮带骨之诮。昨读《词学筌蹄》，有杨樵云一词，尤佳也，今并录之于稿，以见人才之高下如此。诗云：“不言不语过平生，步步相随似有情；长向灯前同静坐，每于月下共闲行。昨朝离去天将暝，今日归来雨又晴；最是行藏堪爱处，显身须要待时明。”词云：“只道空烟，又疑流水，依依却是行云。了然相对，又是梦纷纷。半面春风图画，黄金在，难铸昭君。溪桥断，梅花晴雪，端的白三分。真真难唤醒，本年抽藕，织得榴裙。甚徘徊窥镜，交翼鸾文，一片飞花来去。并刀快，剪取晴纹，无情处，分明着眼，强半带春醺。”
    ○沈明德诗
    弘治初，杭庠生沈明德宣，嗜酒能文，尤工于诗画，萧散不羁，视功名如敝屣也，一时当道重之。尝以课试不完，董学宪副吴原明因其疏于经学，且重听，命赋耳聋诗，且限韵焉，因草书耳聋二字于水板。沈望见耳脚带长，以为打字也，亟奔去；复召，喻以作诗。遂口占云：“红尘飞满旧青衫，贫病年来笑更兼；四十无闻聋亦顺，半生多事老何堪。山蝉一任鸣方歇，穴蚁从教斗飞酣；兀坐无言心似水，对人袖手倦清淡。”后应贡授安庆府学训导，以内艰起复之说，竟（以下缺一页）
    ○常诗忘作者
    （有题无文）
    ○吕洞宾诗
    （有题无文）
    ○吕文互见
    （首段缺）
    能之已千之。《音初》曰：“闻其声而知其风，察其风而知其志，观其志而知其德。”孟子曰：“见其礼而知其政，闻其乐而知其德。”《用众》曰：“戎人生乎戎，长乎戎，而戎言。”孟子曰：“楚大夫欲其子之齐语也，使齐人传之。”此吕氏本前人语也。《本生》曰：“万人操弓其射其一招，招无不中。”刘子期论曰：“万人弯弧以向一鹄，鹄能无中乎？”《尽数》曰：“以汤止沸，沸愈不止，去其火则止矣。”董子曰：“扬汤止沸，不如釜底去薪。”又曰：“父不能传之于子，臣不能入之于君。”韩子曰：“使道而可传，则人孰不传之于其子；使道而可献，则人孰不献之于其君。”此后人本吕氏语也。
    ○三诗一格
    真元间，诗人裴交泰《长门怨》绝句云：“自闭长门经几秋，罗衣湿透泪还流；一种峨嵋明月夜，南宫歌吹北宫愁。”后章孝标《对月》诗云：“长安一夜千家月，几处笙歌几处愁”，至于李商隐《龙池》诗云：“夜半宴归宫漏水，薛王沉醉寿王醒”，题意不同，而俱一格也。
    ○伊尹六就汤
    孟子曰：“五就汤、五就桀者，伊尹也。”五就之事，固不可考，苟以轲书为实录，则于汤不止五就，其实六也。盖伊尹之就桀者，汤进之也；则是先就汤，后就桀，反复者五；然后相汤而代之，此则其六就也。若言五就汤，则四就桀矣。孟子皆云五者，盖不言其终竟伐桀之一就耳。柳子厚伊尹《五就桀赞》，细观之，亦自可见，恐未能尽，复图于左。此盖伊尹出处之大节，不可苟也。
    ○杜律虞注差处
    予尝读杜诗《秋兴八首》，虞注之谬者半焉，似皆穿凿，随正注下，今录之于稿。
    玉露凋伤枫树林，巫山巫峡气萧森；江间波浪兼天涌，塞上风云接地阴。丛菊两开他日泪，孤舟一系故园心；寒衣处处催刀尺，白帝城高急暮砧。
    虞注：公因感此而自叹留夔州已经两秋，故云丛菊之开，昔我尝感而挥泪矣；然下峡孤舟，则犹滞此，一系我故园之心也；“他日”言向日，“一系”言始终心在故园而身滞舟中，系身即所以系心也。
    愚意：公居蜀，见秋来江山之景，如此萧森，则不胜其可悲，故计其岁月，则已见菊开两度；而他日见之，感物思旧，亦必堕泪矣。今孤舟一系于此，不可以去，而故园则在心中矣，其不堪何如哉！中四句正指江山二字事，旧注似失其意。
    夔府孤城落日斜，每依北斗望京华；听猿实下三声泪，奉使虚随八月槎。画省香炉违伏枕，山楼粉堞隐悲笳；请看石上藤萝月，已映洲前芦荻花。
    虞注：尝闻峡中猿啼三声，客泪自堕；今我在此，则实闻之而下泪矣。尝闻张骞八月乘槎奉使，今秋我不得归，则八月乘槎之事或虚矣。我虽检校工部员外郎，而与尚书入直之香炉相违远者，以病之故；但闻此城楼之上，雉堞之间，笳声隐隐，为可悲也。不特此耳，适间方见日斜，即今请看石上之月，已映荻花而明；光阴代禅，如此其速，岂不尤可惜哉。
    愚意：公自南而望北，当作南斗峡中猿甚哀听，其啼时真实，可以三声而下泪。张骞穷河源，作奉使乘槎至蜀；今我无故而至蜀，则我之奉使也，亦虚随骞八月之槎耳。昔也画省香炉相从入直，今相违而伏枕于此，但闻山城楼上之粉堞隐藏悲笳而已。两句皆在望字上来也，末二句是照前落日时已望京华，而石上藤萝之月，犹在望也。常自乘凉，今倏尔已映于洲渚芦荻之花，秋气萧瑟，通篇悲惋，实虚违隐，又是篇中之目。
    瞿塘峡口曲江头，万里风烟接素秋；花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥；回首可怜歌舞地，秦中自古帝王州。
    虞注：明皇友爱五王，尝自宫中穿夹城，至花萼相辉楼同寝，故云通御气也。芙蓉苑又近曲江，乃天子游幸之地，而关中数乱，故云入边愁中。又言花萼楼中之帘柱，皆盘黄鹄宛转之形，珠则织，绣则画也；苑外江中，御舟常惊白鸥飞起，以锦缆牙樯之华彩也。若此皆歌舞之地，今则焚荡残毁，令人回首良可怜惜也。然神京地里，又在秦中，终非天下所能及也，我安得而不思归耶？
    愚意：明皇友爱，起花萼相辉之楼，穿夹城以幸其上；通御气，通天子之气也。而内一不修，纳寿王之妃，召禄山之祸。渔阳报至，则芙蓉苑游幸之地，忽已入边塞之愁矣。此二句一意直下。公在蜀故，因及幸蜀之萌其初也，楼上何所有，则珠帘绣柱，围绕焚香之金鹤；苑中何所有，则锦缆牙樯，惊起在水之白鸥。今而豪华荡尽，回首可怜，不知此秦中乃自古帝王之都，可不保其基业哉？旧注不知其旨意之所在，而黄鹄、白鸥之解，尤为穿凿。
    昆明池水汉时功，武帝旌旗在眼中；织女机丝虚夜日，石鲸鳞甲动秋风。波漂菰米沉云墨，露冷莲房坠粉红；关塞极天唯鸟道，江湖满地一渔翁。
    虞注：乃谓剑关、秦塞，造天之高，惟一鸟道，所以不易还，以见此池之景；唯顺流下峡，则江湖满地，任我渔翁之漂泊，亦岂不令人感叹乎。
    愚意：中四句在眼中之物也，今日不修武之备，徒见“虚夜月”、“动秋风”而已；菰米沉云，莲房坠粉，感叹深矣；关塞极天之高，唯飞鸟往来，人不得而至之；而江湖满地，俱有兵戈，只我若一渔翁而已，何不归依耶？“唯”字一字，正见深惜长安之意。旧注牵强，反失本旨。
    ○东坡两韵律诗
    《清波杂志》载：东坡留题南康寺重湖轩诗曰：“八月渡重湖，萧条万象疏；秋风片帆急，暮霭一山孤。许国心犹在，康时术已虚；岷峨千万里，投老得归无。”苏自以律诗可用两韵，引李诚之《送唐子方》两押山难字为证，今人遂为口实。予以坡诗必信手涂抹，而僧特宝这，故言如此，未必当时有跋也。苟如僧言只漏无字，庶几可耳；况此又非古韵，若李诗既是律矣，岂可两押韵耶？若曹植《七哀诗》，有徊、泥、谐、依四韵，王粲有攀、原、安三韵，子美《夔府咏怀》排律，重用缠、船、弦字，退之《咏笋》，重用根字皆有之；若律则不然也。
    ●卷三十六?诗文类
    ○岳庙
    宋岳武穆王祠，天下有五：在鄂者，乃王开国之地；在杭者，王墓之地；在汤阴者，父母之乡；赣者，立功之地；而朱仙镇者，功之极而愤之所不能忘；皆著祀典，报王亦宜。今其录，乃吾友汪仲、苏子卿所编，心亦劳矣。近为当道所刻，惜去其诗文将半；予有一跋，亦在逐中。今并赘于此。尝考王少狂饮，帝戒而遂绝。较之终曹瞒而不谈兵者，一忠一奸，薰莸判也。王刻像行温冫青礼，平居布素，死之日无余赀，其与绝裾穷奢者何如？好色人情也，故至死弗克断虞姬；王能却交欢之名姝，勇殊过之；死后有武昌老妪之哭，足可比方孔明也。夫为将而具五善足矣，王之行圣人之道，大贤以上事也，岂特忠哉！列古名将有余论矣，冤盖非一日也。
    ○芙蓉诗
    予名生员，不出应试有年矣。嘉靖甲申，将游南都，有事于学宫，适值叶教谕相新至，召而言曰：“汝能作诗则行，否则当受吾教，不许也。”遂指亭前芙蓉为题，予书一绝呈之：“名花不斗艳阳妆，自向儒宫醉晚阳；莫道秋容颜色淡，野梅凌雪有天香。”叶知有为，故意复曰：“我欲题折枝者。”予不得已，愤而口占：“天香国色美丰姿，只是西风纷怪Γ唤袢毡秋人见汝，有何奇句动吾师。”叶笑而放之。逾二年，乃于素题芙蓉扇面，偶感前事，书曰：“莫向芙蓉怨不平，风尘从古困儒生；当年错怪淮阴少，自是王孙未有名。”他日乃父见之，谓予曰：“汝尚记忆前事耶？”予曰：“非也，亦偶然耳。”因出酒命酌，痛欣而罢。
    ○寿诗
    杭刘菊庄泰，成化癸已六月，适当六十，同时诗人皆以诗祝。今并录之于左，以俟后人观览，庶知一时人物之文学也。
    自寿云：“落落乾坤六十翁，苍颜宁复旧时红？搜罗经史有余力，补报君亲无寸功。舌在未应鸠计拙，眼国浑觉马群空；藕花池槛新凉好，且对妻孥试碧筒。”
    友人甬东徐叔勉恕以诗祝云：“隐君志高尚，今代巢与由；种菊满篱下，啸傲天地秋。一壶时复醉，此外非所求；双鬓飒已白，伛指甲子周。大块假以文，慨然法前修；君寿不可量，浩浩沧海流。但固金石操，毋为身后忧。”
    勾章沃昌言昌云：“玄圃千年桃已熟，摇摇珠树浓阴绿；紫绡旖旎散晴云，翠馆参差咽寒玉。芙蓉画屏清昼长，博山初试麒麟香；一声白鹤南飞翔，追逐神仙争颉颃。东道主人茂陵客，金缕琼觞荐瑶席；碧栏十二藕风凉，岁岁酣歌乐无极。”
    天台谢仲昭昭云：“火龙呵云成五色，轻绡剪出秋蝉翼；凉飚荡暑天沉沉，南极回光射东壁。菊庄老人诗中豪，飘飘不是红尘客；燃藜久羡刘更生，博学远过扬执戟。瑶池昨夜来青禽，殷勤为报群仙临；红麟擘脯玉丝脆，紫檀鸹鸾鹇深。薰弦不弹供奉曲，横笛交奏双龙音；鸟疾兔懒日月缓，定应为子留光阴。”
    江阴卞华伯荣云：“碧空无云见秋毫，寿星光与文星高；菊庄行年今六十，胸蟠万卷一布袍。门生如云上堂贺，鸟程远致玉兔醪；碧筒倒注若吞海，荐以雪藕兼冰桃。后五百岁摩金狄，世同蓟子谁同曹？天光老眼不错视，长生特地留诗豪。”
    济南陶希文元素云：“六十方称寿，神完气亦完；少陵诗价重，太白酒觞宽。紫曳藤枝杖，班裁笋箨冠；愿君为砥柱，学海障狂澜。”
    吴兴张子静渊云：“春秋六十老斯文，名重东南独出群；照夜青藜天使下，延年丹药地仙分。才高鹦鹉锋难敌，脸晕桃花酒易醺；愿作湖山风月主，一巾白发任纷纷。”
    郡人张天锡锡云：“德化于今诗亦化，收拾声名老林下；杯邀明月岂为宾，天与清风岂须价。庄前种满南阳菊，饮泉采花亦自足；人间薏苡假明珠，真有金钱万万斛。一周花甲等闲过，沧桑几阅人海波；耳顺何须更加洗，倚栏闲听濯缨歌。”
    沈惟远宁云：“花甲循环喜一周，ダ春Ｎ萦痔沓铮话肷旷达陶元亮，八句风流秦少游。香袅碧云浮绮席，酒摇红浪溢金瓯；愿祈寿算冈陵固，与子湖山共倡酬。”
    莫仲宵以疲骸耙瓶满贮洞庭春，数为先生庆六旬；寿域天开周甲子，文章夜现烛星辰。清新珠玉今诗伯，潇洒衣冠古逸民；昭代由来重儒术，白头行看载蒲轮。”
    马廷简迪云：“目如岩电貌如童，独步词坛气尚雄；圣仰宣尼方耳顺，贤希伯玉已心融，青藜灯下书频校，黄菊樽前酒不空；天意未容夫子老，要传诗法擅江东。”
    刘邦彦英云：“大隐居城市，声光不可韬；英灵钟间气，论议迈时髦。诗得阴、何细，骚兼屈、宋豪；百编同雅健，一字重华褒。妙趣江山助，狂歌鬼魅逃；霜空飞俊鹘，尘匣出豪曹。音古薰弦奏，才长雪茧缲；寻僧未入社，对客懒题糕。访古登云峤，怀人隔海涛，乾坤客傲睨，风月属游遨。夜阁青藜火，秋园白苎袍；襟期时自负，老节老弥操。短屐闲招鹤，长竿欲钓鳌；不知双鬓改，只为寸心劳。有子能临帖，无官岂梦刀；菊庄聊寄寓，花甲忽周遭。广颡非凡相，长眉是寿毫；安期初馈枣，方朔预偷桃。正好传餐玉，毋烦论伐毛；人材何落落，岁月自滔滔。乐矣居清世，陶然付浊醪，斯文端有相，南极一星高。”
    陆士称昂云：“秀钟灵气应长庚，白发卿贤独老成；惊世才名莲并瑞，出尘丰度鹤同清。重烦海客分桃实，几约山翁泛菊英；华诞喜闻周甲子，颂歌叨厕鲁诸生。”陆有私抄诗话一册，载寿诗尚多也。
    ○水上打一棒
    正统间，处州叶宗刘谋逆。杭点民兵，有生员之父亦在点中，其子往诉于府，府主不为之理。拂衣而出，自言“水上打一棒”，盖以俗云空无用也。府主闻其言而不知其情，只以恶语嘲之，即唤转询焉，生员直告其故。遂曰：“汝能赋此，当免其役耳。”因口占曰：“丈七琅驼缺塘鳎一声惊破楚天秋；千条素练开还合，万颗明珠散复收。鸥鹭尽飞红蓼岸，鸳鸯齐起白苹洲；想应此处无鱼钩，起网收纶别下钓。”守遂除之。
    ○伯厚不知诗
    宋韩持国《咏雪》诗云：“衣上六花飞不好，亩间盈尽是吾心；保由更得齐民暖，恨不偏于宿麦深。”宋王伯厚以为雪诗无出其右。予以此真村学究之诗也，俗云宋头巾耳；而王伯厚不知诗，亦可知矣。此但取其有忧国爱民之意，岂诗也哉。又伯厚取朱新仲《咏昭君》诗于《困学纪闻》中云：“当时夫死若求归，凛然义动单于府；不知出此肯随俗，颜色如花心粪土。”噫！此伯厚亦不善论而取之也；使昭君知此，不待其单于死而请也，亦不必其请而自尽矣。
    ○庐山高明妃曲
    《石林诗话》云：欧阳辞笳伦雍袷槟宋獭堵山高》、《明妃曲》藏于家，以公平日自喜此三诗也。尝被酒语丛唬何崾《庐山高》，今人莫能为，惟李白能之；《明妃曲》后篇，太白不能为，惟杜子美能之；前篇则子美亦不能也。”及观《名臣言行录》又云：公谓人曰《庐山高》惟韩愈可及，《琵琶前引》，韩愈不可及，杜甫可及；后引，李白不可及，杜甫可及。其与《石林》所记不同。予论《庐山高》全似太白，前引类杜，后引类韩，当以《石林》所记为是。但欧公自不当谓前引则子美亦不能此，或茨斯美乃翁之辞，抑梦得误纪之耶？若《名臣录》所纪《庐山高》，岂似韩耶？二引既不拟李，又杂太白之名，何也？此必其传闻也。
    ○吴贾相报祭文
    吴潜，号履斋，宋理宗朝相也。贾似道入相，令言官劾吴，安置循州，又令循守刘宗申毒死履斋。似道后亦贬循州，宰执陈宜中等咸欲置贾于死，令郑虎臣押送至漳之木绵庵，而为虎臣锤死之。漳守赵介如，乃贾之门人，时为祭殓文曰：“履斋死循，死于宗申；先生死闽，死于虎臣。天乎人乎？莫得而询。”有余不尽之意至矣，至矣。然二事之详，见《山房随笔》、《武林纪事》，但《随笔》祭文缺后二句，而宋史以吴为预知风雷作而死，亦非也。盖吴作辞世诗时，空中偶然雷震耳。
    ○义鸟
    《闻见录》载：关中商人得能言鹦鹉于陇山，爱而食之甚勤。偶事下狱，归时叹恨不已。鹦鹉曰：“郎在狱数日，已不堪：鹦鹉遭闭累年，奈何？”商遂感而放之。后商同辈有过陇山者，鹦鹉必于林问曰：“郎无恙，幸寄声，幸寄声。”又金时安抚使田琢，少从军塞外，居有双燕为巢，士人欲捕之，田曲全护。一日，飞止坐隅，都无惊畏，巧语移时不去。田思明日秋社，燕当归矣，此殆为留别言耶？因作诗赠云：“几年塞外历崎危，谁谓乌衣亦此飞；朝向芦陂知有焉，暮投第舍重相依。君怜我处频迎语，我忆君时不掩扉；明日西风悲鼓角，君应先去我何归。”遂细书为蜡丸系其足。后八年，田为潞州判官，此燕飞鸣公廨，来止砚屏，田谛视，即前燕也，蜡丸尚在。遂画图作序，一时名人皆有诗赋。呜呼！禽鸟微物，一加爱养，遂致不舍；士之负义背恩，曾二鸟之不如！昔人叹“古道益远交情停朝欢暮怨云迁移。”予亦感而笔之也。
    ○巴西
    山谷《怀荆公再次西太乙宫韵》之诗第二首云：“啜羹不如放海乐羊终愧巴西；欲问老翁归处，帝乡无路云迷。”任天社解山谷之意，谓惠卿之忍，正如乐羊；荆公之过，与巴西同。又言：末句神宗崩，公亦薨，从其在天，非谗邪所能间。予观山谷所和四诗，皆指荆公，不若东坡之和之妙也。此首以惠卿比乐羊固可，而以秦西巴拟荆公，恐为不当。荆公直刻拗耳，岂仁也哉。任复谓谗邪不能间，亦益山谷不善之意。山谷或止以帝乡之路，云亦不迷也。《艺苑雌黄》又为山谷解倒用西巴，引退之差参、珑玲为证。予意虚字倒用，尚可理推；至于人名，恐未稳也。山谷此诗，只是有病。
    ○诗句重用
    唐人许浑，常将己诗重用，此虽一病。夫岂不能再作，固欲如是耶？第可意句遂不复改耳，但有可用不可用处，自当慎之也。今录出数联以明之，庶便检阅，亦足使人易知也。如《京口寄友人》用“一樽酒尽青山暮，千里书回碧树秋”为颈联矣，至《郊园秋日寄洛中故人》，复用二句为颔联，皆寄人者也。又如《呈部少府巡涝》有“江村夜涨浮天水，泽国秋生动地风”。《汉水伤稼》亦用此二句，皆因水也，此则可以同用。至于《送僧归桂州灵岩寺》云：“楚客送僧归桂阳，海门帆势极潇湘，碧云千里暮愁合，白雪一馨春思长。”他日《和浙西从事刘三复送僧南归》，亦用此四句，但以“桂阳”易“故乡”字。予以浙西复南去，恐不可用潇湘耶。至以“蜂蜜”对“香”，“访戴”对“依刘”处极多，似亦不切。若王湾《江南意》二联俱同，但易首尾，此即其可意句而不复改也。
    ○因诗得偶
    国初王旬字子宣，作《宫词》有云：“南风吹断采莲歌，夜雨新添太液波；水殿云廊三十六，不知何处晚凉多。”仁和解元俞友仁见而悦曰：“此其得意句。”遂以妹妻之。此与宋赵德麟二十八字诗句，事意俱同也。
    ○俞徐辞荐
    富阳俞膺字古章，肥<昏辶>邱园，名闻湖海，宦游于浙者，必得其文为美。正统间，藩臬诸公先后封章荐举，不起。吴和州亦尝荐之，先生以诗辞云“青云有路念衤弟袍，迢递和州荐剡劳；下乘难追千里马，虚名恐误九方皋。嵇康自信趋时懒，少室谁云索价高；总使阳和动邹律，秋风双鬓已萧骚。”又同时宁波徐恕字勉仁亦以文鸣，不膺国召，后家吾杭，有《艺说》，譬喻为学甚悉，今忘之也。予尝谓俞诗徐文，近亦有之；而人品或无二子也。故当时有“富阳俞、甬东徐，翩翩文彩双明珠”之誉，予故表而出之。
    ○魏赵老态诗
    魏骥，浙江绍兴萧山人，正统初为司训，瞿然若不胜衣者。一日，会酒友家，座有柳庄先生，因相曰：“公异日必至极品。”众皆掩口，自亦以袁讽之也。后因教导有功，渐升至少卿，直抵吏部尚书。然质直而好吟，不以工拙为计，《老态》一诗，至今传之人口，以其鄙而谑也。诗云：“渐觉年来老病磨，两肩酸痛脊梁跎；耳聋眼暗牙根蛀，腿软腰疼鼻泪多。脏毒头疯时又举，痔疮疝气不能和；更兼酒积微微发，三岁孩童长若何。”予尝又闻赵松雪《老态》一诗，则视此超出九天矣，然亦不见集中，今录出之。诗云：“老态年来日日添，黑花飞眼雪生髯；扶衰每藉过眉杖，食肉先寻剔齿签。右臂拘挛巾不裹，中肠惨戚泪常淹；移床独就南荣坐，畏冷思亲爱日檐。”非身处老境，不能言之如此真切。悲夫！
    ○燕子楼
    燕子楼盼盼之事，人皆知也；而《燕子楼集》，人未知也；知其集者，或未见其诗也；见其诗者，或未知盼盼之终故；予少见陈彦升诗之起结云：“仆射新阡狐兔游，侍儿犹在水边头；乐天才思如春雨，断送残花一夜休。”不知何谓“水边”与“乐天”之意，今始知楼在徐州西北水浒，至今犹有迹焉。盼盼念建封而不下楼者十年，乐天赠诗曰：“黄金不惜买蛾眉，拣得如花四五枝；歌舞教成心力尽，一朝身去不相随。”盼盼读之，悲泣曰：“自公薨，妾非不能死，恐百载之后，以我公重色，有从死之妾，是玷我公清范也。所以偷生耳。”乃和白公诗云：“自守空楼敛恨眉，形同春后牡丹枝；舍人不会人深意，讶道泉台不去随。”盼盼得诗后，怏怏旬日，不食而卒。临终但云：“儿童不识冲天物，谩把青泥污雪毫。”方知陈结之意。盼盼诗云：“楼上残灯伴晓霜，独眠人起合欢床；相思一夜情多少，地角天涯不是长。”又云：“北邙松柏锁愁烟，燕子楼人思悄然，自埋剑履歌尘散，红袖香消一十年。”皆如此类。予尝过其地，见燕飞鸣，有感赋诗曰：“燕子楼前燕子飞，旧巢还在主人非；楼中盼盼楼前燕，肯向他人楼上居。”盼盼不独钟情意气，且知义理，可谓妓妾中杰出者。姓关，或曰许。
    ○袁柳庄
    柳庄袁珙字廷玉，元菊村先生士元之子，自幼励精儒业，九流百氏之书，靡不涉究。尝游历湖海间，遇异僧别古崖于补陀洛伽山，一见而奇之，因授以相人之术，期珙必以术显。珙自是决人贵贱、寿夭、祸福、休咎，如指诸掌；凡求相者，听其语言，观其形象，然后断以吉凶，虽达贵人遇之不以礼，则拂袖而去。太宗在潜邸，遗使召见。珙凝神伫思，稽首而言曰：“殿下龙形凤姿，天广地阔，日丽中天，重瞳龙髯，二肘若肉印之状，实苍生真主也。”辞还，赐赍殊厚。越三年，上诞膺天怼Ｍ蚣钢暇，因感珙言之验，驿召至京，拜太常寺丞，遇以特礼。已而得请展省先茔，寿七十六，以疾卒。姚少师广孝尝赠诗云：“岸帻风流闪电眸，相形何似相心优；凌烟阁上丹青里，未必人人尽虎头。”此诗正似荀子所谓“相形不如论心”之义，此亦未必无为也。
    ○句意
    “有如此江”，盖言如此江水流而不返也；“将无同”，谓不同也；“将是”，乃晋人发语也，如渊明诗“将非遐龄具”是矣。
    ●卷三十七?诗文类
    ○杨眉庵
    国初吴下诗人称高、杨、张、徐。杨名基，字孟载，眉庵号也，家吴县天平山南。幼颖悟绝人，弱冠工文词，名动公卿。会稽杨廉夫相见，戏以所号铁笛为题，使其赋歌。对曰：“不惟能歌，尤且切效老铁体。”翌日，诚似。廉夫不觉自失曰：“吾意诗径荒，今老铁当让子一头地。”故当时有“老杨”、“小杨”之称。此事旧闻于人，未见其歌，其集亦少也，今获抄本，录歌以识。歌曰：“铁崖道人吹铁笛，宫徵含嚼太古音。一声吹破混沌窍，一声吹破天地心，一声吹开虎豹闼，彤庭跪献丹阵稹Ｎ示何以得此曲？妙谐律吕可以召阳而呼阴，都将春秋一百四十二年笔削手谱成，透天之窍价重双南金，掉头玉署不肯入，直入弁峰绝顶俯瞰东溟深。王纲正统著高论，唾彼传癖兼书淫；时人不识我不厌，会有使者徵球琳。具区下浸三万六千顷之白银浪，洞庭上立七十二朵之青瑶岑，莫邪老铁作龙吼，丹山凤舞江蛟吟。勖哉宗彦吾所钦，赤泉之盟犹可寻，更吹一声振我清白祖，大鸣盛世载赓阜财解愠南风琴。”
    ○孙侍儿
    孙侍儿，花将军婢也。将军名云，怀远人也，貌黑而骁勇绝人。癸已，谒太祖于濠，每单骑前行，所至辄克。尝遇盗数百，独战三日，皆擒杀之。庚子，守太平，伪汉陈友谅以舟师入寇，围太平，云率麾下三千余人，结阵迎战三日，城中乏食而陷。贼缚云急，云奋身大呼，缚尽解，起夺守者刀，杀五六人，骂曰：“虏非吾主敌也，曷不趋降！”贼怒碎云首，缚于舟樯，众射之，云至死骂贼不少变。
    云妻郜氏，云与伪汉战时，子炜方三岁，郜氏会家人泣曰：“城且破，吾夫必死之，吾必不独生；然不可使花氏无后，婴儿在，若等善抚育之。”郜闻云就擒，遂赴水死。侍儿孙氏瘗郜尸，抱儿走，为伪汉军所获。军中恶小儿啼，孙至九江，恐儿遇害，以簪珥属渔家妪育之。是年冬，王师伐伪汉，汉败。孙脱身至渔家，视儿在间渔人出，窃负以走，宿陶穴中；明日出江浒，僦舟以渡，遇反溃军还争舟，ㄏ孙氏及儿投之江，方出没波中，有断木至上流浮至，附之入芦渚中。渚中莲实，孙氏取啖儿凡七日，不死。忽夜半闻人语声，呼之，逢老父号雷老，告之故，与之偕行。明年辛丑二月，达上所，上闻云儿，即呼入见。孙氏泣抱儿拜上，上亦泣，置儿于膝曰：“此花云子，将种也。”命赐老父衣，老父已不见，追之无所得，众咸以为神。后乃授水军左卫指挥佥事。洪武七年，偕孙氏至太平，奉母郜氏夫人骸归，乃束草像父，加以衣冠，合葬开上元县南五十里水桥。太史宋景濂为其志，阁老李西涯作乐府以美花公。
    予意公固忠且勇矣，使无侍儿，则花氏绝，而一门忠义节孝亦泯没矣，因为长短句以美侍儿，以赘于乐府之后，因并录之。“花将军，身长八尺勇绝伦，从龙渡江江水浑，提剑跃马走平陆，敌兵不敢逼，主将不敢嗔，杀人如麻满川谷，遍体无一枪刀痕。太平城中三千人，楚贼十万势欲吞；将军怒呼缚尽绝，骂贼如狗狗不狺，穑头万箭集如猬，将军愿死不愿生作他人臣。郜夫人，赴水死，有妻不辱将军门。将军侍婢身姓孙，收尸葬母抱儿走，为贼俘虏随风尘，寄儿渔家属渔姥，死生已分归苍亍Ｔ羝缴砉榍远去，夜宿陶穴如生坟；乱兵争舟不得渡，堕水不死如有神；浮槎为舟莲为食，空中老父能知津；孙来抱儿达行在，哭声上彻天能闻。手摩膝置泣复叹，云汝不死犹儿存；儿年十五官万户，九原再拜君王恩。忠臣节妇古稀有，婴杵尚是男儿身，英灵在世竟不朽，下可为河岳，上可为星辰。君不见金华文章石室史，嗟我欲赋岂有笔力回千钧。”长短句云：“孙侍儿，花云婢，一朝城陷主人没，忍死流离全云嗣。全云嗣，鬼神呵护登天陛，袭主之爵显主志，血食太平千万世。嗟吁无侍儿，花之忠，郜之节，乱离之际几人白？谁言丈夫意气轻婢妾。”其事详见《功臣录》，但录中乙未克滁，志为甲午，当从志也。
    ○犭戎坐
    《石林燕语》曰：“犭戎坐不知始于何时，唐以前犹未施用。”不知子美已有诗《赠郑广文》云：“才名三十年，坐客寒无毡。”则暖坐唐已有之，安知不施于舆马也？
    ○咏物诗
    咏物之诗，即古赋物之体之变也，如荀子《蚕赋》、《箴赋》之类。说者以为起于唐末，如雍陶《鹭鸶》、郑谷《鹧鸪》，殊不知元、白已前，盖以有之，如子美《咏黑、白二鹰》之类是矣。宋、元以下，作者多矣。然其亲切有蕴者，亦足北方前人；格律虽卑，亦诗之一种也。谨录明人之诗数首于左，以启好事者。
    苏平《绣鞋》云：“几日深闺绣得成，着来便觉可人情；半湾罗袜凌波小，两瓣金莲落地轻。南陌踏青春有迹，西厢立月夜无声；扫花偶湿苍苔露，晒向窗前趁晚晴。”
    《豆腐》云：“传得淮南术最佳，皮肤褪尽见精华；一轮磨上流琼液，百沸汤中滚雪花。瓦缶浸来蟾有影，金刀剖破玉无瑕；个中滋味谁知得，多在僧家与道家。”
    胡斗南《双孔笛》云：“混沌难分浊与清，凿开空翠太分明；有声本自无声出，二气还从一气生。碧海夜寒龙并语，瑶台月白凤谐鸣；依稀黄鹤楼中听，吹落梅花雪满城。”
    《萍》云：“重重叠叠砌鱼鳞，根蒂浑无半寸深；偏为太阳遮水面，可容明月印波心。千层浪打依然聚，几阵风吹不肯沉；多少锦鳞藏叶底，教人无计下钩寻。”
    杨基《新柳》云：“浓如烟草淡如金，濯濯姿容袅袅阴；渐软已无憔翠色，未长先有别离心。风来东面知春浅，月到梢头觉夜深；惆怅隋宫千万树，淡烟疏雨正沉沉。”
    《春水》云：“溶溶漾漾欲平桥，知是巴山雪尽消；红雨落花来滚滚，绿烟芳草去迢迢。沅湘已没鸥边渡，湓浦新添鹬外潮；向晚渔郎走相报，大家齐上木兰桡。”
    戴九灵《插秧妇》云：“春袱蒙头作野汝，轻移莲步水云乡；裙翻蛱蝶随风舞，手学蜻蜓点水忙。紧束暖烟青满地，细分春雨绿成行；村歌欲和声难调，羞杀扬鞭马上郎。”
    夏元吉《人影》云：“不言不语过平生，步步相随似有情；长向灯前同静坐，每于月下共闲行。昨朝离去天将暝，今日归来雨又晴；最是行藏堪爱处，显身须要待时明。”
    沈彦博《纤手》云：“曾见花稍拣俏枝，宛如春笋露参差；金钗欲溜轻扶鬓，宝鉴重临淡扫眉。双送秋千扶索处，半揎罗袖赌阄时；香腮闷托闻嘶马，忙揭朱帘认阿谁？”
    朱静庵梅《花灯笼》云：“谬闹出巧玲珑，朵朵分明夺化工：薄暮高挑照归路，满街疏影月朦胧。”
    丁文焕《钉靴》云：“行过落花香啮齿，步回芳草软埋头。”惜忘其全首。
    ○金山诗
    “一宿金山寺，微茫水国分；僧归夜船月，龙出晓堂云。树影中流见，钟声两岸闻；因悲在城市，终日醉薰薰。”又“万古江心寺，金山名日新；天多剩得月，地少不生尘。橹过妨僧定，涛惊溅佛身；谁言张处士，题后更无人？”二诗乃唐人张佑、孙鲂者也，皆号绝唱。而《青琐集》尚以虽为警联，亦可移于南康之落星、永嘉之江心。予则以为首起既以言出金山，就可移彼，此谓无过中寻有过，亦刻矣。但孙诗似夸，则不当也；若以涛惊溅佛身言，山不应如此之低，此痴人前又不可说梦。第同时李翱亦有诗，而后四句全同孙句，不知当时何意向之若是？李云：“山载江心寺，鱼龙是四邻；楼台悬倒影，钟磬隔嚣尘。过橹妨僧梦，惊湍溅佛身；谁言题韵处，流响更无人。”此则可笑，两人反不知则未讥也。又闻本朝莆田黄谦，自来未闻有次张诗之韵者，彼独和之，且又不及，此尤可笑。若宋梅圣俞之“山形无地接，寺界与波分”。吴登之“花木江心地，楼台水面山”，亦可谓警句。
    ○理公岩牌
    周伯琦，元之饶人，工真草篆隶，而篆尤精也，元人无出其右，世行其《六书正伪》、《说文字原》。至正十六年，尝为吾浙参知政事，杭志失收；《元史》作十七年，讹也。寻除江浙行省左丞，然以十七年招谕张士诚，为其留用未拜。后士诚为武宁王缚见太祖，伯琦逮系于后，太祖问谁也？对曰：“元江浙行省参政周某。”帝曰：“元君寄汝一方重任，乃资贼乱耶？”遂与伪吴司徒吕伯升同弃市。《剪胜旧闻》又云：“醉以三日，酬其功而杀之。”《元史》又谓：“回鄱阳，寻卒。“恐皆非也。夫既为张用之久，张败可以逃耶，又何有功于国朝耶？
    昨与中书叶中夫游于飞来峰之阴，偶得其篆记一篇，攀萝附木，剔洗而录之，遂知飞峰石像之所出，亦可补抗志之所缺也。呜呼！自元季至今，殆二百年矣，一旦显世，亦数也哉。且笔法之妙，为周之最，意予既知，则拓者众也；今已少剥，或至损裂。则公之书又没于世，因记其事，并录其文于稿。文曰：“理公岩，晋高僧慧理师尝燕寂焉，在钱塘虎林山天竺招提之东南，玲珑幽邃，竹树芩蔚。至正九年，上人慧苣来居观堂，起废缉敝，爰开是岩，窈窕缭复，廓如堂皇，云涌雪积，发泄灵蕴。后七年，左丞绥宁杨公之弟元帅伯颜，清暇游憩，抉奇乐静，捐金庀工，载凿岩石，刻十佛，并补陀大士像，金碧炳赫，恍跻西士；冀徼福惠，寿我重亲，利我军旅，冰释氛汾，永奠方岳，岩之异胜，诞增于昔，为虎林之奇观，实苣公轨行精悫有以致之。居氓曰菩萨，盖非夸益。天竹和尚允若师腊，以八十与苣同志，征文示久，乃篆诸石。浙省参知政事番阳周伯琦伯温记并书”。
    ○薛暨
    唐伎薛涛，字洪度，八九岁知声律，其父一日坐亭中，指井梧示之曰：“庭除一梧桐，耸干入云中：”令涛续之，应声曰：“枝迎南北鸟，叶送往来风。”父愀然久之。父卒，韦皋镇蜀，召令侍酒赋诗，因入乐籍。元末，建安暨氏女，十岁能诗，人令赋《野花》云：“多情樵牧频簪髻，无主蜂莺任宿房。”识者知后不洁，此即涛父愀然之事，后皆果然。岂非诗言志而心之声地欤！然涛非暨比也，故元微之有诗赠云：“锦江腻滑峨眉秀，幻出文君与薛涛；言语巧偷鹦鹉舌，文章分得凤凰毛。纷纷词客皆停笔，个个公侯欲梦刀；别后相思隔烟水，菖薄花发五云高。”以此，则唐人重涛之才可知矣。有《洪度集》一卷行世。
    ○布袋佛
    五代僧贯休画弥勒佛，而宋坦坦居士赞曰：“即此布袋，非此布袋；不属圣凡，不立行解；几几腾腾，处处在在；柱杖挑来赐与君，天上人间更无外。”岳珂七岁亦有赞曰：“行也布袋，坐也布袋；放下布袋，何等自在。”二赞较之，岳诚神童之言，而坦坦者就本宗之道而云也。至闻我太祖私游一寺，亦见有题，其诗曰：“大千世界活茫茫，收拾都将一袋藏；毕竟有收还有散，放宽些子也何妨。”因尽诛僧。噫！此固借以喻当时之政之严，太露圭角，宜其受祸；苟以前之岳赞之意而微讽之，又何不可？
    ○诗句关乐
    古人经文一字不苟下，如鼓瑟吹笙，不是说鼓瑟又吹笙也，盖瑟之一音，古今以为难和，必吹笙以和之也。又若如埙如笙，古人比之兄弟之相和，夫他音岂皆不和，而独以埙笙言者？他音一音各为一节，惟埙、篪二音同为一节，盖同气也。大司马韩公邦奇，号为知乐，其言亦然。
    ○般若庵
    太平府般若庵，太祖既渡江，微行于庵，欲借一宿，僧异而问其爵里姓名，乃题诗于壁曰：“杀尽江南百万兵，腰间宝剑血犹腥；山僧不识英雄主，只顾哓哓问姓名。”后登极，闻诗已无有，旨钥僧至京，将杀之，既曰：“予诗何去之？”僧曰：“御制后，仅有吾故师四句在焉。”问曰：“何诗？”僧诵云：“御笔题诗不敢留，留时常恐鬼神悉；故将法水轻轻洗，尚有毫光射斗牛。”上笑释之。
    ○伪仙诗
    池州青羊宫石刻一律，嘉靖间都御史刘大漠所刻，其跋云：“是刻如雷电鬼神，变幻莫测，却又不失六书矩度，信非异人不能。九龙主人宜加呵护，若为飚车羽轮辇去，宁不或承之羞哉。”世传诗为陈抟所书也，其诗云：“仙境闲寻采药翁，草堂留语数宵同；虚传山下云深处，直与人间路不通。泉引藕花来洞口，月将松影过溪东；求名心在闲难遣，明日马蹄尘土中。”后款曰：“三清道丈玉皇举人太和子书。”以予论之，此好奇而未仕者为之也。观首云“仙境闲寻”，未又曰“求名心在闲难遣，明日马蹄尘土中”，仙尚有此言耶？况书名特神其号，尤可知矣。但字体异常，不知书者，随风传诵，若谓“不失六书矩度”数语，刘盖欲欺世人，不知世有识者，所笑多也。至如虚传来影数字，因传为此字未必真是也，拓之露丑，徒污纸墨，见者自能别之。
    ○桑犬二诗
    世传吾杭少保于公题桑曰：“一年一度伐枝柯，万木丛中苦最多；为国为民皆是汝，却教桃李听笙歌。”题犬曰：“护主有恩当食肉，却衔枯骨恼饥肠；于今多少闲狼虎，无益于民尽食羊。”意二诗不类于公本集之句，予问之先辈，则曰：闻有亲笔于某家，盖句虽俚而意则尚也，似其为人，或不经意而云者。若《手帕》、《蘑菰》之诗亦然。或曰：犬诗乃先正李时勉者。未知孰是。
    ○陈岳箕诗
    金陵士友某，一日召仙，得诗云：“风露凄凉雨过天，窗疏有月到床前；夜深不作红尘梦，注得《南华》四十篇。”又云：“强胡扰扰我提兵，血战中原恨未平；大厦已斜支一木，岂期长脚误苍生。”某请书名，则曰：“我二人，前陈抟，后岳飞；一仙游，一屈死。生死虽不同，然彼之清风，我之精忠，今日同归于不死矣。偶同过此。”某又问：“今秦桧亦托生否？”又书诗云：“自古奸忠同一死，奸忠死后各留名；奸忠总在斯文断，焉有来生与再生。”据此，虽非陈、岳二公，观其诗文明爽气健，且有理致，是亦文名之士欤？
    ○洪武书目
    痛三纲沦而九法攵，无以新耳目而示劝惩，首作《大诰》三编；欲戒后代人君臣民之愚痴，作《资世通训》；以礼乐不协于中，成书曰《大明集礼》；仿《周礼》而为治天下之宏纲，作诸司职掌曰《大明律》；曰《大明令》，所以立世法也；曰《洪武礼制》、曰《礼仪定式》，所以详世礼也；《清教录》，所以戒僧道也；《大明一统历》，所以钦天道也；定字义书曰《洪武正韵》，后以未当，命刘三吾重编，曰《韵会定正》；念农劳而命户部计田之数，以为文武俸数，作《省贪简要录》；见功臣器用逾制，命翰林院考汉、唐、宋封爵之数，编稽制录，编历代宗室诸王善恶者以类，曰《永鉴录》，后又有《昭鉴录》；编历代为臣善恶可以劝戒者，曰《世臣总录》；订正蔡氏书传，名曰《书传会选》；取大禹所叙、箕子所陈、有益治道者，作《洪范注》；纪天下道路者，书曰《寰宇通衢》载文武官属体统及签书案牌次第、军士月粮宿卫屯田者，曰《政要录》；自叙得之之艰难，与更胡俗书，曰《祖训录》；又欲贻孙谋以昭燕翼，成书曰《皇明祖训》；言丧服者曰《孝慈录》；取五经四书敬天忠君孝亲而成者，曰《精诚录》；集历代祭祀祥异感应可为鉴戒者，名曰《存心录》，编汉唐宋灾异应于臣下者，名曰《省躬录》；以致《道德》有注，《论语》有解，诸经、《元史》有纂。至哉王心！无一事不加之意也。创业之君，所以难欤。
    ○菊花诗
    《清暇录》载：黄巢下第，有《菊花》诗曰：“待到秋来九月八，我花开后百花杀；冲天香阵透长安，满城尽带黄金甲。”尝闻我太祖亦有《咏菊花》诗：“百花发，我不发；我若发，都骇杀。要与西风战一场，遍身穿就黄金甲。”人看二诗，彼此一意，成则为明，而败则为黄也。予则以“香气透长安”，不过欲窃据之意；“满城尽带甲”，扰乱一番也。巢之反，果在于秋天。兵败士诚、友谅，与得大都之日，皆在八九月西风起时，“穿金甲”岂非为帝耶？是乃二诗之谶耳。
    ○塔下陈
    弘治间，海宁塔下陈玉，善画山水。其父五十，忽欲读书，坐闭一室，昼夜不息者五年，遂成诗人。尝题《贾似道湖山图》云：“山上楼台湖上船，平章醉后懒朝天；羽书莫报樊城急，新得峨眉正少年。”意亦佳也。据此，人不用功耳。
    ●卷三十八?诗文类
    ○李杜
    古人论李杜无优劣，故退之云：“李杜文章在，光焰万丈长”，此在后世观之也。《玉屑》、《阳秋》皆轻议曰：杜岂白所能望耶？殊不知当观其彼此自言可知矣。杜言李曰：“世人皆欲杀，吾意独怜才”，“李白斗酒诗百篇”，“清新庾开府，俊逸鲍参军”，似皆重其才也；李言杜曰：“醉别复几日，登临遍池台；何临石门路，重有金樽开。”“饭颗山头逢杜甫，头戴笠子日卓午；为问因何太瘦生，只为从来作诗苦。”似不过平答而少讥之也。意当时李豪隽而才敏，杜质朴而才钝，相会若有低昂也，然则底于成也，同归于极焉。细而论之，则有一勉然，一自然之分耳。
    ○乐府
    予不知音律，故词亦不善。每见古人所作，有同名而异调者，有异名而同辞者，又有名同而句字可以增损者，莫知谓何也？后见元人周德清有《作词起例》一书，然后知当同当异者，自有数调；句字可以增损者，亦有数调。惜此书已少，又杂记于众词名中，一时检阅亦难也。今特录出，以便观览，庶使如予者可考焉。
    黄钟，双调，黄钟，越调，仙吕，正宫，仙吕，双调，仙吕，商调，中吕，越调，中吕，南吕，中吕，双调。已上名同而音律不同者。
    黄钟，红锦袍，彩楼春，双风翅，正宫，灵寿杖，伴读书，黑漆弩，六么遍，大石调，归塞北，卜金钱，催花乐，蒙童儿，小石调，青杏儿，仙吕，金盏儿，中吕红绣鞋，喜春来，朝天子，苏武持节，卖花声，南吕，一枝花，玄鹤鸣，采茶歌，草池春，阅金经，翠盘秋，双调，步步娇，银汉浮槎，落梅风，雁儿落，德胜令，水仙子，殿前欢，滴滴金，折桂令，汉江秋，荆山玉，捣练子，沽美酒，驸马还朝，挂玉钩，醉娘子，小拜门，慢金盏，拨不断，也不罗，越调，调笑令秃斯儿，寨儿令，三台印，商调，梧叶儿，般涉调，脸儿红，急曲子，耍孩儿已上名异而词调同者。
    正宫，端正好，货郎儿，煞尾，吕，混江龙，后庭花，青歌儿，南吕，草池春，鹌鹑儿，黄钟尾，中吕，双调，新水令，折桂令，梅花酒，尾声。已上句字不拘可以增损者。
    ○明唐诗人暗合
    国初王元章《书怀》、王子充《郡斋偶赋》，诗意相同而韵上差其二，句谓异矣。及读唐刘长卿《余干旅舍》与张籍《宿江上馆》诗，韵同意同，真可谓巧也，又皆奇作，特录于稿。
    元章诗云：“世情多曲折，客况自堪怜；听雨悉如海，怀人夜似年。草肥燕地马，花老蜀山鹃；冷淡无归计，苍苔满石田。”子充诗云：“宦况真萧索，虚斋足自眠；思亲怀爱日，阅史录疑年。白发生愁后，黄华立醉边；风流陶靖节，输尔早归田。”
    刘诗云：“摇落暮天迥，丹枫霜叶稀；孤城向水闭，独鸟背人飞。渡口月初上，邻家渔未归；乡心正欲绝，何处捣征衣。”张诗云：“楚驿南渡口，夜深来客稀；月明见潮上，江静觉鸥飞。旅宿今已远，此行殊示归；离家久无信，又听捣寒衣。”
    ○宋徽宗画诗
    夏忠靖公《咏徽庙黑竹》曰：“宝殿无心论治安，碧窗着意写琅停枝枝叶叶真潇洒，争奈金人不爱看。”此责徽宗之不君也。国初张来仪咏其《折枝桂》曰：“玉色官瓶出内家，天香浓浸月中葩；六宫总爱清凉好，不道金风卷翠华。”此责高宗之不子也。又忘其名姓者咏其《石榴》曰：“金风吹绽绛纱囊，零落宣和御墨香；犹喜树头霜露少，南枝有子殿秋光。”此言南渡得人，有惜之之意。然三诗皆有含蓄，后二诗琢句尤工。
    ○杨少卿诗
    天顺间，南京大理少卿宜兴场公复，每令家童于玄武湖ヂ取萍藻以食豚。海虞吴思庵讷，时握都察院章，以其密迹听事拒之。杨作小诗送云：“太平堤下后湖边，不是君家祖上田；数点浮萍容不得，如何肚里好撑船？”至今传为笑柄，鄙吴而予杨也。予以思庵诚宽大而不答，使当时即写此诗，易以己名，复送于杨，杨何颜哉？此正杨公代吴之作也，其与钻核较筹者何异哉？况后湖朝庭所禁。今人反以抑吴，岂以杨有能诗之名而然邪？
    ○祖述工拙
    东坡《洗儿》诗云：“人皆养子望聪明，我被聪明误一生；但愿生儿愚且鲁，无灾无难至公卿。”吾杭先辈瞿存斋宗吉一诗云：“自古文章厄命穷，聪明未必胜愚蒙；笔端花与胸中锦，赚得相如四壁空。”其意本东坡《洗儿》诗来，然自概不露圭角，似过东坡。又东坡《白发》诗云：“人见白发忧，我见白发喜；多少少年人，不见白发死。”昨见《说郛》载一诗，亦似过之：“劝君休镊鬓毛斑，鬓到斑时亦自难；多少朱门少年子，西风吹送北邙山。”又宋淮南阃帅夏贵降元后四年卒，有人赠诗云：“自古谁无死，惜公迟四年。问公今日死，何似四年前。”又有吊墓者云：“享年八十三，而不七十九；呜呼夏相公，万代名不朽。”此二诗亦虽本同一意，而辞意婉转深恳，又自各妙也。
    ○竿技诗
    《石林诗话》载晏元献题《竿技》诗，书于中书厅壁云：“百尺竿头袅袅身，足腾跟挂骇傍人；汉阴有叟君知否，抱瓮区区亦未贫。”荆公他日复书一诗于后云：“赐也能言未识真，误将心许汉阴人，桔槔俯仰何妨事，抱瓮区区老此身。”但记二诗，不言所以。予以二诗正见晏乃质实，而王好更张者也；二公心地，即此占知矣。又韩胄见弄傀儡为土偶负小儿者，名为迎春，使侄赋之，侄曰：“脚踏虚空手弄春，一人头上要安身；忽然线断儿童手，骨肉俱为陌上尘。”韩不久祸作。宋赵南仲以诛李全功，见忌于郑清臣，史揆每左右之，得留于朝。其后恢复事起，遂分委边面，赴镇之日，朝绅饯之，适有呈竿技者，曹赋诗云：“又被锣声催上竿，这番难似旧时难；劝君著脚须教稳，多少傍人冷眼看。”后师果败，皆诗谶也。然曹汉二首，其辞皆有晏意，但各用事不同；韩诗题虽非竿技，义则一也，然实得几间之情。惜不知名也，故并及之。
    ○ガ字四音
    ガ字，一则旰切，为赞；一才何切，为攒；一祖管切，为纂；一祖九切，为攒。今因萧何之封，读之者不同，各执以争是非，殊不知四音皆是。惟ガ字者，县属沛国，萧何初封之邑；赞字者，县属南阳，萧何子孙所封。二音可加于萧何，余非其宜，究而论之，又惟读蟛钭钟鹊币病
    ○掘冢歌
    《掘冢歌》，清江范德机作也。范以《闽州歌》并此皆为风俗所兴，而《闽州》者因得上闻，故著名史册。且为一代诗人，不知《掘冢歌》，则谬理太甚。歌云：“昨日旧冢掘，今朝新冢成；冢前两翁仲，送旧还迎新。旧魂未出新魂入，旧魂还对新魂泣；旧魂丁宁语新魂，好地不用多子孙。子孙绵绵如不绝，曾孙不掘玄孙掘。我今掘矣良可悲，不知君掘又何时。”据歌，“曾孙不掘玄孙掘”，则人决不用子孙，亦不用坟墓矣。予意换中二句数字可也，如曰“好地还用好子孙，子孙绵绵多顽劣；曾孙不掘玄孙掘”，斯义方妙。其《闽州歌》乃革男子绣文之弊者，予三十年前尝见其地绣文之妙，始知盖亦有所传云。
    ○吾子行诗
    吾杭吾子行，好古博学，尤精律吕，当时后世如赵子昂、宋景濂辈，无不称仰者。惜其死于非命，其著述亦多，诗则未尝闻也。予于旧杭志中得其二首，今录示人，则又惜死于无穷也。《柳枝词》云：“一径梨花过雨г，日华浮动碧丝帘；轩前插遍垂杨柳，看舞春风入画檐。”又《答沈尧道赠梨花》云：“山中折花摇白云，一枝赠我寒食春；薄帘隔晴不需卷，恐随蝴蝶飞成尘。”
    ○白沙诗
    世以陈白沙非知诗者，而《麓堂诗话》载其题崖山大忠祠之诗曰：“天王舟楫浮南海，大将旌旗仆北风；世乱英雄终死国，时来胡虏亦成功。身为左衽皆刘豫，志复中原有谢公；人众胜天非一日，西湖云掩岳王宫。”又以谓深知声律者，殊不知昔之所传，非今之所刻。盖今选解其诗者，只欲遵其道统，不复以词章为重，故于近体有蕴藉者不录，却以似禅而难通者往往录出，解以己意，人之见之，莫怪其为不知也。如“张帆海上回，帆挂铁桥树；惊起白虾蟆，跳上飞云去。”又曰：“半酣发浩歌，声光真朗彻；是身如虚空，乐矣生灭灭。”不知“虾蟆跳飞云”是何所喻？而“生灭灭”，又何所解？通本未可一二数也，反于外传只句中尽有诗句，如“仲尼不作周公梦，天下谁嗟吾道衰？”又曰：“一春花鸟篇章废，万里云霄羽翼孤”，何尝不佳？此选诗者之过，不思程、朱何尝不作近体，诚可笑也。大都白沙是任道豪杰，惜流于禅，若指刻集谓之诗教，恐亦难也。
    ●卷三十九?诗文类
    ○苏若兰织锦璇图诗
    幼闻秦窦滔之妻苏若兰有《织锦璇图》诗，言止八百，而诗可读数百首，予以此特假文逞技，殆《玉连环》、《锦缠枝》之类欤。又闻成化间，北海仇东之色界句分其图，成诗二百六十篇，心虽异而犹未信也。及见衍圣公藏本载唐则天氏记云，可读二百余篇；遂按图求之，止可初读数首而已。后见宋刻黄山谷序者云：杨文公读至五百余篇，题曰“千诗织就回文锦，如此阳台暮雨何？亦有英灵苏蕙子，只无悔过窦连波。”据是，可读千首矣。予惊且叹曰：“是何女子之慧哉！殆鬼工耶？抑仙才耶？古今才子亦有是思也耶？不可得而知也。”又二十年，复得一本，乃皇朝起宗和尚经禅之暇，纟由绎是篇，分为七图，一百四十七段，得三四五六七言之诗至三千七百首，星罗棋布，灿然明白。某王府从而刻之，并具读法，然其文之故典、人名、古诗、程语，丝纷网结，虽错杂联络，而音律畅协，反复成章也已；七言虽似牵强，而三四六言，宛若天成者多矣。呜呼！蔡琰、崔莺，不过一文妇耳，世传慕之，非以其行也。若兰史载烈女文无可匹，真天壤间之异人耳。每询士夫，图亦罕见，况知其事者乎。特序而志之于稿，略少抑扬，使他日读者亦默而识之也。
    ○夹城八景词
    吾杭市井，夹城巷口其一也。永乐间，其地有翰林侍讲王希范洪，号毅斋，一时学士推重之，朝廷亦尊宠焉，疾而赐药，卒也赐棺，惜四十二而终。尝以其地为八景，作《卜算子》八章。成化间，仁和教谕临川聂大年，亦有声当时者，又每题作《临江仙》一章，皆工致也，然王、聂二集少刻板，志收亦不全。今录于稿：
    孤月泛江秋，露下高城静，期着佳人夜不来，坐转霜梧影。吹彻紫鸾箫，宝篆烟消鼎，桂子飘香下广寒，银汉秋波冷。（夹城夜月）
    惊雪喷高崖，雷响青天晓，刚道吴胥驾海来，势压沧溟小。两岸是渔舟，泼乱飞春鸟，须言神鱼去不留，五色祥云绕。（陡门春涨）
    宿雨涨春流，晓日红千树，几度寻芳载酒来，自与春风遇。弱水与桃源，有路从教去，不见西湖柳万丝，满地飞风絮。（半道春红）
    斜日照疏帘，雨歇青山暮，白鸟鸣边一半开，香霭和烟度。楼上见平湖，影隔春林雾，吹断鸾箫兴未阑，月照芙蓉露。（西山晚翠）
    旭日照花林，莺转春风早，一片红云暖不开，无奈春声搅。乘兴且闲游，莫待韶华老，随意飞红点绿苔，休着家僮扫。（花圃啼鸾）
    积玉映空青，蓬岛人间近，珠树瑶花满眼开，缥缈仙台影。便欲跨青鸾，直上三山顶，鹤氅披云看下方，月白银河冷。（皋亭积雪）
    淅沥带秋遥两岸蒹葭响，何处渔舟螟未还，隔浦闻清唱。撩乱下枯槎，一夜苕溪涨，天目应添翠色重，回首看晴嶂。（江桥暮雨）
    绿竹绕清流，草舍人家远，几处牛羊晚下来，烟外闻鸣犬。禾稼满秋原，路向桑麻转，箫鼓从教乐社神，岁岁长相见。（白荡烟村）
    已上王词，后聂词也：
    万里碧霄云散尽，长天孤月流辉，城阴空阔柝声稀。试登高处望，露湿五铢衣。不见辽东华表鹤，人民昔是今非，惊鸟三匝正南飞。银河风露冷，骑得彩鸾归。（夹城夜月）
    西北城啡缣瓮，夜来春涨崩奔，惊涛拍岸撼昆仑。桃花三级浪，何处觅桃源。仿佛鸱夷乘白马，潮头日落云错，渎祗川后亦消魂。琴高骑赤鲤，随水到龙门。（陡门春涨）
    记得武林门外路，雨余芒草蒙茸，杏花深巷酒旗风。紫骝嘶过处，随意数残红。有约玉人同载酒，夕阳归路西东，舞衫歌扇绣帘栊。昔游成一梦，仍问卖花翁。（半道春红）
    一抹夕阳低远树，分明翠敛西山，苍苍松桧锁禅关。疏钟残磬里，倦鸟亦知还。谷口樵苏归路晚，六桥流水潺潺，行人指点有无间。天风吹散尽，露出豹文斑。（西山晚翠）
    芳辅万花围绕处，软红晴点香泥，金衣公子羽毛齐。为怜春色好，终日往来啼。记得早朝花底散，金河草色凄凄，数声只在御桥西。东风回首处，香雾满长堤。（花圃啼莺）
    昨夜孤峰如泼翠，今朝玉立Лヴ，琼林琪树间琅汀Ｅ罾吵臼栏簦弱水竟漫漫。玉宇琼台千仞表，群仙飞捂铕剑不知何处倚栏杆。洞箫吹一曲，鹤氅不胜寒。（皋亭积雪）
    一叶渔舟吞暮景，夜来江涨平桥，蒹葭两岸响萧萧。水村烟郭外，隐隐见归樵。鸿雁欲归愁翅湿，谁怜万里云霄，空蜕缴望中遥。钟声何处寺，白鸟没林腰。（江桥暮雨）
    北郭秋风禾黍熟，牛羊晚食平田，一村桑柘起寒烟。田翁邀社饮，击鼓更烧钱。处处鸡豚泥饮罢，瓦盆浊酒如泉，往来东陌与西阡。虽言淳朴俗，自有一山川。（白荡烟村）
    ○子昂探梅诗
    予过演福寺僧房，见赵魏公子昂亲书《探梅访僧》一绝句云：“轻轻踏破白云堆，半为寻僧半探梅；僧不逢兮梅未放，野猿笑我却空回。”惜公《松雪集》中失载，今寺已为坟地，不知此纸存亡也？噫！
    ○甫似审言
    杨万里序杜审言集，谓其祖孙诗句相似者数处，不知尤有极似者，如“日气抱残虹”，即“日射江楼雾气黄”；“明年春色倍还人”，即“锦江春色逐人来”；如“八荒平物土”即“八荒开寿域”；如“伐鼓撞钟惊海节”，“撞钟考鼓天下闻”；如“去岁兹辰捧玉床，五更三点入行小保即“季冬除夜接新年，帝子王臣捧玉床。”
    ○武后制字
    唐史载武后制字十二：页（天）、Ｂ３４（地）、耄ㄕ眨、щ（日）、囝（月）、□（星）、Ｂ３５（君）、ы（臣）、Ｂ３６（幼）、Ｂ３７（载）、Ｂ３８（年）、Ｂ３９（正）。却无释文，而《后山丛谈》中又多Ｂ４０（初）、Ｂ４１（证）、Ｂ４２（授）、Ｂ４３（仁）、Ｂ４４（圣）、Ｂ４５（国）、Ｂ４６（生）七字，及读《通志》，止是十八字，而无君、仁、幼三字，却又益以Ｂ４７（戴）字，重一Ｂ４８（正）字，总计则又二十字矣。书且不同，《六书本义》亦以此“Ｂ４９”字为武后星字，似此增损书讹，恐兵人所传之不一。且天作页，日作Ｂ５０，并篆文也；年作Ｂ５１，正作Ｂ５２，亦有作Ｂ５３者，授作Ｂ５４，亦有作Ｂ５５Ｂ５６者，国作Ｂ５７，亦有作Ｂ５８者，地字籀文亦有作Ｂ５９者，星字崔希裕纂古而作，然又非武后所创可知。或武后当时所书，人自不考，遂以谓其创也。若以据史止十二字，则黄林云《华严经》跋云：武后有证圣等字，乃桓彦范署名亲校者，是出十二字之外矣。但因古所有而传写不同，今则据其所同者，书以释之于右。
    ○箕诗题蕉
    旧闻有人如箕仙赴诗，以芭蕉一叶置袖扣之，箕写一诗云：“袖里深藏一叶青，知君有意侮神灵；今宵试听西窗雨，欠滴潇潇一二声。”可谓甚妙。此必生以诗名世者，可与八杀之词类耳。
    ○废主诗
    梁简文帝为侯景幽于永福省，将崩，诗云：“宝剑藏龙匣，神龙逐陆居；有意聊思句，无情堪著书。”湘东王被害时诗：“南风且绝唱，西陵最可悲；今日还蒿里，终非封禅时。”北齐高欢后主为周灭时，为诗曰：“龙楼绝行迹，凤阙求无因；独知明月夜，遥想邺城人。”李后主归宋后，念嫔妃散落，作长短句云：“帘外雨潺潺，春意阑珊，罗衾不奈五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。”数日后下世。杨溥为徐知诰逼迁于江南时，诗云：“烟凝楚岫愁千点，雨洒吴江泪万行；兄弟四人三百口，不堪独坐细思量。”宋徽宗在北时诗：“国破山河在，人非殿宇空；中原何日事，搔首赋《车攻》。投老汗城北，西江又是秋；中原心耿耿，南北泪悠悠。尝胆思贤佐，肭橐渚捎危还使禾黍遍，行役闵宗周”。又“杳杳神京路八千，宗祧隔越已经年；衰残病渴那能久，辛苦穷荒敢怨天。”右六主所咏，虽有高下，皆非闻蟆声而问公私，黜大臣而不知者，甘于困辱而不能死社稷，此帝王所以贵德而不贵才云。
    ○富字义非
    敖方伯英《绿雪亭杂言》，尽有高论，但论“富”字曰：“古人惟贵务农，故富从田，田以一口者，有田之入。又贵食之者寡也。”理虽是而字义则非也。盖《说文》“富”曰：“备也。”《广韵》曰：“丰于财也，厚也。”《礼记?祭义》注曰：“臣能也禄曰富。”未尝以田字起义，而贵人口之寡，真可笑也。若贫字则如敖解，盖分贝则贫，故《说文》云：“财分少也。”而敖何不证此。
    ○汤胤绩
    天顺间，锦衣指挥汤胤绩，信国公孙也，志大言大，武略少可，而诗文亦称是。徐武公、李文达当国，曲意承奉，徐则以为狂生，李见其有大志，且通文墨，亦重之也。每自言：“士不脱颖而出，何见其才？使独当边方一面，必有可观。”李因荐为参将守边。一日，与友人正饮，闻虏人牧马城下，遂勒兵出语友曰：“某擒此胡来饮。”不意胡人大至，汤兵寡无援，胡直前，一箭而毙。时人遂传曰：“汤一面，汤一箭。”数月后，口外通州驿天色将暝，忽有兵官驺从甚盛，来坐中室，令免供具，但索纸笔灯烛，闭户而寝。明早，驿吏候起，寂然无闻，开门，惟见壁间一诗云：“手提长剑斩渠魁，一箭那知中两腮；胡马践来头似粉，老鸦啄处骨如柴。交游有义空挥泪，弟侄无情不举哀；血污游魂归不得，幽冥空筑望乡台。”一时哄然。人以汤素好怪，而死亦有怪焉，殊不知胤绩素已用物多而取精宏矣；又一旦卒然而死，气血壮盛，精灵不散，魂魄安能无此耶？但鬼有形而诗有迹，亦可为异也。
    ○赋新月诗
    卢多逊当直，宋祖命赋新月诗，限用些子儿。诗曰：“太液池边玩月时，好风吹动万年枝；谁家玉匣开新镜，露出清光些子儿。”此见《后山诗话》，《锦绣万花谷》独载其诗后二句云：“谁家镜匣参差盖，露出楞边些子儿。”尤觉善状。王禹缘敝保亦赋此，限敲、梢、交韵。诗曰：“禁鼓楼头第一敲，乍看新月出林梢；谁家宝镜初磨出，玉匣参差盖不交。”古人以为模多逊之句也，殊不知二诗皆祖袭老杜“尘匣元开镜”之句耳。《桐江诗话》，禹杂肿鞑芟Ｔ獭Ｓ嗤年友处州王义中，少时同余夜坐，因新月语此二诗。明日，王呈一诗云“风外空传药杵敲，云边微见桂枝梢；定疑今夜蟾蜍小，含出明珠口未交。”余讶之，以其他日必成大名。惜为弟子员，不久下世。至今梦寐常思之。
    ●卷四十?事物类
    ○龙睛
    吴友参将万民望，乃祖宁波卫指挥也。弘治间，闻倭登岸，因乘舟哨海。夜半，见二红灯漾空而来，以为倭船也，遂弯弓射中其灯，不知乃龙睛，顷刻波涛汹涌，出海军舟俱没焉。至今逢此日，则海中恶风大作；遇阴雨之夜，红灯止见其一，土人因知此龙记时厄之所致也。迹其所居，洞出海岛，春夏间，洞旁蝇蚋担集，腥恶之气不可近。予尝见《行都纪事》云：“武康鸦髻山龙洞坞，每遇阴雨之夕，有红灯见焉。”相传以为宝珠，此非其龙乎？
    ○捕鱼法
    每见鱼人贮荧火于猪胞，缚其窍而置之网间，或以小灯笼置网上，夜以取鱼，必多得也，以鱼向明而来之故。因记忆一书云：猢狲毛置鱼网四角，取鱼必得，盖鱼见之，如人见锦绣也。又有云：燕肉，水族嗜之，钓者多以此，以火观之，此或有验。又《墨客挥犀》云：向网念揭谛咒七遍，则使渔人终日无获，且证其人焉。但皆未试耳。噫，二者生杀之情不同，惟人自处。
    ○神童对
    阁老李西涯、学士程篁墩，成化间各以神童举于京。方朝见，适直隶贡蟹至焉，英宗即出一对试之云：“螃蟹浑身甲胄”，程对曰：“凤凰遍体文章”。李对曰：“蜘蛛满腹经纶”。后西涯入相而经济天下，程则终于学士，以文章名世。然偶尔一对，而终身事业见之也。
    ○陶懋学
    直隶宝应县成化丁酉贡士陶懋学，善诗画既不轻画，忤当道，又不拘细行，后竟以此连坐罢退。余多见其画，可谓神品，世诚重之。有水墨水仙花，自题绝句于上云：“此心不爱牡丹红，托迹梅花树滚东；大袖郎当霜雪冷，也应回首藉天风。”予以此诗其懋学终身之谶乎？今宝应志贡士题名中既无，世远人或不知，识之。
    ○张浩
    张浩，桐乡皂林人也，身干短而膂力绝人，其地有菖莆庵，庵前石狮重七百斤，可持以行。有二北僧在庵相扑，浩旁观窃笑之，僧遂拳浩，浩应手擎僧足于空中，问欲东耶，西耶？僧忙然，称师下拜。渔舟数十，取鱼于浩门之滩，浩斥之使去，渔人不理，而浩掷石破其舟，众渔起岸，欲其偿舟，浩夺渔人之竿，一拉而数十人为之堕水，众方呼号。适嘉兴府同知伍公文定提兵东征，闻之，召见曰：“汝可与我吴将军对乎？”吴盖北人，长大而多勇力，乃巡检之子，伍取偕行者也。浩诺之。因命各负舟上铁锚，以试其力，吴则双手举起，而浩则挈以登岸。伍又曰：“汝二人可相扑乎？”吴遂为浩因气阻舌出，胁为之伤。伍因曰：“吾欲用汝，汝可唤家人来。”对曰：“止有祖母，不可出也。”因召其外祖，与银一十两，命代养之。后至开化，杀贼甚众，贼惧，以计创死。然平日获贼之马数匹，纪功受赏银牌数面，伍公后俱带回与其家。
    ○婆罗琪树
    俗以月中桂为娑罗树，而欧阳咏之，亦曰：“伊洛多奇木，婆罗旧得名；常于佛家见，宜在月宫生。”《容斋随笔》引证虽多，由未亲见，徒使观者尚疑。故自云：“所谓七叶木，未详也。”殊不知七叶木即娑罗树。欧阳《定力院七叶木》诗与梅圣俞《送韩文饶宰河南》诗曰：“主簿堂前七叶树”，皆是此耳。盖此木每枝生叶七片，花如栗花。《酉阳杂俎》云：“花开如莲”，非也。今南都弘济寺前有二株，大可二围。永乐间，三保太监西洋带回之种。予友王水部曾得孙枝带回，今已把矣。唐李邕作《娑罗树碑记》，有“恶禽不集，凡草不庇，东瘁则青郊苦而岁不稳，西茂则白藏泰而秋有成。”以今验之，婆娑荫蔚而下无草矣。恶鸟不集与瘁茂之事不知，亦必有据云然。又琪树，道经往往称仙境之木，而诗家亦用为仙树，故孙绰《天台赋》有“琪树璀璨而垂珠”，蔡隐邱亦曰：“山上天将近，人间路渐遥；谁当云里见，知欲度仙桥。”是以人间无者也。予观《山海经》曰：“昆仑之墟，北有珠树、琪树。”而《六朝事迹》载：“宝林寺法堂前，有琪树。”梅挚有诗曰：“影借金田润，香随璧月流；远疑元帝植，近想志公游。”则知实有是树矣。今乃称奇颂异，以二树非人间所有，岂非亦由多生植于仙佛之所，好事者因神之耶。
    ○王孔多寿
    成化间，济宁人王士能，年百二十三岁，尝闻少卿都玄敬云，其人似四十者。问其致寿，则曰：“无他术，但不食肉，不知数，不争气，不妻妾，日啖一饼而已。”近北京有孔无似者，居良乡，家事之四代矣，自言四百岁。闻御史金灿尝暑天与之饮食，见其食之无节，遂至吐泻。予以二人必皆有术之士，王言数事，见其延寿之道，此乃欺人也；不然，愚能言之如是乎。孔之妄啖而吐泻，亦故为，是省御史穷究其术也。
    ○子畏诗谶
    唐寅，字子畏，吴县人，博学有逸才，诗文多婉丽，为人放浪不羁，晚年漫不经思，失之熟俗。弘治间，省试南都，第一试礼部为市科目事，逮系而归，归又缘故出其妻。初为诸生时，作《怅怅诗》云：“怅怅莫怪少时年，百丈游丝意惹牵；何处逢春不惆怅，何处逢情不可怜。杜曲梨花杯上雪，灞陵芳草梦中烟；前程两袖黄金泪，公案三生白骨禅；老后思量应不悔，衲衣持钵院门前。”岂非诗之谶乎？予尝见其与文征明一书，其情悲惨，其文炫然，使得位成名，当数为吴人第一。惜身不检而遂致沦落，其私印有“江南第一风流才子”，又有“龙虎榜中名第一”，“烟花队里醉千场”，又曰“普救寺婚姻案主”者，观此可知矣。
    ○待友厚薄
    弘治初，教职彭民望，湖广人也，有学而老贫。谒故友于京，不遇回，阁老李西涯以诗寄云：“斫地哀歌兴未阑，归来长铗尚须弹；秋风布褐衣犹短，夜雨江湖梦亦寒。木叶下时惊岁晚，人情阅尽见交难；长安旅食淹留地，惭愧先生苜蓿盘。”彭读之，潸然泪下。西涯载之己集。嘉靖末，客有与成国公厚者，然特与饮食而已。予友俞院判见客衣敝，寄诗云：“长安车马自肥轻，独尔鹑衣冷不胜；闻说孟尝多好客，好将心事托平生。”成国闻诗，特送衣一箧。又陆参政孟昭，尝送客出门，偶见丐者于道侧，公熟视，令阍人引进，语夫人曰：“门外丐者，绝似吾少时友某人。”令人问其姓名，果其人也。公即出持其手曰：“子何一贫如此乎？”遂令其浴，易其衣，与之共饮食者旬余。其人感谢去，公亲送至一室曰：“吾为子置此矣。”室中器用俱备，又遗米十石，白金十两，语之曰：“聊以此为生，毋浪费也。”吴人至今传为胜事。予以成国武人，尚能义激与衣，西涯身处禁院，岂不能扶持一友哉？彭必不与之厚，亦有激而云也。若参政公之事，古今少其人。尝亲目宦客，见故亲戚朋友贫贱者，不能振拔，反耻笑之，是无仁义之心者哉。噫！
    ○声音文字统
    《声音文字统》，计百册，国初馀姚古则赵先生撰也。书学至赵为极精，赵成此书为至备，作亦不易成也。当时献之于朝，藏之木天。正统间，修书中官夹借与中书舍人姜立纲，遂失全集，阁中止遗目录数本。邱文庄见而恨之，批书尾曰：“盗此者当身首异处。”予尝闻之长老如此。昨会侍御张凤溪云：“同年芜湖周少参易任温州通判时，立纲之孙有事于周，已送此书。周不知其所以，因古则问于中书谢大中。”予始信前闻不诬，苟有少参相知，劝其进之于朝，此合浦之还珠也，庶不负古则平生精力。
    ○沈氏药
    元末，嘉兴桐乡县后朱村徐通判，素慕洞宾，朝夕供礼。一日疽发于背，势垂死，犹扶起礼之如昔，偶见净水盂下白纸一幅，视之，有诗云：“纷纷墓上黄金屑，片片花飞白玉芝；君主一斤臣四两，调和服下即平夷。”意其仙方，然不知何物为黄金、白玉。乃召仙，以大黄、白芷为问。仙曰：“然。”服之果验。后以之医人，无不效。徐无子，方竟传婿沈氏，至今沈以此治生，数百里来货药者无虚日。族大而分数十家，惟嫡枝居大椿树下者药乃验。沈子尝从吾友俞院判学，尝闻其药，今加川山甲、当归须、金银花矣。然大黄既多，以下为主，不问阴阳之毒而投之，恐亦有害者。然源源往医，又独于椿树者验，岂非天固与之欤？
    ○写字诵经
    洪武中，松江孙道明，屠儿也。每借人书坐肆中，且阅且写，密行楷字，积写千余本也。至今人家书本后，有孙道明识字。正统中，苏州有僧名道{曰山}，人间所念佛经，无不背诵。惟《华严经》略少翻阅，亦如水注，岂非性好而心静所致。
    ○顾陆李三子
    元末，吴人顾阿英、陆德原、李鸣凤，皆富而好古，亦能诗文，至今有脍炙人口者。一时名士，咸与之游，名振东南。顾有三十六亭馆，陆之治财者，沈万三秀也，李尝助太祖军粮二万斛。入国朝，顾削发为僧，陆为黄冠，李挈妻子家资浮海云，俱惧法而避之。惜哉！
    ○沈陈两进士
    成化初，仁和解元沈继先、莆田陈音，俱登黄甲，耽书覃思，外务不知也。沈尝见人轩上弯椽，则曰：“山中有许多弯木耶？”闻鹅声，则曰：“说何话耶？”予以此即晋帝闻蛙而问公私者何异。陈尝访人，舆者问所往，则曰：“去，去。”久于街不得其门；舆人竟归，陈步入，见其妻曰：“汝何在是？”予以此即北齐刘臻回家，子迎而曰：“汝亦来耶。”皆切对也。不知其颖悟独在于内，何也？
    ○元镇二香
    元末倪瓒，字元镇，无锡人也，性好洁，有逸才，诗画似其人。所居有清阁、云林堂，多蓄古书画奇玩，家亦富焉，惜品高而不知时。张士诚之弟士信闻其名，使人送币求画，元镇裂其绢素，且骂之。士信一日与诸文士游太湖，闻渔舟有安息香，意必有异人，急傍，乃元镇也。士信即欲手刃，赖诸文士劝止，犹鞭背数十。入国朝，尽散其产，奈何不过其税，而催科者集其室，逃入芦洲，鹆涎以自适。因香被执，囚于有司。每传食，命狱卒举案齐眉。卒问其故，不答；旁曰：“恐汝唾沫及饭耳。”卒怒，锁之溺器之侧。众虽为祈而免，愤哽成疾。今人以渔舟之香为祥止庵，太祖因得而诛，以元镇为太祖投之厕中，皆非也。
    ○文谁第一
    太祖尝问诚意伯：“当今文章，谁为第一？”刘以宋景濂为对；问次，则曰：“臣不敢多让。”予窃以本朝称三先生，为首乃宋、刘、方正学也，故近刊三先生文为一册。此则论其国初可也，然三人当又以刘为首，宋次之，方诚为正学之人，恐文又不及二公矣。宋虽富赡博雅，故当一代制作，奈格弱语漫，杨铁崖之言诚是。刘文既雄且深，又况留心术数之学，不屑屑于文者。《清溪暇笔》不知刘有十书之多，而云所作无几，又在宋下，是未知二公者也。
    ○武当殿像
    太岳太和山，玄武修真之地也，以非玄武不足以当此山，故曰武当。今崇奉为宫殿观祠者，三十六焉，绝顶冶铜为殿，饰以黄金，范金为像，照耀上下，皆我太宗文皇帝之创建也。至若太和宫之圣像从官，皆银为之，而饰以金；神帅十人，皆铜为之，而镀以金；玉虚宫之圣像与从官者，皆铜而金镀之；水火二堂，以银以铜，各从其像，并供器银镀金者十有四，铜镀金者二十有二，此宪宗皇帝之所范也。一得于太宗道宫碑文，一得于宪宗神像之记。世人不知，咸以武当金殿圣像种种皆黄金。非也。
    ○胎语
    河南开封府，有丹客之妇，怀娠甚巨，动跃间似双胎也。丹客语妇曰：“若生二男，当名虎四儿，虎五儿。”一日欲出，而天若雨状，谓妻曰：“晴履可耶？抑雨具去可耶？”妻未答，则腹中郎应：“无雨。”丹客惊惧曰：“汝何人？”则曰：“虎四儿也。”言未竟，又闻声曰：“虽不落，也有几点。”丹客曰：“汝又何人？”则曰：“虎五儿也。”自后凡有言，无不验。一日，谓丹客曰：“汝所为竟炼不成，必须炉如何置，火如何候，药如何办。”又曰：“如何如何乃毛也，如何如何小点化，如何如何大点化，待吾母为之可也。”丹客遂如言行之，火然硫黄。偶客至门，室既不深广，而客又不行，其妇与二儿俱曰：“黄气迫人，奈何奈何？”至夜，薰蒸死。世今有小点化之术，谓其传也。予则以为岂非天怒其泄，故欲灭其口耶？然亦不知何妖也。
    ○钩吻
    尝闻黄精中有物切肖，食之立死，疑以人必不可食矣，此妄言也。后读《郁离子》云：“阴谷有草，状如黄精，背阳而生，入口口裂，入肉肉溃，名曰钩吻。无求美弗得而为形似所误。”又疑此草固形如黄精，安得取精者特杂以害人耶？及遇取黄精者亲言，黄精苗青白，叶似杏，根似姜而长。又一种与黄精同穴，对待而生，苗青黑，叶似杏而尖处有钩，根切似黄精，名曰钩吻，俗曰断肠草，真能杀人。偶尔有之也，取时即弃去。而后知之真也。因忆《博物志》曰：“太阳之草，故曰黄精。”天老曰：“太阴之精，名曰钩吻”。是二物性不同矣。且《本草》云：精味甘，吻味辛。又何同穴对待而生耶？意者阳极阴生，离间有阴之故，阴则恶矣，故杀人。
    ○肃愍之识
    正统间，仁和林草，布衣也，乃少保于肃愍之瓜葛。初学书，累欲于公援入中书科而未得。一日，公语曰：“明日钦考中书，汝但楷书”大明一统圣寿万年“八字而已”。林如其言。时阁下先生见之，虽不满其字之不善，不敢言其不佳也，遂置上等。呜呼！于公忠猷才略，著于史册大矣；此细事之识，亦过人远矣。
    ○鬼神惧威
    尝闻嘉兴有焦通判，陕西人，其叔焦三。有子病痘，求救于城隍，不应，击败神额。其妹乃王妃也，一时头痛难忍，夜梦城隍告以兄击额事。妃曰：“兄过何为罪我耶？”城隍曰：“彼凶狠难近。”又盛都御史在毓盘锸保欲拆土地一祠，夜梦神告曰：“予血食有年，且无过失，公何欲毁之？”盛愈以为邪，遂拆之。后夜神复托梦于乡官某，祈其再立。某诘曰：“何不诉之盛公乎？”神曰：“彼威严难干也。”据此二事，人有福禄，行虽无礼，鬼神亦惧，况行得其正者乎。若今雨易不时，为守令者未见能诘犯于神，岂其心有私耶？
    ○茄
    广东茄子，宿根二三年，枝干如树，以梯摘之，直待树老子少方伐焉；北方之茄虽大，非若广之为树。盖茄种原出广南也。
    ○陈节斋
    女翁之姑丈陈节斋，仁和人也，少好学。一日，货得书一册，自是厌禳之术动乡里。欲益人买卖，则至其家，或焚符马于大门，或易香炉于家堂，则肆中人集如市矣；或怒人薄己，则往过饮食其家，至夜，门户自开，厨灶不宁矣。正统即位，诏至杭，节斋见之。谓所亲曰：“似欲再做一遭皇帝。”景泰间，京军来剿处州叶贼，杭人多畏其扰害，但求符烧于门外者，军过并不肯进。有指挥某，素与之交，欲避从征之役。彼云：“汝第去至其地，假以坠马为辞，告于主帅，必可归。”指挥如其言，果然。常悬小像于室。一日，女夫同兄至其家，妻留中饭，陈归，见像上有墨画二条，惊问曰：“今日何人到此”？妻答以女夫弟兄，遂顿足曰：“无能为矣！无能为矣！当急办后事。”不旬日，果卒。卒之前夕，召女翁嘱其后事，并付其书。其后女夫之家雷声常绕屋顶，众意蓄书故也，因焚之，遂绝。
    ○崇嘏
    五代王衍时，有临邛女黄氏，能诗，托名崇嘏，以诗谒蜀相周庠，周庠收为府掾。明敏多才，庠欲以女妻之，嘏复以诗辞曰：“一辞拾翠碧江涯，贫守蓬茅但赋诗；自服蓝衫居郡掾，永抛鸾镜画蛾眉。立身卓尔青松操，挺志坚然白璧姿；幕府若容为坦腹，愿天速变作男儿。”庠大惊，乃问其本末，乃黄使君之女，元未从人，惟老姥同居，一贫如洗。故时人羡其贞洁，书入《五国故事》。予以此黄女特为才使，而不知闺门之道者，必不洁也。无故而伪为男子上诗，一不洁也；服役为吏，周旋于男子之中，二不洁也；事露而不能告求所愿，复以诗戏，三不洁也。何谓青松白璧之操耶？故先辈云：“文章本是男儿事，女子能诗也不高。”若国初蜀之保宁韩氏女者，因孤遇明玉珍之乱，恐为其掠也，托名男子从军，往征云南。七年往返，遇族叔而后明其事以归。此然后谓之贞洁，所以收入国史。
    ○土乘气
    予尝掘地出土而成坎矣，后因无用，复以其土筑而实之，则耗四之一矣。深求其故。盖万物藉气以为质，一动则气泄，气泄则质为之损也。
    ●卷四十一?事物类
    ○古镜
    周穆王时有火齐镜，秦始皇有方镜，不知《博古图》、《考古图》、《格古要论》俱无古镜之说，惟《考古》才有舞镜、镜奁之收。国朝杭人商贩于汴，自先君始，在汴得古铜器最多，归即货去。先君谢世，遗有四铢等钱一柜，鼎瓶等器数十件，镜三十余面。余方五龄，老母崇信道佛，不知古物价高，多施以铸钟磬佛像，今所存尚有数件，每遐想而兴叹。今以所爱之镜，如秦八角江心镜、黑漆古、翡翠色者，然犹在日性癖好古，因漫志之于左，补《考古》之一也。
    左镜，形八角，大四寸，厚可二分，背则芝草飞鸟，自边至的，光影约，击之声甚清细，古意宛然，与诸镜不同。得二面：一则面有微斑界其一角，一则清如止水，皆水银古也。良工尝见云，此正谓秦八角耳。一送友人，一为家奴所碎，中即白金，内外一色，真可谓数千年物也。
    左镜，形将四寸，边匾而厚二分，中则凹薄其半，凡四层至的，第二层四钉八虫，形如青芜，莹润精过玉，惜其面微有蚀痕，清明如水照。予小至老，未尝一拂拭焉，真可嘉可爱，必出秦、汉间黑漆古也。
    左镜，背篆文颇难识，其中有的，的外篆十二支，间错飞鸟，其外篆此四十二字；又外环绕猛兽，皆极细，文兽之外，又细文，凡四层，总径八寸；面虽蚀晦，而明处尚可数发，背面皆翡翠之色，艳艳可爱。惜不可以开磨，施之宗阳钟内，大抵秦、汉间物出。
    左镜，厚八分，径尺余，自边至的，凡七变文藻，而第四层乃正书三十七字，的极伟，谚云：唐大鼻也，真水银古物。背亦光采夺目，面无纤毫斑蚀，宛如新磨；据五月五日之文并鼻，必扬子江心之镜无疑；况水族真有所谓盘龙飞动之势，今但模以一二形像而已。今在友人王荫伯家，然其文载之《东观余论》，但“需”作“瑞”，“舞”作“亻舞”，“精”作“情”。黄长睿直以为唐镜，而不知江心镜也。唐以五月五日扬子江金山鼓铸，又曰辟邪镜；山在水中，故曰仙山；江水周流，故曰智水云。
    ○布刀
    右十布钱，王莽铸之，大布、小布、庆布、差布、厚布、幼布、么布、小布、中布、大黄布、广五分，重十五铢。
    ○田布
    右田布钱，长一寸七分，肩广一寸，足门广六寸。
    ○契刀
    右古契丹，王莽造，环如钱，一刀五百。
    ○错刀
    右错刀，以黄金错其一刀，直五千。
    右大黄布刀，十三分，重七铢。
    ○汉皮币
    右皮币，汉武元狩四年造，以白鹿皮为之，存毛，方尺，缘饰金文，绣以五彩，凡朝觐聘享，必以皮币荐璧得之而后行，用四十万。
    ○汉白金三品
    右白金三品，汉武元狩四年铸，银锡为之，以天用莫如龙，圆之以象天，其文龙，重八两，用三千；地用莫如马，方之以象地，其文马，差小，重六两，用五百；人用莫如王，扌隋之以象人，其文龟，重四两，用三百。
    ○莫月鼎
    莫月鼎，元高士也，未识其像与事。嘉靖中，朝廷遣使来吴，访取法书，并得其像，乃坐像也，赤面少发，系小道冠于脑后，名人题赞甚多，尾则先正宋学士之传也，文不载于学士集中，因录其略于稿。传曰：
    莫月鼎，讳起炎，湖州月河溪人，生而秀朗，肌肤玉雪，双目有光射人。习科举业，三试不利，乃绝去世故，从事禅观之学，胁不沾席者数年，已而著道士服，更名洞乙，自号为月鼎。入青城山见徐无极，受五雷之法。又闻南丰有邹铁璧，得王侍宸斩勘雷书，乃亟往，委身童仆。会邹病革，将遣去，月鼎拜且泣，具以实告，邹惊叹，即以其书相授。于是月鼎召雷雨，破鬼魅，动与天合，虽嬉笑怒骂，皆若有神从之者。宝涛煳纾浙东大旱，马廷鸾方守绍兴，迎致之，月鼎瞑目按剑，呼雷神役之，俄而震霆一声，大雨倾注。穆陵闻之，赐诗一章。世祖至元己丑，遣御史中丞崔Ｇ笠烊擞诮南，物色见帝。帝诏近侍持果肴觞之，时天色爽霁，帝曰：“可闻雷否？”对曰：“可。”即取胡桃掷地，雷应声而发，雷撼殿庭，帝为之改容，赐以金缯，月鼎碎之以济寒窭。有旨俾掌道教，月鼎以年耄辞，遂给驿南旋。放于酒肉，无日不醉，醉辄白眼望天，阴飚飒飒起衣袖间，阳狂不妄与人接；然颇闵疾者，有来告急，或以蟹黄篆符与之，或摘草木叶嘘气授之，无不立愈，故咸以真官称。尝宿蕃鸸郏观中道士中秋方宴，有云蔽月不解；道士知其所为，急邀至席，且谢过，月鼎以手指之，云散如洗。有卖饼家积饼为物窃去，月鼎焚符，顷刻斩猢狲首投于前。市魁娶妇，道为白猿精所摄，月鼎禹步如有指麾状，狂飚遽作，飘妇还舍。问之，妇云：“方在北高峰，不知何以至此也。”岁庚申，属其徒王继华曰：“明年正月十三日，将化于汝家。”及期，瞑目而坐，继华问身后事，摇首曰：“俟五事备可也。”夜半，风云雷电雨交作，月鼎索笔书偈，泊然而逝，寿六十九。继华奉遗蜕葬于苏之长洲陈公乡，去丹霞道院三里，又闻有像在昆山陆文量家。
    ○廖莹中
    廖莹中，字群玉，贾似道客也，博学能文。贾之师溃待罪之日，诸客皆去，莹中独依之。一日，对饮泣别，归时语姬妾曰：“我从丞相，情无间然，今相必南行。”又曰：“吾平生不敢负人，天地必能鉴之。”即服片脑死。噫！廖从数十年，岂不知贾之负朝廷哉？既无间然，又岂不能尽言以规哉？今日之死，谅已亦不可免，故死之耳，大言欺妻妾，人谁信哉！不然，亦轻死矣，孰使从之，谬哉！《癸辛杂志》特细记之。予每见其题名湖山，因感而跋出。
    ○威宁伯二谶
    威宁伯王公越廷试时，风卷试卷，飞扬空中，不知所之，竟以内阁别纸赐写。后拜左都御史，破威宁海子，俘馘首虏，加太子太保兵部尚书，封威宁伯，岂非试卷飞腾之意与？一日，忽思退休，赋诗云：“归去来兮归去来，千金难买钓鱼台；也知世事只如此，试问古人安在哉？绿醑有情怜我老，黄花无主为谁开？平生事业心如火，一夜西风化作灰。”未几，竟以事败，徙陆安州安置，遂符“一夜化灰”之速，“贡花无主”之谶。《谭纂》以此诗乃绍兴一僧之作，人嫁之王耳，殊不知当时翰苑某人有和云：“那有伊周事业来，耻随郭隗上金台；权谋术数何深也，局量规模真少哉。半世功名如隙过，一场富贵似花开；于今门下三千士，一半寒心一半灰。”然闻其人虽尚权谲而非君子，实文事武备者也，故李西涯称其议论英发，边徼虏情、将士强弱，皆在胸中，才智乐为之用也。又诗虽粗，亦有好句，如“世间惟有征夫苦，天下无如边塞寒”，“发为胡笳吹作雪，心因烽火炼成丹”，亦佳也。
    ○钟声数珠
    钟声，晨昏扣一百八声者，一岁之义也。盖年有十二月，二十四气，七十二候，正得此数。释氏念珠，亦借此义。具《楞伽经》中菩萨问也。
    ○海市
    登州海市，世以为怪，不知有可格之理，第人碍于闻见之不广，故于理有难穷。观其所见之地有常，而所见之物亦有常，又独见于春夏之时，是可知也。古云：桑田变海。安知海市之地，原非城郭山林之所？春夏之时，地气发生，则于水下积久之物而不散者，薰蒸以呈其象也。故秋冬寂然，无烟无雾之时，又不然矣。观今所图海市之形，不过城郭山林而已，岂有怪异也耶？苏人徐大参翊常云：陕西郊野，忽日起烟雾，渐有人物车骑之形。又闻淞江春雾时，亦忽有树木屋舍之形。广西象州山中，雨后遍有象状。岂三方所见，亦鬼怪也耶？盖陕乃古今战场，人马所丧，不知其几；象州山中乃山象之地，死象亦不知其几。或久积骸于地，或新结气空中，遇天地蛆浚则随气以见。又安知淞江非古山林屋舍之所耶？若战场中夜时有磷、有声，亦积气之所至耳，何足为怪！
    ○古今金珠
    汉祖以黄金四万斤与陈平间楚；梁孝王临死，库有黄金四十余万斤；吴国悬赏，斩大将者与金五千斤，次赏有差；周勃赐金五千斤；霍光前后所赐至七千斤。汉时赏人用金如此之多，则知天府所积尤多也。今之赏有功而用于军，不过百而已；赏者数十数百，用者数千数万，尚常告乏矣。且如刘瑾、朱宁，所抄不过数万，而未闻黄金如此之多。意者汉时惟宗庙朝廷矬车辂，少加饰焉，庶民无敢用也。今之时，朝廷宫室器皿服用，无一不用，而庶民亦渐拟之矣。又至二教神佛像牌供具，镀裹所费不一。此固尚有说焉。至于珠也。项羽遗张良二斗，孙权遗宗预一斛，张方劫帝西迁，辇真珠百余斛，恐今内府亦不如此，虽宋、元以来亦未之闻。此则非金有上下之耗也，今天下且广，何以少耶？是不可理诘耳。
    ○夜觉
    古云：圣人无梦，愚人无梦。予堂兄自言无梦，甥婿陈郎中亦曰：某一二年偶有一梦。是知人之禀赋自各不同，古人所言者常，而今人无梦者特异耳。又人魇寐而至起床开户不知者，尤异也。闻宁藩为变之前年，江西省城中人多如此；及反之日，一军夜皆魇叫。后省民有并逆徒被戮者，岂非此辈俱魇寐而活者耶？意患此者多非富贵之人，家人亦有是患者，虽非起床开户，时有魇至一二时，人不能唤省。因是常读《周礼?秋官》，司寤氏谓主夜觉者，疏云：“人有夜寐忽觉而漫出门者，故谓之夜觉。”然解正义恐非，则知古患此者亦有之耳。故尝语人而得一奇方，并录于左：
    治鬼挽救魇人法：
    降香末一钱
    麝香末三分
    朱砂末三分
    雄黄末三分
    皂角末一钱
    艾揉五钱
    右药用草纸包为长筒，用瓦二块封在内，点火留一头出烟，放在床上床下，则梦魇鬼怪俱除也。却忌妇人、鸡犬、四眼。
    ○火鱼
    杭自嘉请戊申来，生有一种金鲫，名曰火鱼，以色至赤故也，人无有不好，家无有不蓄，竞色射利，交相争尚，多者十余缸，至壬子极矣。予见而忧之，语友曰：“《洪范五行传》云：鱼，阴类，下人象也；鳞，甲兵之象也。今赤色者，火之象也，况曰火鱼，其兵火之兆乎。”是年倭贼遂发，寇台、宁、绍、杭、嘉兴，直抵南直隶沿海一带，杀官掠地，人遭屠戮，屋被火烧，至处甚为惨刻，朝廷虽遣重臣武将以剿之，胜败常相半焉，岂非其数耶！至□□年方平，鱼亦渐消烁，气数兆灾，昭然也。
    ○奇蓝香
    奇蓝香出占城等国，志书皆书“奇南”二字，《星槎胜览》书“棋楠”二字，问之人，人不知也。昨见潘希曾使安南，得其国之所赐书物，录之于稿，乃此“奇蓝”二字。想志书等传写之讹也。
    ●卷四十二?事物类
    ○家语旧事不同
    《家语》一书，汉《艺文志》载二十七卷，《唐志》载王肃注十卷，近世四十四章。旧乃王广谋所注，庸陋荒昧；新得何侍郎更之，已觉就正，惜非全书。何又作《家语外集》，藏之未刻，其故何序辩之详矣。昨读王阁老鏊《震泽长语》，有曰：“一日至书市，得王肃注本《家语》，乃近世所无。”又曰；“以何侍郎之好古，不可得，余得之，岂天欲未丧斯文欤？”予以何正求之而王得之，则当即送于何，使得以校所存之外集可也；或何以谢世，今亦刻之可也。否则再失，万古不复见矣。又《武林旧事》作书者四水潜夫，世不知何人。余见《齐东野语》载《玉照堂梅品》内云：“赏心乐事者，予已载之《武林旧事》。”则《旧事》一书，乃周公谨所辑也，其曰四水潜夫，即公谨之别号，余已明于辩证矣。或曰讹刻，岂有不知而就木者耶？其书共该十有二卷，今杭郡所刻，止得其半，半在姑苏袁飞卿家，尝欲借观，奈袁恐复失之，使有好古者通求传之。又宋曾诞与邹浩友善，孟后之废也，诞三与浩书，劝力谏，不报。著《玉山主人对客问》一篇以讥之，识者以谓可比韩愈《谏臣论》，世罕见，侍郎刘五清有也。
    ○古图书
    书学之用大矣，篆之猎碣则文石鼓，勒之鼎彝则为款识，摹之范金则为印章，然非浅学所能辩也。鼓文款识，世远磨灭，不可得而见也，可见者书册之传耳。印章之篆与鼓文款识等也，亦岂易能哉？不学乎古，安善于今？奈《啸堂集录》之古印，摹临已非旧写，王顺伯、姜尧章、吴思孟等印谱，则又翻刻失真，独郑烨、吾衍旧本印式，庶几可见古人制度文字于千百年之下，然亦可也。予与员外郎王荫伯，自幼嗜古，共得汉唐晋人图书六十七枚，每为如予者窃索而去。兹特以所存者、曾印下者，释文考时，略为印谱，存之于稿。倘游心古学者，将必取诸；而欲致一艺之善者，亦不为无补云。
    礻殳栩丞印。鼻纽。《后汉志》有礻殳栩县，乃汉物也，名与栩字，王顺伯俱辩明此印。王谱上殳字头与此不同，彼篆{已又}，此与郑烨汉印式相同，形似差小，则知此县之印传世多也，中丞钱江楼爱而送之。
    骑督之印。魏晋第五品有骑督，《高贵乡公纪》骑督敬琰，《魏志》骑督偏将军路蕃。按晋武帝诏，改骑督以上分为五等爵，则骑督盖子男爵也，故印制得为涂金龟纽。然王顺伯《汉唐印谱》内亦有之，乃铜印鼻纽；在汉官仪则千石至四百石之制，而非涂金龟纽之贵也。沈虞卿所藏，不知何也？王顺伯谓或ヘ，非是。《文献通考》列之五品，恐亦有误。此印文凿成，必军中封拜趋急耳，督字上叔字无点，意印字下节，无转笔篆法制度，汉、魏物也。正德间得之京市人，磋其金纹画，中尚完然也。
    部曲将印。《文献通考》魏第七品有部曲督，晋第八品有部曲将都尉司马；而部曲将无所考，或位在部曲督之上，而部中都尉司马乃属也。此印得三，皆铜印鼻纽，一似凿，一似铸，一似刻，似凿者最古。
    军假司马。《汉志》：大将军营五部，军司马一人，有军假司马为副贰，梁鹄、乐进皆为之。王顺伯《印谱》、郑宗晦《汉印式》、吾子行《学古编》，军字上有转笔，而吾印独右向，假字人旁亦从右边，马字一点系隶法，俱不如此印古拙。
    假司马印。前汉班超以假司马印使西域，魏八品、九品皆有假司马，又耿夔，为车骑将军窦宪假司马。
    营邱太守丞印。杜氏《通典》：秦灭诸侯，以某地郡守、丞、尉各一人，守治民，丞佐之，尉典兵；汉因之，更郡守为太守；王莽改太守曰大尹；晋省郡丞，唯丹阳不省；宋、梁以下复置；隋改别驾治中；炀帝罢之而置通守；下至唐而郡丞废。此印盖隋以上者。营字不从Ｂ６０，汉、晋印文多借用{尸工}，难识。有为营丘者，按《汉志》营陵注：或曰营丘。然字收丘为Ｂ６１，惟兵字从{尸工}，岂汉人忌丘字之文有相背之形，而借用兵字，去其脚为丘耶？据印，则汉书营陵当误，而或曰者是也。如楚王熊槐，诅楚作熊相；邓艾，古碑作邓义，读艾为义。帝幸上林，令不能对，啬夫对甚悉，欲迁啬夫官荡阴令。碑作啬夫为上林令，上林令为啬夫，故欧公《集古录》以正史氏。
    晋率善羌伯长。《通典》：西羌出自三苗，盖姜姓也，其国近衡山。魏，晋时乱关陇，永嘉以后，吐谷浑兴焉，晋时数百户，附于阴山属。晋乱，遂吞并诸羌而有其地。此印或西附阴山时所假。按苏辙曰：“西戎弱则附强国之余威，以趋利于中国。故北狄强，则中国不得不厚西戎，而西戎亦将自托于中国而后安。”观此印可知其势矣。汉《匈奴传》：各自置千长、百长。羌百长亦此百字，从人，《汉志》：开阡陌，阡陌之间。《陈胜赞》：俯仰阡陌之中。索隐曰：谓千人、百人之长也。《玉篇》人部收仟佰，阜部收阡陌；《急就章》又作：疆畔辍佰来黎Θ。
    别部司马。《汉志》：大将军有校尉，有军司马，有军候，有军假司马假侯，其别营领属为别部司马。《度尚传》：抗徐为宗资别部司马，击太山贼。又张超从朱隽征黄巾，为别部司马。皆汉宫。王导为丹阳太守加辅国将军，上笺曰“仓舒爱子之宠，赠不过别部司马。”关羽、张飞亦为别部司马。
    太子率更令印。杜氏《通典》曰秦官，颜师古曰掌知漏刻，故曰率更。汉魏因之，晋主宫殿门户及赏罚事，宋制铜印墨绶，梁、陈、后魏并有之，北齐领中盾署，掌周卫禁防漏刻钟鼓，隋掌伎乐漏刻，唐因之，加掌皇族次序及刑法事。《百官志》曰：太子率更令一人，千石。本注曰：主庶子舍人更直，似光禄。《文献通考》：后汉秩差次光禄勋中二千石，太子率更令千石。
    司马昌、徐右二印。形式如钉，其大头刻文，小头作眼，长一寸四分，四面刻草兽；一曰司马昌，一曰徐某，文昏难辨，此印极古，微小太甚，不知系何处，亦何处用也。乃私印之又一变矣。
    □□长利印。制匾而无纽，孔亦随形而匾，前后直通，盖印式又一变矣。长利必是字印，其一面作二人形持盖，形如商器上款识。《博古图》内合祖孙丁觚，今此文正似合孙形，而其间有文如中字，其仲孙姓乎？
    臣午。古印称臣者多两面有文，此印特一面朱文臣午，亦名印也。印式如长利印，亦不知施于何处，或贯之衣带间，取其轻便用之耳。
    王疾已，臣疾已。此印两面有文，一兼姓一只名，先用姓印，后只用名。然称臣者意用之章奏间，如后人押字耳，或通上下用之，如古人称朕亦通用也。
    公孙弘印。龟纽，旧谱有公孙弘黄玉印，却是柳叶篆文，此印篆文高古，龟纽精致，印趺四面皆如秦玺，上虫鸟文隐约不甚明。按公孙弘有五，一在齐，为孟尝君见秦昭王；一在中山，为参乘言司马喜相求；一在越，断发为王骑；一为汉平津侯；一明帝时幽州从事，交通楚王英，见于《虞延》一传。此印必后二人之物，恐前无此等印。然二人又为平津者大分，盖此得于临淄，平津、淄川人也，今印送与松江曹郎中嗣荣处。
    王始昌，臣始昌。制式与疾已印同，汉功臣表有王始昌。
    董平圣。龟纽，文与纽皆古，乃汉晋间人名印也。
    韩辅白记。辟邪纽，篆文平正。白记者，用之书记者也。纽中空半朽，犹有子母形，汉印文此最佳。《山堂考索》有韩辅白，今忘其在何处。然汉印二名，姓独居右，名俱在左，妨误看也，却又不是铜，色翡翠，艳艳可爱，今为窦少卿物矣。
    林循印。龟纽，篆法纽制，浑沦淳厚，真汉物也。
    淳于德。龟纽，春秋有淳于公，战国有淳于髡，汉有淳于意，皆齐人也，淳于德必其族姓。此印得之临淄，亦齐地也。篆纽法度，一如林循印。
    公何中印。鼻纽，公何复姓也，中名也。《左传》：鲁公何藐。此印篆文浑厚，制度精密，当是汉器，亦得之临淄。盖齐、鲁之间有此姓名也。
    卫袂蟆１桥Γ卫字中韦不合法，左一字从女，不可识。此印篆文浑厚，制度精密，当是汉印。纽顶又有一唇，盖妨倒用耳。
    徐望。龟纽，制度铜色绝古，真汉人名印也。
    公孙贾。龟纽，篆法古拙，龟纽左顾，汉人朱文印式也。毛宝放龟去而左顾，后佩之印乃左顾。古人私印亦者如此者。
    秦循之印。龟纽，之字作朱文，古人用意亦巧，取妍之滥觞也。
    □胜。鼻纽，前一字《说文》不载，刻法制度似六朝物。
    吴□私印。鼻纽。王仆之印。鼻纽。右二印皆汉人名印也。
    □□□□□□□□□。常山南行唐陈鸯印信。《汉书》常山郡有县南行唐，都尉治。莽曰：延亿。《后汉书》常山国亦有南行唐。此印当在东汉列，字文篆法，带真书，可爱。名印中具邑里。汉人已如此。三行九字，极小，甚奇，惜字模糊。
    吾丘寿王。覆斗纽，《六书统》：Ｃ１，鱼欲切，佩玉也，象贯结之形。Ｃ２所间切，象峰峦积石之形。今玉字正同，而山字有省形。《汉书?地理志》：中山国有县十四。注曰：高帝郡，景帝三年为国。莽曰：常山，属冀州。应劭曰：中山故国。此印文不知中山寿王耶？玉山寿王耶？爵耶？名耶？按古篆Ｃ３字为渊字，亦无渊山之理。表侄诸广居博雅，又谓字不当作山字，因作《辨语》曰Ｃ４有Ｃ５字之表，Ｃ６恐Ｃ７字之变，Ｂ６２彷乎寿，壬彳弗乎王，吾丘寿王当矣。存之以博俟识。印纽亦未见精，篆文凿就，似汉初器也。此印得之京都市中，原砂石。
    □□□□。三绳纽，此印可看不可印，黑漆古文，中结平，亦不可识，姑存其文。Ｃ８，四边仍有线纹，中分界路，亦古印一法也，然字行刻界道自此始。
    周到日利。右印式如长孺印，而孔特圆，又不知贯于何处，亦一变也。惜文浅难印。
    军司马印。纽即寿亭侯四连环者。《周礼》有军司马下大夫四人，《汉志》大将军下自有军司马，西域都护亦有司马，如前汉杨敞给事大将军幕府为军司马。盖此印军字头与旧印谱上者不同，彼倒右，此倒左也；马字中画彼不通，此通第三点。及观纽印字文，无毫发之损，班蚀比诸印不同，恐其伪铸，然铜色甚古，非可伪为。
    王庆之印。鼻纽，汉人印也。
    夏侯登印。鼻纽。《说文》：夏从久从页从曰，曰两手交两足也。此夏字脚作学字头，古人篆法如此。
    徐□之印。鼻纽，古名印，第二字不可识。
    艮当。瓦纽，篆文类刻符，纽制似鼻瓦。
    陋闵之印。辟邪纽，名印，中空，似亦隋、唐间物。
    孔□之印。鼻纽，汉人名印也，篆法奇古，第二字不可识。
    逢广。鼻纽，逢字法异。
    马□□印。马后二字不能辩，疑作回文读马弘印史。
    □闳之印。鼻纽，第一字示辩。
    周贤私印。鼻纽，方正平直，古印也。
    公孙贤印。鼻纽，篆法古而布置未当，古印亦有不善者，为人窃去。
    贾常之印。鼻纽，此印可看，疑贾常也。唐有贾常，能诗；宋有贾常，善画。
    赵高私印。龟纽，汉人名印，非秦赵高，惜文少昏。
    路章之印。鼻纽，路字有补空，章字不是法，铜如朱漆。
    □辟邪纽。此印边作栏，复环以鸟兽形，其中方刻字文剥蚀难认，视其形制，六朝物也。
    □敏。崔氏子达。崔敏，字子达，唐元和间人，千牛备身。汽恰⑷原、蓝田尉、杨州录事参军、许州临颖、汝州龙兴令、太子司议郎、归、永二州刺史。柳子厚称其艺邃六书，学该七录，耽此黄、老，恬于宠辱。此印一只两面，亦无穿孔，篆文明雅，邃六书也；制趋简便，耽黄老也；文用朱也，法阴阳也；体有上下，象圆方也。敏盖文行高士，宜其私印至今存而不泯耳。
    □潘杨私印。龟纽，子母印式，唐人之印也。成□谚印。辟邪纽，第二字乃倒左字，纽制极工，狰狞可爱，子母印式；唐人物也。字疑字。
    氵京俭印信。辟邪纽，平正简易，字兼真字，不下六朝品也；子母式，辟邪左蟠，其势欲动，匠亦工矣。
    孟赏。鼻纽，孟字法新，此印似隋、唐间物也。
    此印四角有窍，印文不知何义，似吉思忠为四字，或元虏之名也；铜则蜡茶色，亦自可爱，为人窃去，特记忆篆此。
    和甫。鼻纽，此印篆法古劲，而朱文似近时之物，体质莹然，玄色如玉，又非百年可得者，必宋，元之物也。
    ●卷四十三?事物类
    ○恶虫有数
    天顺间，征士吴与弼到京，英宗退文华殿召对，问其大略，吴默然无应，惟曰：“容臣上疏。”众方骇异，上不悦，驾起。吴出至左顺门，除帽视之，有蝎在顶，已<宁页>，螫皮肉红肿矣。人方知其适不能答者，忍痛故也。宋淳熙间，史寺丞轮对读之职，适言其高宗某事，史忽泪下；玉音问故，对曰：“因思感先帝旧恩耳。”孝宗亦泪下。明日，御批史为侍郎。不知当时乃为蜈蚣啮顶，不能忍疼泪也。呜呼！均为恶虫啮顶，敬君者不谐，而欺群者蒙恩，岂非数也哉。
    ○铁铸老人
    正德间，予同崇德一乡老游山，至林隐寺憩之，见荒地数顷。土人曰：“此欲送人召粮者。”问其地亩粮数之详，老人默然，半晌，语予曰：“还乡当载米几何，农夫几人，铁器十具，来开此荒地，几年可富也。”其心甚势。予曰：“铁还再得一百斤生者。”老人曰：“何用？”予曰：“此铸你不死。”老人默然。
    ○物随气以变化
    万物随天地之气以生杀，变化之道寓焉。若春夏之气飞扬也，故青虫化蝴蝶，水虫化蜻蜓；秋冬之气降潜也，故雀入大水为蛤，雉入大水为蜃。举此，则凡物可知，故人欲顺天地之气以养焉。
    ○物理不可晓
    杨梅核咬碎，必是八块，百数中偶有一二不同。夏月蚊虫，有同里之处，彼无而此有；有一家之屋，左有而右无。栗子以毛脐于眉上一抹过，下火煨，决不爆。蜡烛散心时，以线紧缚于下段后，即不散也。鹭与班鸠亦堪养驯，但遇白露必然飞去。蚺蛇之胆随日而转，故上旬近头，中旬在心，下旬近尾。熊之胆四时而转，春在首，夏在腹，秋在左足，冬在右足。诸物之胆附肝，独想二物可异也。《埤雅》等书不言所以，岂圣人不欲示人哉？不可理推，深求之凿也。
    ○狗宝马黑
    今药店医人，俱知牛黄、羊哀、狗宝三种之药。羊哀谓治翻胃，而牛黄、狗宝治惊痫也。然牛黄常用易识；羊哀形如湿茅纸，时亦用之；狗宝不特未用，见者亦罕。余友人亲得之，乃生于狗胞中，其形质如鹅卵石，而色至白，碎之，内有文理数十层。考之《本草》未收，不知何所用，而何人传也。又见《越冀集》中云：马有马黑在肾。此尤不特罕见，亦罕闻者，又不知何用。
    ○三杨
    永乐、宣德间，杨荣、杨溥、杨士奇，皆秉机轴，皆有文学政事之名，同在阁中，则参谒者难于称姓也。故以东西南位别之。盖士奇江西人，故曰西杨；溥荆州人，荆古南郑也，故曰南杨；荣固闽人，住京师之东，故曰东杨。称本朝名臣，至今曰三杨。问其东西南之属。不知也。东杨正统五年死，西杨八年，南杨十一年。
    ○麒麟
    永乐十二年，榜葛刺国献一麒麟；明年秋，麻林国又献。成化七年，常德沅江县产一麟，形略如鹿，蹄及尾皆牛，身有麟而额有角，人以为怪，击死，郡守知而取腊藏之库，今惟空皮，鳞亦落矣。嘉靖六年四月，舞阳产一麒麟，口吐火而声如雷，惜野人不知，亦击之死，但双角马蹄，后抬于省城，人人知也。是知麟亦常有，但人不识，多致死耳，闻皆牛生也。
    ○蚊萤
    滁有魏生，乘马山行，渐入于夜，隐隐见前途一物如金镜。奕奕有光，殆迫马首，由由然未去也，意以为崇，不得已，举鞭击之，应手坠地，视之，乃一大萤耳。又金文靖公《北征录》中，纪元故都处有蚊如蜻蜓。予以萤光如镜，形虽大，未为害也；蚊若蜻蜓，可被其咂乎？
    ○蒋镌
    仙家多言枣事，故尹喜与老子西游，食王母玉文之枣；李少君对帝云：“臣游海上，食安期之枣，大如瓜。”意皆诞言也。然正德间，崇德民人蒋铮素事钟、吕，好植果木。一旦晚，有老人过门曰：“我有枣枝可种也。”蒋受而植之，逾时为童木矣，明年即生佳枣，形色气味，浙地无可与比者，肉且离核，坠地即碎，至今存焉。人亦以为仙种也。
    ○听非耳
    尝读《埤雅》等书，牛有耳而听从鼻，龙无耳以角为听。盖牛耳无窍，而龙既无耳，此必然也。《草木子》又曰：龟虽有鼻而息以耳。此古人未言。
    ○馒头青白团
    蛮地以人头祭神，诸葛之征孟获，命以面包肉为人头以祭，谓之蛮头。今讹而为馒头也。古人寒食采桐杨叶染饭青色以祭，资阳气也。今变而为青白团子，乃此义耳。
    ○肃愍忠诚爱才
    于肃愍公之子冕尝曰：“吾父当国时，徐武公有贞极其承敬，吾父亦以其有才相得。”北京一日缺祭酒，景皇帝问曰：“谁可？”父荐有贞，上曰：“此人若做，坏尽天下人才。”又曰：“汝亦有是言耶？”公汗流浃背，神不宁者数日。吾友沈知府南金尝曰：“吾伯在京时，每劝公安逸。公曰：‘尝疏请骸骨，奈不放何？只是一腔血报朝廷耳。’”又见《水东日记》云：“公卧室独悬文山先生一像，自赞于上。”观此，则公素心忠诚何如，爱才何如，徐之报也何如。
    ○和靖诗刻
    世重宋板诗文，以其字不差谬，今刻不特谬，而且遗落多矣。予因林和靖诗而叹之，旧名止曰《漫稿》，上下两卷，今分为四卷，旧题如《送范寺丞仲淹》，今改为《送范仲淹寺丞》者最多，已非古人之意矣。今拾遗《和运使陈学士游灵隐》等古诗四章，宋刻首篇者也。今见律绝多，而遂以此为拾遗可乎？《梅都官序》文乃书名于先，故后年月之下，有一也字，乃文章也；今皆削之，而以年月赘其名，且序中易去几字，是可为都官之文乎？至如《东坡之跋》：“诗如东野不言寒，书似西台差少骨”，盖西台乃南唐李建中，今因不知李而改为西施，谬解远矣，又非可惭笑者乎？摘句五言者有十三联，七言有十七联，今皆无之，则梅序谓百无一二，今尤寡矣。呜呼！一书如此，他书可知，宁不尚古。
    ○卖题有数
    成化辛丑科，阁老山东刘鲇穑西席乃余姚王酪病Ｒ蝗眨使其子送柬于王，曰：“三宗七制十一事，亦可出乎？”王答曰：“但刻本常有之。”他日，西席乡里王华来访，见案间此柬，意或为殿试之举乎？回即操笔。过日，果问此也，遂为首选，不知刘为西席，故先卖之，岂意为他人所得？吁，观此，则东坡之与李方叔，正为切对，岂非其数耶。
    ○忠靖二事
    本朝尚书夏公元吉，湖广湘阴人也，历仕四朝，秩列六卿，功业不可枚举，具载于国史矣。特述其人不可及者二事，以见其有休休之度焉。永乐间，治水苏松，延儒讲求水利，有叶宗行者与焉，见公治水，久未成功，潜奏于朝，有旨令公覆奏。公大惊，即日邀宗行亲迎阶下曰：“诚如先生之言，受益多也。”未几，荐叶于朝，宗行得授钱塘知县。公后奏绩之日曰：“是叶促成也。”又后雷震奉天殿，言者多云改都之故，而主事萧仪言尤峻，被诛。后科道连名俱言，上曰：“迁都时朕与大臣议久方行，彼时何不言也？”科道因并劾大臣阿谀。太宗震怒，命言官与大臣午门辩对，彼此纷然强质，甚之恶骂。公独奏曰：“御史言官，给事中朝廷耳目，况应诏求言，实臣等罪也。”传命再问如何？公对如前。然后上命各回衙办事。时议非公言，则又有萧仪之诛，大坏朝廷之法矣。
    右二事皆公碑志所无，予特补之。闻公纯粹天成，宽而有制，成人才，厚风俗多矣。故杨文定序其文集曰：“议大政。务从宽大处，僚属取长略短。”杨文贞作神道碑曰：“卒之日，自朝臣以至走卒，莫不流涕”云。
    ○鳄鱼
    正德间，苏州白莲桥渔人网得一物，鼋头鲇尾，四足如鸭，状类小犬，眼甚赤，鳞甲悉具，时以为怪而放去，苏人皆不识。都公纪之《谭纂》。予意小鳄也。盖韩祠有陈尧佐所图鳄形，但足不同，图或后世翻刻有差。况《真腊风土记》亦云：“鳄类龙无角。”盖龙亦似犬也。鳄则《埤雅》、《本草》所未载，因具述于右。
    ○金鱼
    金鱼不载于诸书，《鼠璞》以为惟六和塔寺池有之。故苏子美《六和塔》诗云：“沿桥待金卿，竟日独迟留。”东坡亦曰：“我识南屏金鲫鱼，南渡后则众盛也。”据此，始于宋，生于杭，今南北二京内臣有畜者，又异于杭，其红真如血色，然味比之鲋、鲫也远不及。杭又有金鲤，亦佳。二鱼虽有种生，或曰食市中污渠小红虫，则鲋之黑者变为金色矣。《呈史》又曰：“中都有豢鱼者，能变鱼色为金色，问其故，不肯言。”然予甥家一沼，素无其种，偶尔一日，满沼皆金卿。此又不知何故，恐前二说非也。
    ○褶作画图
    《辍耕录》云：“唐、宋书画，引首、拂首，皆锦为标，如克丝作等物也。轴头则用白玉碾花。”未闻攒罗绮以为人物，惟《画谱》有褶作，而《绘事指蒙》有帖名，未之见也。昨见《杨妃上马图》袖轴一卷，真宋奇物，绢素可四尺长，上绘荷池、树石、珊瑚、宝贝，下方则栏杆、辇道，前露半陛，后露半台，界画描染五彩妆金，已工致而绚烂夺目矣；复具二马一十六人，首乃明皇鞍辔，俟妃执伞引导者三勇士，执族节者二人，传宣躬谒者二人，似中官也；控御拥妃上马者四人，随行而挟枕被者三人，乃宫女也。衣裳冠履，环佩带服，皆色锦粘褶，销以金丝细花，粉面眉目。宛如生人，而且帝极贵态，妃尽丽容，服役者瞻顾承应之势，神气飞动，非笔意可到也。至于二马一青一白，不知何毛粘成，缓行跃势，真鬼工也。惜岁久磨损，似后人少加补缀耳，纸尾有进士区德元歌行一篇。歌曰：“温泉试浴春风面，承恩乍出昭阳殿；侍儿控引紫丝缰，扶近金鞍体犹倦。三郎控辔不敢驰，玉环欲上应迟迟；凝眸回首碎心曲，恨不比翼相追随。太常蹈舞催政急，辇路花香仙仗集；凤靴蹴镫髻云松，锦袖弓弯马仍立。此时拟向何处游？意欲并辔相绸缪；沉香牡丹开正好，梨园子弟多风流。挝钟击鼓动丝竹，缓舞霓裳羽衣曲；千妖百媚翠华低，心醉情浓看不足。曲江箧羽雄狐妖，渔阳铁骑绷儿骄；六龙奔幸千乘窜，峨嵋蜀道何啭。嵬坡一曲芳尘腐，不如华萼楼前路，半钩罗袜紫香囊，只直行人百钱顾。画图颜色如当年，令人展玩心茫然；当熊辞辇太贤淑，至今青史遗芳传。”
    ○水晶
    《格古要论》及刘贡父俱云：多年老冰为水晶。然日本国有青水晶、红水晶。《宝货辨疑》又载乌水晶，则非冰也明矣。《铁围山丛谈》载：政和间，伊阳太和山崩，崩出水晶，以木匣贮进数百匣。据此，自是石中所产。
    ○万绿枝头红一点
    尝闻英庙召取天下画工至京，试以“万绿枝头红一点，动人春色不须多”之题。诸人皆于花卉上妆点；独吾杭戴进画茂松顶立一仙鹤；一人画芭蕉下立一美妇，于唇上有一点红也。朝廷竟取画美妇之工，时以戴进不遇为命。窃意当时必以戴画妙则妙矣，然少春色之意。古人以花比美人，一点之红初切于题而脱出题情，尤见良工心独苦也，且于动人处尤易是。又云宋徽宗时画工战德淳事，又题“蝴蝶梦中家万里”，德淳画苏武牧羊卧草蝶中，似后为（下文原缺）
    ○物交之异
    鹤以声交，鹭以目交，辂昃交，鸲鹆足交，蛇听交，野鹊传枝，老鸦过气，鹳鸟接影，孔雀亦接影，鸳鸯交颈；蝴蝶、络纬、蟋蟀，皆以须为鼻，交亦在须也；龙嗌鸡、皆雄鸣上风，雌鸣下风，自然成孕也；又雀交不一，雉交不再，皆理之异耳。凡鸟皆雄求于雌，惟雀与鹑、鸳鸯，则雌求雄也。
    ○廷帜
    李廷种墨，形制不一，有圆饼龙蟠而剑脊者，有四浑厚长，剑脊而两头尖者，又有如弹丸而龙蟠者，皆用金泥，但传久模糊，或贳而无者矣。原墨一料，用珍珠三两，玉屑一两，捣万杵而成，故久而刚坚不坏，用必先以水浸磨处，否则必损砚也。
    ○虎
    唐裴刂杖丈浠，后见小虎，则马辟易而弓失俱坠。老人曰：“君前所射者，彪也。”周永昌中，涪州多虎，有一大虎逐虎而噬之，录奏曰：“检《瑞应图》，乃酋耳也。”据是，则世间所见者皆彪；大于彪者为酋耳，小于彪者方为虎也。此则《埤》、《尔雅》诸书所不载。
    ○鹿猿
    予尝见友人家畜小鹿一双，雌者终身花黄；雄至四年，则前半身已玄，后截尚少花也，再十数年，全身亦玄矣。又遇南都管陵指挥云：洪武间，银牌之鹿止一二，而身则纯白矣。据是，书曰百年为玄，五百年为白，非也。又吾友王济为横州判官时，朝命取猿，因知猿无通臂者，小皆黑色，而雄久则变苍，势与囊皆溃而为雌矣，遂与黑者交焉。此又简册所不载。
    ○芝名
    偶读杂书，得芝数本，《群玉》、《本草》所无也。记之于稿：水芝，玉芝，夜光芝，肉芝，萤火芝，五芝、神芝，如灵芝名三秀草也。
    ○自然天成
    鱼无耳而能听，蝉无口而能鸣，蛇无足而能行，蚓无筋而能缩，兔丝无根而活，皆自然天成也。
    ○六祖
    六祖姓卢，名慧能，新州人也。唐贞观戊戌生，三岁闻诵《金刚经》，即能寻师，二十四岁传五祖衣钵，三十九祝发，七十六而终。初至池州，受五祖道，再至广州法性寺，继至韶州曹溪宝林寺，末归新州国恩寺，开元三年八月十三日没。存日神通广大，莫能悉述；死时广、韶、新三州之官僚门徒，争迎真身，众莫决也。焚香祷曰：“香指处，师所归焉。”因香指曹溪，迁龛并衣钵建塔事之，白光冲天三日。五代刘钅长迎衣钵至广，夫人触之，钵堕地，修补不得，舍田数十顷赎罪。黄巢至曹溪，云雾昼晦，军人失道，致恭乞哀而去。肉身香熏如漆，以手磨须发，如剃后二三日者。其衣一乃达摩所传西域屈餮布缉绵花心织成者，其一唐玄宗所赐织成淡山水者；西天钵一，非铜铁木石；西天履一，非革非木，不知何物也；贝叶经十七叶，字处如刀削。至元丙子，为元兵靶舱壑福以验真否。正德间，提学副使卫有道，以衣钵等物惑世，焚之。生能降龙，死能伏乱，而反不能护保己身，救解衣钵，岂非其数乎？
    ○五色盐
    郭璞《盐赋》曰：“烂然若霞，红盐也。”李白、东坡之诗称水晶盐。今环、庆之墟，盐池所产如骰子块，莹然明彻，非水晶云乎？蔡邕又曰：“江南有胜雪白盐。”今浙中白盐是也。药中取用青盐。《续汉书》云：“天竺国产黑盐、黄盐。”道书又有紫盐，谓戎盐也。今甘肃、宁夏有青、黄、红三种生池中。可见书不诬也，非五色盐乎”
    ○六和塔
    钱塘六和塔，在龙山江浒，建自宋开宝三年，高九级，五十余丈，阔数十围，盖以镇江潮也，后为方腊焚毁。绍兴二十二年，僧智云重造七层，高大虽减于前，亦两浙之塔无出其右者。故李文清诗云：“经行塔下几春秋，每叹无缘到上头；今日登临方觉险，不如归去卧林丘。”孙缙诗云：“阑槛倚云汉，身疑出上方；乾伸一指顾，吴越两销亡。”白廷玉诗云：“开殿生妙香，金碧森贝筵；应真俨若生，倒飞青金莲。”今皆不存矣，想至元复遭兵火。故今光砖巍然，四围损败，中木ㄡ痕尚存，惟内可盘旋而上也；然在下望者，精神亦为之恍惚。塔内四壁俱凿佛像，有石刻吴道子观音佑圣之像，《金刚经》三十二分，乃北宋富弼、贾昌朝等各书一分，《四十二章经》乃南宋汤思退、虞允文等各书一章，宋名卿笔迹可半矣，亦奇物也。且圣帝不特笔妙，神灵处屡显于达官，不能尽述。惜离城二十余里，又在山巅，惟舟车过往，势难观览，知其悉者亦寡矣。
    ○姚广孝
    僧姚广孝，苏之相城人也。家世医业，与同邑王光庵宾世交，盖王亦医家也，年长于姚，学博行商，太祖尝召官，不拜。姚素敬之。姚幼名天禧，虽家居习医，私师相城道士席应珍。席乃通儒，而多异术；姚质敏，尽得其传。尝白父曰：“某不乐医，愿仕以显父母。”父不从。一日入城，见僧官驺从之盛，叹曰：“僧亦富贵如此耶！”决欲出家，遂入里之妙智庵，改名道衍，游学湖海，刻意为诗文。洪武四年诏取高僧，至则以病回。八年诏通儒，姚以僧试礼部，中，不愿仕，赐僧服还。十五年，孝慈皇后丧，亲王各奏乞僧修斋，于是左善世宗泐、季潭举之，遂见知成祖于潜邸。自是日亲，后相之，靖难谋成，赐今名，封太子少师，不拜，惟章服受之，仍为僧，居庆寿寺。故今闻有方面红袍玉带髡顶戴唐帽之像于寺。后命赈饥苏松，三谒王宾不见，特屏骑突往，宾见之，一言不发，但曰：“和尚误矣！误矣！”姚惭而退。临终，上来顾之，以手加额曰：“季潭在狱已久，愿赦之。”朝命中使即出之，拜姚床下曰：“师不负某，而某得余生也。”时几八十矣。有义子名继，成祖念其功，官为尚宝少卿。公所著诗文，多不留稿，有《道馀录》，专攻程、朱者。其友张洪尝云：“少卿于我至厚，今无以报，但见《道馀录》即焚之，不使人恶之也。”故今亦不存，止有《逃虚子》一集行世，谥恭靖，配享成祖，国史谅有传，予特纪其所知云。
    ○杭宋像
    岳武穆王像在王坟之裔处，宋理宗并阎妃像在集庆寺，杨和王像在民人杨悦家，富郑公像在公裔富炳家，胡康侯像在公裔生员胡万言家，俱以副本；而和王者，真旧物也。二后像见前，不赘。
    ○牡丹难大
    牡丹盛于唐，次及于宋。欧阳公作记曰：大树者极少。盖花乃草本，而又难养故耳。闻惟唐马嵬驿者尚存，正德间，为魏国公移置假山前，与楼相等，后因朝禁假山，拆谢死之。又池州铜陵县民人盛元之家，有可系马者，其屋亦尚宋造，惜予至其地，不及一观。
    ○大圣墓
    曲阜县孔林，圣墓所也，周十里，无禽鸟、蛇鼠、荆棘。予旧闻未信，友人林介山宦游斯地，问之果然。予证以《檀弓》，人之葬圣人也，何择地之精如此？林曰：“圣人固他人之葬，而伯鱼则夫子葬之也。”予谓若是，则圣人精于术者哉！以为葬圣人而后异，则闻周公之庙地亦相近，十里之中，又何禽鸟之多哉？两人相对默然。
    ●卷四十四?事物类
    ○集福庵
    苏城集福庵，居尚书吴匏庵之北，知州施肤庵之西。弘治中，诏毁淫祠，有司欲为匏庵后圃。吴曰：“僧庵吾世邻也，不忍其毁，安忍为吾有耶？”有司复欲为肤阉别业，施曰：“何不送匏翁而送我也？”有司述其言以告。施曰：“我独不能为匏庵耶？”亦辞之。其庵竟存。嘉靖初，又有诏毁，知府伍畴中用价承佃，都御史毛贞甫亦用价佃之，一则曰“近吾家也”，一则曰：“地旧吾家施也”，竟成讼夺。且毛、伍新结姻义，时人追思往事，因为谣曰：“昔日吴与施，官送犹逊辞；今日毛与伍，讦告到官府。”鸣呼！以一庵之小，而致四公之高下，则人心不古，世道日下可知矣。然毛、伍尚有说也。近世犹有无影谋人寺观者。视此，又宁不为汗颜。
    ○狱具
    桎梏，{共手}，镣，槛车，枷，锁，楚，缧纟曳。区刂刀，僭指腿夹，反接，罗织。
    ○王以山死
    正德间，杭府造宋张忠烈宪之墓，过时未完，镇巡督促方严；掘地，又得于朋、孙革志铭，委官王以山曰：“一坟尚为所害，再知此墓当终年从事土木，家亦不可归也。？遂碎以弃。至夜半，王邻笔工某，见有骑白马者来问其家。明晨王起于厅，向空拜揖，逊之以坐，应答如接宾然，唯唯以不敢自称。家人以其癫，扶掖卧床，不数日而就木。后闻笔工之说，是果于朋之祸耶？抑王之自病而然耶？白马者何人，而应接者何物？不得而知也。
    ○陈岳像赞
    岳修撰正，贵贞士也，受知英庙，侃侃敢言，尝陈时政而忤太监曹吉祥、总兵石亨，遂谪甘肃。英庙每念曰：“岳正倒好，只是大胆。”后传神，有客隐括其语，题辞于上曰：“岳正倒好，只是大胆。惟帝念哉，必当有感。如或赦尔，再敢不敢？古人有云：盖将死而靡憾也。”
    陈少卿音，文学士也，用心于内，而于外多愚态。弘治间，与李西涯诸名公最善，尝传神，而衣服非制，浼西涯赞之。李曰：“其容甚肖，其鬓甚齐，甚貌则是，其衣则非，必须蓬其鬓，更其衣，陈师召之像，庶几虽然中之美，不在于外之威欤？”二公之赞，虽皆近谑，而有至理存焉。
    ○亻光武人
    亻光武人，蓝州人也。孝宗朝输粟入京师，西陵侯名称善饮，人有言武人可以为敌，遂召与欤。时初冬，新醅方熟，共有二缸，对饮一缸尽，西陵不复知人事矣；武人畅怀自酌，至晓，复罄一缸。世以武人有幻术，此予闻于丰南禺者。
    ○鸦鹊至理
    张东海弼文集云：主事过太朴，分司济宁，幼子令僮升木取一鹊雏，雏母见而啄攫其面，遂至流血，挥逐不去，少顷，其仆供茶于客，鹊复来逐，又聚七鹊成群，噪博不已，而幼子畏之，还雏乃散。张以为江南鹊见取雏，惟有哀噪竟日，未闻搏人而不畏者，此所谓南北方强异不同，风气致然，故鹊亦同也。予友施引之弟理之，尝于园树探取鸦雏，鸦亦来啄，施步入堂中，喧叫竟日，似有寻觅之状。施后于市井出游，露坐野行稠人之中，忽下而啄焉，如是者二月，为其所伤者四五次。予以此又知非因气致不同也，大抵禽鸟如人，亦有灵愚，而二子所遇，偶乃鸟中之灵黠者耳。
    ○兄弟两得
    洪武中，上虞张居杰任方伯，其弟居俭，亦任广西提学副使。俱有声当时，其父，农人也，每酒后，必欲二子商枚弄色，庶为作乐。居杰则正言以对，父怒，则奔走以避；而居俭则应声曰：“吾当以老父戏焉。”时人每称居俭为非。予每思之，一则慰亲道，宁正不移；一则顺亲之心，权移小德。可谓两得之矣。苟无居俭之应，则父怒亦何消哉？
    ○夏池碑
    成化间，吾杭棘卿夏某，阴谋深险。邻有园池颇胜，心窃欲之，乃自撰文为断碑，密沉于池。久之，争诉于官，夏谓某年余家有碑，以纪庭馆之胜，中世荒芜，此碑已落于池中，亦可验也。竭池得碑，读之。俨然夏氏之物，卒归之，邻竟坐诬罔。夫身富贵而设法犹是，贫贱得不为盗也耶？
    ○俞鸣玉
    钱塘俞衡，字鸣玉，成化间人也，善诗字，多辨才，然其性驵侩贪侈。弘治初，投身入镇守府，为私房书手，遂虎而冀，起家巨富，后竟因此坐罪败家。某未为书手时，亦欲如富贵相，海观张锡作诗讥云：“轻罗细葛称身裁，今恐无凭换得来。莫道此人穷尽了，出门还要轿儿抬。”
    ○肉屏风
    杜驯者，为杭州别驾，遇冬月，则令魁肥婢妾骈立于前后，自号曰：“肉屏风”。
    ○张成善走
    徐州有张成者，短小精悍，善疾走，日行五百里，若缓步，亦与人同，但造竟远行，则不可及。然既行，又不能自止，或着墙抱树乃可耳。凡封奏羽报则使之，夜则于圆簏中缩足而睡，此亦或有理存焉。闻之宦游者云。
    ○月方
    徐延之好剧谈，一日对客曰：“今人都谓月圆，不知却是方者。”客骇曰：“何以言之？”曰：“‘一方明月可中庭，明月聊随屋角方’。此古人之言，非我杜撰。”历举如此者不一而足。座中交辨之，一客曰：“皎如飞镜临丹阙者，镜岂为方者乎？”徐曰：“子不读书邪？镜不尽圆，亦有方者。秦始皇有方镜，能照心胆；贾浪仙有方镜诗，且又名方诸；况太白自比其明，不言其形也。”主圆者辞究而怒，拂衣起去。吾友王荫伯之父雪村乃止之曰：“诸公岂相尼哉？我为解之：一月中，方圆各止一夜，遇望则圆，遇弦则方；但圆者常在，而方者常一隅耳。”遂为确论，一座尽倾。
    ○料丝
    料丝灯出于滇南，以金齿卫者胜也。用玛瑙紫石英诸药，捣为屑，煮腐如粉，然必市北方天花菜点之方凝，而后缫之为丝，织如绢状，上绘人物山水，极晶莹可爱，价亦珍贵。盖以煮料成丝，故谓之料丝。阁老李西涯以为缭线，书之于册，一时之误耳。此因地与中国相远，人不知也。
    ○十八学士卷
    宜兴吴尚书俨，家巨富，至尚书益甚。其子沧州，酷好书画，购藏名笔颇多。一友家有宋宫所藏唐人十八学士袖轴一卷，每欲得之，其家非千金不售。吴之弟富亦匹兄，惟粟帛是积。清士常鄙之。其弟一日语画主曰：“《十八学士》果欲千金耶？”主曰：“然。”遂如数易之。而后置酒宴兄与其素鄙已者，酒半，故意谈画，众复嗤焉，然后出所易以玩。其兄惊且叹曰：“今日方可与素之鄙俗扯平。”吴下至今传为笔柄。予曰：“此亦可谓愚也已。其画余曾一观，前段树石参差，纵放群马，或正或背，横立回身，其状不一，共马十，一驴一仆从，或控或牵，解辔备鞍，闲戏而赌钱者，亦其状之不一也；中段学士七八，欠身写字看鹅，坐石攀柳观书，与醉脱衣服，待马将行者各一人，沼畔棕柳荫郁，群鹅游泳，酒樽食瑁童子伏侍执役者，曲尽其妙；后段荷花池馆，宴上学士八人，倚坐笑谈把盏也，又傍林相语者二人，望景者一人，乐官七人，则举筝、蓁、箫、板、琵琶、箜篌、凤笙也；末后竹林一亭，亭中皆叠学士衣服。徽宗有诗于后云：“有唐良治咏康哉，辟馆延登经济才，雍泮育才今日盛，汇征无复隐蒿菜。”余以此特北宋禁中之物，南宋即留落人间，故再无敢题者。且徽宗一诗，绢素笔法，自是可爱，真入神品之物耳。
    ○药香法
    玄参（半斤，去尘土，石器中水煮熟，控干，薄切，微炒去烟）、甘松（四两，去土细锉）、乳香（二钱，细研成末，后入）、麝香（三钱）、白檀（三钱）、沉香（五钱，已上俱为末，炼蜜与香分均，为丸烧。）右法出自蜀后主，已载《香谱》，小有不同。予得之内府，简也易，录以遗好事者。
    ○浴肆避鬼
    吾杭人八字桥，相传多邪秽蛊于行客，东有浴肆，夜半即有汤。一人独行遇雨，蓦有避雨伞下者，其人意此必鬼也，至桥上，排之于水，乃急走，见浴肆有灯，入避之。顷一人淋漓而至，且喘曰：“带伞鬼挤我于河中，几为溺死矣。”两人相语，则皆误矣。又一人宵行无灯而微雨，闻后有屐声，回头见一大头，身长二尺许，亻宁立观之，头亦随立；及行，头亦行；及趋，头也趋；其人大恐，亟驰至浴肆，排闼直入，未及掩门，头亦随入，此人几落胆矣。引烛观之，乃一小儿也，盖以大头障雨，亦惧鬼，故紧随之耳。是亦为错者也。向使此四人各散去不白，则以为真鬼矣。今之见鬼者，可卒惧也哉。
    ○菊庄借誉
    菊庄刘士亨泰，吾乡诗人也。人有问其姓字者，则答曰：“夏少卿之俗友。”更不言其已姓。同时有沈循，与都宪钱钅戊有属，人询其名，亦曰：“钱员外我外兄。”有好事者为语曰：“沈循只说钱员外，刘秦常称夏少卿。”吁！借誉于人，已为可耻，况自称之，是所以来之人嘲也。沈固俗物，刘胡不自愧耶？
    ○李西涯
    阁老李东阳，别号西涯，湖广人也，神童登第一甲。弘治间，文翰雄于一时，士大夫多出其门。入阁年久，当武宗朝，不能谏正人，有投匿名诗云：“文章声价斗山齐，伴食中书日又西。回首湘江春水绿，鹧鸪啼罢子规啼。”末句盖以鸟语“哥哥行不得也”，不如归去。后竟因诗即归。
    ○纳墓金
    晋建兴中，盗发汉霸陵及薄太后陵，得金银甚多。诏收其余，燕泉以为收之是利其盗之发也，当复纳诸墓而封治之。予以封治之，义也；复纳金于墓，则人既知而遗祸尤远矣。
    ○见龙
    世人见龙，或扌卦或斗，或经过，或取水，则必风雨交至，雷电晦螟，甚之败屋拔木，不过闪闪于云烟中，见其盘旋之势耳，欲睹全体不得也。尝闻都指挥李一之云：正德间，桃渚所海口淤泥中，见一物如鳅鳝，然盘曲跳跃，奋震莫定，大不可计也。人皆视之，顷刻云气相接，风雨腾空而去，然后知其为龙。然于耳目角爪，亦未明白耳。吾友金茂之之父，成化末，客游广东新会县，一日，早潮方平，一龙自空坠于沙场，鱼人各以所担之木，捶之至死，官民群往观之，其高可人，其长数十丈，头足鳞角，宛然如画，但腹惟多红色。此可谓见之明也。
    ○佛腹藏经
    杭永昌门外有梵宇曰正定，其佛像大不盈丈，小仅尺许，绘塑之制，皆极精巧。一日，与友鉴赏间，偶见小佛背木微露缝痕，随用簪发，则木已启，而满腹皆纸，取而视之，乃写楞严咒，并书舍佛姓氏年号，始知为宋物也，纸甚坚白，字极庄肃，殊为可爱。予忆昔言鲁望像中，皆平生诗稿；景德寺佛，腹皆藏经金银钱。诚为可信矣。抑安知正定大佛之腹，无金银钱也耶。
    ○吴日章
    成化时，澉浦军人吴日章，善推星命，江南以为第一，略摭一二于左，以见其术之精也。有县佐问之，批曰：“癸巳年，喜连连，正月十五打秋千。”至期缢死。有书手方六七岁，其父以其命问之，批曰：“袖中一管羊毫笔，写得杭城神鬼惊。”后乃擅名书手。有举人问之，批曰：“人间金榜出天上玉楼成。”后乃会试，出榜之明日，病发而卒于旅邸。有问其本身，则极推其未来子孙之贵贱，逆推其至于父母之寿夭，不可枚举。夫命知贵贱寿夭，亦奇矣；至于继其死之所以，及终身过后之事情，真亦可谓神矣哉！
    ○朱暹
    朱暹，余杭人，父故，与弟昌事母至孝，家虽贫，母欲之物，必多方以悦其心。一日，母病失明，求医莫治，则与弟晨起盥漱祝天，含水舔之。月余，母目渐爽；而二妇三孙亦因以舔，逾年复明。杭俗：春时四方多来游于湖山，其母闻之，亦有登临之念，暹因家贫，不能倩肩舆也，则与昌以竹小椅舁往各寺，每年必至数次，奉母九十终。家渐丰豫，人以为天报也。此东塘陈廷彩之亲，予尝闻之云。
    ○周锦
    尝闻丹徒县民周锦，善搏虎，身于完肤。嘉靖壬辰，予过丹徒而见焉，观其人，乃无惧者也，自言曾杀大小三十余虎，惟一虎常走而不斗者，不能搏焉。问其虎威，曰：“在颈下二肘间，如乙字，三寸许。虎镜在当心，皮里膜外，若脆骨然，取而佩之，临官而能威众，常人则无憎疾矣。虎带在胸而通前左右二足，乃大筋也，可以带底，故名。前颈骨三棱，后颈骨圆直，色皆桃红而不空虚，有微眼，以唾湿其一头，吹之，少有沫焉。其肠为马缰，虽劣者可御。因而记忆《茅亭客话》李吹口之言不诬也。彼又云：月晕虎交，食狗必醉，醉人虎多不食；虎视只以一目放光，一目看物，搏时记其头藉之处，待其月黑而掘地尺许，必有石子如琥珀者，此乃虎目精魄沦入于地而成琥珀，因此主疗小儿惊痫之疾，乃周之未言也。并此观之，则知《本草》、《埤雅》所载，岂能如经历之人之言之悉，因纪于稿。
    ○张即之
    宋张即之，字温夫，号樗寮子，官至直秘阁，原籍历阳人，南渡同母居于宁波，鄞县桃源纟乃其葬地也。宣德间，为盗所发，其体如生，须长至腹，盗见棺中止有系腰玉绦环，怒而弃尸山中，为野兽所伤，后有义者葬之。今书后多写历阳，不忘祖也；书史亦系于历阳，由其书也。宋史亦不载。
    ○马名
    绝地（足不踏土），翻羽（行越飞禽），奔霄（夜行万里），越影（逐日而行），逾辉（毛色并耀），超光（一形十影），腾雾（乘云而趋），挟翼（身有肉翅，并周穆王者）；渠黄，鸡斯，肃疲单奚，翠麟，乘黄，飞黄，骐骥，〓，骅骝，绿耳，赤骥，白牺，逾轮，盗骊，山子（并古良马）；追风，白兔，融景，追电，飞翮，铜雀，长凫（并秦始皇帝）；浮云，赤电，绝群，逸骠，紫燕，绿螭，龙子，麟驹，绝尘（并汉文者）；蒲梢，龙文，鱼目，汗血（并汉武者）；的卢（先主者）；赤免（关汉寿者）；飞虎（亦古良马，出祢衡传）；惊帆（曹真者）；皎雪总，凝露总，悬光总，决波总，飞霞骠，腾霜白，发电赤，流星剑翔鳞紫，奔虹，青骓，飒露紫（乘平东都），时勒骠（乘平金刚），拳毛瓜乘平刘黑闼），白蹄马（乘平仁杲），如意骝（唐德宗者），什伐赤（乘平世充，皆唐太宗者）；碧云霞，照夜白已上明皇者），忽雷驳（秦叔宝者）；狮子总（郭子仪者）；玉逍遥（宋仁宗者）；红玉，紫玉，平山，凌云，飞香，百花辇（天宝中大宛所进汗血者）；自在将军（刘崇者）；飞越峰，又名撞倒山（洪武间者）。
    ○桃花
    桃花有四种，《埤雅》等书未载，常桃粉红色，绯桃大红，碧桃白色，每枝中时有一二朵六瓣，白桃比碧桃花又小，亦白色，花止五瓣，盖诸花五瓣，惟王蕊花六瓣。
    ○香海棠
    世谓海棠香，彭渊材五恨，此其一也。昨读《墨客挥犀》彭渊材闻李丹辞昌州，议者吐饭，往询弃之之故。李惊问之，彭曰：“昌州海棠独香。”闻者传笑。予尝见《草本子》云：“海棠惟昌州者香，故号昌为海棠香国。州治前有香霏阁。”予意昌乃蜀郡，海棠称最于蜀者，恐谓是也。然又见沈立《海棠记》，谓其香清酷，不言某地，似有可疑。及观宋真宗御制《后苑杂花》十章，以海棠云：“清香逐处飘。”又云：“游峰逐远去。”又王元之《题钱塘海棠》云：“江东移植在钱塘，手植庭花满县香。”此又不特在昌州者。乃知海棠之香，如菊花有落不落者，不可一概论之也。
    ○牛搏虎
    予闻古有黄犬能救主者。又近闻人云，水牛能搏虎，乃询曰：“汝亲见乎？”则又曰：“闻之人。”或曰：“某人亲见也。”竟不得其实。昨诵高皇帝文集，中有记载天长县群牧监奏：本县民人戴某朝出，其妻牧牛于野，平昔豢犬随之至是，俄而入草莽不出，戴氏之妻牵牛寻之，未百步，见虎据丛而食之。虎见人至，弃犬趋人，而妻为虎搏矣。牛见主有难，忿然而前，虎乃释人而应牛，二物交加哮吼，而弄爪牙者虎，侧二角而奔击者牛，不逾时而虎负牛胜，人难消矣。因是朝廷赐一牛以代前牛力耕，待其自终。呜呼！据是，则不惟牛果可以敌虎，而凡所畜之兽，亦或有仁心以为主者，古人岂欺人哉？
    ○徐国宁
    钱塘徐国宁，原为弟子员，后累事为商，生平虽留心诗画，亦未擅名，临终以一绝别故人，似可取也。诗云：“醉余拂袖青山去，海鹤孤云事事闲。闻道神仙能久寿，不知几许在人间。”
    ○放偷
    金与元国俗，正月十六日谓之放偷，是日各家皆严备，遇偷至，则笑而遣之，虽妻女、车马、宝货为人所窃，皆不加罪。闻今扬州尚然。而燕地正月十六夜之走街，恐亦遗俗也。
    ○刘车不永
    景泰间，江西刘子钦由省元至会元，遂有矜色。学士解缙绅会间称之曰：“今状元又必属子矣。”刘遂不逊。解因语人曰：“刘非远大之器。”后果终于庶吉士。予家有其亲笔诗文，亦未见其大过人耳。弘治间，山西车相，年十八中省元，会试主考先生见其文字无传注，以为必老举人也，怜而取之，开榜乃知是相。他日车来见主考，主考语曰：“足下才华甚充，但传注也当诵之。”车应曰：“传注及圣贤之糟粕也。”后有怜其少年而才，主考因述其言曰：“此子必不永。”无何，车果卒。观此，则人之相人，亦易易也。
    ○邝朱廉俭
    尝闻天顺间，兵部尚书邝牵初任陕西副使，有声于时。寄一红绒于父。父封还，以书责曰：“汝未能洗冤泽物而以此污我耶？”后且胬其操，遂至极品。都御史朱裳，沙河人，嘉靖中为浙布政，私居不畜奴仆，亲操井臼，布衣粝饭而已。人以为不可及也。及父来任，其苦节尤甚于子，言动尚远规见子以廉谨。是知二公之廉，能成大器者。固天之生才，亦由于家教之严也。
    ○换骨
    物多换骨，如人之齿、龙之骨、象之牙、鹿之角、蛇之皮、虾蟹之壳，皆终身一换，惟鹿则每岁一换，龙、象至六十年骨全而后换也。
    ●卷四十五?事物类
    ○提举某宫观
    尝疑宋之宰臣致政者，多曰提举某宫观，若李忠定提举洞霄宫是也。不知某宫观何为要提举。后读《石林燕语》，知宋致政者多留京师，假衔提举某宫观。盖某宫观，朝廷有事者也。见优礼大臣，尚使御政，其实无大政事耳。自神宗以年高者不可寄委，罢之则伤恩，留之则玩政，遂以天下宫观之名而提举。
    ○沈鸟儿
    天顺间，杭有沈姓者，畜一画眉，善叫能斗。徽客许以十金购之，不与，人莫不知也。一早，携至西湖，偶尔腹痛，坐卧于堤，不可归，有识人箍桶匠过焉，沈阳浼其归以报之。家人至，则沈已无头矣；视之，则箍桶刀杀之，血光显然，遂执桶匠告于官。桶匠不能受刑，就招云：得鸟货人，割头弃之湖也。然寻头于湖，久之不能得，狱不成，则官与沈俱悬赏以求。一日，有渔人兄弟持头来受赏，水腐莫辩，因以成狱，而桶匠秋决矣。数年后，有人见画眉笼于苏州，掠疑而问其来历，主人曰：“此笼货杭人某者。”其人报沈家，沈氏子孙又疑而访探某人，某欺罔不服。讼于官，刑至就招，问其头，置湖畔柘杨腹中，取之果在焉。官以此狱既明，渔人头何来，因捕之加刑，则曰：“吾父死，而弟兄欲得受赏，故割头以献。”三人遂皆弃市。呜呼！一鸟而至人命有五，至今杭以“沈鸟儿”为祸根云。
    ○滚出来
    弘治间，浙省提学副使西蜀吴伯通淳，博而能约，天下推为第一士子，专取功夫。时科场初学，多不极作文，为其罢出者众。群往御史台求试，御史复发吴公，吴出题“鼋鼍蛟龙鱼鳖生焉论”，乃一滚出来，且皆难于措辞。而论又涉于性理，然取者无几，而甚为吴辱焉。有嘲之者曰：“三年王制选英才，督学无名告柏台。谁知又落吴公网，鱼鳖蛟龙滚出来。”闻者绝倒。
    ○李贞伯
    太师李西涯东阳，成化、弘治间，文章爵位，天下为最。一子名兆先，字贞伯，有一目数行之资，时称过父，然每厄于科场，舆情不慊。而主试者多注意寻取，或失或缺，竟弗能中，人皆知为命也。遂赍志而没，西涯绝嗣。尝闻好声妓，西涯罪之，特书其精舍之门曰：“今日柳巷，明日花街。诵诗读书，秀才秀才。”子回见之，即续书曰：“今日骤雨，明日狂风。燮理阴阳，相公相公。”予以此足以占之不贵而夭折也。岂有父书之下，亦可反讽之邪？
    ○酒乃天禄
    《石林燕语》载：王审琦微时，与太祖相善，后以佐命功，情好尤切，性不能饮，每会燕，太祖不乐。一日酒酣，举杯祝曰：“审琦布衣之好，方共享富贵，酒乃天禄，何惜不赐饮耶？”祝毕，顾审琦曰：“第试饮之。”审琦不得已，饮尽无苦。自得待燕即能饮，退还私第则如初。观此，量实天定，非演习而至。余又尝见南阳花客胡长子，日饮数百杯未醉，疑其有术。私询其仆并同行者，云素不能饮，偶梦神授药一丸，遂尔如是。益信其天分也。
    ○蒙汗药
    小说家尝言：蒙汗药人食之昏腾麻死，后复有药解活。予则以为妄也。昨读周草窗《癸辛杂志》云：回回国有药名押不卢者，土人采之，每以少许磨酒饮人，则通身麻痹而死。至三日少以别药投之即活。御院中亦储之，以备不虞。又《齐东野语》亦载：草乌末同一草食之即死，三日后亦活也。又《桂海虞衡志》载：曼陀罗花，盗采花为末，置入饮食中，即皆醉也。据是，则蒙汗药非妄。
    ○岳坟桧树
    西湖岳坟前植桧树，自根以上，劈分为两枝至梢，全其生，中格以木，所以示裂奸桧以报岳之死也。乃天顺间杭州府同知马伟为之耳。
    ○高氏父子
    仁和高让，字士谦，善画竹，星卜医药俱精。国初为西湖书院长，后为杭州府学训导，再调吉安府，受知者荐为彰德佐，考满，授翰林编修，洪武三十一年卒。子明，为上元教谕，靖难师至江，遂挈家不知所终。吾乡都御史李公昴题其画如右云。呜呼！父可谓才士。子可谓忠臣。今世不知也。
    ○插香盖火
    插线香于炉，灰实难入，灰疏易倒，惟二头俱燃，灭却一头，实其灰而插之，庶易入不倒也。围炉炭火烈时，分开即灭，不分又炽，惟用毛纸一幅，置于火顶，烧过灰存，则火气不焰而四布矣。虽皆小事，亦自有法也。
    ○窑烧骰子及名
    有宦客筑魏州城，得窑烧骰子数斗，询之士夫，莫识其故。予意骰子陈思王所制。子建当时正都于许，恐后世之莫传也，故埋藏以需人间玩弄，不料酒具易于溺人，而自足传远也，《列子》曰：“博者射明琼以踊”，李洞诗曰：“六赤重新掷印成。”明琼、六赤，皆骰子古名。
    ○虎拜土神
    仁和七都，地名葛墩，有土神庙，荒落无主，而败壁四达。正德时，王姓者乡校于此，夜即寄宿。一夕，见虎入庙，叩首于神前若拜跪然，久之而去。明晨语人。予适在其地也，意传记云：虎伤人，必先于土神求之。或此之谓欤？否则王姓者卧侧，故不一噬而去也。
    ○祈雨
    吾友吴惟可谨，丁丑进士，尝与予言：其祖宦游某地，时天旱，守延一法师祈雨。师曰：“今天久旱，非入龙湫驱龙，则不可得。阖郡官人，当拜俟于渊，慎不可惊惧呼我名也。”守疑且信之。师至渊所，焚符躬下，顷之乘龙而起，游泳湫面，时雨加注，诸官莫敢退。久之，守不得已呼其名令止，则龙轰然掀法师于空中，直逝而下，雨即止也，法师身落如裂帛。期年，其子痛父不得其死，焚符入湫以诛龙。偶见父乃蓝面卫一宫门，问其子何来，子以意告之。父曰：“妆快行，吾术不精，罚至如此，汝切忽习之。”又曰：“某处延一道士祈雨，其术名月孛法，用十五六岁女子，共入密室，虽线缝以纸封固。守欲得雨之速，任其所为，惟见黑云密布，雷声隐隐，雨则无之，势将移日矣。守乃令人密开纸缝以瞰之，则道士披发仗剑，足蹑女子阴门，而彼此口舌尽出，势已垂危。时则霹雳一声，大雨如注，道士起步而女子苏省矣。后有如此法者云：当时无人开缝，则道士、女人俱死于室。呜呼！二子之术业未精，一则致死，一则幸生，世有恃术以强为者，夫岂能夺天之功耶？此郭景纯尚亦不能逃于今午。
    ○义雁
    雁，诸书止言知时鸟也，行有先后，故以之执贽，以之纳采，未见言其义处。至于诗赋之咏，亦或特怜其孤耳，未闻言其义性与纪其义事也。近见吾友王天雨云，家后有张姓者，曾获一雁，置于中亭。明年，有雁自天鸣，亭雁和之，久而天雁遂下，彼此以颈绞死于楼前，后因名楼曰双雁楼，此其一也。又吾友王荫伯教谕铜陵时，有民舍除夜燎烟祓除不祥，一雁偶为烟触而下，其家直以为不祥也，烹之。明日，一雁飞鸣屋顶，数日亦坠而死。观此二事，又真为义雁云。
    ○真腊二事
    真腊国有占城之西南，元成帝时，遣永嘉周达观招谕之，往返一年半，悉得其国之风俗、道里、海物、土产，一一纪焉，名曰《真腊风土纪》。予读而有取其二事，乃中国之难而深可喜者，因录于左，以见奇异。记曰：“人家失盗，疑此人不肯招认，遂以锅煎油待沸，令此人伸手于中，若果是盗，则手腐烂，否则如故。盖夷人有术如此。又两家交讼，曲直难辩，则国宫之对有小石塔十二座，令二人各坐一塔中，塔外则两家亲属自相提防，或坐一二日，或三四日，无理者必得疮疥咳嗽发热之证，有理者略无纤事，谓之天狱。盖土神之灵如此。观此，则盗必少而无讼矣，又何必刑政以禁之哉。
    ○二形人
    传奇杂记，每载人有具男女二形者，奸诈之徒，往往欺人致讼。予闻其事，未见其人，庠人友苏民词，取一妾，下半月女形，上半月则阴户出阳势矣，然后知果有也。昨读《玉历通志》载：心房二宿，具男女二形。又知是亦造化之故之由也。
    ○大书
    正统间，有神童能书大字，起送至京，朝廷戏与丈余红罗，使直书一字，童凝思久之，铺地以笔直竖如罗长，而后左侧注以一点，遂成卜字，人皆骇焉，天下传之。予尝见《丛谈》说宋仁宗时，契丹献八尺字图，举朝莫能答，遂诏求善书大字者。有僧请以沙布地为国字，然后钩临在地，张图于上，束毡为笔，蘸墨倚肩，循沙而行，成则脱袈裟渍墨为点。因赐紫衣。皆巧思也。
    ○二王验梦
    正德癸酉，省试之年也。吾友王荫伯一槐，元旦夜梦家僮携三鱼尾以进。明发，询予解之。予以三鱼乃鲜字，鱼尾为丙也，必下科有鲜字者同第焉。王笑曰：“义如是深哉？”后果丙子年中，而孰知巡按乃鲜文卿也。又王才伯良俊，初名良，未第五年前，同舍有张鸾者，梦一老以持试录示之，见己名十二，王名八十一也，且王名下多增一字，不知何意。后二年，王因名有相同之嫌，如一俊字，第时果与张同榜，而名次则相反也。二君与予至厚，事皆亲知。荫伯岂因予言而遂神其梦邪，才伯岂因以梦而特易以双名耶？事皆前定，莫能逃耳。若观高季迪《志梦》一篇，则终身与谢玄懿之历官，全出一定，人可以外慕耶？
    ○郑老遇仙
    城南郑老者，家贫，为人鼓吹给丧事。一日，以事祷于城隍庙，因假寐厢下。恍惚中，见执旗者入报曰：“吕洞宾来望也。”乃惊寤，拭目待之。顷间，见一黄冠丰体长髯者，飘飘然至神前而揖，徘徊乃去。郑曳其裾，恳以求度。黄冠曰：“贫道无能，偶遇仙祠，特入瞻仰，何以度汝？”郑曰：“先生非吕洞宾乎？”黄冠笑而颔之，同行里许，袖中出二果使食之，郑留其一，复强食之，乃前去。郑寻路而行，觉非平日所游者，问于人，则绍兴矣。于是大惊喜，渡江而回，家人已寻三日矣，后八十余岁而没。
    ○前辈之生
    徐延之将诞，其父珙梦故人瞿宗吉来访，既觉而生诞之。后学问文章，几于宗吉，而不得其精。戴文进之父能五墨，而沈明远善绘神像，绝艺也，父亦梦其入门，是夕文进生而戴氏之画遂擅天下。张天锡亦以祷于夫子庙而生，后为一时才人。此吾杭前辈之事也。
    ○倭国物
    古有戗金而无泥金，有贴金而无描金、洒金，有铁铳而无木铳，有硬屏风而无软屏风，有剔红而无缥霞、彩漆，皆起自本朝。因东夷或贡或传而有也。描金、洒金，浙之宁波多倭国通史，因与情熟言饣舌而得之，洒金尚不能如彼之圆，故假倭扇亦宁波人造也。泥金、彩漆、缥霞，宣德间遣人至彼，传其法。软屏，弘治间入贡来，使送浙镇守，杭人遂能。鸟嘴木铳，嘉靖间日本犯浙，倭奴被擒，得其器，遂使传造焉。
    ○五色水
    吾杭正统丙子秋，猫儿桥河水五色，旬日方解。不一月，其地陈纲中省元，始知秀气因人而呈也。家有薄田，有于地名宦塘，正德戊寅，塘水亦有五色，其长数十丈，后竟无祥。予意水底必有宝耳。
    ○不食四足物
    吴文征明不食杨梅，士人诮之，自作诗以解嘲云：“天生我口惯食肉，清缘却欠杨梅福。”予亲戚家有仆自幼不食四足物者，惟鸡鱼之类不忌；苟不知而少食之，寒热数日，遍身起紫斑，不能存坐。予未信，迫之令食，已而果然。此固非征明同也，必然是病耳。又予表嫂终身不吃饭，真为可笑也。
    ○祭江
    先君早年无子，著心为善，暑则施茶粥于途，寒则施棉衣于贫者，延医舍药三年，埋遗骼二次。一日，悯溺江人，如黄冠立酿坛于江阳第一山，作祭江科仪，诵经三宿，用饭米二十石，江灯数百，施食冥衣，遍荐九州亡魂。当夜江东之人，遥见灯影中若有人为移灯搬物之状。明早，果西岸搠灯多移立于东岸沙地，又有来迟而不得超拔之鬼，遂作崇于江干，或掷沙石，或附人体，或空中摄物，或夜半叫冤，居民不可安生矣。于是群至家中诉扰，复坛如前，始获宁寂。无何，先君遂罹囹圄之咎，两月方出。予尝因此则知斋醮科仪，鬼神摄召，果有之也。而不诚不备，反受天谴，亦岂诬邪。
    ○刘太师
    洛阳刘太师健初生月余，有僧过其门，指视太师曰：“此儿七死不死，过了四十，官至一品，寿过一百。”后读书古庙，一夕风雨败壁压体，明日方得出，一也；乡贡入京，为盗缚于雪也，冻饿几死，二也；会试场中失火，三也；饮酒友家，主人恐客散去，锁闭大门，一时火起，客有死于火者，四也；伤寒死去三日，五也；过海封王而舟坏，六也；一日昼寝，有猫过身侧，随为霹雳震死，因而惊死逾时，七也。是皆四十以前事。后则日受封爵，孝宗朝以为首相，正德二年去位。累朝赠秩至太师，今尚在也，年已一百七岁矣。僧非其仙邪？
    ○壁虱
    山西按察司，去城不远，城外有中官之庄。成化间，看庄者每黄昏昧爽时，见一物如小轮プ矗暮飞入城司狱司中，晨则飞过庄山之后，不知所向。一日，特踪迹其处，见山穴中壁虱盈穴，可三五石，意虱不能飞也。且杀之以试，遂以沸汤灌死，晚则轮ブ物无矣。始信其虱之飞入狱中以咀人，日则潜形山中也。予尝以北京多虱，畏之者以床置中央，水舂戴其足，虱不能至矣，然犹群聚于梁以下之。观此，则入狱之事有之矣，况物众有神，是亦可以飞也。此予闻之本省盐商史二者。
    ○书册
    印板，《笔谈》以为始于冯道奏镂五经，柳牙《训序》又云：尝在蜀时书肆中，阅印板小学书。则印板非始于五代矣，意其唐时不过少有一二，至五代刻五经后始盛，宋则群集皆有也。然板本最易得而藏多，但未免差讹，故宋时试策，以为井卦何以无椋正为闽本落刻，传为笑柄。我朝太平日久，旧书多出，此大幸也，亦惜为福建书坊所坏。盖闽专以货利为计，但遇各省所刻好书，闻价高即便翻刊，卷数目录相同，而于篇中多所减去，使人不知。故一部止货半部之价，人争购之。近如徽州刻《山海经》，亦效闽之书坊，只为省工本耳，呜呼！秦山燔而六经不全，势也；今为利而使古书不全。为斯文者宁不奏立一职以主其事，如上古之有学官，或当道于闽者，深晓而惩之可也。
    ○总管部使
    正德间，杭人宋祥，醉饱乘马，偶尔倾跌死。后或赴箕仙判事，或负人身自言云：在金总管部下，言人祸福时中也。予尝笑其怪诞。昨观陆黄门《私录庚巳编》，有张文保壮年暴死，亦为总管部使，载灵异事甚悉。因忆宋亦暴没，是盖精气未散，游魂往来，偶值其总管而遂附焉。在今日必无矣，故无闻焉，
    ○陈张饮食
    永乐中，宁波祭酒陈公敬宗，极善饮酒，朝廷知之。一日召宴，使内侍铸铜人如公躯干，虽指爪中皆空空虚者，如其饮注铜人中，内侍报曰：“铜人已满。”遂使归。随令内侍随其后以视，至家散堂复与内侍饮焉。此真可谓酒有别肠者也。欧公记张齐贤尝与宾客会食，厨吏置一金漆大桶于厅侧，窃公所食，如其物投中。至暮，酒浆物积涨溢满桶，公尚未已也。予以食岂亦有别肠耶？此固富贵者必异于人，如此饮食，亦间世而一见者也。
    ○金氏鹦哥
    《邵氏闻见录》载：宋有秦吉了，能人言，夷酋欲以钱十万货之。主人告吉了曰：“贫故货汝。”吉了云：“我汉禽，不愿人蛮夷。”因不食死。又有崖山宋亡时，有白鹇在笼，见帝入水，遂踯躅哀鸣，竟与笼同坠水中。予尝疑此为诞。然吾姊夫畜鹦哥一枚，善晓人意，客至未尝不报也。一日，有客欲以高价易之，主人将肯，鹦哥注目听久，触笼而死。据此，则前二事不诬，见物之有过人者欤。
    ○桃生
    云、贵、广西、有云桃生者，妖术也。以鱼肉请人，遂作术于中，人食之，则此物遂活于胸腹，害人至死而后已也。尝见范石湖《桂海虞衡志》载：当时李寿翁为雷州推官，得一方甚妙：云食在胸膈，则服升麻吐之，在腹则服郁金下之。想即今之下蛊云耳。《虞衡志》颇无，而士宦常病之也，故揭出之。
    ○箕诗
    严州建德县余宪副夔，嘉靖戊子兵备四川。云川之槎技洌有曹将军家，久舍一仙，自称宋状元何魁，或悬笔空书，或箕头染翰，谈诗论文，评书作画，往往有出入处，虽三司亦与之唱酬，如《和俞之不寐》诗云：“弛帘危俗虑，触景动幽思；疏懒真如梦，繁华易过时。莺随乔木老，落挽燕花悲；惟有琴书趣，闲庭昼觉迟。”又如《和宿蒗蕖》诗云：“春逗疏帘醉午风，客怀吟思几丛丛。化机自运无言外，生意都涵有象中。日月东西成磨蚁，人生南北任飘蓬。折冲樽俎男儿事，何愧青山饮碧筒。”皆有佳联。有一佥宪，自幼无父，欲求其父像于仙。仙曰：“待予探去。”明日，画一像送其衙，家人识者无不曰：俨然也。不同时浙省平湖县乡中，亦有一仙，祷事有验，乡人遂为立祠。亦能作诗写字，欲求其作者，不拘多少，置卷于庙，过日则墨遍还之也。自称为洞宾，号天民，人欲其显圣，则空中鹤鸣音乐，自运而至。常见赠老年得子者诗云：“争羡孤梅得遇春，暖风残雪越精神。西湖昨夜多奇瑞，点破红蕉露十分。”似亦可取。且二仙俱不道人祸福，是以能久而动人也。予意何者，乌有之意也，而魁实鬼之精也。其曰天民者，盖亦妄诞自拟，无名公之意耳，其为灵鬼无疑，过一二十年，气必散之。近又闻有北人符祝请神，至人家设素幔于中堂。神至，与人可以言答饮食如生人，众皆见之，但不见其面耳，言语甚高，已往事无不知之，尤为可骇者。呜呼！阳明旺盛之世，而有此等，亦不当也。
    ○刚卯
    汉有刚卯，正月作而佩之。按《说文》曰：“亥殳，改大刚卯以逐精鬼者。”据此，则如宋人立春日戴春胜春幡之事。又按《野客丛书》曰：“刚者强也，卯者刘也。正月佩之，尊国姓也。”兼而论之，乃欲尊王而辟邪尔，故《王莽传》曰：“正月刚卯，金刀之利，皆不得行。”据此，是欲灭汉之意。其制，服虔曰：“刚卯以正月卯日作，长三寸，广一寸四分，或用玉、用金，或用桃，著革带佩之。今有玉在者，其一面曰正月刚卯。晋灼曰：“刚卯长一寸，广五分，四方，当中央从穿作孔，以彩丝葺其底，如冠缨头蕤，刻其四面，作两行书，文曰：“正月刚卯既央，灵殳四方，赤青白黄，四色是当。帝令祝融，以教夔龙，庶役刚瘅，莫我敢当。”其一铭曰：“疾日严卯，帝令夔化，顺尔固仗，化兹灵殳。既正既直，既觚既方，庶役刚瘅，莫我刚当。”余尝得一玉严卯，然按大小及文，却如晋说。但“疾日”作“疫曰”，“夔化”作“夔龙”，“灵殳”作“灵昌”，而字文皆有古法，非今俗书也。意者，服乃汉人，而所说与物不类，何也？思许叔重曰：大刚卯，则知有小者也。是服所言，特为大者，乃前汉之物，其文之异，或当时有省文者尔。不然，何后汉《舆服志》所说，却与予所得者相吻合邪？是音之所注，乃后汉之物；予之所有小者也，严非亦刚之意耶？呜呼！一物之微，在汉已有不同注者，故各有异。后人不见其物，不会诸说，安知义耶？
    ●卷四十六?事物类
    ○羊沟鸡宗
    《中华古今注》谓：羊喜榇ピ墙，为沟以隔之，故曰羊沟。予以今人暗者为阴沟，则明者为阳沟矣，明白简易，不知中华子何以云所也，或者古自如是耳。云南土产地蕈，志书本菌子也。而《方言》谓之鸡宗，以其同鸡烹食，至美之故。予问之土人，云生处蚁聚丛之，盖以味香甜也。予意当作蚁从，非鸡宗明矣。
    ○伯颜兀术
    伯颜下江南，过金陵梅岭冈，诗曰：“马首经从岭岛归，王师到处悉平夷。担头不带江南物，只插梅花一两枝。”又兀术杀卒而妻其妻，术有匕首极利，卧则枕之，妇取将刺术，术惊问故。妇曰：“吾欲报夫仇！”术默然，为别求夫遣去。呜呼！狼子野心，贪财好色，本然也。二虏之所以著名，亦有是善。
    ○优钵罗花
    尝闻佛家有优钵罗花，《本草》、《尔雅》诸所不载，意为幻言也。及见胡致堂云：奉佛者，每假树木花草为佛之名，愚惑世道，故以仙人柏为罗汉松，三春柳为观音柳，独脚莲名观音莲，薏苡子为菩提子，大林檎为颦婆果，金莲花为优钵罗花。然又闻北京礼部仪制司后堂，旧有千叶青莲，花开时四月初八，至冬结加鬼莲蓬，脱去其衣，中有金色佛一座，因名为此花。昨读《岑嘉州集》，有《优钵罗花歌》，则又知其实有此花。其歌之序云：“交河小吏有献此花者，云得之于天山之南，其状异于众草，势あだ知冠弁，凝然上耸，生不傍引，攒花中拆，骈叶外包，异香盈丛，季色媚景。”其歌云：“白山南，赤山北，其间有花人不识。绿茎碧叶好颜色。叶六瓣，花九房，夜掩朝开多异香，何不生彼中国兮生西方？移根在庭，媚我公堂，耻与众草之为伍，何亭亭而独劳？何不为人之所赏兮，深山穷谷委严霜？吾窃悲阳关道路长，曾不得献于君王。”
    ○事合昨梦录
    宋康誉之撰《昨梦录》，皆一时奇实之事。内云：宣政间杨可试、可弼、可辅兄弟三人，精通易数，明风角鸟占，于兵书尤邃，皆名将也。自燕山回，语先人曰：“数载前，在西京山中，遇出世老人，颇相款，劝予勿仕，隐去可也。予问何地可隐，老人曰：‘欲知之否？’乃引余入山，有大穴焉。老人入，杨从之，穴渐小，扶伏约入三四十步，即渐宽；又三四十步，出穴，即田土、鸡犬、陶冶，居民大聚落地。至一家，其人来迎，笑谓老人曰：‘久不来矣。’老人曰：‘此公欲来，能相容否。’对曰：‘此中地广人少，常欲人来而不可得，敢不容耶？’乃以酒相饮，酒味薄而醇香郁烈，人间所无，且杀鸡为黍，意极欢。语杨曰：‘带来居此，不幸天下乱，以一丸泥封穴，则人何得而至。’又曰：此间居民虽异姓，然皆信厚和睦，同气不若也，故能同居。苟志趣不同，疑间争夺者，不来也。观子神气骨相，非贵官，则名士也，老人肯引至此，子必贤也。吾此间衣服饮食、牛畜、丝纩、麻浦属，皆不私藏，与众均之，故可同处。子果来，勿携金珠珍异之物，在此俱无用，且起争端。指一家曰：‘彼来亦不久，有绮毂珠玑，众共焚之也。所享者，惟米薪、鱼肉、蔬果，殊不阙。惟计口授地，以耕以蚕，不可取衣食于他人耳。’杨谢而从之。又戒曰：‘来迟则封穴矣。’迫暮，与老人出。今吾兄弟皆休官以往矣，公能相从否？”于是三杨自中山归洛，乃尽捐所有，易丝绢布绢，先寄穴中人。后闻可试幅巾布袍卖卜，二弟筑室山中不出，俟天下果扰扰，则共入穴。自是声问不闻。先人常遣人至筑室之地访之，则屋已易三主，三杨不知所向也。及绍兴和好成，金人归我三京，余至京师访旧居，忽有人问：“此有康通判居否？”出一书，杨手札也，书中致问吾家，意极殷勤，且曰：“予居于此，饮食安寝，终日无一毫事，何必更求仙乎？公能来甚善。”余报以先人殁于辛亥岁，家今居宜兴，侯三京帖然，则奉老母以还。先生再能寄声以付诸孤，则可访先生于清净境矣。未几，金人渝盟，予颠顿还江南，自此不复通问。右《梦录》之言也。
    正德初，友人马二游淞江，遇方士，盘桓日久。士曰：“予终南山人，山内自一乾坤也。所居之人，服食与世不殊，无是非尔我之心，寿皆百数十岁，动用俱备，独乏者盐耳。山西南有一洞，四川境也，水涌难进，欲入者必飞石于洞顶上，有人问其由，可，则闸水使进也。山中有至人，知天地国家之灾祥。曰：今朝廷有事，令我辈十余人出游，引好人去之耳。子心亦善，去彼至乐且寿，如国初宋景濂，方死数十年。”予嘉靖间，又会卖药徐翁，与人谈论，如醉痴者，但云：“人要在好处安身。”又云：“天下名山大川，我无不至，王阳明尚在终南山也。”据此二人之言，则陶之桃花源。苏之青城山，实有之矣。况宋公之死，所传不一，行状与《菽园杂记》云：端坐死于夔府，葬莲花池山下。《守溪长语》云：缢死茂州一寺。传闻一夕为水冲去，又今有冢在成都。阳明智术高天下，昨闻雷郎中某在□地亲遇阳明，当时佯死不可知。二人之言，或亦有诸。今观《昨梦录》，又符于二人，特录以传好事者。
    ○太素脉
    弘治间，妻外祖仲知县彦辉，病于四川宜宾县，医有善太素脉者，诊公曰：“寿且八十。”时一乡官在坐，亦求诊之，良久曰：“明年正月升，此月休矣。”已皆如言。
    ○四儿
    台州临海县有陈某者，继娶林氏，性颇妒，忽前室梦曰：“春奴有娠必男，若不举，将不利于四儿。”春奴盖前室之媵，而四儿则林所出也，既产果男，林意淹死之。未逾月，四儿左目得奇疾，日就臃肿，下蔽其面，即庄生所谓赘疣也。一日，前室之兄过问儿疾，林语其梦，兄曰：“恐儿之为祟也。”试发土观之，葬且五阅月，肌色如生时，一砾掩其目，遂去砾而改瘗之；又修浮屠法以禳之，后四儿竟以此疾殇。众以为果报也，有老儒南郭子，著文以喻妒忌者。
    四儿岂能为祟，前室又岂能伸于冥漠哉？盖声和形和而气和，则天地之和至；声形而气，则天地之至矣，天地之且至，佞佛何益？盖妇人之忌者，其声形与气靡有不者矣，天地之χ应响答如此，不亦可畏哉！近世名公大贤多是之，予以为非儿之为祟是也。而曰天地之χ应响答如此可畏，是亦有报应也。夫天地之大，报答如此之速，则负冤一念者，宁又无所报耶？一砾之掩，正在儿目，又非其证耶？非也，林氏之梦，《周礼》所谓根于因想，意春奴之娠或男，必不利于四儿，由其有此心也，遂有此梦。不然，前室自宜爱护春奴，安反报梦于林耶？报于林亦宜爱护四儿矣，岂有神于彼而不神于此耶？初生之孩，有何知觉，特因一砾，遂果以为祟也？是知砾之掩目也，目之赘疣也，尸不朽而儿竟死也，皆世之所有偶相值耳。或欲警诸妒者，不若必言其报，庶几愚民反有所信而戒也，否则不必言。故曰：圣人不语怪。
    ○杭技者
    杭天顺间，褚堂有叶姓者，左臂病疯，货油，善弈棋，高者下者，俱可与之对局，而局终则叶必胜也。四方能棋之士过杭，寻与之弈，终无一人能过者。世称叶折手。嘉靖间，又有陆姓多须者，善双陆，与人赌钱，有必胜之事。杭人无敢与之对局。因挟技游四方，归家则囊有数百金矣，世号陆胡子。有沈姓者，善为四方之音，虽释、道诸行，焐嘀巧，皆能言之。凡遇别省郡客，随入其声，人莫知其为杭人也。身颇长大，时号沈长子。然一艺言语之末，亦至精而入神。杭之多才如此，不可泯也。不书其名者，为其宵人鲰子耳。
    ○牡丹兴衰
    每见人言牡丹能兴衰人家，予未之信。后予侄家有紫色一本，先兄谢世而花遂不开；十五年后发蕊数十，家人甚喜，将为燕赏，正开，为镇守太监取焉。岂非为渠荣耶？友人王员外家，二株甚盛，每岁花有百朵。王死之日，正当开际，蕊虽有而皆笑散不花。据是，非花之能兴衰，因人之兴衰而花则有神焉。此故谓之花王也。欧阳叙其品曰：“地反物为妖。”信矣哉。
    ○崇明贼
    太仓之崇明县，负江阻海，地俱沙场，土豪世业私盐，避罪不逞之徒，又业居之，贩鬻于苏、松、常、镇四府，获利其厚，捕官莫敢谁何。
    嘉靖己亥九月，兵备宪副王肃庵，召集渔舟并军民人船，统以捕官，凡贼之可通舟揖处，咸分布焉，欲困之也。又使知州万敏晓谕招集，务得贼首秦燔、黄艮、沈惟良等数人。尽扫其巢而后已。阅三月，巡江胡御史以兵久遣散，贼谓船不可守，人不堪聚，益张其势而横出也。明年四月，兵备再举，比前督理尤严。委州判石巍总任其事，盖石原籍平乐，与徭僮为邻，日事刀弩，视贼蔑如也。至六月，石闻又委备倭李都司，欲建功速，不俟李至，开舟自抵贼巢。时贼出劫，惟遗守巢者数百，畏惧寂然。石以为计也，勿许登岸。既而群贼毕集，潮迅风烈，舟为冲激，附岸贼出芦苇诱兵上岸，贼遂顺风纵火我舟，惟本地渔船得脱，余焚溺殆尽，而器械俱为贼取也，死者无算焉。
    贼既胜，遂朱书伪檄，遍揭都城江淮，夺运舟，劫府库，肆无忌惮。言者遂闻朝廷，因敕南都守备提解失事人员，复敕都指挥汤彝东总三省军以剿之，王兵备则戴罪杀贼。于是抚操诸公，召义勇，铸兵器，日夜整顿，除四府边江知县住防，余悉领兵战守，每府备银谷各一万余，又借役民间者数万。汤至一月，惟遣人招降之。贼初惧，渐则倨，末随遣人以抄劫，烟火迫于州城，汤始以千人往获三贼。又半月，抚操促其出师，则沈酋乘间来降，贼追之，乘胜直抵河口，与我师相去无几。明日，我师先发，贼遂薄之，汤则将游兵数十舫，环而射之，贼不支，将入于海，潮阻而不能进，我师追及，围之数重，炮石齐发，顷刻歼贼于海，不溺者馘其首一百三十。又二旬，剿其巢，得贼百七十余，惟黄艮亲党数百逸海去。
    是役也，闻万知州前以往谕三日，沈惟良以降，约为内应，群贼自疑，战多不力；天复助潮以阻，故一鼓而歼之。否则积已日久，贼得为计，处岛为巢，积谷为本，兵至则逸于海，解甲则复肆劫，根蟠连络，宁无遗患之理耶？且汤之不进，犹王之羁守；遣人招降，亦犹胡之解兵。石为御之不当，已致贼之蔓延；今复示之以弱，必尤招其悖慢。此因承平日久，人不堪战，不知此诚潢池赤子之盗，数千之众，何足致年半之久，费三省之兵力哉？虽然，亦数也。己亥五日，太仓飓风大作，水涌数丈，屋木俱飞。明年八月，有大蟒死于贼巢，岂非上天先示地方之扰乱，而后见贼之终于死耶？
    ○鸩鸟
    鸩，毒鸟也，鸦形，大如鹗，毛紫绿色，头长七八寸，雄名运日，雌名阴谐。范成大曰：闻邕州朝天铺及山深处有之。亦曰：如鸦大。黑身赤目，音如羯鼓，惟食毒蛇并橡实，遇蛇则鸣声邦邦然。蛇入石穴，则于穴外禹步作法，有顷石碎，啄蛇食。山有鸩，草木不生。秋冬之间脱羽，人以银爪拾取，著银瓶中，否则手烂堕。以之沥酒，饮人即死也，所谓鸩酒。今以为鹤顶红毛，非也。矢集于石，石亦裂。《尔雅翼》曰：“矢石即变为雄黄。”今诸书云雄黄治蛇毒，有由然也。
    ○徽钦被掳略
    宋徽、钦北掳事迹，刊本则有《宣和遗事》，抄本则有《窃愤录》，二书较之，大事皆同。惟虏人侮慢之辞，丑污之事，则《窃愤》有之也。至于彼地之险，彼国之事，风俗之异，时序之乖，则《宣和》较录为少矣。二书皆无著书之名，且《遗事》虽以宣和为名，而上集乃北宋之事，下集则被掳之事，首起如小说、院本之流，是盖当时之人著者也。《录》则窃《遗事》之下集造饰，其所多之事，必宣、政间遭辱之徒，以发其胸中不逞之气而为之，是不足观也。观其年月地方死生大事俱同，惟多造饰之言可知矣。故《齐东野语》辨《南烬纪闻》之事为无有。予意《窃愤》或即《纪闻》，后人读之而愤之，故易此名也。观周草窗历辨之言，阿计替之事，似与相同，故予特揭宋家大事录于左方，使人瞬目可知其概，馀不必观也。
    靖康元年丙午二月初二日，金人围汴城。三月初三日，金人北去。十一月十九日，粘罕元帅再围京城。二十五日，京城陷，金人入城。二十六日，粘罕遣使入城，求两宫幸虏营，议和割地事。二年正月十一日，粘罕遣使入城，请帝车驾诣军前议事。二月十一日，车驾出城，幸虏营。十七日，帝还宫。三月初三日，再幸虏营。次早，帝见太上皇亦至虏。初四日至十五，族后妃诸王陆续到营。十六日，粘罕令以青袍易帝服，以常人女服易二后服，侍卫番奴以男女呼帝。十七日，金以张邦昌为帝，国号大楚。十八日，上皇及帝二后乘马北行。二十一日，次黄河岸。二十二日，入卫州。二十三日，入怀州。二十四日，至信安县。二十六日，至徐州。二十七日，至泉镇。四月一日，过真定府。五月二十一日，到燕京，见金主。六月二日，朱后死。十三日，至安肃听候。六月末，移居云州。绍兴二年，郑后崩，二帝移居五国城。绍兴四年，金主死，孙完颜ゼ次弧Ｎ迥辏移居西均从州。六年，上皇崩于均州。是年，又移少帝往源昌州。八年，金人伪齐刘豫召少帝于源昌。本年十月九日，少帝复至燕京，与契丹耶律延禧同拘管鸠翼府。十三年，赐帝居燕京之寺。十八年，岐王完颜亮杀金主ゲ⒑螅自即位。绍兴十五年，徙少帝出城东田玉观。二十年，复徙少帝入城，囚于左院。二十二年春，帝崩，乃为虏奴射死马足之下。
    ○雀饧醴泉
    宋学士杜镐，博学有识。一日，甘露降于坟庄，子弟喜而奔告。镐味之，惨然不乐。子弟询之，镐曰：“此非甘露，乃雀饧也。吾其衰乎？”无何镐死，相继八丧。尝读宋三朝国史《符瑞志》载：咸、平以来，无岁无之，至宋徽宗时尤甚。予意甘露，至和之气所感结者。仁宗、英宗时，固可召焉。而徽宗之际，君身政事乖戾至矣，有何所感而然？未得其旨。又尝读唐书《独孤及传》：甘露降于庭，不久及卒。今观杜镐之言，世间多雀饧也。若徽宗、独孤及者是也。雀饧味虽甘，色则白浊，其臭如松脂，嚼之胶舌。甘露色微红，凝结如脂、如珠，馨香而有酒味，食之百窍皆爽也。如醴泉有止味甘者，有味甘而饮之愈疾者。若汉中元元年，京师醴泉涌出，饮之痼疾皆愈，惟眇蹇者不瘳。此方谓之醴泉。若唐云韶殿前井得甘泉，止谓之甘泉耳。
    ○人物有数
    正统中，土木之难，有军人佯死于乱尸中，得回，后又阵死于豆腐闸上。正德中，指挥杨玉附逆，瑾既败，为抄，有妾携幼女匿民间，长乃绝色，权势争取，因鉴前事不与，后嫁李白洲之子。岂知李复坐宸濠之党，而此妇复发教坊司。永乐间，抄没吾杭尚书方宾，斥卖其产，一炉为于肃愍家所得。不意三十年后，此炉复抄入宫。天顺间，内竖曹吉祥家有太湖石，高几三丈，抄后置于草地，富贵者莫敢取也。嘉靖中，锦衣指挥孙纲附郭勋而掌北镇抚事，敢之，不久亦抄。呜呼！此万物莫逃乎数也。
    ○未见得吃茶
    种芝麻，必夫妇同下其种，收时倍多，否则结稀而不实也。故俗云：“长老种芝麻，未见得者。”以僧无妇耳。种茶下子，不可移植，移植则不复生也。故女子受聘谓之吃茶，又聘以茶为礼者，见其从一之义。二称皆谚，亦有义存焉耳。
    ○张士诚
    国初，张士诚窃据姑苏，较之一时僭伪者似小有间。众皆嗜杀，不礼士夫，张则造景贤楼以延之。十九年降元，则每岁运米十万石于燕京。及败，悔不顺母而降，语妻刘氏等曰：“吾自应死，汝曹奈何？”妻曰：“自有处。”乃驱妇女上齐云楼，令养子辰宝举火焚之。自则经而未死，为李伯升、潘元绍舁入舟，但闭目不语，至南京，自缢死。吁！兄弟妻孥，俱不受辱，较李重光之柔懦则过矣。故《耕馀录》载有吊诗，母坟在盘门，至今称为娘娘坟。
    ○赵三舍
    正统初，侠客赵三舍寓杭，自诡以故宋王孙，常出谱牒示人，真旧物也。臬藩卿相与之周旋，而于银工高氏家尤密。一日，忽聚恶少并家人，花面持挝，夜半劫之，仓卒间，不于其家而于其邻，无得而回。次日，乃自往慰之，俄有捧面而过者，误堕于地，其人咨嗟而去。是夜复造焉，盖堕面者其为识也，倾囊而去。明日，赵复往为之。闻于宫，仍携酒慰之。久之不能获，笃索益急。逻者柴何，最号狡黠，夜伏于城阴树上，有盗牛者过其下，擒之。贼曰：“我即爹衣中之蚤耳，今有大盗悬赏以求之，反不能捕耶？”何佯作不知，贼曰：“盗高氏者，赵三舍也。此人剽掠江湖有日矣。”何不信，诃之，贼曰：“彼尝约，我惧。吾妻曰：‘汝私窃百金，不过杖刺；今若此，虽染指，首领不保矣。’是以不往。”何喜而纵之。明日，尚犹豫，盖其家在褚堂，颇严邃，乃简黠悍者饰为驵侩，戒之：“汝辈往谩索钱，彼家人必怒，诱之出门，则成擒矣。”仍使人要于路，已而果然。时孙原贞为方伯，赵犹肩舆往见，诡辨自解，孙叱吏缚之，收其赃。所谓谱牒者，亦他日所掠，遂正其罪。高氏自此替矣。
    ○古人佩笏
    笏囊起自张九龄，因体弱，使人持之不便，进笏于囊。予读《说文》曰：“笏，古以为佩。”又《淮南子?道应训》曰：“解其剑而带之笏。”似古亦有之矣。
    ○赵千里画
    尝得赵千里画便面，帝后步入宫殿，一人牵鹿，二人函进珊瑚树，意此宋德寿宫庆寿图也。一小说中伶官进词云：“玉帝来朝玉帝，嫦娥捧献嫦娥。”珊瑚者，山呼也，寓崧祝意耳。
    ○白丸子
    青州人以范公井水浸半夏，成白丸子，人贵之，以其水异也。《本草》序例云：凡用药，必须择州土所宜者，则药力具，用之有效，如上党人参，川蜀当归，齐州半夏，华州细辛。则白丸子不独水异，半夏亦别去。
    ○古器木蚌
    庄子曰：“纯朴不残，孰为牺樽。”则古人亦有以木为之者。《国语?晋语》曰：“受命于朝，受礻辰于社。”注：礻辰，宜社之肉，盛以蜃器。今淞江故家得祭器于土中，皆蛎壳也，壳上画饕餮、人物之形犹存。蜃器，盖蛎壳也。
    ○见美忘怒
    晋桓温娶妾甚都，尝贮斋中，妻妒，闻而率婢持刀往害之，妾正梳妆，见其发玄委地，肤色玉耀，遂掷刀前抱曰：“我见尚怜惜，何况老奴。”唐李百药夜入杨索内室，被素并妾执之，将斩，见其裸袒，俊秀玉色，遂爱之曰：“汝能诗当免。”百药立就，因并妾与之。夫妇人妒忌，丈夫执奸，怒发难遏，不俟温妻与素之势力者也。今见其美而反为之喜焉，色之移人为何知。噫！
    ●卷四十七?事物类
    ○玉华山樵
    金华府东阳县东山，永乐初，有自称大呆子性天然者寓其间，仪容俊伟，趣识超卓，惟披麻戴笠，不服常服，磐桓于山南村落，与之游饮者，每得其诗画，诗画虽未过人，亦不尘俗。将死，嘱主人曰：“敛吾尸，悬于林木足矣。”主人卒葬之。其邑里姓名，终莫知之。予尝见其歌，及称王姓者曰：“宗兄”，是必王其姓，而建文朝忠臣也，太宗既御，隐其名于深山。观其时在永乐，终身披麻，号曰：“性天然大呆子”，可以知其心事矣，然难必其是否。观其诗，可哀也，因述其事，录歌于稿。歌云：
    “七年艰难走闽越，日夜思亲鬓成雪。回头往事付空花，形影相随衣百结。当时恨不见几早，扁舟一棹江南归。西风尘土障天起，秋水鲈鱼空自肥。即今寄食荒村里，佳士出迎常倒屣。当歌对酒忍暂欢，握手论心愧知己。老怀岂能忘故山，神游往往于其间。为君写此转凄恻，片云零落何时还。”时或又号玉华山樵。
    ○九仙灵梦
    先达朱士容海，弘治间任兴化府同知，其妻有妊，求梦于九里湖，梦一吏持文册上堂，则曰：“此旧科举案也。”开板视之，惟一“魁”字。详梦者皆以必生男子，后当中魁。已而果生男，遂名魁。儿殆弱冠，日记千言，皆以魁解目之矣。年二十，忽病将危，自曰：“魁字二十鬼，吾其休矣。”不数日，果死。予义侄夔求终身事，得二句诗：“有田不耕仓廪虚，有书不读子孙愚。”予谓此贫贱耳。今果然。湖仙灵异最多，此特知之真者。
    ○冯提学扇诗
    弘治间，姚江董学宪副冯公兰，有同年嘉禾侍郎屠某，相遇钱搪，屠谈往与东郎中讦奏事曰：“东已死于军，妻子流落，予官尚未艾乎？”继而出棋局、扇面索题，冯援笔曰：“白云堆里四公亭，亭下只遗空石枰；相逢莫自夸高手，一遍输来一遍赢。”屠遂默然。此亦善诮欤？
    ○杨坟
    宋杨和王沂中三亡之墓，在湖州德清县，界于钱塘。予尝亲至其地，碑尽零落，墓必发掘，一庵一观，乃香火院也。其道路桥崖门壁柱磉，皆巨石所成，观其规模亦大矣，欲其为百世计耳。闻国初苏州有尚书杨翥，乃其子孙，而成化间有伪为尚书之裔来认者，为士民沈昌题诗于馆，结有“殷勤寄与贤公子，曾见崇跻ò葑右恰敝句，遂去不复再至。近于里人杨氏家，见有高宗与王之札十有九，孝宗者十有二，与其子枢密者又八焉，辞多军旅之事，间有问疾赐药者，其石刻诚有飞跃之状，难得之笔也。墨迹恐其赝本。又有碑文谱像，自云王之子孙，闻亦伪尚书之类欤？
    ○墨
    后汉李龙《墨砚铭》云：“书契既造，砚墨乃陈。”则是有书契即有墨矣。予恐特有其名，或煤炭之类耳。不然，何不见之于书史？至汉尚书令仆丞郎月给俞糜墨二枚，似方有墨也。至于五代，则专工而精致矣。盖后梁、南唐、前后二蜀，其主俱好文事，各地置笔墨纸务之官，故梁有张遇、唐有李廷指缸樱蜀有李仲宣，皆著名当时，传流后世。形制多圆，而面则或龙或盘丝者，迨宋之潘谷、陈惟达所造，亦不减诸人也。世止知有李廷终撸由秦少游有廷种墨，潘谷拜之而显耳。今徽州出墨，亦由廷旨异ǎ既已显著，地遂同业焉。
    ○天竺观音
    杭天竺观音像，晋天福四年，僧道翊一夕见前涧有光，视之，得奇木，询人不识也，因命匠者孔仁谦刻观音大士像。今俗云沉香，非也。《墨谈》以像为兀术取置燕之玉河乡，建寺名观音以奉。志云匿井，恐《墨谈》所考多真，如金陵志公泗州僧枷真身，亦为取置北京庆寿寺为圣容殿，可知矣。其广大灵感之号，皆宋世所知，因其灵异，累朝所赐，士民乐施龙章、凤辇、珠贝、金玉，设朱红一小殿厨以贮。予幼时曾见大珠数颗，珊瑚树大小二株，玻璃瓶、盏各一，瑶冠一顶。闻旧尚有玉观音、玉钟诸异宝，乃成化间为奸人王臣取去。今并所见者亦无矣，然其香火之盛，至今不替。
    ○坟陵有数
    承天府献皇陵寝之地，其南五泉之野，古有曰天子墓，今俗呼其地为天子冈。夫荆、郢自春秋楚庄称霸以来，代有窃据者，然而未尝埋玉。我朝曾封郢王，及府而薨，今则终于献皇而生今上，岂非其数耶？杭南山邵皇亲坟之原基，法因寺也。寺后山壁有相公篆易家人卦于上，遒劲可观。寺前能衢，地名太子湾也。其寺乃五代钱文穆王所建，历世殆五百余年，岂知毁于嘉靖庚子。然而家人利女贞王爻聘纳后妃之吉占，又地以太子名，遂成戚里之冢，又非其数也耶？
    ○杨埙
    天顺间，有杨埙者，精明漆理，各色俱可合，而于倭漆尤妙，其漂霞山水人物，神气飞动，真描写之不如，愈久愈鲜也，世号杨倭漆。所制器皿亦珍贵，近时绝少，人惟知其绝艺，不知有士人之不如者。天顺七年，锦衣指挥门达，朝廷委以缉事，理北镇抚司事，权倾中外。意惟李阁老贤、袁指挥彬，尝得进言上前，“去之惟吾而已”。于是捃摭袁之数事奏之，遂拿袁彬下狱，考讯苦楚，莫能自白。时埙愤然曰：“朝廷设科道，欲其理冤辅政，于此不言，可乎？”独上疏论救，达并擒杨下狱，且逼其供为李阁老所嗾，杨惧考死于狱，乃诳达曰：“此实李教我。但于此招实无证见，不若会请多官廷鞫，待我言之，庶使李无辞矣。”明日，达如其言奏，上会众邀李出阁，于午门前听对，杨既环视左右，大言曰：“死则我死，我何敢妄指人！我市井小人，如何得见李阁老，实是门达教我也。”达失色无言。无是李尤见重于上，袁得从轻，杨亦免下狱矣。呜呼！此与张说之证元忠不殊，说何人哉！埙何人哉！视当时科道何如哉！是可以一艺者目哉！此可见古人一艺成名者，亦由聪明人品之所致，岂近时工作者同哉！
    ○明天渊
    元明觯字天渊，胡人也，世祖朝明安之后，髯长数尺，仕元为学士。元亡，削发为僧，改名来复见心，而髯如故。太祖既有天下，召至，圣而问之曰：“汝不欲仕我而出家为僧，吾亦任汝。然去发留须，亦有说乎？”对曰：“削发无烦恼，留须表丈夫。”上笑而遣之。后承诏赐食，谢诗云：“淇园花雨晓吹香，手挽袈裟近御床；阙下彩云明雉尾，座中红芾动龙光。金盘苏合来殊域，玉碗醒醐出上方；稠叠滥承天上赐，自惭无德诵陶唐。”上见诗，大怒曰：“汝诗用‘殊’字，是谓我为歹朱耶？又言‘无德诵陶唐’，是谓朕无德，虽则欲陶唐诵我而不能耶？何物奸僧，辄敢大胆如此！”见尽遂玉箸双垂，圆寂于丹墀之下。今有《浦庵集》行世，亦可谓忠于元而得道者也。惜《元史》不收。
    ○王天碧
    仁和王天碧澄，号雪村，幼攻诗书，有赵法，里甲报吏名于有司，藩司因辞而怒焉，拨授处州府架阁库役，既远而冷也，不得已就之。一日，因题马一绝云：“一日行千里，曾施汗血劳。不知天厩外，谁是九方皋？”书府门罘ぜ间。府主见而问焉，众曰：“小吏王某笔也。”召而询曰：“汝曾为弟子员耶？”对以农民。太守骇而试以“南山晴雪”之题，雪村信笔呈云：“雪雾南山正坐衙，莹然相对两无瑕；瑞光晓布三千里，和气春生百万家。未可拥炉倾竹叶，且须呵笔咏梅花；丰车有象皆侯德，五裤歌谣遍海涯。”太守大喜，遂集府佐诸子弟而馆之，命人代其吏事。
    一日，太守至于馆，见课簿有对曰：“三个半钟钟半酒，一边双陆陆双星。”又曰：“嫩竹似村姑，遇节略施轻粉；残梅如老妓，下梢犹带余香。”因击节叹曰：“有才如此，不获时位，岂非命乎？”自是日得亲幸，名闻士夫。逮役满归杭，杭运使闻而请代文移视，太守尤敬之。自以出入公门不雅，坚辞以疾。日与文士往来于湖山，惜不及下寿而终。有《羹藜集》传世，子一槐，今为员外郎。
    ○邹颐庵
    宗伯邹颐庵干，余杭人，在袢问备肝春坊庶子。英宗皇帝一夕有梦，召日官占之，梦曰：“此大臣生贵子之兆也。”上问廷臣，唯干父奏曰：“臣妇夜生一子，乃颐庵也。”上喜，特旨每月给米一石。及长，登进士第，累拜至前职。年七十，力求致仕。又五年，始得归，仍敕所在月给俸二石，舆夫四人，所居置东西二院以贮歌舞，日为乐焉。自悬弧以至易箦，始终禄养，亦有穷经白首而不得一粟者，彼何人哉！
    ○宋后道服
    宋高宗之母韦后，今仁和学生员韦朝恩，乃其裔也。有谱像于家，方面丰颐，凤目龙颡，衣冠乃道人者也，上有国忌二行。韦闻之祖先云：后北归至临平，因问何不见大小眼将军，人曰：岳飞死狱矣。遂怒帝，欲出家，故终身于宫道服也。又云：今皋亭山神道路乃后之墓处。予考史，则云：攒之永佑陵之西。意此神道路或家庙耳。度宗后全氏，广额凤眼，双眉入鬓，然所衣亦道服，其像在新市民人苏琪家。苏亦全之裔也，国亡变姓。据苏以祖父云：此像乃后入北时手写以遗族者。予考史，后入燕，为尼于正智寺而终，则道服正宜第行时，何即画此？此必后传之者也。
    ○琢斋先生言行略
    琢斋先生姓李氏，讳壁，字白夫，广西武缘人也。弘治辛酉举乡荐，壬戌以乙榜署教浙之兰溪。正德丙寅，起复补署仁和之教，历癸酉九载考绩，天曹以其才能，授四川剑州知州。嘉靖甲午，升南京户部员外，弗及任而卒焉。呜呼！先生之在仁和最久，瑛得其教之深，而知其学行也。今读当世大贤之文，称先生者又不少，惜伏草莽，不能尽知先生两任之政教。获先生之状铭，风闻子孙微矣，谨以所知者述之于稿，证诸名公之言，俟知其悉而有力者传焉。呜呼！昔欧阳公之作《五代史》，闵负才立义之士，沉沦下位，恐致泯没，遂为《一行传》以传之。近代名臣言行录，布衣之士，纪为一例。先生位已郎官，学有成书，政有成绩，世有名言，不传于史可乎？因为言行略：
    先生貌古心易，学博行谨，尝以己心为严师。有古人置黑白子之事，谓古礼不知，如不学也，穷心于三礼之经；谓古乐不知，如无耳也，特诣太常以求礼器；谓天文不知，如不识字也，特拜灵台郎以学之。以学宫石经载之志而古所遗也，则诤留当道，甘心受责；以冠射之礼久废，士难成德，则勉谕生徒时以习之；以礼钟铸非其制，则改作以复古音；以门生贫不可学，学舍敝不可讲，则皆出己财以资之葺之。至于辟学正路，构亭积书，刊科贡之榜，立题名之石，释奠有议，讲鼓有铭，虽皆公馀细事，罔非克慎厥职，无愧于师之道。
    先生好学能文，而操行谦谨，士林皆爱重之。
    端重不苟诡随，编交当世之士，欲求超然远览，惟古是程者，舍白夫吾谁与归？
    先生敏而好古，尝病乡射仪节未备，又以诗有燕享通用之乐而无声谱，爰自考定，皆有成书可诵，此非俗学之士所可为者。
    孝哉先生，敬其亲，及其所树，况其亲乎？夫然后可谓之子，夫然后可谓之人。
    白夫孝亲悌兄，极其纯笃，自筮仕以来，直躬率士，有古胡瑷之风。乡人自蜀者言，剑州民戴太守如父母，路遗马策，人不敢拾，然此亦白夫之细耳。白夫志溯伊洛，道存明诚。
    先生之为人，身小而量洪，年少而学富，貌质而心腴，礼恭而气直，言温而行方，善下君子，善处小人，故君子爱而敬之，小人亦不得以非礼加之。
    先生冠服之朴，容止之庄，言议之确，坐久而神益定，类古有道之士。
    先生天分甚高，笃厚而好古，遇事确有定见，讲下士薰濡德化，靡不心醉而悦服。
    ○鸟词兆元
    吾杭吏部郎李子阳兀号东崖，少有文名，未第。成化庚子秋试，八月二日，李与同辈人学晨参，忽五色一鸟飞入明伦堂，盘旋不去，诸生喧纵聚观，竟栖止于梁间，凡二日乃去。众以此殆文明之兆欤，东崖为诗庆之。“文采翩翩世所稀，讲堂飞上正相宜；定应览德来千仞，不但希恩借一枝。羡尔能如鸿鹄志，催人同上凤凰池；解元魁选皆常事，更向天衢作羽仪。”是岁，东崖果以易经发解，明年下第春官。癸卯冬，杭西城人琐懋坚，以《谒金门》词饯云：“人舣着画船，马披上锦鞯，催赴琼林宴。塞鸿声里暮秋天，绿酒金杯劝。留意方深，离情渐远，到京师应中选。”今秋是解元，来春是状元，拜舞在金銮殿。”已而甲辰廷对，果魁天下。一鸟一词，岂非先兆欤？
    ○宋朝试录
    宋朝科举之日，试士之题，取士之数，各朝不同，载于《文献通考》可知矣。至殿试复有黜者，而礼部所取第一人，殿试唱过三名不及，则越众抗声，自陈必得升等，若奚春卿、欧阳公是也。今节录南宋二次殿试于左，余可概想也。北宋料不大远。
    进士凡五甲，每甲名数不同，大略第一甲少也。文公之科共二百三十人，文山之科六百一人。会试锁院二月十二日，十八、十九、二十，则试诗赋论策为三场；二十二、二十三、二十四，又试经义论策为三场；四月初三日御试策一道。文公之科，十七日皇帝御集英殿，赐状元王佐以下及第出身；同出身十八日赴宴，二十六日各赐钱一千七百贯，二十九日朝谢，五月初二日就法慧寺拜黄甲，叙同年；谒庙反，至初五日也。文山之科，五月二十四日赐状元及第，六月一日期集所赐钱，七日谢阙，十三谒庙，二十九日赐宴与诗，七月一日再赐小录钱如前，四月拜黄甲，叙同年，又在礼部也。籍贯之下，多添里分、外氏、小名、小字，并科举几次则同也。
    录存绍兴戊辰、宝瘫辰二科者，岂非以其有朱晦庵、文文山之故欤？
    ○食用制法
    磁石引针，蟹黄解漆，物相生制，有不期然而然者。予尝读之传记，闻之长老，或自己经验者，录之于左，以俟欲为其事者之便也。
    鸡头煮者以防风水浸之，经月不坏。生者一斗，用防风四两换水浸之，可以度年。○弥膏涂刀永不锈。杉木炭画路，则蚂蚁不敢过矣。盐酒蟹每一器十只，用皂芙半挺置中，则经岁不坏。好盐中用皂荚于中，虽Ｂ６３笼盛之，无卤矣。衣帛为漆所污，以麻油先渍洗透，令漆去尽，却以少水溶开水胶洗麻油，顷刻可尽。盖胶性与油相着，即如米泔、桐油亦然。油污衣服，用滑石末糁于上，隔纸用火熨斗。血则用萝卜嚼细，旋擦即去。绢纸画上墨迹，用灯草渍水洗可去。山查子和水浮炭同盛，过时色不变而肉不坏。犀角、羚羊角先镑为片，复以纸裹置入怀中，久之出碾，即为末也。乳香先置壁隙中半日，又取指甲三二片置钵中擂之，不粘而易成末矣。碾兔丝子，捻纸条数枚置其间，则驯帖成粉。香附子先去皮毛，炒之焦熟而后投于水内，候浸透漉出暴日中，微燥，入捣臼，应手糜碎。艾叶软柔不可着力，入白茯苓三五片同碾，则即时为末。衣服梅霉乌花处，用梅树老叶同擦洗即落。铜器旧黑，用香饼末和醋涂过夜，明日水草一洗即新矣。好香油浸生鲥鱼，虽盛暑中经月不变；又蒸过干冬菜同肉炒亦然。不出气煮酒脚涂灵壁石，其黑如漆，洗之不脱。缸裂缝，先用箍定，置于烈日中，仍用炭烧缝处极热，却用好沥清末糁于缝处，令其融液入缝，待满，更用火烘涂开，永不漏矣。近用盐生补亦妙。橙橘藏绿豆中，不损。收腊月冰雪水，浸诸般青瓜果，可久。酸酒，每坛用铅一二斤烧极热投酒，则酸气尽去。墨污衣，用杏仁、半夏，生白果，随一味捣烂，揉少时水洗则去。垢腻者用瑛寤一蚵懿范菇栈抑洗即去。喂鸡鸭以土硫黄研细拌食即肥。鸡下卵时，食内夹麻子喂之，即常下卵不抱矣。肥皂淹铁索，过时可断。荸荠淹铜，过夜即烂。用染坊淋退灰晒干，埋藏黄瓜茄子，冬月可用。用好锡打罐子，装拣好完橄榄入罐，重纸封盖缝，可至夏也。木槿叶揉汁浸丝络则不乱。清水揉梅叶洗蕉葛农，经夏不脆。以艾叶投燕巢，不复来。猫不可过扬子金山，过不捕鼠矣。蛙鸣聒耳，以芝麻秸磨碎，顺风撒去则禁。驼粪烟可杀蚊虫壁风。槐树生虫，擂鼓于下则尽落。青石不可以芦束置上，筑之必碎。芦席盖碑，经露必有痕。珠子不宜近铁器、柏木、尸气，故妇人带以吊丧多爆碎。牛骨置池中，水不涸也。晒干荸荠为末炒猪肠，不宜盖锅，热时少烹白酒，脆美有味。
    ○三元先兆
    弘治庚戌科，南直隶钱福状元，靳贵探花，榜眼则广东刘存业也。殿试未揭晓时，靳以明琼六枚，祷于神前，明早欲掷以决先后。翼日，适钱与谦至，亦欲与掷明琼；靳不得已，告以昨故。钱喜曰：“当与子赌也。”下掷，则钱乃六红，靳乃六绿，二人皆喜。后钱果中状元，靳为探花。而刘则旧尝有梦：“无福中状元，有福中榜眼。”是岁应之。
    ○真如猫
    杭州城东真如寺，弘治间有僧曰景福，畜一猫，日久驯熟，每出诵经，则以锁匙付之于猫。回时击门，呼其猫，猫乃含匙出洞交主也。或他人击门，无声；或声非其僧，永不应之。此亦可为异也。
    ○三福建
    韩世忠扬子江战，兀术已破胆矣。闽人王姓者教以土实舟射火箭，遂得脱去，至今人恨之矣。德探当砦奕丝先危闽人刘褒然为之。继此行省称贺表，文实难于措笔也，亦闽人陆威文曰：“禹贡之别九州，冀为中国。春秋之大一统，宋亦称臣。”辞若可听，意或有乖乎？不怜宋而甘心于元虏，事诚可恶，特亦偶然皆闽人也。
    ○万安刘氏
    昔苏子作《三槐堂记》，以忠贞积德，而子孙世享其爵，自以所闻所见而考之审矣。予于万安刘氏亦然也。刘自永乐来，有讳广衡者，为刑部尚书于成化初；子乔，弘治间为湖广布政；孙玉，嘉靖间为刑部侍郎；玄孙唐岩公，今任浙之布政，未艾也。皆以进士至二品一榜，荫职腰黄者不计焉。然而起自有司者，则民为之建生祠，刻木石，功德为之足纪也。出台院者，则力为之劾权奸，捍逆藩，死生为之不计也。至于文章德义，种种莫述。自一事而言，尚书公一语而活邓茂七之非党数千。侍郎公两督学政，成就人材，至今称焉。此亦传之人而载之志矣。呜呼！常情论之，禄及四代，世已少矣，俱为大臣，俱登俎豆，尤其少者也。至于莅政之所，子孙过其地，而感德之民之孙子，尚尔迎迓，非德泽入人之深，何能若是哉？呜呼！天道至幽而难感，刘氏之志行有孚焉，则报之世禄之远如彼矣；人心至险而难孚，刘氏之德泽有加焉，则报之爱戴之久又如此；天人交感之道何如哉！噫！予尝闻其事矣，得目其籍矣，因亦有感焉，笔之以为世劝。
    ●卷四十八?奇谑类
    ○魂不赴体
    予尝观奇怪之事，于诸家有全然非常理者，固可谓异；有深切于理者，亦以奇怪记之。岂非自惑于理欤？如薛用弱记裴孝廉生魂驰鬼马类，世多有之。聊述一事，宛然如裴者，复说其理，以俟博学者正焉。
    予友会稽朱朝仪袍语予曰：父友三卿某，素公直，见重乡曲，凡有不平者，咸取决焉。一夕，归过溪濑，濑中步石子偶滑，遂尔倾跌，起即淋漓奔家，至则门已闭固，隙中见妻灯下纺绩，击门高叫其妻，曾莫之应。私意曰：“吾岂死于溪耶？”今为鬼耶？何幽显之判如此耶？”复思鬼可潜身从隙入以试之，随到妻所，遂掷弄剪刀，拍妻之额，妻惊骇叫儿，口称头痛，灭灯以寝。某惶惧，知已为鬼矣，复出号泣，走恳当境土神。神曰：“汝素忠直，可随或来。”至溪，见形浮水面，神令闭目，推坠于溪，遂觉之。起视其地，已非渡所，尸流数里。而天亦昧爽矣。归语其妻，吻合夜事。
    予谓阴精阳气，聚而成形，阴血为魄，阳气为魂，魂升魄降，散则死矣。当其未散之时，或惊死误死，一旦魂离于魄，奔走四出，不知其为死也。何也？心震神驰，不复根究，虽同梦昧，岂如偃卧安静，神清气融，自可以反其形耶？抑或气盛，知死而不能反此，却佯狂依附，遂乃为祟。世传有鬼者，又非是耶。然久则散去，故世闻有鬼处，后却无之。至于善终者，无复言鬼，盖生时病已磨灭精灵，死即魂散。若三卿者，一惊魂出，生气全在，故乃如此；使不复尸，即所谓鬼矣。此自然之理，何必为异。土神率领之说，亦理所有，盖此具在祀典。安有不当死而忠厚者，神不救哉？
    ○前知事迹
    予观书，每见先知之事，以为如山人之办茶果，康节之议后事，心虚之说，此则非一日也。又思史称樗里之智，足以知身后之事；及汉滕公掘地得石郭，有三千年见白日之说。则三代以来，已有数学，事乃一定，但习之者特先知耳。因节略数条，并录于左，以见代皆有人，人自不知耳。
    隋炀帝命麻叔谋开河，至睢阳宋司马华元之墓，开穴，漆灯、棺帐，遇风皆化为灰。一石铭曰：“睢阳土地高，汴水可为濠。若也不回避，奉赠二金刀。”又掘至上源驿之东，得一墓，漆灯煌煌，启棺，其人如玉，发生过腹矣。检得一石铭，其字鸟迹之篆，文曰：“我是大金仙，死来一千年。数满一千年，背下有流泉。得逢麻叔谋，葬我在高原。发长至泥丸，更俟一千年，方登兜率天。”叔谋备棺葬于城西，今大佛寺也。
    又卫先生大经，解良人，生而闭门读书，周知历象，寿终葬于解良之野。开元中大水，姜师度奉诏凿无咸河以溉盐田，掘至卫先生墓，得一石刻曰：“姜师度更移向南三五步。”又开元中，江南大水，玄宗诏马御史往巡之，至江南，忽见道傍有墓浸水，公念之，命迁于高原，既发墓，得志石，志后有二十言曰：“尔后一千年，此地化为泉；赖逢马御史，迁我向高原。”验其年，果千年矣。
    又江南保大中秋日，伏龟山掘得一玉函，长二尺，阔八寸，中有铁铭，文云：“梁天监四年秋八月葬室于是。”铭曰：“莫问江南事，江南自有凭。乘鸡登宝位，跨犬出金陵。子建司南位，安仁秉夜灯。东邻家道阙，随虎遇明征。”字皆小篆，后后主国亡知之。盖后主丁酉年生，辛酉年即位，至甲戌年国破，应前二句矣；国破时曹彬按甲于城南，潘美统兵于城北，借古人二姓以明之；“东邻”乃指吴越钱氏，“家道阙”是无钱也。钱王弘ㄈ，小字虎子，又甲戌年亦举国以入觐，皆验也。又高氏据有荆南日，于山庭凿池，得一石匣，扃焐豕蹋启视，中有篆铭云：“此去遇隆即歇。”至宋祖改元建隆国亡。又沈彬郎中，袁州宜阳人，卒之年自定葬地，子孙发士至七尺，有石片，即启，下乃得石墓一所，灵座花台莲花灯碗，皆青石为之，镌骄妙，又得青石铭曰：“开成二年开，虽开不葬埋；漆灯犹未点，留待沈彬来。”
    又宋祖筑殿，得石，有篆书曰：“岁在申酉，汴京不守。”及徽、钦北狩，非申酉年，殊不知后杜充去东京之年，乃己酉也。又嘉定中，有厉伯韶者，精地理之术，至广州为林某家看其先垄，以今中衰者，由祖穴向稍偏斜所至，因发地得石，有文曰：“布衣厉伯韶，为林某葬此千载谷食之地。后学浅识，不可轻改。”徐视石与原土封，微不同耳，遂掩之。
    又至元十五年六月，有军厮名狗儿者，于杭北山横冲桥垦土，得一铁券云：“雁门马氏葬此。”后云“至元十五六，狗儿坏我屋。”
    又国朝景泰间，洛阳两农讼一石于府，一云己耕而得之，一云出已土中，知府令舁石来视，则有刻曰：“大明景泰乙亥。知府虞廷玺为我复兴此窝。”其时正乙亥，府主南郑虞廷玺也，虞意康节窝，遂为建祠。今省志所载，无前十七字，事恐涉术数而讳也。
    又正德驾崩，大学士毛澄迎今上嘉靖之驾，驾至藁城，过桥，偶尔桥崩，有碑出焉。碑文曰：“桥崩天子过，碑出状元来。”则毛乃弘治癸丑状元耳。又建文时，程济，陕西朝邑人，四川岳池教谕。一日，诣阙上书曰：“某年月日，西北兵起，国当有难。”朝廷欲诛之。告曰：“请系之以俟其时。不验，诛之未晚也。”至靖难兵兴，适符其言，遂释出，使为军师，护诸将北行，同退北军。俄有徐州之捷，捷后不知所之。后人见其暮夜往祭徐州勒功之碑，亦莫知所谓也。后文庙过徐，见丰碑，问以何为者，左右以前失利于此，某人所立战功次第，统军姓名者。上大怒，急令碎之，复曰：“且录碑中人名来。”至则碑已锤拆，录其名，则程济之名正值锤处，而不可辨矣。后太宗登极，照名诛之，程得逃难。始知暮夜之祭，乃厌之也。予观此事，则知前之十一事者，亦若人耳，深知理数。但死生有命，富贵在天，不可违也。
    ○夜叉
    尝闻杭医吴景隆之妻产一子，而青面无发，双角夜叉之形。产出，将杀之，遂被跃出窗外，升屋而走。吴集家人用布囊捕之，捶死。予未信也，后见吴乐闲《私抄》中亦载此事，始信为实。盖二吴厚友也。
    ○柴光
    正德庚辰，回回新桥邓副使家灶下，有柴一堆，忽然放光，如月之明，照耀墙壁，移置他处，其光亦然，如此十余日方止。后亦无他事。
    ○鼠报
    吴友主事张元吉应棋，尝言家有一仆，善捕鼠，擒杀甚多。一日睡熟，微觉足痛，以手扪之，乃一鼠啮其指也，击之不去；遂拿鼠拽之，亦不去；痛极，乃杀鼠。劈口方脱，伤已太重，血流满床席矣。明日遂为一疮，脓溃经月，痛楚而死。苟或为报应云。
    ○死者复生
    吾杭崔家巷有漆匠杜鉴，病死将月，家人已置棺于野。一日欲火之，启棺见尸不朽，因细观之，胸中复有微热，但闭目不能言耳，后月余竟复生。
    ○五通摄人
    余姚郭姓民人，新娶一妇，过旬日，适值元旦，其妇妆饰出堂，欲拜公姑，行至灶口，倏然不见，举家四野寻觅不得。后五日，闻半死于山间，家人往救，问之，但曰：“被二三人施扶而去，只从屋檐上过，至则相合如醉梦中。今偶日出，予在林木中跌下。”视其鞋纨裳衤阑，皆已碎坏。后或看守不严，则又摄去矣。不得已，卖入于新建伯家遂息。人皆言五圣也。
    ○佛足生蕈
    桐树园祥符禅院新雕佛像，未彩饰，内一座足底生蕈如芝草，上分二茎，齐曲仰承二足，其端如掌大，色间黄白，发生之巧，浑然天成。杭民争往观之，侍御郝公渊闻而恶之，召责其僧，蕈遂枯死。
    ○钱谷能飞
    吾友王荫伯教谕铜陵时，闻有王姓民初富后贫，遗空仓数十间。一夕，闻风雨声，晨起视之，则仓皆谷实之矣，而谷每粒有二微翼如糠鸨热弧９橛镉瑁则表兄诸廷佩曰：“予在山东日，薄暮空中轰然有声，众曰：钱飞矣。明日询之，城隍庙后某家得数万钱。”予始信“蝴蝶满苑树”，殆不虚诞。
    ○猪肉生字
    吾杭嘉靖七年五月间，官巷口屠儿李姓偶杀猪，吴姓者买去，未及烹，第见油膜内字文隐隐，起膜视之，则油上如印成之书四行，其色如蜜，其大如豆，其文曰：“赢官手璧雨身敌，功在鸡鱼则廉矣。”初行五字，第二行二字，第三行五字，末行二字，共四行，似前后尚有字焉。乃为众分买而食之矣。此则亲见者。又闻嘉兴正德年间，曾杀一猪，背上三圈，每圈中有王字一个，亦不知何说也。
    ○参政梦
    吾友参政陆原博溥居主政时，得寒疾。一夕，见二卒挟持而去，至一大殿，有王者峨冠博带，据案麾曰：“此非所当摄。”二卒复引而退行，见门楼一座，门上有先辈诗，援笔亦书一首。回遇姻属孙知府安，趋前揖问，孙以“今日至此”答之，孙遂为他卒扶去。傍有大水漫漫，心甚恐惧，二卒随推而下，惊觉，乃一梦也。后家书至，孙乃梦日死矣。人以此非地狱之说耶？升正郎。又梦侍饮王者一人，饮毕，王命尽赐席间金银器皿。陆辞之，王曰：“尔不受，当与尔一参政。”陆心自以此何人斯，从者曰：“此兴献帝。”遂醒。后数年，嘉靖入登大宝，心恒以官必止于参政。无何，迁陕右参政，赴任至灵宝。憩息分司间，见软门有先辈数人诗草，因咏一绝书之。闻黄河近，遂肩舆视之。明日疾作，不可进矣，即没其地。呜呼！陆岂知死在于参政耶？题诗见水，又知为死之日之事耶？《前定录》之说何谬耶，人可以妄心求耶？
    ○狐狸
    山东多狐狸而无猢狲，尝闻狐狸成精，能变男女以惑人。予嘉靖八年到山东，以其事询土人。土人曰：“狐每夜半即潜入贫家破屋，至卧榻中，出口受人鼻息。人觉，闻其气，骇曰：“打皮狐，打皮狐。然不知其去几许矣。”如此久之，便能缩形，地不可进处，亦能以进；愈久便能变化，遂与民间男女相淫乱，各寻其雌雄以合。且善摄其财物，以益主其所私者。死复移他室，人亦不甚怪也。
    有土工宋留，暮遇一夫，自言欲为人役，话间，随宋至家，出钱沽酒对饮，醉后睡去，乃一纯黑狐也。宋亦不惊破。明发，语宋曰：“汝无福，吾之西关李某氏家。”李乃青州府吏，其妻遂为所染。
    又石槽城李尧，儒官也，祖母为其所染。祖母死，母复被之。家有猎犬，时或见之，遂吠以噬，彼则跳蹲于主身耳。
    又张姓者，乘车出西郭，见一犬追妇人飞来，顾间，妇人乞以附车逐犬，自言某地人，张遂载以去。抵家，复求假宿，张不拒而遂同寝焉。阅数月，自言：“我狐也，今当去君。明年此日，见我于临清某市。”张如期至其地，见妇走索于市中，唤之即下。同至一酒馆，欢饮数日，资以白金百两，告曰：“与汝缘数足矣，再勿相从。”张回，不知其所向。
    观此，则商人取以为妾之事有之矣，是皆见在之怪。而临淄一县之民，予亲闻之也。
    ○沈氏鱼
    仁和四都民人沈浩父子，横法侵渔水利。嘉靖戊子夏，家人劈二鱼已为四片，烹将食之，其鱼踊跃出盘者三，邻里来观，犹自蜿蜒。沈曰：“是何怪乃尔，吾食之！”食无一月，即罹水利之祸，明年孰知长子又亡，岂非天假鱼以兆之耶。
    ○康节生死
    《邵氏闻见录》曰：大父伊川丈人与李夫人山行，于云雾间，见大黑猿有感，夫人遂孕。临蓐时，慈乌满庭。公生，发被面，有齿，能呼母。七岁戏于庭，蚁穴中豁然别见天日云气，久之，告夫人，夫人至，无所见。既长，游学晋州，山路马失，同坠深涧中，马死，公所伤唯坏一帽。熙宁十年，公年六十七矣，六月微疾，一日昼卧，觉且言曰：“吾梦旌旗、鹤雁自空而下，导吾行乱山中，与司马君实、吕晦叔诸相。分别于一驿。回视壁间，大书‘千秋万岁’四字，吾神往矣，无以医药相通也。”后竟不起。
    尝于史传中言上古圣人之生死，多有如是，意或荒唐。今伯温记其父，安有妄耶？此于传中言行录俱未载，而《闻见录》又无刊本，故特录出，以见康节诚异人也，此古今一见之者也。
    ○怀马果报
    嘉兴万石长怀氏者，家富，宾客满东南，以石为庖池，池阑为肘，贳主翁殁已久。邻有吴老人亦物故，而尸不寒，三日不敢殓，及苏，自言曰：“初有一狞卒押至法曹，有官如王者，傍执簿书人问曰：“汝寿未尽，何遽摄至？”卒复押而出，索钱不行。顷间，见怀翁着械而来，问之，谓曰：“吾当贷汝，汝归当为我言之，吾家杀生甚众，罪皆归我。今受报百端，吾不能为若苦矣。所可解者，惟有设大醮耳。”吴曰：“汝官人素不信此，苟无佐证，亦徒言也。”怀翁曰：“冥中无可为证，但吾平生所职一一语之矣，惟床头之物，夹屏风中四百两，儿子不知。汝为我言可也。”吴颔之，及醒，往语其子。果然乃一如其数。
    又嘉靖甲午，浙省考官马呈瑞入帘之夕，帘中驿丞张焕梦考官骑后系妇人之首，骑奔入场。张逐之，人头曰：“勿救彼，我特来报仇耳。”觉以告诸同事者。无何，闻考官病，御史以张善医，令入侍之，则马不可治矣。马时尚了了，但云：“驿丞为我逐此妇人。”张询其仆，乃知考官前任镇江时，斫死淫妾金氏。昨过其地，遂动心得疾。及死前一日，语诸官曰：“幼尝于九里湖梦中举，后复入贡院，欲易靴，而或曰：‘当无靴矣。’昨入帘觅靴不可得。今非死之数乎。”呜呼！果报之说有之耶？有之，乃奇怪也，纪以警人。
    ○僧转世
    托生之说亦妄矣，时或有之，不可决以为无也。但圣人之教，不语怪耳。《莹雪丛说》记前身之事多矣，事不可信，但余观英杰之土，必多般若中来，不知何也。聊举宋人言之，张方平乃琅琊寺僧转世，东坡是真戒和尚所投，王十朋乃族叔之师严伯威，史弥远乃觉绽嬷复生，冯京记己先为五台僧，真西山是草庵和尚，至本朝尚书胡氵荣，乃天池僧之后身，皆事迹明白，或自言，或同时之人之言，谅不诬也。
    ○李林甫
    予女翁曹和钅享饮于陆允诚家，主人割鸡将烹，而鸡背宛然“李林甫”三字，客皆惊而不食，事动杭城。后予闻而谓客曰：“千年之后，林甫尚为冥报事耶？”客曰：“《癸辛杂志》所载耕牛批背之事，亦岂为妄耶？正三世为牛七世娼之意也。洪武间，吴山雷震蜈蚣，背书‘白起’，亦此之类欤？”众皆右之。予因言《刘公嘉话》中有画工解奉先私资入己，反誓曰：“若尔，当为牛报。”后果为人家一犊，背有白文“解奉先”三字。似此亦有之也，但此鸡不应如此之远。事乃偶然，当置之不言也。
    ○佛光
    尝闻释氏云：出佛与舍利子之地，每有光焉。余未之信也。后见王岚峰念守浔阳时，游庐山有记，记云：“至舍身崖，予方股栗胆落不敢前，一僧踊跃拜曰：‘佛光现矣！’初视红色，掩映云端，渐成五彩，复圆如车轮，如是者三。余诵之，犹以为此山灵之气，偶尔见于文殊乘狮化现之地。嘉靖甲午，余在金陵，游大报恩寺，寺塔壮且丽，可谓极天下者，闻有舍利镇塔下。是日同行者五人，老僧随之，且曰：“善人登之时，有金甲神人或五色光现，不净者有损焉。”众闻之，且见其峻险，遂至二三层或四五层者。余则竟行至顶，意其言之妄也，不意出寺数十步，偶尔回观，则塔上横射光彩，真如佛图所画，遂指众而见之。此又不知何说。
    ○耽诗成癖
    元人刘昂有《山雨》诗云：“嵩高山下逢秋雨，破伞遮头水没腰。此景此时谁会得，清如窗下听芭蕉。”余尝晒其上下淋漓，清在何处。近时海盐沈某，因诵《离骚》经而得二句曰：“丛兰芳芷满东皋，闲步春风读楚骚”，然下韵不接，因久思误坠崖下，人方惊扶，乃曰：“好也，好也。”遂歌曰：“忽忆灵均发忧愤，坠崖几折沈郎腰。”因思古今未常无对，倾跌伤体，宁无痛楚，尚曰“好耶”，皆耽诗成癖，不顾其身，岂非痴乎？
    ○五十三
    苏郡文征明之父林，弘治间为温州知府。一日，觉似病状，令人往九仙祈梦。梦仙曰：“孔老人之言即是。”归告府主，文莫晓其故。明日升堂，有老人来禀曰：“命解之木，共得板五十六片，三片朽而无用。”文曰：“此尚可以解多乎？”老人曰：“不可解矣。”文省昨日之言，问其姓，则答以姓孔。遂惊怖而回衙，病即不起，时正五十三矣。
    同郡唐寅，字子畏，弘治间解元也。尝记九仙祈梦，梦人示以“中吕”二字，语人亦莫知故。后访同邑阁老王鏊于山中，见其壁间揭东坡《满庭芳》词，下有中吕字。唐惊曰：“此余梦中所见也。”诵其词，有“百年强半，来日苦无多”之句，默然归家，疾作而卒。时年亦五十三也。
    ○托生
    吾友金子良，生女数日，邻妇过而问曰：“某日官人生女乎？”家人曰：“何问也？”妇曰：“梦予女云然，颈后必有白发。”家人叱去。后三月，颈后果见白发死。前卫百户朱卿生子方三日，有僧来询曰：“君家三日前生子乎？”朱曰：“何谓也？”僧曰：“是吾师转世？左手有朱砂痣。”视之果然，然亦不久死。人以为说破故耳。
    ○动石银锚
    大禹之冢在绍兴，去城十余里，冢上直竖一石，名曰贬石，如人家擂锤，可以动摇。闻下可以线过，然数十人称之，又不能起。苏州有砖砌之堵，名曰：“宫巷塔”，虽高不过三丈，大不过数围。只撼之即动，顶之风铃每为人摇下。因此塔亦每损每修，今官府以拦木障之，好事者拄木以摇。准安清江浦厂中草园地上，有铁锚数枚，大者高八九尺，小亦三四尺者，不知何年之物，相传永乐间，三保太监下海所造。雨淋日炙，无点发之锈，视之真如银铸光泽，犹日用于世者。
    ○武侯兵书
    广西全州山上，有武侯兵书木匣，岁或一换新板于外。予旧曾闻之未信，今大中丞顾东桥云亲见也。
    ○生老病死苦
    《闻见录》载：熙宁中王荆公改新法，日为生事。曾鲁公年老，依违其间；富郑公称病不出；唐参政与荆公争直不胜，疽发背卒；而赵清献惜之，遇唯叫苦而已。时人称为生老病死苦。又《中吴纪闻》载：吴江邑小地狭，崇宁中，遂于县东隙地，置儒学以养生员，置养院以存老者，安济坊以养病者，漏泽园以葬死者。当时亦有生老病死之称。予以彼时亦有慈幼局以养婴孩之弃者，何不以此易去生员之生，及增县狱之囚，岂非真之生老病死苦耶？以此视彼，则可谓一虚一实之对也。
    ○圣汗
    北魏孝昌三年二月，洛阳平等寺金身两目垂泪，遍体俱湿，时人称为佛汗，如此三日。而明年尔朱荣入洛，诛戮百官殆尽。宋靖康元年正月立春，先一日，京师太史局勾芒神流泪滴襟袖，是年徽、钦被掳。正德间，贼人刘六辈反于山东，未至曲阜而大圣人像面汗出，其孙衍圣公以布拭之，拭而复出。后贼至，尽掳每朝所赐，岂非吾大圣先知其厄，是亦泪也乎！
    ○女须
    《鸡肋编》载：唐李光弼母有须数十，长五寸计。又《宋史》载：都下朱节妻须长尺许，徽宗赐为女冠。洪武初，南京齐化门东街达达妇人，亦有髭须长尺许。
    ●卷四十九?奇谑类
    ○鼻饮头飞
    元诗人陈孚，出使安南，有纪事之诗曰：“鼻饮如瓴<嵬>，头飞似辘轳。”盖言土人能鼻饮者，有头能夜飞于海食鱼，晓复归身者。予见《蠃虫集》中所载：老挝国人，鼻饮水浆，头飞食鱼。近汪海云亦能鼻饮，头飞则怪也。昨见《星槎胜览》亦言：占城国人，有头飞者，乃妇人也，夜飞食人粪尖，知而固封其项，或移其身则死矣。作书者自云目击其事。予又考古城正接安南之南，而老挝正接安南西北，信陈诗之不诬也。
    ○五更啼
    弘治己未科，学士程敏政为礼部主考官，既入帘，给事中华咱乐，以为鬻题，遂诏狱核裕一时回护，宰不实去，有右哉咭啾蛔铩５笔彼渫⒈纾然皆为翰林讳而卒不得白。但考卷命别取之，故此科至三月方得揭晓，而敏政不能无愧容矣”后寮き置酒，有优人只应扮出提鸡者，大叫曰：“我有一只鸡，价卖一千两。”一人曰：“谁家的卖得此价。”对曰：“程学士家的只买他个五更啼。”一座赧颜，敏政亦窘，寻即致政。
    ○海观杜撰
    海观张天锡锡，作文极敏捷，而用事多出杜撰。人有质之者，则高声应之曰：“出《太平广记》。”盖其书世所罕也。
    ○二命肆
    杭众安桥有星士，号秀山，门户萧然，后推一命，因批曰：“火入金乡，必主弟兄离散。”其人惊曰：“吾兄赴金乡军，吾兄弟俱送之。至彼而病死，是一火入金乡，而兄弟离散也。先生岂神人欤？”因荐誉之。自是来者弃斥。洪福桥有周主簿，亦善此术，归休二十年，日入于贫，遂设肆以资。是日高坐，叹曰：“二十年做这许样来。”屡言“罢休”者数声，忽一人入帘拜曰：“我构此仇二十年矣，今欲往刺之，而先生特为相劝。殆天所以启我也。”就出刃于靴中，掷地而去。亦自是温饱。二事暗合，甚相类也。得失岂非自有时耶？
    ○王沂公生
    《文昌化书》后载梓潼神降笔劝敬字纸文，又曰：宋王沂公之父，见字纸遗坠，必掇拾以香汤洗烧之。一夕，梦宣圣拍其背曰：“汝何以重吾字纸之勤也？恨汝老矣，无可成就。他日当令曾参来汝家受生，显大门户。”未几，果生一男，遂命名曾，后果状元及第。诚若是，则吾夫子亦有轮回果报之事乎？老杜所谓孔子释氏亲抱送者，非欺我也。可发一笑。
    ○十七字诗
    正德间，徽郡天旱，府守祈雨欠诚，而神无感应。无赖子作十七字诗嘲之云：“太守出祷雨，万民皆喜悦。昨夜推窗看，见月。”守知，令人捕至，责过十八。止曰：“汝善作嘲诗耶？”其人不应，守以诗非己出，根追作者，又不应。守立曰：“汝能再作十七字诗，则恕之；否则，罪置重刑。”无赖应声曰：“作诗十七字，被责一十八。若上万言书，打杀。”守亦哂而逐之。此世之所少，无赖亦可谓勇也。
    ○苦井
    北京苏州胡同有苦井焉。弘治间，正月旦日清晨，有术人汲其水，往甜井中易水而来，向井咒诅而下之，此井遂变为甜水。至今土人言之，亦奇也。
    ○排笑诗
    “蛙翻白出阔，蚓死紫之长”二句，人皆以此讪口，而不知出处。殊不知此宋室有滔大使者，好为此排笑之诗也。初，哲宗灼艾，举此以娱，故传之也。诗云：日暖看三织，风高斗两厢，蛙翻白出阔，蚓死紫之长。拨饭听琵风，持馒接建章，归来坐帘下，打杀亦何妨。又一日雪作，哲宗问有何诗，方吟二句云：“谁把鹅毛空处ㄎ，玉皇大帝卖私盐。”皆此类也，前载《说郛》，后载《群居解颐》。近时成化间，宁波好事者有一诗，嘲分守官云：“布议苏昆李，分宁只点工；怒挥门不炮，责辅夜无笼。库出收阶晒，生烧接县东；买真兼得皂，留绿老宜葱。”由滔大使始。
    ○颜语歇后诗
    海盐天宁寺僧明秀，都纲职也，攻诗字，奔走势利。尝上一大官诗，犯其所忌，被责，便下军人。王茂元嘲以歇后颜语：“有个利市仙，天宁不毒不，因上七步成，打出周而复。”言虽鄙俚，因僧致戏，颇得规诫之意。
    ○五空数
    金人田特秀，转运使也。母袢问蔽氏桑仙曰：“前中后是五，五三一十五。生死与成败，逍遥在廊庑。”莫识其故。后生时五月五日午时，以为合三五之数矣。岂知因其生，遂名五儿；所居里名半，十行当第五；二十五岁乡、府、省、御四试，皆中第五；死于忧午轩，寿五十五，八月十五日也。弘治间，苏州学生陶麟，因科举祈签于江东之神，词曰：“到头万事总成空。”是年不第，以为终无成矣；后应贡，岂知编号乃空字；正德丁卯领乡荐；辛卯登进士，卷号亦皆空字。二事真可谓巧也。
    ○如玉遇鬼
    钱塘医士张遥字如玉，与同医张用道相善。弘治甲子，用道卒于家。如玉行医徽州，弗知也，赵半岁返家，出市，通用道于仙林桥，相揖，略问起居。用道似有愁色，如玉询其来，则云：“适在褚家堂舍弟家中饭也。”后如玉访友马浩澜，询用道生业如何，马曰：“已殁半年矣。”如玉大惊，具言相会之事，二人骇愕。翌日扣其弟，果是日祀其兄也。此事亲闻于浩澜者。由此观之，则牛僧孺所谓世间人鬼杂行，但人不知鬼也。及《隆山杂记》洪杨祖复遇死妓，而官员遇死妾者，皆不妄也。
    ○马王终事
    尝闻士宦死时，恍惚自言去某地为神，或彼地之人附体以言之。予则以为怪不足信。昨见少师马公文升志铭云：公终后，明日里人有王姓者，自叶回，忽遇公于途，见公蟒衣玉带，驺从甚盛，若素出师之状，拜而别之。归家，闻公死矣。又余姚布政王公恩死之日，有梳头人倪姓者，住隔公家十五里，清晨见公舆从出行，以其素执役于公，拜于道左，以俟公过。翌日，至公家，则公病而殁矣。此亲闻于公之长子元甫，岂皆虚语哉。此或左氏所谓“在生用物宏而取精多”，故有是欤？
    ○三天
    妇人再醮，有不得已者，亦非也。况吴有妇人，乃缙绅之女，家富而识字，已嫁二夫，其夫复死，将再醮焉。士人耻之，有嘲以一绝以戏之者，诗云：“辞灵羹饭哭金钱，哭出先天与后天；明日洞房花烛夜，三天门下会神仙。”
    ○韵府群玉秀才
    海虞吴讷，宿儒也，有《文章辩体》行于世，以士无根据之学，以小小记闻者，谓之《韵府群玉》秀才。亦可谓善喻矣。
    ○陈箍桶
    陈箍桶，相传宋仙也，能道徽、钦事甚悉。跣足蓬头，冬夏单穿衲衣一领，衣甚旧而不污，须鬓斑白，目一，色若苍玉，然可半百人矣。名公皆欲求见，隐显不测，今日江东，明日关陕，非自来不可得焉。吾友王元甫，弘治间会于扬州官舍，所言甚平易。时坐于药栏之上，弟元敬以火铳击背，如不知者，事饭而去。昨闻太常盛公端明云有传，乃晋人，文似宋作也。
    ○姨夫钱
    杭有无赖子某，祖起延商货卖，后至无赖，因不事生而贫矣。然尚业其祖父，有客至，则入其财为已有，客索时，则又俟后客之货转卖以偿焉。年复年，客复客，名曰姨夫钱，盖以夫死姨复可以嫁人之意耳。后被人谤，则自解以戏曰：“我家开行数十年，何常拖欠客人钱。后客移还前客去，客人自少客人钱。”予以此言虽俚，甚为蕴蕴，无赖亦聪明子也。惜不用此以治生，哀哉！
    ○婚券相合
    钱塘定北乡大青岭居民邵士贤，成化间，一产三子，皆不育，逾年复生一子，小字回官。既越月，士贤行于邻左沙中，偶见白物隐去，掘之，得一银牌，上凿云：“陕西兰县民人回官，本年丙午九月二十二日午时建生。”凡二十二字，正与士贤之子相同，但不知为何姓。牌之背，又有“花篮二十五对”等字，乃婚券也。人多见之。逾三月，回官亦天，此不可晓者也。
    ○诸瀹爱棺
    姚江诸瀹，乡进士也，寓于姑苏僧舍者年余。廊有寿函，木甚美，瀹爱之，出入必抚之曰：“好材！”居无何，瀹客死，僧遂以价请于主人而殓之。及开看内题所制年月，则正瀹生之日也，亦可谓异哉。
    ○太守对
    吾杭邹大参虞，善谑，知延平时，亲友皆为其讨绣花补子，盖补乃延素产也。后到任，则延乃四对多笋而补绝少，回与人曰：“吾任损有余，补不足也。”人莫不笑。予闻而语曰：“昔陈亚知恩州，到任与亲友书曰：使君五马双旌。名目而已；螃蟹一文两个，真实不虚。”二公岂非其切对乎？
    ○谚语至理
    御史初至，则曰“惊天动地”；过几月，则曰“昏天黑地”；去时，则曰“寂天莫地”。此言其无才者也。赊酒时，“风花雪月”；饮之时，“流星赶月”；讨钱时，“水底摸月”。喻世之无赖者也。未娶时，“越河跳井”；既娶，则“担雪填并”；娶久多生，不能养育，则“投河奔井”。此言虽戏，皆深致于理也。
    ○丰李梦神
    吾友吏会主政丰存礼坊，鄞人也，寓杭。构疾舟中，势将危，恍惚见老子于帐外，为丰取手针之，家人见其出臂，将欲与之收被中，则丰言欲饮食也，明日遂愈。又庠友李世杰应魁，一日得疾，月余不解，群医皆以必不起矣，夜梦梓潼授药一丸，促令食之，觉后似少愈焉。明日医视脉症，即曰“可救矣”，旬日亦痊。二事予亲见之者。
    ○诗人无耻
    江湖游士，多以星命相卜，挟中朝尺书，而奔走阃台郡县以糊口，因之为生涯也。然而诗人亦甘心于是者，如宋壶山自逊一遏贾似道，获楮币二十万缗是矣。所以不顾廉耻，而望门倒屣，为阍者厌，甚可愧也。近见金华一友，惯游食于四方，以卖诗文为名，而实干谒朱紫。有私印一颗，其文云：“芙蓉山顶一片白云。”其自拟清高如此，友人商履之嘲曰；“此云每日飞到府堂上。”闻者绝倒。
    ○异胎
    弘治甲寓四月，湖市卖鱼桥草营巷有生儿一头两面，双耳四足，男女皆具者，其家怪之，弃于市河中。行丐收之，人有求观者，索钱一文。予以此必双儿未判者也。是年十一月，嘉禾横桥有航人李硕者，妻临产，腹痛欲裂，生一鳖，而手足则人也。盖此妇生居泽国，所见必多此物，气类相感而然耳。古有胎数，讵不信夫？
    ○盗酒令
    予尝同群士会饮，有行令欲以犯盗事为对者，遂曰：“‘发冢’可对‘窝家’。”继者曰：“‘自昼抢夺’对‘昏夜私奔’”。众曰：“私奔非盗也。”继者争以此虽名目不伦，原情得非盗而何？一人曰：“‘打地洞’可对‘开天窗’”。众又曰：“开天窗决非盗事矣。”对者笑而解曰：“今之敛人财而为首者克减其物，谚谓‘开天窗’，岂非盗乎？”众哄而笑。又一人曰：“尤有好者，如‘三橹船’正好对‘四人桥’。”众方默想，彼则曰：“三橹船固载强盗，而四桥所抬，非大盗乎？”众益哄焉。坐有四轿之客，不乐。予曰：“泾谓不伦，清者当称四科入四辅，轿云乎哉！浊者岂曰盗焉？真可谓四兽矣。”众然之而乐。
    ○雁君臣
    元魏初居云中，孝文变左衽之俗，迁都洛阳，群臣畏暑，不欲其内徙，下令北方酋长侍子，听其冬朝春还部落，时人谓之雁臣。予以元世诸君，每岁避暑上都，秋还大都，岂非雁君乎？近时北虏每年一寇山西，此可为之雁虏乎？虽然，胡人不久迁荡，亦谶也。
    ○中酒千金方
    尝闻中山武宁王玄孙徐某，一日与画师吴小仙、太医孙院使宴饮，命吴画女乐诸子及孙吴陪饮之图。画毕，徐喜曰：“惜欠风流题客。”过日，太常卿吕常见而题歌一篇，首曰：“吴生画手称绝奇，老我措大能评之；丽人旧读少陵作，此乐独谓君侯宜。”徐曰：“不必谀我，但要写当日实事耳。”吕然后铺叙家乐，援引故典，通篇尽佳，末云：“吴生吴生欲阐扬，自画白皙居侯旁。如何更着孙思邈，中酒却要千金方。”徐大笑曰：“是日果中洒也。”闻者绝倒。予读《九柏稿》。果有此歌。吕可谓善戏，而徐则痴人前不得说梦耳。
    ○觅利太守
    正德间，嘉兴太守罗，以新丝锅铁，照斤数而易人网巾钢针。唐夏侯彪以万钱货鸡子几何，候鸡母抱儿成鸡，然后收之；以万钱货笋若干，待其成竹，然后纳官。吁！古今岂无对耶。
    ○神木
    永乐四年，取木于蜀之马湖府，计庸万夫之力方可出水。一夕，木自达于途，行声如雷，巨石为开，肤寸不损。事闻，廷臣称贺。上遣礼尚潘赐赍香往答神休，诏有司建祠岁祭。他书又云：“有山呼声者三，震动天地。”今京师木厂曰神木，亦由此也。闻其木尚存一二，心已腐朽，人可于腹中行过。嘉靖癸卯四月，朝廷建九庙，命内弟主事吴宗乾取木于湖广辰州卯洞，其木竟头高丈六，用力尤难于前，死夫不可计。得至水口，忽风雨，一木复入于山曲处，余木得达闸河，河又无水难行。吴祭而祷焉，明日雨注而入者出，增水三尺矣。此皆可见朝廷之福，神助之也。
    ○换字诗
    嘉靖中，吾杭有好为六朝诗者，不独巧丽，而且欲用不经人道之语，易字换句，遂至妄诞不稽，背碍难通矣。吾友编修金美之作诗嘲云：“何处歌新调，旖旎固不群。剪花金琐琐，斗叶玉纷纷。巧叠空中锦，轻裁水上云。自惭心太拙，到此不能文。”又虞子匡一日递一诗示余曰：“请商之何如？”余三诵而不知何题。虞曰：“吾效时人换字之法，戏改岳武穆《送张紫崖北伐》诗也，其诗曰：“誓律飙雷速，神威震坎隅；遐征逾赵地，力战越秦墟。骥蹂匈奴颈，戈歼鞑靼躯；旋师谢彤阙，再造故皇都。”岳云：“号令风霆迅，天声动北耶；长驱渡河洛，直捣向燕幽。马蹀月氏血，旗袅克汗头；归来报明主，恢复旧神州。”不过逐字换之，遂抚掌相笑。今时之弊之如此。金诗“旖旎”二字，不知者又讥之当为仄声“倚你”者。虞虽一时谑浪，深似诸子之病。
    ○箕仙不可频召
    金陵士人顾某，数召箕求诗。一日得诗云：“天冷山城二鼓敲，雪迷洞口路迢迢。云窗童子烧松火，待我鸾舆下碧霄。”请书名，则又写二诗云：“古来花貌说仙娥，自是仙娥薄命多。一曲霓裳未终舞，金钿早委马嵬坡。”又云：“昔日长安一太真，君王一见笑倾城。洗儿故事今何在，只问蓬莱玉色人。”后累召累诗，言貌言情，其辞不一，遂为所惑，意欲一睹真形，以畅平生之所慕，淫欲炽矣。忽薄暮有妇人自空而下，然亦畏死而失声惊走，家人共守过夜。明日方念，则妇人又至，恐怖怀忧，无时宁息，将至丧心者焉。后得一二友人挽之远游，久而方绝。一也。又杭人召箕久远，得其所资，语之曰：“可与仙翁一见乎？”拒曰：“幽明相隔，不可也。”过日，又恳其“久好，宁无一会耶？”仙曰：“明日侵晨，当于后园梅树下会也。”至期，则见其缢死髯尸悬树，一怖病几死。此二事正与《夷坚志》女鬼惑仇铎者相类，人之不可惑于邪也如此夫。
    ○帝王淫乱
    人有恣其淫性而不顾五伦，真兽类也。作始者宁容诛耶？书之简编，宁无污耶？然古有书恶人于座古，所以戒将来。予特录出，不特使人人皆知其恶而为万世骂名，亦所以诛恶于既往。
    父夺子妇：鲁惠公子息姑所定宋女，色美，娶而夺之；楚平王之夺太子芊建所定秦女；唐玄宗夺子寿王瑁妻杨氏为贵妃。父乱子妻：春秋蔡景侯为太子般娶楚女为妾，景侯私通之，般遂弑景侯。子收父妾：晋献公聘告齐姜，卫宣公聘告夷姜，厥后唐高宗立父妾武则天，隋文帝陈夫人，太子广浦。兄收弟妇：唐太宗收齐王元吉妻杨氏，生子明。侄收叔母：后晋出帝纳叔母陈氏为妻。又有父收亲女，金熙宗杀其弟胙王，夺其妃，诸王兄弟之女皆淫之，甚者淫及亲女；侄完颜亮弑之自立，亦淫诸女，及妹、叔母皆淫之，又杀亲母，恶尤甚焉。弟收兄妻：北齐武成帝收嫂李后。兄淫妹：齐襄公通其妹鲁桓公夫人文姜，后北魏之孝武帝通其妹明月公主，盖自襄公始也。君淫于下；陈灵公淫夏姬，姬之子夏征舒弑之；臣淫于上：饯拢通秦太后，后审食其之通汉吕后；臣娶君后：元泰定皇帝崩，丞相燕帖木儿娶其后为夫人，其帝家之公主四十人，俱纳为妾。若夫观淫为乐者，自商纣使男女裸体相逐为嬉，其后宋废帝幸华林园，使宫人裸体与左右为乐。
    ○白起
    《辍耕录》载白起王皮对证事，且言当时朝廷知之，差进士商哲督察。余竟自秦至元，千百年矣，就使有报应之说，王皮何不当前对之耶？岂前时又不可勾摄之邪？设使信之，则洪武己酉杭吴山三茅观雷击白蜈蚣一条，长尺许，广二寸，身有殷色楷书“秦白起”三字。亦一证也。是可信耶，谓之怪也。
    ○前定
    吾杭张子清濂，嘉靖辛卯中省元榜。有秦鸣夏者，其父垂没时，如梦中语曰：“此儿张濂榜举人。”中后语子清，言及是事，追数其年，则张尚未生也。又闻先辈淞江张黻未第时，梦人告以“登科在状元先”，觉而畏之：“吾必无分于试录矣。岂有名先状元者乎？”及丁未会试，名在十五，而十六乃铅山费鹅湖宏。殿试费为状元。计其梦，亦费未生也。
    ○白血无血
    宋建炎间，荆州长阳民妇向氏，被贼皮仲执之，不受辱，被害，人见其白乳自吭流至踵。又元王伯颜，至正九年为福宁州尹，被贼王善执之，欲降不屈，挺颈受刃，颈断，白液如乳。后以阴兵助州灭贼。正德七年，流贼陷上蔡，上蔡知县霍恩被执，骂贼不屈，断颈无血，白气缕缕若腾龙然。世之戏言白血，此或可拟也。又宋李庭芝死节时，血无一点。予以四人男女不同，皆英烈忠贞者也。古人亦有然者，不知四人何又如此之异。
    ○数兆于字
    夫吉凶固惟人为，而事必有一定之数也，或人言破之，速见其验。予以耳目所记，如汉岑彭建营于彭亡之地，遂为客剌。蜀庞统遇落凤坡射死。唐李怀光叛逆，至埋怀村为马燧斩首。宋张邦昌僭位，国号大楚，后赐死潭州，不忍自尽，仰见所居之楼扁曰“平楚”，就缢。子瞻贬儋州，于由贬雷州，鲁直贬宜州，人言大苏立人可也，二苏雨在田上，其来未艾乎？宜字似直字，黄之盖棺像也，后俱如言。本朝景泰辛未状元柯潜，人曰柯有哥音，潜有旋音，正统其回銮乎？未几，正统北还。弘治乙丑状元顾鼎臣，人曰鼎成龙去，事可寒心。不久孝庙升天。正德末，宁蕃谋乱，师渡黄石矶而败亡。岂非王失基乎？
    ●卷五十?奇谑类
    ○系虎阴
    四明象山县有樵童入山，偶遇脱阱之虎，行倦而气促，攫童坐身下，虎阴偶在童手，童一搔摩之，而虎似欲之之状，特出阴于童身，一随其摩焉，久之，虎睡而鼾声出焉。童左右视之，侧有树根之窃，思腰有缚柴小索，即以一头解系窍根，一头缚虎之阴，尽力一挣而脱去，虎咆哮不能行。童归语家人，众惊且笑，而且往观之。则虎已死于树根矣。此得于本地同野王大参之言。予初闻之，不能掩口，深思人为呵卵而受害者亦众矣，岂独虎也哉。
    ○左道
    苻坚人寇时，会稽王道子以仪物鼓吹，奉以相国之号，求助于钟山之神，故坚后见草木皆人形也。天宝间，西番寇西安，诏不空三藏诵咒禳之，忽见金甲神人，不空云：“此昆沙门第二子，往救西安矣。”后西安奏捷，亦云西北有天王现形胜之，朝廷因敕诸道立像。故今佛寺有天王堂，始此。嘉靖庚子，山西虏贼入寇，朝廷扬幡设醮，仗剑咒诅以禳之。后奏捷，适是日也。以予论之，左道之术，亦或有之，助正不助邪也。故三事有验，而王昭远之六丁不验矣。
    ○林同知
    吾友仙居林同知应麒，未第时，父梦子第十名，已而果然。既中，同年嵇世臣之房主梦林中一百六十八，其父梦中第四甲进士八十六。意者嵇之主人不当梦林，四甲例之无者，岂知后四科方中，是为四甲士矣。数则一会试，一殿试者，奇哉！
    ○代死失火
    周允，江右吉水文襄公忱之孙也，为人公直恺悌，术士每推其命，止于五十二岁。嘉靖二十二年，为庐州二守，适当其时，一病脾胃，再病伤塞，自以必死矣。夜梦神人语之曰：“汝行事多善，当有人代死。”明日，群医视疾罢，有老医出府，偶尔倾跌，触石而死，周之疾自此愈焉。北京西江米巷，正德间有土人夜归，见一人布石灰于地，围长数十丈，至门首，灰迹亦存，意巡罗者之所为，间其远去而扫除之。数日后，其地火发，独遗土人之室。因作醮事谢天，醮罢焚纸，而飞火复烧其家。始悟石灰之布火，数也；扫之而不焚，今报之而复然也。予意人可代死，则富贵者长生；火可遮饰，则神亦不明矣。是梦也，死也，疾之愈也；火也，复然也，灰之布与否也，皆偶相值耳。或者神固欲之憧憧显验，彰彰示众，是特假此二人也。苟谓事事如斯，吾未之信矣。
    ○种牙
    嘉靖初，有邓云翁者，福建闽县人。少遇异人，授以种牙之方，其法：欲治者，先令寻活鼠一枚，然后至其家，俾患者饱食，而吞丸药七粒，复与没药入汤嗽口，片时，牙皆动软可下矣。下时，洗净而记其序焉，复洗牙龈，乃用生鼠去皮肠和药捣烂成膏，依牙之序，逐枚蘸鼠以种原孔，三日不可食，亦不饥，由前丸药之功也。凡延治者，通种过则至死如少壮之齿，有惧而只使医其病者，则他日老而不种者皆落，而种者坚固也。往往士大夫多受其益，真仙方也。今闻死矣，子亦不能传。
    ○吃苦称冤
    祷雨用蜥蜴，以其能致雨也。宋熙宁间旱，令捕蜥蜴，一时无获，多以壁虎代送官府，民谣有“壁虎壁虎，你好吃苦”之说。国初，大江之岸常崩，人言下有猪婆龙也，一时恐犯国姓之音，对上只言下有鼋也。太祖恶与元同音，令捕殆尽，时亦有“癞鼋癞鼋，何不称冤！”呜呼！世受诬而被害者，不知其几鼋与壁虎哉，孰得与雷霆抗哉？
    ○许吏部
    成化间，许尚书缙巡按山东时，在曹州知州任久不升，愤而造楼于州前，名曰“更楼”，实玩月饮酒所也。然素恃才，不得于儒学。有生员王某，因许观风来曹，遂禀知州之时，并言楼事。许因盘州库藏致诘，更楼当改为库楼于内可也，遂坐令拆毁。毁间，见有臣砖，上书“许吏部，许吏部，拆了更楼造楼库，气杀□知州，喜杀了王知固。”因问此何人书也，工匠以当时有疯道士来写者。许已愕然，后为天官，而天生员为固安知县。遂传之人，人以为奇事。予以今崧皋又为天官，岂非二吏部乎？
    ○竹米
    竹结实如麦，则见于晋元康之过；如米，则见于唐开成、宋咸平之时。然不言其色与味也。嘉靖二十年，杭州昌化县长亘五十里，竹叶之间，苞络成穗而实焉，采之而舂，得黑色碎米，芍而食，味少涩而饱，人和饴为饼饵最佳。其地时遂就丰熟。又见传云：竹实如鸡子味，食之清凉满口，故谓凤凰食也。此恐不然。
    ○周宣灵王
    钱塘南良里，有周宣灵王之庙，或岁诞日，忽来青蛙一枚，好事者取置他方，明日复至。弘治间，邻火，见王于焰中救之。嘉靖丙午，火复切庙，又见衣红者坐殿顶，亦异也。
    ○闹几场骂不休
    景泰间，朝廷锐意修《续纲目》，督促翰院，因各荐外臣相知者入纂。时丁参议理与宋尚宝怀，因争一事，尚气失色，忿詈于馆中。时有一诗云：“参议丁公性太刚，宋卿凌慢亦难当；乱将毒手抛青史，故发伧言污玉堂。同辈有情难劝解，外郎无礼使传扬；不知班马韩欧辈，曾为修书闹几场。”又吾友编修金美之未仕时，为外家张氏作志，谨依金石之例，不书妇姓。妇家乃俗夫也，意编修为轻己而背言诋之。其友张教谕子兴，口占长短句嘲曰：“张翁墓志，金生执笔，不书妇氏，妇家称屈。金生自谓能文字，才动笔时便忍气。韩退之、柳柳州、苏东坡、欧阳修，当时墓志做多少？毕竟门前骂不休。”右二事虽一时戏言，大抵修书必须日久，而用人必得实学，庶使事不错而文精也。苟拘以官法，执笔者非人，书必无成也。闻当时亦徒为一番耳。又无位之人，不当轻与人作文，徒为人嫌，美之后贵，求文者动以数金而未得，人不恶之，是可占矣。
    ○天妃显应
    天妃，莆田林氏都巡君之季女，幼契玄理，预知祝福，在室三十年。宋元碳洌遂有显应，立词于州里。至至元中，显圣于海，护海远，万户马合法忽鲁循等奏立庙，号“天妃”，赐太牢。洪武初，海运风作，漂泊粮米数百万石于落氵祭，万人号泣待死矣，大叫“天妃”，则风回舟转，遂济直沽。而后又封“昭应德正当应孚济圣妃娘娘”之号，自后海舟显圣不一，四方受恩之人，遂各立庙，故今在处有之也，特述其耳目所知者一二。
    吾杭永乐中，百户郭保海运遭风，一旦昼如夕者，似三昼夜矣。舟人泣天，许以立庙，顷刻遂见天日。成化间，吾杭给事中陈询，钦命往日本国。至大洋，风雨大作，舟将覆矣。陈祷天曰：“予命已矣，如君命何？”远见二红灯自天而下，若有人言曰：“救人不救船。”则灯至舟上，有渔舟数只，飘泊而至，遂得渡登山。即语曰：“吾辈为天妃所遣，此山自某地去，可几日至广东也；但多蛇难行，今与你盒药敷足，则无害矣。”已而果然。复入京领敕，又行，下舟时，梦天妃曰：“赐尔木，此回当刻我像，保去无虞也。”明日，有大木浮水而来，舟人取之，乃沉香，至今刻像于家。嘉靖甲午，朝命给事中四明陈侃封琉球。开舟明日，飓风大作，舵折，舟将覆矣，举船大呼“天妃”，但见火光烛船，船即少宁。明日有粉蝶绕舟飞不去，黄雀立舵食米，食尽，顷刻风又作，舟行如飞，彻晓至闽，午后入定海也。神实不可掩也。
    ○戏对
    正统间，杭教授陈某，年长而发鲜矣。时方伯艾英最为多须，乃旧知也，艾故以一事笼络之，教授乘气进司与讲，艾乃谩曰：“陈教授数茎细发，无髻可施。”陈随口应曰：“艾方伯一脸胡须，何须如此？”又成化间，司马陕西杨鼎，一日与司寇福建林聪会坐，林戏曰：“胡儿十岁能骑马。”盖杨多须而年少之故，杨答曰：“癞子三年不似人”。林在位已久，而闽地有癞也。
    ○盗窃书
    友尝借予《诗林广记》、《楞严纪》，其家为盗入西厢，因犬吠而所窃无几。明日予过访之，主人曰：“并子之书去之矣。”予因讽一诗以自解，“西厢月黑夜沉沉，盗入君家犬吠纷。却把诗林经卷去，始知盗贼好斯文。”
    ○刘长生
    莱州有神山洞，乃郡人刘长生学仙处也。有石像卧榻，面有小窍，水出不涸。郡人云：旧有太守刘姓者，见石像面有赘疮，命工削平。后刘面生一疣，如削状，祭之方愈，今创处长有水出。故今陈尚书洪谟有诗云：“面带微痕泪若流，可怜太守过为谋。仙家惯说能尸解，一石缘何念不休。”可谓得诗人之讽也。
    ○三笑事
    嘉靖庚子，杭有稳婆为人收生，反生子于产家；而医人因急症死于病家者。又有蔡仓官权巡捕而为强盗劫掠，一时畏盗，口称爷爷。好事者作一绝曰：“稳婆生子收生处，医士医人死病家，更有一般堪笑者，捕官被盗叫爷爷。”
    ○报应
    报应之事决有，但皆假手他事，展转见之，迟速不同。所谓“有记性，没急性”也。独本朝编修岳正得罪朝廷，以家产尽给指挥季铎。铎据门，不论男妇，搜检放出。人怒其横而无礼，岳内亦受辱也。无何，岳宥复官，而季铎得罪朝廷，英庙以其家产乃岳正者，即复给之，所得数倍于前，而家人之辱季氏妇女尤甚焉。此真可笑。
    ○荒年转语
    嘉靖乙巳，天下十荒八九，吾浙百物腾涌，米石一两五钱，时疫大行，饿莩横道。予友金玉泉珊除夜作二转语词，虽近戏，一则实焉，录之不惟见时之荒，亦足发人之一笑耳。“年去年来来去忙，不饮千觞饮百觞。今年若还要酒吃，除却酒边酉字旁。”“年去年来来去忙，不杀鹅时也杀羊。今年若还要鹅吃，除却鹅边鸟字旁。”
    ○金有定数
    徽州知府邓继曾，四川资县人。云给事时，其亲某曰：“君方入仕，切忌苟利。予巡按云南时，至一地，身如芒剌，不可睡，意恐有冤欲诉，秉烛独坐。突有一人在前，叱之：‘察院深密，汝何人？可至耶？’应曰：‘我非人，为君守财神也，待之已久。’予曰：‘金何在？’‘神以座下是矣’。视之，砖下白金千两，因语：‘我为御史，可置此物行耶？能为我送归否？’神曰：‘但要乡贯票帖耳。”如言写帖焚之，人遂不见。将复命，有同年某主事丁忧于家，进院告曰：‘予贫，兄能助否？’因以保举一官言。予允之。主事曰：‘谢礼五百金，请受二百。’予方难之，主事曰：‘不受是欺我，否则亦忘也。’不得已，受而归家。数日后，办三牲，静夜将祷前事，则原神复至矣，出其金，止八百两。予问之何少焉？则曰：‘前某主事者是数也。’悚然谢之。未尝告人，今年八十，君至亲，仕途且远，泄此以见定分有数也。”邓因语幕僚郑彦充，郑问御史主事姓名，则曰：“过则当为人掩，其子孙正在仕途。”邓言时，嘉靖戊戌年。
    ○肖祖
    《集异记》载萧颖士貌似鄱阳忠烈王事，盖以盗曾发王之冢，见颖士肖王故也。又郭颁《世语》云：魏黄初盗发吴芮冢，见芮尸如生。后盗遇南蛮校尉吴纲曰：“君形貌何类长沙王吴芮乎？但君微短耳。”纲矍然曰：“是先祖也。”今记吴王至纲四百四十年，而颖士至忠烈王二百八十年矣。唐薛用弱云：“三五世后，子孙必有一人肖祖者。”谚云：“外甥似娘舅。”水木本源，此岂非其验欤？
    ○事相同
    《坦斋笔衡》云：赵鼎乃李德裕转世，俱寿六十二。《宣和遗事》云：高宗乃钱Α转世，俱寿八十一。事虽荒唐，四人德位不殊，寿复相同，殆非偶然也。若大圣人与朱文公皆庚戌生，亦奇也。
    ○人化虎
    王充《论衡》多篇引鲁公病而化虎之说，及《渔樵闲话》载剑州李忠因病化虎，其子惊惧，虎将食事。予食世之变化者多矣，有情无情皆物也。人之一变，遂失本性。哀哉！昨闻表兄诸二云：成化间，余姚通德里有王三者，每与孙卧至半夜去，将晓方回，冬月则半体冷湿，孙甚不堪，因语其父。父疑其从盗也，俟其去时，踪迹之，忽一夜开窗将出，启灯视之，已变为虎而足尚未全，把其足，则逸而去矣，遂不复回。后人于山中每遇伤足之虎，遂哀求曰：“三老官！”竟咆哮去。此与《夷坚志》黎道人杀变狗妇人相类。不知一昼夜时，倏忽为人兽者，此何理也？
    ○胡杨前定
    吾杭胡静庵先生世宁，少将习举业，其祖恐其无成，召仙问之，仙批官至兵部尚书。嘉靖戊子，果升前官。予见其侄而戏曰：“只恐令叔先生不久宦途矣。”不数月，果致政回。吾友杨佥事蹋进学时，邻有裁衣匠，夜梦人唤，问其人，曰：“我杨佥事家也。”明发，则杨家唤做蓝衫，匠人曰：“官人必做佥事。”嘉靖辛丑，杨官佥事。予与戏曰：“官止矣。不若陪吾林下乐也。”另一年，则闻死任。是知一定而不可逃。
    ○掘地得人
    予尝笑《谈圃》载元丰间修城掘得一物，活而如人，但无眉目，或谓之太岁。正德末，崇德地名高田村，民家掘地得活小儿，即时烧死。此又不知何异也。
    ○不知画
    嘉靖初，南京守备太监高隆，人有献名画者，高曰：“好，好，但上方多素绢，再添一个三战吕布最佳。”人传为笑。余曰：“此中官宜然。闻沈石田送苏守《五马行春图》，守怒曰：“我岂无一人跟者耶？”沈知，另写随从者送入，守方喜。沈因戏之曰：“奈绢短，少画前面三对头踏耳”，守曰：“也罢，也罢。”
    ○季迪二梦
    国初高季迪，苏人也，诗文为一时所宗。其文集载《志梦》一篇，乃其迁官授命归乡之事，无一不验，自叙得于恍惚芜街间，而可征未至者，无少忒焉，人事岂偶然者与？余又闻其致仕后，又梦一人执其手书一“苏”字，嘱之曰：“尔必见杀于此人。”后凡苏姓者，皆不接见。及本府太守魏观嫌府治反居卫之右手，不称文东武西之位，迁于张士诚故址。卫官诬奏太守欲复吴王之业，太祖召至斩之。高因为太守作《上梁文》，并弃市。予考其传，亦曰：“不得已为魏观客，辞归，悒悒淹蹇死。”文集又曰：“不幸为故人得罪，没于京。”似皆怜而为讳之之词。且同时浦长源挽高之诗，有“鼓罢瑶琴即解形，萧萧日影下寒城”之句。是所闻之梦不诬，神矣哉。
    ○异宝
    尝读《春渚纪闻》，有人蓄码瑙大砚，注水砚间，则水中有一小鲫游泳可爱，去水则无。《夷坚志》亦载：人有铜盆，凡水注满，则双鲫拨刺出水矣，无水无之。予未之信。后杭医朱某家造坟，得土中二磁碗，偶注酒于中，则顷刻有绿苔浮满酒中。意其不洁所致，乃涤净复注亦然；饮之，又未尝有物也。予女夫家有砺石水盆，架于天井中，水满则绿苔浮面，去水则无。惜今碎败，不堪蓄水，与古人所载鱼事相同。不知此为何等异宝。
    ●卷五十一?奇谑类
    ○八十九
    正德丙子，浙省秋试。场中已定草榜，提调参政王翊桌下，偶遗一卷，视之颇佳，视原批，亦大称许，乃第三场者也。遂令对号，检其前场，则已为外帘批倒。然展玩间，心以为好，袖语监临鲜冕。鲜曰：“足可压榜中者之半焉。”遂对经易为八十九名。开卷，乃仁和王一槐也。人以为若遗前场，则王未必取；王不语监临，则八十九名未必易。此非其数耶？至丙午科，莫榜亦定，但俟明晨揭晓矣。是夜监临杨九泽梦一知府至室，杨曰：“此地此时，汝可进耶？”知府对以“有卷未填，故来告知。”觉，遂于坐隅得卷，自谓文好且奇。五更，语其事于提调监试者，诸官未有信。则闻内帘冯主试有请杨至，冯曰：“适梦一生员披朝服告曰：‘吾卷已为杨绣衣取矣，愿赞成之’。予问其名，则曰致字号也。”杨笑而对以前事，且曰：“监试提调之不言，意以为私耳。今当拆卷视号。”回语诸官拆卷，果乃致字，因对经易名，亦八十九也，乃兰谷县郑国宾，易去者余姚胡翰，因致奖励又褒之。呜呼！前之易固奇也，后之梦果孰主耶？八十九名，非一定耶？
    ○宋兴亡
    宋祖以乙亥命曹翰取江州，后三百年乙亥，吕师夔江州降元；以丙子受江南李煜降，后三百年丙子，帝盼元掳；已卯灭汉混一天下，后三百年己卯，宋亡于崖山；宋兴于周显德七年，周恭帝方八岁，亡于德淘年，少帝止四岁，讳牛显德二字又同，庙号亦曰恭帝；周以幼主亡，宋亦以幼主亡；周有太后在上，禅位于宋，宋亦有太后在上，归附于元。何其事事相符，岂亦报应之说耶？
    ○虎灾
    嘉靖丙午，杭之属县有山处，虎则成群，白日入民家伤人，道路不敢独行，虽附城之市井亦至也，死者不可计，且不可猎，余杭尤盛。地名上皋有土神徐令公，每附人言祸福最灵，县尉许赛猪羊捕之，旬日得六虎焉，遂宰牲以祭。然牲既杀而毛不能去，众方骇之，巫忽作神语曰：“上天降灾，吾为民逆天遭遣，本所甘心，部下壮士宁不使一饱耶？牲礼非数百斤不可也。”于是复益而后享。予意连荒二年，丙午秋少熟，又多虎灾，观令公之害，岂非其数乎？
    ○三韭三白
    昔人请客柬，以具馔二十七味。客至，则惟煮韭、炒韭、姜醋韭耳。客曰：“适云二十七味，何一菜乎？”主曰：“三韭非二十七耶？”钱穆父尝请东坡食阜梗子瞻以为必精洁之物，至则饭一盂，萝卜一碟，白汤一盏。坡知曰：“此三白之为敢？”相对哄然。三韭三白，真可为对。
    ○鹊桥
    鹊桥之说，洪景卢辩之精且当矣，而《癸辛杂识》又载：杨缵继侍姬田氏，与婢七夕见仙骑鹤之事。则又符于王乔者，然犹纸上陈言，未足为信。吾友王员外一槐尹湖之日，七夕停舟刘家沟，见隐隐二条，如幡非幡，如龙非龙，闪耀空中，当驿门数丈之上，或分为二，或续为一，往来不定，亦隐隐惟闻万鹊噪杂之音，或时明闻一二声。饭顷，云气纷郁，香β空，飘小雨数点而散。意真有鹊桥之事也，此又不知何也。
    ○少保吏笔对
    本朝少保于公谦幼时，其母梳其发为双角，日游乡校，僧人兰古春见之，戏曰：“牛头喜得生龙角”，于即对曰：“狗口何曾出象牙”。僧已惊之。于回对母曰：“今不可梳双髻矣。”他日，古春又过学堂，见于梳成三角之髻，又戏曰：“三角如鼓架”，于又即对曰：“一秃似擂槌”。古春遂语其师曰：“此儿救时之相也。”后为弟子员，接巡接三司，坐一寺中，有指殿中之佛曰：“三尊大佛，坐狮、坐象、坐莲花，可以为对也。”在座得曰：“可令小秀才来对。”时于对曰：“一介书生，攀凤、攀龙、攀桂子。”既对而出寺，众军官问曰：“何以对之？”于即曰：“两卫小军，偷狗、偷鸡、偷苋菜。”此皆可谓绝倒也。
    ○孟密鬼术
    云南孟密安抚司，即汉孟获之地，朝廷每岁取办宝石于此。其地夷俗鬼术甚骇，有名地羊鬼者，擅能以土木易入肢脏。当其易时，中术者不知也，凭其术数；几时而发，发则腹中痛矣，痛至死而五脏尽乃土木。或恶人不深，但易其一手一足，其人遂为残疾。又有名扑死鬼者，惟欲食人尸骸，人死，亲朋锣鼓防之，少或不严，则鬼变为禽兽飞虫，突入而食之矣。皆不可以理喻者。尝读《演义三国》诸葛七擒孟获，蛮夷多有怪术，于今验之果然。今孟获子孙尚繁。
    ○苏陈酒令
    昔东坡酒令，一曰：“孟尝门下三千客，大有同人。”一曰：“光武师渡滹沱河，既济未济。”一曰：“刘宽婢羹污朝衣，家人小过。”坡曰：“牛僧孺父子犯罪，先斩小畜，后斩大畜。”当时指荆公也。本朝陈询忤权贵谪之，同僚送行，众为说令，陈循曰：“轰字三个车，余斗字成斜；车车车，远上寒山石径斜。”高谷曰：“品字三个口，水酉字成酒；口口口，劝君更尽一杯酒。”询自言曰：“矗字三个直，黑出字成黜；直直直，焉往而不三黜。”。吁！苏、陈二人，俱有意为口舌，故起而复踣也。
    ○方陈报应
    嘉靖丁未复，杭海宁县双庙巷民方林素不孝。一日，母怒曰：“我当悬梁以谢汝。”遂以凳接脚，以绳挂梁兜项，而势将缢也，是恐吓其子，冀其改过。不料子即去凳而身为气绝，子遂掩人以急病贮棺。明日，其子若绑缚状，跪伏柩前，口称“阿姆，阿姆”，昼夜不绝，水谷不进者半月，颠狂而非人矣。
    其年吾友前卫右所百户白钺，统卒启运，运卒有黄、陈二人，每同卧起，黄有白金二两，昼系身而夜置榻，陈知之也。一日，早起扯舟而忘其所系，偶尔失声，陈闻而意其失取矣。称时，托以腹痛，下舟窃金，而弃金包于水。黄晚失金，指陈曰：“此独尔知，尔先下，必尔盗吾物也。”陈遂誓天日，亵神灵，恶声无所不至，白虽捡其囊而吓以刑，终无所得，陈之誓语尤笃焉。如是者阅数月。黄偶起草荐，则金包带水在陈枕下，因持包大叫于众，陈即失色，吐其实情，惶愧就缢者数次。白回告予。予意善恶一念，通于神明。一岁之中，二事如此，可不畏哉！
    ○道号
    昔黄慈湖曾有一书，与人辩道号之称，及世俗取者之多。予尝读之喟然，念子思、孟子称孔子亦曰仲尼，未闻号之称也。近世谄谀卑佞之习尤胜，似又非黄慈湖之时比也。二三十年之间，鲰生、小吏，亦各以道号标致，况有一命者乎，然皆忘其名与字，可笑也。旧有一诗云：“孟子名轲字未言，如今道号却纷然。予规本是名阳鸟，更要人称作杜鹃。”正可以嘲今日。
    ○茭荷妖
    予见张东海弼志松江董序班墓云：成化丙午八月十二日午时，天正澄霁，市人见空中驾一舟自东而西，又折而东，落于董之楼屋，众视之，乃茭所结舟也，因骇之。后语及于吾学教谕广西宋君佐，宋君曰：嘉靖辛卯，荆州当阳县地名沙寺，市人偶见水中一舟，载人远来，可二三十，登岸，则舟乃大荷叶也。人方骇之，而舟人即至一大家求食，与钱不应，即毁瓦画墁；与之敌焉，则自残其体，其人终不能伤。遂沿门扰之，官府亦无如之何。扰将月，后不知其所住。予时正署学于彼也。予方以为果有，而皆术如骑草龙之事也。松江之舟，未必无人，或遇正神所冲，委而去耳。
    ○雷震人死
    尝闻震死之人，有朱书背Ｂ６４Ｂ６５曰Ｂ６６如此四字，人无识者。后有人云此“米中用水”四字，特去中之直画耳。予则以为好事者为之也。昨浙省都司周恒斋，亳人也。云其乡果有朱书批背三行而字不识者。又有自见红旗于盥盆，数日后人闻空中云：“不可错，不可错，红旗者是也。”遂击死。据是，则雷之击之者，皆神之有意者矣。然而击木石者又何为哉？如《酉阳杂俎》所纪怪诞者又何为哉？呜呼！不可谓无，亦不可谓有，此不测所以为神也。
    ○义娼
    天顺间，杨昌平俊、范都督广，为石亨所构诛，皆非其罪，二人赴市，英气不挫。扬又挺身连曰：“陷驾者谁？吾提军救驾者，杀之，天乎？”一娼缟素而来，杨故狎之者，杨曰：“汝来何为？”娼曰：“来事公死。”杨曰：“无益于我，反累汝也？”娼曰：“我已办之矣。”亦大呼曰：“天乎！忠良死矣。”观者骇然。杨既死，娼痛哭，吮颈血，以针线纫接于项，顾杨氏家人曰：“去葬之。”即自缢于旁矣。噫！予观娼意，当时必料官司收而奏之，必有大言以耸动乎人主，故视死如归曰：“我已办之矣。”呜呼！惜不见其行，又不知其名，何娼之有若人哉！真可谓奇也。书之俟其知事之悉者补传。
    ○三脚猫
    俗以事不尽善者，谓之“三脚猫”。嘉靖间，南京神乐观道士袁素居，果有一枚，极善捕鼠，而走不成步，循檐上壁如飞也。道士因善篆刻，士夫多与交，吾友俞亭川亦尝亲见之也。
    ○有无你我
    吾杭举人张洽，未中进士时，一日照镜，见镜中之貌，另一人也，口云：“有你有我，无你无我。”惊以语人，莫知也。明年辛丑赴部，中途与一举人同车，想像酷似镜中所见，问其姓名又同，乃会稽张洽也。遂言前事，二人遂以此行，中则同中，下第亦必同矣。揭晓，果皆甲榜。杭者选南部主事，而会稽者造北道矣。不二年，杭者死于任，而会稽者死于家。因思此与唐之宰相宋福每每镜中见有相字者切同。此真可谓怪也！
    ○判子诗
    京师宣武门外有寺曰归义，凡士大夫送行，多于其间。嘉靖间，刑部副郎苏志皋一日饯客，先至僧房，壁间有李镇所画判子一幅，乃脱靴为壶，令一鬼执而投之，一鬼执酒壶于判后窃饮之。苏因暇，戏题诗以嘲云：“芭蕉秋影送婆娑，醉里觥筹射鬼魔。到底不知身后事，丰都城外更如何？”苏友高东谷，时为光禄少卿，夜梦绿衣使者揖曰：“苏司寇嘲戏太重，求为解之。”次日，高告于苏，苏思而告其归义之故，两人相笑别去。高复梦绿衣曰：“我以公与苏司寇交厚，专为求解，何置不言？”高明日专往苏处，特拉同至归义，复题云：“蟠桃之窃酒频倾，总是区区儿女情。莫道不知身后事，目光如电照幽冥。”是夕，绿衣复谢高卿，吁！是何怪之若是耶？
    ○郑哑巴
    正德间，扬州江都县郑某，因哑而人称为哑巴。一夕，至南门，偶见空中光耀，仰视，则天开眼也，随拜随唤人观，不觉其声之出口，自是不哑。予以人舌短缩则不能言，岂因一拜于天，遂有音声，闻未为信。后闻扬州曹进士守真云：哑者乃其父之识。果然。
    ○二徐异识
    宋徐禾节孝先生，耳聋，终日独坐而天下事无不知。本朝苏人徐祯卿，家不蓄一书而无所不通。
    
    
    
    
    
    
       2000.08.11  尹小林整理
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
