#篇名:晏子春秋
#类型:史;战国
#时代:2

                           《晏子春秋》

               中华书局《新编诸子集成》本1962年1月第1版

                         目录

第一卷 内篇谏上第一                                                1

庄公矜勇力不顾行义晏子谏第一                                       1
景公饮酒酣愿诸大夫无为礼晏子谏第二                                 6
景公饮酒酲三日而後发晏子谏第三                                     9
景公饮酒七日不纳弦章之言晏子谏第四                                 11
景公饮酒不恤天灾致能歌者晏子谏第五                                 12
景公夜听新乐而不朝晏子谏第六                                       23
景公燕赏无功而罪有司晏子谏第七                                     26
景公信用谗佞赏罚失中晏子谏第八                                     29
景公爱嬖妾随其所欲晏子谏第九                                       32
景公敕五子之傅而失言晏子谏第十                                     37
景公欲废适子阳生而立荼晏子谏第十一                                 38
景公病久不愈欲诛祝史以谢晏子谏第十二                               42
景公怒封人之祝不逊晏子谏第十三                                     48
景公欲使楚巫致五帝以明德晏子谏第十四                               50
景公欲祠灵山河伯以祷雨晏子谏第十五                                 55
景公贪长有国之乐晏子谏第十六                                       59
景公登牛山悲去国而死晏子谏第十七                                   63
景公游公阜一日有三过言晏子谏第十八                                 65
景公游寒涂不恤死¤晏子谏第十九                                     72
景公衣狐白裘不知天寒晏子谏第二十                                   74
景公异荧惑守虚而不去晏子谏第二十一                                 77
景公将伐宋瞢二丈夫立而怒晏子谏第二十二                             79
景公从畋十八日不返国晏子谏第二十三                                 83
景公欲诛骇鸟野人晏子谏第二十四                                     89
景公所爱马死欲诛圉人晏子谏第二十五                                 90


第二卷 内篇谏下第二                                                96

景公藉重而狱多欲托晏子晏子谏第一                                   96
景公欲杀犯所爱之槐者晏子谏第二                                     100
景公逐得斩竹者囚之晏子谏第三                                       107
景公以抟治之兵未成功将杀之晏子谏第四                               110
景公冬起大台之役晏子谏第五                                         111
景公为长¤欲美之晏子谏第六                                         114
景公为邹之长涂晏子谏第七                                           115
景公春夏游猎兴役晏子谏第八                                         118
景公猎休坐地晏子席而谏第九                                         119
景公猎逢蛇虎以为不祥晏子谏第十                                     121
景公为台成又欲为锺晏子谏第十一                                     122
景公为秦吕成将以燕飨晏子谏第十二                                   124
景公为履而饰以金玉晏子谏第十三                                     124
景公欲以圣王之居服而致诸侯晏子谏第十四                             128
景公自矜冠裳游处之贵晏子谏第十五                                   135
景公为巨冠长衣以听朝晏子谏第十六                                   138
景公朝居严下不言晏子谏第十七                                       140
景公登路寝台不终不悦晏子谏第十八                                   142
景公登路寝台望国而叹晏子谏第十九                                   145
景公路寝台成逢于何愿合葬晏子谏而许第二十                           148
景公嬖妾死守之三日不敛晏子谏第二十一                               154
景公欲厚葬梁丘据晏子谏第二十二                                     160
景公欲以人礼葬走狗晏子谏第二十三                                   163
景公养勇士三人无君臣之义晏子谏第二十四                             164
景公登射思得勇力士与之图国晏子谏第二十五                           170


第三卷  内篇问上第三                                               173

庄公问威当世服天下时耶晏子对以行也第一                             173
庄公问伐晋晏子对以不可若不济国之福第二                             175
景公问伐鲁晏子对以不若修政待其乱第三                               177
景公伐¤胜之问所当赏晏子对以谋胜禄臣第四                           179
景公问圣王其行若何晏子对以衰世而讽第五                             180
景公问欲善齐国之政以干霸王晏子对以官未具第六                       182
景公问欲如桓公用管仲以成霸业晏子对以不能第七                       188
景公问¤鲁孰先亡晏子对以鲁後¤先第八                               192
景公问治国何患晏子对以社鼠猛狗第九                                 196
景公问欲令祝史求福晏子对以当辞罪而无求第十                         201
景公问古之盛君其行如何晏子对以问道者更正第十一                     203
景公问谋必得事必成何术晏子对以度义因民第十二                       207
景公问善为国家者何如晏子对以举贤官能第十三                         212
景公问君臣身尊而荣难乎晏子对以易第十四                             214
景公问天下之所以存亡晏子对以六说第十五                             216
景公问君子常行曷若晏子对以三者第十六                               219
景公问贤君治国若何晏子对以仁贤爱民第十七                           220
景公问明王之教民何若晏子对以先行义第十八                           221
景公问忠臣之事君何若晏子对以不与君陷于难第十九                     223
景公问忠臣之行何如晏子对以不与君行邪第二十                         226
景公问佞人之事君何如晏子对以愚君所信也第二十一                     227
景公问圣人之不得意何如晏子对以不与世陷乎邪第二十二                 229
景公问古者君民用国不危弱晏子对以文王第二十三                       231
景公问古之莅国者任人如何晏子对以人不同能第二十四                   232
景公问古者离散其民如何晏子对以今闻公令如寇雠第二十五               234
景公问欲和臣亲下晏子对以信顺俭节第二十六                           236
景公问得贤之道晏子对以举之以语考之以事第二十七                     237
景公问臣之报君何以晏子对报以德第二十八                             238
景公问临国莅民所患何也晏子对以患者三第二十九                       239
景公问为政何患晏子对以善恶不分第三十                               239


第四卷  内篇问下第四                                               241

景公问何修则夫先王之游晏子对以省耕实第一                           241
景公问桓公何以致霸晏子对以下贤以身第二                             245
景公问欲逮桓公之後晏子对以任非其人第三                             247
景公问廉政而长久晏子对以其行水也第四                               248
景公问为臣之道晏子对以九节第五                                     249
景公问贤不肖可学乎晏子对以勉强为上第六                             251
景公问富民安乐晏子对以节欲中听第七                                 253
景公问国如何则谓安晏子对以内安政外归义第八                         253
景公问诸侯孰危晏子对以莒其先亡第九                                 254
晏子使吴吴王问可处可去晏子对以视国治乱第十                         255
吴王问保威强不失之道晏子对以先民後身第十一                         256
晏子使鲁鲁君问何事回曲之君晏子对以庇族第十二                       257
鲁昭公问鲁一国迷何也晏子对以化为一心第十三                         259
鲁昭公问安国众民晏子对以事大养小谨听节俭第十四                     262
晏子使晋晋平公问先君得众若何晏子对以如美渊泽第十五                 263
晋平公问齐君德行高下晏子对以小善第十六                             267
晋叔向问齐国若何晏子对以齐德衰民归田氏第十七                       267
叔向问齐德衰子若何晏子对以进不失忠退不失行第十八                   273
叔向问正士邪人之行如何晏子对以使下顺逆第十九                       275
叔向问事君徒处之义奚如晏子对以大贤无择第二十                       277
叔向问处乱世其行正曲晏子对以民为本第二十一                         281
叔向问意孰为高行孰为厚晏子对以爱民乐民第二十二                     282
叔向问啬吝爱之于行何如晏子对以啬者君子之道第二十三                 283
叔向问君子之大义何若晏子对以尊贤退不肖第二十四                     283
叔向问傲世乐业能行道乎晏子对以狂惑也第二十五                       285
叔向问人何若则荣晏子对以事君亲忠孝第二十六                         287
叔向问人何以则可保身晏子对以不要幸第二十七                         288
曾子问不谏上不顾民以成行义者晏子对以何以成也第二十八               289
梁丘据问子事三君不同心晏子对以一心可以事百君第二十九               290
柏常骞问道无减身无废晏子对以养世君子第三十                         291


第五卷  内篇杂上第五                                               294

庄公不说晏子晏子坐地讼公而归第一                                   294
庄公不用晏子晏子致邑而退後有崔氏之祸第二                           295
崔庆劫齐将军大夫盟晏子不与第三                                    298
晏子再治阿而见信景公任以国政第四                                  303
景公恶故人晏子退国乱复召晏子第五                                   307
齐饥晏子因路寝之役以振民第六                                       308
景公欲堕东门之堤晏子谓不可变古第七                                 309
景公怜饥者晏子称治国之本以长其意第八                               311
景公探雀    弱反之晏子称长幼以贺第九                               312
景公睹乞儿于涂晏子讽公使养第十                                     314
景公惭刖跪之辱不朝晏子称直请赏之第十一                             315
景公夜从晏子饮晏子称不敢与第十二                                   318
景公使进食与裘晏子对以社稷臣第十三                                 321
晏子饮景公止家老敛欲与民共乐第十四                                 323
晏子饮景公酒公呼具火晏子称诗以辞第十五                             323
晋欲攻齐使人往观晏子以礼侍而折其谋第十六                           325
景公问东门无泽年谷而对以冰晏子请罢伐鲁第十七                       332
景公使晏子予鲁地而鲁使不尽受第十八                                 334
景公游纪得金壶中书晏子因以讽之第十九                               336
景公贤鲁昭公去国而自悔晏子谓无及巳第二十                           338
景公使鲁有事巳仲尼以为知礼第二十一                                 342
晏子之鲁进食有豚亡二肩不求其人第二十二                             346
曾子将行晏子送之而赠以善言第二十三                                 347
晏子之晋睹齐累越石父解左骖赎之与归第二十四                         352
晏子之御感妻言而自抑损晏子荐以为大夫第二十五                       359
泯子午见晏子晏子恨不尽其意第二十六                                 360
晏子乞北郭骚米以养母骚杀身以明晏子之贤第二十七                     361
景公欲见高纠晏子辞以禄仕之臣第二十八                               365
高纠治晏子家不得其俗乃逐之第二十九                                 366
晏子居丧逊¤家老仲尼善之地三十                                     370


第六卷 内篇杂下第六

灵公禁妇人为丈夫饰不止晏子请先内勿服第一                           370
齐人好¤击晏子绐以不祥而禁之第二                                   372
景公瞢五丈夫称无辜晏子知其冤第三                                   373
柏常骞禳枭死将为景公请寿晏子识其妄第四                             375
景公成柏寝而师开言室夕晏子辨其所以然第五                           379
景公病水瞢与日斗晏子教占瞢者以对第六                               382
景公病疡晏子抚而对之乃知群臣之野第七                               386
晏子使吴吴王命傧者称天子晏子详惑第八                               388
晏子使楚楚为小门晏子称使狗国者入狗门第九                           389
楚王欲辱晏子指盗者为齐人晏子对以橘第十                             392
楚王飨晏子进橘置削晏子不剖而食第十一                               396
晏子布衣栈车而朝陈桓子侍景公饮酒请浮之第十二                       397
田无宇请求四方之学士晏子谓君子难得第十三                           400
田无宇胜栾氏高氏欲分其家晏子使致之公第十四                         402
子尾疑晏子不受庆氏之邑晏子谓足欲则亡第十五                         405
景公禄晏子平阴与¤邑晏子愿行三言以辞第十六                         407
梁丘据言晏子食肉不足景公割地将封晏子辞第十七                       409
景公以晏子食不足致千金而晏子固不受第十八                           410
景公以晏子衣食弊薄使田无宇致封邑晏子辞第十九                       413
田桓子疑晏子何以辞邑晏子答以君子之事也第二十                       414
景公欲更晏子宅晏子辞以近市得求讽公省刑第二十一                     415
景公毁晏子邻以益其宅晏子因陈桓子以辞第二十二                       418
景公欲为晏子筑室于宫内晏子称是以远之而辞第二十三                   419
景公以晏子妻老且恶欲内爱女晏子再拜以辞第二十四                     420
景公以晏子乘弊车驽马使梁丘据遗之三返不受第二十五                   421
景公睹晏子之食菲薄而嗟其贫晏子称其参士之食第二十六                 423
梁丘据自患不及晏子晏子勉据以常为常行第二十七                       425
晏子老辞邑景公不许致车一乘而後止第二十八                           425
晏子病将死妻问所欲言云毋变尔俗第二十九                             427
晏子病将死凿楹纳书命子壮示之第三十                                 428


第七卷  外篇第七                                                   430

景公饮酒命晏子去礼晏子谏第一                                       430
景公置酒泰山四望而泣晏子谏第二                                     435
景公梦见彗星使人占之晏子谏第三                                     440
景公问古而无死其乐若何晏子谏第四                                   441
景公谓梁丘据与己和晏子谏第五                                       442
景公使祝史禳彗星晏子谏第六                                         445
景公有疾梁丘据裔款请诛祝史晏子谏第七                               446
景公见道¤惭无德晏子谏第八                                         450
景公欲诛断所爱¤者晏子谏第九                                       452
景公坐路寝曰谁将有此晏子谏第十                                     454
景公台成盆成适愿合葬其母晏子谏而许第十一                           457
景公筑长¤台晏子舞而谏第十二                                       463
景公使烛邹主鸟而亡之公怒将加诛晏子谏第十三                         464
景公问治国之患晏子对以佞人谗夫在君侧第十四                         466
景公问後世孰将践有齐者晏子对以田氏第十五                           471
晏子使吴吴王问君子之行晏子对以不与乱国俱灭第十六                   474
吴王问齐君¤暴吾子何容焉晏子对以岂能以道食人第十七                 474
司马子期问有不干君不恤民取名者乎晏子对以不仁也第十八               476
高子问子事灵公庄公景公皆敬子晏子对以一心第十九                     476
晏子再治东阿上计景公迎贺晏子辞第二十                               478
太卜绐景公能动地晏子知其妄使卜自晓公第二十一                       480
有献书¤晏子退¤而国不治复召晏子第二十二                           482
晏子使高纠治家三年而未尝弼过逐之第二十三                           484
景公称桓公之封管仲益晏子邑辞不受第二十四                           485
景公使梁丘据致千金之裘晏子固辞不受第二十五                         486
晏子衣鹿裘以朝景公嗟其贫晏子称有饰第二十六                         488
仲尼称晏子行补三君而不有果君子也第二十七                           489


第八卷 外篇第八                                                    491

仲尼见景公景公欲封之晏子以为不可第一                               491
景公上路寝闻哭声问梁丘据晏子对第二                                 497
仲尼见景公景公曰先生奚不见寡人宰乎第三                             499
仲尼之齐见景公而不见晏子子贡致问第四                               500
景公出田顾问晏子若人之众有孔子乎第五                               502
仲尼相鲁景公患之晏子对以勿扰第六                                   503
景公问有臣有兄弟而强足恃乎晏子对不足恃第七                         505
景公游牛山少乐请晏子一愿第八                                       505
景公为大钟晏子与仲尼柏常骞知将毁第九                               507
田无宇非晏子有老妻晏子对以去老谓之乱第十                           508
工女欲入身于晏子晏子辞不受第十一                                   509
景公欲诛羽人晏子以为法不宜杀第十二                                 510
景公谓晏子东海之中有水而赤晏子详对第十三                           512
景公问天下有极大极细晏子对第十四                                   514
庄公图莒国人扰绐以晏子在乃止第十五                                 515
晏子死景公弛往哭哀毕而去第十六                                     517
晏子死景公哭之称莫复陈告吾过第十七                                 519
晏子没左右谀弦章谏景公赐之鱼第十八                                 520



晏子春秋卷第一

            内篇谏上第一
    庄公矜勇力不顾行义晏子谏第一
    庄公奋乎勇力，不顾于行义。勇力之士，无忌于国。贵戚不荐善，逼迩不引过，故晏子见公。公曰：“古者亦有徒以勇力立于世者乎？”晏子对曰：“婴闻之，轻死以行礼谓之勇，诛暴不避强谓之力。故勇力之立也，以行其礼仪也。汤武用兵而不为逆，并国而不为贪，仁义之理也。诸暴不避强，替罪不避众，勇力之行也。古之为勇力者，行礼仪也。今上无仁义之理，下无替罪诛暴之行，而徒以勇力立于世，则诸侯行之以国危，匹夫行之以家残。昔夏之衰也，有推侈、大戏；殷之衰也，有费仲、恶来。足走千里，手裂兕虎，任之以力，凌轹天下，威戳无罪。崇尚勇力，不顾义理，是以桀纣以灭，殷夏以衰。(p.1)今公自奋乎勇力，不顾乎行义，勇力之士，无忌于国，身立威强，行本淫暴，贵戚不荐善，避迩不引过。反圣王之德，而循灭君之行，用此存者，婴未闻有也。”(p.2)

                §景公饮酒酣愿诸大夫无为礼晏子谏第二
    景公饮酒酣，曰：“今日愿与诸大夫为乐饮，请无为礼。”晏子蹴然改容曰：“君之言过矣！群臣固欲君之无礼也。力多足以胜其长，勇多足以弑君，而礼不使也。禽兽以力为政，强者犯弱，故日易主。今君去礼，则是禽兽也。群臣以力为政，强者犯弱，而日易主，君将安立矣？凡人之所以贵于禽兽者，以有礼也，故《诗》曰‘人而无礼，胡不遄死，礼不可无也。’公湎而不听。少间，公出，晏子不起，公入，不起，交举则先饮。公怒，色变，抑手疾视曰：“向者夫子之教寡人无礼之不可也。寡人出入不起，交举则先饮，礼也？”晏子避席再拜稽首而请曰：“婴敢与君言而忘之乎？臣以致无礼之实也。君若欲无礼，此是已！”公曰：“若是，孤之罪也。夫子就席，寡人闻命矣。”觞三行，遂罢酒。盖是後也，饬法修礼以治国政，而百姓肃也。(p.6)

                §景公饮酒酲三日而後晏子谏第三
    景公饮酒，酲，三日而後发。晏子见曰：“君病酒乎？”公曰：“然。”晏子曰：“古之饮酒也，足以通气合好而已矣。故男不群乐以妨事，女不群乐以妨功。男女群乐者，周觞五献，过之者诛。君身服之，故外无怨治，内无乱行。(p.9)今一日饮酒，而三日寝之，国治怨乎外，左右乱乎内。以刑罚自防者，劝乎为非；以赏誉自劝者，惰乎为善；上离德行，民轻赏罚，失所以为国矣，愿君节之也！”(p.10)

                §景公饮酒七日不纳弦章之言晏子谏第四
    景公饮酒，七日七夜不止。弦章谏曰：“君欲饮酒七日七夜，章愿君废酒也！(p.11)不然，章赐死。”晏子入见，公曰：“章谏吾曰：‘愿君之废酒也！不然，章赐死，’如是而听之，则臣为制也；不听，又爱其死。”晏子曰：“幸矣章遇君也！令章遇桀纣者，章死久矣。”於是公遂废酒。(p.12)

                §景公饮酒不恤天灾致能歌者晏子谏第五
    景公之时，霖雨十有七日。公饮酒，日夜相继。晏子请发粟于民，三请，不见许。公命柏遽巡国，致能歌者。晏子闻之，不说，遂分家粟于氓，致任器于陌，徒行见公曰：“十有七日矣，怀宝乡有数十，饥民里有数家，百姓老弱，冻寒不得短褐，饥饿不得糟糠，敝撤无走，四顾无告，而君不恤，日夜饮酒，令国致乐不已，马食府粟，狗餍刍豢，三保之妾，俱足梁肉。狗马保妾，不已厚乎？民氓百姓，不亦薄乎？故里穷而无告，无乐有上矣；饥饿而无告，无乐有君矣。婴奉数之策，以随百官之吏，民饥饿穷约而无告，使上淫湎失本而不恤,婴之罪大矣。”再拜稽首，请身而去，遂走而出。公从之，兼于途而不能逮，令趣驾追晏子，其家，不及。粟米尽于氓，任器存于陌，公驱及之康内。公下车从晏子曰：“寡人有罪，夫子倍弃不援，寡人不足以有约也，夫子不顾社稷百姓乎？愿夫子幸存寡人，寡人请奉齐国之粟米财货，委之百姓，多寡轻重，惟夫子之令。”遂拜于途。晏子乃返，命禀巡氓，家有布缕之本而绝食者，使有终月之委；绝本之家，使有期年之食，无委积之氓，与之薪¤，使足以毕霖雨。命柏巡氓，家室不能御者，予之金；巡求氓寡用财乏者，(p.13)死三日而毕，後者若不用令之罪。公出舍，损肉撤酒，马不食府粟，狗不食¤肉，辟拂歉齐，酒徒减赐。三日，吏告毕上：贫氓万七千家，用粟九十七万钟，薪¤万三千乘；怀宝二千七百家，用金三千。公然後就内退食，琴瑟不张，钟鼓不陈。晏子请左右与可令歌舞足以留思虞者退之，辟拂三千，谢于下陈，人待三，士待四，出之关外也。(p.14)

                §景公夜听新乐而不朝晏子谏第六
    晏子朝，杜扃望羊待于朝。晏子曰：“君奚故不朝？”对曰：“君夜发不可以朝。”晏子曰：“何故？”对曰：“梁丘据扃入歌人虞，变齐音。”晏子退朝，命宗祝修礼而拘虞，公闻之而怒曰：“何故而拘虞？”晏子曰：“以新乐淫君。”(p.23)公曰：“诸侯之事，百官之政，寡人愿以请子。酒醴之味，金石之声，愿夫子无与焉。夫乐，何必夫故哉？”对曰：“夫乐亡而礼从之，礼亡而政从之，政亡而国从之。国衰，臣惧君之逆政之行。有歌，纣作北里，幽厉之声，顾夫淫以鄙而偕亡，君奚轻变夫故哉？”公曰：“不幸有社稷之业，不择言而出之，请受命矣。”(p.24)

                §景公燕赏无功而罪有司晏子谏第七
    景公燕赏于国内，万锺者三，千锺者五，令三出，而职计莫之从。公怒，令免职计，令三出，而士师莫之从。公不说。晏子见，公谓晏子曰：“寡人闻君国者，爱人则能利之，恶人则能疏之。今寡人爱人不能利，恶人不能蔬，失君道矣。”晏子曰：“婴闻之，君正臣从谓之顺，君僻臣从谓之逆。今君赏谗谀之民，而令吏必从，则是使君失其道，臣失其守也。先王之立爱，以劝善也，其立恶，以禁暴也。昔者三代之兴也，利于国者爱之，害于国者恶之，故明所爱而贤良众，明所恶而邪僻灭，是以天下治平，百姓和集。及其衰也，行安简易，身安逸乐，顺于己者爱之，逆于己者恶之，故明所爱而邪僻繁，明所恶而贤良灭，离散百姓，危覆社稷。君上不度圣王之兴，而下不观惰君之衰，臣惧君之逆政之行，有司不敢争，以覆社稷，危宗庙。”公曰：“寡人不知也，请从士师之策。”国内之禄，所收者三也。(p.26)

                §景公信用谗佞赏罚失中晏子谏第八
    景公信用谗佞，赏无功，罚不辜。晏子谏曰：“臣闻明君望圣人而信其教，不闻听谗佞以诛赏。今与左右相说颂也，曰：‘此死者勉为乐乎！吾安能为仁而愈黥民耳矣！’故内宠之妾，迫夺于国，外宠之臣，矫夺于鄙，执法之吏，并荷百姓。民愁苦约病，而奸驱尤佚，隐情奄恶，蔽谄其上，故虽有至圣大贤，岂能胜若谗哉！是以忠臣之常有灾伤也。臣闻古者之士，可与得之，不可与失之；可与进之，不可与退之，臣请逃之矣。”遂鞭马而出。公使韩子休追之，曰：“孤不仁，不能顺教，以至此极，夫子休国焉而往，寡人将从而後。”(p.29)晏子遂鞭马而返。其仆曰：“向之去何速？今之返又何速？”晏子曰：“非子之所知也，公之言至矣。”(p.30)

                §景公爱嬖妾随其所欲晏子谏第九
    翟王子羡臣于景公，以重驾，公观之而不说也。嬖人婴子欲观之，公曰：“及晏子寝病也。”居囿中台上以观之，婴子说之，因为之请曰：“厚禄之！”公许诺。晏子起病而见公，公曰：“翟王子羡之驾，寡人甚说之，请使之示乎？”晏子曰：“驾御之事，臣无职焉。”公曰：“寡人一乐之，是欲禄之以万锺，其足乎？”对曰：“昔卫士东野之驾也，公说之，婴子不说，公曰不说，遂不观。今翟王子羡之驾也，公不说，婴子说，公因说之；为请，公许之，则是妇人为制也。且不乐治人，(p.32)而乐治马，不厚禄贤人，而厚禄御夫，昔者先君桓公之地狭于今，修法治，广政教，以霸诸侯。今君，一诸侯无能亲也，岁凶年饥，道途死者相望也。君不此忧耻，而惟图耳目之乐，不修先君之功烈，而惟饰驾御之伎，则公不顾民而忘国甚矣。且《诗》曰：‘载骖载驷，君子所诫’夫驾八，固非制也，今又重此，其为非制也，不滋甚乎！且君苟美乐之，国必众为之，田猎则不便，道行致远则不可，然而用马数倍，此非御下之道也。淫于耳目，不当民务，此圣王之所禁也。君苟美乐之，诸侯必或效我，君无厚德善政以被诸侯，而易之以僻，此非所以子民、彰名、致远、亲邻国之道也。且贤良废灭，孤寡不振，而听嬖妾以禄御夫以蓄怨，与民为仇之道也。《诗》曰：‘哲夫成城，哲妇倾城。’今君不免成城之求，而惟倾城之务，国之亡日至矣。君其图之！”公曰：“善。”遂不复观，乃罢归翟王子羡，而疏嬖人婴子。(p.33)

                §景公敕五子之傅而失言晏子谏第十
    景公有男子五人，所使傅之者，皆有车百乘者也。晏子为一焉。公召其傅曰：“勉之！将以而所傅为子。”及晏子，晏子辞曰：“君命其臣，据其肩以尽其力，臣敢不勉乎！今有之家，此一国之权臣也，人人以君命命之曰：‘将以而所傅为子。’此离树别党，倾国之道也，婴不敢受命，愿君图之！”(p.37)

                §景公欲废适子阳生而立荼晏子谏第十一
    淳于人纳女于景公，生孺子荼，景公爱之。诸臣谋欲废公子阳生而立荼。公以告晏子。晏子曰：“不可，夫以贱匹贵，国之害也；置大立少，乱之本也。夫阳生，生而长，国人戴之，君其勿易！夫服位有等，故贼不陵贵；立子有礼，(p.38)故孽不乱宗。愿君教荼以礼而勿陷于邪，导之以义而勿湛于利。长少行其道，宗孽得其伦。夫阳生敢毋使荼餍梁肉之味，玩金石之声，而有患乎？废长立少，不可以教下；尊孽卑宗，不可以利所爱。长少无等，宗孽无别，是设贼树奸之本也。君其图之！古之明君，非不知繁乐也，以为乐淫则哀，非不知立爱也，以为义失则忧。是故制乐以节，立子以道。若夫恃谗谀以事君者，不足以责信。今君用谗人之谋，听乱夫之言也。废长立少，臣恐後人之有因君之过以资其邪，废少而立长以成其利者。君其图之。”公不听。景公没，田氏杀君荼，立阳生；杀阳生，立简公；杀简公而取齐国。(p.39)

                §景公病久不愈欲诛祝史以谢晏子谏第十二
    景公疥且疟，期年不已，召会谴、梁丘据、晏子而问焉，曰：“寡人之病病矣，使史固与祝佗巡山川宗庙，牺牲圭壁，莫不备具，数其常多先君桓公，(p.42)桓公一则寡人再。病不已，滋甚，予欲杀二子者以说于上帝，其可乎？”会谴、梁丘据曰：“可。”晏子不对。公曰：“晏子何如？”晏子曰：“君以祝为有益乎？”公曰：“然。”“若以为有益，则诅亦有损也。君疏辅而远拂，忠臣拥塞，谏言不出。臣闻之，近臣嘿，远臣喑，众口铄金。今自聊摄以东，姑尤以西者，此其人民众矣，百姓之咎怨诽谤，诅君于上帝者多矣。一国诅，两人祝，虽善祝者不能胜也。且夫祝直言情，则谤吾君也；隐匿过，则欺上帝也。上帝神，则不可欺；上帝不神，祝亦无益。愿君察之也。不然，刑无罪，夏商所以灭也。”公曰：“善解余惑，加冠！”命会谴毋治齐国之政，梁丘据毋治宾客之事，兼属之乎晏子。晏子辞，不得命，受相退，把政，改月而君病悛。公曰：“昔吾先君桓公，以管子为有力，邑孤与谷，以共宗庙之鲜，赐其忠臣，则是多忠臣者。子今忠臣也，寡人请赐子州款。”辞曰：“管子有一美，婴不如也；有一恶，婴不忍为也，其宗庙之养鲜也。”终辞而不受。(p.43)

                §景公怒封人之祝不逊晏子谏第十三
    景公游于麦丘，问其封人曰：“年几何矣？”对曰：“鄙人之年八十五矣。”公曰：“寿哉！子其祝我。”封人曰：“使君之年长于胡，宜国家。”公曰：“善哉！子其复之。”曰：“使君之嗣，寿皆若鄙臣之年。”公曰：“善哉！子其复之。”封人曰：“使君无得罪于民。”公曰：“诚有鄙民得罪于君则可，安有君得罪于民者乎？”晏子谏曰：“君过矣！彼疏者有罪，戚者治之，贱者有罪，贵者治之；君得罪于民，谁将治之？敢问：桀纣，君诛乎，民诛乎？”公曰：“寡人固也。”於是赐封人麦丘以为邑。(p.48)

                §景公欲使楚巫致五帝以明德晏子谏第十四
    楚巫微导裔款以见景公，侍坐三日，景公说之。楚巫曰：“公，明神之主，(p.50)帝王之君也。公即位有七年矣，事未大济者，明神未至也。请致五帝，以明君德。”景公再拜稽首。楚巫曰：“请巡国郊以观地位。”至于牛山而不敢登，曰：“五帝之位，在于国南，请斋而後登之。”公命百官供斋具于楚巫之所，裔款视事。晏子闻之而见于公曰：“公令楚巫斋牛山乎？”公曰：“然。致五帝以明寡人之德，神将降福于寡人，其有所济乎？”晏子曰：“君之言过矣！古之王者，德厚足以安世，行广足以容众，诸侯戴之，以为君长，百姓归之，以为父母。是故天地四时和而不失，星辰日月顺而不乱。德厚行广，配天象时，然後为帝王之君，明神之主。古者不慢行而繁祭，不轻身而恃巫。今政乱而行僻，而求五帝之明德也？弃贤而用巫，而求帝王之在身也？夫民不苟德，福不苟降，君之帝王，不亦难乎！惜乎！君位之高，所论之卑也。”公曰：“裔款以楚巫命寡人曰：‘试尝见而观焉。’寡人见而说之，信其道，行其言。今夫子讥之，请逐楚巫而拘裔款。”晏子曰：“楚巫不可出。”公曰：“何故？”对曰：“楚巫出，诸侯必或受之。公信之，以过于内，不知；出以易诸侯于外，不仁。请东楚巫而拘裔款。”公曰：“诺。”故曰：送楚巫于东，而拘裔款于国也。(p.51)
    景公欲祠灵山河伯以祷雨晏子谏第十五
    齐大旱逾时，景公召群臣问曰：“天不雨久矣，民且有饥色。吾使人卜，云：崇在高山广水。寡人欲少赋敛以祠灵山，可乎？”群臣莫对。晏子进曰：“不可！祠此无益也。夫灵山固以石为身，以草木为发，天久不雨，发将焦，身将热，彼独不欲雨乎？祠之无益。”公曰：“不然，吾欲祠河伯，可乎？”晏子曰：“不可！河伯以水为国，以鱼鳖为民，天久不雨，泉将下，百川竭，国将亡，民将灭矣，彼独不欲雨乎？祠之何益！”景公曰：“今为之奈何？”晏子曰：“君诚避宫殿暴露，与灵山河伯共忧，其幸而雨乎！”于是景公出野居暴露，三日，天果大雨，民尽得种时。景公曰：“善哉！晏子之言，可无用乎！其维有德。”(p.55)

                §景公贪长有国之乐晏子谏第十六
    景公将观于淄上，与晏子闲立。公喟然叹曰：“呜呼！使国可长保而传于子孙，岂不乐哉？”晏子对曰：“婴闻明王不徒立，百姓不虚至。今君以政乱国，(p.59)以行弃民久矣，而声欲保之，不亦难乎！婴闻之，能长保国者，能终善者也。诸侯并立，能终善者为长；烈士并学，能终善者为师。昔先君桓公，其方任贤而赞德之时，亡国恃以存，危国仰以安，是以民乐其政而世高其德，行远征暴，劳者不疾，驱海内使朝天子，而诸侯不怨。当是时，盛君之行不能进焉。及其卒而衰，怠于德而并于乐，身溺于妇侍而谋因竖刁，是以民苦其政，而世非其行，故身死乎胡宫而不举，虫出而不收。当是时也，桀纣之卒不能恶焉。《诗》曰：‘靡不有初，鲜克有终。’不能终善者，不遂其君。今君临民若寇仇，见善若避热，乱政而危贤，必逆于众，肆欲于民，而诛虐于下，恐及于身，婴之年老，不能待于君使矣，行不能革，则持节以没世耳。”(p.60)

                §景公登牛山悲去国而死晏子谏第十七
    景公游于牛山，北临其国城，而流涕曰：“若何去此而死乎！”艾孔、梁丘据皆从而泣。晏子独笑于旁，公刷涕而顾晏子曰：“寡人今日游悲，孔与据皆从寡人而涕泣，子之独笑，何也？”晏子对曰：“使贤者常守之，则太公、桓公将常守之矣；使勇者常守之，则庄公、灵公将常守之矣。数君者将守之，则吾君安得此位而立焉？以其迭处之，迭去之，至于君也，而独为之流涕，是不仁也。不仁之君见一，谄谀之臣见二，此臣之所以独窃笑也。”(p.63)

                §景公游公阜一日有三过言晏子谏第十八
    景公出游于公阜，北面望睹齐国曰：“呜呼！使古而无死，何如？”晏子曰：“昔者上帝以人之殁为善，仁者息焉，不仁者伏焉。若使古而无死，丁公、太公将有齐国，桓、襄、文、武将皆相之，君将戴笠衣褐，执铫耨以蹲行畎亩之中，孰暇患死！”公忿然作色，不说。无几何而梁丘据御六马而来，(p.65)公曰：“是谁也？”晏子曰：“据也。”公曰：“何如？”曰：“大暑而疾驰，甚者马死，薄者马伤，非据孰敢为之！”公曰：“据与我和者夫？”晏子曰：“此所谓同也。所谓和者，君甘则臣酸，君淡则臣咸。今据也甘君亦甘，所谓同也，安得为和！”公忿然作色，不说。无几何，日暮，公西面望睹彗星，召伯常骞，使禳去之。晏子曰：“不可！此天教也。日月之气，风雨之时，彗星之出，天为民之乱见之，故诏之妖祥，以戒不敬。今君若设文而受谏，谒圣贤人，虽不去彗，星将自亡。今君嗜酒而并于乐，政不饰而宽于小人，近谗好优，恶文而疏圣贤人，何暇在彗？¤又将见矣。”公忿然作色，不说。及晏子卒，公出，背而泣曰：“呜呼！昔者从夫子而游公阜，夫子一日而三责我，今谁责寡人哉！”(p.66)

                §景公游寒途不恤死¤晏子谏第十九
    景公出游于寒途，睹死¤，默然不问。晏子谏曰：“昔吾先君桓公出游，睹饥者与之食，睹疾者与之财，使令不劳力，籍敛不费民。先君将游，百姓皆说曰：‘君当幸游吾乡乎！’今君游于寒途，据四十里之氓，殚财不足以奉敛，尽力不能周役民氓，饥寒冻馁，死¤相望，而君不问，失君道矣。财屈力竭，下无以亲上；(p.72)骄泰奢侈，上无以亲下。上下交离，君臣无亲，此三代之所以衰也。今君行之，婴惧公族之危，以为异姓之福也。”公曰：“然！为上而忘下，厚藉敛而忘民，吾罪大矣。”於是敛死¤，发粟于民，据四十里之氓，不服政其年，公三月不出游。(p.73)
    景公衣狐白裘不知天寒晏子谏第二十
    景公之时，雨雪三日而不霁，公被狐白之裘，坐堂侧陛。晏子入见，立有间，公曰：“怪哉！雨雪三日而天不寒。”晏子对曰：“天不寒乎？”公笑。晏子曰：“婴闻古之贤君饱而知人之饥，温而知人之寒，逸而知人之劳。今君不知也。”公曰：“善！寡人闻命矣。”乃令出裘发粟，与饥寒。令所睹于途者，无问其乡；所睹于里者，无问其家；循国计数，无言其名。士既事者兼月，疾者兼岁。孔子闻之曰：“晏子能明其所欲，景公能行其所善也。”(p.74)

                §景公异荧惑守虚而不去晏子谏第二十一
    景公之时，荧惑守于虚，期年不去。公异之，召晏子而问曰：“吾闻之，人行善者天赏之，行不善者天殃之。荧惑，天罚也。今留虚，其孰当之？”晏子曰：“齐当之。”公不说，曰：“天下大国十二，皆曰诸侯，齐独何以当？”晏子曰：“虚，齐野也。且天之下殃，固于富强，为善不用，出政不行，贤人使远，谗人反昌，百姓疾怨，自为祈祥，录录强食，进死何伤！是以列舍无次，变星有芒，荧惑回逆，孽星在旁，有贤不用，安得不亡！”公曰：“可去乎？”对曰：“可致者可去，不可致者不可去。”公曰：“寡人为之若何？”对曰：“盍去冤聚之狱，使反田矣；散百官之财，施之民矣；振孤寡而敬老人矣。夫若是者，百恶可去，何独是孽乎！”公曰：“善。”行之三月，而荧惑迁。(p.77)

                §景公将伐宋梦二丈夫立而怒晏子谏第二十二
    景公举兵将伐宋，师过泰山，公梦见二丈夫立而怒，其怒甚盛，公恐，觉，辟门召占梦者，至。公曰：“今夕吾梦二丈夫立而怒，不知字所言，其怒甚盛，吾犹识其状，识其声。”占梦者曰：“师过泰山而不用事，故泰山之神怒也。请趣召祝史祠乎泰山则可。”公曰：“诺。”明日，晏子朝见，公告之如占梦之言也。公曰：“占梦者之言曰：‘师过泰山而不用事，故泰山之神怒也。’今使人召祝史祠之。”(p.79)晏子俯有间，对曰：“占梦者不识也，此非泰山之神，是宋之先汤与伊尹也。”公疑，以为泰山神。晏子曰：“公疑之，则婴请言汤伊尹之状也。汤质皙而长，颜以髯，兑上丰下，倨身而扬声。”公曰：“然，是已。”“伊尹黑而短，蓬而髯，丰上兑下，偻身而下声。”公曰：“然，是已。今若何？”晏子曰：“夫汤、太甲、武丁、祖乙，天下之盛君也，不宜无後。今惟宋耳，而公伐之，故汤伊尹怒，请散师以平宋。”景公不用，终伐宋。晏子曰：“伐无罪之国，以怒明神，不易行以续蓄，进师以近过，非婴所知也。师若果进，军必有殃。”军进再舍，鼓毁将殪，公乃辞乎晏子，散师，不果伐宋。(p.80)

                §景公从畋十八日不返国晏子谏第二十三
    景公畋于署梁，十有八日而不返，晏子自国往见公。比至，衣冠不正，不革衣冠，望游而驰。公望见晏子，下而急带曰：“夫子何为遽？国家无有故乎？”晏子对曰：“不亦急也！虽然，婴愿有复也。国人皆以君为安野而不安国，好兽而恶民，毋乃不可乎？”公曰：“何哉？吾为夫妇狱讼之不正乎？则泰士子牛存矣；为社稷宗庙之不享乎？则泰祝子游存矣；(p.83)为诸侯宾客莫之应乎？则行人子羽存矣；为田野之不僻，仓库之不实？则申田存焉；为国家之有余不足聘乎？则吾子存矣。寡人之有五子，犹心之有四支，心有四支，故心得佚焉。今寡人有五子，故寡人得佚焉，岂不可哉！”晏子对曰：“婴闻之，与君言异。若乃心之有四支，而心得佚焉，可；得令四支无心，十有八日，不亦久乎！”公于是罢畋而归。(p.84)

                §景公欲诛骇鸟野人晏子谏第二十四
    景公射鸟，野人骇之。公怒，令吏诛之。晏子曰：“野人不知也。臣闻赏无功谓之乱，罪不知谓之虐。两者，先王之禁也；以飞鸟犯先王之禁，不可！今君不明先王之制，而无仁义之心，是以从欲而轻诛。夫鸟兽，固人之养也，野人骇之，不亦宜乎！”公曰：“善！自今已後，弛鸟兽之禁，无以苛民也。”(p.89)

                §景公所爱马死欲诛圉人晏子谏第二十五
    景公使圉人养所爱马，暴死。公怒，令人操刀解养马者。是时晏子侍前，左右执刀而进，晏子止而问于公曰：“尧舜支解人，从何躯始？”公 ？？然曰：“从寡人始。”遂不支解。公曰：“以属狱。”晏子曰：“此不知其罪而死，(p.90)臣为君数之，使知其罪，然後致之狱。”公曰：“可。”晏子数之曰：“尔罪有三，公使汝养马而杀之，当死罪一也；又杀公之所最善马，当死罪二也；使公以一马之故而杀人，百姓闻之必怨吾君，诸侯闻之必轻吾国，汝杀公马，使怨积于百姓，兵弱于邻国，汝当死罪三也。今以属狱。”公喟然叹曰：“夫子释之！夫子释之！勿伤吾仁也。”(p.91)
    _

                §晏子春秋卷第二

                §内篇谏下第二
    景公藉重而狱多欲托晏子晏子谏第一
    景公藉重而狱多，拘者满圄，怨者满朝。晏子谏，公不听。公谓晏子曰：“夫狱，国之重官也，愿托之夫子。”晏子对曰：“君将使婴敕其功乎？则婴有壹妄能书，足以治之矣。君将使婴敕其意乎？夫民无欲残其家室之生，以奉暴上之僻者，则君使吏比而焚之而已矣。”景公不说，曰：“敕其功则使壹妄，敕其意则比焚，如是，夫子无所谓能治国乎？”晏子曰：“婴闻与君异。今夫胡貉落戎狄之蓄狗也，多者十有余，寡者五六，然不相害伤。今束鸡豚妄投之，其折骨决皮，可立得也。且夫上正其治，下审其论，则贵贱不相逾越。今君举千钟爵禄，而妄投之于左右，左右争之，甚于胡狗，而公不知也。寸之管无当，天下不能足之以粟。(p.96)今齐国丈夫耕，女子织，夜以接日，不足以奉上，而君侧皆雕文刻镂之观，此无当之管也，而君终不知。五尺童子，操寸之烟，天下不能足以薪。今君之左右，皆操烟之徒，而君终不知。钟鼓成肆，干戚成舞，虽禹不能禁民之观。且夫饰民之欲，而严其听，禁其心，圣人所难也，而况夺其财而饥之，劳其力而疲之，常致其苦而严听其狱，痛诛其罪，非婴所知也。”(p.97)

                §景公欲杀犯所爱之槐者晏子谏第二
    景公有所爱槐，令吏谨守之，植木县之。下令曰：“犯槐者刑，伤之者死。”有不闻令，醉而犯之者，公闻之曰：“是先犯我令。”使吏拘之，且加罪焉。其女子往辞晏子之家，托曰：“负郭之民贱妾，请有道于相国，不胜其欲，愿得充数乎下陈。”晏子闻之，笑曰：“婴其淫于色乎？何为老而见奔？虽然，是必有故。”令内之。女子入门，晏子望见之，曰：“怪哉！有深忧。”进而问焉，曰：“所忧何也？”对曰：“君树槐县令，犯之者刑，伤之者死。妾父不仁，不闻令，醉而犯之，吏将加罪焉。妾闻之，明君莅国立政，(p.100)不损禄，不益刑，又不以私恚害公法，不为禽兽伤人民，不为草木伤禽兽，不为野草伤禾苗。吾君欲以树木之故杀妾父，孤妾身，此令行于民而法于国矣。虽然，妾闻之，勇士不以众强凌孤独，明惠之君不拂是以行其所欲。此譬之犹自治鱼鳖者也，去其腥臊者而已。昧墨与人比居庾肆，而教人危坐。今君出令于民，苟可法于国，而善益于後世，则父死亦当矣，妾为之收亦宜矣。甚乎！今之令不然，以树木之故，罪法妾父，妾恐其伤察吏之法，而害明君之义也。邻国闻之，皆谓吾君爱树而贱人，其可乎？愿相国察妾言以裁犯禁者。”晏子曰：“甚矣！吾将为子言之于君。”使人送之归。明日，早朝，而复于公曰：“婴闻之，穷民财力以供嗜欲谓之暴，崇玩好，威严拟乎君谓之逆，刑杀不辜谓之贼。此三者，守国之大殃。今君穷民财力，以羡馁食之具，繁钟鼓之乐，极宫室之观，行暴之大者；崇玩好，县爱槐之令，载过者驰，步过者趋，威严拟乎君，逆之明者也；犯槐者刑，伤槐者死，刑杀不称，贼民之深者。君享国，德行未见于众，而三辟著于国，婴恐其不可以莅国子民也。”公曰：“微大夫教寡人，几有大罪以累社稷，今子大夫教之，社稷之福，寡人受命矣。”(p.101)晏子出，公令趣罢守槐之役，拔置县之木，废伤槐之法，出犯槐之囚。

                §景公逐得斩竹者囚之晏子谏第三
    景公树竹，令吏谨守之。公出，过之，有斩竹者焉，公以车逐，得而拘之，(p.107)将加罪焉。晏子入见，曰：“君亦闻吾先君丁公乎？”公曰：“何如？”晏子曰：“丁公伐曲沃，胜之，止其财，出其民。公日自莅之，有舆死人以出者，公怪之，令吏视之，则其中金与玉焉。吏请杀其人，收其金玉。公曰：‘以兵降城，以众图财，不仁。且吾闻之，人君者，宽惠慈众，不身传诛。’令舍之。”公曰：“善！”晏子退，公令出斩竹之囚。(p.108)

                §景公以抟治之兵未成功将杀之晏子谏第四
    景公令兵抟治，当腊冰月之间而寒，民多冻馁，而功不成。公怒曰：“为我杀兵二人。”晏子曰：“诺。”少间，晏子曰：“昔者先君庄公之伐于晋也，其役杀兵四人，今令而杀兵二人，是师之半也。”公曰：“诺！是寡人之过也。”令止之。(p.110)

                §景公冬起大台之役晏子谏第五
    晏子使于鲁，比其返也，景公使国人起大台之役，岁寒不已，冻馁之者乡有焉。国人望晏子。晏子至，已复事，公延坐，饮酒乐。晏子曰：“君若赐臣，臣请歌之。”歌曰：“庶民之言曰：‘栋水洗我，若之何！太上靡散我，若之何！”歌终，喟然叹而流涕。公就止之曰：“夫子曷为至此？殆为大台之役夫！寡人将速罢之。”晏子再拜。出而不言，遂如大台，执朴鞭其不务者，曰：“吾细人也，皆有盖庐，以避燥湿，君为壹台而不速成，何为？”国人皆曰：“晏子助天为虐。”晏子归，未至，而君出令趋罢役，车驰而人趋。仲尼闻之，喟然叹曰：“古之善为人臣者，声名归之君，祸灾归之身，入则切磋其君之不善，出则高誉其君之德义，是以虽事惰君，能使垂衣裳，朝诸侯，不敢伐其功。当此道者，其晏子是耶！”(p.111)

                §景公为长¤欲美之晏子谏第六
    景公为长¤，将欲美之，有风雨作。公与晏子入坐饮酒，致堂上之乐，酒酣，晏子作歌曰：“穗乎不得获，秋风至兮殚零落。风雨之拂杀也，太上之靡弊也。”歌终，顾而流涕，张躬而舞。公就晏子而止之曰：“今日夫子为赐而诫于寡人，是寡人之罪。”遂废酒，罢役，不果成长¤。(p.114)

                §景公为邹之长途晏子谏第七
    景公筑路寝之台，三年未息；又为长¤之役，二年未息；又为邹之长途。晏子谏曰：“百姓之力勤矣！公不息乎？”公曰：“途将成矣，请成而息之。”对曰：“明君不屈民财者，不得其利；不穷民力者，不得其乐。昔者楚灵王作顷宫，三年未息也；又为章华之台，五年又不息也；乾溪之役，八年，百姓之力不足而自息也。灵王死于乾溪，而民不与君归。今君不遵明君之义，而循灵王之迹，婴惧君有暴民之行，而不睹长¤之乐也，不若息之。”公曰：“善！非夫子者，寡人不知得罪于百姓深也。”于是令勿委坏，余财勿收，斩板而去之。(p.115)

                §景公春夏游猎兴役晏子谏第八
    景公春夏游猎，又起大台之役。晏子谏曰：“春夏起役，且游猎，夺民农时，国家空虚，不可。”景公曰：“吾闻相贤者国治，臣忠者主逸。吾年无几矣，欲遂吾所乐，卒吾所好，子其息矣。”晏子曰：“昔文王不敢盘于游田，故国昌而民安。楚灵王不废乾溪之役，起章华之台，而民叛之。今君不革，将危社稷，而为诸侯笑。臣闻忠臣不避死，谏不违罪。君不听臣，臣将逝矣。”景公曰：“唯唯，将弛罢之。”未几，朝韦¤解役而归。(p.118)

                §景公猎休坐地晏子席而谏第九
    景公猎休，坐地而食，晏子後至，左右灭葭而席。公不说，曰：“寡人不席而坐地，二三子莫席，而子独搴草而坐之，何也？”晏子对曰：“臣闻介胄坐陈不席，狱讼不席，尸坐堂上不席，三者皆忧也。故不敢以忧侍坐。”公曰：“诺。”令人下席曰：“大夫皆席，寡人亦席矣！”(p.119)

                §景公猎逢蛇虎以为不祥晏子谏第十
    景公出猎，上山见虎，下泽见蛇。归，召晏子而问之曰：“今日寡人出猎，上山则见虎，下泽则见蛇，殆所谓不祥也？”晏子对曰：“国有三不祥，是不与焉。夫有贤而不知，一不祥；知而不用，二不祥；用而不任，三不祥也。所谓不祥，乃若此者。今上山见虎，虎之室也；下泽见蛇，蛇之穴也。如虎之室，如蛇之穴，而见之，曷为不祥也！”(p.121)

                §景公为台成又欲为钟晏子谏第十一
    景公为台，台成，又欲为钟。晏子谏曰：“君国者不乐民之哀。君不胜欲，(p.122)既筑台矣，今复为钟，是重敛于民，民必哀矣。夫敛民之哀，而以为乐，不祥，非所以君国者。”公乃止。(p.123)

                §景公为泰吕成将以燕飨晏子谏第十二
    景公为泰吕成，谓晏子曰：“吾欲与夫子燕，”对曰：“未祀先君而以燕，非礼也。”公曰：“何以礼为？”对曰：“夫礼者，民之纪，纪乱则民失，乱纪失民，危道也。”公曰：“善。”乃以祀焉。

                §景公为履而饰以金玉晏子谏第十三(p.124)
    景公为履，黄金之綦，饰以银，连以珠，良玉之¤，其长尺，冰月服之以听朝。晏子朝，公迎之，履重，仅能举足。问曰：“天寒乎？”晏子曰：“君奚问天之寒也？古圣人制衣服也，冬轻而暖，夏轻而清，今君之履，冰月服之，是重寒也，履重不节，是过任也，失生之情矣。故鲁工不知寒温之节，轻重之量，以害正生，其罪一也；作服不常，以笑诸侯，其罪二也；用财无功，以怨百姓，其罪三也。请拘而使吏度之。”公苦，请释之。晏子曰：“不可。婴闻之，苦身为善者，其赏厚；苦身为非者，其罪重。”公不对。晏子出，令吏拘鲁工，令人送之境，使之得入。公撤履，不复服也。(p.125)

                §景公欲以圣王之居服而致诸侯晏子谏第十四
    景公问晏子曰：“吾欲服圣王之服，居圣王之室，如此，则诸侯其至乎？”晏子对曰：“法其节俭则可，法其服、居其室，无益也。三王不同服而王，非以服致诸侯也。诚于爱民，果于行善，天下怀其德而归其义。若其衣服节俭而众说也。夫冠足以修敬，不务其饰；衣足以掩形御寒，不务其美。衣不务于隅眦之削，冠无觚羸之理，身服不杂彩，首服不镂刻。且古者常有¤衣挛领而王天下者，其义好生而恶杀，(p.128)节上而羡下，天下不朝其服，而共归其义。古者常有处¤巢窟穴而不恶，予而不取，天下不朝其室，而共归其仁。及三代作服，为益敬也。首服足以修敬，而不重也，身服足以行洁，而不害于动作。服之轻重便于身，用财之费顺于民。其不为¤巢者，以避风也；其不为窟穴者，以避湿也。是故明堂之制，下之润湿，不能及也；上之寒暑，不能入也。土事不文，木事不镂，示民知节也。及其衰也，衣服之侈过足以敬，宫室之美过避润湿，用力甚多，用财甚费，与民为仇。今君欲法圣王之服，不法其制，法其节俭也，则虽未成治，庶其有益也。今君穷台榭之高，极污池之深而不止，务于刻镂之巧，文章之观而不厌，则亦与民而仇矣。若臣之虑，恐国之危，而公不平也。公乃愿致诸侯，不亦难乎！公之言过矣。”(p.129)

                §景公自矜冠裳游处之贵晏子谏第十五
    景公为西曲潢，其深灭轨，高三仞，横木龙蛇，立木鸟兽。公衣黼黻之衣，素锈之裳，一衣而五彩具焉；带球玉而冠且，被发乱首，南面而立，傲然。晏子见，公曰：“昔仲父之霸何如？”晏子抑首而不对。公又曰：“昔管文仲之霸何如？”晏子对曰：“臣闻之，维翟人与龙蛇比，今君横木龙蛇，立木鸟兽，亦室一就矣，何暇在霸哉！且公伐宫室之美，矜衣服之丽，一衣而五彩具焉，带球玉而乱首被发，亦室一容矣。万乘之君，而壹心于邪，君之魂魄亡矣，以谁与图霸哉？”公下堂就晏子曰：“梁丘据、裔款以室之成告寡人，是以窃袭此服，与据为笑，又使夫子及，寡人请改室易服而敬听命，其可乎？”晏子曰：“夫二子营君以邪，公安得知道哉！且伐木不自其根，则蘖又生也，公何不去二子者，毋使耳目淫焉。”(p.135)

                §景公为巨冠长衣以听朝晏子谏第十六
    景公为巨冠长衣以听朝，疾视矜立，日晏不罢。晏子进曰：“圣人之服中，¤而不 ，可以导众，其动作，¤顺而不逆，可以奉生，是以下皆法其服，而民争学其容。今君之服，¤华不可以导众民，疾视矜立，不可以奉生，日晏矣，君不若脱服就燕。”公曰：“寡人受命。”退朝，遂去衣冠、不复服。(p.138)

                §景公朝居严下不言晏子谏第十七
    晏子朝，复于景公曰：“朝居严乎？”公曰：“严居朝，则曷害于治国家哉？”晏子对曰：“朝居严则下无言，下无言则上无闻矣。下无言则吾谓之喑，上无闻则吾谓之聋。聋喑，非害国家而如何也？且合升斗之微以满仓禀，合疏缕之绨以成帏幕，大山之高，非一石也，累卑然後高，天下者，非用一士之言也，固有受而不用，恶有拒而不受者哉！”(p.140)

                §景公登路寝台不终不悦晏子谏第十八
    景公登路寝之台，不能终，而息乎陛，忿然而作色，不说，曰：“孰为高台？病人之甚也？”晏子曰：“君欲节于身而勿高，使人高之而勿罪也。今高，从之以罪，卑亦从以罪，敢问使人如此可乎？古者之为宫室也，足以便生，不以为奢侈也，故节于身，谓于民。及夏之衰也，其王桀背弃德行，为璇室玉门，殷之衰也，其王纣作为顷宫灵台，卑狭者有罪，高大者有赏，是以身及焉。今君高亦有罪，卑亦有罪，甚于夏殷之王，民力殚乏矣，而不免于罪，婴恐国之流失，而公不得享也！”公曰：“善！寡人自知诚费财劳民，以为无功，又从而怨之，是寡人之罪也！非夫子之教，岂得守社稷哉！”遂下，再拜，不果登台。(p.142)

                §景公登路寝台望国而叹晏子谏第十九
    景公与晏子登寝而望国，公愀然而叹曰：“使後嗣世世有此，岂不可哉！”晏子曰：“臣闻明君必务正其治，以事利民，然後子孙享之。《诗》云‘武王岂不事，贻厥孙谋，以燕翼子’今君处佚怠，逆政害民有日矣，而犹出若言，不亦甚乎！”公曰：“然则後世孰将把齐国？”对曰：“服牛死，夫妇哭，非骨肉之亲也，为其利之大也。欲知把齐国者，则其利之者邪？”公曰：“然，何以易？”对曰：“移之以善政。今公之牛马老于栏牢，不胜服也；车蠹于巨户，不胜乘也；衣裘襦裤，朽弊于藏，不胜衣也；醯醢腐，不胜沽也；酒醴酸，不胜饮也；府粟郁而不胜食；又厚藉敛于百姓，而不以分馁民。夫藏财而不用，(p.145)凶也，财苟失守，下其报环至。其次昧财之失守，委而不以分人者，百姓必进自分也。故君人者与其请於人，不如请於己也。”(p.146)

                §景公路寝台成逢于何愿合葬晏子谏而许第二十
    景公成路寝之台，逢于何遭丧，遇晏子于途，再拜乎马前。晏子下车挹之，曰：“子何以命婴也？”对曰：“于何之母死，兆在路寝之台牖下，愿请命合骨。”(p.148)晏子曰：“嘻！难哉！虽然，婴将为子复之，适为不得，子将若何？”对曰：“夫君子则有以，如我者侪小人，吾将左手拥格，右手捆心，立饿枯槁而死，以告四方之士曰：‘于何不能葬其母者也。’”晏子曰：“诺。”遂入见公，曰：“有逢于何者，母死，兆在路寝，当如之何？愿请合骨。”公作色不说，曰：“古之及今，”子亦尝闻请葬人主之宫者乎？”晏子对曰：“古之人君，其宫室节，不侵生民之居，台榭俭，不残死人之墓，故未尝闻诸请葬人主之宫者也。今君侈为宫室，夺人之居，广为台榭，残人之墓，是生者愁忧，不得安处，死者离易，不得合骨。丰乐侈游，兼傲生死，非人君之行也。遂欲满求，不顾细民，非存之道。且婴闻之，生者不得安，命之曰蓄忧，死者不得葬，命之曰蓄哀。蓄忧者怨，蓄哀者危，君不如许之。”公曰：“诺。”晏子出，梁丘据曰：“自昔及今，未尝闻求葬公宫者也，若何许之？”公曰：“削人之居，残人之墓，凌人之丧，而禁其葬，是于生者无施，于死者无礼。《诗》云：‘谷则异室，死则同穴。’吾敢不许乎？”逢于何遂葬其母路寝之牖下，解衰去¤，布衣履，元冠芘武，踊而不哭，而不拜，已乃涕而去。(p.150)

                §景公嬖妾死守之三日不敛晏子谏第二十一
    景公之嬖妾婴子死，公守之，三日不食，肤著于席不去，左右以复，而君无听焉。(p.154)晏子入，复曰：“有术客与医俱言曰：‘闻婴子病死，愿请治之。’”公喜，遽起，曰：“病犹可为乎？”晏子曰：“客之道也，以为良医也，请尝试之。君请屏,洁沐浴饮食，间病者之宫，彼亦将有鬼神之事焉。”公曰：“诺。”屏而沐浴。晏子令棺人入敛，已敛，而复曰：“医不能治病，已敛矣，不敢不以闻。”公作色不说，曰：“夫子以医命寡人，而不使视，将敛而不以闻，吾之为君，名而已矣。”晏子曰：“君独不知死者之不可以生邪？婴闻之，君正臣从谓之顺，君僻臣从谓之逆。今君不道顺而行僻，从邪者迩，导害者远，谗谀萌通，而贤良废灭，是以谄谀繁于间，邪行交于国也。昔吾先君桓公用管仲而霸，嬖乎竖刁而灭。今君薄于贤人之礼，而厚嬖妾之哀。且古圣王畜私不伤行，敛死不失爱，送死不失哀。行伤则溺己，爱失则伤生，哀失则害性。是故圣王节之也。即毕敛，不留生事，棺椁衣衾，不以害生养，哭泣处哀，不以害生道。今朽尸以留生，广爱以伤行，修哀以害性，君之失矣。故诸侯之宾客惭入吾国，本朝之臣惭守其职。崇君之行，不可以导民,从君之欲，不可以持国。且婴闻之，朽而不敛，谓之¤尸，臭而不收，谓之陈¤。反明王之性，(p.155)行百姓之诽，而内嬖妾于    ，此之为不可。”公曰：“寡人不识，请因夫子而为之。”晏子复曰：“国之士大夫，诸侯四邻宾客，皆在外，君其哭而节之。”仲尼闻之曰：“星之昭昭，不若月之¤，小事之成，不若大事之废，君子之非，贤于小人之是也。其晏子之谓欤！”(p.156)

                §景公欲厚葬梁丘据晏子谏第二十二
    梁丘据死，景公召晏子而告之，曰：“据忠且爱我，我欲丰厚其葬，高大其垄。”晏子曰：“敢问据之忠与爱于君者，可得闻乎？”公曰：“吾有喜于玩好，有司未能我具也，则据以其所有共我，是以知其忠也；每有风雨，暮夜求必存，吾是以知其爱也。”晏子曰：“婴对则为罪，不对则无以事君，敢不对乎！婴闻之，臣专其君，谓之不忠；子专其父，谓之不孝；妻专其夫，谓之嫉。事君之道，道亲于父兄，有礼于群臣，有惠于百姓，有信于诸侯，谓之忠；为子之道，以钟爱其兄弟，施行于诸父，慈惠于众子，诚信于朋友，谓之孝；为妻之道，使其众妾皆得欢忻于其夫，谓之不嫉。今四封之民，皆君之臣也，而维据尽力以爱君，何爱者之少邪？四封之货，皆君之有也，而维据也以其私财忠于君，何忠者之寡邪？据之防塞群臣，拥蔽君，无乃甚乎？”公曰：：“善哉！微子，寡人不知据之至於是也。”遂罢为垄之役，废厚葬之令，令有司据法而责，群臣陈过而谏。故官无废法，臣无隐忠，而百姓大说。(p.161)

                §景公欲以人礼葬走狗晏子谏第二十三
    景公走狗死,公令外共之棺,内给之祭。晏子闻之，谏。公曰：“亦细物也，特以与左右为笑耳。”晏子曰：“君过矣！夫厚藉敛不以反民，弃货财而笑左右，傲细民之忧，而崇左右之笑，则国亦无望已。且夫孤老冻馁，而死狗有祭，鳏寡不恤，死狗有棺，行辟若此，百姓闻之，必怨吾君。诸侯闻之,必轻吾国。怨聚于百姓，而权轻于诸侯，而乃以为细物，君其图之。”公曰：“善。”趣庖治狗，以会朝属。(p.163)

                §景公养勇士三人无君臣之义晏子谏第二十四
    公孙接、田开疆、古冶子事景公，以勇力博虎闻。晏子过而趋，三子者不起,晏子入见公曰：“臣闻明君之蓄勇力之士也，上有君臣之义，下有长率之伦，内可以禁暴，外可以威敌，上利其功，下服其勇，故尊其位，重其禄。今君之蓄勇力之士也，上无君臣之义，下无长率之伦，内不以禁暴，外不可威敌，此危国之器也，不若去之。”公曰：“三子者，搏之恐不得，刺之恐不中也。”晏子曰：“此皆力攻劲敌之人也，无长幼之礼。”因请公使人少馈之二桃，曰：“三子何不计功而食桃？”(p.164)公孙接仰天而叹曰：“晏子，智人也！夫使公之计吾功者，不受桃，是无勇也，士众而桃寡，何不计功而食桃矣。接一搏¤而再搏乳虎，若接之功，可以食桃而无与人同矣。”援桃而起。田开疆曰：“吾仗兵而却三军者再，若开疆之功，亦可以食桃,而无与人同矣。”援桃而起。古冶子曰：“吾尝从君济于河，鼋衔左骖以入砥柱之流，当是时也，冶少不能游，潜行，逆流百步，顺流九里，得鼋而杀之，左操骖尾，右挈鼋头，鹤跃而出。津人皆曰：‘河伯也！’若冶视之，则大鼋之首。若冶之功，亦可以食桃而无与人同矣。二子何不反桃！”抽剑而起。公孙接、田开疆曰：“吾勇不子若，功不子逮，取桃不让，是贪也；然而不死，无勇也。”皆反其桃，挈领而死。古冶子曰：“二子死之，冶独生之，不仁；耻人以言，而夸其声，不义；恨乎所行，不死，无勇。虽然，二子同桃而节，冶专其桃而宜。”亦反其桃，挈领而死。使者复曰：“已死矣。”公殓之以服，葬之以士礼焉。(p.165)

                §景公登射思得勇力士与之图国晏子谏第二十五
    景公登射，晏子修礼而侍。公曰：“选射之礼，寡人厌之矣！吾欲得天下勇士，与之图国。”晏子对曰：“君子无礼，是庶人也;庶人无礼，是禽兽也。夫勇多则弑其君，力多则杀其长，然而不敢者，维礼之谓也。礼者，所以御民也，辔者，所以御马也，无礼而能治国家者，晏未之闻也。”景公曰：“善。”乃饰射更席，(p.170)以为上客，终日问礼。(p.171)

                §_

                §晏子春秋卷第三

                §内篇问上第三
    庄公问威当世服天下时耶晏子对以行也第一
    庄公问晏子曰：“威当世而服天下，时耶？”晏子对曰：“行也。”公曰：“何行？”对曰：“能爱邦内之民者，能服境外之不善；重士民之死力者，能禁暴国之邪逆；听赁贤者，能威诸侯；安仁义而乐利世者,能服天下。不能爱邦内之民者，不能服境外之不善；轻士民之死力者，不能禁暴国之邪逆；谏傲贤者之言，不能威诸侯；倍仁义而贪名实者，不能威当世。而服天下者，此其道也已。”而公不用，晏子退而穷处。公任勇力之士，而轻臣仆之死，用兵无休，国罢民害，期年，百姓大乱，而身及崔氏祸。君子曰：“尽忠不豫交，不用不怀禄，其晏子可谓廉矣！”(p.173)

                §庄公问伐晋晏子对以不可若不济国之福第二
    庄公将伐晋，问于晏子，晏子对曰：“不可。君得合而欲多，养欲而意骄。得合而欲多者危，养欲而意骄者困。今君任勇力之士，以伐明主，若不济，国之福也，不德而有功，忧必及君。”公作色不说。晏子辞不为臣，退而穷处，堂下生蓼藿，门外生荆棘。庄公终任勇力之士，西伐晋，取朝歌，及太行、孟门，兹于兑，期而民散，身灭于崔氏。崔氏之其，逐群公子，及庆氏亡。(p.175)

                §景公问伐鲁晏子对以不若修政待其乱第三
    景公举兵欲伐鲁，问于晏子，晏子对曰：“不可。鲁好义而民戴之，好义者安，见戴者和，伯禽之治存焉，故不可攻。攻义者不祥，危安者必困。且婴闻之，伐人者德足以安其国，政足以和其民，国安民和，然後可以举兵而征暴。今君好酒而辟，德无以安国，厚藉敛，意使令，无以和民，德无以安之则危，政无以和之则乱。(p.177)未免乎危乱之理，而欲伐安和之国，不可，不若修政而待其君之乱也。其君离，上怨其下，然後伐之，则义厚而利多，义厚则敌寡，利多则民欢。”公曰：“善。”遂不果伐鲁。(p.178)

                §景公伐¤胜之问所当赏晏子对以谋胜禄臣第四
    景公伐¤，胜之，问晏子曰：“吾欲赏于¤何如？”对曰：“臣闻之，以谋胜国者，益臣之禄；以民力胜国者，益民之利。故上有羡获，下有加利，君上享其名，臣下利其实。鼓用智者不偷业，用力者不伤苦，此古之善伐者也。”公曰：“善。”于是破¤之臣，东邑之卒，皆有加利。是上独擅名，利下流也。(P.179)

                §景公问圣王其行若何晏子对以衰世而讽第五
    景公外傲诸侯，内轻百姓，好勇力，崇乐以从嗜欲，诸侯不说，百姓不亲。公患之，问于晏子曰：“古之圣王，其行若何？”晏子对曰：“其行公正而无邪，故谗人不得入；不阿党，不私色，故群徒之卒不得容；薄身厚民，故聚敛之人不得行；不侵大国之地，不耗小国之民，故诸侯皆欲其尊；不劫人以甲兵，不威人以众强，故天下皆欲其强；德行教训加于诸侯，慈爱利泽加于百姓，故海内归之若流水。今衰世君人者，辟邪阿党，故谗谄群徒之卒繁；厚身养，薄视民，故聚敛之人行；侵大国之地，耗下国之民，故诸侯不欲其尊；劫人以兵甲，威人以众强，故天下不欲其强；灾害加于诸侯，劳苦施于百姓，故仇敌进伐，天下不救，贵戚离散，百姓不兴。”公曰：“然则何若？”¤曰：“请卑辞重币，以说于诸侯，轻罪省功，以谢于百姓，其可乎？”公曰：“诺。”于是卑辞重币，而诸侯附，轻罪省功，而百姓亲，故小国入朝，燕鲁共贡。墨子闻之曰：“晏子知道，道在人为，而失为己。为人者重，自为者轻。景公自为，而小国不与，为人，而诸侯为役，(p.180)则道在为人，而行在反己矣，故晏子知道矣。”(p.181)

                §景公问欲善齐国之政以干霸王晏子对以官未具第六
    景公问晏子曰：“吾欲善治齐国之政，以干霸王之诸侯。”晏子作色对曰：“官未具也。臣数以闻，而君不肯听也。故臣闻仲尼居处惰倦，廉隅不正，则季次、原宪侍；气郁而疾，志意不通，则仲由、卜商侍；(p.182)德不盛，行不厚，则颜回、骞雍侍。今君之朝臣万人，兵车千乘，不善政之所失于下，坠下民者众矣，未有能士敢以闻者。臣故曰：‘官未具也。’公曰：“寡人今欲从夫子而善齐国之政，可乎？”对曰：“婴闻国有具官，然後其政可善。”公作色不说，曰：“齐国虽小，则何谓官不具？”对曰：“此非臣之所复也。昔吾先君桓公身体惰懈，辞令不给，则隰朋昵侍；左右多过，狱谳不中，则弦宁昵侍，田野不修，民氓不安，则宁戚昵侍；军吏怠，戎士偷，则王子成甫昵侍；居处佚怠，左右慑畏，繁乎乐，省乎治，则东郭牙昵侍；德义不中，信行衰微，则管子昵侍。先君能以人之长续其短，以人之厚补其薄，是以辞令穷远而不逆，兵加于有罪而不顿，是以诸侯朝其德，而天子致其胙。今君之过失多矣，未有一士以闻也。故曰：官不具。”公曰：“善。”(p.183)

                §景公问欲如桓公用管仲以成霸业晏子对以不能第七
    景公问晏子曰：“昔吾先君桓公，有管仲夷吾保¤齐国，能遂武功而立文德，纠合兄弟，抚存翌州，吴越受令，荆楚¤忧，莫不宾服，勤于周室，天子加德。先君昭功，管子之力也。今寡人亦欲存齐国之政于夫子，夫子以佐佑寡人，彰先君之功烈，而继管子之业。”晏子对曰：“昔吾先君桓公，能任用贤，(p.188)国有什伍，治遍细民，贵不凌贼，富不傲贫，功不遗罢，佞不吐愚，举事不私，听狱不阿，内妾无羡食，外臣无羡禄，鳏寡无饥色；不以饮食之辟害民之财，不以宫室之侈劳人之力；节取于民，而普施之，府无藏，仓无粟，上无骄行，下无谄德。是以管子能以齐国免于难，而以吾先君参乎天子。今君欲彰先君之功烈，而继管子之业，则无以多辟伤百姓，无以嗜欲玩好怨诸侯，臣孰敢不承善尽力，以顺君意？今君疏远贤人，而任谗谀；使民若不胜，藉敛若不得；厚取于民，而薄其施，多求于诸侯，而轻其礼；府藏朽蠹，而礼悖于诸侯，菽粟藏深，而怨积于百姓；君臣交恶，而政刑无常。臣恐国之危失，而公不得享也。又恶能彰先君之功烈而继管子之业乎！”(p.189)

                §景公问莒鲁孰先亡晏子对以鲁後莒先第八
    景公问晏子：“莒与鲁孰先亡？”对曰：“以臣观之也，莒之细人，变而不化，贪而好假，高勇而贱仁，士武以疾，忿急以速竭，是以上不能养其下，下不能事其上，上下不能相收，则政之大体失矣。故以臣观之也，莒其先亡。”公曰：“鲁何如？”对曰：“鲁之君臣，犹好为义，下之妥妥也，奄然寡闻，是以上能养其下，下能事其上，上下相收，政之大体存矣。故鲁犹可长守，然其亦有一焉，彼邹藤雉奔而出其地，犹称公侯，大之事小，弱之事强久矣，彼周者，殷之树国也，鲁近齐而亲殷，以变小国，而不服于邻，以远望鲁，灭国之道也。(p.192)齐其有鲁与莒乎？”公曰：“鲁与莒之事，寡人既得而闻之矣，寡人之德亦薄，然後世孰践有齐国者？”对曰：“田无宇之後为几。”公曰：“何故也？”对曰：“公量小，私量大，以施于民，其与士交也，用财无筐箧之藏，国人负携其子而归之，若水之流下也。夫先与人利，而後辞其难，不亦寡乎！若苟勿辞也，从而抚之，不亦几乎！”(p.193) 

                §景公问治国何患晏子对以社鼠猛狗第九
    景公问于晏子曰：“治国何患？”晏子对曰：“患夫社鼠。”公曰：“何谓也？”对曰：“夫社，束木而涂之，鼠因往托焉，熏之则恐烧其木，灌之则恐败其涂，此鼠所以不可得杀者，以社故也。夫国亦有焉，人主左右是也。内则蔽善恶于君上，外则卖权重于百姓，不诛之则乱，诛之则为人主所案据，腹而有之，此亦国之社鼠也。人有酤酒者，为器甚洁清，置表甚长，而酒酸不售，问之里人其故，里人云：‘公狗之猛，人挈器而入，且酤公酒，狗迎而噬之，此酒所以酸而不售也。’夫国亦有猛狗，用事者是也。有道术之士，欲干万乘之主，而用事者迎而¤之，此亦国之猛狗也。(p.196)左右为社鼠，用事者为猛狗，主安得无壅，国安得无患乎？”(p.197)

                §景公问欲令祝史求福晏子对以当辞罪而无求第十
    景公问于晏子曰：“寡人意气衰，身病甚。今吾欲具圭璋牺牲，令祝宗荐之乎上帝宗庙，意者礼可以干福乎？”晏子对曰：“婴闻之，古者先君之干福也，政必合乎民，行必顺乎神，节宫室，不敢大斩伐，以无逼山林；节饮食，无多畋渔，以无逼川泽；祝宗用事，辞罪而不敢有所求也。是以神民俱顺，而山川纳禄。今君政反乎民，而行悖乎神；大宫室，多斩伐，以逼山林；羡饮食，多畋渔，以逼川泽。是以民神俱怨，而山川收禄，司过荐罪，而祝宗祈福，(p.201)意者逆乎！”公曰：“寡人非夫子无所闻此，请革心易行。”于是废公阜之游，止海食之献，斩伐者以时，畋渔者有数，居处饮食，节之勿羡，祝宗用事，辞罪而不敢有所求也，故邻国忌之，百姓亲之，晏子没而後衰。(p.202)

                §景公问古之盛君其行如何晏子对以问道者更正第十一
    景公问晏子曰：“古之盛君，其行何如？”晏子对曰：“薄于身而厚于民，约于身而广于世；其处上也，足以明政行教，不以威天下；其取财也，权有无，均贫富，不以养嗜欲；诛不避贵，赏不遗贱；不淫于乐，不遁于哀；尽智导民，而不伐焉，劳力岁事，而不责焉；为政尚相利，故下不以相害，行教尚相爱，故民不以相恶为名，刑罚中于法，废罪顺于民。是以贤者处上而不华，不肖者处下而不怨，(p.203)四海之内，社稷之中，粒食之民，一意同欲，若夫私家之政，生有遗教，此盛君之行也。”公不图。晏子曰：“臣闻问道者更正，闻道者更容。今君税敛重，故民心离；市买悖，故商旅绝；玩好充，故家货殚。积邪在于上，蓄怨藏于民，嗜欲备于侧，毁非满于国，而公不图。”公曰：“善。”于是令玩好不御，公市不豫，宫室不饰，业土不成，止役轻税，上下行之，而百姓相亲。(p.204)

                §景公问谋必得事必成何术晏子对以度义因民第十二
    景公问晏子曰：“谋必得，事必成，有术乎？”晏子对曰：“有。”公曰：“其术如何？”晏子曰：“谋度于义者必得，事因于民者必成。”公曰：“奚谓也？”对曰：“其谋也，左右无所系，上下无所縻，其声不悖，其实不逆，谋于上，不违天，谋于下，不违民，以此谋者必得矣；事大则利厚，事小则利薄，(p.207)称事之大小，权力之轻重，国有义劳，民有如利，以此举事者必成矣。夫逃人而谟，虽成不安；傲民举事，虽成不荣。故臣闻义谋之法以民事之本也，故及义而谋，信民而动，未闻不存者也。昔三代之兴也，谋必度其义，事必因于民。及其衰也，建谋不及义，兴事伤民。故度义因民，谋事之术也。”公曰：“寡人不敏，闻善不行，其危如何？”对曰：“上君全善，其次出入焉，其次结邪而羞问。全善之君能制；出入之君时问，虽日危，尚可以没身；羞问之君，不能保其身。今君虽危，尚可没身也。”(p.208)

                §景公问善为国家者何如晏子对以举贤官能第十三
    景公问晏子曰：“莅国治民，善为国家者何如？”晏子对曰：“举贤以临国，官能以敕民，则其道也。举贤官能，则民与若矣。”公曰：“虽有贤能，吾庸知乎？”晏子对曰：“贤而隐，庸为贤乎？吾君亦不务乎是，故不知也。”公曰：“请问求贤。”对曰：“观之以其游，说之以其行，君无以靡曼辩辞定其行，无以毁誉非议定其身，如此，则不为行以扬声，不掩欲以荣君。故通则视其所举，穷则视其所不为，富则视其所不取。夫上士，难进而易退也；其次，易进易退也；其下，易进难退也。以此数物者取人，其可乎！”(p.212)

                §景公问君臣身尊而荣难乎晏子对以易第十四
    景公问晏子曰：“为君，身尊民安，为臣，事治身荣，难乎，易乎？”晏子对曰：“易。”公曰：“何若？”对曰：“为君节养其余以顾民，则君尊而民安；为臣忠信而无逾职业，则事治而身荣。”公又问：“为君何行则危？为臣何行则废？”晏子对曰：“为君，厚藉敛而托之为民，进谗谀而托之用贤，远公正而托之不顺，君行此三者则危；为臣，比周以求进，逾职业，防下隐利而求多，从君，不陈过而求亲，人臣行此三者则废。故明君不以邪观民，守则而不亏，立法仪而不犯，苟有所求于民，而不以身害之，是故刑政安于下，民心固于上，故察士不比周而进，不为苟而求，言无阴阳，行无内外，顺则进，否则退，不与上行邪，(p.214)是以进不失廉，退不失行也。”(p.215)

                §景公问天下之所以存亡晏子对以六说第十五
    景公问晏子曰：“寡人持不仁，其无义耳也。不然，北面与夫子而义。”晏子对曰：“婴，人臣也，公曷为出若言？”公曰：“请终问天下之所以存亡。”晏子曰：“缦密不能，¤苴学者诎，身无以用人，而又不为人用者卑。善人不能戚，恶人不能疏者危。交游朋友从，无以说于人，又不能说人者穷。事君要利，(p.216)大者不得，小者不为者馁。修道立义，大不能专，小不能附者灭。此足以观存亡矣。”(p.217)

                §景公问君子常行曷若晏子对以三者第十六
    景公问晏子曰：“君子常行曷若？”晏子对曰：“衣冠不中，不敢以入朝；所言不义，不敢以要君；行己不顺，治事不公，不敢以莅众。衣冠无不中，故朝无奇僻之服；所言无不义，故下无伪上之报；身行顺，治事公，故国无阿党之义。三者，君子之常行者也。”(p.219)

                §景公问贤君治国若何晏子对以任贤爱民第十七
    景公问晏子曰：“贤君之治国若何？”晏子对曰：“其政任贤，其行爱民，其取下节，其自养俭；在上不犯下，在治不傲穷；从邪害民者有罪，进善举过者有赏。其政，刻上而饶下，赦过而救穷；不因喜以加赏，不因怒以加罚；不从欲以劳民，不修怒而危国；上无骄行，下无谄德；上无私义，下无窃权；上无朽蠹之藏，下无冻馁之民；不事骄行而尚司，其民安乐而尚亲。贤君之治国若此。”(p.220)

                §景公问明王之教民何若晏子对以先行义第十八
    景公问晏子曰：“明王之教民何若？”晏子对曰：“明其教令，而先之以行义；养民不苛，而防之以刑辟；所求于下者，不务于上；所禁于民者，不行于身。守于民财，无亏之以利，立于仪法，不犯之以邪，苟所求于民，不以身害之，故下之劝从其教也。称事以任民，中听以禁邪，不穷之以劳，不害之以实，苟所禁于民，不以事逆之，故下不敢犯其上也。古者百里而异习，千里而殊俗，故明王修道，(p.221)一民同俗，上爱民为法，下相亲为义，是以天下不相遗，此明王教民之理也。”(p.222)

                §景公问忠臣之事君何若晏子对以不与君陷于难第十九(p.223)
    景公问于晏子曰：“忠臣之事君也何若？”晏子对曰：“有难不死，出亡不送。”公不说，曰：“君裂地而封之，疏爵而贵之，君有难不死，出亡不送，可谓忠乎？”对曰：“言而见用，终身无难，臣奚死焉；谋而见从，终身不出，臣奚送焉。若言不用，有难而死之，是妄死也；谋而不从，出亡而送之，是诈伪也。故忠臣也者，能纳善于君，不能与君陷于难。”(p.224)

                §景公问忠臣之行何如晏子对以不与君行邪第二十
    景公问晏子曰：“忠臣之行何如？”对曰：“不掩君过，谏乎前，不华乎外；选贤进能，不私乎内；称身就位，计能定禄；睹贤不居其上，受禄不过其量；不权居以为行，不称位以为忠；不掩贤以隐长，不刻下以谀上；君在不事太子，国危不交诸侯；顺则进，否则退，不与君行邪也。”(p.226)

                §景公问佞人之事君何如晏子对以愚君所信也第二十一
    景公问：“佞人之事君如何？”晏子对曰：“意难，难不至也。明言行之以饰身，(p.227)伪言无欲以说人，严其交以见其爱；观上之所欲，而微为之偶，求君逼迩，而阴为之与；内重爵禄，而外轻之以诬行，下事左右，而面示正公以伪廉；求上采听，而幸以求进；傲禄以求多，辞任以求重；工乎取，鄙乎予；欢乎新，慢乎故；吝乎财，薄乎施；睹贫穷若不识，趋利若不及；外交以自扬，背亲以自厚；积丰义之养，而声矜恤之义；非誉乎情，而言不行身，涉时所议，而好论贤不肖；有之己，不非之人，无之己，不难求之人；其言强梁而信，其进敏逊而顺，此佞人之行也。明君之所诛，愚君之所信也。”(p.228)

                §景公问圣人之不得意何如晏子对以不与世陷乎邪第二十二
    景公问晏子曰：“圣人之不得意何如 ？”晏子对曰：“上作事反天时，从政逆鬼神，藉敛殚百姓；四时易序，神祗并怨；道忠者不听，荐善者不行，谀过者有赉，救失者有罪。故圣人伏匿隐处，不干长上，洁身守道，不与世陷乎邪，是以卑而不失义，瘁而不失廉。此圣人之不得意也。”“圣人之得意何如？”对曰：“世治政平，举事调乎天，藉敛和乎百姓；乐及其政，远者怀其德；四时不失序，风雨不降虐；天明象而赞，地长育而具物；神降福而不靡，民服教而不伪；治无怨业，居无废民，此圣人之得意也。”(p.230)

                §景公问古者君民用国不危弱晏子对以文王第二十三
    景公问晏子曰：“古者君民而不危，用国而不弱，恶乎失之？”晏子对曰：“婴闻之，以邪莅国，以暴和民者危；修道以要利，得求而返邪者弱。古者文王修德，不以要利，灭暴不以顺纣，干崇侯之暴，而礼梅伯之醢，是以诸侯明乎其行，百姓通乎其德，故君民而不危，用国而不弱也。”(p.231)

                §景公问古之莅国者任人如何晏子对以人不同能第二十四
    景公问晏子曰：“古之莅国治民者，其任人何如”晏子对曰：“地不同生，而任之以一种，责其俱生不可得；人不同能，而任之以一事，不可责遍成。责焉无已，智者有不能给，求焉无餍，天地有不能赡也。故明王之任人，谄谀不迩乎左右，(p.232)阿党不治乎本朝；任人之长，不强其短，任人之工，不强其拙。此任人之大略也。”(p.233)

                §景公问古者离散其民如何晏子对以今闻公令如寇仇第二十五
    景公问晏子曰：“古者离散其民，而陨失其国者，其常性何如？”晏子对曰：“国贫而好大，智薄而好专；贵贱无亲焉，大臣无礼焉；尚谗谀而贱贤人，乐简慢而玩百姓；国无常法，民无经纪；好辩以为忠，流湎而忘国，好兵而忘民；肃于罪诛，而慢于庆赏；乐人之哀，利人之难；德不足以怀人，政不足以惠民；赏不足以劝善，刑不足以防非，亡国之行也。今民闻公令如寇仇，此古离散其民，陨失其国所常行者也。”(p.234)

                §景公问欲和臣亲下晏子对以信顺俭节第二十六
    景公问晏子曰：“吾欲和民亲下奈何？”晏子对曰：“君得臣而任使之，与言信，必顺其令，赦其过。任大无多责焉，使迩臣无求嬖焉，无以嗜欲贫其家，无亲谗人伤其心，家不外求而足，事君不因人而进，则臣和矣。俭于藉敛，节于货财，作工不历时，使民不尽力，百官节适，关市省征，山林陂泽，不专其利，领民治民，勿使烦乱，知其贫富，勿使冻馁，则民亲矣。”公曰：“善！寡人闻命矣。”故令诸子无外亲谒，辟梁丘据无使受报，百官节适，关市省征，陂泽不禁，冤报者过，留狱者请焉。(p.236)

                §景公问得贤之道晏子对以举之以语考之以事第二十七
    景公问晏子曰：“取人得贤之道何如？”晏子对曰：“举之以语，考之以事，能谕，则尚而亲之，近而勿辱以取人，则得贤之道也。是以明君居上，寡其官而多其行，拙于文而工于事，言不中不言，行不法不为也。”(p.237)

                §景公问臣之报君何以晏子对报以德第二十八
    景公问晏子曰：“臣之报君何以？”晏子对曰：“臣虽不知，必务报君以德。士逢有道之君，则顺其令；逢无道之君，则争其不义。故君者择臣而使之，臣虽贱，亦得择君而事之。”(p.238)

                §景公问临国莅民所患何也晏子对以患者三第二十九
    景公问晏子曰：“临国莅民，所患何也？”晏子对曰：“所患者三：忠臣不信，一患也；信臣不忠，二患也；君臣异心，三患也。是以明君居上，无忠而不信，无信而不忠者。是故君臣同欲，而百姓无怨也。”  

                §景公问为政何患晏子对以善恶不分第三十
    景公问于晏子曰：“为政何患？”晏子对曰：“患善恶之不分。”公曰：“何以察之？”对曰：“审择左右。左右善，则百僚各得其所宜，而善恶分。”孔子闻之曰：“此言也信矣！善进，则不善无由入矣；不善进，则善无由入矣。”(p.239)

                §_

                §晏子春秋卷第四

                §内篇问下第四
    景公问何修则夫先王之游晏子对以省耕实第一
    景公出游，问于晏子曰:“吾欲观于转附、朝舞，遵海而南，至于琅琊，寡人何修，则夫先王之游？”晏子再拜曰:“善哉！君之问也。闻天子之诸侯为巡狩，诸侯之天子为述职。故春省耕而补不足者谓之游，秋省实而助不给者谓之豫。夏谚曰：‘吾君不游，我曷以休？吾君不豫，我曷以助？一游一豫，为诸侯度。’今君之游不然，师行而粮食，贫苦不补，劳者不息。夫从南历时而不反谓之流，从下而不反谓之连，从兽而不归谓之荒，从乐而不归谓之亡。古者圣王无流连之游，荒亡之行。”公曰：“善。”命吏计公掌之粟，藉长幼贫氓之数。吏所委发廪出粟，以予贫民者三千锺，公所身见癃老者七十人，(p.241)振赡之，然後归也。(p.242)

                §景公问桓公何以致霸晏子对以下贤以身第二
    景公问于晏子曰：“昔吾先君桓公，善饮酒穷乐，食味方丈，好色无别，辟若此，何以能率诸侯以朝天子乎？”晏子对曰：“昔吾先君桓公，变俗以政，下贤以身。管仲，君之贼者也，知其能足以安国济功，故迎之于鲁郊，自御，礼之于庙。异日，君过于康庄，闻宁戚歌，止车而听之，则贤人之风也，举以为大田。(p.245)先君见贤不留，使能不怠，是以内政则民怀之，征伐则诸侯畏之。今君闻先君之过，而不能明其大节，桓公之霸也，君奚疑焉？”(p.246)

                §景公问欲逮桓公之後晏子对以任非其人第三
    景公问晏子曰：“昔吾先君桓公，从车三百乘，九合诸侯，一匡天下。今吾从车千乘，可以逮先君桓公之後乎？”晏子对曰：“桓公从车三百乘，九合诸侯，一匡天下者，左有鲍叔，右有仲父。今君左为倡，右为优，谗人在前，谀人在後，又焉可逮桓公之後者乎？”(p.247)

                §景公问廉政而长久晏子对以其行水也第四
    景公问晏子曰：“廉政而长久，其行何也？”晏子对曰：“其行水也。美哉水乎清清，其浊无不雩途，其清无不洒除，是以长久也。”公曰：“廉政而速亡，其行何也？”对曰：“其行石也。坚哉石乎落落，视之则坚，循之则坚，内外皆坚，无以为久，是以速亡也。”(p.248)

                §景公问为臣之道晏子对以九节第五
    景公问晏子曰：“请问为臣之道。”晏子对曰：“见善必通，(p.249)不私其利，庆善而不有其名；称身居位，不为苟进；称事授禄，不为苟得；体贵侧贱，不逆其伦；居贤不肖，不乱其序；肥利之地，不为私邑；贤质之士，不为私臣；君用其所言，民得其所利，而不伐其功。此臣之道也。”(p.250)

                §景公问贤不肖可学乎晏子对以勉强为上第六
    景公问晏子曰：“人性有贤不肖，可学乎？”晏子对曰：“《诗》云：‘高山仰止，景行行止。’之者其人也。故诸侯并立，善而不怠者为长；列士并学，终善者为师。”(p.251)

                §景公问富民安众晏子对以节欲中听第七
    景公问晏子曰：“富民安众难乎？”晏子对曰：“易。节欲则民富，中听则民安，行此两者而已矣。” 

                §景公问国如何则谓安晏子对以内安政外归义第八
    景公问晏子曰：“国如何则可谓安矣？”晏子对曰：“下无讳言，官无怨治；通人不华，穷民不怨；喜乐无羡赏，忿怒无羡刑；上有礼于士，下有恩于民；地博不兼小，兵强不劫弱；百姓内安其政，外归其义，可谓安矣。”(p.253)

                §景公问诸侯孰危晏子对以莒其先亡第九
    景公问晏子曰：“当今之时，诸侯孰危？”晏子对曰：“莒其先亡乎！”公曰：“何故？”对曰 ：“地侵于齐，货竭于晋，是以亡也。”(p.254)

                §晏子使吴吴王问可处可去晏子对以视国治乱第十
    晏子聘于吴，吴王曰：“子大夫以君命辱在敝邑之地，施贶寡人，寡人受贶矣，愿有私问焉。”晏子巡遁而对曰：“婴，北方之贱臣也，得奉君命，以趋于末朝，恐辞令不审，讥于下吏，惧不知所以对者。”吴王曰：“寡人闻夫子久矣，今乃得见，愿终其问。”晏子避席对曰：“敬受命矣。”吴王曰：“国如何则可处，如何则可去也？”晏子对曰：“婴闻之，亲疏得处其伦，大臣得尽其忠，民无怨治，国无虐刑，则可处矣。是以君子怀不逆之君，居治国之位。亲疏不得居其伦，大臣不得尽其忠，民多怨治，国有虐刑，则可去矣。是以君子不怀暴君之禄，不处乱国之位。”(p.255)

                §吴王问保威强不失之道晏子对以先民後身第十一
    晏子聘于吴，吴王曰：“敢问长保威强勿失之道若何？”晏子对曰：“先民而後身，先施而後诛；强不暴弱，贵不凌贱，富不傲贫；百姓并进，有司不侵，民和政平；不以威强退人之君，不以众强兼人之地；其用法，为时禁暴，故世不逆其志；其用兵，为众屏患，故民不疾其劳：此长保威强勿失之道也。失此者危矣！”吴王忿然作色，不说。晏子曰：“寡君之事毕矣，婴无斧质之罪，请辞而行。”遂不复见。(p.256)

                §晏子使鲁鲁君问何事回曲之君晏子对以庇族第十二
    晏子使鲁，见昭公，昭公说曰：“天下以子大夫语寡人者众矣，今得见而羡乎所闻，请私而无为罪。寡人闻大国之君，盖回曲之君也，曷为以子大夫之行，事回曲之君乎？”晏子逡循对曰：“婴不肖，婴之族又不若婴，待婴而祀先者五百家，故婴不敢择君。”晏子出，昭公语人曰：“晏子，仁人也。反亡君，安危国，而不私利焉；¤崔杼之尸，灭贼乱之徒，不获名焉；使齐外无诸侯之忧，内无国家之患，不伐功焉；¤然不满，退托于族，晏子可谓仁人矣。”(p.258)

                §鲁昭公问鲁一国迷何也晏子对以化为一心第十三
    晏子聘于鲁，鲁昭公问焉：“吾闻之，莫三人而迷，今吾以鲁一国迷虑之，不免于乱，何也？”晏子对曰：“君之所尊举而富贵，入所以与图身，出所与图国，及左右逼迩，皆同于君之心者也。犒鲁国化而为一心，曾无与二，其何暇有三？夫逼迩于君之侧者，距本朝之势，国之所以治也；左右谗谀，相与塞善，行之所以衰也；士者持禄，游者养交，身之所以危也。《诗》曰：‘       朴，薪之¤之，济济辟王，左右趋之。’此言古者圣王明君之使以善也。故外知事之情，而内得心之诚，是以不迷也。”(p.259)

                §鲁昭公问安国众民晏子对以事大养小谨听节俭第十四
    晏子聘于鲁，鲁昭公问曰：“夫俨然辱临敝邑，窃甚嘉之，寡人受贶，请问安国众民如何？”晏子对曰：“婴闻傲大贱小则国危，慢听厚敛则民散。事大养小，安国之器也；谨听节俭，众民之术也。”(p.262)

                §晏子使晋晋平公问先君得众若何晏子对以如美渊泽第十五
    晏子使晋，晋平公飨之文室，既静矣，晏以，平公问焉，曰：“昔吾先君得众若何？”晏子对曰：“君飨寡君，施及使臣，御在君侧，恐惧不知所以对。”平公曰：“闻子大夫数矣，今乃得见，愿终闻之。”晏子对曰：“臣闻君子如美，渊泽容之，众人归之，如鱼有依，极其游泳之乐；若渊泽决竭，其鱼动流，(p.263)夫往者维雨乎，不可复已。”公又问曰：“请问庄公与今孰贤？”晏子曰：“两君之行不同，臣不敢不知也。”公曰：“王室之正也，诸侯之专制也，是以欲闻子大夫之言也。”对曰：“先君庄公不安静处，乐节饮食，不好锺鼓，好兵作武，士与同饥渴寒暑，君之强，过人之量，有一过不能已焉，是以不免于难。今君大宫室，美台榭，以辟饥渴寒暑，畏祸敬鬼神，君之善，足以没身，不足以及子孙矣。”(p.264)

                §晋平公问齐君德行高下晏子对以小善第十六
    晏子使于晋，晋平公问曰：“吾子之君，德行高下如何？”晏子对以“小善”。公曰：“否，吾非问小善，问子之君德行高下也。”晏子蹴然曰：“诸侯之交，绍而相见，辞之有所隐也。君之命质，臣无所隐，婴之君无称焉。”平公蹴然而辞送，再拜而反曰：“殆哉吾过！谁曰齐君不肖！直称之士，正在本朝也。”(p.267)

                §晋叔向问齐国若何晏子对以齐德衰民归田氏第十七
    晏子聘于晋，叔向从之宴，相与语。叔向曰：“齐其何如？”晏子对曰：“此季世也，吾弗知，齐其为田氏乎！”叔向曰：“何谓也？”晏子曰：“公弃其民，而归于田氏，齐旧四量：豆、区、釜、锺，四升为豆，各自其四，以登子釜，釜十则锺。田氏三量，皆登一焉，钟乃巨矣。以家量贷，以公量收之。山木如市，弗加于山，鱼监蜃蛤，弗加于海。民参其力，二入于公，而衣食其一；公积朽蠹，而老少冻馁；国都之市，屦贱而踊贵，民人痛疾，或燠休之。昔者殷人诛杀不当，戮民无时，文王慈惠殷众，归恤无主，是故天下归之，无私与，维德之授。今公室骄暴，而田氏慈惠，其爱之如父母，而归之如流水。无获民，将焉避？箕伯、直柄、虞遂、伯戏，其相胡公大姬，已在齐矣。”叔向曰：“虽吾公室，亦季世也。戎马不驾，卿无军行，公乘无人，卒列无长；庶民罢弊，宫室滋侈，道¤相望，而女富溢尤；民闻公命，如逃寇仇；栾却、胥原、孤续、庆伯，降在¤隶，政在家门，民无所依，而君日不悛，以乐¤忧；公室之卑，其何日之有！谗鼎之铭曰：‘昧旦丕显，後世犹怠’，况日不悛，其¤久乎！” 晏子曰：“然则子将若何？”(p.268)叔向曰：“人事毕矣，待天而已矣！晋之公族尽矣。¤闻之，公室将卑，其宗族枝叶先落，则公从之。¤之宗十一族，维羊舌氏在而已，¤又无子，公室无度，幸而得死，岂其获祀焉。”(p.269)

                §叔向问齐德衰子若何晏子对以进不失忠退不失行第十八
    叔向问晏子曰：“齐国之德衰矣，今子何若？”晏子对曰：“婴闻事明君者，(p.273)竭心力不没其身，行不逮则退，不以诬持禄；事惰君者，优游其身以没其世，力不能则去，不以谀持危。且婴闻君子之事君也，进不失忠，退不失行。不苟合以隐忠，可谓不失忠；不持利以伤廉，可谓不失行。”叔向曰：“善哉！《诗》有之曰：‘进退维谷。’其此之谓欤！”(p.274)

                §叔向问正士邪人之行如何晏子对以使下顺逆第十九
    叔向问晏子曰：“正士之义，邪人之行，何如？”晏子对曰：“正士处势临众不阿私，行于国足养而不忘故；通则事上，使恤其下，穷则教下，使顺其上；事君尽礼行忠，不正爵禄，不用则去而不议。其交友也，论身义行，不为苟戚，不同则疏而不悱；不毁进于君，不以刻民尊于国。故用于上则民安，行于下则君尊；故得众上不疑其身，用于君不悖于行。是以进不丧亡，退不危身，此正士之行也。邪从则不然，用于上则虐民，行于下则逆上；事君苟进不道忠，交友苟合不道行；持谀巧以正禄，比奸邪以厚养；矜爵禄以临人，夸礼貌以华世，不任于上则轻义，不笃于友则好诽。故用于上则民忧，行于下则君危，是以其事君近于罪，其交友近于患，其得上辟于辱，其为生偾于刑，故用于上则诛，行于下则弑。是故交通则辱，生患则危，此邪人之行也。”(p.275)

                §叔向问事君徒处之义奚如晏子对以大贤无择第二十
    叔向问晏子曰：“事君之伦，徒处之义奚如？”晏子对曰：“事君之伦，知虑足以安国，誉厚足以导民，和柔足以怀众，不廉上以为名，不倍民以为行，上也；(p.277)   洁于治己，不饰过以求先，不谗谀以求进，不阿以私，不诬所能，次也；尽力守职不怠，奉官从上不敢隋，畏上故不苟，忌罪故不辟，下也。三者，事君之伦也。及夫大贤，则徒处与有事无择也，随时宜者也。有所谓君子者，能不足以补上，退处不顺上，治唐园，考菲履，共恤上令，弟长乡里，不夸言，不愧行，君子也。不以上为本，不以民为忧，内不恤其家，外不顾其身游，夸言愧行，自勤于饥寒，不及丑侪，命之曰狂僻之民，明上之所禁也。进也不能及上，退也不能徒处，作穷于富利之门，毕志于畎亩之业，穷通行无常处之虑，佚于心，利通不能，穷业不成，命之曰处封之民，明上之所诛也。有智不足以补君，有能不足以劳民，俞身徒处，谓之傲上，苟进不择所道，苟得不知所恶，谓之乱贼。身无以与君，能无以劳民，饰徒处之义，扬轻上之名，谓之乱国。明君在上，三者不免罪。”叔向曰：“贤不肖，性夫！吾每有问，而未尝自得也。”(p.278)

                §叔向问处乱世其行正曲晏子对以民为本第二十一
    叔向问晏子曰：“世乱不遵道，上辟不用义；正行则民遗，曲行则道废。正行而遗民乎？(p.281)与持民而遗道乎？此二者之于行何如？”晏子对曰：“婴闻之，卑而不失尊，曲而不失正者，以民为本也。敬持民矣，安有遗道！敬遗民矣，安有正行焉！” 

                §叔向问意孰为高行孰为厚晏子对以爱民乐民第二十二
    叔向问晏子曰：“意孰为高？行孰为厚？”对曰：“意莫高于爱民，行莫厚于乐民。”又问曰：“意孰为下？行孰为贱？”对曰：“意莫下于刻民，行莫贱于害身也。”(p.282)

                §叔向问啬吝爱之于行何如晏子对以啬者君子之道第二十三
    叔向问晏子曰：“啬吝爱之于行何如？”晏子对曰：“啬者，君子之道；吝爱者，小人之行也。”叔向曰：“何谓也？”晏子曰：“称财多寡而节用之，富无金藏，贫不假贷，谓之啬；积多不能分人，而厚自养，谓之吝；不能分人，又不能自养，谓之爱。故夫啬者，君子之道；吝爱者，小人之行也。”

                §叔向问君子之大义何若晏子对以尊贤退不肖第二十四
    叔向问晏子曰：“君子之大义何若？”晏子对曰：“君子之大义，和调而不缘，(p.283)溪盎而不苛，庄敬而不狡，和柔而不铨，刻廉而不刿，行精而不以明污，齐尚而不以遗罢，富贵不傲物，贫穷不易行，尊贤而不退不肖。此君子之大义也。”(p.284)

                §叔向问傲世乐业能行道乎晏子对以狂惑也第二十五
    叔向问晏子曰：“进不能事上，退不能为家，傲世乐业，枯槁为名，不疑其所守者，可谓能行其道乎？”晏子对曰：“婴闻古之能行道者，世可以正则正，不可以正则曲。其正也，不失上下之伦；其曲也，不失仁义之理。道用，与世乐业，不用，有所依归。不以傲上华世，不以枯槁为名。故道者，世之所以治，而身之所以安也。(p.285)今以不事上为道，以不顾家为行，以枯槁为名，世行之则乱，身行之则危。且天之与地，而上下有衰矣；明王始立，而居国为制矣；政教错，而民行有伦矣。今以不事上为道，反天地之衰矣，以不顾家为行，倍先圣之道矣；以枯槁为名，则世塞政教之途矣。有明上，可以为下；遭乱世，不可以治乱。说若道，谓之惑，行若道，谓之狂。惑者狂者，木石之朴也，而道义未戴焉。”(p.286)

                §叔向问人何若则荣晏子对以事君亲忠孝第二十六
    叔向问晏子曰：“何若则可谓荣矣？”晏子对曰：“事亲孝，无悔往行，事君忠，无悔往辞；和于兄弟，信于朋友，不谄过，不责得；言不相坐，行不相反；在上治民，足以尊君，在下莅修，足以变人，身无所咎，行无所创；可谓荣矣。”(p.287)

                §叔向问人何以则可保身晏子对以不要幸第二十七
    叔向问晏子曰：“人何以则可谓保其身？”晏子对曰：“《诗》曰：‘既明且哲，以保其身，夙夜匪懈，以事一人。’不庶几，不要幸，先其难乎而後幸，得之时其所也，失之非其罪也，可谓保其身矣。”(p.288)

                §曾子问不谏上不顾民以成行义者晏子对以何以成也第二十八
    曾子问晏子曰：“古者尝有上不谏上，下不顾民，退处山谷，以成行义者也？”晏子对曰：“察其身无能也，而托乎不欲谏上，谓之诞意也。上昏乱，德义不行，而邪辟朋党，贤人不用，士亦不易其行，而从邪以求进，故有隐有不隐。其行法，士也，乃夫议上，则不取也。夫上不谏上，下不顾民，退处山谷，婴不识其何以为成行义者也。”(p.289)

                §梁丘据问子事三君不同心晏子对以一心可以事百君第二十九
    梁丘据问晏子曰：“子事三君，君不同心，而子俱顺焉，仁人固多心乎？”晏子对曰：“婴闻之，顺爱不懈，可以使百姓，强暴不忠，不可以使一人。一心可以事百君，三心不可以事一君。”仲尼闻之曰：“小子识之！晏子以一心事百君者也。”(p.290)

                §柏常骞问道无灭身无废晏子对以养世君子第三十
    柏常骞去周之齐，见晏子曰：“骞，周室之贱史也，不量其不肖，愿事君子。敢问正道直行则不容于世，隐道危行则不忍，道亦无灭，身亦无废者何若？”晏子对曰：“善哉！问事君乎。婴闻之，执二法裾，则不取也；轻进苟合，则不信也；直易无讳，则速伤也；新始好利，则无敝也。且婴闻养世之君子，从重不为进，从轻不为退,省行而不伐,让利而不夸,陈物而勿专,见象而勿强,道不灭,身不废矣。”(p.291)

                §晏子春秋卷第五

                §内篇杂上第五
    庄公不说晏子晏子坐地讼公而归第一
    晏子臣于庄公，公不说，饮洒，令召晏子。晏子至，入门，公令乐人奏歌曰：“已哉已哉！寡人不能说也，尔何来为？”晏子入坐，乐人三奏，然後知其谓己也。遂起，北面坐地。公曰：“夫子从席，曷为坐地？”晏子对曰：“婴闻讼夫坐地，今婴将与君讼，敢毋坐地乎？婴闻之，众而无义，强而无礼，好勇而恶贤者，祸必及其身，若公者之谓矣。且婴言不用，愿请身去。”遂趋而归，管¤其家者纳之公，财在外省斥之市。曰：“君子有力于民，则进爵禄，不辞富贵；无力于民而旅食，不恶贫贱。”遂徒行而东，耕于海滨。居数年，果有崔杼之难。(p.294)

                §庄公不用晏子晏子致邑而退後有崔氏之祸第二
    晏子为庄公臣，言大用，每朝，赐爵益邑；俄而不用，每朝，致邑与爵。爵邑尽，退朝而乘，¤然而叹，终而笑。其仆曰：“何叹笑相从数也？”晏子曰：“吾叹也，(p.295)哀吾君不免于难；吾笑也，喜吾自得也，吾亦无死矣。”崔杼果弑庄公，晏子立崔杼之门，从者曰：“死乎？”晏子曰：“独吾君也乎哉！吾死也！”曰：“行乎？”曰:“独吾罪也乎哉！吾亡也！”曰：“归乎？”曰：“吾君死，安归！君民者，岂以陵民？社稷是主；臣君者，岂为其口实，社稷是养。故君为社稷死，则死之，为社稷亡，则亡之；若君为己死而为己亡，非其私昵，孰能任之。且人有君而弑之，吾焉得死之？而焉得亡之？将庸何归！”门启而入。崔子曰：“子何不死？子何不死？”晏子曰：“祸始，吾不在也；祸终，吾不知也；吾何为死？且吾闻之，以亡为行者，不足以存君；以死为义者，不足以立功。婴岂其婢子也哉！其缢而从之也！”遂袒免，坐，枕君尸而哭，兴，三踊而出。人谓崔子必杀之，崔子曰：“民之望也，舍之得民。”(p.296)

                §崔庆劫齐将军大夫盟晏子不与第三
    崔杼既弑庄公而立景公，杼与庆封相之，劫诸将军大夫及显士庶人于太宫之坎上，令无得不盟者。为坛三仞，坎其下，以甲千列环其内外，盟者皆脱剑而入。维晏子不肯，崔杼许之。有敢不盟者，戟拘其颈，剑承其心，令自盟曰：“不与崔庆而与公室者，受其不祥。言不疾，指不至血者死。”所杀七人。次及晏子，晏子奉杯血，仰天叹曰：“呜呼！崔子为无道，而弑其君，不与公室而与崔庆者，受此不祥。”¤而饮血。崔子谓晏子曰：“子变子言，则齐国吾与子共之；子不变子言，戟既在¤，剑既在心，维子图之也。”晏子曰：“劫吾以刃，而失其志，非勇也；回吾以利，而倍其君，非义也。崔子！子独不为夫诗乎！《诗》云：‘莫莫葛¤，施于条枚，恺恺君子，求福不回。’今婴且可以回而求福乎？曲刃钩之，直兵推之，婴不革矣！”崔杼将杀之，或曰：“不可！子以子之君无道而杀之，今其臣有道之士也，(p.298)又从而杀之，不可以为教矣。”崔子遂舍之。晏子曰：“若大夫为大不仁，而为小仁，焉有中乎！”趋出，授绥而乘，其仆将驰，晏子抚其手曰：“徐之!疾不必生，徐不必死，鹿生于野，命悬于厨，婴命有系矣。”按之成节而後去。《诗》云：“彼己之子，舍命不渝。”晏子之谓也。(p.299)

                §晏子再治阿而见信景公任以国政第四(p.303)
    景公使晏子为东阿宰，三年，毁闻于国。景公不说，召而免之。晏子谢曰：“婴知婴之过矣，请复治阿，三年而誉必闻于国。”景公不忍，复使治阿，三年而誉闻于国。”景公说，召而赏之。景公问其故，对曰：“昔者婴之治阿也，筑蹊径，急门闾之政，而淫民恶之；举俭力孝弟，罚偷窳，而惰民恶之；决狱不避,贵强恶之;左右所求,法则予,非法则否,而左右恶之;事贵人体不过礼,而贵人恶之.是以三邪毁乎外,二谗毁于内，三年而毁闻乎君也。今臣谨更之，不筑蹊径，而缓门闾之政，而淫民说；不举俭力孝弟，不罚偷窳，而惰民说；决狱阿贵强，而贵强说；左右所求言诺，而左右说；事贵人体过礼，而贵人说。是以三邪誉乎外，二谗誉乎内。三年而誉闻于君也。昔者婴之所以当诛者宜赏，今所以当赏者宜诛，是故不敢受。”景公知晏子贤，乃任以国政，三年而齐大兴。(p.304)

                §景公恶故人晏子退国乱复召晏子第五
    景公与晏子立于曲潢之上，晏子称曰：“衣莫若新，人莫若故。”公曰：“衣之新也，信善矣，人之故，相知情。”晏子归，负载使人辞于公曰：“婴故老耄无能也，请毋服壮者之事。”公自治国，身弱于高国，百姓大乱。公恐，复召晏子。诸侯忌其威，而高国服其政，田畴垦辟，蚕桑豢收之处不足，丝蚕于燕，牧马于鲁，共贡入朝。墨子闻之曰；“晏子知道，景公知穷矣。”(p.307)

                §齐饥晏子因路寝之役以振民第六
    景公之时饥，晏子请为民发粟，公不许，当为路寝之台,晏子令吏重其赁，远其兆，徐其日，而不趋。三年台成而民振，故上说乎游，民足乎食。君子曰：“政则晏子欲发粟与民而已，若使不可得，则依物而偶于政。”(p.308)

                §景公欲堕东门之堤晏子谓不可变古第七
    景公登东门防，民单服然後上，公曰：“此大伤牛马蹄矣，夫何不下六尺哉？”
(p.309)晏子对曰：“昔者吾先君桓公，明君也，而管仲贤相也。夫以贤相佐明君，而东门防全也,古者不为，殆有为也。蚤岁溜水至，入广门，即下六尺耳，乡者防下六尺，则无齐矣。夫古之重变古常，此之谓也。”(p.310)

                §景公怜饥者晏子称治国之本以长其意第八
    景公游于寿宫，睹长年负薪者，而有饥色。公悲之，喟然叹曰：“令吏养之！”晏子曰：“臣闻之，乐贤而哀不肖，守国之本也。今君爱老，而恩无所不逮，治国之本也。”公笑，有喜色。晏子曰：“圣王见贤以乐贤，见不肖以哀不肖，今请求老弱之不养，鳏寡之无室者，论而共秩焉。”公曰：“诺。”于是老弱有养，鳏寡有室。(p.311)

                §景公探雀     弱反之晏子称长幼以贺第九
    景公探雀¤，弱，反之。晏子闻之，不待时而入见景公。公汗出惕然，晏子曰：“君何为者也？”公曰“吾探雀¤，？？弱，故反之。”晏子逡巡北面再拜而贺曰：
(p.312)“吾君有圣王之道矣！”公曰：“寡人探雀¤，？？弱，故反之，其当圣王之道者何也？”晏子对曰：“君探雀¤，？？弱，反之，是长幼也。吾君仁爱，曾禽兽之加焉，而况于人乎！此圣王之道也。”(p.313)

                §景公睹乞儿于途晏子讽公使养第十
    景公睹婴儿有乞于途者，公曰：“是无归矣！”晏子对曰：“君存，何为无归？使吏养之，可立而以闻。”(p.314) 

                §景公惭刖跪之辱不朝晏子称直请赏之第十一
    景公正昼，被发，乘六马，御妇人以出正闺，刖跪击其马而反之，曰：“尔非吾君也。”公惭而不朝。晏子睹裔款而问曰：“君何故不朝？”对曰：“昔者君正昼，被发，乘六马，御妇人以出正闺 ，刖跪击其马而反之，曰：‘尔非吾君也。’公惭而反，不果出，是以不朝。”晏子入见。景公曰：“昔者寡人有罪，被发，乘六马，以出正闺，刖跪击马而反之，曰：‘尔非吾君也。’寡人以天子大夫之赐，得率百姓以守宗庙，今见戮于刖跪，以辱社稷，吾犹可以齐于诸侯乎？”晏子对曰：“君勿恶焉，臣闻下无直辞，上有隐君，民多讳言，君有骄行。古者明君在上，下多直辞；君上好善，民无讳言。今君有失行，刖跪直辞禁之，是君之福也，故臣来庆。请赏之，以明君之好善；礼之，以明君之受谏。”公笑曰：(p.315)“可乎？”晏子曰：“可。”于是令刖跪倍资无征，时朝无事也。
      （p.316）

                §景公夜从晏子饮晏子称不敢与第十二
    景公饮酒，夜移于晏子，前驱款门曰；“君至！”晏子被元端，立于门曰：“诸侯得微有故乎？国家得微有事乎？君何为非时而夜辱？”公曰：“酒醴之味，金石之声，愿与夫子乐之。”晏子对曰：“夫布荐席，陈¤簋者，有人，臣不敢与焉。”
    公曰：“移于司马穰苴之家。”前驱款门，曰：“君至！”(p.318)穰苴介胄操戟立于门曰：“诸侯得微有兵乎？大臣得微有叛者乎？君何为非时而夜辱？”公曰：“酒醴之味，金石之声，愿与将军乐之。”穰苴对曰：“夫布荐席，陈¤簋者，有人，臣不敢与焉。”
    公曰：“移于梁丘据之家。”前驱款门，曰：“君至！”梁丘据左操瑟，右挈竽，行歌而出。公曰：“乐哉！今夕吾饮也。微此二子者，何以治吾国；微此一臣者，何以乐吾身。”君子曰：“圣贤之君，皆有益友，无偷乐之臣，景公弗能及，故两用之，仅得不亡。”(p.319)

                §景公使进食与裘晏子对以社稷臣第十三
    晏子侍于景公，朝寒，公曰：“请进暖食。”晏子对曰：“婴非君奉馈之臣也，敢辞。”公曰：“请进服裘。”对曰：“婴非君茵席之臣也，敢辞。”公曰：“然夫子之于寡人何为者也？”对曰：“婴，社稷之臣也。”公曰：“何谓社稷之臣？”
(p.321)对曰：“夫社稷之臣，能立社稷，别上下之义，使当其理；制百官之序，使得其宜；作为辞令，可分布于四方。”自是之後，君不以礼，不见晏子。(p.322)

                §晏子饮景公止家老敛欲与民共乐第十四
    晏子饮景公酒，令器必新，家老曰：“财不足，请敛于氓。”晏子曰：“止！夫乐者，上下同之。故天子与天下，诸侯与境内，大夫以下各与其僚，无有独乐。今上乐其乐，下伤其费，是独乐者也，不可！”
  

                §晏子饮景公酒公呼具火晏子称诗以辞第十五(p.323)
    晏子饮景公酒，日暮，公呼具火，晏子辞曰：“《诗》云：‘侧弁之俄’，言失德也。‘屡舞’     ，言失容也。‘既醉以酒，既饱以德，既醉而出，并受其福’，宾主之礼也。‘醉而不出，是谓伐德’宾之罪也。婴已卜其日，未卜其夜。”公曰：“善。”举酒祭之，再拜而出。曰：“岂过我哉，吾托国于晏子也。以其家货养寡人，不欲其淫侈也，而况与寡人谋国乎！”(p.324)

                §晋欲攻齐使人往观晏子以礼侍而折其谋第十六
    晋平公欲伐齐，使范昭往观焉。景公觞之,饮酒酣，范昭曰：“请君之弃樽。”公曰：“酌寡人之樽，进之于客。”范昭已饮，晏子曰：“撤樽，更之。”樽觯具矣，范昭佯醉，不说而起舞，谓太师曰：“能为我调成周之乐乎？吾为子舞之。”太师曰：“冥臣不习。”范昭趋而出，景公谓晏子曰：“晋，大国也，使人来将观吾政，今子怒大国之使者，将奈何？”(p.325)晏子曰：“夫范昭之为人也，非陋而不知礼也，且欲试吾君臣，故绝之也。”景公谓太师曰：“子何以不为客调成周之乐乎？”太师对曰：“夫成周之乐,天子之乐也，调之，必人主舞之。今范昭人臣,欲舞天子之乐，臣故不为也。”范昭归以报平公曰：“齐未可伐也。臣欲试其君,而晏子识之；臣欲犯其礼，而太师知之。”仲尼闻之曰：“夫不出于尊俎之间，而知千里之外，其晏子之谓也。可谓折冲矣！而太师其与焉。”(p.326)

                §景公问东门无泽年谷而对以冰晏子请罢伐鲁第十七
    景公伐鲁，傅许，得东门无泽，公问焉：“鲁之年谷何如？”对曰：“阴水厥，阳冰厚五寸。”不知，以告晏子。晏子对曰；“君子也。问年谷而对以冰,礼也。阴水厥，阳冰厚五寸者，寒温节，节则刑政平，平则上下和，(p.332)和则年谷熟，年充众和而伐之，臣恐罢民弊兵，不成君之意。请礼鲁以息吾怨，遣其执，以明吾德。”公曰：“善。”乃不伐鲁。(p.333)

                §景公使晏子予鲁地而鲁使不尽受第十八¤¤
    景公予鲁君地，山阴数百社，使晏子致之，鲁使子叔昭伯受地，不尽受也。晏子曰：“寡君献地，忠廉也，曷为不尽受？”子叔昭伯曰：“臣受命于君曰：‘诸侯相见，交让，争处其卑，礼之文也；交委多，争受少，行之实也。礼成文于前，行成章于後，交之所以长久也。’且吾闻君子不尽人之欢，不竭人之忠，吾是以不尽受也”。晏子归报公，公喜笑曰：“鲁君犹若是乎。”晏子曰：“臣闻大国贪于名，小国贪于实，此诸侯之通患也。今鲁处卑而不贪乎尊，辞实而不贪乎多，行廉不为苟得，道义不为苟合，不尽人之欢，不竭人之忠，以全其交，君之道义，殊于世俗，国免于公患。”公曰；“寡人说鲁君，故予之地，今行果若此，吾将使人贺之.晏子曰：不！君以欢予次地，而贺其辞，则交不亲，而地不为德矣。”公曰：“善。”于是重鲁之币，毋比诸侯，厚其礼，毋比宾客。君子于鲁，而後明行廉辞地之可为重名也。(p.335)

                §景公游纪得金壶中书晏子因以讽之第十九
    景公游于纪，得金壶，乃发视之，中有丹书，曰：“食鱼无反，勿乘驽马。”公曰：“善哉！知苦言，食鱼无反，则恶其¤也；勿乘驽马，恶其取道不远也。”晏子对曰：“不然。食鱼无反，毋尽民力乎！勿乘驽马，则无置不肖于侧乎！”公曰：“纪有书，何以亡也？”晏子对曰：“有以亡也。婴闻之，君子有道，悬之闾，纪有此言，注之壶，不亡何待乎！”(p.336)

                §景公贤鲁昭公去国而自悔晏子谓无及已第二十
    鲁昭公弃国走齐，齐公问焉，曰：“君何年之少，而弃国之蚤，奚道至于此乎？”昭公对曰：“吾少之时，人多爱我者，吾体不能亲，人多谏我者，吾志不能用；好则内无拂而外无辅，辅拂无一人，谄谀我者甚众。譬之犹秋蓬也，孤其根而美枝叶，秋风一至，根且拔矣。”景公辩其言，以语晏子，曰：“使是人反其国，(p.338)岂不为古之贤君乎？”晏子对曰：“不然。夫愚者多悔，不肖者自贤，溺者不问坠，迷者不问路。溺而後问坠，迷而後问路，譬之犹临难而遽铸兵，噎而遽掘井，虽速亦无及已。”(p.339)

                §景公使鲁有事已仲尼以为知礼第二十一
    晏子使鲁，仲尼命门弟子往观，子贡反，报曰：“孰谓晏子习于礼乎？夫《礼》曰：‘登阶不历，堂上不趋，授玉不跪’。今晏子皆反此，孰谓晏子习于礼者？“晏子既已有事于鲁君，退见仲尼，仲尼曰：“夫礼，登阶不历，堂上不趋，授玉不跪。夫子反此乎？”晏子曰：“婴闻两槛之间，君臣有位焉，君行其一，
(p.342)臣行其二，君之来速，是以登阶历堂上趋以及位也。君授玉卑，故跪以下之，且吾闻之，大者不逾闲，小者出入可也。”晏子出，仲尼送之以宾客之礼，不计之义，维晏子为能行之。(p.343)

                §晏子之鲁进食有豚亡二肩不求其人第二十二
    晏子之鲁，朝食进馈膳，有豚焉。晏子曰：“去其二肩。”昼者进膳，则豚肩不具。侍者曰：“膳豚肩亡。”晏子曰：“释之矣。”侍者曰：“我能得其人。”晏子曰：“止。吾闻之，量功而不量力，则民尽；藏余不分，则民盗。子教我所以改之，无教我求其人也。”(p.346)

                §曾子将行晏子送之而赠以善言第二十三
    曾子将行，晏子送之曰：“君子赠人以轩，不若以言。吾请以言之,以轩乎？”曾子曰：“请以言。”晏子曰：“今夫车轮，山之直木也，良匠揉之，其圆中规，虽有槁暴，不复嬴矣。故君子慎隐揉。和氏之璧，井里之困也，良工修之，则为存国之宝，故君子慎所修。令夫兰本，三年而成，湛之苦酒，则君子不近，庶人不佩；湛之縻醢，而贾匹马矣。非兰本美也，所湛然也。愿子之必求所湛。婴闻之，君子居必择邻，游必就士，择居所以求士，求士秘以避患也。婴闻汨常移质，习俗移性，不可不慎也。”(p.347)

                §晏子之晋睹齐累越石父解左骖赎之与归第二十四
    晏子之晋，至中牟，睹敝冠反裘负刍，息于途侧者，以为君子也，使人问焉。曰：“子何为者也？”对曰：“我越石父者也。”晏子曰：“何为至此？”曰：“吾为人臣，仆于中牟，见使将归。”晏子曰：“何为为仆？”对曰：“不免冰饿之切吾身，是以为仆也。”晏子曰：“为仆几何！”对曰：“三年矣。”晏子曰“可得赎乎？”对曰：“可”。遂解左骖以赠之，因载而与之俱归。至舍，不辞而入，越石父怒而请绝，晏子使人应之曰：“吾未尝得交夫子也，子为仆三年，吾乃今日睹而赎之，吾于子尚未可乎？子何绝我之暴也。”越石父对之曰：“臣闻之，士者诎乎不知己，而申乎知己，故君子不以功轻人之身，不为彼功诎身之理。吾三年为人臣仆，而莫吾知也。今子赎我，吾以子为知我矣；向者子乘，不我辞也，吾以子为忘；今又不辞而入，是与臣我者同矣。我犹且为臣，请鬻于世。”晏子出，见之曰：“向者见客之容，而今也见客之意。婴闻之，省行者不引其过，察实者不饥其辞，婴可以辞而无弃乎！婴诚革之。”乃令粪洒改席，尊醮而礼之。越石父曰：“吾闻之，至恭不修途，尊礼不受摈。夫子礼之，仆不敢当也。”晏子遂以为上客。君子曰：(p.353)“俗人之有功则德，德则骄，晏子有功，免人于厄，而反诎下之，其去俗亦远矣。此全功之道也。(p.354)

                §晏子之御感妻言而自抑损晏子荐以为大夫第二十五
    晏子为齐相，出，其御之妻从门而窥，其夫为相御，拥大盖，策驷马，意气扬扬，甚自得也。既而归，其妻请去。夫问其故，妻曰：“晏子长不满六尺，相齐国，名显诸侯。今者妾观其出，志念深矣，常有以自下者。今子长八尺，乃为人仆御；然子之意，自以为足，妾是以求去也。”其後，夫自抑损，晏子怪而问之，御以实对，晏子荐以为大夫。(p.359)

                §泯子午见晏子晏子恨不尽其意第二十六
    燕之游士，有泯子午者，南见晏子于齐，言有文章，术有条理，巨可以补国，细可以益晏子者，三百篇。睹晏子，恐慎而不能言。晏子假之以悲色，开之以礼颜，然後能尽其复也。客退，晏子直席而坐，废朝移时。在侧者曰：“向者燕客侍，夫子胡为忧也？”晏子曰：“燕，万乘之国也；齐，千里之途也。泯子午以万乘之国为不足说，以千里之途为不足远，则是千万人之上也。且犹不能殚其言于我，况乎齐人之怀善而死者乎！吾所以不得睹者，岂不多矣！然吾失此，何之有也。”
(p.360)

                §晏子乞北郭骚米以养母骚杀身以明晏子之贤第二十七
    齐有北郭骚者，结罘罔，捆蒲苇，织履，以养其母，犹不足，踵门见晏子曰：“窃说先生之义，愿乞所以养母者。”晏子使人分仓粟府金而遗之，辞金受粟。有闲，晏子见疑于景公，出奔，过北郭骚之门而辞。北郭骚沐浴而见晏子曰：“夫子将焉适？”晏子曰：“见疑于齐君，将出奔。”北郭骚曰：(p.361)“夫子勉之矣！”晏子上车太息而叹曰：“婴之亡岂不宜哉！亦不知士甚矣。”晏子行，北郭子召其友而告之曰：“吾说晏子之义，而尝乞所以养母者焉。吾闻之，养其亲者身伉其难，今晏子见疑，吾将以身死白之。”著衣冠，令其友操剑，奉笥而从，造于君庭，求复者曰：“晏子，天下之贤者也，今去齐国，齐必侵矣。方见国之必侵，不若死，请以头托白晏子也。”因谓其友曰：“盛吾头于笥中，奉以托。”退而自刎。其友因奉托而谓复者曰：“此北郭子为国故死，吾将为北郭子死。”又退而自刎。景公闻之，大骇，乘¤而自追晏子，及之国郊，请而反之。晏子不得已而反，闻北郭子之以死白己也，太息而叹曰：“婴之亡，岂不宜哉！亦愈不知士甚矣。”(p.362)

                §景公欲见高纠晏子辞以禄仕之臣第二十八
    景公谓晏子曰：“吾闻高纠与夫子游，寡人请见之。”晏子对曰：“臣闻之，为地战者，不能成其王；为禄仕者，不能正其君。高纠与婴为兄弟久矣，未尝干婴之行，特禄之臣也，何足以补君乎！”(p.365)

                §高纠治晏子家不得其俗乃逐之第二十九
    高纠事晏子而见逐，高纠曰：“臣事夫子三年，无得，而卒见逐，其说何也？”晏子曰：“婴之家俗有三，而子无一焉。纠曰：“可得闻乎？”晏子曰：“婴之家俗，间处从容不谈议，则疏；出不相扬美，入不相削行，则不与；通国事无论，骄士慢知者，则不朝也。此三者，婴之家俗，今子是无一焉。故婴非特食馈之长也，是以辞。”(p.366)

                §晏子居丧逊家老仲尼善之第三十
    晏子居晏桓子之丧，粗衰，斩，苴¤带，杖，菅屦，食粥，居倚庐，寝苫，枕草。其家老曰：“非大夫丧父之礼也。”晏子曰；“唯卿为大夫。”曾子以闻孔子，孔子曰：“晏子可谓能远害矣。不以己之是驳人之非，逊辞以避咎，义也夫！”
(p.367)_

                §晏子春秋卷第六

                §内篇杂下第六

                §灵公禁妇人为丈夫饰不止晏子请先内勿服第一
    灵公好妇人而丈夫饰者，国人尽服之，公使吏禁之，曰：“女子而男子饰者，裂其衣，断其带。”裂衣断带相望，而不止。晏子见，公问曰：“寡人使吏禁女子而男子饰，裂断其衣带，相望而不止者何也？”晏子对曰：“君使服之于内，而禁之于外，犹悬牛首于门，而卖马肉于内也。公何以不使内勿服，则外莫敢为也。”公曰：“善。”使内勿服，逾月，而国莫之服。(p.370)

                §齐人好毂击晏子绐以不祥而禁之第二
    齐人甚好毂击，相犯以为乐，禁之不止。晏子患之，乃为新车良马，出与人相犯也，曰：“毂击者不祥，臣其祭祀不顺，居处不敬乎？”下车而弃去之，然後国人乃不为。故曰：“禁之以制，而身不先行，民不能止。故化其心，莫若教也。”
(p.372)
    景公梦五丈夫称无辜晏子知其冤第三
    景公畋于梧丘，夜犹早，公姑坐睡，而梦有五丈夫北面韦庐，称无罪焉。公觉，召晏子而告其所梦。公曰：“我其尝杀不辜，诛无罪邪？”晏子对曰：“昔者先君灵公畋，五丈夫¤而骇兽，故杀之，断其头而葬之。命曰：‘五丈夫之丘’，此其地邪？”公令人掘而求之，则五头同穴而存焉。公曰：“嘻！”令吏葬之。国人不知其梦也，曰：“君悯白骨，而况于生者乎，不遗余力矣，不释余知矣。”故曰：“君子之为善易矣。”(p.373)

                §柏常骞禳枭死将为景公请寿晏子识其妄第四
    景公为路寝之台，成，而不踊焉。柏常骞曰：“君为台甚急，台成，君为何而不踊焉？”公曰：“然！有枭昔者鸣。声无不为也，吾恶之甚，是以不踊焉。”(p.375)柏常骞曰：“臣请禳而去。”公曰：“何具？”对曰：“筑新室，为置白茅。”公使为室，成，置白茅焉。柏常骞夜用事。明日,问公曰：”今昔闻¤声乎？”公曰：“一鸣而不复闻。”使人往视之，¤当陛，布翌，伏地而死。公曰：“子之道若此其明，亦能益寡人之寿乎？”对曰：“能。”公曰：“能益几何？”对曰：“天子九，诸侯七，大夫五。”公曰：“子亦有徵兆之见乎？”对曰：“得寿，地且动。”公喜，令百官趣具骞之所求。柏常骞出，遭晏子于途，拜马前，骞辞曰：“为禳君¤而杀之，君谓骞曰：‘子之道若此其明也，亦能益寡人寿乎？’骞曰：‘能。’今且大祭，为君请寿，故将往，以闻。”晏子曰：“嘻！亦善能为君请寿也。虽然，吾闻之，维以政与德而顺乎神，为可以益寿，今徒祭，可以益寿乎？然则福兆有见乎？”对曰：“得寿，地将动。”晏子曰：“骞！昔吾见维星绝，枢星散，地其动，汝以是乎？”柏常骞俯有间，仰而对曰：“然。”晏子曰：“为之无益，不为无损也。汝薄敛，毋费民，且无令君知之。”(p.376)

                §景公成柏寝而师开言室夕晏子辨其所以然第五
    景公新成柏寝之台，使师开鼓琴，师开左抚宫，右弹商，曰：“室夕。”公曰：“何以知之？”师开对曰：“东方之声薄，西方之声扬。”公召大匠曰：“室何为夕？”大匠曰：“立室以宫矩为之。”于是召司空曰：“立宫何为夕？”司穸曰：“立宫以城矩为之。”明日，晏子朝公，公曰：“先君太公以营丘之封，立城，曷为夕？”晏子对曰：“古之立国者，南望南斗，北戴枢星，彼安有朝夕哉！然而以今之夕者，周之建国，国之西方，以尊周也。”公蹴然曰；“古之臣乎！”
    (p.380)

                §景公病水梦与日斗晏子教占梦者以对第六
    景公病水，卧十数日，夜梦与二日斗，不胜。晏子朝，公曰：“夕者梦与二日斗，而寡人不胜，我其死乎？”晏子对曰：“请召占梦者。”出于闺，使人以车迎占梦者。至，曰：“曷为见召？”晏子曰：“夜者，公梦二日与公斗，不胜，公曰：‘寡人死乎？’故请君占梦，是所为也。”占梦者曰：“请反具书。”晏子曰：“毋反书。公所病者，阴也，日者，阳也。一阴不胜二阳，故病将已。以是对。”占梦者入，公曰：“寡人梦与二日斗而不胜，寡人死乎？”占梦者对曰；“公之所病，阴也，日者，阳也。一阴不胜二阳，公病将已。”居三日，(p.382)公病大愈，公且赐占梦者。占梦者曰：“此非臣之力，晏子教臣也。”公召晏子，且赐之。晏子曰；“占梦者以占之言对，故有益也。使臣言之，则不信矣。此占梦之力也，臣无功焉。”公两赐之，曰；“以晏子不夺人之功，以占梦者不蔽人之能。”(p.383)

                §景公病疡晏子抚而对之乃知群臣之野第七
    景公病疽在背，高子国子请。公曰；“职当抚疡。”高子进而抚疡，公曰：“热乎？”曰：“热。”“热何如？”曰；“如火。”“其色何如？”曰：“如未热李。”“大小何如？”曰：“如豆。”“堕者何如？”曰：“如屦辨。”二子者出，晏子请见。公曰：“寡人有病，不能胜衣冠以出见夫子，夫子其辱视寡人乎？”晏子入，呼宰人具盥，御者具巾，刷手温之，发席傅荐，跪请抚疡。公曰；“其热何如？”曰：“如日。”“其色何如？”曰：“如苍玉。”“大小何如？”曰：“如璧。”“其堕者何如？”曰：“如圭。”晏子出，公曰；“吾不见君子，不知野人之拙也。”
(p.386)
    晏子使吴吴王命傧者称天子晏子详惑第八
    晏子使吴，吴王谓行人曰：“吾闻晏婴，盖北方辩于辞、习于礼者也。命摈者曰：‘客见则称天子请见。’”明日，晏子有事，行人曰；“天子请见。”晏子蹴然。行人又曰；“天子请见。”晏子蹴然。又曰；“天子请见。”晏子蹴然者三，曰；“臣受命弊邑之君，将使于吴王之所，以不敏而迷惑，入于天子之朝，敢问吴王恶乎存？”然後吴王曰；“夫差请见。”见之以诸侯之礼。(p.388)

                §晏子使楚楚为小门晏子称使狗国者入狗门第九
    晏子使楚，以晏子短，楚人为小门于大门之侧而延晏子，晏子不入，曰；“使狗国者，从狗门入；今臣使楚，不当从此门入。”傧者更道从大门入，见楚王。王曰：“齐无人耶？”晏子对曰；“临淄三百闾，张袂成阴，挥汗成雨，比肩继踵而在，何为无人？”王曰：“然则子何为使乎？”晏子对曰；“齐命使，各有所主，其贤者使使贤王，不肖者使使不肖王。婴最不肖，故直使楚矣。”(p.389)

                §楚王欲辱晏子指盗者为齐人晏子对以桔第十
    晏子将至楚，楚闻之，谓左右曰；“晏婴，齐之习辞者也，今方来，吾欲辱之，何以也？”左右对曰；“为其来也，臣请缚一人,过王而行，王曰：‘何为者也。’对曰：‘齐人也。’王曰：‘何坐？’曰：‘坐盗。’”晏子至，楚王赐晏子酒，酒酣，吏二缚一人诣王，王曰；”缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰；“婴闻之，桔生淮南则为桔，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰；“圣人非所与熙也，寡人反取病焉。”(p.392)

                §楚王飨晏子进桔置削晏子不剖而食第十一
    景公使晏子于楚，楚王进桔，置削，晏子不剖而并食之，楚王曰；“当去剖。”晏子对曰；“臣闻之，赐人主之前者，瓜桃不削，桔柚不剖。今者万乘无教令，臣故不敢剖，不然，臣非不知也。”(p.396)

                §晏子布衣栈车而朝陈桓子侍景公饮酒请浮之第十二
    景公饮酒，田桓子侍，望见晏子，而复于公曰；“请浮晏子。”公曰；“何故也？”无宇对曰：“晏子衣缁布之衣，麋鹿之裘，栈轸之车，而驾驽马以朝，是隐君之赐也。”公曰：“诺。”晏子坐，酌者奉觞进之，曰；“君命浮子。”晏子曰；“何故也？”田桓子曰；“君赐之卿位以尊其身，宠之百万以富其家，群臣其爵莫尊于子，禄莫重于子，今子衣缁布之衣，麋鹿之裘，栈轸之车，而驾驽马以朝，是则隐君之赐也，故浮子。”晏子避席曰；“请饮而後辞乎，其辞而後饮乎？”公曰；“辞然後饮。”晏子曰；“君之赐卿位以尊其身，婴非敢为显受也，为行君令也；宠以百万以富其家，婴非敢为富受也，为通君赐也。臣闻古之贤臣，有受厚赐，而不顾其国族，则过之；临事守职，不胜其任，则过之。君之内隶，臣之父兄，若有离散，在于野鄙，此臣之罪也，君之外隶，臣之所职，若有播亡，在于四方，此臣之罪也；兵革之不完，战车之不修，此臣之罪也。若夫弊车驽马以朝，意者非臣之罪乎？且臣以君之赐，父之党无不乘车者，(p.397)母之党无不足于衣食者，妻之党无冻馁者，国之闲士待臣而後举火者数百家。如此者，为彰君赐乎，为隐君赐乎 ？”公曰；“善！为我浮无宇也。”(p.398)

                §田无宇请求四方之学士晏子谓君子难得第十三
    田桓子见晏子独立于墙阴，曰：“子何为独立而不忧？何不求四乡之学士可者而与坐？”晏子曰：“共立似君子，出言而非也。婴恶得学士之可者而与之坐？且君子之难得也，若美山然，名山既多矣，松柏既茂矣，望之相相然，尽目力不知厌。
(p.400)而世有所美焉，固欲登彼相相之上，仡仡然不知厌。小人者与此异，若部娄之未登，善，登之无蹊，维有楚棘而已；远望无见也，¤就则伤婴，恶能无独立焉？且人何忧，静处远虑，见岁若月，学问不厌，不知老之将至，安用从酒！”田桓子曰；“何谓从酒？”晏子曰；“无客而饮，谓之从酒。今若子者，昼夜守尊，谓之从酒也。”(p.401)

                §田无宇胜栾氏高氏欲分其家晏子使致之公第十四
    栾氏、高氏欲逐田氏、鲍氏，田氏、鲍氏先知而遂攻之。高强曰；“先得君，田、鲍安往？”遂攻虎门。二家召晏子，晏子无所从也。从者曰：“何为不助田、鲍？”晏子曰；“何善焉，其助之也？”“何为不助栾、高？”曰：“庸愈于彼乎 ？”开门，公召而入。栾、高不胜而出，田桓子欲分其家，以告晏子。晏子曰：“不可！君不能饬法，而群臣专制，乱之本也。今又欲分其家，利其货，是非制也。子必致之公。且婴闻之，廉者，政之本也；让者，德之主也。栾、高不让，以至此祸，可毋慎乎！廉之谓公正，让之谓保德，凡有血气者，皆有争心，怨利生孽，维义可以为长存。且分争者不胜其祸，辞让者不失其福，子必勿取。”桓子曰：“善。”尽致之公，而请老于剧。(p.403)

                §子尾疑晏子不受庆氏之邑晏子谓足欲则亡第十五
    庆氏亡，公其邑，与晏子邶殿，其鄙六十，晏子勿受。子尾曰；“富者，人之所欲 也，何独弗欲？”晏子对曰；“庆氏之邑足欲，故亡。吾邑不足欲也，益之以邶殿，乃足欲；足欲，亡无日矣。在外不得宰吾一邑，不受邶殿，非恶富也，恐失富也。且夫富，如布帛之有幅焉，为之制度，使无迁也，夫生厚而用利，于是乎正德以幅之，使无黜慢，谓之幅利，利过则为败，吾不敢贪多，所谓幅也。”(p.405)

                §景公禄晏子平阴与槁邑晏子愿行三言以辞第十六
    景公禄晏子以平阴与槁邑，反市者十一社。晏子辞曰；“吾君好治宫室，民之力弊矣；又好盘游玩好，以饬女子，民之财竭矣；又好兴师，民之死近矣。弊其力，竭其财，近其死，下之疾其上甚矣！此婴之所为不敢受也。”公曰：“是则可矣。虽然，君子独不欲富与贵乎？”晏子曰：“婴闻为人臣者，先君後身；安国而度家，宗君而处身，曷为独不欲富与贵也！”公曰：“然则曷以禄夫子？”晏子对曰：“君商渔盐，关市讥而不征；耕者十取一焉；弛刑罚----若死者刑，若刑者罚，若罚者免。若此三言者，婴之禄，君之利也。”公曰：“此三言者，寡人无事焉，
(p.408)请以从夫子。“公既行若三言，使人问大国，大国之君曰：“齐安矣。”使人间小国，小国之君曰：“齐不加我矣。”(p.408)

                §梁丘据言晏子食肉不足景公割地将封晏子辞第十七
    晏子相齐，三年,政平民说。梁丘据见晏子中食，而肉不足,以告景公,旦日，割地将封晏子，晏子辞不受。曰：“富而不骄者，未尝闻之；贪而不恨者，婴是也。所以贫而不恨者，以善为师也。今封，易婴之师，师已轻，封已重矣，请辞。”
(p.409)

                §景公以晏子食不足致千金而晏子固不受第十八
    晏子方食，景公使使者至。分食食之，使者不饱，晏子亦不饱。使者反，言之公。公曰；“嘻！晏子之家，若是其贫也，寡人不知，是寡人之过也。”使吏致千金与市租，请以奉宾客。晏子辞，三致之，终再拜而辞曰：“婴之家不贫。以君之赐，泽覆三族，延及交游，以振百姓，君之赐也厚矣！婴之家不贫也。婴闻之，夫厚取之君，而施之民，是臣代君君民也，忠臣不为也。厚取之君，而不施于民，是为筐箧之藏也，仁人不为也。进取于君，退得罪于士，身死而财迁于它人，是为宰藏也，智者不为也。夫十总之布，一豆之食，足于中免矣。”景公谓晏子曰：“昔吾先君桓公，以书社五百封管仲，不辞而受，子辞之何也？”晏子曰：“婴闻之，圣人千虑，必有一失；愚人千虑，必有一得。意者管仲之失，而婴之得者耶？故再拜而不敢受命。”(p.411)

                §景公以晏子衣食弊薄使田无宇致封邑晏子辞第十九
    晏子相齐，衣十升之布，脱粟之食，五卯、苔菜而已。左右以告公，公为之封邑，使田无宇致台与无盐。晏子对曰：“昔吾先君太公受之营丘，为地五百里，为世国长，自太公至于公之身，有数十公矣。苟能说其君以取邑，不至公之身，趣齐搏以求升土，不得容足而寓焉。婴闻之，臣有德益禄，无德退禄，恶有不肖父为不肖子为封邑以败其君之政者乎？”遂不受。(p.413)

                §田桓子疑晏子何以辞邑晏子答以君子之事也第二十
    景公赐晏子邑，晏子辞。田桓子谓晏子曰；“君欢然与子邑，必不受以恨君，何也？”晏子对曰：“婴闻之，节受于上者，宠长于君；俭居处者，名广于外。夫长宠广名，君子之事也。婴独庸能已乎？”

                §景公欲更晏子宅晏子辞以近市得求讽公省刑第二十一
    景公欲更晏子之宅，曰：“子之宅近市湫隘，器尘不可以居，请更诸爽垲者。”
(p.415)晏子辞曰：“君之先臣容焉，臣不足以嗣之，于臣侈矣。且小人之近市，朝夕得所求，小人之利也。敢烦里旅！”公笑曰：“子近市，识贵贱乎？”对曰：“既窃利之，敢不识乎？”公曰：“何贵何贱？”是时也，公繁于刑，有鬻踊者。故对曰：“踊贵而屦贱。”公愀然改容，公为是省于刑。君子曰：“仁人之言，其利博哉！晏子一言，而齐侯省刑。《诗》曰：‘君子如祉，乱庶遄已。’其是之谓乎。”(p.416)

                §景公毁晏子邻以益其宅晏子因陈桓子以辞第二十二
    晏子使晋，景公更其宅，反则成矣。既拜，乃毁之，而为里室，皆如其旧，则使宅人反之。且“谚曰：‘非宅是卜，维邻是卜。’二三子先卜邻矣，违卜不祥。君子不犯非礼，小人不犯不祥，古之制也，吾敢违诸乎？”卒复其旧宅，公弗许。因陈桓子以请，乃许之。(p.418)

                §景公欲为晏子筑室于宫内晏子称是以远之而辞第二十三
        §景公谓晏子曰：“寡人欲朝夕见，为夫子筑室于闺内可乎？”晏子对曰：“臣闻之，隐而显，近而结，维至贤耳。如臣者，饰其容止，以待承令，犹恐罪戾也。今君近之，是远之也，请辞。”(p.419)

                §景公以晏子妻老且恶欲内爱女晏子再拜以辞第二十四
    景公有爱女，请嫁于晏子，公乃往燕晏子之家，饮酒，酣，公见其妻曰：“此子之内子耶？”晏子对曰：“然，是也。”公曰：“嘻！亦老且恶矣。寡人有女少且姣，请以满夫子之宫。”晏子违席而对曰：“乃此则老且恶，婴与之居故矣，故及其少且姣也。且人固以壮托乎老，姣托乎恶，彼尝托，而婴受之矣。君虽有赐，可以使婴倍其托乎？”再拜而辞。(p.420)

                §景公以晏子乘弊车驽马使梁丘据遗之三返不受第二十五
    晏子朝，乘弊车，驾驽马。景公见之曰：“嘻！夫子之禄寡耶？何乘不任之甚也？”晏子对曰：“赖君之赐，得以寿三族，及国游士，皆得生焉。臣得暖衣饱食，弊车驽马，以奉其身，于臣足矣。”晏子出，公使梁丘据遗之辂车乘马，三返不受。公不说，趣召晏子。晏子至，公曰：“夫子不受，寡人亦不乘。”晏子对曰：“君使臣临百官之吏，臣节其衣服饮食之养，以先国之民，然犹恐其侈糜而不顾其行也。今辂车乘马，君乘之上，而臣亦乘之下，民之无义，侈其衣服饮食而不顾其行者，臣无以禁之。”遂让不受。(p.421)

                §景公睹晏子之食菲薄而嗟其贫晏子称其参士之食第二十六
    晏子相景公，食脱粟之食，灸三弋、五卯、苔菜耳矣。公闻之，往燕焉，睹晏子之食也。公曰：“嘻！夫子之家如此其贫乎！而寡人不知，寡人之罪也。”晏子对曰：“以世之不足也，免粟之食饱，士之一乞也；灸三弋，士之二乞也；五卯，士之三乞也。婴无倍人之行，而有参士之食，君之赐厚矣！婴之家不贫。”再拜而谢。(p.423)

                §梁丘据自患不及晏子晏子勉据以常为常行第二十七
    梁丘据谓晏子曰：“吾至死不及夫子矣！”晏子曰：“婴闻之，为者常成，行者常至。婴非有异于人也，常为而不置，常行而不休者，故难及也。”(p.425)

                §晏子老辞邑景公不许致车一乘而後止第二十八
    晏子相景公，老，辞邑。公曰：“自吾先君定公至今，用世多矣，齐大夫未有老辞邑者矣。今夫子独辞之，是毁国之故，弃寡人也。不可！”晏子对曰：“婴闻古之事君者，称身而食；德厚而受禄，德薄则辞禄。德厚受禄，所以明上也；德薄辞禄，可以洁下也。婴老薄无能，而厚受禄，是掩上之明，污下之行，不可。”公不许，曰：“昔吾先君桓公，有管仲恤劳齐国，身老，赏之以三归，泽及子孙。今夫子亦相寡人，欲为夫子三归，泽至子孙，岂不可哉？”对曰：“昔者管子事桓公，桓公义高诸侯，德备百姓。今婴事君也，国仅齐于诸侯，怨积百乎百姓，婴之罪多矣，而君欲赏之，岂以其不肖父为不肖子厚受赏以伤国民义哉？且夫德薄而禄厚，智¤而家富，是彰污而逆教也，不可。”公不许。晏子出。异日朝，得间而入邑，致车一乘而後止。(p.426)

                §晏子病将死妻问所欲言云毋变尔俗第二十九
    晏子病，将死，其妻曰：“夫子无欲言乎？”子曰：“吾恐死而俗变，(p.427)谨视尔家，毋变尔俗也。”

                §晏子病将死凿楹纳书命子壮示之第三十
    晏子病，将死，凿楹纳书焉，谓其妻曰：“楹语也，子壮而示之。”及壮，发书之言曰：“布帛不可穷，穷不可饰；牛马不可穷，穷不可服；士不可穷，穷不可任；国不可穷，穷不可窃也。”(p.428)_

                §晏子春秋卷第七

                §外篇第七

                §景公饮酒命晏子去礼晏子谏第一
    景公饮酒数日而乐，释衣冠，自鼓缶，谓左右曰：“仁人亦乐是夫？”梁丘据对曰：“仁人之耳目，亦犹人也，夫奚为独不乐此也？”公曰：“趣驾迎晏子。”晏子朝服以至，受觞再拜。公曰：“寡人甚乐此乐，欲与夫子共之，请去礼。”晏子对曰：“君之言过矣！群臣皆欲去礼以事君，婴恐君子之不欲也。今齐国五尺之童子，力皆过婴，又能胜君，然而不敢乱者，畏礼也。上若无礼,无以使其下；下若无礼，无以事其上。夫麋鹿维无礼，故父子同¤，人之所以贵于禽兽者，以有礼也。婴闻之，人君无礼，无以临其邦；大夫无礼，官吏不恭；父子无礼，其家必凶；兄弟无礼，不能久同。(p.430)《诗》曰：‘人而无礼，胡不遄死。’故礼不可去也。”公曰：“寡人不敏无良，左右淫蛊寡人，以至于此，请杀之。”晏子曰：“左右何罪？君若无礼，则好礼者去，无礼者至；君若好礼，则有礼者至，无礼者去。”公曰：“善。请易衣革冠，更受命。”晏子避走，立乎门外。公令人粪洒改席，召衣冠以迎晏子。晏子入门，三让，升阶，用三献焉；¤酒尝膳，再拜，告餍而出，公下拜，送之门，反，命撤酒去乐，曰：“吾以彰晏子之教也。”(p.431)

                §景公置酒泰山四望而泣晏子谏第二
    景公置酒于泰山之阳，酒酣，公四望其地，喟然叹，泣数行而下，曰：“寡人将去此堂堂国者而死乎 ！”左右佐哀而泣者三人，曰：“吾细人也，犹将难死，而况公乎 ！弃是国也而死，其孰可为乎！”晏子独搏其髀，仰天而大笑曰：
  (p.435)“乐哉！今日之饮也。”公怫然怒曰：“寡人有哀，子独大笑，何也？”晏子对曰：“今日见怯君一，谀臣三人，是以大笑。”公曰：“何谓谀怯也？”晏子曰：“夫古之有死也，令後世贤者得之以息，不肖者得之以伏。若使古之王者毋知有死，自昔先君太公至今尚在，而君亦安得此国而哀之？夫盛之有衰，生之有死，天之分也。物有必至,事有常然，古之道也。曷为可悲？至老尚死者，怯也；左右助哀者，谀也。怯谀聚居，是故笑之。”公惭而更辞曰：“我非为去国而死哀也。寡人闻之，彗星出，其所向之国君当之，今彗星出而向吾国，我是以悲也。”晏子曰：“君之得义回邪，无德于国，穿池沼，则欲其深以广也；为台榭，则欲其高且大也；赋敛如¤夺，诛¤如仇仇。自是观之，¤又将出。天之变，彗星之出，庸可悲乎！”于是公惧，乃归，¤池沼，废台榭，薄赋敛，缓刑罚，三十七日而彗星亡。
(p.436)
    景公梦见彗星使人占之晏子谏第三
    景公梦见彗星。明日，召晏子而问焉：“寡人闻之，有彗星者必有亡国。夜者，寡人梦见彗星，吾欲召占梦者使占之。”晏子对曰：“君居处无节，衣服无度，不听正谏，兴事无已，赋敛无厌，使民如将不胜，万民怼怨，¤星又将见梦，奚独彗星乎！”(p.440)

                §景公问古而无死其乐若何晏子谏第四
    景公饮酒乐，公曰：“古而无死，其乐若何？”晏子对曰：“古而无死，则古之乐也，君何得焉？昔爽鸠氏始居此地，季¤因之，有逢伯陵因之，蒲姑氏因之，而後太公因之。古若无死，爽鸠氏之乐，非君所愿也。”(p.441)

                §景公谓梁丘据与己和晏子谏第五
    景公至自畋，晏子侍于遄台，梁丘据造焉。公曰：“维据与我和夫！”晏子对曰：“据亦同也，焉得为和。”公曰：“和与同异乎？”对曰：“异。和如羹焉，
(p.442)水火醯醢盐梅，以烹鱼肉，¤之以薪，宰夫和之，齐之以味，济其不及；以泄其过，君子食之，以平其心。君臣亦然。君所谓可，而有否焉，臣献其否，以成其可；君所谓否，而有可焉，臣献其可，以去其否。是以政平而不干，民对争心，故《诗》曰：‘亦有和羹，既戒且平；奏¤无言，时靡有争。’先王之济五味，和五声也，以平其心，成其政也。声亦如味：一气、二体、三类、四物、五声、六律、七音、八风、九歌，以相成也；清浊、大小、短长、疾徐、哀乐、刚柔、迟速、高下、出入、周流，以相济也。君子听之，以平其心，心平德和。故《诗》曰：‘德音不瑕。’今据不然，君所谓可，据亦曰可；君所谓否，据亦曰否。若以水济水，谁能食之？若琴瑟之专一，谁能听之？同之不可也如是。”公曰：“善。”(p.443)

                §景公使祝史禳彗星晏子谏第六
    齐有彗星，景公使祝禳之。晏子谏曰：“无益也，只取诬焉。天道不谄，不贰其命，若之何禳之也！且天之有彗，以除秽也。君无秽德，又何禳焉？若德之秽，禳之何损？《诗》云：‘维此文王，小心翼翼，昭事上帝，聿怀多福，厥德不回，以受方国。’君无违德，方国将至，何患于彗？《诗》曰：‘我无所监，夏后及商，用乱之故，民卒流亡。’若德之回乱，民将流亡，祝史之为，无能补也。”公说，乃止。
(p.445)
    景公有疾梁丘据裔款请诛祝史晏子谏第七
    景公疥遂¤，期而不瘳。诸侯之宾，问疾者多在。梁丘据、裔款言于公曰：“吾事鬼神，丰于先君有加矣。今君疾病，为诸侯忧，是祝史之罪也。诸侯不知，其谓我不敬，君盍诛于祝固史¤以辞宾。”公说，告晏子。晏子对曰：“日宋之盟，屈建问范会之德于赵武，赵武曰：‘夫子家事治，言于晋国，竭情无私。其祝史祭祀，陈言不愧；其家事无猜，其祝史不祈。’建以语康王，康王曰：‘神人无怨，宜夫子之光辅五君，以为诸侯主也。’”公曰：“据与款谓寡人能事鬼神，故欲诛于祝史，子称是语何故？”对曰：“若有德之君，外内不废，上下无怨，动无违事，
(p.446)其祝史荐信，无愧心矣。是以鬼神用飨，国受其福，祝史与焉。其所以蕃祉老寿者，为信君使也，其言忠信于鬼神。其适遇淫君，外内颇邪，上下怨疾，动作辟违，从欲厌私，高台深池，撞钟舞女，斩刈民力，输掠其聚，以成其违，不恤後人，暴虐淫纵，肆行非度，无所还忌，不思谤¤，不惮鬼神，神怒民痛，无悛于心。其祝史荐信，是言罪也；其盖失数美，是矫诬也；进退无辞，则虚以成媚，是以鬼神不飨，其国以祸之，祝史与焉。所以夭昏孤疾者，为暴君使也，其言僭¤于鬼神。”公曰：“然则若之何？”对曰：“不可为也。山林之木，衡鹿守之；泽之萑蒲，舟鲛守之；薮之薪蒸，虞候守之；海之盐蜃，祈望守之。县鄙之人，入从其政；¤介之关，暴征其私；承嗣大夫，强易其贿；布常无艺，征敛无度；宫室日更，淫乐不违；内宠之妾肆夺于市，外宠之臣僭令于鄙；私欲养求，不给则应。民人苦病，夫妇皆诅。祝有益也，诅亦有损，聊摄以东，姑尤以西，其为人也多矣！虽其善祝，岂能胜亿兆人之诅！君若欲诛于祝史，修德而後可。”公说，使有司宽政，毁关去禁，薄敛已责，公疾愈。(p.447)

                §景公见道¤自惭无德晏子谏第八
    景公赏赐及後宫，文绣被台榭，菽粟食凫雁；出而见¤，谓晏子曰：“此何为而死？”晏子对曰：“此馁而死。”公曰：“嘻！寡人之无德也甚矣。”对曰：“君之德著而彰，何为无德也？”景公曰：“何谓也？”对曰：“君之德及後宫与台榭，君之玩物，衣以文绣；君之凫雁，食以菽粟；君之营内自乐，延及後宫之族，何为其无德！顾臣愿有请于君：由君之意，自乐之心，推而与百姓同之，则何¤之有！君不推此，而苟营内好私，使财货偏有所聚，菽粟币帛腐于¤府，惠不遍加于百姓，公心不周乎万国，则桀之所以亡也。夫士民之所以叛，由偏之也，君如察臣婴之言，推君之盛德，公布之于天下，则汤武可为也。一¤何足恤哉！”(p.450)

                §景公欲诛断所爱¤者晏子谏第九
    景公登箐室而望，见人有断雍门之¤者，公令吏拘之，顾谓晏子趣诛之。晏子默然不对。公曰：“雍门之¤，寡人所甚爱也，此见断之，故使夫子诛之，默然而不应，何也？”晏子对曰：“婴闻之，古者之君出，则辟道十里，非畏也；(p.452)冕前有旒，恶多所见也；纩¤充琉耳，恶多所闻也。大带重半钧，舄履倍重，不欲轻也。刑死之罪，日中之朝，君过之，则赦之。婴未尝闻为人君而自坐其民者也。”公曰：“赦之，无使夫子复言。”(p.453)

                §景公坐路寝曰谁将有此晏子谏第十
    景公坐于路寝，曰：“美哉其室！将谁有此乎？”晏子对曰：“其田氏乎，田无宇为¤矣。”公曰：“然则奈何？”晏子对曰：“为善者，君上之所劝也，岂可禁哉！夫田氏国门击柝之家，父以托其子，兄以托其弟，於今三世矣。山木如市，
(p.454)不加于山；鱼盐蚌蜃，不加于海；民财为之归。今岁凶饥，蒿种¤敛不半，道路有死人。齐旧四量而豆，豆四而区，区四而釜，釜十而锺。田氏四量，各加一焉。以家量贷，以公量收，则所以籴百姓之死命者泽矣。今公家骄汰，而田氏慈惠，国泽是将焉归？田氏虽无德而施于民。公厚敛而田氏厚施焉。《诗》曰：‘虽无德与汝，式歌且舞。’田氏之施，民歌舞之也，国之归焉，不亦宜乎！”(p.455)

                §景公台成盆成适愿合葬其母晏子谏而许第十一
    景公宿于路寝之宫，夜分，闻西方有男子哭者，公悲之。明日朝，问晏子曰：“寡人夜者闻西方有男子哭者，声甚哀，气甚悲，是奚为者也？寡人哀之。”晏子对曰：“西郭徒居布衣之士盆成适也。父之孝子，兄之顺弟也。又尝为孔子门人。(p.457)今其母不幸而死，¤柩未葬，家贫，身老，子¤，恐力不能合¤，是以悲也。”
    公曰：“子为寡人吊之，因问其偏¤何所在？”晏子奉命往吊，而问偏之所在。盆成适再拜，稽首而不起，曰：“偏¤寄于路寝，得为地下之臣，拥札掺笔，给事宫殿中右陛之下，愿以某日送，未得君之意也。穷困无以图之，布唇枯舌，焦心热中，今君不辱而临之，愿君图之。”晏子曰;“然。此人之甚重者也，而恐君不许也。”盆成适蹶然曰：“凡在君耳，且臣闻之，越王好勇，其民轻死；楚灵王好细腰，其朝多饿死人。子胥忠其君，故天下皆愿得以为子。今为人子臣，而离散其亲戚，孝乎哉？足以为臣乎？若此而得¤，是生臣而安死母也；若此而不得，则臣请挽尸车而寄之于国门外宇¤之下，身不敢饮食，拥辕执辂，木乾鸟栖，袒肉暴骸，以望君悯之。贱臣虽愚，窃意明君哀而不忍也。”晏子入，复乎公，公忿然作色而怒曰：“子何必患若言而教寡人乎？”晏子对曰:“婴闻之，忠不避危，爱无恶言，且婴固以难之矣。今君营处为游观，既夺人有，又禁其葬，非仁也；肆心傲听，不恤民忧，非义也。若何勿听？”因道盆成适之辞。公喟然太息曰：“悲乎哉！子勿复言。”乃使男子袒免，(p.458)女子发笄者以数百，为开凶门，以迎盆成适。适脱衰¤，冠条缨，墨缘，以见乎公。公曰：“吾闻之，五子不满隅，一子可满朝，非乃子耶！”盆成适于是临事不敢哭，奉事以礼，毕，出门，然後举声焉。(p.459)
    景公筑长¤台晏子舞而谏第十二
    景公筑长¤之台，晏这侍坐。觞三行，晏子起舞曰：“岁已暮矣，而禾不获，忽忽矣若之何！岁已寒矣，而役不罢，
    矣如之何！”舞三,而涕下沾襟。景公惭焉，为之罢长¤之役。(p.463)

                §景公使烛邹主鸟而亡之公怒将加诛晏子谏第十三
    景公好弋，使烛邹主鸟而亡之，公怒，诏吏杀之。晏子曰：“ 烛邹有罪三，请数之以其罪而杀之。”公曰：“可。”於是召而数之公前，曰：“烛邹！汝为吾君主鸟而亡之，是罪一也；使吾君以鸟之故杀人，是罪二也；使诸侯闻之，以吾君重鸟以轻士，是罪三也。”数烛邹已毕，请杀之。公曰：“勿杀！寡人闻命矣。”
(p.464)

                §景公问治国之患晏子对以佞人谗夫在君侧第十四
    景公问晏子曰;“治国之患亦有常乎？”对曰：“佞人谗夫之在君侧者，好恶良臣，而行与小人，此国之长患也。”公曰：“谗佞之人，则诚不善矣，虽然，则奚曾为国常患乎？”晏子曰 ：“君以为耳目而好缪事，则是君之耳目缪也。(p.466)夫上乱君之耳目，下使群臣皆失其职，岂不诚足患哉！”公曰：“如是乎！寡人将去之。”晏子曰：“公不能去也。”公忿然作色不说，曰：“夫子何小寡人甚也！”对曰：“臣何敢槁也！夫能自周于君者，才能皆非常也。夫藏大不诚于中者，必谨小诚于外，以成其大不诚,入则求君之嗜欲能顺之，公怨良臣，则具其往失而益之,出则行威以取富。夫何密近，不为大利变，而务与君至义者也？此难得其知也。”公曰；“然则先圣奈何？”对曰：“先圣之治也，审见宾客，听治不留，群臣皆得毕其诚，谗谀安得容其私！”公曰：“然则夫子助寡人止之，寡人亦事勿用。”对曰：“谗夫佞人之在君侧者，若社之有鼠也，谚言有之曰：‘社鼠不可熏去。’谗佞之人，隐君之威以自守也，是难去焉。”(p.467)

                §景公问後世孰将践有齐者晏子对以田氏第十五
    景公与晏子立曲潢之上，望见齐国，问晏子曰：“後世孰将践有齐国者乎？”晏子对曰：“非贱臣之所敢议也。”公曰：“胡必然也？得者无失，则虞、夏常存矣。”晏子对曰：“臣闻见不足以知之者，智也；先言而後当者，惠也。夫智与惠，君子之事，臣奚足以知之乎！虽然，臣请陈其为政；君强臣弱，政之本也；君唱臣和，教之隆也；刑罚在君，民之纪也。今夫田无宇二世有功于国，而利取分寡，公室兼之，国权专之，君臣易施，能无衰乎！婴闻之，臣富主亡。由是观之，其无宇之後无几，齐国，田氏之国也？婴老不能待公之事，公若即世，政不在公室。”
    公曰：“然则奈何？”晏子对曰：“维礼可以已之。其在礼也，家施不及国，民不懈，货不移，工贾不变，士不滥，官不谄，大夫不收公利。”公曰：“善。今知礼之可以为国也。”对曰：“礼之可以为国也久矣，与天地并立。君令臣忠，(p.471)父慈子孝，兄爱弟敬，夫和妻柔，姑慈妇听，礼之经也。君令而不违，臣忠而不二，父慈而教，子孝而箴，兄爱而友，弟敬而顺，夫和而义，妻柔而贞，姑慈而从，妇听而婉，礼之质也。”公曰：“善哉！寡人乃今知礼之尚也。”晏子曰：“夫礼，先王之所以临天下也，以为其民，是故尚之。”(p.472)

                §晏子使吴吴王问君子之行晏子对以不与乱国俱灭第十六
    晏子聘于吴，吴王问：“君子之行何如？”晏子对曰：“君顺怀之，政治归之，不怀暴君之禄，不居乱国之位，君子见兆则退，不与乱国俱灭，不与暴君偕亡。”

                §吴王问齐君¤暴君子何容焉晏子对以岂能以道食人第十七
    晏子使吴，吴王曰：“寡人得寄僻陋蛮夷之乡，希见教君子之行，请私而无为罪。”晏子蹴然辟位。吴王曰：“吾闻齐君盖贼以¤，野以暴，吾子容焉，何甚也？”晏子遵而对曰：“臣闻之，微事不通，粗事不能者，必劳；大事不得，小事不为者，必贫；大者不能致人，小者不能至人之门者，必困。此臣之所以仕也。如臣者，岂能以道食人者哉！”晏子出，王笑曰：“嗟乎，今日吾讥晏子，訾犹裸而高橛者也。”(p.474)

                §司马子期问有不干君不恤民取名者乎晏子对以不仁也第十八
    司马子期问晏子曰：“士亦有不干君，不恤民，徒居无为而取名者乎？”晏子对曰：“婴闻之，能足以赡上益民而不为者，谓之不仁。不仁而取名者，婴未得闻之也。”

                §高子问子事灵公庄公景公皆敬子晏子对以一心第十九
    高子问晏子曰 ：“子事灵公、庄公、景公，皆敬子，三君之心一耶？夫子之心三也？”晏子对曰：“善哉！问事君，婴闻一心可以事百君，三心不可以事一君。故三君之心非一也，而婴之心非三心也。且婴之于灵公也，尽复而不能立之政，
(p.476)所谓仅全其四支以从其君者也。及庄公陈武夫，尚勇力，欲辟胜于邪，而婴不能禁，故退而野处。婴闻之，言不用者，不受其禄，不治其事者，不与其难，吾于庄公行之矣。今之君，轻国而重乐，薄于民而厚于养，藉敛过量，使令过任，而婴不能禁，庸知其能全身以事君乎！”(p.477)

                §晏子再治东阿上计景公迎贺晏子辞第二十
    晏子治东阿，三年，景公召而数之曰：“吾以子为可，而使子治东阿，今子治而乱，子退而自察也，寡人将加大诛于子。”晏子对曰：“臣请改道易行而治东阿，三年不治，臣请死之。”景公许。於是明年上计，景公迎而贺之曰：“甚善矣！子之治东阿也。”晏子坚曰：“前臣之治东阿也，属托不行，货赂不至，陂池之鱼，以利贫民。当此之时，民无饥，君反以罪臣。今臣後之东阿也，属托行，货赂至，并重赋敛，仓库少内，便事左右，陂池之鱼，入于权宗。当此之时，饥者过半矣，君乃反迎而贺。臣愚不能复治东阿，愿乞骸骨，避贤者之路。”再拜，便僻。景公乃下席而谢之曰：“子强复治东阿，东阿者，子之东阿也，寡人无复与焉。”
(p.478)

                §太卜绐景公能动地晏子知其妄使卜自晓公第二十一
    景公问太卜曰：“汝之道何能？”对曰：“臣能动地。”公召晏子而告之，曰：“寡人问太卜：‘汝之道何能？’对曰：‘能动地。’地可动乎？”晏子默然不对，出，见太卜曰：“昔吾见钩星在四心之间，地其动乎 ？”太卜曰：“然。”晏子曰：“吾言之，恐子死之也；默然不对，恐君之惶也。子言，君臣俱得焉。忠于君者，岂必伤人哉！”晏子出，太卜走入见公，曰：“臣非能动地，地固将动也。陈子阳闻之，曰：“晏子默而不对者，不欲太卜之死也；往见太卜者，恐君之惶 也。晏子，仁人也。可谓忠上而惠下也。”(p.480)

                §有献书谮晏子退耕而国不治复召晏子第二十二
    晏子相景公，其论人也，见贤而进之，不同君所欲；见不善则废之，不辟君所爱；行己而无私，直言而无讳。有纳书者曰：“废置不周于君前，谓之专；出言不讳于君前，谓之易。专易之行存，则君臣之道废矣，吾不知晏子之为忠臣也。”公以为然。晏子入朝，公色不说，故晏子归，备载，使人辞曰：“婴故老悖无能，毋敢服壮者事。”辞而不为臣，退而穷处，东耕海滨，堂下生藜藿，门外生荆棘。七年，燕、鲁分争，百姓¤乱，而家无积。公自治国，权轻诸侯，身弱国、国。公恐，复召晏子。晏子至，公一归七年之禄，而家无藏。晏子立，诸侯忌其威，高、国服其政，燕、鲁贡职，小国时朝。晏子没而後衰。
(p.482)

                §晏子使高纠治家三年而未尝弼过逐之第二十三
    晏子使高纠治家，三年而辞焉。傧者谏曰：“高纠之事夫子三年，曾无以爵位而逐之，敢请其罪。”晏子曰：“若夫方立之人，维圣人而已。如婴者，仄陋之人也。若夫左婴右婴之人不举，四维将不正，今此子事吾三年，未尝弼吾过也。吾是以辞之。”(p.484)

                §景公称桓公之封管仲益晏子邑辞不受第二十四
    景公谓晏子曰：“昔吾先君桓公，予管仲狐与谷，其县十七，著之于帛，申之以策，通之诸侯，以为其子孙赏邑。寡人不足以辱而先君，今为夫子赏邑，通之子孙。”晏子辞曰：“昔圣王论功而赏贤，贤者得之，不肖者失之，御德修礼，无有荒怠。今事君而免于罪者，
    其子孙奚宜与焉？
    若为齐国大夫者必有赏邑，
(p.485)则齐君何以共其社稷与诸侯币帛？
    婴请辞。”遂不受。

                §景公使梁丘据致千金之裘晏子固辞不受第二十五
    景公赐晏子狐之白裘，元豹之茈，其赀千金，使梁丘据致之，晏子辞而不受，三反。公曰：“寡人有此二，将欲服之，今夫子不受，寡人不敢服。与其闭藏之，岂如弊之身乎？”晏子曰：“君就赐，使婴修百官之政，君服之上，而使婴服之于下，不可以为教。”固辞而不受。(p.486)

                §晏子衣鹿裘以朝景公嗟其贫晏子称有饰第二十六
    晏子相景公，布衣鹿裘以朝。公曰：“夫子之家，若此其贫也，是奚衣之恶也！寡人不知，是寡人之罪也。”晏子对曰：“婴闻之，盖顾人而後衣食者，不以贪昧为非；盖顾人而後行者，不以邪僻为累。婴不肖，婴之族又不如婴也，待婴以祀其先人者五百家，婴以得布衣鹿裘而朝，于婴不有饰乎！”再拜而辞。(p.488)

                §仲尼称晏子行补三君而不有果君子也第二十七
    仲尼曰：“灵公¤，晏子事之以整齐；庄公壮，晏子事之以宣武；景公奢，晏子事之以恭俭：君子也！相三君而善不通下，晏子细人也。”晏子闻之，见仲尼曰：“婴闻君子有讥于婴，是以来见。如婴者，岂能以道食人者哉！婴之宗族待婴而祀其先人者数百家，与齐国之闲士待婴而举火者数百家，臣为此仕者也。如臣者，岂能以道食人者哉！”晏子出，仲尼送之以宾客之礼，再拜其辱。反,命门弟子曰：“救民之姓而不夸，行补三君而不有，晏子果君子也。”(p.489)

                §晏子春秋卷第八

                §外篇第八

                §仲尼见景公景公欲封之晏子以为不可第一
    仲尼之齐，见景公，景公说之，欲封之以尔稽。以告晏子。晏子对曰：“不可。彼浩裾自顺，不可以教下；好乐缓于民，不可使亲治；立命而建事，不可守职。厚葬破民贫国，久丧道哀费日，不可使子民；行之难者在内，而传者无其外，故异于服，勉于容，不可以道众而驯百姓。自大贤之灭，周室之卑也，威仪加多，而民行滋薄；声乐繁充，而世德滋衰。今孔丘盛声乐以侈世，饰弦歌鼓舞以聚徒；繁登降之礼，趋翔之节以观众；博学不可以仪世，劳思不可以补民，兼寿不能殚其教，当年不能究其礼，积财不能赡其乐。繁饰邪术以营世君，盛为声乐以淫愚其民。其道也，不可以示世；(p.491)其教也，不可以导民。今欲封之，以移齐国之俗 ，非所以导众存民也。”公曰：“善。”于是厚其礼而留其封，敬见不问其道，仲尼乃行。(p.492)

                §景公上路寝闻哭声问梁丘据晏子对第二
    景公上路寝，闻哭声，曰：“吾若闻哭声，何为者也？”梁丘据对曰：“鲁孔丘之徒鞠语者也。明于礼乐，审于服丧，其母死，葬埋甚厚，服丧三年，哭泣甚疾。”公曰：“岂不可哉！”而色说之。晏子曰：“古者圣人，非不知能繁登降之礼，制规矩之节，行表缀之数以教民，以为烦人留日，故制礼不羡于便事；非不知能扬干戚锺鼓竽瑟以劝众也，以为费财留工，故制乐不羡于和民；非不知能累世殚国以奉死，哭泣处哀以持久也，而不为者，知其无补死者而深害生者，故不以导民。今品人饰礼烦事，羡乐淫民，崇死以害生，三者，圣王之所禁也。贤人不用，德毁俗流，故三邪得行于世。是非贤不肖杂，上妄说邪，故好恶不足以导众。(p.497)此三者，路世之政，道事之教也。公曷为不察，声受而色说之？”(p.498)

                §仲尼见景公景公曰先生奚不见寡人宰乎第三
    仲尼游齐，见景公。景公曰：“先生奚不见寡人宰乎？”仲尼对曰：“臣闻晏子事三君而得顺焉，是有三心，所以不见也。”仲尼出，景公以其言告晏子，晏子对曰：“不然！婴为三心，三君为一心故，三君皆欲其国之安，是以婴得顺也。婴闻之，是而非之，非而是之，犹非也。孔丘必据处此一心矣。”

                §仲尼之齐见景公而不见晏子子贡致问第四
    仲尼之齐，见景公而不见晏子。子贡曰：“见君不见其从政者，可乎？(p.500)仲尼曰：“吾闻晏子事三君而顺焉，吾疑其为人。”晏子闻之，曰：“婴则齐之世民也，不维其行，不识其过，不能自立也。婴闻之，有幸见爱，无幸见恶，诽谤为类，声响相应，见行而从之者也。婴闻之，以一心事三君者，所以顺焉；以三心事一君者，不顺焉。今未见婴之行，而非其顺也。婴闻之，君子独立不惭于影，独寝不惭于魂。孔子拔树削迹，不自以为辱；穷陈蔡，不自以为约；非人不得其故，是犹泽人之非斤斧，山人之非网罟也。出之其口，不知其困也。始吾望儒而贵之，今吾望儒而疑之。”仲尼闻之，曰：“语有之：言发于尔，不可止于远也；行存于身，不可掩于众也。吾窃议晏子而不中夫人之过，吾罪几矣！丘闻君子过人以为友，不及人以为师。今丘失言于夫子，讥之，是吾师也。”因宰我而谢焉，然仲尼见之。(p.501)

                §景公出田顾问晏子若人之众有孔子乎第五
    景公出田，寒，故以为浑，犹顾而问晏子曰：“若人之众，则有孔子焉乎？”晏子对曰：“有孔子焉则无有？若舜焉则婴不识。”公曰：“孔子之不逮舜为间矣，曷为‘有孔子焉则无有？若舜焉则婴不识’！”晏子对曰：“是乃孔子之所以不逮舜。孔子行一节者也，处民之中，其过之识，况乎处君之中乎！舜者处民之中，则自齐乎士；处君子之中，则齐乎君子；上与圣人，则固圣人之林也。此乃孔子之所以不逮舜也。”(p.502)

                §仲尼相鲁景公患之晏子对以勿忧第六
    仲尼相鲁，景公患之，谓晏子曰：“邻国有圣人，敌国之忧也。今孔子相鲁若何？”(p.503)晏子对曰：“君其勿忧。彼鲁君，弱主也；孔子，圣相也。君不如阴重孔子，设以相齐，孔子强谏而不听，必骄鲁而有齐，君勿纳也。夫绝于鲁，无主于齐，孔子困矣。”居期年，孔子去鲁之齐，景公不纳，故困于陈蔡之间。(p.504)

                §景公问有臣有兄弟而强足恃乎晏子对不足恃第七
    景公问晏子曰：“有臣而强，足恃乎？”晏子对曰：“不足恃。”“有兄弟而强，足恃乎？”晏子对曰：“不足恃。”公忿然作色曰：“吾今有恃乎？”晏子对曰：“有臣而强，无甚如汤；有兄弟而强，无甚如桀。汤有弑其君，桀有亡其兄，岂以人为足恃哉，可以无亡也！”(p.505)

                §景公游牛山少乐请晏子一愿第八
    景公游于牛山，少乐，公曰：“请晏子一愿。”晏子对曰：“不，婴何愿？”公曰：“晏子一愿 。”对曰：“臣愿有君而见畏，有妻而见归，有子而可遗。”公曰：“善乎！晏子之愿；载一愿。”晏子对曰：“臣愿有君而明，有妻而材，家不贫，有良邻。有君而明，日顺婴之行，有妻而材，则使婴不忘；家不贫，则不愠朋友所识；有良邻，则日见君子：婴之愿也。”公曰：“善乎！晏子之愿也。”晏子对曰：“臣愿有君而可辅，有妻而可去，有子而可怒。”公曰：“善乎！晏子之愿也。”(p.506)

                §景公为大钟晏子与仲尼柏常骞知将毁第九
    景公为大钟，将悬之。晏子、仲尼、柏常骞三人朝，俱曰：“钟将毁。”冲之，果毁。公召三子者而问之。晏子对曰：“钟大，不祀先君而以燕，非礼，是以曰钟将毁。”仲尼曰：“钟大而悬下，冲之其气下回而上薄，是以曰钟将毁。柏常骞曰：“今庚申，雷日也，音莫胜于雷，是以曰钟将毁也。”(p.507)

                §田无宇非晏子有老妻晏子对以去老谓之乱第十
    田无宇见晏子独立于闺内，有妇人出于室者，发班白，衣缁布之衣而无里裘。田无宇讥之曰：“出于室为何者也？”晏子曰：“婴之家也。”无宇曰：“位为中卿，田七十万，何以老为妻？”对曰：“婴闻之，去老者，谓之乱，纳少者，谓之淫。且夫见色而忘义，处富贵而失伦，谓之逆道。婴可以有淫乱之行，不顾于伦，逆古之道乎？”(p.508)

                §工女欲入身于晏子晏子辞不受第十一
    有工女托于晏子之家焉者，曰：“婢妾，东郭之野人也。愿得入身，比数于下陈焉。”晏子曰：“乃今日而後自知吾不肖也！古之为政者，士农工商异居，(p.509)男女有别而不通，故士无邪行，女无淫事。今仆托国主民，而女欲奔仆，仆必色见而行无廉也。”遂不见。

                §景公欲诛羽人晏子以为法不宜杀第十二
    景公盖姣，有羽人视景公僭者。公谓左右曰：“问之，何视寡人之僭也？”
(p.510)羽人对曰：“言亦死，而不言亦死，窃姣公也。”公曰：“合色寡人也？杀之！”晏子不时而入，见曰：“盖闻君有所怒羽人。”公曰：“然。色寡人，故将杀之。”晏子对曰：“婴闻拒欲不道，恶爱不祥，虽使色君，于法不宜杀也。”公曰：“恶然乎！若使沐浴，寡人将使抱背。”(p.511)

                §景公谓晏子东海之中有水而赤晏子详对第十三
    景公谓晏子曰：“东海之中，有水而赤，其中有枣，华而不实，何也？”晏子对曰：“昔者秦缪公乘龙舟而理天下，以黄布裹蒸枣，至东海而捐布，破黄布，故水赤；蒸枣，故华而不实。”公曰：“吾详问子何为？”对曰：“婴闻之，详问者，亦详对之也。”(p.512)

                §景公问天下有极大极细晏子对第十四
    景公问晏子曰：“天下有极大乎？”晏子对曰：“有。足游浮云，背凌苍天，尾偃天间，跃啄北海，颈尾咳于天地乎！然而¤¤不知六翮之所在。”公曰：“天下有极细乎？”晏子对曰：“有。东海有虫，巢于蚊睫，再乳再飞，而蚊不为惊。臣婴不知其名，而东海渔者命曰焦冥。”(p.514)

                §庄公图莒国人扰绐以晏子在乃止第十五
    庄公阖门而图莒，国人以为有乱也，皆操长兵而立于闾。公召睢休相而问曰：“寡人阖门而图莒，国人以为有乱，皆标长兵而立于衢闾，奈何？”休相对曰：“诚无乱而国以为有，则仁人不存。请令于国，言晏子之在也。”公曰：“诺。”以令于国：“孰谓国有乱者，晏子在焉。”然後皆散兵而归。君子曰：“夫行不可不务也。晏子存而民心安，此非一日之所为也,所以见于前信于後者。是以晏子立人臣之位，而安万民之心。”(p.516)

                §晏子死景公驰往哭哀毕而去第十六
    景公游于甾，闻晏子死，公乘侈舆服繁驵驱之。而因为迟，下车而趋；知不若车之速，则又乘。比至于国者，四下而趋，行哭而往，伏尸而号，曰：“子大夫日夜责寡人，不遗尺寸，寡人犹且淫¤而不收，怨罪重积于百姓。今天降祸于齐，不加于寡人，而加于夫子，齐国之社稷危矣，百姓将谁告夫！”(p.517)

                §晏子死景公哭之称莫复陈告吾过第十七
    晏子死，景公操玉加于晏子而哭之，涕沾襟。章子谏曰：“非礼也。”公曰：“安用礼乎？昔者吾与夫子游于公邑之上，一日而三不听寡人，今其孰能然乎！吾失夫子则亡，何礼之有？”免而哭，哀尽而去。(p.519)

                §晏子没左右谀弦章谏景公赐之鱼第十八
    晏子没十有七年，景公饮诸大夫酒。公射，出质，堂上唱善，若出一口。公作色太息，播弓矢。弦章入，公曰：“章！自晏子没後，不复闻不善之事。”弦章对曰：“君好之，则臣服之；君嗜之，则臣食之。尺蠖食黄则黄，食苍则苍是也。”公曰：“善。吾不食谄人以言也。”以鱼五十乘赐弦章。章归，鱼车塞途，抚其御之手，曰：“昔者晏子辞党以正君，故过失不掩之。今诸臣谀以干利，吾若受鱼，是反晏子之义，而顺谄谀之欲。”固辞鱼不受。君子曰：“弦章之廉，晏子之遗行也。”(p.520)
                              （完）


            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
