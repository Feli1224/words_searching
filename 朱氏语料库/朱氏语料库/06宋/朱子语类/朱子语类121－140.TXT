
    ●卷一百二十一・朱子十八
    ◎训门人九（总训门人而无名氏者为此卷。）
    朋友乍见先生者，先生每曰：“若要来此，先看熹所解书也。”〔过〕
    世昌问：“先生教人，有何宗旨？”曰：“某无宗旨，寻常只是教学者随分读书。”〔文蔚〕
    读书须是成诵，方精熟。今所以记不得，说不去，心下若存若亡，皆是不精不熟之患。若晓得义理，又皆记得，固是好。若晓文义不得，只背得，少间不知不觉，自然相触发，晓得这义理。盖这一段文义横在心下，自是放不得，必晓而後已。若晓不得，又记不得，更不消读书矣！崆说：“读书须是成诵。”今人所以不如古人处，只争这些子。古人记得，故晓得；今人卤莽，记不得，故晓不得。紧要处、慢处，皆须成诵，自然晓得也。今学者若已晓得大义，但有一两处阻碍说不去，某这里略些数句发动，自然晓得。今诸公尽不曾晓得，纵某多言何益！无他，只要熟看熟读而已，别无方法也。〔卓〕亻崖浴
    一学者患记文字不起。先生曰：“只是不熟，不曾玩味入心，但守得册子上言语，所以见册子时记得，才放下便忘了。若使自家实得他那意思，如何会忘！譬如人将一块生姜来，须知道是辣。若将一块砂糖来，便不信是辣。”〔端蒙〕
    谓一士友日向尝收书，云“读书不用精熟”；又云“不要思惟”。“读书正要精熟，而言不用精熟；学问正要思惟，而言不可思惟，只为此两句在胸中做病谤。正如人食冷物留於脾胃之间，十数年为害。所以与吾友相别十年只如此者，病谤不除也。”〔盖卿〕
    尝见老苏说他读书：“孟子论语韩子及其他圣人之文，兀然端坐，终日以读者七八年。方其始也，入其中而惶然，博观於其外而骇然以惊。及其久也，读之益精，而其胸中豁然以明，若人之言固当然者，犹未敢自出其言也。时既久，胸中之言日益多，不能自制；试出而书之，已而再三读之，浑浑乎觉其来之易矣！”又韩退之答李翊、柳子厚答韦中立书，言读书用功之法，亦可见。某尝叹息，以为此数人者，但求文字言语声响之工，用了许多功夫，费了许多精力，甚可惜也！今欲理会这个道理，是天下第一至大至难之事，乃不曾用得旬月功夫熟读得一卷书，只是泛然发问，临时凑合，元不曾记得本文，及至问著，元不曾记得一段首尾，其能言者，不过敷演己说，与圣人言语初不相干，是济甚事！今请归家正襟危坐，取大学论语中庸孟子，逐句逐字分晓精切，求圣贤之意，切己体察，著己践履，虚心体究。如是两三年，然後方去寻师证其是非，方有可商量，有可议论，方是“就有道而正焉”者。入道之门，是将自家身己入那道理中去，渐渐相亲，久之与己为一。而今人道理在这里，自家身在外面，全不曾相干涉！
    因言及释氏，而曰：“释子之心却有用处。若是好丛林，得一好长老，他直是朝夕汲汲不舍，所以无有不得之理。今公等学道，此心安得似他！是此心元不曾有所用，逐日流荡放逐，如无家之人。思量一件道理不透，便苋ド。掉放一壁，不能管得，三日五日不知拈起，每日只是悠悠度日，说闲话逐物而已。敢说公等无一日心在此上！莫说一日，一时也无；莫说一时，顷刻也无。悠悠漾漾，似做不做，从生至死，忽然无得而已。今朋友有谨饬不妄作者，亦是他资禀自如此。然其心亦无所用，只是闲慢过日。”或云：“须是汲汲。”曰：“公只会说汲汲，元不曾汲汲。若是汲汲用功底人，自别。他那得工夫说闲话？精专恳切，无一时一息不在里许。思量一件道理，直是思量得彻底透熟，无一毫不尽！今公等思量这一件道理，思量到半间不界，便掉了，少间又看那一件；那件看不得，又掉了，又看那一件。如此没世不济事。若真个看得这一件道理透，入得这个门路，以之推他道理，也只一般。只是公等不曾通得这个门路，每日只是在门外走，所以都无入头处，都不济事。”又曰：“若是大处入不得，便从小处入；东边入不得，便从西边入。及至入得了，触处皆是此理。今公等千头万绪，不曾理会得一个透彻；所以东解西模，便无一个入头处。”又曰：“学道做工夫，须是奋厉警发，怅然如有所失，不寻得则不休。如自家有一大光明宝藏，被人偷将去，此心还肯放舍否？定是去追捕寻捉得了，方休。做工夫亦须如此。”〔亻选
    诸公来听说话，某所说亦不出圣贤之言。然徒听之，亦不济事，须是便去下工夫，始得。近觉得学者所以不成头项者，只缘圣贤说得多了，既欲为此，又欲为彼。如夜来说“敬以直内，义以方外”。若实下工夫，见得真个是敬立则内直，义形而外方，这终身可以受用。今人却似见得这两句好，又见说“克己复礼”也好，又见说“出门如见大宾”也好。空多了，少间却不把捉得一项周全。〔贺孙〕
    “今学者看文字，不必自立说，只记得前贤与诸家说，便得。而今看自家如何说，终是不如前贤。须尽记得诸家说，方有个衬簟处，这义理根脚方牢，这心也有杀泊处。心路只在这上走，久久自然晓得透熟。今公辈看文字，大概都有个生之病，所以说得来不透彻。只是去巴揽包笼他，元无实见处。某旧时看文字极难，诸家说尽用记。且如毛诗，那时未似如今说得如此条畅。古今诸家说，盖用记取，闲时将起思量：这一家说得那字是，那字不是；那一家说得那字不是，那字是；那家说得全是，那家说得全非；所以是者是如何，所以非者是如何。只管思量，少间这正当道理，自然光明灿烂在心目间，如指诸掌。今公们只是扭扌戆屠坷此担都记得不熟，所以这道理收拾他不住，自家也使他不动，他也不服自家使。相聚得一朝半日，又散去了，只是不熟。这个道理，古时圣贤也如此说，今人也如此说，说得大概一般。然今人说终是不似，所争者只是熟与不熟耳。纵使说得十分全似，犹不似在，何况和那十分似底也不曾看得出？”敬子云：“而今每日只是优游和缓，分外看得几遍，分外读得几遍，意思便觉得不同。”曰：“而今便未得优游和缓，须是苦心竭力下工夫方得。那个优游和缓，须是做得八分九分成了，方使得优游和缓。而今便说优游和缓，只是泛泛而已矣。这个做工夫，须是放大火中锻炼，锻教他通红，溶成汁，泻成铤，方得。今只是略略火面上[A146]得透，全然生硬，不属自家使在，济得甚事！须是纵横舒卷皆由自家使得，方好搦成团，捺成匾，放得去，收得来，方可。某尝思，今之学者所以多不得力、不济事者，只是不熟。平生也费许多功夫看文字，下梢头都不得力者，正缘不熟耳。只缘一个不熟，少间无一件事理会得精。吕居仁记老苏说平生因闻‘升里转，斗里量’之语，遂悟作文章妙处。这个须是烂泥酱熟，纵横妙用皆由自家，方济得事也。”〔亻选
    某煞有话要与诸公说，只是觉次序未到。而今只是面前小小文义尚如此理会不透，如何说得到其他事！这个事，须是四方上下、小大本末，一齐贯穿在这里，一齐理会过。其操存践履处，固是紧要，不可间断。至於道理之大原，固要理会；纤悉委曲处，也要理会；制度文为处，也要理会；古今治乱处，也要理会；精粗大小，无不当理会。四边一齐合起，功夫无些罅漏。东边见不得，西边须见得；这下见不得，那下须见得；既见得一处，则其他处亦可类推。而今只从一处去攻击他，又不曾著力，济得甚事！如坐定一个地头，而他支脚，也须分布摆阵。如大军冢杀相似，大军在此坐以镇之，游军依旧去别处邀截，须如此作工夫方得。而今都只是悠悠，碍定这一路，略略拂过，今日走来挨一挨，又退去；明日亦是如此。都不曾抓著那痒处，何况更望掐著痛处！所以五年十年只是恁地，全不见长进。这个须是勇猛奋厉，直前不顾去做，四方上下一齐著到，方有个入头。孔子曰：“仁远乎哉？我欲仁，斯仁至矣。”这个全要人自去做。孟子所谓奕秋，只是争这些子，一个进前要做，一个不把当事。某八九岁时读孟子到此，未尝不慨然奋发，以为为学须如此做工夫！当初便有这个意思如此，只是未知得那棋是如何著，是如何做工夫。自後更不肯休，一向要去做工夫。今学者不见有奋发底意思，只是如此悠悠地过；今日见他是如此，明日见他亦是如此。
    因建阳士人来请问，先生曰：“公们如此做工夫，大故费日子。觉得今年只似去年，前日只是今日，都无昌大发越底意思。这物事须教看得精透後，一日千里始得。而今都只泛泛在那皮毛上理会，都不曾抓著那痒处，济得甚事！做工夫一似穿井相似：穿到水处，自然流出来不住；而今都乾燥，只是心不在，不曾著心。如何说道出去一日，便不曾做得工夫？某常说，正是出去路上好做工夫。且如出十里外，既无家事炒，又无应接人客，正好提撕思量道理。所以学贵‘时习’，到‘时习’，自然‘说’也。如今不敢说‘时习’，须看得见那物事方能‘时习’。如今都看不见，只是不曾入心，所以在窗下看，才起去便都忘了。须是心心念念在上，便记不得细注字，也须时时提起经正文在心，也争事。而今都只在那皮毛上理会，尽不曾抓著痒处。若看得那物事熟时，少间自转动不得。自家脚才动，自然踏著那物事行。”又云：“须是得这道理入心不忘了，然後时时以义理浇灌之。而今这种子只在地面上，不曾入地里去，都不曾与土气相接著。”
    学者悠悠是大病。今觉诸公都是进寸退尺，每日理会些小文义，都轻轻地拂过，不曾动得皮毛上。这个道理规模大，体面阔，须是四面去包括，方无走处。今只从一面去，又不曾著力，如何可得！且如曾点漆雕开两处，漆雕开事言语少，难理会；曾点底，须子细看他是乐个甚底？是如何地乐？不只是圣人说这个事可乐，便信著。他原是自见得个可乐底，依人口说不得。又曰：“而今持守，便打叠教净洁；看文字，须著意思索；应接事物，都要是当。四面去讨他，自有一面通处。”又曰：“如见陈冢杀，擂著鼓，只是向前去，有死无二，莫更回头始得！”〔胡泳〕
    或言：“在家羁羁，但不敢忘书册，亦觉未免间断。”曰：“只是无志。若说家事，又如何汨没得自家？如今有稍高底人，也须会摆脱得过，山间坐一年半岁，是做得多少工夫！只恁地，也立得个根脚。若时往应事，亦无害，较之一向在事务里羁，是争那里去！鲍今三五年不相见，又只恁地悠悠，人生有几个三五年耶！”〔贺孙〕
    或有来省先生者。曰：“别後读何书？”曰：“虽不敢废学，然家间事亦多，难得全功。”曰：“觉得公今未有个地头在，光阴可惜！不知不觉，便是三五年。如今又去赴官，官所事尤多，益难得馀力。人生能得几个三五年？须是自强。若寻得个僻静寺院，做一两年工夫，须寻得个地头，可以自上做将去。若似此悠悠，如何得进！”〔广〕
    某见今之学者皆似个无所作为，无图底人相似。人之为学，当如救火追亡，犹恐不及。如自家有个光明宝藏被人夺去，寻求赶捉，必要取得始得。今学者只是悠悠地无所用心，所以两年、三年、五年、七年相别，及再相见，只是如此。〔亻选
    谓诸生曰：“公皆如此悠悠，终不济事。今朋友著力理会文字，一日有一日工夫，然尚恐其理会得零碎，不见得周匝。若如诸公悠悠，是要如何？光阴易过，一日减一日，一岁无一岁，只见老大。忽然死著，思量来这是甚则剧，恁地悠悠过了！”〔贺孙〕
    某平日於诸友看文字，相待甚宽，且只令自看。前日因病，觉得无多时月，於是大惧！若诸友都只恁悠悠，终於无益。只要得大家尽心，看得这道理教分明透彻。所谓道理，也只是将圣贤言语体认本意。得其本意，则所言者便只此道理，一一理会令十分透彻，无些罅缝蔽塞，方始住。每思以前诸先生尽心尽力，理会许多道理，当时亦各各亲近师承，今看来各人自是一说。本来诸先生之意，初不体认得，只各人挑载得些去，自做一家说话，本不曾得诸先生之心。某今惟要诸公看得道理分明透彻，无些小蔽塞。某之心即诸公之心，诸公之心即某之心，都只是这个心。如何有人说到这地头？又如何有人说不得这地头？这是因甚恁地？这须是自家大段欠处。〔贺孙〕
    先生痛言诸生工夫悠悠，云：“今人做一件事，没紧要底事，也著心去做，方始会成，如何悠悠会做得事！且如好写字底人，念念在此，则所见之物，无非是写字底道理。又如贾岛学作诗，只思‘推敲’两字，在驴上坐，把手作推敲势。大尹出，有许多车马人从，渠更不见，不觉犯了节。只此‘推敲’二字，计甚利害？他直得恁地用力，所以後来做得诗来极是精高。今吾人学问，是大小大事！却全悠悠若存若亡，更不著紧用力，反不如他人做没要紧底事，可谓倒置，诸公切宜勉之！”〔时举〕
    诸友只有个学之意，都散漫，不恁地勇猛，恐度了日子。须著火急痛切意思，严了期限，趱了工夫，办几个月日气力去攻破一过，便就里面旋旋涵养。如攻寨，须出万死一生之计，攻破了关限，始得。而今都打寨未破，只循寨外走。道理都咬不断，何时得透！〔淳〕
    谓诸生曰：“公说欲迁善改过而不能，只是公不自去做工夫。若恁地安安排排，只是做不成。如人要赴水火，这心才发，便入里面去。若说道在这里安排，便只不成。看公来此，逐日只是相对，默坐无言，恁地慢滕滕，如何做事？”数日後，复云：“坐中诸公有会做工夫底，有病痛底，某一一都看见，逐一救正他。惟公恁地循循默默，都理会公心下不得，这是幽冥暗弱，这是大病。若是刚勇底人，见得善别，还他做得透；做不是处，也显然在人耳目，人皆见之。前日公说‘风雷益’，看公也无些子风意思，也无些子雷意思。”〔贺孙〕
    “某於相法，却爱苦硬清癯底人，然须是做得那苦硬底事。若只要苦硬，亦不知为学，何贵之有！而今朋友远处来者，或有意於为学。眼前朋友大率只是据见定了，更不求进步。而今莫说更做甚工夫，只真个看得百十字精细底，也不见有”。或曰：“今之朋友，大率多为作时文妨了工夫。”曰：“也不曾见做得好底时文，只是剽窃乱道之文而已。若要真个做时文底，也须深资广取以自辅益，以之为时文，莫更好。只是读得那乱道底时文，求合那乱道底试官，为苟简灭裂底工夫。他亦不曾子细读那好底时文，和时文也有时不子细读得。某记少年应举时，尝下视那试官，说：‘他如何晓得我底意思！’今人尽要去求合试官，越做得那物事低了。尝见已前相识间做赋者，甚么样读书！无书不读。而今只念那乱道底赋，有甚见识？若见识稍高，读书稍多，议论高人，岂不更做得好文字出？他见得底只是如此，遂互相仿亻效，专为苟简灭裂底工夫！”叹息者久之。〔亻选
    看来如今学者之病，多是个好名。且如读书，却不去子细考究义理，教极分明。只是才看过便了，只道自家已看得甚么文字了，都不思量於身上济得甚事。这个只是做名声，其实又做得甚么名声？下梢只得人说他已看得甚文字了。这个非独卓丈如此，看来都如此。若恁地，也是枉了一生！〔贺孙〕
    今学者大抵不曾子细玩味得圣贤言意，却要悬空妄立议论。一似吃物事相似，肚里其实未曾饱，却以手鼓腹，向人说：“我已饱了。”只此乃是未饱，若真个饱者，却未必说也。人人好做甚铭，做甚赞，於己分上其实何益？既不曾实讲得书，玩味得圣贤言意，则今日所说者是这个话，明日又只是这个话，岂得有新见邪？切宜戒之！〔时举〕
    今朋友之不进者，皆有“彼善於此为足矣”之心，而无求为圣贤之志；故皆有自恕之心，而不能痛去其病。故其病常随在，依旧逐事物流转，将求其彼善於此亦不可得矣。〔大雅〕
    昌父言：“学者工夫多间断。”曰：“圣贤教人，只是要救一个间断。”〔文蔚〕
    因说学者工夫间断，谓“古山和尚自言：‘吃古山饭，阿古山矢，只是看得一头白水牯。’今之学者却不如他。”〔文蔚〕
    有一等朋友，始初甚锐意，渐渐疏散，终至於忘了。如此，是当初不立界分做去。〔士毅〕
    今来朋友相聚，都未见得大底道理。还且谩恁地逐段看，还要直截尽理会许多道理，教身上没些子亏欠。若只恁地逐段看，不理会大底道理，依前不济事。这大底道理，如旷阔底基址，须是开垦得这个些，方始架造安排，有顿放处。见得大底道理，方有立脚安顿处。若不见得大底道理，如人无个居著，趁得百十钱归来，也无顿放处；况得明珠至宝，安顿在那里？自家一身都是许多道理。人人有许多道理，盖自天降衷，万里皆具，仁义礼智，君臣父子兄弟朋友夫妇，自家一身都担在这里。须是理会了，体认教一一周足，略欠缺些子不得。须要缓心，直要理会教尽。须是大作规模，阔开其基，广阔其地，少间到逐处，即看逐处都有顿放处。日用之间，只在这许多道理里面转，吃饭也在上面，上床也在上面，下床也在上面，脱衣服也在上面，更无些子空阙处。尧舜禹汤也只是这道理。如人刺绣花草，不要看他绣得好，须看他下针处；如人写字好，不要看他写得好，只看他把笔处。〔贺孙〕
    先生问：“诸公莫更有甚商量？”坐中有云：“此中诸公学问皆溺於高远无根，近来方得生生发明，未遽有问。将来有所疑，却写去问。”先生曰：“却是‘以待来年然後已’说话，此只是不曾切己立志。若果切己立志，睡也不著，起来理会；所以‘发愤忘食’，‘终日不食，终夜不寝’去理会。今人有两般见识：一般只是谈虚说妙，全不切己，把做一场说话了；又有一般人说此事难理会，只恁地做人自得，让与他们自理会。如人交易，情愿批退帐，待别人典买。今人情愿批退学问底多。”〔谦〕
    诸公数日看文字，但就文字上理会，不曾切己。凡看文字，非是要理会文字，正要理会自家性分上事。学者须要主一，主一当要心存在这里，方可做工夫。如人须寻个屋子住，至於为农工商贾，方惟其所之。主者无个屋子，如小人趁得百钱，亦无归宿。孟子说“求其放心”，已是两截。如常知得心在这里，则心自不放。又云：“无事时须要知得此心；不知此心，却似睡困，都不济事。今看文字，又理会理义不出，亦只缘主一工夫欠阙。”〔植〕（时举同。）
    先生一日谓诸生曰：“某患学者读书不求经旨，谈说空妙，故欲令先通晓文义，就文求意；下梢头往往又只守定册子上言语，却看得不切己。须是将切己看，玩味入心，力去行之，方有所益。”〔端蒙〕
    学者说文字或支离泛滥，先生曰：“看教切己。”〔文蔚〕
    学者讲学，多是不疑其所当疑，而疑其所不当疑。不疑其所当疑，故眼前合理会处多蹉过；疑其所不当疑，故枉费了工夫。金溪之徒不事讲学，只将个心来作弄，胡撞乱撞。此间所以令学者入细观书做工夫者，正欲其熟考圣贤言语，求个的确所在。今却考索得如此支离，反不济事。如某向来作或问，盖欲学者识取正意。观此书者，当於其中见得此是当辨，此不足辨，删其不足辨者，令正意愈明白可也。若更去外面生出许多议论，则正意反不明矣。今非特不见经文正意，只诸家之说，亦看他正意未著。又曰：“中庸言‘慎思’，何故不言深思？又不言勤思？盖不可枉费心去思之，须是思其所当思者，故曰‘慎思’也。”〔必大〕
    或问：“向蒙见教，读书须要涵泳，须要挟洽。因看孟子千言万语，只是论心。七篇之书如此看，是涵泳工夫否？”曰：“某为见此中人读书大段卤莽，所以说读书须当涵泳，只要子细看玩寻绎，令胸中有所得尔。如吾友所说，又衬贴一件意思，硬要差排，看书岂是如此？”或曰：“先生涵泳之说，乃杜元凯‘优而游之’之意。”曰：“固是如此，亦不用如此解说。所谓‘涵泳’者，只是子细读书之异名。与人说话便是难。某只是说一个‘涵泳’，一人硬来安排，一人硬来解说。此是随语生解，支离延蔓，闲说闲讲，少间展转只是添得多，说得远，却要做甚？若是如此读书，如此听人说话，全不是自做工夫，全无巴鼻。可知是使人说学是空谈。此中人所问，大率如此，好理会处不理会，不当理会处却支离去说，说得全无意思。”〔盖〕
    或问“居处恭，执事敬，与人忠”，云：“须是从里面做出来，方得他外面如此。”曰：“公读书便是多有此病。这里面又那得个里面做出来底说话来？只是居处时便用恭，执事便用敬，与人时便用忠，‘虽之夷狄，不可弃也’。不过只是如此说。大凡看书，须只就他本文看教直截，切忌如此支离蔓衍，拖脚拖尾，不济得事。圣贤说话，那一句不直截？如利刃削成相似。虽以孔子之语，浑然温厚，然他那句语更是斩截。若如公说一句，更用数十字去包他，则圣贤何不逐句上更添几字，教他分晓？只看濂溪二程横渠们说话，无不斩截有力，语句自是恁地重。无他，所以看得如此宽缓无力者，只是心念不整肃，所以如此。缘心念不整肃，所以意思宽缓，都凑泊他那意思不著，说从别处去。须是整肃心念，看教他意思严紧，说出来有力，四方八面截然有界限，始得。如今说得如此支蔓，都不成个物事，其病只在心念不整肃上。”〔亻选
    读书之法，只要落窠槽。今公们读书，尽不曾落得那窠槽，只是走向外去思量，所以都说差去。如初间大水イ漫，少间水既退，尽落低洼处，方是入窠槽。今尽是泛泛说从别处去。某常以为书不难读，只要人紧贴就圣人言语上平心看他，文义自见。今都是硬差排，思其所不当思，疑其所不当疑，辨其所不当辨，尽是枉了，济得甚事！〔亻选
    某尝说，文字不难看，只是读者心自┢榱耍看不出。若大著意思反复熟看，那正当道理自涌出来。不要将那小意智私见识去间乱他，如此无缘看得出。如千军万马，从这一条大路去，行伍纪律，自是不乱。若拨数千人从一小路去，空搅乱了正当底行阵，无益於事。又曰：“看书且要依文看得大概意思了，却去考究细碎处。如今未曾看得正当底道理出，便落草了，堕在一隅一角上，心都不活动。这个是转水车相似，只拨转机关子，他自是转，连那上面磨子筛箩一齐都转，自不费力。而今一齐说得枯燥，无些子滋味，便更看二十年，也只不济事。须教他心里活动转得，莫著在那角落头处。而今诸公看文字，如一个船阁在浅水上，转动未得，无那活水泛将去，更将外面事物搭载放上面，越见动不得。都是枉用了心力，枉费日子。天下道理更有几多，若只如此看，几时了得！某而今一自与诸公们说不辨，只觉得都无意思。所愿诸公宽著意思，且看正当道理，教他活动有长进处，方有所益。如一条死蛇，弄教他活。而今只是弄得一条死蛇，不济事。”〔亻选
    学者须要无事时去做得工夫，然後可来此剖决是非。今才一不在此，便弃了这个。至此，又却临时逐旋寻得一两句言语来问，则又何益！〔寿昌〕
    或曰：“某寻常所学，多於优游浃洽中得之。”曰：“若遽然便以为有所见，亦未是。大抵於‘博学、审问、慎思、明辨’，且未可说‘笃行’，只这里便是浃洽处。孔子所以‘好古敏以求之’，其用力如此。”〔谟〕
    人合是疑了问，公今却是拣难处来问，教人如何描摸？若说得，公又如何便晓得？若升高必自下。今人要入室奥，须先入门入庭，见路头熟，次第入中间来。如何自阶里一造要做後门出！伊川云：“学者须先就近处。”〔贺孙〕
    而今人听人说话未尽，便要争说。亦须待他人说教尽了。他人有说不出处，便须反覆问，教说得尽了，这里方有处置在。〔贺孙〕
    或人请诸经之疑，先生既答之，复曰：“今虽尽与公说，公尽晓得，不於自家心地上做工夫，亦不济事。”〔道夫〕
    诸公所以读书无长进，缘不会疑。某虽看至没紧要底物事，亦须致疑。才疑，便须理会得彻头。〔亻选
    或谓：“问难，只是作话头，不必如此。”曰：“不然。到无疑处不必问，疑则不可不问。今如此云云，不是恶他人问，便是自家读书未尝有疑。”〔可学〕
    读语录玩了，却不如乍见者勇於得，此是病。〔方〕
    诸生请问不切。曰：“群居最有益，而今朋友乃不能相与讲贯，各有疑忌自私之意。不知道学问是要理会个甚么？若是切己做工夫底，或有所疑，便当质之朋友，同其商量。须有一人识得破者，已是讲得七八分，却到某面前商量，便易为力。今既各自东西，不相讲贯，如何得会长进！欲为学问，须要打透这些子，放令开阔，识得个‘以能问於不能，以多问於寡’底意思，方是切於为己。”〔时举〕
    或问太极。曰：“看如今人与太极多少远近？”或人自说所读书。曰：“徒然说得一片，恁地多不济事。如今且要虚心，心若不虚，虽然恁地问，待别人恁地说自不入。他听之如不闻，只是他自有个物事横在心下。如颜子，人道他‘得一善则拳拳服膺而不失’，他不曾自知道‘得一善拳拳服膺而不失’；他‘见不善未尝不知，知之未尝复行’，他不曾自知道‘见不善未尝不知，知之未尝复行’；他‘不迁怒，不贰饼’，他不曾自知道‘不迁怒，不贰饼’。他只见个道理当如此。易曰：‘君子以虚受人。’书曰：‘惟学逊志。’旧有某人来问事，略不虚心，一味气盈色满。当面与他说，他全不听得。”〔贺孙〕
    “天下之理，有长有短，有大有小，当各随其义理看。某看得学者有个病：於他人如此说处，又讨个义理，责其不如彼说；於其如彼说处，又责其不如此说。”因举所执扇反复为喻，曰：“此扇两边各有道理。今学者待他人说此边道理，便翻转那一边难之；及他说那一边，却又翻转这一边难之。”〔必大〕
    问：“气质之害，直是今人不觉。非特读书就他气质上说，只如每日听先生说话，也各以其所偏为主。如十句有一句合他意，便硬执定这一句。”曰：“是如此。且如仲山甫一诗，苏子由专叹美‘既明且哲，以保其身’二句，伯恭偏喜‘柔嘉维则’一句。某问何不将那‘柔亦不茹，刚亦不吐’以下四句做好？某意里又爱这四句。”问：“这四句如何？”曰：“也自刚了。”问：“刚底终是占得分数多？”曰：“也不得，只是比柔又较争。”〔胡泳〕
    质敏不学，乃大不敏。有圣人之资必好学，必下问。若就自家杜撰，更不学，更不问，便已是凡下了。圣人之所以为圣，也只是好学下问。舜自耕稼陶渔以至於帝，无非取诸人以为善。孔子说，礼，“吾闻诸老聃”；这也是学於老聃，方知得这一事。〔贺孙〕
    先生因学者少宽舒意，曰：“公读书恁地缜密，固是好。但恁地逼截成一团，此气象最不好，这是偏处。如一项人恁地不子细，固是不成道理；若一向蹙密，下梢却展拓不去。明道一见谢显道，曰：‘此秀才展拓得开，下梢可望。’”又曰：“於词气间亦见得人气象。如明道语言固无甚激昂，看来便见宽舒意思。龟山，人只道恁地宽，看来不是宽，只是不解理会得，不能理会得。范纯夫语解比诸公说理最平浅，但自有宽舒气象，亻尽好。”〔贺孙〕
    因人之昏弱而箴之曰：“人做事，全靠这些子精神。”〔节〕
    有言贫困不得专意问学者。曰：“不干事。世间岂有无事底人？但十二时看那个时闲，一时闲便做一时工夫，一刻闲便做一刻工夫。积累久，自然别。”或又以离远师席，不见解注为说。曰：“且如某之读书，那曾得师友专守在里？初又曷尝有许多文字？也只自著力耳。”或曰：“先生高明，某何敢望？”曰：“如此则全未知自责。‘尧舜与人同耳’，曷尝有异！某尝谓，此皆是自恕之语，最为病痛！”〔道夫〕
    或言气禀昏弱，难於为学。曰：“谁道是公昏弱？但反而思之，便强便明，这气色打一转。日日做工夫，日日有长进。”〔子蒙〕
    或问：“某欲克己而患未能。”曰：“此更无商量。人患不知耳，既已知之，便合下手做，更有甚商量？‘为仁由己，而由人乎哉’！”〔雉〕
    或言：“今且看先生动容周旋以自检。先生所著文义，却自归去理会。”曰：“文义只是目下所行底，如何将文义别做一边看？若不去理会文义，终日只管相守闲坐，如何有这道理？文义乃是躬行之门路，躬行即是文义之事实。”〔贺孙〕
    或问：“人固欲事事物物理会，然精力有限，不解一一都理会得。”曰：“固有做不尽底。但立一个纲程，不可先自放倒。也须静著心，实著意，沉潜反覆，终久自晓得去。”〔祖道〕
    或说“居敬、穷理”。曰：“都不须如此说。如何说又怕居敬不得？穷理有穷不去处？岂有此意！只是自家元不曾居敬，元不曾穷理，所以说得如此。若真个去穷底，岂有穷不得之理？若心坚，便是石也穿，岂有道理了穷不得之理？而今说又怕有穷不得处，又怕如何，又计较如何，都是枉了。只恁勇猛坚决向前去做，无有不得之理，不当如此迟疑。如人欲出路：若有马，便骑马去；有车，便乘车去；无车，便徒步去。只是从头行将去，岂有不到之理！”〔亻选踌饴荚疲骸拔剩骸理有未穷，且只持敬否？’曰：‘不消恁地说。持敬便只管持将去，穷理便只管穷将去。如说前面万一持不得，穷不得处，又去别生计较，这个都是枉了思量。然亦只是不曾真个持敬、穷理，若是真个曾持敬、穷理，岂有此说！譬如出路：要乘轿，便乘轿；要乘马，便乘马；要行，便行。都不消思量前面去不得时，又著如何，但当勇猛坚决向前。那里要似公说居敬不得处又著如何；穷理不得处又著如何。古人所谓心坚石穿，盖未尝有做不得底事。如公几年读书不长进时，皆缘公恁地，所以搭滞了。’又曰：‘圣人之言，本自直截。若里面有屈曲处，圣人亦必说在上面。若上面无底，又何必思量从那屈曲处去？都是枉了工夫。’”
    或问：“格物一项稍支离。”曰：“公依旧是个计较利害底心下在这里。公且试将所说行将去，看何如。若只管在这里拟议，如何见得？如做得个船，且安排桨楫，解了绳，放了索，打将去看，却自见涯岸。若不放船去，只管在这里思量，怕有风涛，又怕有甚险，如何得到岸？公今恰似个船全未曾放离岸，只管计较利害，圣贤之说那尚恁地？‘子路有闻，未之能行，唯恐有闻’。如今说了千千万万，却不曾去下得分寸工夫。”又曰：“圣人常说：‘有杀身以成仁。’今看公那边人，教他‘杀身以成仁’，道他肯不肯？决定是不肯。才说著，他也道是怪在。”又曰：“‘吾未见刚者。’圣人只是要讨这般人，须是有这般资质，方可将来磨治。诗云：‘追琢其章，金玉其相。’须是有金玉之质，方始琢磨得出。若是泥土之质，假饶你如何去装饰，只是个不好物事，自是你根脚本领不好了。”又曰：“如读书，只是理会得，便做去。公却只管在这里说道如何理会。伊川云：‘人所最可畏者，便做。’”〔贺孙〕
    先生问学者曰：“公今在此坐，是主静？是穷理？”久之未对。曰：“便是公不曾做工夫。若不是主静，便是穷理，只有此二者。既不主静，又不穷理，便是心无所用，闲坐而已。如此做工夫，岂有长进之理？佛者曰：‘十二时中，除了著衣吃饭是别用心。’夫子亦云：‘造次必於是，颠沛必於是。’须是如此做工夫，方得。公等每日只是闲用心，问闲事、说闲话底时节多；问紧要事，究竟自己底事时节少。若是真个做工夫底人，他自是无闲工夫说闲话、问闲事。圣人言语有几多紧要大节目，都不曾理会。小者固不可不理会，然大者尤紧要。”〔亻选
    或问：“致知当主敬。”又问：“当如先生说次第观书。”曰：“此只是说话，须要下工夫方得。”〔盖卿〕
    诸公且自思量，自朝至暮，还曾有顷刻心从这躯壳里思量过否？〔亻选
    贤辈但知有营营逐物之心，不知有真心，故识虑皆昏。观书察理，皆草草不精；眼前易晓者，亦看不见；皆由此心杂而不一故也。所以前辈语初学者必以敬，曰：“未有致知而不在敬者。”今未知反求诸心，而胸中方且丛杂错乱，未知所守。持此杂乱之心以观书察理，故凡工夫皆从一偏一角做去，何缘会见得全理！某以为诸公莫若且收敛身心，尽扫杂虑，令其光明洞达，方能作得主宰，方能见理。不然，亦终岁而无成耳。〔大雅〕
    “诸公皆有志於学，然持敬工夫大段欠在。若不知此，何以为进学之本？程先生云：‘涵养须用敬，进学则在致知。’此最切要。”游和之问：“不知敬如何持？”曰：“只是要收敛身心，莫令走失而已。今人精神自不曾定，读书安得精专？凡看山看水，风吹草动，此心便自走失，何以为学？诸公切宜勉此！”〔南升〕
    先生语诸生曰：“人之为学，五常百行，岂能尽常常记得？人之性惟五常为大，五常之中仁尤为大，而人之所以为是仁者，又但当守‘敬’之一字。只是常求放心，昼夜相承，只管提撕，莫令废惰；则虽不能常常尽记众理，而义礼智信之用，自然随其事之当然而发见矣。子细思之，学者最是此一事为要，所以孔门只教人求仁也。”〔闳祖〕
    或曰：“每常处事，或思虑之发，觉得发之正者心常安，其不正者心常不安。然义理不足以胜私欲之心，少间安者却容忍，不安者却依旧被私欲牵将去。及至事过，又却悔，悔时依旧是本心发处否？”曰：“然。只那安、不安处，便是本心之德。孔子曰：‘志士仁人无求生以害仁，有杀身以成仁。’求生如何便害仁？杀身如何便成仁？只是个安与不安而已。”又曰：“不待接事时方流入於私欲，只那未接物时此心已自流了。须是未接物时也常剔抉此心教他分明，少间接事便不至於流。上蔡解‘为人谋而不忠’云：‘为人谋而忠，非特临事而谋；至於平居静虑，思所以处人者一有不尽，则非忠矣。’此虽於本文说得来大过，然却如此。今人未到为人谋时方不忠，只平居静虑闲思念时，便自怀一个利便於己，将不好处推与人之心矣。须是於此处常常照管得分明，方得。”〔亻选
    或问：“静时见得此心，及接物时又不见。”曰：“心如何见得？接物时只要求个是。应得是，便是心得其正；应得不是，便是心失其正，所以要穷理。且如人唱喏，须至诚还他喏。人问何处来，须据实说某处来。即此便是应物之心，如何更要见此心？浙间有一般学问，又是得江西之绪馀，只管教人合眼端坐，要见一个物事如日头相似，便谓之悟，此大可笑！夫子所以不大段说心，只说实事，便自无病。至孟子始说‘求放心’，然大概只要人不驰骛於外耳，其弊便有这般底出来，以此见圣人言语不可及。”〔学蒙〕
    或问：“觉得意思虚静时，应接事物少有不中节者。才是意思不虚静，少间应接事物便都错乱。”曰：“然。然公又只是守得那块然底虚静，虽是虚静，里面黑漫漫地；不曾守得那白底虚静，济得甚事！所谓虚静者，须是将那黑底打开成个白底，教他里面东西南北玲珑透彻，虚明显敞，如此，方唤做虚静。若只确守得个黑底虚静，何用也？”〔亻选
    有问：“程门教人说敬，却遗了恭。中庸说‘笃恭而天下平’，又不说敬。如何恭、敬不同？”曰：“昔有人曾以此问上蔡。上蔡云：‘不同：恭是平声，敬是侧声。’”举坐大笑。先生曰：“不是如此理会，随他所说处理会。如只比并作个问头，又何所益？”〔谦〕
    先生尝语在坐者云：“学者常常令道理在胸中流转。”〔过〕
    先生见学者解说之际，或似张大，即语之曰：“说道理，不要大惊小敝。”过。
    今之学者只有两般，不是玄空高妙，便是肤浅外驰。
    张洽因先生言近来学者多务高远，不自近处著工夫，因言：“近来学者诚有好高之弊。昔有问伊川：‘如何是道？’伊川曰：‘行处是。’又问明道‘如何是道？’明道令於君臣父子兄弟上求。诸先生之言，不曾有高远之说。”先生曰：“明道之说固如此。然君臣父子兄弟之间，各有个当然之理，此便是道。”
    因说今人学问，云：“学问只是一个道理。不知天下说出几多言语来，若内无所主，一随人脚跟转，是坏了多少人！吾人日夜要讲明此学，只谓要理明学至，不为邪说所害，方是见得道理分明。圣贤真可到，言话真不误人。今人被人引得七上八下，殊可笑。”〔谦〕
    或问左传疑义。曰：“公不求之於六经语孟之中，而用功於左传。且左传有甚么道理？纵有，能几何？所谓‘弃却甜桃树，缘山摘醋梨’！天之所赋於我者，如光明宝藏，不会收得；却上他人门教化一两钱，岂不哀哉！只看圣人所说，无不是这个大本。如云：‘天高地下，万物散殊，而礼制行矣；流而不息，合同而化，而乐兴焉。’不然，子思何故说个‘天命之谓性，率性之谓道，修道之谓教’？此三句是怎如此说？是乃天地万物之大本大根，万化皆从此出。人若能体察得，方见得圣贤所说道理，皆从自己胸襟流出，不假他求。某向尝见吕伯恭爱与学者说左传，某尝戒之曰：‘语孟六经许多道理不说，恰限说这个。纵那上有些零碎道理，济得甚事？’伯恭不信，後来又说到汉书。若使其在，不知今又说到甚处，想益卑矣，固宜为陆子静所笑也。子静底是高，只是下面空疏，无物事承当。伯恭底甚低，如何得似他？”又曰：“人须是於大原本上看得透，自然心胸开阔，见世间事皆琐琐不足道矣。”又曰：“每日开眼，便见这四个字在面前，仁义礼智只粗脚指头便是。这四个字若看得熟，於世间道理，沛然若决江河而下，莫之能御矣。若看得道理透，方见得每日所看经书，无一句一字一点一画不是道理之流行；见天下事无大无小，无一名一件不是此理之发见。如此，方见得这个道理浑沦周遍，不偏枯，方见得所谓‘天命之谓性’底全体。今人只是随所见而言，或见得一二分，或见得二三分，都不曾见那全体，不曾到那极处，所以不济事。”〔亻选
    “浙中朋友，一等底只理会上面道理，又只理会一个空底物事，都无用，少间亦只是计较利害；一等又只就下面理会事，眼前虽粗有用，又都零零碎碎了，少间只见得利害。如横渠说释氏有‘两末之学’，两末，两头也，却是那中间事物转关处都不理会。”贺孙问：“如何是转关处？”曰：“如致知、格物，便是就事上理会道理。理会上面底，却弃置事物为陈迹，便只说个无形影底道理；然若还被他放下来，更就事上理会，又却易。只是他已见到上面一段物事，不费气力，省事了，又那肯下来理会！理会下面底，又都细碎了。这般道理，须是规模大，方理会得。”遂举伊川说：“曾子易箦，便与有天下行一不义，杀一不辜不为一同。”“後来说得来，便无他气象。大底却可做小，小底要做大却难，小底就事物细碎上理会。”〔贺孙〕
    先生问浙间事。某曰：“浙间难得学问。会说者，不过孝悌忠信而已。”曰：“便是守此四字不得，须是从头理会来，见天理从此流出便是。”〔炎〕
    谓邵武诸友：“公看文字，看得紧切好。只是邵武之俗，不怕不会看文字，不患看文字不切，只怕少宽舒意思。”〔贺孙〕
    方伯谟以先生教人读集注为不然。蔡季通丈亦有此语，且谓“四方从学之士稍自负者，皆不得其门而入，去者亦多”。某因从容侍坐，见先生举以与学者云：“读书须是自肯下工夫始得。某向得之甚难，故不敢轻说与人。至於不得已而为注释者，亦是博采诸先生及前辈之精微写出与人看，极是简要，省了多少工夫。学者又自轻看了，依旧不得力。”盖是时先生方独任斯道之责，如西铭通书易象诸书方出，四方辨诘纷然。而江西一种学问，又自善鼓扇学者，其於圣贤精义皆不暇深考；学者乐於简易，甘於诡僻，和之者亦众，然终不可与入尧舜之道。故先生教人，专以主敬、穷理为主；欲使学者自去穷究，见得道理如此，便自能立，不待辨说而明。此引而不发之意，其为学者之心盖甚切，学者可不深味此意乎！〔炎〕
    或问：“所谓‘穷理’，不知是反己求之於心？惟复是逐物而求於物？”曰：“不是如此。事事物物皆有个道理，穷得十分尽，方是格物。不是此心，如何去穷理？不成物自有个道理，心又有个道理，枯槁其心，全与物不接，却使此理自见！万无是事。不用自家心，如何别向物上求一般道理？不知物上道理却是谁去穷得？近世有人为学，专要说空说妙，不肯就实，却说是悟。此是不知学，学问无此法。才说一‘悟’字，便不可穷诘，不可研究，不可与论是非，一味说入虚谈，最为惑人。然亦但能谩得无学底人，若是有实学人，如何被他谩？才说‘悟’，便不是学问。奉劝诸公，且子细读书。书不曾读，不见义理，乘虚接渺，指摘一二句来问人，又有涨开其说来问，又有牵甲证乙来问，皆是不曾有志朴实头读书。若是有志朴实头读书，真个逐些理会将去，所疑直是疑，亦有可答。不然，彼己无益，只是一场闲说话尔，济得甚事！且如读此一般书，只就此一般书上穷究，册子外一个字且莫兜揽来炒。将来理明，却将已晓得者去解得未晓者。如今学者将未能解说者却去参解说不得者，鹘突好笑。悠悠岁月，只若人耳！”〔谦〕
    或问：“所守所行，似觉简易，然茫然未有所获。”曰：“既觉得简易，自合有所得，却曰茫然无所获者，如何？”曰：“比之以前为学多岐，今来似觉简略耳。愚殊不敢望得道，只欲得一个入头处。”曰：“公之所以无所得者，正坐不合简易。扬子阍唬骸以简以易，焉支焉离？’盖支离所以为简易也。人须是‘博学之，审问之，慎思之，明辨之，笃行之’，然後可到简易田地。若不如此用工夫，一蹴便到圣贤地位，却大段易了，古人何故如此‘博学、审问、慎思、明辨、笃行’乎？夫是五者，无先後，有缓急。不可谓博学时未暇审问，审问时未暇慎思，慎思时未暇明辨，明辨时未暇笃行。五者从头做将下去，只微有少差耳，初无先後也。如此用工，他日自然简易去。谟录注云：“包显道以书论此，先生面质如此。”孟子曰：‘博学而详说之，将以反说约也。’语云：‘博我以文，约我以礼。’须是先博然後至约，如何便先要约得？人若先以简易存心，不知‘博学、审问、慎思、明辨、笃行’，将来便入异端去。”〔去伪〕谟同。
    先生言：“此两日甚思诸生之留书院者，不知在彼如何。孔子在陈，思鲁之狂士。孟子所记，本亦只是此说。‘狂狷’即‘狂简’；‘不忘其初’，即‘不知所以裁之’。当时随圣人在外底，却逐日可照管他。留鲁者，却不见得其所至如何，然已说得‘成章’了。成章是有首有尾，如异端亦然。释氏亦自说得有首有尾，道家亦自说得有首有尾。大抵未成者尚可救，已成者为足虑。”时先生在郡中。〔必大〕
    或云：“尝见人说，凡是外面寻讨入来底，都不是。”曰：“吃饭也是外面寻讨入来，若不是时，须是肚里做病，如何又吃得安稳？盖饥而食者，即是从里面出来。读书亦然，书固在外，读之而通其义者却自是里面事，如何都唤做外面入来得！必欲尽舍诗书而别求道理，异端之说也。”〔琮〕
    天下道理自平易简直。人於其间，只是为剖析人欲以复天理，教明白洞达，如此而已。今不於明白处求，却求之於偏旁处，纵得些理，其能几何！今日诸公之弊，却自要说一种话云：“我有此理，他人不知。”安有此事？只是一般理，只是要明得，安有人不能而我独能之事？如此，则是错了！〔可学〕
    “学者同在此，一般讲学，及其後说出来，便各有差误。要其所成，有上截底无下截，有下截底无上截；有皮壳底无肚肠，有肚肠底无皮壳。不知是如何？”必大曰：“工夫有间断，亦是气质之偏使然。”曰：“固是气质，然大患是不子细。尝谓今人读书，得如汉儒亦好。汉儒各专一家，看得极子细。今人才看这一件，又要看那一件，下梢都不曾理会得。”〔必大〕
    看二十五条，曰：“此正与前段相反，却有上截无下截。天资高底，固有能不为富贵所累，然下此者亦必思所以处之。‘贫而乐’者固胜如‘无谄’，‘富而好礼’者固胜如‘无骄’。若未能‘无谄无骄’底，亦须且於此做工夫。顷见一文集云，有一人天资善弈，极高，遂入京见国手。国手与之下了，但云：‘可随我诸处，看我与人弈。’如此者半年，遂遣之。其人曰：‘某随逐许时，未蒙教得有所长。’国手曰：‘汝棋本高，但未曾识低著，却恐与人下时错了。我带你去半年，只是欲汝识低著耳。’”因论棋，又曰：“默堂集中亦载一说：有两个对弈，方争一段，甚危。其人忽舍所争，却别於闲处下一著，众所不晓。既毕，或问之。曰：‘所争处已自定，此一著亦有利害，不可不急去先下一著，然对者固未必晓。’问者曰：‘既见得其人未必晓，又何用急去下？’曰：‘在彼虽可忽，在我者不可不尽耳。’天下事皆当如此，不独弈也。”〔┿〕
    政和有客同侍坐。先生曰：“这下人全不读书。莫说道教他读别书，只是要紧如六经汉书唐书诸子，也须著读始得。又不是大段直钱了，不能得他读。只问人借将来读，也得。如何一向只去读时文！如何担当个秀才名目在身己上！既做秀才，未说道要他理会甚么高深道理，也须知得古圣贤所以垂世立教之意是如何？古今盛衰存亡治乱事体是如何？从古来人物议论是如何？这许多眼前底都全不识，如何做士人！须是识得许多，方始成得个人。”又云：“向来人读书为科举计，已自是末了。如今又全不读而赴科举，又末之末者。若以今世之所习，虽做得官，贵穷公相，也只是个没见识底人。若依古圣贤所教做去，虽极贫贱，身自躬耕，而胸次亦自浩然，视被污浊卑下之徒，曾犬彘之不若！”又曰：“如今人也须先立个志趣，始得。还当自家要做甚么人？是要做圣贤？是只要苟简做个人？天教自家做人，还只教恁地便是了？闲时也须思量著。圣贤还是元与自家一般，还是有两般？天地交付许多与人，不独厚於圣贤而薄於自家，是有这四端，是无这四端？只管在尘俗里面羁，还曾见四端头面，还不曾见四端头面？且自去看。最难说是意趣卑下，都不见上面许多道理。公今如只管去吃鱼咸，不知有刍豢之美。若去吃刍豢，自然见鱼咸是不好吃物事。”又云：“如论语说‘学而时习之’，公且自看平日是曾去学，不曾去学？曾去习，不曾去习？学是学个甚么？习是习个甚么？曾有说意思，无说意思？且去做好。读圣贤之书，熟读自见。如孟子说‘亦有仁义而已’，这也不待注解。如何孟子须教人舍利而就义？如今人如何只去义而趋利？”〔贺孙〕
    问曾点。曰：“今学者全无曾点分毫气象。今整日理会一个半个字有下落，犹未分晓，如何敢望他？他直是见得这道理活泼泼地快活。若似而今诸公样做工夫，如何得似它？”问：“学者须是打叠得世间一副当富贵利禄底心，方可以言曾点气象，方有可用功处。”曰：“这个大故是外面粗处。某常说，这个不难打叠，极未有要紧，不知别人如何。正当是里面工夫极有细碎难理会处，要人打叠得。若只是外面富贵利禄，此何足道！若更这处打不个透，说甚么学？正当学者里面工夫多有节病。人亦多般样。而今自家只见得这个重，便说难打叠，它人病痛又有不在是者。若人人将这个去律它，教须打并这个了，方可做那个，则其无此病者，却觉得缓散无力。急这一边，便缓却那一边。所以这道理极难，要无所不用其力。莫问他急缓先後，只认是处便奉行，不是处便紧闭，教他莫要出来。所以说‘是故君子无所不用其极’；‘是故君子戒慎乎其所不睹，恐惧乎其所不闻。莫见乎隐，莫显乎微’。又曰：‘仁以为己任，不亦重乎！’四方八面，尽要照管得到。若一处疏阙，那病痛便从那疏处入来。如人冢杀，凡山川途径，险阻要害，无处不要防守。如姜维守蜀，它只知重兵守著正路，以为魏师莫能来；不知邓艾却从阴平武都而入，反出其後。它当初也说那里险阻，人必来不得；不知意之所不备处，才有缝罅，便被贼人来了。做工夫都要如此，所以这事极难，只看‘是故君子无所不用其极’一句便见。而今人有终身爱官职不知厌足者；又有做到中中官职便足者；又有全然不要，只恁地懒惰因循，我也不要官职，我也无力为善，平平过者；又有始间是好人，末後不好者；又有始间不好，到末好者，如此者多矣。又有做到宰相了，犹未知厌足，更要经营久做者。极多般样。”〔亻选
    先生过信州，一士子请见，问为学之道。曰：“‘道二：仁与不仁而已矣。’圣人千言万语，只是要教人做人。”〔文蔚〕
    先生曰：“相随同归者，前面未必程程可说话；相送至此者，一别又不知几年。有话可早商量。”久而无人问。先生遂云：“学者须要勇决，须要思量，须要著紧。”又云：“此间学者只有过底，无有不及底。”在大桂铺说。〔震〕
    与或人说：“公平日说甚刚气，到这里为人所转，都屈了。凡事若见得了，须使坚如金石。”
    旧看不尚文华薄势利之类说话，便信以为然，将谓人人如在。後方知不然。此在资质。
    学者轻俊者不美，朴厚者好。〔振〕
    先生因言：“学者平居议论多颓塌，临事难望它做得事。”遂说：“一姓王学者，後来狼狈，是其平时议论，亦专是回互。有一处责曾子许多时用大夫之箦，临时不是童子说，则几失易箦。王便云：‘这是曾子好处。既受其箦。若不用之，必至取怒季孙，故须且将来用。’大抵今之学者多此病，如学夫子，便学他‘微服过宋’，‘君命召，不俟驾’，‘见南子’与‘佛φ佟之类。有多少处不学，只学他这个。”〔胡泳〕
    大率为善须自有立。今欲为善之人，不可谓少，然多顾浮议，浮议何足恤！盖彼之是非，干我何事？亦是我此中不痛切耳。若自著紧，自痛切，亦何暇恤它人之议哉！〔大雅〕
    或言某人好善。曰：“只是徇人情与世浮沉，要教人道好。又一种人见如此，却欲矫之，一味只是说人短长，道人不是，全不反己。且道我是甚么人？它是如何人？全不看他所为是如何，我所为是如何，一向只要胡乱说人。此二等人皆是不知本领，见归一偏，坐落在窠臼中，不能得出，圣贤便不如此。”〔谦〕
    因说：“而今人须是它晓得，方可与它说话。有般人说与眼前事尚不晓，如何要他知得千百年英雄心事！”〔焘〕
    有一朋友轻慢，去後因事偶语及之。先生曰：“何不早说，得某与他道？”坐中应曰：“不欲说。”曰：“他在却不欲说，去後却後面说他，越不是。”〔端蒙〕
    因论诸人为学，曰：“到学得争纲争纪，学却反成个不好底物事。”扬曰：“大率是人小笔然。又各人合下有个肚私见识，世间书、人，无所不有，又一切去附会上，故皆偏侧违道去。”先生甚然之。〔扬〕
    门人有与人交讼者，先生数责之云：“欲之甚，则昏蔽而忘义理；求之极，则争夺而至怨仇。”〔贺孙〕
    每夜诸生会集，有一长上，才坐定便闲话。先生责曰：“公年已四十，书读未通，才坐便说别人事。夜来诸公闲话至二更，如何如此相聚，不回光反照，作自己工夫，却要闲说！”叹息久之。〔贺孙〕
    有侍坐而困睡者，先生责之。敬子曰：“僧家言，常常提起此志令坚强，则坐得自直，亦不昏困；才一纵肆，则嗒然颓放矣。”曰：“固是。道家修养，也怕昏困，常要直身坐，谓之‘生腰坐’；若昏困倒靠，则是死腰坐矣。”因举小南和尚少年从师参禅，一日偶靠倚而坐，其师见之，叱曰：“‘得恁地无脊梁骨！’小南悚然，自此终身不靠倚坐。”又举徐处仁知北京日，早辰会僚属治事讫，复穿衣会坐谈厅上。徐多记览，多说平生履历州郡利害，政事得失，及前言往行。终日危坐，僚属甚苦之。尝暑月会坐，有秦兵曹者瞌睡，徐厉声叱之起曰：“某在此说话，公却瞌睡，岂以某言为不足听耶！未论某是公长官。只论乡曲，亦是公丈人行，安得如此！”叫客将掇取秦兵曹坐椅子去。问：“徐後来做宰相，却无声誉。”曰：“他只有治郡之才。”〔亻选
    有学者每相揖毕，辄缩左手袖中。先生曰：“公常常缩著一只手是如何？也似不是举止模样。”〔义刚〕
    先生读书屏山书堂。一日，与诸生同行登台，见草盛，命数兵耘草，分作四段，令各耘一角。有一兵逐根拔去，耘得甚不多，其它所耘处，一齐了毕。先生见耘未了者，问诸生曰：“诸公看几个耘草，那个快？”诸生言诸兵皆快，独指此一人以为钝。曰：“不然。某看来，此卒独快。”因细视诸兵所耘处，草皆去不尽，悉复呼来再耘。先生复曰：“那一兵虽不甚快，看他甚子细，逐根去令尽。虽一时之难，却只是一番工夫便了。这几个又著从头再用工夫，只缘其初欲速苟简，致得费力如此。看这处，便是学者读书之法。”〔取
    留丞相以书问诗集传数处。先生以书示学者曰：“他官做到这地位，又年齿之高如此，虽在贬所，亦不曾闲度日。公等岂可不惜寸阴！”〔友仁〕
    先生气疾作，诸生连日皆无问难。一夕，遣介召入卧内，诸生亦无所请。先生怒曰：“诸公恁地闲坐时，是怎生地？恁地便归去强，不消得恁地远来！”〔义刚〕
    大有事用理会在，某今只是觉得後面日子短促了，精力有所不逮；然力之所及，亦不敢不勉。思量著，有万千事要理会在，自是不容已。只是觉得後面日子大故催促人，可为慨叹耳！
    先生言：“日来多病，更无理会处，恐必不久於世。诸公全靠某，不得；须是自去做工夫，始得。且如看文字，须要此心在上面。若心不在上面，便是不曾看相似，所谓‘视之不见，听之不闻’，只是‘心不在焉’耳。”〔时举〕
    先生不出，令入卧内相见，云：“某病此番甚重。向时见文字，也要议论，而今都怕了。诸友可各自努力，全靠某，不得。”〔时举〕
    “讲学须要著实。向来诸公都见得不明，却要做一罩说。”语次云：“目前诸友亦多有识门户者。某旦暮死耳，不敢望大行。且得接续三四十年，说与後进令知，亦好。”〔时举〕
    先生一日腰疼甚，时作呻吟声。忽曰：“人之为学，如某腰疼，方是。”（在坐者皆不能问。泳久而思之，恐是为学工夫意思接续，自然无顷刻之忽忘，然後进进不已。痛楚在身，虽欲无之而不可得，故以开谕学者，其警人之意深矣！胡泳。）
    因说工夫不可间断，曰：“某若臂痛，常以手擦之，其痛遂止。若或时擦，或时不擦，无缘见效，即此便是做工夫之法。”正叔退，谓文蔚曰：“擦臂之喻最有味。”〔文蔚〕
    ●卷一百二十二・吕伯恭
    因说南轩东莱，或云：“二先生若是班乎？”寿昌曰：“不然。”先生梦胖，遂问如何。曰：“南轩非寿昌所敢知，东莱亦不相识。但以文字观之，东莱博学多识则有之矣，守约恐未也。”先生然之。〔寿昌〕
    某尝谓，人之读书，宁失之拙，不可失之巧；宁失之低，不可失之高。伯恭之弊，尽在於巧。〔伯羽〕
    伯恭说义理，太多伤巧，未免杜撰。子静使气，好为人师，要人悟。一云：“吕太巧，杜撰。陆喜同己，使气。”〔闳祖〕
    或问东莱象山之学。曰：“伯恭失之多，子静失之寡。”〔柄〕
    或问：“东莱谓变化气质，方可言学。”曰：“此意甚善。但如鄙意，则以为学乃能变化气质耳。若不读书穷理，主敬存心，而徒切切计较於昨非今是之间，恐亦劳而无补也。”
    伯恭更不教人读论语。〔方子〕
    伯恭教人看文字也粗。有以论语是非问者。伯恭曰：“公不会看文字，管他是与非做甚？但有益於我者，切於我者，看之足矣。”且天下须有一个是与不是，是处便是理，不是处便是弗理，如何不理会得？〔赐〕
    “躬自厚而薄责於人，则远怨矣。”吕丈旧时性极褊急，因病中读论语，於此有省，後遂如此好。广录云：“伯恭言，少时爱使性，才见使令者不如意，便躁怒。後读论语云云。某尝问路德章：‘曾见东莱说及此否？’”
    伯恭要无不包罗，只是扑过，都不精。诗小序是他看不破。薛常州周礼制度都不能言。邵数亦教季通说过一遍，又休了。〔扬〕
    东莱聪明，看文理却不子细。向尝与较程易，到噬嗑卦“和而且治”，一本“治”作“洽”。据“治”字於理为是，他硬执要做“洽”字。“和”已有洽意，更下“洽”字不得。缘他先读史多，淳录作“读史来多而”。所以看粗著眼。读书须是以经为本，而後读史。〔义刚〕（淳同。）
    李德之问：“系辞精义编得如何？”曰：“编得亦杂，只是前辈说话有一二句与系辞相杂者皆载。只如‘触类而长之’，前辈曾说此便载入，更不暇问是与不是。”〔盖卿〕
    或问系辞精义。曰：“这文字虽然是裒集得做一处，其实於本文经旨多有难通者。如伊川说话与横渠说话，都有一时意见如此，故如此说。若用本经文一二句看得亦自通，只要成片看，便上不接得前，下不带得後。如程先生说孟子‘勿忘，勿助长’，只把几句来说敬。後人便将来说此一章，都前後不相通，接前不得，接後不得。若知得这般处是假借来说敬，只恁地看，也自见得程先生所以说之意，自与孟子不相背驰。若此等处，最不可不知。”〔贺孙〕
    人言何休为公羊忠臣，某尝戏伯恭为毛郑之佞臣。〔道夫〕
    问东莱之学。曰：“伯恭於史分外子细，於经却不甚理会。有人问他‘忠恕’，杨氏侯氏之说孰是？他却说：‘公如何恁地不会看文字？这个都好。’不知是如何看来。他要说为人谋而不尽心为忠，伤人害物为恕，恁地时他方说不是。”义刚曰：“他也是相承那江浙间一种史学，故恁地。”曰：“史甚么学？只是见得浅。”〔义刚〕
    先生问：“向见伯恭，有何说？”曰：“吕丈劝令看史。”曰：“他此意便是不可晓。某寻常非特不敢劝学者看史，亦不敢劝学者看经。只语孟亦不敢便教他看，且令看大学。伯恭动劝人看左传迁史，令子约诸人抬得司马迁不知大小，恰比孔子相似！”〔必大〕
    伯恭子约宗太史公之学，以为非汉儒所及，某尝痛与之辨。子由古史言马迁“浅陋而不学，疏略而轻信”。此二句最中马迁之失，伯恭极恶之。古史序云：“古之帝王，其必为善，如火之必热，水之必寒：其不为不善，如驺虞之不杀，窃脂之不稀！贝擞镒詈谩Ｄ吵⑽什恭：“此岂马迁所能及？”然子由此语虽好，又自有病处，如云：“帝王之道以无为宗”之类。他只说得个头势大，下面工夫又皆疏空。亦犹马迁礼书云：“大哉礼乐之道！洋洋乎鼓舞万物，役使群动。”说得头势甚大，然下面亦空疏，却引荀子诸说以足之。又如诸侯年表，盛言形势之利，有国者不可无；末却云：“形势虽强，要以仁义为本。”他上文本意主张形势，而其末却如此说者，盖他也知仁义是个好底物事，不得不说，且说教好看。如礼书所云，亦此意也。伯恭极喜渠此等说，以为迁知“行夏之时，乘殷之辂，服周之冕”，为得圣人为邦之法，非汉儒所及。此亦众所共知，何必马迁？然迁尝从董仲舒游，史记中有“余闻之董生云”，此等语言，亦有所自来也。迁之学，也说仁义，也说诈力，也用权谋，也用功利，然其本意却只在於权谋功利。孔子说伯夷“求仁得仁，又何怨”！他一传中首尾皆是怨辞，尽说坏了伯夷！子由古史皆删去之，尽用孔子之语作传，岂可以子由为非，马迁为是？可惜子约死了，此论至死不曾明！圣贤以六经垂训，炳若丹青，无非仁义道德之说。今求义理不於六经，而反取疏略浅陋之子长，亦惑之甚矣！〔亻选
    问：“东莱大事记有续春秋之意，中间多主史记。”曰：“公乡里主张史记甚盛，其间有不可说处，都与他出脱得好。如货殖传，便说他有讽谏意之类，不知何苦要如此？世间事是还是，非还非，黑还黑，白还白，通天通地，贯古贯今，决不可易。若使孔子之言有未是处，也只还他未是，如何硬穿凿说！”木之又问：“左氏传合如何看？”曰：“且看他记载事迹处。至如说道理，全不似公稀Ｒ知左氏是个晓了识利害底人，趋炎附势。如载刘子‘天地之中’一段，此是极精粹底。至说‘能者养之以福，不能者败以取觥，便只说向祸福去了。大率左传只道得祸福利害底说话，於义理上全然理会不得。”又问：“所载之事实否？”曰：“也未必一一实。”子升问：“如载卜妻敬仲与季氏生之类，是如何？”曰：“看此等处，便见得是六卿分晋、田氏纂齐以後之书。”又问：“此还是当时特故撰出此等言语否？”曰：“有此理。其间做得成者，如斩蛇之事；做不成者，如丹书狐鸣之事。看此等书，机关熟了，少间都坏了心术。庄子云：‘有机械者必有机事，有机事必有机心，则纯白不备。纯白不备者，道之所不载也。’今浙中於此二书，极其推尊，是理会不得。”因言：“自孟子後，圣学不传，所谓‘轲之死不得其传’。如荀卿说得头绪多了，都不纯一。至扬雄所说底话，又多是庄老之说。至韩退之唤做要说道理，又一向主於文词。至柳子厚却反助释氏之说。因言异端之教，汉魏以後，只是老庄之说。至晋时肇法师，释氏之教始兴。其初只是说，未曾身为。至达磨面壁九年，其说遂炽。”〔木之〕
    看大事记，云：“其书甚妙，考订得子细，大胜诗记。此书得自由，诗被古说压了。”
    “伯恭解说文字太尖巧。渠曾被人说不晓事，故作此等文字出来，极伤事。”敬之问：“大事记所论如何？”曰：“如论公孙弘等处，亦伤太巧。”〔德明〕
    伯恭大事记辨司马迁班固异同处最好。渠一日记一年。渠大抵谦退，不敢任作书之意，故通鉴左传已载者，皆不载；其载者皆左传通鉴所无者耳。有太纤巧处，如指出公孙弘张汤奸狡处，皆说得羞愧人。伯恭少时被人说他不晓事，故其论事多指出人之情伪，云：“我亦知得此。”有此意思不好。〔〕
    东莱自不合做这大事记。他那时自感疾了，一日要做一年。若不死，自汉武至五代，只千来年，他三年自可了此文字。人多云，其解题煞有工夫。其实他当初作题目，却煞有工夫，只一句要包括一段意。解题只见成，检令诸生写。伯恭病後，既免人事应接，免出做官，若不死，大段做得文字。〔贺孙〕
    因说伯恭少仪外传多琐碎处，曰：“人之所见不同。某只爱看人之大体大节，磊磊落落处，这般琐碎便懒看。伯恭又爱理会这处，其间多引忍耻之说，最害义。缘他资质弱，与此意有合，遂就其中推广得大。想其於忠臣义士死节底事，都不爱。他亦有诗，说张巡许远那时不应出来。”〔淳〕
    伯恭是个宽厚底人，不知如何做得文字却似个轻儇底人？如省试义大段闹装，说得尧舜大段胁肩谄笑，反不若黄德润辞虽窘，却质实尊重。馆职策亦说得慢，不分晓，後面又全无紧要。伯恭寻常议论，亦缘读书多，肚里有义理多。恰似念得条贯多底人，要主张一个做好时，便自有许多道理，升之九天之上；要主张做不好时，亦然。〔┿〕
    或言：“东莱馆职策、君举治道策，颇涉清谈，不如便指其事说，自包治道大原意。”曰：“伯恭策止缘里面说大原不分明，只自恁地依傍说，更不直截指出。”〔贺孙〕
    伯恭文鉴，有正编其文理之佳者；有其文且如此，而众人以为佳者；有其文虽不甚佳，而其人贤名微，恐其泯没，亦编其一二篇者；有文虽不佳，而理可取者，凡五例。先生云：“已亡一例，後来为人所谮，令崔大雅敦诗删定，奏议多删改之。如蜀人吕陶有一文论制师服，此意甚佳，吕止收此一篇。崔云：‘陶多少好文，何独收此？’遂去之，更参入他文。”
    先生方读文鉴，而学者至。坐定，语学者曰：“伯恭文鉴去取之文，若某平时看不熟者，也不敢断他。有数般皆某熟读底，今拣得也无巴鼻。如诗，好底都不在上面，却载那衰飒底。把作好句法，又无好句法；把作好意思，又无好意思；把作劝戒，又无劝戒。”林择之云：“他平生不会作诗。”曰：“此等有甚难见处？”〔义刚〕淳录云：“伯恭文鉴去取，未足为定论。”
    东莱文鉴编得泛，然亦见得近代之文。如沈存中律历一篇，说浑天亦好。〔义刚〕
    伯恭所编奏议，皆优柔和缓者，亦未为全是。今丘宗卿作序者是旧所编。後修文鉴，不止乎此，更添入。
    尝语吕丈编奏议，为台谏怀挟。〔扬〕
    伯恭祭南轩文，都就小狭处说来，其文弱。
    吕伯恭文集中如答项平父书，是傅梦泉子渊者；如骂曹立之书，是陆子静者。其他伪者想又多在。〔〕
    伯恭亦尝看藏经来。然甚深，不见於言语文字间。有些伯术，却忍不住放得出来，今害人之甚！〔扬〕
    “可怜子约一生辛苦读书，只是竟与之说不合！今日方接得他三月间所寄书，犹是论‘寂然不动’，依旧主他旧说。时子约已死。它硬说‘寂然不动’是耳无闻，目无见，心无思虑，至此方是工夫极至处。伊川云：‘要有此理，除是死也！’几多分晓！某尝答之云：‘洪范五事：貌曰僵，言曰哑，视曰盲，听曰聋，思曰塞，方得！褂写死矸瘢俊渠至死不晓，不知人如何如此不通？”用之云：“释氏之坐禅入定，便是无闻无见，无思无虑。”曰：“然。它是务使神轻去其体，其理又不同。神仙则使形神相守，释氏则使形神相离。佛家有‘白骨观’，初想其形，从一点精气始，渐渐胞胎孕育，生产稚乳，长大壮实，衰老病死，以致尸骸胖胀枯僵，久之化为白骨。既想为白骨，则视其身常如白骨，所以厌弃脱离而无留恋之念也，此又释氏之最下者。”〔亻选骋韵伦釉肌
    “今日得子约书，有‘见未用之体’一句，此话却好。”问：“未用，是喜怒哀乐未发时，那时自觉有个体段则是。如著意要见他，则是已发？”曰：“只是识认他。”〔士毅〕广录云：“近得子约书，有‘未发之本体’一句，此语甚好。人须是看得这个分晓，始得。”
    答子约书云：“目下放过了合做底亲切工夫，虚度了难得少壮底时日！”〔方子〕
    观吕子约书，有论读诗及刘壮舆字画一段。曰：“某之语诗，与子约异。诗序多附会，须当观诗经。渠平日写书来，字画难晓。昔日刘元城戒刘壮舆，谓此人字画不正，必是心术不明，故写此一段与之。子约书又云：“昨读左传刘康公说‘民受天地之中以生’，下云：‘君子勤礼，小人尽力’，见得古人说道理平实，不张皇，而著实下手，随贵贱高卑皆有地位。非如後世此之为可，而此之为不可，人有所不可为，道有所不可行也。”先生曰：“此一段议论却好。”〔可学〕
    吕子约死，先生曰：“子约竟赍著许多鹘突道理去矣！”〔贺孙〕
    先生问：“吕子约近况如何？”曰：“吕丈在乡里，方取其家来，骨肉得团聚，不至落寞。”曰：“得渠书，多说仙郡士友日夕过从，以问学为乐。罪大责轻，迁客得如此，过分矣。亦是仙郡士友好学乐善，岂非衡州流风馀韵所及乎！”嗟叹久之。又问曰：“识章茂献否？”曰：“尝见之，亦蒙教诲。”曰：“江西士大夫如茂献亦难得。”又言：“吴伯丰有见识，力学不倦。”祖道因言伯丰自植立事。曰：“此某知之有未尽，不意伯丰能如此。”〔祖道〕
    伯恭门徒气宇厌厌，四分五裂，各自为说，久之必至销歇。子静则不然，精神紧峭，其说分明，能变化人，使人旦异而晡不同，其流害未艾也。〔道夫〕以下门人。
    婺州士友只流从祖宗故事与史传一边去。其驰外之失，不知病在不曾於论语上加工。〔升卿〕
    浙间学者推尊史记，以为先黄老，後六经，此自是太史谈之学。若迁则皆宗孔氏，如於夏纪赞用行夏时事，於商纪赞用乘商辂事，高祖纪赞则曰“朝以十月，车服黄屋左纛”，盖讥其不用夏时商辂也。迁之意脉恐诚如是，考得甚好。然但以此遂谓迁能学孔子，则亦徒能得其皮壳而已。假使汉高祖能行夏时，乘商辂，亦只是汉高祖，终不可谓之禹汤。此等议论，恰与欲削乡党者相反。〔必大〕
    先生出示答孙自修书，因言：“陆氏之学虽是偏，尚是要去做个人。若永嘉永康之说，大不成学问，不知何故如此。他日用动静间，全是这个本子，卒乍改换不得。如吕氏言汉高祖当用夏之忠，却不合黄屋左纛。不知纵使高祖能用夏时，乘商辂，亦只是这汉高祖也，骨子不曾改变，盖本原处不在此。”〔铢〕
    伊川发明道理之後，到得今日，浙中士君子有一般议论，又费力，只是云不要矫激。遂至於凡事回互，拣一般偎风躲箭处立地，却笑人慷慨奋发，以为必陷矫激之祸，此风更不可长。如严子陵是矫激分明，吕伯恭作祠记，须要辨其非矫激。想见子陵闻之，亦自一笑。子陵之高节，自前汉之末，如龚胜诸公不屈於王莽者甚多，汉书末後有传可见。光武是一个读书识道理底人，便去尊敬严子陵。子陵既高蹈远举，又谁恤是矫激不是矫激在！文定父子平生不服人，只服范文正公严子陵祠记云：“先生之心，出乎日月之上；光武之量，包乎天地之外。微先生不能成光武之大，微光武岂能遂先生之高？”直是说得好！其议论什么正大！往时李太伯作袁州学记说崇诗书，尚节义，文字虽粗，其说振厉，使人读之森然，可以激懦夫之气。近日浙中文字虽细腻，只是一般回互，无奋发底意思，此风渐不好。其意本是要惩艾昔人矫激之过，其弊至此。孔子在陈，思鲁之狂士，盖狂士虽不得中，犹以奋发，可与有为。若一向委靡，济甚事！又说：“固是矫激者非。只是不做矫激底心，亦是私意。大凡只看道理合做与不合耳，如合做，岂可避矫激之名而不为！”〔〕
    郑子上问：“昨日所说浙中士君子多要回互以避矫激之名，莫学颜子之浑厚否？”曰：“浑厚自是浑厚。今浙中人只学一般回互底心意，不是浑厚。浑厚是可做便做，不计利害之谓。今浙中人却是计利害太甚，做成回互耳，其弊至於可以得利者无不为。如陈仲弓送宦者葬，所谓有仲弓之志则可，无仲弓之志则不可。”因说，东汉事势，士君子欲全身远害，则有不仕而已。若出仕遇宦官纵横，如何畏祸不与他理会得！若未免仕，只得辞尊居卑，辞富居贫。若既要为大官，又要避祸，无此理。〔〕
    问：“前蒙赐书中，有‘近日浙中学者多靠一边’，如何？”曰：“往往泥文义者只守文义，沦虚静者更不读书。又有陈同父一辈说又必求异者。某近到浙中，学者却别，滞文义者亦少。只沈晦叔一等，皆问著不言不语，说著文义又却作怪。”〔┿〕
    近日浙中一项议论，尽是白空撰出，觉全捉摸不著。恰如自家不曾有基地，却要起甚楼台，就上面添一层，又添一层，只是道新奇好看，其实全不济事。又云：“空撰出许多说话，如扌硌凵花。”〔贺孙〕
    叔度与伯恭为同年进士，年又长，自视其学非伯恭比，即俯首执子弟礼而师事之，略无难色，亦今世之所无耳。〔道夫〕叔度。
    叔度应童子进士词科，然竟以不能随世俯仰，不肯一日置其身於仕路也。〔道夫〕
    自叔度以正率其家，而子弟无一人敢为非义者。〔道夫〕
    ●卷一百二十三・陈君举
    （陈同父叶正则附。）
    先生问德粹：“去年何处作考官？”对以永嘉。问：“曾见君举否？”曰：“见之。”曰：“说甚话？”曰：“说洪范及左传。”曰：“洪范如何说？”曰：“君举以为读洪范，方知孟子之‘道性善’。如前言五行、五事，则各言其德性，而未言其失。及过於皇极，则方辨其失。”曰：“不然。且各还他题目：一则五行，二则五事，三则八政，四则五纪，五则皇极；至其後庶徵、五福、六极，乃权衡圣道而著其验耳。”又问：“春秋如何说？”滕云：“君举云：‘世人疑左丘明好恶不与圣人同，谓其所载事多与经异，此则有说。且如晋先蔑奔，人但谓先蔑奔秦耳。此乃先蔑立嗣不定，故书“奔”以示贬。’”曰：“是何言语！先蔑实是奔秦，如何不书‘奔’？且书‘奔秦’，谓之‘示贬’；不书奔，则此事自不见，何以为褒？昨说与吾友，所谓专於博上求之，不反於约，乃谓此耳。是乃於穿凿上益加穿凿，疑误後学。”可学因问：“左氏识见如何？”曰：“左氏乃一个趋利避害之人，要置身於稳地，而不识道理，於大伦处皆错。观其议论，往往皆如此。且大学论所止，便只说君臣父子五件，左氏岂知此？如云‘周郑交质’，而曰‘信不由中，质无益也’。正如田客论主，而责其不请吃茶！使孔子论此，肯如此否？尚可谓其好恶同圣人哉！又如论宋宣公事，曰：‘宋宣公可谓知人矣。立穆公，其子飨之，命以义夫！’是何等言谈！”可学曰：“此一事，公羊议论却好。”曰：“公羊乃儒者之言。”可学又问：“林黄中亦主张左氏，如何？”曰：“林黄中却会占便宜。左氏疏脱多在‘君子曰’，渠却把此殃苦刘歆。昔吕伯恭亦多劝学者读左传，尝语之云：‘论孟圣贤之言不使学者读，反使读左传！’伯恭曰：‘读论孟，使学者易向外走。’因语之云：‘论孟却向外走，左氏却不向外走！读论孟，且先正人之见识，以参他书，无所不可。此书自传惠公元妃孟子起，便没理会。’大抵春秋自是难看。今人说春秋，有九分九鸩皇牵何以知圣人之意是如此？平日学者问春秋，且以胡文定传语之。”〔可学〕
    陈君举得书云：“更望以雅颂之音消铄群慝，章句训诂付之诸生。”问他如何是雅颂之音？今只有雅颂之辞在，更没理会，又去那里讨雅颂之音？便都只是瞒人！又谓某前番不合与林黄中陆子静诸人辨，以为“相与诘难，竟无深益。盖刻画太精，颇伤易简；矜持己甚，反涉吝骄”。不知更何如方是深益？若孟子之辟杨墨，也只得恁地辟。他说“刻画太精”，便只是某不合说得太分晓，不似他只恁地含糊。他是理会不得，被众人拥从，又不肯道我不识，又不得不说，说又不识，所以不肯索性开口道这个是甚物事，又只恁鹘突了。子静虽占奸不说，然他见得成个物事，说话间便自然有个痕迹可见。只是人理会他底不得，故见不得，然亦易见。子静只是人未从，他便不说；及钩致得来，便直是说，方始与你理会。至如君举胸中有一部周礼，都撑肠拄肚，顿著不得。如游古山诗又何消说著他？只是他稍理会得，便自要说，又说得不著。如东坡子由见得个道理，更不成道理，又却便开心见胆，说教人理会得。又曰：“他那得似子静！子静却是见得个道理，却成一部禅，他和禅识不得。”〔贺孙〕
    金溪之学虽偏，然其初犹是自说其私路上事，不曾侵过官路来。後来於不知底亦要馑担便说出无限乱道。前辈如欧公诸人为文，皆善用其所长；凡所短处，更不拈出来说，所以不见疏脱。今永嘉又自说一种学问，更没头没尾，又不及金溪。大抵只说一截话，终不说破是个甚么；然皆以道义先觉自处，以此传授。君举到湘中一收，收尽南轩门人，胡季随亦从之问学。某向见季随，固知其不能自立，其胸中自空空无主人，所以才闻他人之说，便动。季随在湖南颇自尊大，诸人亦多宗之。凡有议论，季随便为之判断孰是孰非。此正犹张天师，不问长少贤否，只是世袭做大。正淳曰：“湖南之从南轩者甚众且久，何故都无一个得其学？”曰：“钦夫言自有弊。诸公只去学他说话，凡说道理，先大拍下。然钦夫後面却自有说，诸公却只学得那大拍头。”〔必大〕
    因说乡里诸贤文字，以为“皆不免有藏头亢脑底意思。有学者来问，便当直说与之，在我不可不说。若其人半间不界，与其人本无求益之意，故意来磨难，则不宜说。外此，说亻尽无害。我毕竟说从古圣贤已行底道理，不是为奸为盗，怕说与人。不知我说出便有甚罪过？诸贤所见皆如此。旁蹬氯思バΓ遂以此为戒，便藏头不说。某与林黄中争辨一事，至今亦只是说，不以为悔。‘夫道若大路然’，何掩蔽之有”？打空说及某人，乡里皆推其有所见。其与朋友书，言学不至於“不识不知，顺帝之则”处，则学为无用。先生曰：“近来人自要向高说一等话。要知初学及此，是为躐等。诗人这句自是形容文王圣德不可及处。圣人教人，何尝不由识入来！”〔取
    或曰：“永嘉诸公多喜文中子。”曰：“然，只是小。它自知定学做孔子不得了，才见个小家活子，便悦而趋之。譬如泰山之高，它不敢登；见个小土堆子，便上去，只是小。”〔亻选
    因说永嘉之学，曰：“张子韶学问虽不是，然他却做得来高，不似今人卑污。”又曰：“上蔡多说知觉，自上蔡一变而为张子韶。”〔学蒙〕
    “古人纪纲天下，凡措置许多事，都是心法从这里流出，是多少正大！今若去逐些子搜抉出来评议，恐不得。凡看文字，也须待自有忽然凑合见得异同处。若先去逐些安排比并，便不是。”因问：“君举说汉唐好处与三代暗合，是如何？”曹曰：“亦只是事上看，如汉初待群臣不专执其权，略堂陛之严，不恁地操切；如财散於天下之类。”曰：“这也自是事势到这里，见得秦时君臣之势如此间隔，故汉初待宰相如此。然而萧何是多少功劳！几年宰相，一旦系狱，这唤做操切不操切？又如周勃终身有功，後来也下狱对问。又如贾谊书中所说是如何？财用那时自宽饶，不得不散在郡县。且如而今要散在郡县，得也不得？上面又不储蓄财赋闲在那里，只是每年合天下之所入，不足以供一年之用；一月之入，不足以供一月之用，逐时挨展将去。将汉初来看，要散之郡县得否？这只是闲说。第一项最是养许多坐食之兵，其费最广。州郡自是州郡底，如许多大军，见如何区处？无祖宗天下之半，而有祖宗所无之兵。如州郡兵还养在，何用！若留心太守，又会教他去攀些弓，射些弩，教他做许多模样，也只是不忍将许多钱粮白与他。到有冢杀时，你道他与你去冢杀否？只是徒然！”问：“君举曾要如何措置？”曰：“常常忧此，但措置亦未曾说出。”问：“看唐事如何？”曰：“闻之陈先生说，唐初好处，也是将三省推出在外。这却从魏晋时自有里面一项，唐初却尽属之外，要成一体。如唐经祸变後，便都有诸王出来克复，如肃宗事。及代宗後来，虽是郭子仪，也有个主出来。”曰：“三省在外，怕自隋时已如此，只唐时并属之宰相。诸王克复，代宗事，只是郭子仪，怕别无诸王。唐官看他六典，将前代许多官一齐尽置得偏官，如何不冗？今只看汉初时官如何，到得元成间如何，又看东汉初如何，到东汉末时如何，到三国魏晋以後如何：只管添，只管杂。”〔贺孙〕
    器远言：“乡间诸先生所以要教人就事上理会教著实，缘是向时诸公多是清谈，终於败事。”曰：“便是而今自恁地说，某尚及见前辈都不曾有这话。是三十年前如此，不曾将这个分作两事。如所谓‘推倒墙，撞倒壁’，如此粗话，那时都恁地粗，却有好处。南渡时，有许多人出来做得事。经变故後，将许多人都推折了。到而今却是气卑弱了，凡事都无些子正大，只是细巧。”曰：“陈先生要人就事上理会教实之意，盖怕下梢用处不足。如司马公居洛六任，只理会得个通鉴；到元坛隼醋鍪拢却有未尽处，所以激後来之祸。如今须先要较量教尽。”曰：“便是如今都要恁地说话。如温公所做，今只论是与不是，合当做与不合当做，如何说他激得後祸！这是全把利害去说。温公固是有从初讲究未尽处，也是些小事。如役法变得未尽，只是东南不便，他西北自便之。那时节已自极了，只得如此做。若不得温公如此做，更自有一场出丑。今只将纸上语去看，便道温公做得过当。子细看那时节，若非温公，如何做？温公是甚气势！天下人心甚么样感动！温公直有旋乾转坤之功。温公此心可以质天地，通幽明，岂容易及！後来吕微仲范尧夫用调停之说，兼用小人，更无分别，所以成後日之祸。今人却不归咎於调停，反归咎於元讨政。若真是见得君子小人不可杂处，如何要委曲遮护得！蔡确也是卒急难去，也是猾。他置狱倾一从官，得从官；置狱倾一参政，得参政；置狱倾一宰相，得宰相。看温公那时，已自失委曲了。如王安石罪既已明白，後既加罪於蔡确之徒，论来安石是罪之魁，却於其死，又加太傅及赠礼皆备，想当时也道要委曲周施他。如今看来，这般却煞不好。要好，便合当显白其罪，使人知得是非邪正，所谓‘明其为贼，敌乃可服’。须是明显其不是之状。若更加旌赏，却惹得後来许多群小不服。今又都没理会，怕道要做朋党，那边用几人，这边用几人，不问是非，不别邪正，下梢还要如何？某看来，天下事须先论其大处，如分别是非邪正，君子小人，端的是如何了，方好於中间酌量轻重浅深施用。”〔贺孙〕
    器远言“陈丈大意说，格君，且令於事上转移他心下归於正。如萧何事汉，令散财於外，可以去其侈心，成其爱民之心。说北齐宣帝”云云。曰：“欲事君者，岂可以此为法？自元魏以下至北齐，最为无纲纪法度，自家却以为事君法！”〔贺孙〕
    永嘉看文字，文字平白处都不看，偏要去注疏小字中，寻节目以为博。只如韦玄成传庙议，渠自不理会得，却引周礼“守祧掌守先王先公之庙祧”注云：“先公之迁主藏於后稷之庙，先王之迁主藏於文武之庙。”遂谓周后稷别庙。殊不知太祖与三昭三穆皆各自为庙，岂独后稷别庙！又云：“后稷不为太祖，甚可怪也！”〔闳祖〕
    季通及敬之皆云：“永嘉貌敬甚至。及与宫祠，乃缴之，云：‘朱某素来迂阔，臣所不取。但陛下进退人才，不当如此。’”以问先生，先生云：“不曾见此文字。怎见得。”〔闳祖〕
    德粹问陈君举福州事，曰：“如此，只是过当。作一添ヘ，而一州之事皆欲为之。益之初九曰：‘利用为大作，元吉，无咎。’象曰：‘下不厚事也。’初九欲为九四作事，在下本不当处厚事。以为上之所任，故为之而致元吉，乃为之。又不然，不惟己不安，而亦累於上。录云：“初九上为四所任，而作大事，必尽善而後无咎。若所作不尽善，未免有咎也。故孔子释之曰：‘下不厚事也。’盖在下之人不当重事。若在下之人为在上之人作事，未能尽善，自应有咎。”向编近思录，说与伯恭：‘此一段非常有，不必入。’伯恭云：‘既云非常有，则有时而有，岂可不书以为戒？’及後思之，果然。”〔可学〕录少异。
    陈同父纵横之才，伯恭不直治之，多为讽说，反被他玩。〔扬〕陈同父。
    说同父，因谓：“吕伯恭乌得为无罪？恁地横论，却不与他剖说打教破，却和他都自被包裹在里。今来伯恭门人却亦有为同父之说者，二家打成一片，可怪。君举只道某不合与说，只是他见不破。天下事不是是，便是非，直截两边去，如何恁地含糊鹘突！某乡来与说许多，岂是要眼前好看？青天白日在这里，而今人虽不见信，後世也须有人看得此说，也须回转得几人。”又叹息久之，云：“今有一等自恁地高出圣人之上；一等自恁地陷身巫牵要担头出不得！”〔贺孙〕
    同父才高气粗，故文字不明莹，要之，自是心地不清和也。〔道夫〕
    先生说：“看史只如看人相打，相打有甚好看处？陈同父一生被史坏了。”直卿言：“东莱教学者看史，亦被史坏。”〔泳〕
    陈同父祭东莱文云：“在天下无一事之可少，而人心有万变之难明。”先生曰：“若如此，则鸡鸣狗盗皆不可无！”因举易曰：“天下之动，贞夫一者也。天下何思何虑？同归而殊涂，一致而百虑。天下何思何虑？”又云：“同父在利欲胶漆盆中。”〔闳祖〕
    郑厚艺圃折衷，当时以为邪说，然尚自占取地步，但不知权。其说之行，犹使人知君臣之义。如陈同父议论却乖，乃不知正。曹丕既篡，乃曰：“舜禹之事，吾知之矣！”此乃以己而窥圣人，谓舜禹亦只是篡，而文之以揖逊尔。同父亦是於汉唐事迹上寻讨个仁义出来，便以为此即王者事，何异於此？〔必大〕
    因言：“陈同父读书，譬如人看劫盗公案，看了，须要断得他罪，及防备禁制他，教做不得。它却不要断他罪，及防备禁制他；只要理会得许多做劫盗底道理，待学他做！”〔广〕
    或问：“同父口说皇王帝霸之略，而一身不能自保。”先生曰：“这只是见不破。只说个是与不是便了，若做不是，恁地依阿苟免以保其身，此何足道！若做得是，便是委命杀身，也是合当做底事。”〔贺孙〕
    陈同父学已行到江西，浙人信向已多。家家谈王伯，不说萧何张良，只说王猛；不说孔孟，只说文中子，可畏！可畏！〔可学〕
    陆子静分明是禅，但却成一个行户，尚有个据处。如叶正则说，则只是要教人都晓不得。尝得一书来，言世间有一般魁伟底道理，自不乱於三纲五常。既说不乱三纲五常，又说别是个魁伟底道理，却是个甚么物事？也是乱道！他不说破，只是笼统恁地说以谩人。及人理会得来都无效验时，他又说你是未晓到这里。他自也晓不得。他之说最误人，世间呆人都被他瞒，不自知。〔义刚〕叶正则。
    叶正则说话，只是杜撰。看他进卷，可见大略。〔泳〕
    叶进卷待遇集毁板，亦毁得是。〔淳〕
    叶正则作文论事，全不知些著实利害，只虚论。因及许多云云。又见一文论社仓事。戴肖望尚有些实说，然不是如此。叶则都是闲说。〔振〕
    见或人所作讲义，不知如何如此。圣人见成言语，明明白白，人尚晓不得，如何须要立一文字，令深於圣贤之言！如何教人晓得？戴肖望比见其湖南说话，却平正。只为说得太容易了，兼未免有意於弄文。〔贺孙〕
    江西之学只是禅，浙学却专是功利。禅学後来学者摸索一上，无可摸索，自会转去。若功利，则学者习之，便可见效，此意甚可忧！
    ●卷一百二十四・陆氏
    性质。陆子美。精神。子静。〔若海〕
    问陆梭山同异辨。曰：“若本有，却如何扫荡得？若本无，却如何建立得？他以佛氏亦晓得理。如既晓得理後，却将一个空底物事来口头说时，佛不到今日了。他自见得一个道理，只是空。”又曰：“佛也只是理会这个性，吾儒也只理会这个性，只是他不认许多带来底。”〔节〕
    陆子寿自抚来信，访先生於铅山观音寺。子寿每谈事，必以论语为证。如曰：“圣人教人‘居处恭，执事敬’。又曰：‘子所雅言、诗、书、执礼，皆雅言也。’‘弟子入则孝，出则弟，谨而信，灏众，而亲仁。’此等皆教人就实处行，何尝高也？”先生曰：“某旧间持论亦好高，近来渐渐移近下，渐渐觉实也。如孟子，却是将他到底已教人。如言‘存心养性，知性知天’，有其说矣，是他自知得。馀人未到他田地，如何知得他滋味？卒欲行之，亦未有入头处。若论语，却是圣人教人存心养性、知性知天实涵养处，便见得，便行得也。”〔大雅〕
    陆子寿看先生解中庸“莫显乎微”云：“几微细事也。”因叹美其说之善，曰：“前後说者，连‘莫见乎隐’一羁说了，更不见切体处。今如此分别，却是使人有点检处。九龄自觉力弱，寻常非礼念虑，固能常常警策，不使萌於心。然志力终不免有怠时，此殆所谓几微处须点检也。”先生曰：“固然。”〔大雅〕
    问：“曾见陆子寿志道据德说否？”曰：“未也。其说如何？”曰：“大概亦好。”〔必大〕
    因说陆子静，谓：“江南未有人如他八字著脚！”〔文蔚〕
    叔器问象山师承。曰：“它们天资也高，不知师谁。然也不问师传。学者多是就气禀上做，便解偏了。”〔义刚〕
    符舜功问陆子静君子喻於义口义。曰：“子静只是拗。伊川云：‘惟其深喻，是以笃好。’子静必要云：‘好後方喻。’看来人之於义利，喻而好也多。若全不晓，又安能好？然好之则喻矣。毕竟伊川说占得多。”〔〕
    因说：“陆先生每对人说，有子非後学急务，以其说不合有多节目，不直截。某因谓是比圣人言语较紧。且如孝弟之人，岂解犯上，又更作乱？”曰：“人之品不同，亦自有孝弟之人解犯上者，自古亦有作乱者。圣贤言语宽平，不消如此急迫看。”〔振〕
    问：“象山言：‘“本立而道生”，多却“而”字。’”曰：“圣贤言语一步是一步。近来一种议论，只是跳踯。初则两三步做一步，甚则十数步作一步，又甚则千百步作一步，所以学之者皆颠狂。”〔方子〕
    先生问贺孙：“再看论语前面，见得意思如何？”曰：“初看有未通处，今看得通。如‘孝弟为仁之本’一章，初看未甚透，今却看得分晓。”先生曰：“如此等说话，陆象山都不看。凡是诸弟子之言，便以为不是而不足看，其无细心看圣贤文字如此。凡说未得处，便将个硬说辟倒了，不消看。後生才入其门，便学得许多不好处，便悖慢无礼，便说乱道，更无礼律，只学得那许多凶暴，可畏！可畏！不知如何学他许多不好，恁地快？”贺孙又问：“‘孝弟为仁之本’，集注云：‘学者务此，则仁道自此而生。’‘此’字亦只指孝悌？”先生曰：“觉此句亦欠‘本立’字。”贺孙云：“上文已说孝弟乃是行仁之本。”先生曰：“此段若无程先生说，终无人理会得透。看杨谢诸说，如何是理会得？谢说更乖：‘孝弟非仁，乃近仁也。’不知孝弟非仁，孝弟是甚么物事？孝弟便是仁，非孝弟外别有仁，非仁外别有孝弟。如诸公说，将体用一齐都没理会了！”〔贺孙〕
    有自象山来者。先生问：“子静多说甚话？”曰：“却如时文相似，只连片滚将去。”曰：“所说者何？”曰：“他只说‘天地之性人为贵’，人为万物之灵。人所以贵与灵者，只是这心。其说虽详多，只恁滚去。”先生曰：“信如斯言，虽圣贤复生与人说，也只得恁地。自是诸公以时文之心观之，故见得它个是时文也。便若时文中说得恁地，便是圣贤之言也。公也须自反，岂可放过！”〔道夫〕
    陆子静说“良知良能”、“四端”等处，且成片举似经语，不可谓不是。但说人便能如此，不假修为存养，此却不得。譬如旅寓之人，自家不能送他回乡，但与说云：“你自有田有屋，大段快乐，何不便回去？”那人既无资送，如何便回去得？又如脾胃伤弱，不能饮食之人，却硬要将饭将肉塞入他口，不问他吃得与吃不得。若是一顿便理会得，亦岂不好？然非生知安行者，岂有此理？便是生知安行，也须用学。大抵子思说“率性”，孟子说“存心养性”，大段说破。夫子更不曾说，只说“孝弟”、“忠信笃敬”。盖能如此，则道理便在其中矣。〔人杰〕
    至之问告子“不得於言，勿求於心”。先生云：“陆子静不著言语，其学正似告子，故常讳这些子。”至之云：“陆常云，人不惟不知孟子高处，也不知告子高处。先生语陆云，试说看。陆只鹘突说过。”先生因语诸生云：“陆子静说告子也高，也是他尚不及告子。告子将心硬制得不动，陆遇事未必皆能不动。”〔植〕
    子静常言颜子悟道後於仲弓。又曰：“易系决非夫子作。”又曰：“孟子无柰告子何。”陈正己录以示人。先生申言曰：“正己也乖。”〔道夫〕
    江西士风好为奇论，耻与人同，每立异以求胜。如陆子静说告子论性强孟子，又说荀子“性恶”之论甚好，使人警发，有缜密之功。昔荆公参政日，作兵论藁，压之砚下。刘贡父谒见，值客，径坐於书院，窃取视之。（可学录云：“皆记得，又顿放元处。”）既而以未相见而坐书院为非，遂出就客次。及相见，荆公问近作，贡父遂以作兵论对，乃窃荆公之意，而易其文以诵之。可学录云：“荆公出论兵。贡父依荆公兵论说曰：‘某策如此’。”荆公退，碎其砚下之藁，以为所论同於人也。（可学录作：“焚之。好异恶同如此。”皆是江西之风如此。〔淳〕可学录略。）
    金溪说“充塞仁义”，其意之所指，似别有一般仁义，非若寻常他人所言者也。〔必大〕
    陆子静学者欲执喜怒哀乐未发之中，不知如何执得？那事来面前，只得应他，当喜便喜，当怒便怒，如何执得！〔文蔚〕
    陆子静说，只是一心，一边属人心，一边属道心，那时尚说得好在。〔节〕
    先生谓祖道曰：“陆子静答贤书，说简‘简易’字，却说错了。‘乾以易知，坤以简能’，是甚意思？如何只容易说过了！乾子体健而不息，行而不难，故易；坤则顺其理而不为，故简。不是容易苟简也。”〔祖道〕
    某向与子静说话，子静以为意见。某曰：“邪意见不可有，正意见不可无。”子静说：“此是闲议论。”某曰：“闲议论不可议论，合议论则不可不议论。”先生又曰：“大学不曾说‘无意’，而说‘诚意’。若无意见，将何物去择乎中庸？将何物去察迩言？论语‘无意’，只是要无私意。若是正意，则不可无。”先生又曰：“他之无意见，则是不理会理，只是胡撞将去。若无意见，成甚么人在这里！”〔节〕
    或问：“陆子静每见学者才有说话，不曰‘此只是议论’，即曰‘此只是意见’。果如是，则议论意见皆可废乎？”曰：“既不尚议论，则是默然无言而已；既不贵意见，则是寂然无思而已。圣门问学，不应如此。若曰偏议论、私意见，则可去，不当概以议论意见为可去也。”〔柄〕
    有一学者云：“学者须是除意见。陆子静说颜子克己之学，非如常人克去一切忿欲利害之私，盖欲於意念所起处，将来克去。”先生痛加诮责，以为：“此三字误天下学者！自尧舜相传至历代圣贤书册上并无此三字。某谓除去不好底意见则可，若好底意见，须是存留。如饥之思食，渴之思饮，合做底事思量去做，皆意见也。圣贤之学，如一条大路，甚次第分明。缘有‘除意见’横在心里，便更不在做。如日间所行之事，想见只是不得已去做；才做，便要忘了，生怕有意见。所以目视霄汉，悠悠过日，下梢只成得个狂妄！今只理会除意见，安知除意见之心，又非所谓意见乎？”〔人杰〕
    陆子静说“克己复礼”，云，不是克去己私利欲之类，别自有个克处，又却不肯说破。某尝代之下语云：“不过是要‘言语道断，心行路绝’耳！”因言：“此是陷溺人之深坑，学者切不可不戒！”〔广〕
    因看金溪与胡季随书中说颜子克己处，曰：“看此两行议论，其宗旨是禅，尤分晓。此乃捉著真赃正贼，惜方见之，不及与之痛辩。其说以忿欲等皆未是己私，而思索讲习却是大病，乃所当克治者。如禅家‘乾屎橛’，等语，其上更无意义，又不得别思义理。将此心都禁遏定，久久忽自有明快处，方谓之得。‘此之谓失其本心’，故下梢忿欲纷起，恣意猖獗，如刘淳叟辈所为，皆彼自谓不妨者也。杲老在径山，僧徒苦其使性气，没头脑，甚恶之，又恋著他禅。尝有一僧云：‘好捉倒剥去衣服，寻看他禅是在左胁下，是在右胁下？待寻得见了，好与夺下，却赶将出门去！’杲老所喜，皆是粗疏底人，如张子韶唐立夫诸公是也。汪圣锡吕居仁辈稍谨愿，痛被他薄贱。汪丈为人淳厚，赶张子韶辈不得，又有许多记问经史典故，又自有许多鹘突学问义理，又恋著鹘突底禅。群疑塞胸，都没分晓，不自反躬穷究，只管上求下告，问他讨禅，被他恣意相薄。汪丈尝谓某云：‘杲老禅学实自有好处。’某问之曰：‘侍郎曾究见其好处否？’又却云‘不曾’。今金溪学问真正是禅，钦夫伯恭缘不曾看佛书，所以看他不破，只某便识得他。试将楞严圆觉之类一观，亦可粗见大意。释氏之学，大抵谓若识得透，应千罪恶，即都无了。然则此一种学，在世上乃乱臣贼子之三窟耳！王履道做尽无限过恶，迁谪广中，地在彼说禅非细。此正谓其所为过恶，皆不碍其禅学尔。”〔必大〕
    舜功云：“陆子静不喜人说性。”曰：“怕只是自理会不曾分晓，怕人问难。又长大了，不肯与人商量做，一截截断了。然学而不论性，不知所学何事？”〔〕
    圣贤教人有定本，如“博学、审问、慎思、明辨、笃行”是也。其人资质刚柔敏钝，不可一概论，其教则不易。禅家教更无定，今日说有定，明日又说无定，陆子静似之。圣贤之教无内外本末上下，今子静却要理会内，不管外面，却无此理。硬要转圣贤之说为他说，宁若尔说，且作尔说，不可诬罔圣贤亦如此。〔泳〕周公谨记。
    陆子静云：“涵养是主人翁，省察是奴婢。”陈正己力排其说。曰：“子静之说无定常，要云今日之说自如此，明日之说自不如此。大抵他只要拗：才见人说省察，他便反而言之，谓须是涵养；若有人向他说涵养，他又言须是省察以胜之。自渠好为诃佛骂祖之说，致令其门人‘以夫子之道反害夫子’！”〔〕
    吾儒头项多，思量著得人头Φ。似陆子静样不立文字，也是省事。只是那书也不是分外底物事，都是说我这道理，从头理会过，更好。〔亻选
    汪长孺说：“江西所说‘主静’，看其语是要不消主这静，只我这里动也静，静也静。”先生曰：“若如其言，天自春了夏，夏了秋，秋了冬，自然如此，也不须要‘辅相、裁成’始得。”〔贺孙〕
    江西之学，无了恻隐辞逊之心，但有羞恶之心；然不羞其所当羞，不恶其所当恶。有是非之心，然是其所非，非其所是。〔方子〕
    潘恭叔说：“象山说得如此，待应事，都应不是。”曰：“可知是他所学所说尽是杜撰，都不依见成格法。他应事也只是杜撰，如何得合道理！”〔贺孙〕
    陆氏会说，其精神亦能感发人，一时被它耸动底，亦便清明。只是虚，更无底箪。“思而不学则殆”，正谓无底箪便危殆也。“山上有木，渐，君子以居贤德善俗。”有阶梯而进，不患不到。今其徒往往进时甚锐，然其退亦速。才到退时，便如坠千仞之渊！〔┿〕
    顷有一朋友作书与陆子静，言立之学荡而无所执。陆复书言，荡本是好语。“君子坦荡荡”，尧“荡荡无能名”，诗云“荡荡上帝”，书云“王道荡荡”，皆以荡为善，岂可以为不善邪？其怪如此！〔亻选
    向见陆子静与王顺伯论儒释，某尝窃笑之。儒释之分，只争虚、实而已。如老氏亦谓：“恍兮惚兮，其中有物；窈兮冥兮，其中有精。”所谓“物、精”，亦是虚。吾道虽有“寂然不动”，然其中粲然者存，事事有。〔节〕
    先生问人杰：“别後见陆象山如何？”曰：“在都下相处一月，议论间多不合。”因举戊戌春所闻於象山者，多是分别“集义所生，非义袭而取之”两句。曰：“彼之病处正在此，其说‘集义’，却是‘义袭’。彼之意，盖谓学者须是自得於己，不为文义牵制，方是集义。若以此为义，从而行之，乃是求之於外，是义袭而取之也。故其弊自以为是，自以为高，而视先儒之说皆与己不合。至如与王顺伯书论释氏义利公私，皆说不著。盖释氏之言见性，只是虚见；儒者之言性，止是仁义礼智，皆是实事。今专以义利公私断之，宜顺伯不以为然也。”〔人杰〕┿录详。
    问正淳：“陆氏之说如何？”曰：“癸卯相见，某於其言不无疑信相半。”曰：“信是信甚处？疑是疑甚处？”曰：“信其论学，疑其诃诋古人。”曰：“须是当面与它随其说上讨个分晓。若一时不曾分疏得，乃欲续後於书问间议论，只是说得皮外；它亦只是皮外答来，越不分晓。若是它论学处是，则其它说话皆是，便攻诃古人今人，亦无有不是处；若是它诃诋得古人不是，便是它说得学亦不是。向来见子静与王顺伯论佛云，释氏与吾儒所见亦同，只是义利、公私之间不同。此说不然。如此，却是吾儒与释氏同一个道理。若是同时，何缘得有义利不同？只被源头便不同：吾儒万理皆实，释氏万理皆空。”又曰：“它寻常要说‘集义所生者’，其徒包敏道至说成‘袭义而取’，却不说‘义袭而取之’。它说如何？”正淳曰：“它说须是实得。如义袭，只是强探力取。”曰：“谓如人心知此义理，行之得宜，固自内发。人性质有不同，或有鲁钝，一时见未到得；别人说出来，反之於心，见得为是而行之，是亦内也。人心所见不同，圣人方见得尽。今陆氏只是要自渠心里见得底，方谓之内；若别人说底，一句也不是。才自别人说出，便指为义外。如此，乃是告子之说。如‘生而知之’，与‘学而知之，困而知之’；‘安而行之’，与‘利而行之，勉强而行之’；及其知之行之，则一也。岂可一一须待自我心而出，方谓之内？所以指文义而求之者，皆不为内？故自家才见得如此，便一向执著，将圣贤言语便亦不信，更不去讲贯，只是我底是，其病痛只在此。只是专主‘生知、安行’，而‘学知’以下，一切皆废。又只管理会‘一贯’，理会‘一’。且如一贯，只是万理一贯，无内外本末，隐显精粗，皆一以贯之。此政‘同归殊涂，百虑一致’，无所不备。今却不教人恁地理会，却只寻个‘一’，不知去那里讨头处？”〔┿〕必大录云：“先生看正淳与金溪往复书云云，‘释氏皆空’之下有曰：‘学所以贵於讲书，是要入细理会。今陆氏只管说“一贯”。夫“一贯”云者，是举万殊而一贯之，小大、精粗、隐显、本末，皆在其中。若都废置不讲，却一贯个甚么？学要大纲涵养，子细讲论。尝与金溪辨“义外”之说。某谓事之合如此者，虽是在外，然於吾心以为合如此而行，便是内也。且如人有性质鲁钝，或一时见不到；因他人说出来，见得为是，从而行之，亦内也。金溪以谓，此乃告子之见，直须自得於己者方是。若以他人之说为义而行之，是求之於外也。遂於事当如此处，亦不如此。不知此乃告子之见耳。’必大因言：‘金溪有云：“不是教人不要读书，读书自是讲学中一事。才说读书，已是剩此一句。”’曰：‘此语却是。’必大又言其学在践履之说。曰：‘此言虽是，然他意只是要践履他之说耳’。”
    禅学炽则佛氏之说大坏。缘他本来是大段著工夫收拾这心性，今禅说只恁地容易做去。佛法固是本不见大底道理，只就他本法中是大段细密，今禅说只一向粗暴。陆子静之学，看他千般万般病，只在不知有气禀之杂，把许多粗恶底气都把做心之妙理，合当恁地自然做将去。向在铅山得他书云，看见佛之所以与儒异者，止是他底全是利，吾儒止是全在义。某答他云，公亦只见得第二著。看他意，只说儒者绝断得许多利欲，便是千了百当，一向任意做出都不妨。不知初自受得这气禀不好，今才任意发出，许多不好底，也只都做好商量了。只道这是胸中流出，自然天理；不知气有不好底夹杂在里，一齐羁将去，道害事不害事？看子静书，只见他许多粗暴底意思可畏。其徒都是这样，才说得几句，便无大无小，无父无兄，只我胸中流出底是天理，全不著得些工夫。看来这错处，只在不知有气禀之性。又曰：“‘论性不论气，不备。’孟子不说到气一截，所以说万千与告子几个，然终不得他分晓。告子以後，如荀扬之徒，皆是把气做性说了。”〔贺孙〕
    迎而距之。谓陆氏不穷理。〔方子〕
    子静“应无所住以生其心”。〔闳祖〕
    子静寻常与吾人说话，会避得个“禅”字。及与其徒，却只说禅。〔自修〕
    吴仁父说及陆氏之学。曰：“只是禅。初间犹自以吾儒之说盖覆，如今一向说得炽，不复遮护了。渠自说有见於理，到得做处，一向任私意做去，全不睹是。人同之则喜，异之则怒。至任喜怒，胡乱便打人骂人。後生才登其门，便学得不逊无礼，出来极可畏。世道衰微，千变百怪如此，可畏！可畏！”〔木之〕
    陆子静之学，自是胸中无柰许多禅何。看是甚文字，不过假借以说其胸中所见者耳。据其所见，本不须圣人文字得。他却须要以圣人文字说者，此正如贩盐者，上面须得数片鲞鱼遮盖，方过得关津，不被人捉了耳。〔广〕
    先生尝说：“陆子静杨敬仲自是十分好人，只似患净洁病底。又论说道理，恰似闽中贩私盐底，下面是私盐，上面以鲞鱼盖之，使人不觉。”盖谓其本是禅学，却以吾儒说话摭掩。〔过〕
    为学若不靠实，便如释老谈空，又却不如他说得索性。又曰：“近来诸处学者谈空浩瀚，可畏！可畏！引得一辈江西士人都颠了。”〔浩〕
    陆子静好令人读介甫万言书，以为渠此时未有异说，不晓子静之意。〔〕
    因言读书之法，曰：“一句有一句道理，穷得一句，便得这一句道理。读书须是晓得文义了，便思量圣贤意指是如何？要将作何用？”因坐中有江西士人问为学，曰：“公们都被陆子静误，教莫要读书，误公一生！使公到今已老，此心伥伥然，如村愚目盲无知之人，撞墙撞壁，无所知识。使得这心飞扬跳踯，渺渺茫茫，都无所主，若涉大水，浩无津涯，少间便会失心去。何故？下此一等，只会失心，别无合杀也。傅子渊便是如此。子渊後以丧心死。岂有学圣人之道，临了却反有失心者！是甚道理？吁，误人误人！可悲可痛！分明是被他涂其耳目，至今犹不觉悟。今教公之法：只讨圣贤之书，逐日逐段，分明理会。且降伏其心，逊志以求之，理会得一句，便一句理明；理会得一段，便一段义明；积累久之，渐渐晓得。近地有朋友，便与近地朋友商量；近地无朋友，便远求师友商量。莫要闲过日子，在此住得旬日，便做旬日工夫。公看此间诸公每日做工夫，都是逐段逐句理会。如此久之，须渐见些道理。公今只是道听涂说，只要说得。待若圣贤之道，只是说得赢，何消做工夫？只半日便说尽了。‘博学、审问、慎思、明辨’，是理会甚事？公今莫问陆删定如何，只认问取自己便了。陆删定还替得公么？陆删定他也须读书来。只是公那时见他不读书，便说他不读书。他若不读书，如何做得许多人先生？吁，误人！误人！”又曰：“从陆子静者，不问如何，个个学得不逊。只才从他门前过，便学得悖慢无礼，无长少之节，可畏！可畏！”〔亻选
    象山死，先生率门人往寺中哭之。既罢，良久，曰：“可惜死了告子！”此说得之文卿。〔泳〕
    因论南轩欲曾节夫往见陆先生，作书令去看陆如何，有何说备寄来。先生曰：“只须直说。如此，则便谓教我去看如何，便不能有益了。”〔扬〕
    因问陆子静，云：“这个只争些子，才差了便如此。他只是差过去了，更有一项，却是不及。若使过底，拗转来却好；不及底，趱向上去却好。只缘他才高了，便不肯下；才不及了，便不肯向上。过底，便道只是就过里面求个中；不及底，也道只就不及里面求个中。初间只差了些子，所谓‘差之毫穑缪以千里’！”又曰：“如伯夷之清，柳下惠之和，孟子便说道‘隘与不恭，君子不由’。如孔子说‘逸民：伯夷叔齐’，这已是甚好了；孔子自便道：‘我则异於是，无可无不可。’”又曰：“某看近日学问，高者便说做天地之外去，卑者便只管陷溺；高者必入於佛老，卑者必入於管商。定是如此！定是如此！”〔贺孙〕
    曹叔远问：“陆子静教人，合下便是，如何？”曰：“如何便是？公看经书中还有此样语否？若云便是，夫子当初引带三千弟子，日日说来说去则甚？何不云你都是了，各自去休？也须是做工夫，始得。”又问：“或有性识明底，合下便是，後如何？”曰：“须是有那地位，方得。如‘舜与木石居，与鹿豕游；及闻一善言，见一善行，沛然若决江河，莫之能御’！须是有此地位，方得。如‘尧舜之道孝悌’，不成说才孝悌，便是尧舜！须是诵尧言，行尧行，真个能‘徐行後长’，方是，”下二条详。
    问：“陆象山道，当下便是。”曰：“看圣贤教人，曾有此等语无？圣人教人，皆从平实地上做去。所谓‘克己复礼，天下归仁’，须是先克去己私方得。孟子虽云‘人皆可以为尧舜’，也须是‘服尧之服，诵尧之言，行尧之行’，方得。圣人告颜子以‘克己复礼’，告仲弓以‘出门如见大宾，使民如承大祭’，告樊迟以‘居处恭，执事敬，与人忠’，告子张以‘言忠信，行笃敬’，这个是说甚底话？又平时告弟子，也须道是‘学而时习’，‘行有馀力，则以学文’，又岂曾说个当下便是底语？大抵今之为学者有二病，一种只当下便是底，一种便是如公平日所习底。却是这中间一条路，不曾有人行得。而今人既不能知，但有圣贤之言可以引路。圣贤之言，分分晓晓，八字打开，无些子回互隐伏说话。”〔卓〕
    或问：“陆象山大要说当下便是，与圣人不同处是那里？”曰：“圣人有这般说话否？圣人不曾恁地说。圣人只说‘克己复礼。一日克己复礼，天下归仁’。而今截断‘克己复礼’一段，便道只恁地便了。不知圣人当年领三千来人，积年累岁，是理会甚么？何故不说道，才见得，便教他归去自理会便了？子静如今也有许多人来从学，亦自长久相聚，还理会个甚么？何故不教他自归去理会？只消恁地便了？且如说‘尧舜之道，孝悌而已矣’，似易。须是做得尧许多工夫，方到得尧；须是做得舜许多工夫，方到得舜。”又曰：“某看来，如今说话只有两样。自淮以北，不可得而知。自淮以南，不出此两者，如说高底，便如‘当下便是’之说，世间事事都不管。这个本是专要成己，而不要去成物；少间只见得上面许多道理切身要紧去处不曾理会，而终亦不足以成己。如那一项，却去许多零零碎碎上理会，事事要晓得。这个本是要成物，而不及於成己；少间只见得下面许多罗罗嘈嘈，自家自无个本领，自无个头脑了，後去更不知得那个直是是，那个直是非，都恁地鹘鹘突突，终於亦不足以成物。这是两项如此，真正一条大路，却都无人识，这个只逐一次第行将去。那一个只是过，那一个只是不及。到得圣人大道，只是个中。然如今人说那中，也都说错了；只说道恁地含含胡胡，同流合危便唤做中。这个中本无他，只是平日应事接物之间，每事理会教尽，教恰好，无一毫过不及之意。”〔贺孙〕
    陆子静之学，只管说一个心本来是好底物事，上面著不得一个字，只是人被私欲遮了。若识得一个心了，万法流出，更都无许多事。他却是实见得个道理恁地，所以不怕天，不怕地，一向胡叫胡喊。又曰：“如东莱便是如何云云，不似他见得恁地直拔俊伟。下梢东莱学者一人自执一说，更无一人守其师说，亦不知其师紧要处是在那里，都只恁地衰塌不起了，其害小。他学者是见得个物事，便都恁底胡叫胡说，实是卒动他不得，一齐恁地无大无小，便是‘天上天下，惟我独尊’。若我见得，我父不见得，便是父不似我；兄不见得，便是兄不似我。更无大小，其害甚大！不待至後世，即今便是。”又曰：“南轩初年说，却有些似他。如岳麓书院记，却只恁地说。如爱牛，如赤子入井，这个便是真心。若理会得这个心了，都无事。後来说却不如此。子静却杂些禅，又有术数，或说或不说。南轩却平直恁地说，却逢人便说。”又曰：“浙中之学，一种只说道理底，又不似他实见得。若不识，又不肯道我不识，便含胡鹘突遮盖在这里。”又因说：“人之喜怒忧惧，皆是人所不能无者，只是差些便不正。所以学者便要於此处理会，去其恶而全其善。今他只说一个心，便都道是了，如何得！虽曾子颜子是著多少气力，方始庶几其万一！”又曰：“孟子更说甚‘性善’与‘浩然之气’，孔子便全不说，便是怕人有走作，只教人‘克己复礼’。到克尽己私，复还天理处，自是实见得这个道理，便是贴实底圣贤。他只是恁地了，便是圣贤，然无这般颠狂底圣贤！圣人说‘克己复礼’，便是真实下工夫。‘一日克己复礼’，施之於一家，则一家归其仁；施之一乡，则一乡归其仁；施之天下，则天下归其仁。是真实从手头过，如饮酒必醉，食饭必饱。他们便说一日悟得‘克己复礼’，想见天下归其仁；便是想像饮酒便能醉人，恰似说‘如饮醇酎’意思。”又曰：“他是会说得动人，使人都恁地快活，便会使得人都恁地发颠发狂。某也会恁地说，使人便快活，只是不敢，怕坏了人。他之说，却是使人先见得这一个物事了，方下来做工夫，却是上达而下学，与圣人‘下学上达’都不相似。然他才见了，便发颠狂，岂肯下来做？若有这个直截道理，圣人那里教人恁地步步做上去？”〔贺孙〕
    许行父谓：“陆子静只要顿悟，更无工夫。”曰：“如此说不得。不曾见他病处，说他不倒。大抵今人多是望风便骂将去，都不曾根究到底。见他不是，须子细推原怎生不是，始得，此便是穷理。既知他不是处，须知是处在那里；他既错了，自家合当如何，方始有进。子静固有病，而今人却不曾似他用功，如何便说得他！所谓‘五喜皇欤不如ㄗ稗’，恐反为子静之笑也。且如看史传，其间有多少不是处。见得他不是，便有个是底在这里，所以无往非学。”〔闳祖〕
    先生问：“曾见陆子静否？”可学对以向在临安欲往见。或云：“吾友方学，不可见，见归必学参禅。”先生曰：“此人言极有理。吾友不去见，亦是。然更有一说：须修身立命，自有道理，则自不走往他。若自家无所守，安知一旦立脚得牢！正如人有屋可居，见他人有屋宇，必不起健羡。若是自家自无住处，忽见人有屋欲借自家，自家虽欲不入，安得不入？切宜自作工夫！”〔可学〕
    守约问：“吾徒有往从陆子静者，多是举得这下些小细碎文义，致得子静谓先生教人只是章句之学，都无个脱洒道理。其实先生教人，岂曾如此？又有行不掩其言者，愈招他言语。”先生曰：“不消得如此说。是他行不掩言，自家又柰何得他？只是自点检教行掩其言，便得。看自家平日是合当恁地，不当恁地。不是因他说自家行不掩言，方始去行掩其言。而今不欲穷理则已，若欲穷理，如何不在读书讲论？今学者有几个理会得章句？也只是浑沦吞枣，终不成又学他，於章句外别撰一个物事，与他斗。”又曰：“某也难说他，有多多少少，某都不敢说他。只是因诸公问，不得不说。他是向一边去拗不转了，又不信人言语，又怎柰何他？自家只是理会自家是合当做。圣人说‘言忠信，行笃敬’，‘居处恭，执事敬，与人忠’等语，都是实说铁定是恁地，无一句虚说。只是教人就这上做工夫，做得到，便是道理。”〔贺孙〕
    学者须是培养。今不做培养工夫，如何穷得理？程子言：“动容貌，整思虑，则自生敬。敬只是主一也。存此，则自然天理明。”又曰：“整齐严肃，则心便一；一，则自是无非僻之干。此意但涵养久之，则天理自然明。”今不曾做得此工夫，胸中胶扰驳杂，如何穷得理？如它人不读书，是不肯去穷理。今要穷理，又无持敬工夫。从陆子静学，如杨敬仲辈，持守得亦好，若肯去穷理，须穷得分明。然它不肯读书，只任一己私见，有似个ㄗ稗。今若不做培养工夫，便是五喜皇欤又不如ㄗ稗也。次日又言：“陆子静杨敬仲有为己工夫，若肯穷理，当甚有可观，惜其不改也！”〔德明〕
    论子由古史言，帝王以无为宗。因言：“佛氏学，只是恁它意所为，於事无有是处。”德明云：“杨敬仲之学是如此。”先生曰：“佛者言：‘但愿空诸所有，谨勿实诸所无。’事必欲忘却，故曰‘但愿空诸所有’；心必欲其空，故曰‘谨勿实诸所无’。杨敬仲学於陆氏，更不读书，是要不‘实诸所无’；已读之书，皆欲忘却，是要‘空诸所有’。”〔德明〕
    至之举似杨敬仲诗云：“‘有时父召急趋前，不觉不知造渊奥。’此意如何”？曰：“如此却二了：有个父召急趋底心，又有个造渊奥底心。才二，便生出无限病痛。盖这个物事，知得是恁地便行将去，岂可更帖著一个意思在那上！某旧见张子韶有个文字论仁义之实云：‘当其事亲之时，有以见其温然如春之意，便是仁；当其从兄之际，有以见其肃然如秋之意，便是义。’某尝对其说，古人固有习而不察，如今却是略略地习，却加意去察；古人固有由之而不知，如今却是略略地由，却加意去知。”因笑云：“李先生见某说，忽然曰：‘公眉渌档煤茫可更说一遍看。’”〔道夫〕
    杨敬仲己易说雷霆事，身上又安得有！且要著实。〔可学〕
    “杨敬仲说，杨爻一画者在己；阴爻一画者应物底是。”先生云：“正是倒说了！应物者却是阳。”〔泳〕
    “杨敬仲言，天下无掣肘底事。沈叔晦言，天下无不可教底人。”先生云：“此皆好立偏论者。”〔振〕
    杨敬仲有易论。林黄中有易解，春秋解专主左氏。或曰：“林黄中文字可毁。”先生曰：“却是杨敬仲文字可毁。”〔泳〕
    抚学有首无尾，婺学有尾无首。禅学首尾皆无，只是与人说。〔泳〕
    有说悟者，有说端倪者。若说可欲是善，不可欲是恶，而必自寻一个道理以为善，根脚虚矣，非乡人皆可为尧舜之意。说悟者指金溪，说端倪者指湖南。〔人杰〕
    因论今之言学问者，人自为说，说出无限差异。胡文定曰首有一二句记不详。“诸子百家人肆其说，诳惑众生”者，是也。谢上蔡曰：“诸子百家，人人自生出一般见解，欺诳众生。”〔必大〕
    彭世昌守象山书院，盛言山上有田可耕，有圃可蔬，池塘碓，色色皆备。先生曰：“既是如此，下山来则甚？”世昌曰：“陆先生既有书院，却不曾藏得书，某此来为欲求书。”曰：“紧要书能消得几卷？某向来亦爱如此。後来思之，这般物事聚者必散，何必役於物？”世昌临别，赠之诗曰：“象山闻说是君开，隳静翁毂响雷。好去山头且坚坐，等闲莫要下山来！”〔文蔚〕
    ●卷一百二十五・老氏
    （庄列附。）
    ◎老子
    康节尝言“老氏得易之体，孟子得易之用”，非也。老子自有老子之体用，孟子自有孟子之体用。“将欲取之，必固与之”，此老子之体用也；存心养性，充广其四端，此孟子之体用也。〔广〕
    老子之术，谦冲俭啬，全不肯役精神。〔闳祖〕
    老子之术，须自家占得十分稳便，方肯做；才有一毫於己不便，便不肯做。〔闳祖〕
    老子之学，大抵以虚静无为、冲退自守为事。故其为说，常以懦弱谦下为表，以空虚不毁万物为实。其为治，虽曰“我无为而民自化”，然不化者则亦不之问也。其为道每每如此，非特“载营魄”一章之指为然也。若曰“旁月日，扶宇宙，挥斥八极，神气不变”者，是乃庄生之荒唐；其曰“光明寂照，无所不通，不动道场，遍周沙界”者，则又瞿昙之幻语，老子则初曷尝有是哉！今世人论老子者，必欲合二家之似而一之，以为神常载魄而无所不之，则是庄释之所谈，而非老子之意矣。〔亻选
    伯丰问：“程子曰‘老子之言窃弄阖辟’者，何也？”曰：“如‘将欲取之，必固与之’之类，是它亦窥得些道理，将来窃弄。如所谓‘代大臣斫则伤手’者，谓如人之恶者，不必自去治它，自有别人与它理会。只是占便宜，不肯自犯手做。”┿曰：“此正推恶离己。”曰：“固是。如子房为韩报秦，撺掇高祖入关，又项羽杀韩王成，又使高祖平项羽，两次报仇皆不自做。後来定太子事，它亦自处闲地，又只教四老人出来定之。”〔┿〕
    老子不犯手，张子房其学也。陶渊明亦只是老庄。
    问：“杨氏爱身，其学亦浅近，而举世宗尚之，何也？”曰：“其学也不浅近，自有好处，便是老子之学。今观老子书，自有许多说话，人如何不爱！其学也要出来治天下，清虚无为，所谓‘因者君之纲’，事事只是因而为之。如汉文帝曹参，便是用老氏之效，然又只用得老子皮肤，凡事只是包容因循将去。老氏之学最忍，它闲时似个虚无卑弱底人，莫教紧要处发出来，更教你枝梧不住，如张子房是也。子房皆老氏之学。如┕刂战，与秦将连和了，忽乘其懈击之；鸿沟之约，与项羽讲和了，忽回军杀之，这个便是他柔弱之发处。可畏！可畏！它计策不须多，只消两三次如此，高祖之业成矣。”〔亻选
    问：“杨朱似老子，顷见先生如此说。看来杨朱较放退，老子反要以此治国，以此取天下。”曰：“大概气象相似。如云‘致虚极，守静笃’之类，老子初间亦只是要放退，未要放出那无状来。及至反一反，方说‘以无事取天下’，如云‘反者道之动，弱者道之用’之类。”〔亻选
    杨朱之学出於老子，盖是杨朱曾就老子学来，故庄列之书皆说杨朱。孟子辟杨朱，便是辟庄老了。释氏有一种低底，如梁武帝是得其低底。彼初入中国，也未在。後来到中国，却窃取老庄之徒许多说话，见得亻尽斑。新唐书李蔚赞说得好。〔南升〕
    人皆言孟子不排老子，老子便是杨氏。
    问：“老子与乡原如何？”曰：“老子是出人理之外，不好声，不好色，又不做官，然害伦理。乡原犹在人伦中，只是个无见识底好人。”〔淳〕义刚一条见论语类。
    老子中有仙意。
    ◎列子
    列子平淡疏旷。〔方子〕
    ◎庄子
    “庄周曾做秀才，书都读来，所以他说话都说得也是。但不合没拘检，便凡百了。”或问：“康节近似庄周？”曰：“康节较稳。”〔焘〕
    庄子比邵子见较高，气较豪。他是事事识得，又却蹴踏了，以为不足为。邵子却有规矩。〔方子〕
    李梦先问：“庄子孟子同时，何不一相遇？又不闻相道及，林作：“其书亦不相及。”如何？”曰：“庄子当时也无人宗之，他只在僻处自说，然亦止是杨朱之学。但杨氏说得大了，故孟子力排之。”〔义刚〕夔孙同。
    问：“孟子与庄子同时否？”曰：“庄子後得几年，然亦不争多。”或云：“庄子都不说著孟子一句。”曰：“孟子平生足迹只齐鲁滕宋大梁之间，不曾过大梁之南。庄子自是楚人，想见声闻不相接。大抵楚地便多有此样差异底人物学问，所以孟子说陈良云云。”曰：“如今看许行之说如此鄙陋，当时亦有数十百人从他，是如何？”曰：“不特此也，如庄子书中说惠施邓析之徒，与夫‘坚白异同’之论，历举其说。是甚么学问？然亦自名家。”或云：“他恐是借此以显理？”曰：“便是禅家要如此。凡事须要倒说，如所谓‘不管夜行，投明要到’；如‘人上树，口衔树枝，手足悬空，却要答话’，皆是此意。”广云：“通鉴中载孔子顺与公孙龙辩说数话，似好。”曰：“此出在孔丛子，其他说话又不如此。此书必是後汉时人撰者。若是古书，前汉时又都不见说是如何。其中所载孔安国书之类，其气象萎{艹尔}，都不似西京时文章。”〔广〕
    △老庄
    老子犹要做事在。庄子都不要做了，又却说道他会做，只是不肯做。〔广〕
    “庄周是个大秀才，他都理会得，只是不把做事。观其第四篇人间世及渔父篇以後，多是说孔子与诸人语，只是不肯学孔子，所谓‘知者过之’者也。如说‘易以道阴阳，春秋以道名分’等语，後来人如何下得！它直是似快刀利斧劈截将去，字字有著落。”公晦曰：“庄子较之老子，较平帖些。”曰：“老子极劳攘，庄子得些，只也乖。庄子跌荡。老子收敛，齐脚敛手；庄子却将许多道理掀翻说，不拘绳墨。方子录云：“庄子是一个大秀才，他事事识得。如天下篇後面乃是说孔子，似用快刀利斧斫将去，更无些碍，且无一句不著落。如说‘易以道阴阳’等语，大段说得好，然却不肯如此做去。老子犹是欲敛手齐脚去做，他却将他窠窟一齐踢翻了！”庄子去孟子不远，其说不及孟子者，亦是不相闻。今亳州明道宫乃老子所生之地。庄子生於蒙，在淮西间。孟子只往来齐宋邹鲁，以至於梁而止，不至於南。然当时南方多是异端，如孟子所谓‘陈良，楚产也，悦周公仲尼之道，北学於中国’；又如说‘南蛮奚嘀人，非先王之道’，是当时南方多异端。”或问：‘许行恁地低，也有人从之。”曰：“非独是许行，如公孙龙‘坚白同异’之说，是甚模样？也使得人终日只弄这个。”汉卿问：“孔子顺许多话却好。”曰：“出於孔丛子，不知是否？只孔丛子说话，多类东汉人文，其气软弱，又全不似西汉人文。兼西汉初若有此等话，何故不略见於贾谊董仲舒所述？恰限到东汉方突出来？皆不可晓。”〔贺孙〕前广录一条，疑闻同。
    问：“老子与庄子似是两般说话。”曰：“庄子於篇末自说破矣。”问：“先儒论老子，多为之出脱，云老子乃矫时之说。以某观之，不是矫时，只是不见实理，故不知礼乐刑政之所出，而欲去之。”曰：“渠若识得‘寂然不动，感而遂通天下之故’，自不应如此。它本不知下一节，欲占一简径言之；然上节无实见，故亦不脱洒。今读老子者亦多错。如道德经云‘名非常名’，则下文有名、无名，皆是一义，今读者皆将‘有、无’作句。又如‘常无欲，以观其妙；常有欲，以观其窍’，只是说‘无欲、有欲’，今读者乃以‘无、有’为句，皆非老子之意。”〔可学〕
    庄子老子不是矫时。夷惠矫时，亦未是。〔可学〕
    ◎庄列
    孟子庄子文章皆好。列子在前，便有迂僻处。左氏亦然，皆好高而少事实。〔人杰〕
    因言，列子语，佛氏多用之。庄子全写列子，又变得峻奇。列子语温纯，柳子厚尝称之。佛家於心地上煞下工夫。〔贺孙〕
    列庄本杨朱之学，故其书多引其语。庄子说：“子之於亲也，命也，不可解於心。”至臣之於君，则曰：“义也，无所逃於天地之间。”是他看得那君臣之义，却似是逃不得，不奈何，须著臣服他。更无一个自然相胥为一体处，可怪！故孟子以为无君，此类是也。〔大雅〕
    ◎老庄列子
    庄子是个转调底。老子列子又细似庄子。
    “雷击所在，只一气滚来，间有见而不为害，只缘气未扌朋裂，有所击者皆是已发。”蔡季通云：“人於雷所击处，收得雷斧之属，是一气击後方始结成，不是将这个来打物。见人拾得石斧如今斧之状，似细黄石。”因说道士行五雷法。先生曰：“今极卑陋是道士，许多说话全乱道。”蔡云：“禅家又胜似他。”曰：“禅家已是九分乱道了，他又把佛家言语参杂在里面。如佛经本自远方外国来，故语音差异，有许多差异字，人都理会不得；他便撰许多符咒，千般万样，教人理会不得，极是陋。”蔡云：“道士有个庄老在上，却不去理会。”曰：“如今秀才读多少书，理会自家道理不出，他又那得心情去理会庄老！”蔡云：“无人理会得老子通透，大段鼓动得人，恐非佛教之比。”曰：“公道如何？”蔡云：“缘他带治国、平天下道理在。”曰：“做得出，也只是个曹参。”蔡云：“曹参未能尽其术。”曰：“也只是恁地，只是藏缩无形影。”因问蔡曰：“公看‘道可道，非常道；名可名，非常名；无名天地之始，有名万物之母’，是如何说？”蔡云：“只是无名是天地之始，有名便是有形气了。向见先生说庚桑子一篇都是禅，今看来果是。”曰：““若其它篇，亦自有禅话，但此篇首尾都是这话。”又问蔡曰：“庄子‘虚无因应’，如何点？”曰：“只是恁地点。”“多有人将‘虚无’自做一句，非是。他後面又自解如何是无，如何是因。”又云：“庄子文章只信口流出，煞高。”蔡云：“列子亦好。”曰：“列子固好，但说得困弱，不如庄子。”问：“老子如何？”曰：“老子又较深厚。”蔡云：“看庄周传说，似乎庄子师於列子。云先有作者如此，恐是指列子。”曰：“这自说道理，未必是师列子。”蔡问：“‘皆原於道德之意’，是谁道德？”曰：“这道德只自是他道德。”蔡云：“人多作吾圣人道德。太史公智识卑下，便把这处作非细看，便把作大学中庸看了。”曰：“大学中庸且过一边，公恁地说了，主张史记人道如何？大凡看文字只看自家心下，先自偏曲了，看人说甚么事，都只入这意来。如大路看不见，只行下偏蹊曲径去。如分明大字不看，却只看从罅缝四旁处去。如字写在上面不看。却就字背後面看。如人眼自花了，看见眼前物事都差了，便说道只恁地。”蔡云：“不平心看文字，将使天地都易位了。”曰：“道理只是这一个道理，但看之者情伪变态，言语文章自有千般万样。合说东，却说西；合说这里，自说那里；都是将自家偏曲底心求古人意。”又云：“如太史公说话，也怕古人有这般人，只自家心下不当如此。将临川何言江默之事观之，说道公羊狭菏切战人一手做，也有这般事。尚书序不似孔安国作，其文软弱，不似西汉人文，西汉文粗豪；也不似东汉人文，东汉人文有骨肋；也不似东晋人文，东晋如孔坦疏也自得。他文是大段弱，读来却宛顺，是做孔丛子底人一手做。看孔丛子撰许多说话，极是陋。只看他撰造说陈涉，那得许多说话正史都无之？他却说道自好，陈涉不能从之。看他文卑弱，说到後面，都无合杀。”蔡云：“恐是孔家子孙。”曰：“也不见得。”蔡说：“春秋吕氏解煞好。”曰：“那个说不好？如一句经在这里，说做褒也得，也有许多说话；做贬也得，也有许多说话，都自说得似。”又云：“如史记秦纪分明是国史，中间亻尽谨严。若如今人把来生意说，也都由他说，春秋只是旧史录在这里。”蔡云：“如先生做通鉴钢目，是有意？是无意？须是有去取。如春秋，圣人岂无意？”曰：“圣人虽有意，今亦不可知，却妄为之说，不得。”蔡云：“左氏怕是左史倚相之後，盖左传中楚事甚详。”曰：“以三传较之，在左氏得七八分。”蔡云：“道理则狭杭捌甙朔帧；蛟疲三传中间有许多链Γ都是其学者後来添入。”〔贺孙〕
    儒教自开辟以来，二帝三王述天理，顺人心，治世教民，厚典庸礼之道；後世圣贤遂著书立言，以示後世。及世之衰乱，方外之士厌一世之纷溃畏一身之祸害，蘅占乓郧笕身於乱世而已。及老子倡其端，而列御寇庄周杨朱之徒和之。孟子尝辟之以为无父无君，比之禽兽。然其言易入，其教易行。当汉之初，时君世主皆信其说，而民亦化之。虽以萧何曹参汲黯太史谈辈亦皆主之，以为真足以先於六经，治世者不可以莫之尚也。及後汉以来，米贼张陵、海岛寇谦之之徒，遂为盗贼。曹操以兵取阳平，陵之孙鲁即纳降款，可见其虚缪不足稽矣。〔亻选
    ◎老子书
    △道可道章第一
    问：“老子‘道可道’章，或欲以‘常无’‘常有’为句读，而‘欲’字属下句者，如何？”曰：“先儒亦有如此做句者，不妥帖。”问：“‘三十辐共一毂，当其无，有车之用。’无，是车之坐处否？”曰：“恐不然。若以坐处为无，则上文自是就辐毂而言，与下文户牖埏埴是一例语。某尝思之，无是毂中空处。惟其中空，故能受轴而运转不穷。犹伞柄上木管子，众骨所会者，不知名何。缘管子中空，又可受伞柄，而辟阖下上。车之毂亦犹是也。庄子所谓‘枢始得其环中，以应无穷’，亦此意。”〔亻选
    △谷神不死章第六
    正淳问“谷神不死，是为玄牝”。曰：“谷虚。谷中有神，受声所以能响，受物所以生物。”〔┿〕
    问“谷神”。曰：“谷只是虚而能受，神谓无所不应。它又云：‘虚而不屈，动而愈出。’有一物之不受，则虚而屈矣；有一物之不应，是动而不能出矣。”问：“‘玄牝’，或云，玄是众妙之门，牝是万物之祖。”曰：“不是恁地说。牝只是木孔承笋，能受底物事。如今门闩谓之牡，樵蛭疥颍凰管便是牝，锁须便是牡。雌雄谓之牝牡，可见。玄者，谓是至妙底牝，不是那一样底牝。”问：“老子之言，似有可取处？”曰：“它做许多言语，如何无可取？如佛氏亦亻尽有可取，但归宿门户都错了。”〔夔孙〕
    问“谷神不死”。曰：“谷之虚也，声达焉，则响应之，乃神化之自然也。‘是谓玄牝’。玄，妙也；牝，是有所受而能生物者也。至妙之理，有生生之意焉，程子所取老氏之说也。”〔人杰〕
    玄牝盖言万物之感而应之不穷，又言受而不先。如言“圣人执左契而不责於人”，契有左右，左所以衔右。言左契，受之义也。〔方子〕
    沈庄仲问：“‘谷神不死，是谓玄牝’，如何？”曰：“谷神是那个虚而应物底物事。”又问：“‘常有欲以观其徼’，徼之义如何？”曰：“徼是那边徼，如边界相似，说那应接处。向来人皆作‘常无’‘常有’点，不若只作‘常有欲’‘无欲’点。”义刚问：“原壤看来也是学老子。”曰：“他也不似老子，老子却不恁地。”庄仲曰：“却似庄子。”曰：“是。便是夫子时已有这样人了。”庄仲曰：“庄子虽以老子为宗，然老子之学尚要出来应世，庄子却不如此。”曰：“庄子说得较开阔，较高远，然却较虚，走了老子意思。若在老子当时看来，也不甚喜他如此说。”庄仲问：“‘道可道’如何解？”曰：“道而可道，则非常道；名而可名，则非常名。”又问“玄”之义。曰：“玄，只是深远而至於黑蔹莸卮Γ那便是众妙所在。”又问“宠辱若惊，贵大患若身”。曰：“从前理会此章不得。”〔义刚〕
    张以道问“载营魄”与“抱一能无离乎”之义。曰：“魄是一，魂是二；一是水，二是火。二抱一，火守水；魂载魄，动守静也。”〔义刚〕
    “专气致柔”，只看他这个甚么样工夫。专，非守之谓也，只是专一无间断。致柔，是到那柔之极处。才有一毫发露，便是刚，这气便粗了。〔亻选
    “老子之学只要退步柔伏，不与你争。才有一毫主张计较思虑之心，这气便粗了。故曰‘致虚极，守静笃’；又曰：‘专气致柔，能如婴儿乎？’又曰：‘知其雄，守其雌，为天下；知其白，守其黑，为天下谷。’所谓，所谓谷，只是低下处。让你在高处，他只要在卑下处，全不与你争。他这工夫极离。常见画本老子便是这般气象，笑嘻嘻地，便是个退步占便宜底人。虽未必肖他，然亦是它气象也。只是他放出无状来，便不可当。如曰‘以正治国，以奇用兵，以无事取天下’，他取天下便是用此道。如子房之术，全是如此。┕刂战，登亟以利，与之连和了，即回兵杀之；项羽约和，已讲解了，即劝高祖追之。汉家始终治天下全是得此术，至武帝尽发出来。便即当子房闲时不做声气，莫教他说一语，更不可当。少年也任侠杀人，後来因黄石公教得来较细，只是都使人不疑他，此其所以乖也。庄子比老子便不同。庄子又转调了精神，发出来粗。列子比庄子又较细腻。”问：“御风之说，亦寓言否？”曰：“然。”〔亻选
    △古之为善士章第十五
    甘叔怀说：“先生旧常谓老子也见得此个道理，只是怕与事物交涉，故其言有曰：‘豫兮若冬涉川，犹兮若畏四邻，俨若容。’”广因以质於先生。曰：“老子说话大抵如此。只是欲得退步占奸，不要与事物接。如‘治人事天莫若啬’，迫之而後动，不得已而後起，皆是这样意思。故为其学者多流於术数，如申韩之徒皆是也。其後兵家亦祖其说，如阴符经之类是也。他说‘以正治国，以奇用兵，以无事取天下’。据他所谓无事者，乃是大奇耳。故後来如宋齐丘遂欲以无事窃人之国。如今道家者流，又却都不理会得他意思。”〔广〕
    △将欲翕之章第三十六
    问老氏柔能胜刚，弱能胜强之说。曰：“它便拣便宜底先占了。若这下，则刚柔宽猛各有用时。”〔德明〕
    △上德不德章第三十八
    郭德元问：“老子云：‘夫礼，忠信之薄而乱之首。’孔子又却问礼於他，不知何故？”曰：“他晓得礼之曲折，只是他说这是个无紧要底物事，不将为事。某初间疑有两个老聃，横渠亦意其如此。今看来不是如此。他曾为柱下史，故礼自是理会得，所以与孔子说得如此好。只是他又说这个物事不用得亦可，一似圣人用礼时反若多事，所以如此说。礼运中‘谋用是作，而兵由此起’等语，便自有这个意思。”〔文蔚〕
    △反者道之动章第四十一
    问“反者，道之动；弱者，道之用”。曰：“老子说话都是这样意思。缘他看得天下事变熟了，都於反处做起。且如人刚强咆哮跳踯之不已，其势必有时而屈。故他只务为弱。人才弱时，却蓄得那精刚完全；及其发也，自然不可当。故张文潜说老子惟静故能知变，然其势必至於忍心无情，视天下之人皆如土偶尔。其心都冷冰冰地了，便是杀人也不恤，故其流多入於变诈刑名。太史公将他与申韩同传，非是强安排，其源流实是如此。”〔广〕
    易不言有无。老子言“有生於无”，便不是。〔闳祖〕
    △道生一章第四十二
    一便生二，二便生四。老子却说“二生三”，便是不理会得。
    “道生一，一生二，二生三。”不合说一个生一个。〔方〕
    △名与身章第四十四
    多藏必厚亡，老子也是说得好。〔义刚〕
    △天下有道章第四十六
    “天下有道，却走马以粪车”是一句，谓以走马载粪车也。顷在江西见有所谓“粪车”者，方晓此语。今本无“车”字，不知先生所见何本。〔亻选
    △治人事天章第五十九
    老子言：“治人事天，莫若啬。夫惟啬，是谓早服；早服，谓之重积德。重积德，则无不克。”他底意思，只要收敛，不要放出。〔友仁〕
    俭德极好。凡事俭则鲜失。老子言：“治人事天，莫若啬。夫惟啬，是谓早服；早服，是谓重积德。”被它说得曲尽。早服者，言能啬则不远而复，便在此也。重积德者，言先已有所积，复养以啬，是又加积之也。如修养者，此身未有所损失，而又加以啬养，是谓早服而重积。若待其已损而後养，则养之方足以补其所损，不得谓之重积矣。所以贵早服。早服者，早觉未损而啬之也。如某此身已衰耗，如破屋相似，东扶西倒，虽欲修养，亦何能有益耶！今年得季通书说，近来深晓养生之理，尽得其法。只是城郭不完，无所施其功也。看来是如此。〔亻选
    老子：“治人事天莫如啬。”啬，养也。先生曰：“啬，只是吝啬之‘啬’。它说话只要少用些子。”举此一段，至“莫知其极。”〔河〕
    ◎庄子书
    △内篇养生第三
    “‘因者，君之纲。’道家之说最要这因。万件事，且因来做。”因举史记老子传赞云云：“虚无因应，变化於无穷。”曰：“虚无是体，与‘因应’字当为一句。盖因应是用因而应之之义云尔。”〔植〕
    因论“庖丁解牛”一段，至“恢恢乎其有馀刃”，曰：“理之得名以此。目中所见无全牛，熟。”〔亻选
    △外篇天地第十二
    “庄子云：‘各有仪则之谓性。’此谓‘各有仪则’，如‘有物有则’，比之诸家差善。董仲舒云：‘质朴之谓性，性非教化不成。’性本自成，於教化下一‘成’字，极害理。”〔可学〕
    问：“‘野马也，尘埃也，生物之以息相吹也’，是如何？”曰：“他是言九万里底风，也是这个推去。息，是鼻息出入之气。”〔节〕
    问：“庄子‘实而不知以为忠，当而不知以为信’，此语似好。”曰：“以实当言忠信，也好。只是它意思不如此。虽实，而我不知以为忠；虽当，而我不知以为信。”问：“庄生他都晓得，只是却转了说。”曰：“其不知处便在此。”〔亻选
    △外篇天运第十四
    先生曰：“‘天其运乎，地其处乎，日月其争於所乎。孰主张是？孰纲维是？孰居无事而推行是？意者，其有机缄而不得已邪？意者，其运转不能自止邪？阏呶雨乎？雨者为愫酰渴肽苁┦牵渴刖游奘乱乐而劝是？’庄子这数语甚好，是他见得，方说到此。其才高。如庄子天下篇言‘诗以道志，书以道事，礼以道行，乐以道和，易以道阴阳，春秋以道名分’，若见不分晓，焉敢如此道！要之，他病，我虽理会得，只是不做。”又曰：“庄老二书解注者甚多，竟无一人说得他本义出，只据他臆说。某若拈出，便别，只是不欲得。”〔友仁〕
    “烈风”，庄子音作“厉风”。如此之类甚多。〔节〕
    △参同契
    先生以参同契示张以道云：“近两日方令书坊开得，然里面亦难晓。”义刚问：“曾景建谓参同本是龙虎上经，果否？”曰：“不然。盖是後人见魏伯阳传有‘龙虎上经’一句，遂伪作此经，大概皆是体参同而为，故其间有说错了处。如参同中云‘二用无爻位，周流行六虚’。二用者，即易中用九、用六也。乾坤六爻，上下皆有定位，唯用九、用六无位，故周流行於六虚。今龙虎经却错说作虚危去。盖讨头不见，胡乱牵合一字来说。”〔义刚〕
    “参同契所言‘坎、离、水、火、龙、虎、铅、汞’之属，只是互换其名，其实只是精气二者而已。精，水也，坎也，龙也，汞也；气，火也，离也，虎也，铅也。其法：以神运精气结而为丹，阳气在下，初成水，以火炼之则凝成丹。其说甚异。内外异色如鸭子卵，真个成此物。参同契文章极好，盖後汉之能文者为之，读得亦不枉。其用字皆根据古书，非今人所能解，以故皆为人枉解。世间本子极多。其中有云：‘千周粲彬彬兮，万遍将可睹；神明或告人兮，魂灵忽自悟。’言诵之久，则文义要诀自见。”又曰：“‘二用无爻位，周流行六虚’，二用者，用九、用六，九、六亦坎、离也。六虚者，即乾坤之初、二、三、四、五、上六爻位也。言二用虽无爻位，而常周流乎乾、坤六爻之间，犹人之精气上下周流乎一身而无定所也。世有龙虎经，云在参同契之先，季通亦以为好。及得观之，不然，乃隐括参同契之语而为之也。”〔亻选匙柯荚疲骸啊铅、汞、龙、虎、水、火、坎、离皆一样是精气。参同契尽被後人胡解。凡说铅汞之属，只是互换其名，其实只一物也。精与气二者，而以神运之耳’云云。‘“千周兮粲彬彬，用之万遍斯可睹；鬼神将告予，神灵忽自悟。”言诵之久，则文义要诀自见。’又云：‘“二用无爻位，周流遍六虚”，言二用虽无爻位，常周流乎乾、坤六爻之间，犹人身之精气常周流乎人之一身而无定所也。’又云：‘“往来无定所，上下无常居”，亦此意也。世有龙虎经，或以为在参同契之先。尝见季通说好。及观之，不然，尽是隐括参同契为之。如说“二用六虚”处，彼不知为周易之“二用六虚”，尽错解了，遂分说云，有六样虚，尽是乱说！参同契文章极好，念得亦不枉。其中心云，汝若不告人，绝圣道罪诛，言之著竹帛，又恐漏泄天机之意。故但为重覆反复之语，令人子细读之自晓。其法皆在其中，多不晓。’”
    参同契为艰深之词，使人难晓。其中有“千周万遍”之说，欲人之熟读以得之也。大概其说以为欲明言之，恐泄天机，欲不说来，又却可惜！〔人杰〕
    △论修养
    人言仙人不死。不是不死，但只是渐渐销融了，不觉耳。盖他能炼其形气，使渣滓都销融了，唯有那些清虚之气，故能升腾变化。汉书有云：“学神仙尸解销化之术。”看得来也是好则剧，然久後亦须散了。且如秦汉间所说仙人，後来都不见了。国初说锺离权吕洞宾之属，後来亦不见了。近来人又说刘高尚，过几时也则休也。〔广〕
    长孺说修养、般运事。曰：“只是屏气减息，思虑自少，此前辈之论也。今之人传得法时，便授与人，更不问他人肥与瘠，怯与壮。但是一律教他，未有不败、不成病痛者。”
    因论道家修养，有默坐以心缩上气而致闭死者。曰：“心缩气亦未为是。某尝考究他妙诀，只要神形全不挠动。故老子曰：‘心使气则强。’才使气，便不是自然。只要养成婴儿，如身在这里坐，而外面行者是婴儿。但无工夫做此。其导引法，只如消息，皆是下策。”〔淳〕
    “阴符经，恐皆唐李筌所为，是他著意去做，学他古人。何故只因他说起，便行於世？某向以语伯恭，伯恭亦以为然。一如麻衣易，只是戴氏自做自解，文字自可认。”道夫曰：“向见南轩跋云：‘此真麻衣道者书也。’”曰：“敬夫看文字甚疏。”〔道夫〕
    闾丘主簿进黄帝阴符经传。先生说：“握奇经等文字，恐非黄帝作，池本作“因闾丘问握奇经，引程子说，先生曰”云云。唐李筌为之。圣贤言语自平正，都无许多┢椤！背乇敬讼略疲骸坝郑诗序是卫宏作，好事者附会，以为出圣人。其诗章多是牵合，须细考可也。”因举遗书云：“‘前辈说处或有未到，池本作“有到，有不到处。”不可一概定。’横渠寻常有太深言语，如言‘鬼神二气之良能’，说得好。伊川言‘鬼神造化之迹’，却未甚明白。”问良能之义。曰：“只是二气之自然者耳。”因举“明则有礼乐，幽则有鬼神”。“鬼自是属礼，从阴；神自是属乐，从阳。池本云：“‘鬼神即礼乐。’又云：‘前辈之说如此。当知幽与明之实如何。鬼自从阴，属礼；神自从阳，属乐。’因举‘乐者敦和，率神而从天；礼者别宜，归鬼而从地’云云。”易言‘精气为物，游魂为变’，此却是知鬼神之情状。‘魂气升於天，体魄归於地’，是神气上升，鬼魄下降。不特人也，凡物之枯败也，其香气腾於上，其物腐於下，此可类推。”
    闾丘次孟谓：“阴符经所谓‘自然之道静，故天地万物生；天地之道浸，故阴阳胜；阴阳相推，变化顺矣’。此数语，虽六经之言无以加。”先生谓：“如他闾丘此等见处，亻尽得。”今按阴符经无其语。〔道夫〕
    阴符经云：“天地之道浸。”这句极好。阴阳之道，无日不相胜，只管逐些子挨出。这个退一分，那个便进一分。〔道夫〕
    问：“阴符经云：‘绝利一源。’”曰：“绝利而止守一源。”〔节〕
    问：“阴符经‘三反昼夜’是如何？”曰：“三反，如‘学而时习之’，是贯上文言，言专而又审。反，是反反覆覆。”〔节〕
    “三反昼夜”之说，如修养家子午行持。今日如此，明日如此，做得愈熟，愈有效验。〔人杰〕
    △论道教
    老氏初只是清净无为。清净无为，却带得长生不死。後来却只说得长生不死一项。如今恰成个巫祝，专只理会厌禳祈祷。这自经两节变了。〔贺孙〕
    道家有老庄书，却不知看，尽为释氏窃而用之，却去仿亻效释氏经教之属。譬如巨室子弟，所有珍宝悉为人所盗去，却去收拾人家破瓮破釜！〔必大〕
    道教最衰，儒教虽不甚振，然犹有学者班班碑保说些义理。又曰：“佛书中多说‘佛言’，道书中亦多云‘道言’。佛是个人，道却如何会说话？然自晋来已有此说。”〔必大〕
    道家之学，出於老子。其所谓“三清”，盖仿释氏“三身”而为之尔。佛氏所谓“三身”：法身者，释迦之本性也；报身者，释迦之德业也；肉身者，释迦之真身，而实有之人也。今之宗其教者，遂分为三像而骈列之，则既失其指矣。而道家之徒欲仿其所为，遂尊老子为三清：元始天尊，太上道君，太上老君。而昊天上帝反坐其下。悖戾僭逆，莫此为甚！且玉清元始天尊既非老子之法身，上清太上道君又非老子之报身，设有二像，又非与老子为一，而老子又自为上清太上老君，盖仿释氏之失而又失之者也。况庄子明言老聃之死，则聃亦人鬼尔，岂可僭居昊天上帝之上哉？释老之学尽当毁废。假使不能尽去，则老氏之学但当自祀其老子关尹列庄子徒，以及安期生魏伯阳辈。而天地百祠自当领於天下之祠官，而不当使道家预之，庶乎其可也。〔亻选
    论道家三清，今皆无理会。如那两尊，已是诡名侠户了。但老子既是人鬼，如何却居昊天上帝之上？朝廷更不正其位次？又如真武，本玄武，避圣祖讳，故曰“真武”。玄，龟也；武，蛇也；此本虚、危星形以之；故因而名。北方为玄、武七星；至东方则角、亢、心、尾象龙，故曰苍龙；西方奎、娄状似虎，故曰白虎；南方张、翼状似鸟，故曰朱鸟。今乃以玄武为真圣，而作真龟蛇於下，已无义理。而又增天蓬天猷及翊圣真君作四圣，殊无义理。所谓“翊圣”，乃今所谓“晓子”者。真宗时有此神降，故遂封为“真君。”〔义刚〕
    “道家行法，只是精神想出，恐人不信，故以法愚之。太史迁。吕与叔集记一事极怪。旧见临漳有孙事道巡检亦能此。”可学云：“天下有许多物事，想极，物自入来。”曰：“然。”〔可学〕
    道家说仙人尸解，极怪异。将死时，用一剑，一圆药，安於睡处。少间，剑化作自己，药又化作甚么物，自家却自去别处去。其剑亦有名，谓之“良非子”。良非之义，犹言本非我也。“良非子”好对“亡是公”！
    ●卷一百二十六・释氏
    孟子不辟老庄而辟杨墨，杨墨即老庄也。今释子亦有两般：禅学，杨朱也；若行布施，墨翟也。道士则自是假，今无说可辟。然今禅家亦自有非其佛祖之意者，试看古经如四十二章等经可见。杨文公集传灯录说西天二十八祖，知他是否？如何旧时佛祖是西域夷狄人，却会做中国样押韵诗？今看圆觉云：“四大分散，今者妄身当在何处？”即是窃列子“骨骸反其根，精神入其门，我尚何存”语。宋景文说楞严前面咒是他经，後面说道理处是附会。圆觉前数叠稍可看，後面一段淡如一段去，末後二十五定轮与夫誓语，可笑。〔大雅〕以下论释氏亦出杨墨。
    问：“佛老与杨墨之学如何？”曰：“杨墨之说犹未足以动人。墨氏谓‘爱无差等’，欲人人皆如至亲，此自难从，故人亦未必信也。杨氏一向为我，超然远举，视营营於利禄者皆不足道，此其为说虽甚高，然人亦难学他，未必尽从。杨朱即老子弟子。人言孟子不辟老氏，不知但辟杨墨，则老庄在其中矣。佛氏之学亦出於杨氏。其初如不爱身以济众生之说，虽近於墨氏，然此说最浅近，未是他深处。後来是达磨过来，初见梁武，武帝不晓其说，只从事於因果，遂去面壁九年。只说人心至善，即此便是，不用辛苦修行；又有人取庄老之说从而附益之，所以其说愈精妙，然只是不是耳。又有所谓‘顽空’、‘真空’之说。顽空者如死灰槁木，真空则能摄众有而应变，然亦只是空耳。今不消穷究他，伊川所谓‘只消就迹上断便了。他既逃其父母，虽说得如何道理，也使不得。’如此，却自足以断之矣。”〔时举〕
    宋景文唐书赞，说佛多是华人之谲诞者，攘庄周列御寇之说佐其高。此说甚好。如欧阳公只说个礼法，程子又只说自家义理，皆不见他正赃，却是宋景文捉得他正赃。佛家先偷列子。列子说耳目口鼻心体处有六件，佛家便有六根，又三之为十八戒。此处更举佛经语与列子语相类处，当考。初间只有四十二章经，无恁地多。到东晋便有谈议，小说及史多说此。如今之讲师做一篇议总说之。到後来谈议厌了，达磨便入来只静坐，於中有稍受用处，人又都向此。今则文字极多，大概都是後来中国人以庄列说自文，夹插其间，都没理会了。攻之者所执又出禅学之下。〔淳〕以下论释氏出於庄老。
    “老子说他一个道理甚缜密。老子之後有列子，亦未甚至大段不好。说列子是郑穆公时人。然穆公在孔子前，而列子中说孔子，则不是郑穆公时人，乃郑顷公时人也。列子後有庄子，庄子模仿列子，殊无道理。为他是战国时人，便有纵横气象，其文大段豪伟。列子序中说老子。列子言语多与佛经相类，觉得是如此。疑得佛家初来中国，多是偷老子意去做经，如说空处是也。後来道家做清静经，又却偷佛家言语，全做得不好。佛经所谓‘色即是空’处，他把色、受、想、行、识五个对一个‘空’字说，故曰‘空即是色。受、想、行、识，亦复如是’，谓是空也。而清净经中偷此句意思，却说‘无无亦无’，只偷得他‘色即是空’，却不曾理会得他‘受、想、行、识亦复如是’之意，全无道理。佛家偷得老子好处，後来道家却只偷得佛家不好处。譬如道家有个宝藏，被佛家偷去；後来道家却只取得佛家瓦砾，殊可笑也。人说孟子只辟杨墨，不辟老氏。却不知道家修养之说只是为己，独自一身便了，更不管别人，便是杨氏为我之学。”又曰：“孔子问老聃之礼，而老聃所言礼殊无谓。恐老聃与老子非一人，但不可考耳。”因说“子张学干禄”。先生曰：“如今科举取者不问其能，应者亦不必其能，只是写得盈纸，便可得而推行之。如除擢皆然。礼官不识礼，乐官不识乐，皆是吏人做上去。学官只是备员考试而已，初不是有德行道艺可为表率，仁义礼智从头不识到尾。国家元初取人如此，为之柰何！”〔明作〕
    佛氏乘虚入中国。广大自胜之说，幻妄寂灭之论，自斋戒变为义学。如远法师支道林皆义学，然又只是盗袭庄子之说。今世所传肇论，云出於肇法师，有“四不迁”之说：“日月历天而不周，江河兢注而不流，野马飘鼓而不动，山岳偃仆而常静。”此四句只是一义，只是动中有静之意，如眉渌说东坡“逝者如斯而未尝往也”之意尔。此是斋戒之学一变，遂又说出这一般道理来。及达磨入来，又翻了许多窠臼，说出禅来，又高妙於义学，以为可以直超径悟。而其始者祸福报应之说，又足以钳制愚俗，以为资足衣食之计。遂使有国家者割田以赡之，择地以居之，以相从陷於无父无君之域而不自觉。盖道释之教皆一再传而浸失其本真。有国家者虽隆重儒学，而选举之制，学校之法，施设注措之方，既不出於文字言语之工；而又以道之要妙无越於释老之中，而崇重隆奉，反在於彼。至於二帝三王述天理、顺人心、治世教民、厚典庸礼之大法，一切不复有行之者。唐之韩文公，本朝之欧阳公，以及闽洛诸公，既皆阐明正道以排释氏，而其言之要切，如傅奕本传，宋景文李蔚赞，东坡储祥观碑，陈後山白鹤宫记，皆足以尽见其失。此数人皆未深知道，而其言或出於强为，是以终有不满人意处。至二苏兄弟晚年诸诗，自言不堕落，则又躬陷其中而不自觉矣。〔亻选
    释氏书其初只有四十二章经，所言甚鄙俚。後来日添月益，皆是中华文士相助撰集。如晋宋间自立讲师，孰为释迦，孰为阿难，孰为迦叶，各相问难，笔之於书，转相欺诳。大抵多是剽窃老子列子意思，变换推衍以文其说。大般若经卷帙甚多，自觉支离，故节缩为心经一卷。楞严经只是强立一两个意义，只管叠将去，数节之後，全无意味。若圆觉经本初亦能几何？只鄙俚甚处便是，其馀增益附会者尔。佛学其初只说空，後来说动静，支蔓既甚，达磨遂脱然不立文字，只是默然端坐，便心静见理。此说一行，前面许多皆不足道，老氏亦难为抗衡了。今日释氏，其盛极矣。但程先生所谓“攻之者执理反出其下”。吾儒执理既自卑危宜乎攻之而不胜也。说佛书皆能举其支离篇章成诵，此不能尽记。〔谟〕
    因说程子“耳无闻，目无见”之答，曰：“决无此理。”遂举释教中有“尘既不缘，根无所著，反流全一，六用不行”之说，苏子由以为此理至深至妙。盖他意谓六根既不与六尘相缘，则收拾六根之用，反复归於本体，而使之不行。顾乌有此理！便因举程子之说：“譬如静坐时，忽有人唤自家，只得应他，不成不应。”曰：“彼说出楞严经。此经是唐房融训释，故说得如此巧。佛书中唯此经最巧。然佛当初也不如是说。如四十二章经，最先传来中国底文字，然其说却自平实。道书中有真诰，末後有道授篇，却是窃四十二章经之意为之。非特此也，至如地狱⑸妄诞之说，皆是窃他佛教中至鄙至陋者为之。某尝谓其徒曰：‘自家有个大宝珠，被他窃去了，却不照管，亦都不知，却去他墙根壁角，窃得个破瓶破罐用，此甚好笑！’西汉时儒者说道理，亦只是黄老意思。如扬雄太玄经皆是，故其自言有曰：‘老子之言道德，吾有取焉耳。’後汉明帝时，佛始入中国。当时楚王英最好之，然都不晓其说。直至晋宋间，其教渐盛。然当时文字亦只是将庄老之说来铺张，如远师诸论，皆成片尽是老庄意思。直至梁会通间，达磨入来，然後一切被他埽荡，不立文字，直指人心。盖当时儒者之学，既废绝不讲；老佛之说，又如此浅陋；被他窥见这个罅隙了，故横说竖说，如是张皇，没柰他何。人才聪明，便被他诱引将去。尝见画底诸祖师，其人物皆雄伟，故杲老谓临济若不为僧，必作一渠魁也。又尝在庐山见归宗像，尤为可畏；若不为僧，必作大贼矣。”〔广〕
    道之在天下，一人说取一般。禅家最说得高妙去，盖自庄老来，说得道自是一般物事，阒阒在天地间。後来佛氏又放开说，大决藩篱，更无下落，愈高愈妙，吾儒多有折而入之。把圣贤言语来看，全不如此。世间惑人之物不特於物为然。一语一言可取，亦是惑人，况佛氏之说足以动人如此乎！有学问底人便不被它惑。〔谦〕
    因论佛，曰：“老子先唱说，後来佛氏又做得脱洒广阔，然考其语多本庄列。”公晦云：“曾闻先生说，庄子说得更广阔似佛，後若有人推演出来，其为害更大在！”〔拱寿〕
    谦之问：“佛氏之空，与老子之无一般否？”曰：“不同，佛氏只是空豁豁然，和有都无了，所谓‘终日吃饭，不曾咬破一粒米；终日著衣，不曾挂著一条丝’。若老氏犹骨是有，只是清净无为，一向恁地深藏固守，自为玄妙，教人摸索不得，便是把有无做两截看了。”恪以下杂论释老同异。
    谦之问：“今皆以佛之说为空，老之说为无，空与无不同如何？”曰：“空是兼有无之名。道家说半截有，半截无，已前都是无，如今眼下却是有，故谓之无。若佛家之说都是无，已前也是无，如今眼下也是无，‘色即是空，空即是色’。大而万事万物，细而百骸九窍，一齐都归於无。终日吃饭，却道不曾咬著一粒米；满身著衣，却道不曾挂著一条丝。〔贺孙〕
    问：“释氏之无，与老氏之无何以异？”曰：“老氏依旧有，如所谓‘无欲观其妙，有欲观其徼’是也。若释氏则以天地为幻妄，以四大为假合，则是全无也。”〔柄〕
    老氏欲保全其身底意思多；释氏又全不以其身为事，自谓别有一物不生不灭。欧公尝言，老氏贪生，释氏畏死，其说亦好。气聚则生，气散则死，顺之而已，释老则皆悖之者也。〔广〕
    释老，其气象规模大概相似。然而老氏之学，尚自理会自家一个浑身，释氏则自家一个浑身都不管了。〔焘〕
    佛氏之失，出於自私之厌；老氏之失，出於自私之巧。厌薄世故，而尽欲空了一切者，佛氏之失也；关机巧便，尽天下之术数者，老氏之失也。故世之用兵算数刑名，多本於老氏之意。〔端蒙〕
    老氏只是要长生，节病易见。释氏於天理大本处见得些分数，然却认为己有，而以生为寄。故要见得父母未生时面目，既见，便不认作众人公共底，须要见得为己有，死後亦不失，而以父母所生之身为寄寓。譬以旧屋破倒，即自挑入新屋。故黄挂簧有偈与其母云：“先曾寄宿此婆家。”止以父母之身为寄宿处，其无情义绝灭天理可知！当时有司见渠此说，便当明正典刑。若圣人之道则不然，於天理大本处见得是众人公共底，便只随他天理去，更无分毫私见。如此，便伦理自明，不是自家作为出来，皆是自然如此。往来屈伸，我安得而私之哉！〔大雅〕
    “释氏见得高底亻尽斑。”或问：“他何故只说空？”曰：“说‘玄空’，又说‘真空’。玄空便是空无物，真空却是有物，与吾儒说略同。但是它都不管天地四方，只是理会一个心。如老氏亦只是要存得一个神气。伊川云：‘只就迹上断便了。’不知它如此要何用？”〔南升〕
    问：“释氏以天地万物为幻，老氏又却说及下截。”曰：“老氏胜。”〔可学〕
    释氏之说易穷。大抵不过如道家阴符经所谓“绝利一源，便到至道”。〔大雅〕
    “夺胎出世”之说有之。释道专专此心，故神。道出神，故能夺胎；释定，故死而能出世。释定，故能入定；道定，故能成丹。〔扬〕
    释氏只四十二章经是古书，馀皆中国文士润色成之。维摩经亦南北时作。道家之书只老子庄列及丹经而已。丹经如参同契之类，然已非老氏之学。清净消灾二经，皆模学释书而误者。度人经生神章皆杜光庭撰。最鄙俚是北斗经。苏子瞻作储祥宫记，说後世道者只是方士之流，其说得之。〔┿〕
    有言庄老禅佛之害者。曰：“禅学最害道。庄老於义理绝灭犹未尽。佛则人伦已坏。至禅，则又从头将许多义理埽灭无馀。以此言之，禅最为害之深者。”顷之，复曰：“要其实则一耳。害未有不由浅而深者。”以下论释老灭纲常。
    或问佛与庄老不同处。曰：“庄老绝灭义理，未尽至。佛则人伦灭尽，至禅则义理灭尽。方子录云：“正卿问庄子与佛所以不同。曰：‘庄子绝灭不尽，佛绝灭尽。佛是人伦灭尽，到禅家义理都灭尽。’”佛初入中国，止说修行，未有许多禅底说话。”〔学蒙〕
    佛老之学，不待深辨而明。只是废三纲五常，这一事已是极大罪名！其他更不消说。〔贺孙〕
    天下只是这道理，终是走不得。如佛老虽是灭人伦，然自是逃不得。如无父子，却拜其师，以其弟子为子；长者为师兄，少者为师弟。但是只护得个假底，圣贤便是存得个真底。〔夔孙〕
    释老称其有见，只是见得个空虚寂灭。真是虚，真是寂无处，不知他所谓见者见个甚底？莫亲於父子，却弃了父子；莫重於君臣，却绝了君臣；以至民生彝伦之间不可阙者，它一皆去之。所谓见者见个甚物？且如圣人“亲亲而仁民，仁民而爱物”；他却不亲亲，而地要仁民爱物。爱物时，也则是食之有时，用之有节；见生不忍见死，闻声不忍食肉；如仲春之月，牺牲无用牝，不は，不卵，不杀胎，不覆巢之类，如此而已。他则不食肉，不茹荤，以至投身施虎！此是何理！〔卓〕
    某人言：“天下无二道，圣人无两心。儒释虽不同，毕竟只是一理。”某说道：“惟其天下无二道，圣人无两心，所以有我底著他底不得，有他底著我底不得。若使天下有二道，圣人有两心，则我行得我底，他行得他底。”〔节〕以下儒释之辨。
    儒释言性异处，只是释言空，儒言实；释言无，儒言有。〔德明〕
    吾儒心虽虚而理则实。若释氏则一向归空寂去了。〔柄〕
    释氏虚，吾儒实；释氏二，吾儒一。释氏以事理为不紧要而不理会。〔节〕
    释氏只要空，圣人只要实。释氏所谓“敬以直内”，只是空豁豁地，更无一物，却不会“方外”。圣人所谓“敬以直内”，则湛然虚明，万理具足，方能“义以方外”。
    问：“儒释之辨，莫只是‘虚、实’两字上分别？”曰：“未须理会。自家己分若知得真，则其伪自别，甚分明，有不待辨。”〔可学〕
    问：“释氏以空寂为本？”曰：“释氏说空，不是便不是，但空里面须有道理始得。若只说道我见个空，而不知有个实底道理，却做甚用得？譬如一渊清水，清泠彻底，看来一如无水相似。它便道此渊只是空底，不曾将手去探是冷是温，不知道有水在里面。佛氏之见正如此。今学者贵於格物、致知，便要见得到底。今人只是一班两点见得些子，所以不到极处也。”〔南升〕
    吾以心与理为一，彼以心与理为二。亦非固欲如此，乃是见处不同，彼见得心空而无理，此见得心虽空而万理咸备也。虽说心与理一，不察乎气禀物欲之私，是见得不真，故有此病。大学所以贵格物也。〔植〕或录云：“近世一种学问，虽说心与理一，而不察乎气禀物欲之私，故其发亦不合理，却与释氏同病，不可不察。”
    儒者以理为不生不灭，释氏以神识为不生不灭。龟山云：“儒释之辨，其差眇忽。”以某观之，真似冰炭！〔方子〕
    儒者见道，品节灿然。佛氏亦见天机，有不器於物者，然只是绰过去。〔方〕
    问：“先生以释氏之说为空，为无理。以空言，似不若‘无理’二字切中其病。”曰：“惟其无理，是以为空。它之所谓心，所谓性者，只是个空底物事，无理。”〔节〕
    先生问众人曰：“释氏言‘牧牛’，老氏言‘抱一’，孟子言‘求放心’，皆一般，何缘不同”？节就问曰：“莫是无这理？”曰：“无理煞害事。”〔节〕
    释氏合下见得一个道理空虚不实，故要得超脱，尽去物累，方是无漏为佛地位。其他有恶趣者，皆是众生饿鬼。只随顺有所修为者，犹是菩萨地位，未能作佛也。若吾儒，合下见得个道理便实了，故首尾与之不合。〔大雅〕
    举佛氏语曰：“千种言，万般解，只要教君长不昧。”此说极好。问：“程子曰：‘佛氏之言近理，所以为害尤甚。’所谓近理者，指此等处否？”曰：“然。它只是守得这些子光明，全不识道理，所以用处七颠八倒。吾儒之学，则居敬为本，而穷理以充之。其本原不同处在此。”
    曹问何以分别儒释差处。曰：“只如说‘天命之谓性’，释氏便不识了，便遽说是空觉。吾儒说底是实理，看他便错了。他云：‘不染一尘，不舍一法。’既‘不染一尘’，却如何‘不舍一法’？到了是说那空处，又无归著。且如人心，须是其中自有父子君臣兄弟夫妇朋友。他做得彻到底，便与父子君臣兄弟夫妇朋友都不相亲。吾儒做得到底，便‘父子有亲，君臣有义，兄弟有序，夫妇有别，朋友有信’。吾儒只认得一个诚实底道理，诚便是万善骨子。”
    问佛氏所以差。曰：“从劈初头便错了，如‘天命之谓性’，他把做空虚说了。吾儒见得都是实。若见得到自家底从头到尾小事大事都是实，他底从头到尾都是空，恁地见得破，如何解说不通？又如‘实际理地不受一尘，万行丛中不舍一法’等语，这是他後来桀黠底又撰出这一话来倚傍吾儒道理，正所谓‘遁辞知其所穷’。且如人生一世间，须且理会切实处。论至切至实处，不过是一个心，不过一个身；若不自会做主，更理会甚么？然求所以识那切实处，则莫切於圣人之书。圣人之书，便是个引导人底物事。若舍此而它求，则亦别无门路矣。‘舜人也，我亦人也。舜为法於天下，可传於後世，我犹未免为乡人也，是则可忧也！忧之如何？如舜而已矣。’‘高山仰止，景行行止。’只怕不见得，若果是有志之士，只见一条大路直上行将去，更不问著有甚艰难险阻。孔子曰：‘向道而行，忘身之老也，不知年数之不足也，亻免焉日有孜孜，毙而後已！’自家立著志向前做将去，鬼神也避道，岂可先自计较！先自怕却！如此终於无成。”〔贺孙〕
    因举佛氏之学与吾儒有甚相似处，如云：“有物先天地，无形本寂寥，能为万象主，不逐四时凋。”又曰：“朴落非它物，纵横不是尘。山河及大地，全露法王身。”又曰：“若人识得心，大地无寸土。”看他是甚么样见识！今区区小儒，怎生出得他手？宜其为他挥下也。此是法眼禅师下一派宗旨如此。今之禅家皆破其说，以为有理路，落窠臼，有碍正当知见。今之禅家多是“麻三斤”、“乾屎橛”之说，谓之“不落窠臼”，“不堕理路”。妙喜之说，便是如此。然又有翻转不如此说时。〔亻选
    佛者云：“置之一处，无事不办。”也只是教人如此做工夫；若是专一用心於此，则自会通达矣。故学禅者只是把一个话头去看，“如何是佛”、“麻三斤”之类，又都无义理得穿凿。看来看去，工夫到时，恰似打一个失落一般，便是参学事毕。庄子亦云。“用志不分，乃凝於神。”也只是如此教人。但他都无义理，只是个空寂。儒者之学则有许多义理，若看得透彻，则可以贯事物，可以洞古今。〔广〕（士毅录云：“释氏云：‘置之一处，无事不办。’此外别有何法？只是释氏没道理，自呀将去。”）
    释老之书极有高妙者，句句与自家个同。但不可将来比方，煞误人事！季文。〔道夫〕
    先生游锺山书院，见书籍中有释氏书，因而揭看。先君问：“其中有所得否？”曰：“幸然无所得。吾儒广大精微，本末备具，不必它求”。〔季札〕
    言释氏之徒为学精专，曰：“便是某常说，吾儒这边难得如此。看他下工夫，直是自日至夜，无一念走作别处去。学者一时一日之间是多少闲杂念虑，如何得似他！只惜他所学非所学，枉了工夫！若吾儒边人下得这工夫，是甚次第！如今学者有二病：好高，欲速。这都是志向好底如此。一则是所以学者失其旨，二则是所学者多端，所以纷纷扰扰，终於无所归止。”〔贺孙〕以下论释氏工夫。
    问释氏入定，道家数息。曰：“他只要静，则应接事物不差。孟子便也要存夜气，然而须是理会‘旦昼之所为’。”曰：“吾儒何不亻效他恁地？”曰：“他开眼便依旧失了，只是硬把捉；不如吾儒非礼勿视听言动，戒慎恐惧乎不睹不闻，‘敬以直内，义以方外’，都一切就外面拦截。”曰：“释氏只是‘勿视、勿听’，无那‘非礼’工夫。”曰：“然。”季通因曰：“世上事便要人做，只管似它坐定做甚？日月便要行，天地便要运。”曰：“他不行不运，固不是。吾辈是在这里行，是在这里运，只是运行又有差处。如今胡喜胡怒，岂不是差！他是过之，今人又不及。”〔А
    问：“昔有一禅僧，每自唤曰：‘主人翁惺惺著！’大学或问亦取谢氏‘常惺惺法’之语，不知是同是异？”曰：“谢氏之说地步阔，於身心事物上皆有工夫。若如禅者所见，只看得个主人翁便了，其动而不中理者，都不管矣。且如父子天性也，父被他人无礼，子须当去救，他却不然。子若有救之之心，便是被爱牵动了心，便是昏了主人翁处。若如此惺惺，成甚道理！向曾览四家录，有些说话极好笑，亦可骇！说若父母为人所杀，无一举心动念，方始名为‘初发心菩萨’。他所以叫‘主人翁惺惺著’，正要如此。‘惺惺’字则同，所作工夫则异，岂可同日而语！”〔友仁〕
    佛家有“流注想”。水本流将去，有些渗漏处，便留滞。〔盖卿〕
    僧家尊宿得道，便入深山中，草衣木食，养数十年。及其出来，是甚次第！自然光明俊伟。世上人所以只得叉手看他自动。〔方〕
    徐子融有“枯槁有性无性”之论。先生曰：“性只是理，有是物斯有是理。子融错处是认心为性，正与佛氏相似。只是佛氏磨擦得这心极精细，如一块物事，剥了一重皮，又剥一重皮，至剥到极尽无可剥处，所以磨弄得这心精光，它便认做性，殊不知此正圣人之所谓心。故上蔡云：‘佛氏所谓性，正圣人所谓心；佛氏所谓心，正圣人所谓意。’心只是该得这理。佛氏元不曾识得这理一节，便认知觉运动做性。如视听言貌，圣人则视有视之理，听有听之理，言有言之理，动有动之理，思有思之理，如箕子所谓‘明、聪、从、恭、睿’是也。佛氏则只认那能视、能听、能言、能思、能动底，便是性。视明也得，不明也得；听聪也得，不聪也得；言从也得，不从也得；思睿也得，不睿也得，它都不管，横来竖来，它都认做性。它最怕人说这‘理’字，都要除掉了，此正告子‘生之谓性’之说也。”亻盐剩骸办家又有以扬眉瞬目知觉运动为弄精魂，而诃斥之者，何也？”曰：“便只是弄精魂。只是他磨擦得来精细，有光彩，不如此粗糙尔。”亻盐剩骸氨搜砸磺型蛭锝杂衅苹担惟有法身常住不灭。所谓‘法身’，便只是这个？”曰：“然。不知你如何占得这物事住？天地破坏，又如何被你占得这物事常不灭？”问：“彼大概欲以空为体，言天地万物皆归於空，这空便是他体。”曰：“他也不是欲以空为体。它只是说这物事里面本空，著一物不得。”〔亻选骋韵侣凼褪衔笕闲摹⑿浴
    问：“圣门说‘知性’，佛氏亦言‘知性’，有以异乎？”先生笑曰：“也问得好。据公所见如何？试说看。”曰：“据友仁所见及佛氏之说者，此一性，在心所发为意，在目为见，在耳为闻，在口为议论，在手能持，在足运奔，所谓‘知性’者，知此而已。”曰：“且据公所见而言。若如此见得，只是个无星之称，无寸之尺。若在圣门，则在心所发为意，须是诚始得；在目虽见，须是明始得；在耳虽闻，须是聪始得；在口谈论及在手在足之类，须是动之以礼始得。‘天生泼瘢有物有则。’如公所见及佛氏之说，只有物无则了，所以与圣门有差。况孟子所说‘知性’者，乃是‘物格’之谓。”〔友仁〕
    若是如释氏道，只是那坐底视底是，则夫子之教人，也只说视听言动底是便了，何故却说“非礼勿视，非礼勿听，非礼勿言，非礼勿动”？如“居处、执事、与人交”，止说“居处、执事、与人交”便了，何故於下面著个“恭、敬、忠”？如“出门、使民”，也只说个“出门、使民”便了，何故却说“如见大宾？如承大祭”？孔子言：“克己复礼为仁！”厉声言“复礼”、“仁”字。〔节〕
    释氏只知坐底是，行底是。如坐，交胫坐也得，叠足坐也得，邪坐也得，正坐也得。将见喜所不当喜，怒所不当怒，为所不当为。他只是直冲去，更不理会理。吾儒必要理会坐之理当如尸，立之理当如斋，如头容便要直。所以释氏无理。〔节〕
    知觉之理，是性所以当如此者，释氏不知。他但知知觉，没这理，故孝也得，不孝也得。所以动而阳，静而阴者，盖是合动不得不动，合静不得不静。〔节〕
    释氏弃了道心，却取人心之危者而作用之；遗其精者，取其粗者以为道。如以仁义礼智为非性，而以眼前作用为性是也。此只是源头处错了。〔人杰〕
    释氏专以作用为性。如某国王问某尊者曰：“如何是佛？”曰：“见性为佛。”曰：“如何是性？”曰：“作用为性？”曰：“如何是作用？”曰云云。禅家又有偈者云：“当来尊者答国王时，国王何不问尊者云：‘未作用时，性在甚处？’”〔┿〕
    “作用是性：在目曰见，在耳曰闻，在鼻嗅香，在口谈论，在手执捉，在足运奔”，即告子“生之谓性”之说也。且如手执捉，若执刀胡乱杀人，亦可为性乎！标山举庞居士云“神通妙用，运水搬柴”，以比“徐行後长”，亦坐此病。不知“徐行後长”乃谓之弟，“疾行先长”则为不弟。如曰运水搬柴即是妙用，则徐行疾行皆可谓之弟耶！〔人杰〕
    问释氏“作用是性”。曰：“便只是这性，他说得也是。孟子曰：‘形色，天性也。惟圣人然後可以践形。’便是此性。如口会说话，说话底是谁？目能视，视底是谁？耳能听，听底是谁？便是这个。其言曰：‘在眼曰见，在耳曰闻，在鼻嗅香，在口谈论，在手执捉，在足运奔。遍现俱该法界，收摄在一微尘。识者知是佛性，不识唤作精魂。’他说得也好。”又举楞严经波师国王见恒河水一段云云。“所以禅家说‘直指人心，见性成佛。’他只要你见得，言下便悟，做处便彻，见得无不是此性。也说‘存养心性’，养得来光明寂照，无所不遍，无所不通。唐张拙诗云：‘光明寂照遍河沙，凡圣含灵共我家”云云。又曰：“‘实际理地不受一尘，佛事门中不舍一法。’他个本自说得是，所养者也是，只是差处便在这里，吾儒所养者是仁义礼智，他所养者只是视听言动。儒者则全体中自有许多道理，各自有分别，有是非，降衷秉彝，无不各具此理。他只见得个浑沦底物事，无分别，无是非，横底也是，竖底也是，直底也是，曲底也是，非理而视也是此性，以理而视也是此性。少间用处都差，所以七颠八倒，无有是处。吾儒则只是一个真底道理，他也说我这个是真实底道理，如云：‘惟此一事实，馀二则非真。’只是他说得一边，只认得那人心，无所谓道心，无所谓仁义礼智，恻隐、羞恶、辞逊、是非，所争处只在此。吾儒则自‘天命之谓性，率性之谓道’，以至至诚尽人物之性，赞天地之化育，识得这道理无所不周，无所不遍。他也说：‘我这个无所不周，无所不遍。’然眼前君臣父子兄弟夫妇上，便不能周遍了，更说甚周遍！他说‘治生产业，皆与实相不相违背’云云，如善财童子五十三参，以至神鬼神仙士农工商技艺，都在他性中。他说得来极阔，只是其实行不得。只是讳其所短，强如此笼罩去。他旧时瞿昙说得本不如此广阔，後来禅家自觉其陋，又翻转窠臼，只说‘直指人心，见性成佛’。”〔亻选
    “昨夜说‘作用是性’，因思此语亦自好。虽云释氏之学是如此，他却是真个见得，真个养得。如云说话底是谁？说话底是这性；目视底是谁？视底也是这性；听底是谁？听底也是这性；鼻之闻香，口之知味，无非是这个性。他凡一语默，一动息，无不见得此性，养得此性。”或问：“他虽见得，如何能养？”曰：“见得後，常常得在这里，不走作，便是养。今儒者口中虽常说性是理，不止於作用，然却不曾做他样存得养得；只是说得如此，元不曾用功，心与身元不相管摄，只是心粗。若自早至暮，此心常常照管，甚么次第！这个道理，在在处处发见，无所不有，只是你不曾存得养得。佛氏所以行六七百年，其教愈盛者，缘他也依傍这道理，所以做得盛。他却常在这身上，他得这些子，即来欺负你秀才，你秀才无一人做得似他。今要做。无他，只说四端扩充得便是。孟子说‘存心养性’，其要只在此。‘凡有四端於我者，知皆扩而充之矣，若火之始然，泉之始达。’学者只要守得这个，如恻隐、羞恶、辞逊、是非。若常存得这恻隐之心，便养得这恻隐之性；若合当爱处，自家却不起爱人之心，便是害了那恻隐之性。如事当羞恶，自家不羞恶，便是伤害了那羞恶之性。辞逊、是非，皆然。‘人能充无欲害人之心，而仁不可胜用矣；人能充无受尔汝之实，无所往而不为义也。’只要就这里存得，养得。所以说‘利与善之间’，只争这些子，只是丝渲间。如人静坐，忽然一念之发，只这个便是道理，便有个是与非，邪与正。其发之正者，理也；杂而不正者，邪也。在在处处无非发见处，只要常存得，常养得耳。”〔亻选
    佛家作用，引浔鐾跷省Ｄ澄剩骸八初说空，今却如此。”曰：“既无理，亦只是无。听亦此，不听亦此。然只是认得第二个，然他後来又不如此说。傅大士云云。”曰：“他虽不如此，然卒走此不得？”曰：“然。”〔可学〕
    问儒释。曰：“据他说道明得心，又不曾得心为之用；他说道明得性，又不曾得性为之用。不知是如何？”又问：“不知先从他径处入，然後却归此？”曰：“若要从径入，是犹从近习求言职。须是见他都无所用。”〔泳〕
    佛家说：“会万物於一己。”若晓得这道理，自是万物一体，更何须会？若是晓不得，虽欲会，如何会得？恪。
    佛氏见影，朝说这个，暮说这个。至於万理错综如此，却都不知！〔方〕
    释氏先知死，只是学一个不动心。告子之学则是如此。〔端蒙〕
    “凡遇事先须识得个邪正是非，尽埽私见，则至公之理自存。”大雅云：“释氏欲驱除物累，至不分善恶，皆欲埽尽。云凡圣情尽，即如知佛，然後来往自由。吾道却只要埽去邪见。邪见既去，无非是处，故生不为物累，而死亦然。”曰：“圣人不说死。已死了，更说甚事？圣人只说既生之後，未死之前，须是与他精细理会道理教是。胡明仲侍郎自说得好：‘人，生物也，佛不言生而言死；人事可见，佛不言显而言幽。’释氏更不分善恶，只尊向他底便是好人，背他底便入地狱。若是个杀人贼，一尊了他，便可生天。”大雅云“于ν在传灯录为法嗣，可见。”曰：“然。”〔大雅〕
    佛书多有後人添入。初入中国，只有四十二章经。但此经都有添入者。且如西天二十八祖所作偈，皆有韵，分明是後人增加。如杨文公苏子由皆不悟此，可怪！又其文字中至有甚拙者云云。如楞严经前後，只是说咒，中间皆是增入。盖中国好佛者觉其陋而加之耳。〔可学〕以下论佛经。
    佛初止有四十二章经，其说甚平。如言弹琴，弦急则绝，慢则不响，不急不慢乃是。大抵是偷得老庄之意。後来达磨出来，一齐埽尽。至楞严经，做得极好。柳宗元六祖塔铭有“中外融粹孔习”。〔方子〕
    达磨未来中国时，如远、肇法师之徒，只是谈庄老，後来人亦多以庄老助禅。古亦无许多经。西域岂有韵！诸祖相传偈，平仄押韵语，皆是後来人假合。
    问：“心经如何？”曰：“本大般若经六百卷，心经乃是节本。”曰：“他既说空，又说色，如何？”曰：“他盖欲於色见空耳。大抵只是要鹘突人。如云‘实际中不立一法’，又云‘不舍一法’此佛经语，记不全。之类，皆然。”问：“劫数如何？”曰：“他之说，亦说天地开辟，但理会不得。某经云，到末劫人皆小，先为火所烧成劫灰，又为风所吹，又为水所淹。水又成沫，地自生五希天上人自飞下来吃，复成世界。他不识阴阳，便恁地乱道。”问：“佛默然处如何？”曰：“是他到处。”曰：“如何‘与洒埽应对合’？”曰：“盖言精粗无二。”曰：“‘活泼泼地’是禅语否？”曰：“不是禅语，是俗语。今有儒家字为佛家所窃用，而後人反以为出於佛者：如‘寺’、‘精舍’之类，不一。”〔可学〕
    佛书中说“六根”、“六尘”、“六识”、“四大”、“十二缘生”之类，皆极精巧。故前辈学佛者，谓此孔子所不及。今学者且须截断。必欲穷究其说，恐不能得身己出来。方子录止此。他底四大，即吾儒所谓魂魄聚散。十二缘生在华严合论第十三御卷。佛说本言尽去世间万事。其後黠者出，却言“实证理地，不染一尘；万事门中，不舍一法”。〔可学〕
    华严合论精密。〔闳祖〕
    华严合论，其言极鄙陋无稽。不知陈了翁一生理会这个，是有甚么好处，也不会厌。可惜极好底秀才，只恁地被它引去了！又曰：“其言旁引广谕，说神说鬼，只是一个天地万物皆具此理而已。经中本说得简径白直，却被注解得越没收煞。”或问金刚经大意。曰：“他大意只在须菩提问‘云何住，云何降伏其心’两句上。故说不应住法生心，不应色色生心，‘应无所住而生其心’，此是答‘云何住’。又说‘若胎生，若卵生，若湿生，若化生，我皆令入无馀涅鞫灭度之’，此是答‘云何降伏其心’。彼所谓‘降伏’者，非谓欲遏伏此心，谓尽降收世间众生之心入它无馀涅髦忻鸲龋都教你无心了方是，只是一个‘无’字。自此以後，只管缠去，只是这两句。如这桌子，则云若此桌子，非名桌子，是名桌子。‘若见诸相非相，则见如来’，离一切相，即名佛；皆是此意。要之，只是说个‘无’。”〔亻选
    问：“龟山集中所答了翁书，论华严大旨。不知了翁诸人何为好之之笃？”曰：“只是见不透，故觉得那个好。以今观之，也是好，也是动得人。”道夫曰：“只为他大本不立，故偏了。”先生默然良久，曰：“真所谓‘讠皮、淫、邪、遁’。盖讠皮者，是它合下见得偏。儒者之道大中至正，四面均平。释氏只见一边，於那处都蔽塞了，这是‘讠皮辞知其所蔽’。淫者，是只见得一边，又却说得周遮造瀚；所以其书动数百卷，是皆陷於偏而不能返，这是‘淫辞知其所陷’。邪者，是它见得偏了，於道都不相贯属，这是‘邪辞知其所离’。遁者，是它已离於道而不通，於君臣父子都已弃绝，见去不得，却道道之精妙不在乎此，这是‘遁辞知其所穷’。初只是讠皮，讠皮而後淫，淫而後邪，邪而後离，离而後遁。要之，佛氏偏处只是虚其理。理是实理，他却虚了，故於大本不立也。”因问：“温公解禅偈，却恐後人作儒佛一贯会了。”先生因诵之曰：“此皆佛之至陋者也，妙处不在此。”又问：“遗书云：‘释氏於“敬以直内”则有之，“义以方外”则未也。’道夫於此未安。”先生笑曰：“前日童蜚卿正论此，以为释氏大本与吾儒同，只是其末异。某与言：‘正是大本不同。’”因检近思录有云：“佛有一个觉之理，可言‘敬以直内’矣，然无‘义以方外’。其‘直内’者，要之其本亦不是。”“这是当时记得全处，前者记得不完也。”又曰：“只无‘义以方外’，则连‘敬以直内’也不是了。”又曰：“程子谓：‘释氏唯务上达而无下学，然则其上达处岂有是邪！’亦此意。学佛者尝云：‘儒佛一同。’某言：‘你只认自家说不同。若果是，又何必言同？只这靠傍底意思，便是不同；便是你底不是，我底是了。’”〔道夫〕
    圆觉经只有前两三卷好，後面便只是无说後强添。如楞严经，当初只有那阿难一事，及那烧牛粪时一咒，其馀底皆是文章之士添。那烧牛粪，便如鹣粞。後来也有人祈雨後烧，亦出此意也。〔义刚〕
    楞严经本只是咒语。後来房融添入许多道理说话。咒语想亦浅近，但其徒恐译出，则人易之，故不译。所以有咒者，盖浮屠居深山中，有鬼神蛇兽为害，故作咒以禁之。缘他心灵，故能知其性情，制驭得他。咒全是想法。西域人诵咒如叱喝，又为雄毅之状，故能禁伏鬼神，亦如巫者作法相似。又云：“汀州人多为巫。若巫为祟，则治之者全使不行。沈存中记水中金刚经不湿，盖人心归向深固，所感如此。”因言：“後世被他佛法横入来，鬼神也没理会了。”又曰：“世人所谓鬼神，亦多是吃酒吃肉汉，见他戒行精洁，方寸无累底人，如何不生钦敬！”〔闳祖〕
    维摩诘经，旧闻李伯纪之子说，是南北时一贵人如萧子良之徒撰。渠云载在正史，然检不见。伯纪子名缜，读书甚博。〔必大〕
    传灯录极陋，盖真宗时一僧做上之。真宗令杨大年删过，故出杨大年名，便是杨大年也晓不得。〔义刚〕
    因语禅家，云：“当初入中国，只有四十二章经。後来既久，无可得说，晋宋而下，始相与演义。其後义又穷。至达磨以来，始一切埽除。然其初答问，亦只分明说。到其後又穷，故一向说无头话，如‘乾矢橛’、‘柏树子’之类，只是胡鹘突人。既曰不得无语，又曰不得有语，道也不是，不道也不是；如此，则使之东亦不可，西亦不可。置此心於危急之地，悟者为禅，不悟者为颠。虽为禅，亦是蹉了蹊径，置此心於别处，和一身皆不管，故喜怒任意。然细观之，只是於精神上发用。”问：“渠既一向说空，及其作用又只是气。”曰：“作用是心，亦是气，渠自错认了。渠虽说空，又要和空皆无，如曰‘空生大觉中’之类。昔日了老专教人坐禅，杲老以为不然，著正邪论排之。其後杲在天童，了老乃一向师尊礼拜，杲遂与之同。及死，为之作铭。”问：“渠既要清净寂灭，如何不坐禅？”曰：“渠又要得有悟。杲旧甚喜子韶，及南归，贻书责之，以为与前日不同。今其小师录杲文字，去正邪论，与子韶书亦节却。”问：“病翁墓志中说官莆田事，如何？”曰：“佛家自说有体无用，是渠言如此，依实载之。”问：“禅僧有鸣鼓升坐死者，如何？”曰：“世念既去，自知得。只是能偃不卧床席耳，别无它说。”〔可学〕以下禅学。
    禅只是一个呆守法，如“麻三斤”、“乾屎橛”。他道理初不在这上，只是教他麻了心，只思量这一路，专一积久，忽有见处，便是悟。大要只是把定一心，不令散乱，久後光明自发。所以不识字底人，才悟後便作得偈颂。悟後所见虽同，然亦有深浅。某旧来爱问参禅底，其说只是如此。其间有会说者，却吹嘘得大。如杲佛日之徒，自是气魄大，所以能鼓动一世，如张子韶汪圣锡辈皆北面之。〔闳祖〕
    或问：“禅家说无头当底说话，是如何？”曰：“他说得分明处，却不是。只内中一句黑如漆者，便是他要紧处。於此晓得时，便尽晓得。他又爱说一般最险绝底话，如引取人到千仞之崖边，猛推一推下去。人於此猛省得，便了。”或曰：“不理会得，也是一事不了。”曰：“只此亦是格物。”〔祖道〕
    郭德元问：“禅者云：‘“知”之一字，众妙之门。’它也知得这‘知’字之妙。”曰：“所以伊川说佛氏之言近理，谓此类也。它也微见得这意思，要笼络这个道理。只是它用处全差，所以都间断，相接不著。”亻盐剩骸捌渌谓知，正指此心之神明作用者否？”曰：“然。”郭又问：“圭峰云：‘作有义事，是省悟心；作无义事，是狂乱心。狂乱由情念，临终被业牵；省悟不由情，临终能转业。’又自注云：‘此“义”非“仁义”之“义”，乃“理义”之“义”。’甚好笑。”曰：“它指仁义为恩爱之义，故如此说。他虽说理义，何尝梦见？其後杲老亦非之云：‘“理义”之“义”，便是“仁义”之“义”，如何把虚空打做两截！’”〔亻选
    僧家所谓禅者，於其所行全不相应。向来见几个好僧说得禅，又行得好，自是其资质为人好耳，非禅之力也。所谓禅，是僧家自举一般见解，如秀才家举业相似，与行己全不相干。学得底人，有许多机锋，将出来弄一上了，便收拾了；到其为人，与俗人无异。只缘禅自是禅，与行不相应耳。僧家有云“行、解”者，行是行己，解是禅也。〔〕
    禅僧自云有所得，而作事不相应，观他又安有泵姘槐称象！只是将此一禅横置胸中，遇事将出，事了又收。大抵只论说，不论行。昔日病翁见妙喜於其面前要逞自家话。渠於开喜升座，却云：“彦冲修行却不会禅，宝学会禅却不修行；所谓张三有钱不会使，李四会使又无钱。”皆是乱说。大抵此风亦有盛衰，绍兴间最盛，闽中自有数人，可叹！可叹！先王之道不明，却令异端横出竖立！〔可学〕
    释氏，须灼然看得他底之非，一出一入不济事，禅将作何用？〔振〕
    禅学一喝一棒，都掀翻了，也是快活。却看二程说话，可知道不索性。岂特二程，便夫子之言亦如此。“学而时习之，不亦说乎！”看得好支离。
    学道又杂佛学者，但歇一月工夫，看谁边有味？佛氏只歇一月，味便消了。彼渐消则此渐进，此是钝工夫，然却是法门也。〔方〕
    问德粹：“在四明，曾到天章育王否？”曰：“到。”曰：“亦曾参禅否？”曰：“有时夜静无事，见长老入室，亦觉心静。”先生笑，因问：“德光如何？”滕曰：“不问渠法门事，自是大管人事。”先生曰：“皆如此。今年往莆中吊陈魏公，回途过雪峰，长老升堂说法，且胡鹘过。及至接人，却甚俗，只是一路爱便宜，才说到六七句，便道仰山大王会打供，想见宗杲也是如此。”又问人杰：“如何？”曰：“临死只是渐消削。”先生曰：“它平日只理会临行一节，又却如此！”〔可学〕杂论。
    释氏“地、水、火、风”之说，彼所谓地水，如云魄气；火风，如云魂气。又说，火风先散，地水後散，则其疾不暴；地水先散，火风後散，则其疾暴。〔德明〕
    释氏地、水、火、风，粗而言之：地便是体，水便是魄，火风便是魂。他便也是见得这魂魄。
    释氏说，法身便是本性，报身是其德业，化身是其肉身。问：“报身是如何？”曰：“是他成就验验底说话。看他画毗卢遮那坐千叶莲珠常富贵，便如吾儒说圣人备道全美相似。”
    鲁可几问释氏“因缘”之说。曰：“若看书‘作善降之百祥，作不善降之百殃’，则报应之说诚有之。但他说得来只是不是。”又问：“阴德之说如何？”曰：“也只是不在其身，则在其子孙耳。”〔道夫〕
    佛家不合将才作缘习。缘习是说宿缘。〔可学〕
    禅家以父子兄弟相亲爱处为有缘之慈。如虎狼与我非类，我却有爱及他，如以身饲虎。便是无缘之慈，以此为真慈。〔淳〕义刚同。
    甘吉父问“仁者爱之理，心之德”。时举因问：“释氏说慈，即是爱也。然施之不自亲始，故爱无差等。”先生曰：“释氏说‘无缘慈’。记得甚处说：‘融性起无缘之大慈。’盖佛氏之所谓慈，并无缘由，只是无所不爱。若如爱亲之爱，渠便以为有缘；故父母弃而不养，而遇虎之饥饿，则舍身以食之，此何义理耶！”〔时举〕
    问：“佛法如何是以利心求？”曰：“要求清净寂灭超脱世界，是求一身利便。”〔可学〕
    释氏之学，务使神轻去其唬以为坐亡立脱之备；其魄之未尽者，则流为膏液，散为珠裕以惊动世俗之耳目，非老子“专气致柔”之谓也。〔亻选
    因论释氏多有神异，疑其有之。曰：“此未必有。便有，亦只是妖怪。”〔方子〕
    佛家多有“夺胎”之说，也如何见得？只是在理无此。〔淳〕
    问说禅家言性，太阳之下置器处。曰：“此便是说轮回。”〔可学〕
    问禅家言性“倾此於彼”之说。曰：“此只是‘偷生夺阴’之说耳。禅家言偷生夺阴，谓人怀胎，自有个神识在里了，我却撞入里面，去逐了他，我却受他血阴。他说倾此於彼，盖如一破弊物在日下，其下日影自有方圆大小，却欲倾此日影为彼日影。它说是人生有一块物事包裹在里，及其既死，此个物事又会去做张三，做了张三，又会做王二。便如人做官，做了这官任满，又去做别官，只是无这道理。”或举世间有如此类底为问。先生曰：“而今只是理会个正理。若以闻见所接论之，则无了期。”又曰：“横渠说‘形溃反原’，以为人生得此个物事，既死，此个物事却复归大原去，又别从里面抽出来生人。如一块黄泥，既把来做个弹子了，却依前归一块里面去，又做个弹子出来。伊川便说是‘不必以既屈之气为方伸之气’。若以圣人‘精气为物，游魂为变’之语观之，则伊川之说为是。盖人死则气散；其生也，又是从大原里面发出来。”〔夔孙〕
    问：“轮回之说当时如何起？”曰：“自汉以来已有此说话。说得成了，因就此结果。”曰：“不知佛祖已有此说否？”曰：“今佛经存者亦不知孰为佛祖之书。”厚之云：“或传范淳夫是邓禹後身。”曰：“邓禹亦一好人，死许多时，如何魄识乃至今为他人！”某云：“吕居仁诗亦有‘狗脚朕’之语。”曰：“它又有‘偷胎夺阴’之说，皆脱空。”〔可学〕
    郑问：“轮回之说，是佛家自创否？”曰：“自汉书载鬼处，已有此话模样了。元城语录载，温公谓‘吾欲扶教耳’。温公也看不破，只是硬恁地说。”〔淳〕
    或有言修後世者。先生曰：“今世不修，却修後世，何也？”〔道夫〕
    德粹问：“人生即是气，死则气散。浮屠氏不足信。然世间人为恶死，若无地狱治之，彼何所惩？”曰：“吾友且说尧舜三代之世无浮屠氏，乃比屋可封，天下太平。及其後有浮屠，而为恶者满天下。若为恶者必待死然後治之，则生人立君又焉用？”滕云：“尝记前辈说，除却浮屠祠庙，天下便知向善，莫是此意？”曰：“自浮屠氏入中国，善之名便错了。渠把奉佛为善。如修桥道造路，犹有益於人。以斋僧立寺为善，善安在？所谓除浮屠祠庙便向善者，天下之人既不溺於彼，自然孝父母，悌长上，做一好人，便是善。大抵今之佛书，多是後世做文字者所为。向见伯恭说，曾看藏经，其中有至不成说话者。今世传一二本经，乃是其祖师所传，故士大夫好佛者，多为簧鼓。”某问：“道家之说，云出於老子。今世道士又却不然。今之传，莫是张角术？”曰：“是张陵，见三国志。他今用印，乃‘阳平治都功印’。张鲁起兵之所，又有祭酒，有都讲祭酒。鲁以女妻马超，使为之。其设醮用五斗米，所谓‘米贼’是也。向在浙东祈雨设醮，拜得脚痛。自念此何以得雨？自先不信。”某问：“汉时如郑康成注二礼，但云鬼神是气。至佛入中国，人鬼始乱。”曰：“然。”〔可学〕
    初，西域僧来东汉时，令鸿胪寺寄居；後以为僧居，因名曰“寺”。寺是官寺，非释者取之。寺之起自此时。〔雉〕
    俗言佛灯，此是气盛而有光，又恐是宝气，又恐是腐叶飞裰光。蔡季通去庐山问得，云是腐叶之光。云，昔人有以合子合得一团光，来日看之，乃一腐叶。妙喜在某处见光，令人扑之，得一小瘢如蛇样，而甚细，仅如布线大。此中有人随汪圣锡到峨眉山。云，五更初去看，初布白气，已而有圆光如镜，其中有佛。然其人以手裹头巾，则光中之佛亦裹头巾，则知乃人影耳。今所在有石，号“菩萨石”者，如水精状，於日中照之，便有圆光。想是彼处山中有一物，日初出，照见其影圆，而映人影如佛影耳。峨眉山看佛，以五更初看。〔〕
    道谦言：“大藏经中言，禅子病脾时，只坐禅六七日，减食便安。”谦言：“渠曾病，坐得三四日便无事”。
    雪峰开山和尚住山数年，都无一僧到，遂下山。至半岭，忽有一僧来，遂与之俱还。先生曰：“若是某，虽无人来，亦不下山！”〔文蔚〕
    王质不敬其父母，曰：“自有物无始以来，自家是换了几个父母了。”其不孝莫大於是！以此知佛法之无父，其祸乃至於此。使更有几个如王质，则虽杀其父母，亦以为常。佛法说君臣父子兄弟，只说是偶然相遇。赵子直戒杀子文，末为因报之说云：“汝今杀他，他再出世必杀汝。”此等言语，乃所以启其杀子，盖彼安知不说道：“我今可以杀汝，必汝前身曾杀我？”〔贺孙〕以下论释氏灭人伦之害。
    佛家说要废君臣父子，他依旧废不得。且如今一寺，依旧有长老之类，其名分亦甚严，如何废得！但皆是伪。〔义刚〕
    问：“释氏之失，一是自利，厌死生而学，大本已非；二是灭绝人伦，三是迳求上达，不务下学，偏而不该。”曰：“未须如此立论。”〔人杰〕
    次日因余国秀解“物则”，语及释氏，先生曰：“他佛家都从头不识，只是认知觉运动做性，所以鼓动得许多聪明豪杰之士。缘他是高於世俗，世俗一副当巫堑资拢他是无了，所以人竞趋他之学。元初也不如此。佛教初入中国，只是修行说话，如四十二章经是也。初间只有这一卷经。其中有云，佛问一僧：‘汝处家为何业？’对曰：‘爱弹琴。’佛问：‘弦缓如何？’曰：‘不鸣矣。’‘弦急如何？’曰：‘声绝矣。’‘急缓得中如何？’曰：‘诸音普矣。’佛曰：‘学道亦然。心须调茫道可得矣。’初间只如此说。後来达磨入中国，见这般说话，中国人都会说了，遂换了话头，专去面壁静坐默照，那时亦只是如此。到得後来，又翻得许多禅底说话来，尽掉了旧时许多话柄。不必看经，不必静坐，越弄得来阔，其实只是作弄这些精神。”或曰：“彼亦以知觉运动为形而下者，以空寂为形而上者，如何？”曰：“便只是形而下者。他只是将知觉运动做玄妙说。”或曰：“如此，则安能动人？必更有玄妙处。”曰：“便只是这个。他那妙处，离这知觉运动不得；无这个，便说不行。只是被他作弄得来精，所以横渠有‘释氏两末’之论。只说得两边末梢头，中间真实道理却不曾识。如知觉运动，是其上一梢也；因果报应，是其下一梢也。”或曰：“因果报应，他那边有见识底，亦自不信。”曰：“虽有不信底，依旧离这个不得。如他几个高禅，纵说高杀，也依旧掉舍这个不下，将去愚人。他那个物事没理会，捉撮他不得。你道他如此，他又说不如此。你道他是知觉运动，他又有时掉翻了。都不说时，虽是掉翻，依旧离这个不得。”或问：“今世士大夫所以晚年都被禅家引去者，何故？”曰：“是他底高似你。你平生所读许多书，许多记诵文章，所藉以为取利禄声名之计者，到这里都靠不得了，所以被他降下。他底是高似你，且是省力，谁不悦而趋之？王介甫平生读许多书，说许多道理，临了舍宅为寺，却请两个僧来住持，也是被他笑。你这个物事，如何出得他！”或问：“今也不消学他那一层，只认依著自家底做便了。”曰：“固是。岂可学他？只是依自家的做，少间自见得他底低。”〔亻选骋韵侣凼看蠓蚝梅稹
    问：“士大夫末年多溺於释氏之说者，如何？”曰：“缘不曾理会得自家底原头，但看得些小文字，不过要做些文章，务行些故事，为取爵禄之具而已。却见得他底高，直是玄妙，又且省得气力，自家反不及他，反为他所鄙陋，所以便溺於他之说，被他引入去。”〔焘〕
    今之学者往往多归异教者，何故？盖为自家这里工夫有欠缺处，柰何这心不下，没理会处。又见自家这里说得来疏略，无个好药方治得他没柰何底心；而禅者之说，则以为有个悟门，一朝入得，则前後际断，说得恁地见成捷快，如何不随他去！此却是他实要心性上理会了如此。不知道自家这里有个道理，不必外求，而此心自然各止其所。非独如今学者，便是程门高弟，看他说那做工夫处，往往不精切。〔广〕
    老氏见得煞高，佛氏安敢望他！唐人方说佛。本朝士大夫好佛者，始初杨大年，後来张无尽。又说：“张无垢参杲老，汪玉山被他引去，後来亦好佛。但汪丈为人无果决，好佛又见不透，又不能果决而退。尝见汪丈论杨大年好佛，後来守不定，汪丈甚不信。云是苏子由记此，恐未必是。”〔南升〕
    “老氏煞清高，佛氏乃为逋逃渊薮。今看何等人，不问大人小儿，官员村人商贾，男子妇人，皆得入其门。最无状，是见妇人便与之对谈。如杲老与中贵权要及士夫皆好。汤思退与张魏公如水火，杲老与汤张皆好。”又云：“杲老乃是禅家之侠。”又云：“陈了翁好佛，说得来七郎八当！”〔南升〕
    韩退之诗：“阳明人所居，幽暗鬼所寰。嗟龙独何智！出入人鬼间。”今僧家上可以交贤士大夫，下又交中贵小人，出入其间不以为耻，所谓“出入人鬼间”也。如妙喜与张魏公好，又与一种小人小辟好。〔〕
    信州人新鄂州教官龚安国，闻李德远过郡，见之。李云：“若论学，唯佛氏直截。如学周公孔子，乃是抱桥柱澡洗。”〔方〕
    问：“近世王日休立化，如何？”曰：“此人极不好，贪我斐！！痹唬骸凹热绱耍何故立脱？”曰：“他平日坐必向西，心在於此，遂想而得。此乃佛氏最以为下者。”程氏说“野狐精”，正是以如此为不足贵。〔可学〕
    因说某人弃家为僧，以其合奏官与弟，弟又不肖；母在堂，无人奉养。先生颦蹙曰：“柰何弃人伦灭天理至此！”某曰：“此僧乃其家之长子。”方伯谟曰：“佛法亦自不许长子出家。”先生曰：“纵佛许亦不可。”〔可学〕
    陈福公临终，亲笔戒其子勿用浮屠。林子方力责之。人之卑陋乃如此！〔淳〕
    先生说及俗人之奉佛者，每晨拜跪备至；及其老也，体多康健，以为获福於佛。不知其日劳筋骨，其他节省运用血气，所以安也。〔过〕
    夷狄之教入於中国，非特人为其所迷惑，鬼亦被他迷惑。大乾庙所以塑僧像，乃劝其不用牲祭者。其他庙宇中，亦必有所谓劝善大师。盖缘人之信向者既众，鬼神只是依人而行。〔必大〕
    “本朝欧阳公排佛，就礼法上论，二程就理上论，终不如宋景文公捉得正赃出。见李蔚传赞论华人增加处。佛书分明是中国人附益。”问：“佛法所以传至今，以有祸福之说助之？”曰：“亦不全如此，却是人佐佑之。初来只有四十二章经，至晋宋间乃谈义，皆是剽窃老庄，取列子为多。其後达磨来又说禅，又有三事：“一空，二假，三中。空全论空，假者想出世界，中在空假之中。唐人多说假。”〔可学〕以下辟佛。
    问：“胡僧不能害傅奕，只是邪不能干正否？”曰：“是他心不动。”〔胡泳〕
    论释氏之说，如明道数语，辟得极善。见行状中者。它只要理会个寂灭，不知须强要寂灭它做甚？既寂灭後，却作何用？何况号为尊宿禅和者，亦何曾寂灭得！近世如宗杲，做事全不通点检，喜怒更不中节。晋宋以前远法师之类，所谈只是庄列，今其集中可见。其後要自立门户，方脱去庄列之谈，然实剽窃其说。傅奕亦尝如此说，论佛只是说个大话谩人，可怜人都被它谩，更不省悟。试将法华经看，便见其诞。开口便说恒河沙数几万几千几劫，更无近底年代。又如佛授记某甲几劫後方成佛。佛有神通，何不便成就它做佛？何以待阙许久？又如住世罗汉犹未成佛，何故许多时修行都无长进？今被它撰成一藏说话，遍满天下，惑了多少人。势须用退之尽焚去乃可绝。今其徒若闻此说，必曰，此正是为佛教者。然实谬为此说，其心岂肯如此？此便是言行不相应处。今世俗有一等卑下底人，平日所为不善，一旦因读佛书，稍稍收敛，人便指为学佛之效，不知此特粗胜於庸俗之人耳。士大夫学佛者，全不曾见得力，近世李德远辈皆是也。今其徒见吾儒所以攻排之说，必曰，此吾之迹耳，皆我自不以为然者。如果是不以为然，当初如何却恁地撰下？又如伪作韩欧别传之类，正如盗贼怨捉事人，故意摊赃耳。〔┿〕
    因论释氏，先生曰：“自伊洛君子之後，诸公亦多闻辟佛氏矣。然终竟说他不下者，未知其失之要领耳。释氏自谓识心见性，然其所以不可推行者何哉？为其於性与用分为两截也。圣人之道，必明其性而率之，凡修道之教，无不本於此。故虽功用充塞天地，而未有出於性之外者。释氏非不见性，及到作用处，则曰无所不可为。故弃君背父，无所不至者，由其性与用不相管也。”时魏才仲侍侧，问其故。先生曰：“如今未有此病，然亦不可不知。譬如人食物：欲知乌喙之不可食，须是认下这底是乌喙，知此物之为毒，则他日不食之矣。若不便认下，他日卒然遇之，不知其毒，未有不食之也。异端之害道，如释氏者极矣。以身任道者，安得不辨之乎！如孟子之辨杨墨，正道不明，而异端肆行，周孔之教将遂绝矣。譬如火之焚将及身，任道君子岂可不拯救也！”
    因说“诚意”，曰：“前辈有谓辟释氏为扶教者，安在其不妄语也！”〔闳祖〕
    伊川谓“所执皆出禅学之下”，此说甚好。谓攻之者。〔淳〕
    今之辟佛者，皆以义利辨之，此是第二义。正如唐人檄高丽之不能守鸭绿之险，高丽遂守之。今之辟佛者类是。佛以空为见。其见已错，所以都错，义、利又何足以为辨！旧尝参究後，颇疑其不是。及见李先生之言，初亦信未及，亦且背一壁放，且理会学问看如何。後年岁间渐见其非。〔扬〕
    儒之不辟异端者，谓如有贼在何处，任之，不必治。〔扬〕
    近看石林过庭录，载上蔡说伊川参某僧，後有得，遂反之，蜀本作“去”。偷其说来做己使，是为洛学。某也尝疑如石林之说固不足信，却不知上蔡也恁地说，是怎生地？向见光老示及某僧与伊川居士帖，後见此帖乃载山谷集中，後又见蜀本有“文集别本”四字。有跋此帖者，蜀本作“语”。乃僧与潘子真潘淳，乃兴嗣之子也。帖，蜀本云：“其所以载於山谷集者，以山谷载於山谷，而或与山谷帖也。”淳录云：“其非与伊川，明矣。”其差谬类如此。但当初佛学只是说无存养底工夫，至唐六祖始教人存养工夫。当初学者亦只是说不曾就身上做工夫，至伊川方教人就身上做工夫。所以谓伊川偷佛说为己使。〔义刚〕
    问：“灵源与潘子真书，今人皆将做与伊川书，谓伊川之学出於灵源也。恐後人以入传灯录中，如退之之比。不知可寓於何书注破？”云：“某旧十年前闻此事，则半夜起来为作文矣！其好辩甚也。”〔振〕
    释氏之教，其盛如此，其势如何拗得他转？吾人家守得一世再世，不崇尚他者，已自难得。三世之後，亦必被他转了。不知大圣人出，“所过者化，所存者神”时，又如何？〔必大〕
    ●卷一百二十七・本朝一
    ◎太祖朝
    汉高祖、本朝太祖有圣人之材。〔必大〕
    或言：“太祖受命，尽除五代弊法，用能易乱为治。”曰：“不然。只是去其甚者，其他法令条目多仍其旧。大凡做事底人，多是先其大纲，其他节目可因则因，此方是英雄手段。如王介甫大纲都不曾理会，却纤悉於细微之间，所以弊也。”〔儒用〕
    问：“艺祖平定天下如破竹，而河东独难取，何耶？以为兵强，则一时政事所为，皆有败亡之势。不知何故如此？”曰：“这却本是他家底。郭威乘其主幼而夺之，刘氏遂据有并州。若使柴氏得天下，则刘氏必不服，所以太祖以书喻之，谓本与他无雠隙；渠答云：‘不忍刘氏之不血食也。’此其意可见矣。被他辞直理顺了，所以难取。”〔А
    国初下江南，一年攻城不下，是时江州亦城守三年。盖其国小，君臣相亲，故能得人心如此。因说先世理平公仕江南死事，及此。〔德明〕
    因说今官府文移之烦，先生曰：“国初时事甚简径，无许多虚文。尝见太祖时，枢密院一卷公案，行遣得简径。毕竟英雄底人做事自别，甚样索性！闻番中却如此，文移极少。且如驾过景灵宫，差从官一人过盏子，有甚难事？只消宰相点下便了。须要三省下吏部，吏部下太常，太常拟差申部，部申省，动是月十日不能得了，所差又即是眼前人。赵丞相在位，甚有意要去此等弊，然十不能去一二，可见上下皆然。”太祖时公案，乃是蜀中一州军变，复申来乞差管摄军马。枢密院具已经差使使臣，及未经差使姓名，内一人姓樊。注云：“樊爱能孙。只有一人”。注：“此人清廉可使”。太祖就此人姓上点一点，就下批四字云：“只教他去。”後面有券状云：“杂随四人，某甲某乙。”太祖又批其下云：“只带两人去。”“小底二人，某童某童，大紫骝马一疋，并鞍辔；小紫骝马一疋，并鞍辔。”太祖又批其下云：“不须带紫骝马，只骑骝马去。”又乞下铨曹，作速差知州，後面有铨曹拟差状。约只隔得一二日，又有到任申状。其兵马监押才到时，其知州亦到了。其行遣得简径健速如此！〔雉〕
    秀才好立虚论事，朝廷才做一事，‖〉噩”了，事又只休。且如黄河事，合即其处看其势如何，朝夕只在朝廷上。河东决西决。扬录云：“害几多了，此中论要导向处亦未住。凡作一事皆然。汉时在上重，唐亦多为虚论所沮。如宪宗讨蔡，不是宪宗，如何做得！刺武元衡，伤裴度，宪宗决为之，乃成”。凡作一事皆然。太祖当时亦无秀才，全无许多闲说。只是今日何处看修器械，又明日何处看习水战，明日何处教阅。日日著实做，故事成。
    问：“开宝九年，不待逾年而遂改元，何也？”曰：“这是开国之初，一时人材粗疏，理会不得。当时艺祖所以立得许多事，也未有许多秀才说话牵制他。到这般处，又忒欠得几个秀才说话。”〔А
    ◎太宗真宗朝
    才卿问：“秦汉以下，无一人知讲学明理，所以无善治。”曰：“然。”因泛论历代以及本朝太宗真宗之朝，可以有为而不为。“太宗每日看太平广记数卷，若能推此心去讲学，那里得来！不过写字作诗，君臣之间以此度日而已。真宗东封西祀，糜费巨万计，不曾做得一事。仁宗有意於为治，不肯安於小成，要做极治之事。只是资质慈仁，却不甚通晓用人，骤进骤退，终不曾做得一事。然百姓戴之如父母。契丹初陵中国，後来却服仁宗之德，也是慈仁之效。缘它至诚恻怛，故能动人如此。”〔卓〕
    气有盛衰，盛时便做得未是，亦不大段觉。真宗时，辽人直至澶州，旋又无事，亦是气正盛。靖康时，直弄得到这般田地！前汉如此之盛，至光武再兴，亦只得三四分。後来一切扶不起，亦气衰故。〔扬〕
    ◎仁宗朝
    问：“章献不如宣仁。然章献辅仁宗，後来却无事。”曰：“亦是仁宗资质好。後来亦是太平日久，宫中太宽。如雇乳母事，宣仁不知，此一事便反不及章献。”〔可学〕
    ◎英宗朝
    亚夫问“濮议”。曰：“欧公说不是，韩公曾公亮和之。温公王忠槭恰７墩蚵阑薹洞咳事来蠓澜缘欧公。但温公又於濮王一边礼数太薄，须於中自有斟酌可也。欧公之说断不可。且如今有为人後者，一日所後之父与所生之父相对坐，其子来唤所後父为父，终不成又唤所生父为父！这自是道理不可。试坐仁宗於此，亦坐濮王於此，使英宗过焉，终不成都唤两人为父！直缘众人道是死後为鬼神不可考，胡乱呼都不妨，都不思道理不可如此。先时仁宗有诏云：‘朕皇兄濮安懿王之子，犹朕之子也。’此甚分明，当时只以此为据足矣。”亚夫问：“古礼自何坏起？”曰：“自定陶王时已坏了。盖成帝不立弟中山王，以为礼，兄弟不得相入庙，乃立定陶王，盖子行也。孔光以尚书盘庚殷之及王争之，不获。当时濮庙之争，都是不争好。好读古礼，见得古人意思，为人後为之子，其义甚详。”〔贺孙〕
    “濮议”之争，结杀在王陶击韩公，蒋之奇论欧公。伊川代彭中丞奏议，似亦未为允当。其後无收杀，只以濮国主其祀。可见天理自然，不由人安排。〔方子〕
    本朝许多大疑礼，都措置未得。如濮庙事，英宗以皇伯之子入继大统，後只令嗣王奉祭祀，天子则无文告。〔贺孙〕
    ◎神宗朝
    神宗锐意为治，用人便一向倾信他。初用富郑公，甚倾信。及论兵，郑公曰：“愿陛下二十年不可道著‘用兵’二字。”神宗只要做，郑公只要不做，说不合。後来倾信王介甫，终是坐此病。只管好用兵，用得又不著，费了无限财希杀了无限人，残民蠹物之政，皆从此起。西番小小扰边，只是打一阵退便了，却去深入侵他疆界，才夺得鄯州等空城，便奏捷。朝廷不审，便命官发兵去守，依旧只是空城。城外皆是番人，及不能得归朝廷，又发兵去迎归，多少费力！熙河之败，丧兵十万，神宗临朝大恸，自得疾而终。後来蔡京用事，又以为不可弃，用兵复不利，又事幽燕，此亦自神宗启之，遂至中朝倾复。反思郑公之言，岂不为天下至论！〔义刚〕
    神宗极聪明，於天下事无不通晓，真不世出之主，只是头头做得不中节拍。如王介甫为相，亦是不世出之资，只缘学术不正当，遂误天下。使神宗得一真儒而用之，那里得来！此亦气数使然。天地生此人，便有所偏了。可惜！可惜！〔卓〕
    神宗大概好用生事之人。如吴居厚在京西，括民买镬，官司铸许多镬，令民四口买一，五口则买二。其後民怨，几欲杀之，吴觉而免，然卒称旨。其後如蔡京欲举行神宗时政，而所举行者皆熙宁之政，非元丰神祖自行之政也。故了翁摭摘其失，以为京但行得王安石之政，而欺蔽不道，实不曾绍复元丰之政也。〔义刚〕
    神宗事事留心。熙宁初辟阔京城至四十馀里，尽修许多兵备，每门作一库，以备守城。如射法之属，皆造过。但造得太文，军人地不晓。〔义刚〕
    熙宁作阵法，令将士读之。未冢杀时，已被将官打得不成模样了。〔义刚〕
    论及木图，云：“神宗大故留心边事。自古人主何曾恁地留心！”〔义刚〕
    神宗理会得文字，极喜陈殿院师锡，建人。文。尝於太学中取其程文阅之，每得，则贮之锦囊中。及殿试编排卷子奏御，神宗疑非师锡之文。从头阅之，至中间，见一卷子，曰：“此必陈某之文也。”钪第三。已而果然。〔儒用〕
    温公日录中载厚陵事甚详。林子中杂记载裕陵事甚详。〔方子〕
    ◎哲宗朝
    哲宗常使一旧桌子，不好。宣仁令换之，又只如此在。问之，云：“是爹爹用底。”宣仁大恸，知其有绍述意也。又刘挚尝进君子小人之名，欲宣仁常常喻哲宗使知之。宣仁曰：“常与孙子说，然未曾了得。”宣仁亦是见其如此，故皆不肯放下，哲宗甚衔之。绍述虽是其本意，亦是激於此也。〔扬〕
    哲宗春秋尚富，平日寡言。一旦讲筵说书，至“掠萌德”，发问云：“只是此三者，还更有？”这也问得无情理。然若有人会答时，就这里推原，却煞有好说话。当时被忽然问後，都答不得。〔义刚〕
    绍圣四年，长安民家得秦玺，改元元符。是时下公卿杂议，莫有知者。李伯时号多识，辨其果秦玺，遂降八宝赦。〔德明〕
    ◎徽宗朝
    钦圣当时谕宰执，有废刘再立孟之意，曾子宣两存之。後蔡京以曾欲废刘，治之。蔡为相，弟卞为枢密，入文字，谓任伯雨曾谓臣欲谋废宣仁，臣无此事。欲案治，遂治任伯雨。其他一二十人，当时言事官不及此事者，亦因以治之。〔扬〕
    徽庙初，上蔡初召，上殿问对语不少。然上蔡云，多不诚。遂退，只求监局之类去。或谓建中年号与德宗同，不佳。上蔡云，恐亦不免一播。後下狱，事不知。〔方〕
    徽宗因见星变，即令卫士仆党碑，云：“莫待明日，引得蔡京又来炒。”明日，蔡以为言，又下诏云：“今虽仆碑，而党籍却仍旧。”〔义刚〕
    蔡京谋取皇阝鄯，费四千万缗！〔扬〕
    今看著徽宗朝事，更无一著下得是。古之大国之君犹有一二著下得是，而大势不可支吾。那时更无一小著下得是，使无虏人之猖獗，亦不能安。以当时之势，不知有伊吕之才，能转得否？恐也不可转。尝试思之，无著可下手。事弄得极了，反为虏人所持。当初约女真同灭契丹。既女真先灭了契丹，王师到日，惟有空城，金帛子女，已为女真席卷而去，遂竭府库问女真换此空城。又以岁币二百万贯而为每岁定额。是时帑藏空竭，遂敛敷民间，云免百姓往燕山打粮草，每人科钱三十贯，以充免役之费。民无从得钱，遂命监司、郡守亲自徵督，必足而後已。亦煞得钱，共科得六百馀万贯，然奉虏亦不多，恣为用事者侵使，更无稽考。及结局日，任事者遂焚簿历，朝廷亦不问。又，契丹相郭药师以常胜军来降，朝廷处之河北诸路近边塞上。後又有契丹甚人来降，亦有一军名义胜军，亦处之河北诸路，皆厚廪给。是时中国已空竭，而边上屯戍之兵，饩廪久绝，饥寒欲死，而常胜义胜两军安坐而享厚禄。故中国屯戍之兵数骂詈之云：“我为中国战斗守御几年矣，今反受饥寒。汝辈皆降番，有何功？而享厚俸！”久之，两边遂相杀。及後来虏入中国，常胜义胜两军先往降之。二军散处中国，尽知河北诸路险要虚实去处，遂为虏乡导，长驱入中原！又，徽宗先与阿骨打盟誓，两边不得受叛降。中国虽得契丹空城而无一人，又远屯戍中原之兵以守之，飞刍转饷，不胜其扰。又，契丹败亡馀将，数数引兵来降，朝廷又皆受之，盖不受又恐其为盗。虏人已有怨言。又虏中有张者，知平州，欲降，徽宗亲写诏书以招之。中间路往，又为虏所得，而张已来降矣。虏益怨。又，契丹亡国之主天祚者，在虏中。徽宗又亲写招之，若归中国，当以皇兄之礼相待，赐甲第，极所以奉养者。天祚大喜，欲归中国，又为虏所得。天祚故为虏人所杀。由是虏人大怒，云：“始与我盟誓如此，今乃写诏书招纳我叛亡！”遂移檄来责问，檄外又有甚檄文，极所以骂詈之语，今实录中皆不敢载。徽宗大恐，遂招引到张来，不柰何，斩其首与虏人。又作道理，分雪天祚之事，遂启其轻侮之心。然阿骨打却乖，他常以守信义为说。其诸将欲请起兵问罪，阿骨打每不可，曰：“吾与大宋盟誓已定，岂可败盟！”夷狄犹能守信义，而吾之所以败盟失信，取怒於夷狄之类如此！每读其书，看得人头痛，更无一版有一件事做得应节拍。〔卓〕
    宣和内禅，惟有吴敏有中桥居士记录，说得最详。〔铢〕
    老内侍黄节夫事徽宗，言道人林灵素有幻术，其实也无。如温革言见鬼神者，皆稗官，某不曾见。所作天人示现记，皆集众人之妄。吏部亲见节夫，闻其言如此。〔方子〕
    ◎钦宗朝
    渊圣即位时，日重晕相轧。太衤且陈桥即位时亦然。渊圣即位三四日後，昏雾四塞，岂耿南仲邪说有以蒙蔽之乎？〔扬〕
    “钦宗勤俭慈仁，出於天资。当时亲出诏答，所论事理皆是。但於臣下贤否邪正辨别不分明，又无刚健勇决之操，才说著用兵便恐惧，遂致播迁之祸，言之使人痛心！如诏旨付主帅论用兵事，亦亻尽有商量处置。但其後须有‘更当子细，不可误事’之语。又尝在李先生家药方册子上见个御笔，其册子是朝廷纸做，乃是当时议臣中有请授祖宗科举之法，上既俞之矣。明日，耿南仲冯锉灿致凵褡诜ㄖ频鄙苁觯不可改。故降御笔云：‘昨来因议臣论奏，失於不审，遂行出。今得师傅大臣之言，深合朕心。所有前降旨挥，更不施行。’当时只缘绍述做得如此了，犹且不悟。故李伯纪煞与钦宗论说，但却不合。因纲罢，而太学生及军民伏阙乞留之，自後君臣遂生间隙，疑其以军民胁己。方围闭时，降空名告身千馀道，令其便宜补授，其官上至节度使。纲只书填了数名小使臣，馀者悉缴回；而钦宗已有‘近日人臣擅作威福，渐不可长’之语。如此，教人如何做事？”广曰：“自汉唐来，惟有本朝臣下最难做事，故议论胜而功名少。”曰：“议论胜，亦自仁庙後而蔓衍於熙丰。若是太祖时，虽有议论，亦不过说当时欲行之事耳，无许多闲言语也。”
    靖康所用，依旧皆熙丰绍圣之党。钦宗欲褒赠温公范纯仁，以畏徽庙，遂抹“纯仁”字，改作“仲淹”，遂赠文正太师。〔扬〕
    言定靖康之祸，曰：“本朝全盛之时，如庆历元碳洌只是相共扶持这个天下，不敢做事，不敢动。被夷狄侮，也只忍受，不敢与较，亦不敢施设一事，方得天下稍宁。积而至於靖康，一旦所为如此，安得天下不乱！”〔卓〕
    ◎高宗朝
    二圣北狩时，遣曹真中道归。於背心生领上写云：“可便即真，来救父母！”〔义刚〕
    胡明仲初召至扬州，久之未得对。忽闻邻居有一卫士语一卫士云：“今夜次第去了。”胡闻之，急去问之。云：“官家亦去。”胡只闻得一句，便归斗仆籴数斗米，造饭裹囊，夜出候城门。暗中见数骑出，谓上也，遂出。逐後得舟渡江，乃见一人拥毡坐石上，乃上也。〔扬〕
    渡扬州时，煞杀了人，那不得过来底切骨怨。当时人骨肉相散失，沿路皆帖榜子，店中都满，树下都是。这边却放得几个宦者恁地！一日，康履与诸宦者出观潮，帐设塞街，军人皆愤惋不平，後成苗刘之变。王渊也是善战，然未为有大功，不及当时诸老将，一旦签书枢密，人皆不服。一日早，只见街上‖〉兀人不敢开门。从隙中窥，但见人马皆满路，见苗傅左手提得王渊头，右手提一剑以徇众。少顷，尽鹿僬撸逃在人家夹壁中底，也一齐捉出来杀。朱胜非却也未为大乖，当时被苗刘做得来可畏了，不柰何，只得且隐忍去调护他。却未几而义兵至，这事便都休了。是他无状时，不合说他调护甚有功，被义兵来，地坏了他事。是他要自居其功，这个却乖。当时若不杀了苗刘，也无了当。他若尚在那里，终是休不得。〔义刚〕
    “苗傅乃一愚夫。刘正彦本文士，先欲投中官唐某。唐云：‘子乃文臣，吾其如子何？子换武而来，乃可。’刘既换武，唐不顾之，专主王渊，正彦遂鼓扇傅。是时命渊签书，武将皆愤怒，故起此祸。张魏公在平江，汤东野作守，有传云书到。汤访於魏公。公云，可遣一识文理人先去拆看，乃遣教受行，果明受赦。是时恐诸军变，魏公乃与汤商量，先搬出犒赏钱，使人将旧赦书於楼上宣之。既而韩世忠军至，遂同谋起兵。吕丞相在建康，推为盟主。”问：“朱丞相之功如何？”曰：“在城中亦只得如此。但设有它变，渠亦不能死节。要之，亦有功。”其後苗刘出走，到临平，为魏公等所败。朱乃全讳此一节，未是。今朝天门乃是其所造。隆套越中乘轿以出。金人陷京师，亦取隆蹋醚华失火，步归孟氏，得免。”〔可学〕
    苗傅并一姓张人，不记其名，乃教苗起事人，走至武夷新村，张谕人捉之。苗衔之，遂言於捉者曰：“某却是苗太尉。然今捉某却是张，则汝功已被张分之矣。”捉者即杀张。时韩世忠收范汝为，尚在建州。韩欲得苗，而其人乃解送建守李。李送行在。韩势盛，遂入文字，以苗为某得，被其人夺了。其捉人遂遍管，建守亦罢官，其功遂为韩所攘。文字所载，皆言韩收苗，但此中人知之。以此知天下事多如此，文字上如何可全信！又云：“刘正彦结王渊，王渊结康。便更宦者，其事皆正彦教苗为之。”〔扬〕
    高宗行达会稽，楼寅亮待次某县丞，寓会稽村落中，出奏书乞建储。高宗时年二十六七，大喜，即日除监察御史，遣黄院子怀敕牒物色授之。中使至其家，家人闻仓卒有圣恩，以为得罪且死，相与环泣。寅亮出，使者自怀中出敕命，寅亮拜受，与使者俱诣行在所。此事国史不载。先生尝欲闻於太史，俾之编入而不果，每以为恨。〔方子〕
    楼寅亮明州人。太上朝入文字云：“自太宗传子之後，至今太祖之後有类庶姓者。今虏未悔过，中原未复云云，乞立太祖後承大统。”太上喜，遂用楼为察院。〔振〕
    曾光祖论及中兴遗史载孟后过赣州时事，与乡老所传甚合。云，太后至城中，遭某贼放火，城中且救火，连日不止，城外又有一队贼来围了城。曰：“其时也是无策。虏人是破了潭州後，过来分队至诸州，皆是缘港上来。太后先至洪州时，此间王修撰在彼作帅，觉得事势不是，遂白扈驾执政，太后乃去。後三四日，虏果至，王乃走。城中百姓相率推一大寄居作首而降虏。进贤姓傅者言是李侍郎。”曰：“不必更说他名字。”又曰：“信州先降虏。抚州守姓王，闻信守降，亦降。”〔义刚〕
    先生脚疼卧息楼下，吟咏杜子美古柏行三数遍。贺孙侍立。先生云：“偶看中兴小记，载勾龙如渊入争和议时言语。若果有此言，如何夹持前进，以取中原？最可恨者，初来魏公既勉车驾到建康，当绍兴七年时，虏王已篡。高庆裔、粘罕相继或诛或死。刘豫既见疑於虏，一子又大败而归，北方更无南向意。如何魏公才因吕祉事见黜，赵丞相忽然一旦发回跸临安之议？一坐定著，竟不能动，不知其意是如何！”因叹息久之云：“为大臣谋国一至於此，自今观之，为大可恨！若在建康，则与中原气势相接，北面顾瞻，则宗庙父兄生灵涂炭，莫不在目，虽欲自已，有不能自已者。惟是转来临安，南北声迹浸远，上下宴安，都不觉得外面事，事变之来，皆不及知，此最利害。方建康未回跸时，胡文定公方被召，沿江而下。将去，闻车驾已还临安，遂称疾转去。看来若不在建康，也是徒然出来，做得甚事！是时有陈无玷者，字筠叟，在荆鄂间为守，闻车驾还临安，即令人赍钱酒之属，往接胡文定。吏人云：‘胡给事赴召去多日。兼江面阔，船多，如何去寻得？’陈云：‘江面虽阔，都是下去船。你但望见有逆水上来底船，便是给事船。’已而果然。当时讲和本意，上不为宗社，下不为生灵，中不为息兵待时，只是怯惧，为苟岁月计！从头到尾，大事小事，无一件措置得是当。然到今日所以长久安宁者，全是宗社之灵。看当时措置，可惊！可笑！”〔贺孙〕
    建康形势胜於临安。张魏公欲都建康，弥祷次鞅变，魏公出而赵相入，遂定都临安。饶。
    东南论都，所以必要都建康者，以建康正诸方水道所凑，一望则诸要害地都在面前，有相应处。临安如入屋角房中，坐视外面，殊不相应。武昌亦不及建康。然今之武昌，非昔之武昌。吴都武昌，乃今武昌县，地势迫窄，只恃前一水为险耳。鄂州正昔之武昌，亦是好形势，上可以通关陕，中可以向许洛，下可以通山东。若临安，进只可通得山东及淮北而已。〔义刚〕
    前辈当南渡初，有言都建康者。人云，建康非昔之建康，亦不可都。虽胜似坐杭州，如在深窟里，然要得出近外，不若都鄂渚，应接得蜀中上一边事体。看来其说也是。如今杭州一向偏在东南，终不济事。记得岳飞初励兵於鄂渚，有旨令移镇江陵。飞大会诸将与谋，遍问诸将，皆以为可，独任士安不应。飞颇怒之。任曰：“大将所以移镇江陵，若是时，某安敢不说？某为见移镇不是，所以不敢言。据某看，这里已自成规摹，已自好了。此地可以阻险而守。若往江陵，则失长江之利，非某之所敢知。”飞遂与申奏，乞止留军鄂渚。建康旧都所以好，却以石头城为险。此城之下，上流之水湍急，必渡得此水上这岸，方得，所以建邺可守。屯军於此城之上，虏兵不可向矣。〔贺孙〕
    “建康形势雄壮，然攻破著淮，则只隔一水。欲进取，则可都建康；欲自守，则莫若都临安。”或问江陵。曰：“江陵低在水中心，全凭堤，被他杀守堤之吏，便乖。那堤一年一次筑，只是土。”〔节〕
    张戒见高宗。高宗问：“几时得见中原？”戒对曰：“古人居安思危，陛下居危思安。”陈同父极爱此对。〔方子〕
    太上曰：“朕恨不手斩耿南仲！”〔扬〕
    岳飞尝面奏，虏人欲立钦宗子来南京，欲以变换南人耳目，乞皇子出ト以定民心。时孝宗方十馀岁。高宗云：“卿将兵在外，此事非卿所当预。”是时有参议姓王者，在候班，见飞呈蜃邮笔终稹＜胺赏耍上谓王曰：“岳飞将兵在外，却来干与此等事！卿缘路来，见他曾与甚么人交？”王曰：“但见飞沿路学小书甚密，无人得知。”但以此推脱了。但此等事甚紧切，不知上何故恁地说？如飞武人能虑及此，亦大故是有见识。某向来在朝，与君举商量，欲拈出此等事，寻数件相类者，一并上之。将其後裔，乞加些官爵以显之，未及而罢。”〔义刚〕
    范伯达如圭尽裒仁宗时论立英宗许多文字进呈。一日，太上谓陈康伯曰：“范某近进一文字，亦好。朕此意定已久。”遂命陈公论立太子事，一时尽定。〔振〕
    昭慈小不快，高庙问疾。因话间曰：“有一事，久欲说与官家。”高庙请其故。曰：“宣仁废立之说，皆是章厚之徒撰造。中间虽尝辨白，然载在国史者，尚未尝改。可令史官重议删修，以昭明圣母之德於万世。”时赵忠简当国，岁荐元坦始易拥埽如范如圭数人，方始改得正。然亦颇有偏处：才是元淌卤愣际牵熙丰时事便都不是。後赵罢，张魏公继之，又欲修改动，盖魏公亦不甚主张元淌隆Ａ钍饭倌车惹┏觯未及改而又罢。赵复相，遂以为言而辞。赵张因是有不协处。是时又有人上书，乞禁锢章厚子孙亲戚者，高庙欲从之。赵有文字说，但禁其子孙足矣，恐不可及其亲戚。上批以为省所奏，可见仁恕，更宜子细，无贻後悔。未几，赵复罢。谢祖信为谏官，遂排击之不遗馀力。岭表之贬，实祖信之力也。祖信邵武人，乃章厚之婿。因言，当时若非高庙要辨别邪正如此，则一代史册被他糊涂，万世何以取信！〔便〕
    太上出使时至磁州，磁人不欲其往，谏不从。宗忠简欲假神以拒之，曰：“此有崔府君庙甚灵，可以卜交，仍其庙有马能如何。”遂入烧香。其马衔车辇等物塞了去路。宗曰：“此可以见神之意矣。”遂止不往。後太上感其事，以为车辇是即位之兆；不曾关白中书，只令内官就玉津园路口造崔府君庙，令曹咏作记。一日，北使来，秦出接，过玉津园，见之。归奏，所见太庙，不知是何神？太上因语之。秦曰：“虏以为功，今却归功於神，恐虏使见之不便。”即日拆之。秦全是倚虏胁太上，每取旨时，只是说过。一日，除周葵作何官。太上曰：“周葵为彼官未久，且令在彼。”秦不应，下来即批敕除之。政府一人云：“眉渖弦馕丛省！鼻卦唬骸按说仁拢只是奏过便了。”遂除之。取綦崇礼御批事，徐读⒆饕辉紫喟莅占牵载其事。秦欲毁之，行文字，令天下尽投官焚其书。徐先不喜於秦矣，又以此书，惧不可言。一日，只见一使来下书，并封文字一束。徐视之，乃直省旧吏送其所作书藁也。小人中有好人如此。〔扬〕（录云：“桧末年做事，皆与光尧争胜：光尧作崔府君庙於玉津园路口，桧设计移之。曹筠言水涨，光尧逐之，桧遂除他从官。今上奏边事，桧遂阁其俸。殿中侍御史周葵欲言户部尚书梁汝嘉。梁结中书舍人林待聘，林密祷於桧，桧遂除周葵起居郎。不待光尧应之，便改除。”可学录云：“周葵为御史，欲按知临安府某人。某人遂结一从官厚於桧者，曰：‘端公将摇动公。’早朝，其人遂直入桧幕中，再三恳告。桧先奏事，遽擢葵为起居郎。葵不得上，至省中与某从官相见，袖中出所欲上章奏，乃是临安尹某。从官方悟其绐。”）
    靖康建炎，太上未立时，有一宗室名叔向，秦王位下人，自山中出来，招十数万人，欲为之。忽太上即位南京，欲归朝廷，然不肯以其兵与朝廷，欲与宗泽。其谋主陈烈曰：“大王若归朝廷，则当以其兵与朝廷。不然，即提兵过河，迎复二圣。”叔向卒归朝廷，後亦加官之类，拘於一寺中。亦与陈烈官，烈弃之而去，竟不知所之。烈去，叔向阴被害。”〔扬〕
    张子韶人物甚伟，高庙时除讲筵。尝有所奏陈，上云：“朕只是一个至诚。”张奏云：“陛下对群臣时如此，退居禁中时不知如何？”云：“亦只是个诚。”又问：“对宫嫔时如何？”上方经营答语间，张便奏云：“只此便是不诚！”先生云：“高宗容谏，故臣下得以尽言。张侍郎一生学佛，此是用老禅机锋。”〔德明〕
    论及黄察院劾王医师，先生曰：“今此东百官宅，乃王医师花园，後来籍为百官宅。”直卿曰：“中贵只合令入大内住，庶可免关节之类。”先生曰：“他若出来外面与人打关节，也得。更是今大内甚窄，无去处。便是而今都不是古。古人置宦者，正以他绝人道後，可入宫；今却皆有妻妾，居大第，都与常人无异，这都不是。出入又乘大轿。记得京师全盛时，百官皆只乘马，虽侍从亦乘马。惟是元老大臣老而有疾底，方赐他乘轿。然也尚辞逊，未敢便乘。今却百官不问大小，尽乘轿，而宦者将命之类皆乘轿。见说虏中却不如此。中贵出入宫禁，只独自。若有命令，只是自勒马，亦无人引。裹一幞头，却取落两只脚在怀里，自勒马去，这却大故省径。且如祖宗朝，百官都无屋住，虽宰执亦是赁屋。自神宗置东西府，宰相方有第，今却宦者亦作大屋。以祖宗全盛之天下而犹省费如此，今却不及祖宗天下之半而耗费却如此，安得不空乏！”〔义刚〕
    逆亮临江，百官中不挈家走者，惟陈鲁公与黄瑞明耳。是时廖刚请驾幸闽中，以为闽中天险，人民忠义。是时闽中盗贼正充斥，乃降旨令开闽中路，阔丈五尺。又宿州之战，高宗已逊位。日雇夫五百人立殿廷下，人日支一千足，各备担索。高宗惩维扬之祸，故百官搬家者皆不问。扬录云：“逆亮犯顺时，朝士皆办去，惟陈鲁公黄通老不动。当时亦有言者令止之。太上曰：‘任之。扬州时，悔不先令其去，多坏了人。’”
    问：“庚辰亲征诏，旧闻出於洪景卢之手。近施庆之云，刘共甫实为之。乃翁尝从共甫见其草本。未知孰是。”曰：“是时陈鲁公当国，命二公人为一诏，後遂合二公之文而一之，前段用景卢者，後段用共甫者。”问：“此诏如何？”曰：“亦做得欠商量，盖名义未正故也。记得汪丈尝以此相问，某答曰：‘此只当以渊圣为辞。盖前时屈己讲和也，犹以鸾辂在北之故，今其祸变若此，天下之所痛愤，复仇之义，自不容己，以此播告，则名正言顺。如八陵废祀等说，此事隔阔已久，许多时去那里来！’”〔儒用〕
    ◎孝宗朝
    孝宗小年极钝。高宗一日出对廷臣云：“夜来不得睡。”或问：“何故？”云：“看小儿子读书，凡二三百遍，更念不得，甚以为忧。”某人进云：“帝王之学，只要知兴亡治乱，初不在记诵。”上意方少解。後来却恁聪明，试文字有不如法者，举官必被责。邵武某人作省元，“五母鸡”用“亩”字，孝宗大怒，欲驳放了。後又不行。
    问寿皇为皇子本末。曰：“本一上殿官楼寅亮上言，举英宗故事。且谓太祖受命，而子孙无为帝王者，当於太祖之下选一人养宫中。他日皇子生，只添一节度使耳。继除台官，赵忠简遂力赞於外。当时宫中亦有龃龉，故养两人。後来皆是高宗自主张。未禅位前数日，忽批云：‘宗室某可追赠“秀王”，谥“安喜”。’先已安排了。若不然，寿皇如何处置！”〔可学〕
    高宗将禅位，先追赠秀王，可谓能尽案子之道者矣。〔亻选
    “高宗初，张魏公奏事，论恢复，中外皆言上神武不可及，後来讲和了便休。寿皇初年要恢复，只要年岁做成。”问：“寿皇时人才已不及高宗时。”曰：“高宗也无人。当时有许多有名底人，而今看，也只如此。”问：“岳侯若做事，何如张韩？”曰：“张韩所不及，却是它识道理了。”又问：“岳侯以上者，当时有谁？”曰：“次第无人。”〔胡泳〕
    上初恢复之志甚锐，及符离之败，上方大恸，曰：“将谓番人易杀。”遂用汤思退。再和之後，又败盟。〔扬〕
    寿皇合下若有一人夹持定，十五六年做多少事！〔道夫〕
    寿皇直是有志於天下，要用人。尝叹自家不如个孙仲谋，能得许多人。〔贺孙〕
    某尝谓士大夫不能尽言於寿皇，真为自负。盖寿皇亻尽受人言，未尝有怒色。但不乐时，止与人分疏辨析尔。〔道夫〕
    寿皇晚来极为和易。某尝因奏对言检旱，天语云：“检放之弊，惟在於後时而失实。”只这四字，尽得其要领。又言经、总制钱，则曰：“闻巧为名色以取之民。”其於天下事极为谙悉。〔道夫〕
    问：“或言孝宗於内殿置御屏，书天下监司帅臣郡守姓名，作揭贴於其上，果否？”曰：“有之。孝宗是甚次第英武！刘共甫奏事便殿，尝见一马在殿廷间，不动，疑之。一日问王公明。公明曰：‘此刻木为之者。上万几之暇，即御之以习据鞍骑射故也。’”又曰：“某尝以浙东常平事入见，奏及赈荒。上曰：‘其弊只在後时失实。’此四字极切荒政之病。”〔儒用〕
    岁旱，寿皇禁中祈雨有应。一日，引宰执入见。恭父奏云：“此固陛下至诚感通。然天人之际，其近如此。若他事一有不至，则其应亦当如此。愿陛下深加圣虑，则天下幸甚！”恭父斯语，颇得大臣体。因言梁丞相白莲事。〔道夫〕
    因言孝宗末年之政，先生曰：“某尝作孝宗挽辞，得一联云：‘乾坤归独御，日月要重光！’”〔雉〕
    因论寿皇最後所用宰执，多是庸人。如某人，不知於上前说何事。可学云：“某人却除大职名，与小郡。又有被批出与职名外，恁却是知他不足取。”曰：“寿皇本英锐，於此等皆照见。只是向前为人所误，後来欲安静，厌人唤起事端，且如此打过。至於大甚，则又厌之。正如恶骏马之奔是，而求一善马骑之；至其驽钝不前，则又不免加以鞭策。薛补阙曾及某人。寿皇云：‘亦屡以意导之而不去。’举此亦可见。大抵作事不出於义理而出於血气，久之未有不消铄者。向来封事中亦尝言此。”〔可学〕
    高宗大行，寿皇三年戴布幞头，著衣衫，遵行古礼，可谓上正千年之失。当时宰相不学，三日後便服朝服。虽寿皇谦德，不欲以此喻群臣，然臣子自不当如此。可谓有父子而无君臣。〔赐〕
    孝宗居高宗丧，常朝时裹白幞头，著布袍。当时臣下却依旧著紫衫。周洪道要著叙衫，王季海不肯，止於紫衫上系皂带。今上登极，常时著白绫背子，臣下却著叙衫，颇不失礼，而君之服遂失其旧。〔人杰〕广录云：“今上居孝宗丧，臣下都著叙衫，方正得臣为君服。人主之服却有未尽。顷在潭州，闻孝宗讣三日後易服，心下殊不稳。不免使人传语官员，且著叙衫。後来朝廷行下文字来，方始敢出榜晓示。”
    ◎宁宗朝
    上即位逾月，留揆以一二事忤旨，特批逐之，人方服其英断。先生被召至上饶，闻之，有忧色。曰：“人心易骄如此，某今方知可惧。”黄问曰：“某人专恣当逐，何惧之有？”曰：“大臣进退，亦当存其体貌，岂宜如此？”又问：“恐是庙堂诸公难其去，故以此劝上逐之。”曰：“亦不可如此。何不使其徒谕之以物论，不惟恐丞相久劳机务，或欲均佚？俟其请去而後许之，则善矣。幼主新立，岂可导之以轻逐大臣耶！且如陈源之徒，论其罪恶，须是斩之乃善。然人主新立，复教以杀人，某亦不敢如此做也。”〔至〕
    向改庆元年号时，先拟“隆平”。某云：“向来改‘隆兴’时，有人议破，以为‘隆’字近‘降’字。今既说破，则不可用。”又曰：“‘淳熙’本作‘纯’字。时人有言此字必改，言未既，而改文字至，盖‘纯’字有‘屯’字在旁。”又曰：“真宗时，杨大年拟进‘丰亨’字，上曰：‘为子不了。’不用。”〔义刚〕
    ●卷一百二十八・本朝二
    ◎法制
    唐殿庭间种花柳，故杜诗云：“香飘合殿春风转，花覆千官淑景移。”又云：“退朝花底散。”国朝惟植槐楸，郁然有严毅气象。又唐制，天子坐朝，有二宫嫔引至殿上，故前诗起句云：“户外昭容紫绶垂，双瞻御座引朝仪。”至敬宗时方罢，止用小泼乓导。至今是如此。按：岑参诗“花迎剑佩星初落，柳拂旌旗露未乾”，亦殿庭种花柳之一证也。又杜赠田澄舍人有“舍人退食收封事，宫女开函进御筵”，亦可为二宫嫔之证。〔儒用〕
    旧时主上每日不御正殿。然自升朝官以上，凡在京者皆著去立，候宰相奏事罢，却来押班，拜两拜方了，日日如此。後来韩魏公不知如何偶然忘了，不及押班便归第。御史中丞王陶即弹之，韩遂去国。温公代为中丞，先奏云：“前王陶以弹宰相不押班而去国。今若宰相更不押班，则中丞无以为职。须是令宰相押班，某方就职。”如此，便是不押班也不是。〔义刚〕方子录云：“国初文德殿正衙常朝，升朝官以上皆排班，宰相押班，再拜而出。时归班官甚苦之，其後遂废，致王乐道以此攻魏公，盖亦以人情趋於简便故也。”
    祖宗於古制虽不能守，然守得家法却极谨。旧时朝见，皆是先引见ト门，ト门方引从殿下舞蹈後，方得上殿，而今都省了。本来朝见底，皆是用一榜子上於ト门，ト门奏上，方始引见。而今却於引见时，ト门积得这榜子，俟放见时，却一并上。则都省了许多，只是殿下拜两拜，便上殿。这非惟是在下之人懒，亦是人主不能恁地等得，看他在恁地舞手弄脚。更是ト门也懒能教得他；及它有失仪，又著弹奏。而今都是从简易处去了。〔义刚〕
    引见、上殿是两事。今ト门引见，便用舞蹈。近日多是放见，只是上殿拜於阶下，直前奏事而已。惟授告门谢有舞蹈。〔文蔚〕
    近日上殿礼简，如所谓舞蹈等事，皆无之。只是直至殿下拜一双，上殿奏事，退又拜，即退。这也是ト门要省事，故如此。寿皇初间得几时见群臣，皆许只用紫衫。後来有人说道太简，後不如此。〔贺孙〕
    问朝见舞蹈之礼。曰：“不知起於何时。元魏末年，方见说那舞，然恐或是夷狄之风。”〔广〕
    近日拜表之礼甚异。论礼，班首合跪进，上面却有人来跪受，但进表後，进者因跪而拜。今则进表者先拜，却跪进，其受者亦拜。此礼不可晓。〔文蔚〕
    皇太子参决时，见宰相侍从以宾主之礼。馀官不然。又曰：“独宰相为正拜者，盖馀官谢恩在殿下拜，侍从以上虽拜殿上，亦只偏拜，独宰相正拜，故云。”〔敬仲〕
    宫中有内尚书，主文字，文字皆过他处，天子亦颇礼之，或赐之坐，不系嫔御。亦掌印玺，多代御批。行出底文字，只到三省。〔文蔚〕
    问：“本朝十一室，则九庙、七庙之制如何？”曰：“孝宗未诿恚僖祖宣祖未祧迁时，为十二室，是九世。今既祧宣祖，又祧僖祖，却谛⒆冢正是八世。进不及九，退不及七。当时且祧宣祖，存得九庙，却待後世商量犹得。直如此匆忙，何也？”〔人杰〕
    今景灵宫，乃叔孙通所谓“原庙”是也。叔孙通言“原庙”，则是衣冠月出游之地，只一月一次到彼，初无神坐。今则一一有之，又只似太庙了，恐非叔孙通所谓“原庙”之意。今景灵宫谓之“朝献”，太庙谓之“大享”。〔子蒙〕
    问：“景灵起於何代？”曰：“起於真庙。初只祀圣祖，诸帝后神御散於诸寺。其後神宗始祀圣祖於前殿，帝后於後殿。似此等礼数，唐人亦无。且如唐人配庙只一后，馀后立别庙。本朝诸后俱配。”问：“人家配如何？先儒说只用元妃。伊川谓若所祭人是次妃生，即配以次妃。”曰：“此未安。古者诸侯一娶九女，元妃卒，次妃奉事。所谓次妃者，乃元妃之妾，固不可同坐。若如後世士大夫家或三娶，皆人家女，虽同祀何害？所谓‘礼以义起’也，唐人已如此。”可学云：“唐人立庙院，重氏族，固能如此。”曰：“唐人极有可取处。”〔可学〕
    因言五礼，云：“今诸后位数多，至尊拜跪劳。古人一帝只以一后配，其馀自别立庙，庶几不乱嫡妾之分。今皆配，不是。唐人有言，人家夫妇却不同。盖古者天子诸侯不再娶，故次后与正后有名分。若人家，则再娶亦妻也，故可同祭。伊川祭仪祭继室於别庙，恐未稳。”〔〕
    三后并配，自本朝真庙始。其初议者皆以归咎於钱惟演，後既习见为常，亦无复有议之者矣。古人虽以子贵，然庶母无系於先君之礼。如左传书“僖公成风”，晋书“简文太后”，皆以系於其子，而别制庙以祀之。〔必大〕
    “玄朗”讳起於真庙朝，王钦若之徒推得出，这也无考竟处。〔义刚〕
    某常疑本朝讳得那旧讳无谓。且如宣帝旧名病己，何曾讳？平帝旧名亦不曾讳。虏中讳得又┢椋偏旁皆讳：谓讳“敬”字，“立人”傍底也讳，下面著“言”字底也讳。近日朝廷祧了几个祖讳却是，然“玄朗”却不祧。那圣祖莫较近似宣祖些么？〔义刚〕
    张以道曰：“秦王陵在汝州，太祖以下八朝陵在永安军。瞿兴瞿俊案子尝提兵至此，乏水，兴祷之。天无雨，小溪平白涌洪流，六军遂得水用。”〔义刚〕
    古者车只六尺六寸，今五路甚大。尝见人说秦太师制此，又高於京师旧日者。上面耀叶三层，皆高於旧日三寸，成尺二寸。周辂，孔子犹以为侈，要乘殷辂。今辂只是极其侈靡。
    因问陈庭秀临安人。曰：“今大礼命从官一人立王辂侧，以帛维之，名何官？”曰：“名‘备顾问官’，又曰‘执绥官’。”先生笑曰：“然遍检古今郊礼，安有所谓‘备顾问官’、‘执绥官’者？盖此本太仆卿，即执御之职。古者君将升车，则御者先升，执辔中立，以绥度左肩而双垂之。绥如圆辔。君以两手援绥而升，立车之左，以左为尊。魏公子无忌自驾，虚左方以迎侯生是也。行大礼，不敢坐。车行数步止。中书令宣韶，命千牛将军千牛，择武力者为之。执长刀，立车之右以防非常，所谓骖乘也。既升车，复行，望郊坛数步，复少驻，千牛将军乃降立道左。车复行，则执长刀前导而行。此唐制也。及政和修礼，脱千牛升车一节，而但有‘降车立道左’之文。初未尝登，何降之有？所谓太仆卿执御之职，遂讹曰‘执绥官’、‘备顾问官’。然又不执绥，却立於辂侧，恐其倾跌，以物维之。虽今之典礼官，亦但曰‘执绥官’、‘备顾问官’也。今为太常少卿者，便拨数日工夫，将礼书细阅一过，亦须略晓，而直为此卤莽也！周洪道尝记渠作执绥官事，自云考订精博。某问周：‘何谓执绥官？’渠亦莫晓。又，绥，本人君升车之所执，御者但授与君，则御者亦不可谓之‘执绥官’。语曰‘升车，必正立执绥’，谓乘车者尔。”又曰：“今玉辂太重，转动极难，兼雕刻既多，反不坚牢，不知何用许多金玉装饰为也？所以圣人欲乘殷之辂，取其坚质而轻便耳。仁宗神宗两朝造玉辂，皆以重大致压坏。本朝尚存唐一玉辂，闻小而轻，捷而稳，诸辂之行，此必居先。或置之後，则隐隐作声。既有此辂，乘此足矣，何以更为？闻後来此辂亦入虏中。”〔亻选
    南渡以前，士大夫皆不甚用轿，如王荆公伊川皆云不以人代畜。朝士皆乘马。或有老病，朝廷赐令乘轿，犹力辞後受。自南渡後至今，则无人不乘轿矣。
    因言，物才数年不用，便忘之。祖宗时，升朝官出入有柱斧，其制是水精小斧头子，在轿前。至宣政间方罢之，今人遂不识此物，亦不闻其名矣。如祖宗时人画像有执柱斧者。〔〕
    册命之礼，始於汉武封三王，後遂不废。古自有此礼，至武帝始复之耳。郊祀宗庙，太子皆有玉册，皇后用金册，记不审。宰相贵妃皆用竹册。凡宰相宣麻，非是宣与宰相，乃是扬告王庭，令百官皆听闻，以其人可用与否。首则称道之文，後乃警戒之词，如今云“於戏”以下数语是也。末乃云：“主者施行。”所谓“施行”者，行册拜之礼也。此礼，唐以来皆用之。至本朝宰相不敢当册拜之礼，遂具辞免。三辞，然後许，只命书麻词於诰以赐之，便当册文，不复宣麻於庭，便是书以赐宰相。乃是独宣诰命於宰相，而他人不得与闻，失古意矣。〔亻选
    因论今宗室与汉差别。汉宗室只是天子之子封王，王子封侯，嫡子世袭，支庶以下皆同百姓，只是免其繇戍，如汉光武皆是起於民间也。〔焘〕
    今南班宗室，多带“皇兄”、“皇叔”等冠於官职之上，非古者“不得以戚戚君”之意。王定国尝言之神庙，欲令只带某王孙，或曾孙，或几世孙。且如越王下当云：“越王几世孙。”广录云：“此说却是。不惟可免‘戚君’之非礼，又可因而见其世系，稍全得些宗法。”後来定国得罪，指以为离间骨肉。今宗室散无统纪，若使当时从定国之说，却有次序可考也。〔人杰〕广同。
    古者三公坐而论道，方可子细说得。如今莫说教宰执坐，奏对之时，顷刻即退。文字怀於袖间，只说得几句，便将文字对上宣读过，那得子细指点！且说无坐位，也须有个案子，令开展在上，指画利害，上亦知得子细。今顷刻便退，君臣如何得同心理会事！六朝时，尚有“对案画敕”之语。若有一案，犹使大臣略凭倚细说，如今公吏们呈文字相似，亦得子细。又云：“直要理会事，且如一事属吏部，其官长奏对时，下面许多属官一齐都著在殿下。逐事付与某人某人，便著有个区处，当时便可参考是非利害，即时施行，此一事便了。其他诸部有事皆如此，岂不了事？如今只随例送下某部看详，迁延推托，无时得了；或一二月，或四五月，或一年，或两三年，如何得了！某在漳州要理会某事，集诸同官商量，皆逡巡泛泛，无敢向前。如此，几时得了！於是即取纸来，某自先写起，教诸同官各随所见写出利害，只就这里便见得分明，便了得此一事。少间若更有甚商量，亦只是就这上理会，写得在这里定了，便不到推延。若只将口说来说去，何时得了！朝廷万事，只缘各家都不说要了，但随时延岁月，作履历迁转耳，那得事了？古者人君‘自朝至於日中昃，不遑暇食，用咸和万民’，‘一日二日万几’。如今群臣进对，顷刻而退，人主可谓甚逸。古人岂是故为多事？”又云：“汉唐时，御史弹劾人，多抗声直数其罪於殿上，又如要劾某人，先榜於阙外，直指其名，不许入朝。这须是如此。如今要说一事，要去一人，千委百曲，多方为计而後敢说，说且不尽，是甚模样！六朝所载‘对案画敕’下，又云：‘後来不如此，有同谮！’看如今言事者，虽所言皆是，亦只类谮。”〔贺孙〕
    “本朝祖宗积累之深，无意外仓卒之变。惟无意外之变，所以都不为意外之防。今枢密院号为典兵，仓卒之际，要得一马使也没讨处！今枢密要发兵，须用去御前画旨下殿前司，然後可发。若有紧急事变，如何待得许多节次？汉三公都带司马及将军，所以仓卒之际，便出得手，立得事，扶得倾危。今幸然无意外之变，若或有之，枢密且仓卒下手未得。苗刘之事，今人多责之朱吕，当时他也是自做未得。古人定大难者不知是如何？不知范文正寇莱公人物生得如何？气貌是如何？平日饮食言语是如何样底人？今不复得亲身看，且得个依稀样子，看是如何地。如今有志节担当大事人，亦须有平阔广大之意始得。”致道云：“若做不得，只得继之以死而已。”曰：“固是事极也不爱一死。但拌却一死，於自身道理虽仅得之，然恐无益於事，其危亡倾颓自若，柰何！如靖康，李忠愍死於虏手，亦可谓得其死。但当时使虏人感慨，谓中国有忠臣义士如此，可以不必相扰，引兵而退。如此，却於宗社有益。若自身既死，事变只如此，济得甚事！当死而死，自是无可疑者。”〔贺孙〕
    因说历代承袭之弊，曰：“本朝鉴五代藩镇之弊，遂尽夺藩镇之权，兵也收了，财也收了，赏罚刑政一切收了，州郡遂日就困弱。靖康之祸，虏骑所过，莫不溃散。”因及熙宁变法，曰：“亦是当苟且废弛之馀，欲振而起之，但变之不得其中尔。”〔贺孙〕
    本朝官制与唐大概相似，其曲折却也不同。〔义刚〕
    神宗用唐六典改官制，颁行之。介甫时居金陵，见之大惊。曰：“上平日许多事，无不商量来。只有此一大事，却不曾商量。”盖神宗因见唐六典，遂断自宸衷，锐意改之，不日而定，却不曾与臣下商量也。〔亻选
    唐初每事先经由中书省，中书做定将上，得旨再下中书，中书付门下。或有未当，则门下缴驳，又上中书，中书又将上，得旨再下中书，中书又下门下。若事可行，门下即下尚书省，尚书省但主书填“奉行”而已，故中书之权独重。本朝亦最重中书，盖以造命可否进退皆由之也。门下虽有缴驳，依旧经由中书，故中书权独重。及神宗仿唐六典，三省皆依此制，而事多稽滞。故渡江以来，执政事皆归一。独诸司吏曹二十四曹。依旧分额各属，三省吏人自分所属，而其上之纲领则不分也。旧时三省事各自由，不相侵越，不相闻知。中书自理会中书事，尚书自理会尚书事，门下自理会门下事。如有除授，则宰执同共议定，当笔宰执判“过中”，中书吏人做上去，再下中书，中书下门下，门下下尚书。书行给舍缴驳，犹州郡行下事，须幕职官佥押，如有不是，得以论执。中书行下门下，皆用门下省辟属佥押。事有未当，则官属得以执奏。〔亻选
    “旧制：门下省有侍中，有门下侍郎；中书省有中书令，中书侍郎。改官制，神宗除去侍中、中书令，只置门下中书、侍郎。後并尚书左右丞、门下中书侍郎四员，为参政官。”或云：“始者昭文馆大学士兼同中书门下平章事，富郑公等为之。後改为左右仆射，则蔡京王黼首居是选。及改为左右丞相，则某人等为之。名愈正，而人愈不逮前，亦何预名事？”曰：“只是实不正，使名既正而实亦正，岂不尤佳？”又曰：“人言王安石以‘正名’之说驯致祸乱。且‘正名’是孔子之言，如何便道王安石说得不是！使其名果正，岂不更佳？”〔亻选
    问：“何故起居郎却大，属门下省？起居舍人却小，属中书省？”曰：“不知当初何故，只是胡乱牵赖美吹妆闶恰Ｆ鹁永删幼螅起居舍人居右，故如此分大小。只缘改官制时，初无斩新排到理会底说。故如此牵拖旧职，不成伦序。”〔亻选
    给事中初置时，盖欲其在内给事。上差除有不当，用舍有不是，要在里面整顿了，不欲其宣露於外。今则不然，或有除授小报才出，远近皆知了，给舍方缴驳，乃是给事外也。这般所在，都没理会。〔贺孙〕
    问：“或言六尚书得论台谏之失，是否？”曰：“旧来左右丞得纠台谏。尝见长老言，神宗建尚书省，中为令听，两旁则左右仆射、左右丞、左右司郎中。蔡京得政，奏言土地神在某方，是居人位，所以宰相累不利，建议将尚书省拆去。”因言：“蔡氏以‘绍述’二字箝天下士大夫之口，其实神宗良法美意，变更殆尽。它人拆尚书省，便如何了得！”〔德明〕
    “初，蔡京更定幕职，推、判官谓之‘分曹建院’。以为节度使、观察使在唐以治兵治财，今则皆是闲称呼，初无职事，而推、判官犹袭节度、观察之名，甚无谓。又古者以军兴，故置参军。今参军等职皆治民事，而犹循用参军之号，亦无意谓。故分曹建院推、判等官，改为司士曹事、司仪曹事。此类有六。参军之属改为某院某院，而尽除去节度参军之名，看来改得自是。又如妇人封号，有夫为秦国公，而妻为魏国夫人者，亦有封两国者。秦桧妻封两国，范伯达笑之曰：‘一妻而为两国夫人，是甚义理！’故京皆改随其夫号：如夫封建安郡，则妻封建安郡夫人；夫封秦国，则妻亦封秦国夫人；侯伯子男皆然。看来随其夫称极是。如淑人、硕人、宜人、孺人之类，亦京所定，各随其夫官带之。後人谓淑人、硕人非妇人所宜称。看来称硕人亦无妨，惟淑人则非所宜尔。但只有一节未善：有夫方封某郡伯，而妻已先封为某国夫人者，此则与京所改者相值，龃龉不可行。盖其封赠格法如此。当初合并格法也与整顿过，则无病矣。遂使人得以咎之，谓其法自相违戾；亦是京不仔细，乘势粗改。後人以其出於京也，遂不问是非，一切反之。又如神宗所改官制。旧制：凡通判太守出去，皆带吏部员外郎、吏部郎中；其见居职者，则加以判流内铨，流外铨。岂有吏部官而可带出治州郡者！笔神宗皆为诸郎，如朝奉郎、朝散郎、朝奉大夫、朝散大夫之类。所以朝散以下谓之员郎，盖本员外郎之资叙；朝奉大夫方谓之正郎，盖吏部郎中资叙也。朝散郎、朝奉大夫之类有二十四阶，分为三等，每等八阶，以别异杂流有出身无出身人，故有前行、中行、後行。”又问知县、通判、知州资叙。曰：“在法，做两任知县，有关升状，方得做通判；两任通判，有关升状，方得为知州；两任知州，有关升状，方得为提刑。提刑又有一节，方得为转运。今巧宦者欲免州县之劳，皆经营六院。盖既为六院，便可经营寺、监、簿、丞，为寺、监、簿、丞出来，便可得小郡。又不肯作郡，便欲经营为郎官。郎官非作郡不得除，故又经营权郎，却自权郎径除卿、监、长、贰，则已在正郎官之右矣。又如法中非作县不得作郡，故不作县者，必经营为临安ヘ。盖既为临安ヘ，则必得郡，更不复问先曾为县否也。人君深居九重，安知外间许多曲折？宰相虽知，又且苟简，可以应副亲旧。若是人君知得，都与除了这般体例。苟不作县，虽为临安ヘ，亦不免便使权卿、监；苟不作郡，定不得除郎；为卿、监者，亦须已作郡人方得做，不得以寺、监、丞、簿等官权之，则人无侥亻幸之心矣。只缘当初立法，不肯公心明白，留得这般掩头藏亻幸底路径，所以使人趋之。尝记欧公说旧制，观文殿大学士压资政殿大学士，资政殿大学士压观文殿学士，观文殿学士压资政殿学士。後来改观文两学士都压资政两学士，议者以见任者难为改动。欧公以为此不难，已任者勿改，而自今除者始，可也。以今观之，亦何须如此劳攘？将见任者皆与改定又何妨？不过写换数字而已，又不会痛，当时疑虑顾忌已如此。只缘自来立法建事，不肯光明正大，只是如此委曲回护。其弊至於今日略欲触动一事，则议者纷然以为坏祖宗法。故神宗愤然欲一新之，要改者便改。孝宗亦然，但又伤於太锐，少商量。”〔亻选
    “唐制：某镇节度使，某州刺史观察使，此藩镇所称。使持节某州军州事，此属州军所称。其属官则云某州军事判官，某州军事推官。今尚如此。若节镇属官，则云节度推、判官，以自异於属州。使与州各分曹案。使院有观察判官、观察推官，州院有知录，纠六曹官，为六曹之长。凡兵事则属使院，民事则属州院，刑狱则属司理院。三者分属，不相侵越。司法专检法，司户专掌仓库。然司理既结狱，须推、判官签押，方为圆备。不然，则不敢结断。本朝并省州院、使院为一。如署衔，但云知某州军州事。军州事，则使院之职也。自并省三院，而州郡六曹之职颇为淆乱，司法、司理、司户三者尚仍旧。知录管州院事，专主教民，今乃管仓库，独为不得其职。所以六曹官惟知录免二日衙，以其职尊，故优异之。此等事，史书并不载，惟杂说中班驳见一二。旧尝疑州院即是司理院。後阅范文正公集，有云，如使院、州院宜并省遍一，方知不然。因晓州院、使院之别。使院，今之佥厅也。凡诸幕职官皆谓之当职官。如唐书所云，有事当罚，则诏云自当职官以下以次受罚；有事当赏，则云当职官以下以次受赏，谓自推、判官而下也。”又曰：“後来蔡京改六曹官名，颇得旧职，为不淆乱。渡江以来，以其出於京也，皆罢之。”又问：“长史何官？”曰：“六朝时长史甚轻。次第只是奔走长官之前，有君臣之分，不得坐。至唐则甚重。盖皇子既遥领正大帅，其群臣出为藩镇者，则称云副大帅某州长史。韩文董晋官位可见。至唐中叶，而长史、司马、别驾皆为贬官，不事事。盖节度使既得自辟置官属，如节度、观察推、判官之属。此既重，则彼皆轻矣。”〔亻选
    蔡元道所为祖宗官制旧典，他只知惩创後来之祸，遂皆归咎神宗，不合轻改官制。事事以祖宗官制为是，便说此是百王不可易之典。殊不知後来所以放行逾越，任用小人，自是执法者偏私，何关改官制事！如武臣诸节度、副总管诸使所以恩礼隆异，俸给优厚者，盖太祖初夺诸镇兵权，恐其谋叛，故置诸节度使，隆恩异数，极其优厚，以收其心而杜其异志。及太宗真宗以後，则此辈或以老死，又无兵权。後来除授者，自可杀其礼数，减其俸给，降其事权，而犹袭一时权宜苟且之制，为子孙不可易之常典，岂不过哉！然祖宗时放行，极艰其选，不过一二人、二三人。後来小人用事，凡宰相除罢，及武臣宠亻幸宦者之徒，无不得之，实法制不善有以启之耳。及经变故，乃追咎轻越祖宗法度之过。不知此既开其可入之涂，彼孰不为可入之涂以求合乎？〔亻选
    唐沈既济之说已如此。新添改官制，而旧职名不除，所以愈见重衤复。然唐时犹自归一，如藩镇节度使、观察使，民事兵事一人皆了。今既有帅，又有家居节度使，便用费许多钱养他。见任事者请俸却寡，而家居守闲名者，请俸却大。节度使请俸月千馀缗。又节度印，古者所以置旌节以为仪卫，而重其权。今却令带之家居，请重俸，是甚意？今为福州安抚使，而反不如威武军节度使之请俸。〔亻选
    祖宗置资格，自立侥亻幸之门。如武臣横行，最为超捷。才除横行，便可越过诸使，许多等级皆不须历，一向上去。然今人又不用除横行，横行犹用守这数级，只落借官则无所不可。祖宗之法，本欲人遵守资格，谨重名器。而不知自置许多侥亻幸之路，令人脱过，是甚意思？除是执法者大段把得定，不轻放过一个半个，无一毫私，方执得住。不然，便不可禁遏矣。不知当初立法，何故如此？今呆底人，便只守此为不可易之典，才触动著，便说是变动祖宗法制。也须赌过是，始得。〔亻选
    赵表之生做文官，才到封王，封安定郡王。便用换武。岂文官不可封王，而须武官耶？又今宗正须以宗室武官为之，文官也只做得。世间一样愚人，便以此等制度为百王不可易之法！〔亻选
    只改儒林、文林之属，其他皆可通行。文官犹有古名，如武官诸阶称呼，多有无意义者。又曰：“四厢都指挥使，又有甚诸色使，皆是虚名。只有三衙都指挥使真有职事。”又曰：“元丰以前武臣无宫观，故武臣无闲者。见武臣乞解军职，必出藩府。及元丰介甫相，置宫观，方有闲者。”〔亻选
    本朝先未有祠禄，但有主管某宫、某观公事者，皆大官带之，真个是主管本宫、本观御容之属。其他多只是监当差遣。虽尝为谏议官，亦有为监当者，如监船场、酒务之属。自王介甫更新法，虑天下士大夫议论不合，欲一切弹击罢黜，又恐骇物论，於是创为宫观祠禄，以待新法异议之人。然亦难得，惟监司郡守以上，眷礼优渥者方得之。自郡守以下，则尽送部中与监当差遣。後来渐轻，今则又轻，皆可以得之矣。〔亻选
    华州闾ü邸⒛暇┖枨旃，有神宗神像在，使人主管，犹有说。若武夷山冲佑观、临安府洞霄宫，知他主管个甚么？
    今太庙室深而堂浅，一代为一室；堂则虽在室前，而实同为一堂。古人大抵室事尚东向，堂事尚西向。〔贺孙〕
    “皇城使有亲兵数千人，今八厢貌士之属是也。以武臣二员并内侍都知二员掌之。本朝只此一项，令宦者掌兵，而以武臣参之。”因笑曰：“此项又似制殿前都指挥之兵也。”〔亻选
    “今之二衙，即旧日之指挥使。朱温由宣武节度使篡唐，疑忌他人，自用其宣武指挥使为殿前指挥使，管禁卫诸军。以至今日，其权益重。尝见欧阳公记其为某官时，殿帅之权犹轻，见从官，不接坐；但传语，不及献茶。及再入为执政，则礼数大异矣。”问：“何故如此？”曰：“也是积渐致然。是他权重後，自然如此。”〔亻选
    问：“唐之人主喜用宦者监军，何也？”曰：“是他信诸将不过，故用其素所亲信之人。後来一向疏外诸将，尽用宦者。本朝太宗令王继恩平李顺有功，宰相拟以宣徽使赏之。太宗怒，切责宰相，以为太重，盖宣徽亚执政也，遂创‘宣政使’处之。朝臣诸将中岂无可任者，须得用宦者！彼既有功，则爵赏不得吝矣。然犹守得这些意思，恐起宦者权重之患。及熙丰用兵，遂皆用宦者。李宪在西，权任如大将。驯至後来，遂有童贯谭稹之祸。”宦者其初只是走马承受之类，浸渐用事，遂至如此。〔亻选
    今之总管，乃国初之部署。後避英庙讳，改焉。都监乃是唐之监军，不知何时转了。〔广〕
    太祖收诸镇节度兵权，置诸州指挥使，大州十数员，次州六七员，又次州三四员，每员管兵四五百人。本州自置营招兵，而军员管之。每遇迁升，则密院出宣付之。用纸一大幅，题其上曰“宣付指挥使某”，却不押号，而以御前大宝印之。军员得此极重，有一人而得数宣者，盖营中亦有数等品级迁转也。指挥有厅，有射场，只在营中升降，不得出官。〔亻选
    “总领一司，乃赵忠简所置，当时之意甚重。盖缘韩岳统兵权重，方欲置副贰，又恐启他之疑，故特置此一司，以总制财赋为名，却专切报发御前兵马文字，盖欲阴察之也。”或谓：“总领之职，自可并归漕司。”曰：“财赋散在诸路，漕司却都呼吸不来。亦如坑冶，须是创立都大提点，方始呼吸得聚。”〔道夫〕
    运使本是爱民之官，今以督办财赋，反成残民之职。提刑本是仁民之官，今以经、总制钱，反成不仁之具。〔淳〕
    祖宗，凡升朝官在京，未有职事者，每日赴班，才有差遣则已。〔广〕
    今群臣以罪去者，不能全其退处之节。凡有辞避，必再三不允，直待章疏劾之，遂从罢黜。〔人杰〕
    旧制：迁谪人词头，当日命下，当日便要，不许隔宿，便与词头报行。而今缘有信颍故词头有一两月不下者，中书以此觉得事多。此皆军兴後事多，故如此。国朝旧制，煞有因军兴後废格而未复者。〔广〕
    旧法：贬责人若是庶官，亦须带别驾或司马，无有带阶官者。今吕子约却是带阶官安置。〔人杰〕
    今日作史，左右史有起居注，宰执有时政记，台官有日历，并送史馆著作处参改，入实录作史。大抵史皆不实，紧切处不敢上史，亦不关报。〔椿〕
    史甚弊，因神宗实录皆不敢写。传闻只据人自录来者。才对者，便要所上文字，并奏对语上史馆。〔扬〕
    今之修史者，只是依本子写，不敢增减一字。盖自绍圣初，章段相，蔡汴修国史，将欲以史事中伤诸公。前史官范纯夫黄鲁直已去职，各令於开封府界内居住，就近报国史院，取嵛淖帧Ｖ钏不乐者，逐一条问黄范，又须疏其所以然，至无可问，方令去。後来史官因此惩创，故不敢有所增损也。按实录，是时史官赵彦若亦同於府界居住。後赵安置丰州，范永州，黄黔州。〔儒用〕
    先生问┿“有山谷陈留对问否？”曰：“无之。”曰：“闻当时秦少游最争得峻，惜乎亦不见之。陆农师却有当来对问，其间云，尝与山谷争入王介甫‘无使上知’之语。又云，当时史官因论温公改诗赋不是。某云：‘司马光那得一件是？皆是自叙与诸公争辨之语。’”〔┿〕
    “道君钦宗实录数百卷，吕丈月十日修了。云，只是得大节目百十条。”问云：“何不入文字展日？”曰：“便不是吕丈规模。”〔振〕
    本朝国纪好看，虽略，然大纲却都见。长编太详，难看。熊子复编九朝要略，不甚好。国纪，徐端立编。〔亻选
    圣政编年一书，起太祖，止绍兴九年，书坊人做。非好书。〔振〕
    今之学规，非胡安定所撰者。仁宗置州县学，取学规矩颁行之。湖学之规，必有义理，不如是其陋也。如第一条“谤讪朝政”之类，其出於蔡京行舍法之时有所改易乎！当时如徐节孝为楚州教官，乃罢之，而易以其党。大抵本朝经王氏及蔡京用事後，旧章荡然，可胜叹哉！〔人杰〕
    问学究一科沿革之故。曰：“此科即唐之明经是也。进士科则试文字，学究科但试墨义。有才思者多去习进士科，有记性者则应学究科。凡试一大经者，兼一小经。每段举一句，令写上下文，以通不通为去取。应者多是齐鲁河朔间人，只务熟读，和注文也记得，故当时有‘董五经’‘黄二传’之称。但未必晓文义，正如和尚转经相似。又有司待之之礼，亦不与进士等。进士入试之日，主文则设案焚香，垂帘讲拜。至学究，则彻幕以防传义，其法极严，有渴至饮砚水而黔其口者！当时传以为笑。欧公亦有诗云：‘焚香礼进士，彻幕待诸生。’或云，“彻幕”乃“瞑目”字，亦非欧诗。其取厌薄如此，荆公所以恶而罢之。但自此科一罢之後，人多不肯去读书。”〔儒用〕
    熙宁三舍法，李定所定。崇观三舍法，蔡京所定。胡德辉埕尝作记。学者，所以学为忠与孝也。今欲训天下士以忠孝，而学校之制乃出於不忠不孝之人，不亦难乎！〔儒用〕
    “大学舍法坏人多，龟山尝立论。高抑崇曾见龟山。太学初兴，召为司业，善类颇属望。到彼一切放倒，三舍法，却在渠手中成。莫负了龟山否？”王子合曰：“闻那时只是取法於一旧老吏。”浩曰：“秦会之是旧大学中人，想是据他向日所行了。”曰：“高公不合与承当。高公大率不立，五峰尝有书责他。”〔浩〕
    先生因论本朝南渡以来，其初立法甚放宽，盖欲聚人。不知後来放紧，便不得。〔焘〕
    今之法，大概用唐法。〔淳〕
    问：“今三代之法，或可见於律中否？”曰：“律自秦汉以来，历代修改，皆不可得而见矣。如汉律文简奥，後代修改，今亦不可见矣。”〔淳〕
    律是历代相传，敕是太祖时修，律轻而敕重。如敕中刺面编配，律中无之，只是流若干里，即今之白面编管是也。敕中上刑重而下刑轻，如律中杖一百，实有一百，敕中则折之为二十。五折一。今世断狱只是敕，敕中无，方用律。同。
    因言：“律极好。律即刑统。後来敕令格式，罪皆太重，不如律。乾道淳熙新书更是杂乱。一时法官不识制法本意，不合於理者甚多。又或有是计嘱妄立条例者。如母已出嫁，欲卖产业，必须出母著押之类。此皆非理，必是当时有计嘱而创此条也。孝宗不喜此书，尝令修之，不知修得如何。”〔亻选
    刑统大字是历代相传，注字是世宗时修。〔淳〕
    旧来敕令文辞典雅，近日殊浅俗。里面是有几多病痛。〔方子〕
    宋莒公曰：“‘应从而违，堪供而阙’，此六经之亚文也。”谓子不从父不义之命，及力所不能养者，古人皆不以不孝坐之。义当从而不从，力可供而不供，然後坐以不孝之罪。〔淳〕
    或问：“‘敕、令、格、式’，如何分别？”曰：“此四字乃神宗朝定法时纲领。本朝止有编敕，後来乃命群臣修定。元丰中，执政安焘等上所定敕令。上喻焘曰：‘设於此而逆彼之至谓之“格”，设於此而使彼效之谓之“式”，禁於未然谓之“令”，治其已然谓之“敕”。修书者要当如此。若其书完具，政府总之，有司守之，斯无事矣。’此事载之己仰录，时出示学者。因记其文如此，然恐有脱误处。神庙天资绝人，观此数语，直是分别得好。格，如五服制度，某亲当某服，某服当某时，各有限极，所谓‘设於此而逆彼之至’之谓也。式，如磨勘转官，求恩泽封赠之类，只依个样子写去，所谓‘设於此而使彼效之’之谓也。令，则条令禁制其事不得为、某事违者有罚之类，所谓‘禁於未然’者。敕，则是已结此事，依条断遣之类，所谓‘治其已然’者。格、令、式在前，敕在後，则有‘教之不改而後诛之’底意思。今但欲尊‘敕’字，以敕居前，令、格、式在後，则与不教而杀者何异？殊非当时本指。”又问：“伊川云：‘介甫言：“律是八分书。”是他见得如此。’何故？”曰：“律是刑统，此书甚好，疑是历代所有传袭下来。至周世宗，命窦仪注解过，名曰刑统，即律也。今世却不用律，只用敕令。大概敕令之法，皆重於刑统。刑统与古法相近，故曰‘八分书’。”“介甫之见，毕竟高於世俗之儒”。此亦伊川语，因论祧庙及之。〔儒用〕
    某事合当如何，这谓之“令”。如某功得几等赏，某罪得几等罚，这谓之“格”。凡事有个样子，如今家保状式之类，这谓之“式”。某事当如何断，某事当如何行，这谓之“敕”。今人呼为“敕、令、格、式”，据某看，合呼为“令、格、式、敕”。敕是令、格、式所不行处，故断之以敕。某在漳州，曾编得户、婚两门法。〔贺孙〕
    本合是先令而後敕，先教後行之意。自荆公用事以来，方定为“敕、令、格、式”之序。〔德明〕
    “唐藩镇权重，为朝廷之患。今日州郡权轻，却不能生事，又却无以制盗贼。”或曰：“此亦缘介甫刮刷州郡太甚。”曰：“也不专是介甫。且如仁宗时，淮南盗贼发，赵仲约知高邮军，反以金帛牛酒使人买觅他去。富郑公欲诛其人，范文正公谓他既无钱，又无兵，却教他将甚去杀贼？得他和解得去，不残破州郡，亦自好。只是介甫後来又甚。州郡禁军有阙额处，都不补。钱粮尽欲解发归朝廷，谓之‘封舂阙额禁军钱’，系提刑司管。”〔文蔚〕
    经制钱，宣和间用兵，经制使所创。总制钱，绍兴初用兵，总制使所创。二人不记姓名。应干税钱物，杂色场、务纳钱，每贯刻五十文，作头子钱。括之为二色钱，以分毫积，计大计多，况其大者！
    经制钱，陈亨伯所创。盖因方腊反，童贯讨之，亨伯为随军转运使。朝廷以其权轻，又重为经制使。患军用不足，创为此名以收州县之财，当时大获其利。然立此制时，明言军罢而止，其後遂因而不改。至绍兴四年，韩球又创总制钱，大略仿经制为之。十一年经界法行，民间印契多，倍有所得，朝廷遂以此年立额。至次年，则其数大亏，乃令州县添补解发。自後州县大困，朝廷亦知之。议者乃请就三年中取中制以立额。却不知中制者乃所添补之岁，其额犹为重也，因仍至今。顷年得江西宪时，陛对日，亦尝为孝宗言之。盖此政是宪司职事。又曰：“亨伯创经制钱时，其兄弟有名某者，劝止之。不从，乃率其子侄哭於家庙，以为作俑之罪，祖先将不祀矣！”〔广〕
    德粹语婺源纳银之弊，方伯谟因问和买。先生言其初曰：“今日惟绍兴最重。旧抛和买数时，两浙运使乃绍兴人。朝廷抛降三十万匹与浙东，绍兴受十四万。是时都吏乃会稽县人，会稽又受多。惟馀姚令不肯受，为其民以瓦砾掷之，不得已受归，而其数少，恨不记其名。”滕云：“婺源乃汪内翰乡邑。汪知乡郡，朝廷初降月椿时，会诸县令於廷。婺源令偶言丹阳乡民顽，汪本此乡人，以令为讥之，先勒令受十分之四分三穑至於今为害。”先生曰：“畴昔创封椿时，本无实数，只是赖州县。且如常平中一项钱，亦许椿数。提举司钱今日又解，明日又解，解必有限，彼岂不来争？以此观之，事皆系作始不是。”〔可学〕
    祖宗立法催科，只是九分，才破这一分，便不催。但破得一百贯，谓之“破分”，便住。自曾丞相仲钦为户部时，便不用这法，须要催尽。至今所以如此。恪。
    所在上供银，皆分配诸县。独建宁因吴公路作宪，算就盐纲上纳。虽是算在纲上，中间作旧科数，诸县甚者至科民间买纳。後沈公雅来，却检会前时行下指挥，遂罢买上供银。〔道夫〕
    张定叟尚书云，青城每郊用木十五万纟昏缚幕屋，事已，撤去，皆诸系弥。其费出於临安。渠知府日，尝奏乞从本府出钱盖屋，庶免逐郊费用，不从。〔闳祖〕
    ●卷一百二十九・本朝三
    ◎自国初至熙宁人物
    因论唐初国初人才，云：“国初人材，是五代时已生得了。”〔德明〕
    太宗朝一时人多尚文中子，盖见朝廷事不振，而文中子之书颇说治道故也，然不得其要。范文正公虽有欲为之志，然也粗，不精密，失照管处多。〔卓〕亻崖悸浴
    国初人便已崇礼义，尊经术，欲复二帝三代，已自胜如唐人，但说未透在。直至二程出，此理始说得透。因看种明逸集。〔方子〕
    问本朝宰相孰优。曰：“各有所长。”〔力行〕
    赵几道云：“本朝宰相，但一味度量而已。”曰：“‘宽裕温柔，足以有容’，固好；又须‘发强刚毅，足以有执’，则得。”〔大雅〕
    “宰相荐张齐贤，曾受一曹司甚恩，忘了，齐贤後以兄事之。举此一事，齐贤可知矣。”先生曰：“祖宗时人朴实如此。今好荐章如此，乃是一言章也。”〔扬〕
    李文靖只做得如此。若有学，便可做三代事；真宗晚年岂有如此等事！〔扬〕
    谈苑说李文靖没口匏事，极好，可谓镇浮。然与不兴利事，皆落一偏。胡不广求有道贤德，兴起至治也？〔方〕
    李文靖重厚沉默，尝寓京师，亦少出入。一日，忽有一轿至。下轿，乃一盖头妇人，不见其面，然仪度甚美；入文靖房，久而出。众讶之，以为文靖如此，却引得这般人来，遂问之。文靖亦只依违应之曰：“‘亦言某前程之类，何足信！’深诘之，文靖曰：‘诸公曾见其面乎？一面都是目！’”许文靖为相。〔扬〕
    问：“本朝如王沂公，人品甚高，晚年乃求复相，何也？”曰：“便是前辈都不以此事为非，所以至范文正方厉廉耻，振作士气。”曰：“如寇莱公，也因天书欲复相。”曰：“固是。”〔植〕
    问：“王沂公云：‘恩欲己出，怨使谁当？’似此不可为通法否？”曰：“它只说不欲牢笼人才，说使必出自我门下。它亦未尝不荐人才。”相。
    问：“先生前日曾论本朝惟范文正公振作士大夫之功为多。不知使范公处韩公受顾命之时，处事亦能如韩公否？”曰：“看范公才气，亦须做得。”又曰：“祖宗以来，名相如李文靖王文正诸公，只恁地善，亦不得。至范文正时便大厉名节，振作士气，故振作士大夫之功为多。”问：“范文正作百官图以献，其意如何？”曰：“它只说如此迁转即是公，如此迁转即是私。吕许公当国，有无故躐等用人处，故范公进此图於仁宗。”因举诗云：“‘诲尔序爵。’人主此事亦不可不知。假如有人已做侍御史，宰相骤擢作侍从，虽官品高，然侍御史却紧要。为人主者，便须知把他擢作侍从，如何不把做谏议大夫之类。”〔植〕
    “近得周益公书，论吕范解仇事。曰：‘初，范公在朝，大臣多忌之。及为开封府，又为百官图以献。因指其迁进迟速次序曰，某为超迁，某为左迁，如是而为公，如是而为私，意颇在吕相。吕不乐，由是落职，出知饶州。未几，吕亦罢相。後吕公再入，元昊方犯边，乃以公经略西事，公亦乐为之用。尝奏记吕公云：“相公有汾阳之心之德，仲淹无临淮之才之力。”後欧阳公为范公神道碑，有“忄嗳幌嗟茫戮力平贼”之语，正谓是也。’公之子尧夫乃以为不然，遂刊去此语。前书今集中亦不载，疑亦尧夫所删。他如丛谈所记，说得更乖。某谓吕公方寸隐微，虽未可测，然其补过之功，使天下实被其赐，则有不可得而掩者。范公平日胸襟豁达，毅然以天下国家为己任。既为吕公而出，岂复更有匿怨之意？况公尝自谓平生无怨恶於一人，此言尤可验。忠宣固是贤者，然其规模广狭，与乃翁不能无间。意谓前日既排申公，今日若与之解仇，前後似不相应，故讳言之。却不知乃翁心事，政不如此。欧阳公闻其刊去碑中数语，甚不乐也。”问：“後来正献亦及识范公否？”曰：“正献通判颍州时，欧阳公为守。范公知青州，过颍，谒之。因语正献曰：‘太博近朱者赤。欧阳永叔在此，宜频近笔砚。’异时同荐三人：则王荆公司马温公及正献公也。其知人如此。”又曰：“吕公所引，如张方平王拱辰李淑之徒，多非端士，终是不乐范公。张安道过失更多，但以东坡父子怀其汲引之恩，文字中十分说他好，今人又好看苏文，所以例皆称之。介甫文字中有说他不好处，人既不看，看又不信。”〔儒用〕
    吕申公斥逐范文正诸人，至晚年复收用之，范公亦竭尽底蕴而为之用，这见文正高处。忠宣辨欧公铭志事，这便是不及文正。〔道夫〕
    范文正杰出之才。
    某尝谓，天生人才，自足得用。岂可厚诬天下以无人？自是用不到耳。且如一个范文正公，自做秀才时便以天下为己任，无一事不理会过。一旦仁宗大用之，便做出许多事业。今则所谓负刚大之气者，且先一笔勾断。称停到第四五等人，气宇厌厌，布列台谏，如何得事成！笔某向谓，姓名未出，而内外已知其非天下第一流矣！〔道夫〕
    范文正公尝云：“浙人轻佻易动，切宜戒之！”〔子蒙〕
    某尝说，吕夷简最是个无能底人。今人却说他有相业，会处置事，不知何者为相业？何者善处置？为相正要以进退人才为先，使四夷闻知，知所耸畏。方其为相，其才德之大者，如范文正诸公既不用，下而豪俊斥弛之士，如石曼卿诸人，亦不能用。其所引援，皆是半间不界无状之人，弄得天下之事日入於昏乱。及一旦不柰元昊何，遂尽挨与范文正公。若非范文正公，则西方之事决定弄得郎当，无如之何矣。今人以他为有相业，深所未晓。〔子蒙〕
    因言仁宗朝，讲书杨安国之徒，一时聚得几个朴纯无能之人，可笑。先生曰：“此事缘范文正招引一时才俊之士，聚在馆阁。如苏子美梅圣俞之徒，此辈虽有才望，虽皆是君子党，然轻儇戏谑，又多分流品。一时许公为相，张安道为御史中丞，王拱辰之徒，皆深恶之，求去之未有策。而苏子美又杜祁公婿，杜是时为相，苏为馆职，兼进奏院。每岁院中赛神，例卖故纸钱为饮燕之费。苏承例卖故纸，因出己钱添助为会，请馆阁中诸名胜，而分别流品，非其侣者皆不得与。会李定愿与，而苏不肯。於是尽招两军女妓作乐烂饮，作为傲歌。王胜之名直柔。句云：‘欹倒太极遣帝扶，周公孔子驱为奴。’这一队专探伺他败阙，才闻此句，拱辰即以白上。仁宗大怒，即令中官捕捉，诸公皆已散走逃匿。而上怒甚，捕捉甚峻，城中喧然。於是韩魏公言於上曰：‘陛下即位以来，未尝为此等事。一旦遽如此，惊骇物听。’仁宗怒少解，而馆阁之士罢逐一空，故时有‘一网打尽’之语。杜公亦罢相，子美除名为民，永不叙复。子美居湖州，有诗曰：‘不及鸡竿下坐人！’言不得比罪人引赦免放也。虽是拱辰安道辈攻之甚急，然亦只这几个轻薄做得不是。纵有时名，然所为如此，终亦何补於天下国家邪？仁宗於是惩才士轻薄之弊，这几个承意旨，尽援引纯朴持重之人以愚仁宗。凡解经，不过释训诂而已，如杨安国彭乘之徒是也。是时张安道为御史中丞，助吕公以攻范。”〔卓〕
    陈执中俗吏，然执法，仁庙谓惟此人不瞒人。近世叶虢似之。〔扬〕
    德粹以明州士人所寄书纳先生，因请问其书中所言。先生曰：“渠言‘汉之名节，魏晋之旷荡，隋唐之辞章，皆惩其弊为之。’不然。此只是正理不明，相羁将去，遂成风俗。後汉名节，至於末年，有贵己贱人之弊。如皇甫规，乡人见之，却问：‘卿在雁门，食雁美乎？’举此可见。积此不已，其势必至於虚浮入老庄。相羁到齐梁间，又不复如此，只是作一般艳辞，君臣赓歌亵渎之语，不以为怪。隋之辞章，乃起於炀帝。进士科至不成科目，故遂羁缠至唐，至本朝然後此理复明。正如人有病，今日一病，明日变一病，不成要将此病变作彼病。”某问：“已前皆羁缠成风俗。本朝道学之盛，岂是羁缠？”先生曰：“亦有其渐。自范文正以来已有好议论，如山东有孙明复，徂徕有石守道，湖州有胡安定，到後来遂有周子程子张子出。故程子平生不敢忘此数公，依旧尊他。若如杨刘之徒，作四六骈俪之文，又非此比。然数人者皆天资高，知尊王黜霸，明义去利。但只是如此便了，於理未见，故不得中。”某问：“安定学甚盛，何故无传？”曰：“当时所讲止此，只些门人受去做官，死後便已。尝言刘彝善治水，後来果然。彝有一部诗，遇水处便广说。”录云：“刘彝治水，所至兴水利。刘有一部诗解，处处作水利说，好笑。熟处难忘。”某又问：“以前说後汉之风，皆以为起於严子陵，近来说又别。”曰：“前汉末，极有名节人。光武却极崇儒重道，尊经术，後世以为法。如见樊英筑坛场，犹待神明。严子陵直分明是隐士，渠高气远迈，直是不屈。又论其不矫激，吕伯恭作祠堂记，却云它中和。尝问之：‘严子陵何须如此说？使它有知，闻之岂不发一笑！’因说：“前辈如李泰伯们议论，只说贵王贱伯，张大其说，欲以劫人之听，却是矫激，然犹有以使人奋起。今日须要作中和，将来只便委靡了。如范文正公作子陵祠堂记云：‘先生之心，出乎日月之上；光武之器，包乎天地之外。微先生，不能成光武之大；微光武，岂能遂先生之高！’胡文定父子极喜此语。大抵前辈议论粗而大，今日议论细而小，不可不理会。”某问：“此风俗如何可变？”曰：“如何可变？只且自立。”〔可学〕
    论安定规模虽少疏，然却广大著实。如孙明复春秋虽过当，然占得气象好。如陈古灵文字尤好。尝过台州，见一丰碑，说孔子之道，甚佳。此亦是时世渐好，故此等人出，有“鲁一变”气象，其後遂有二先生。若当时稍加信重，把二先生义理继之，则可以一变，而乃为王氏所坏！问：“当时如此积渐将成，而坏於王氏，莫亦是有气数？”曰：“然。”〔可学〕
    因言兼山艾轩二氏中庸，曰：“程子未出时，如胡安定石守道孙明复诸人说，话虽粗疏，未尽精妙，却亻尽平正，更如古灵先生文字都好。”道夫云：“只如谕俗一文，极为平正简易。”曰：“许多事都说尽，也见他一个胸襟尽包得许多。”又曰：“大抵事亦自有时。如程子未出，而诸公已自如此平正。”〔道夫〕
    本朝孙石辈忽然出来，发明一个平正底道理自好，前代亦无此等人。如韩退之已自五分来，只是说文章。若非後来关洛诸公出来，孙石便是第一等人。孙较弱；石健甚，硬做。
    问：“孙明复如何恁地恶胡安定？”曰：“安定较和易，明复却刚劲。”或曰：“孙泰山也是大故刚介。”曰：“明复未得为介，石守道却可谓刚介。”〔义刚〕
    石守道只是粗。若其名利嗜欲之类，直是打叠得伶俐，兹所以不动心也。〔扬〕
    嘉糖氨踩绱撕裰亍：安定於义理不分明，然是甚气象！
    问：“安定平日所讲论，今有传否？”曰：“并无。薛士龙在湖州，尝以书问之。回书云，并无。如当初取州学法以为太学法，今此法无。今日法，乃蔡京之法。”又云：“祖宗以来，学者但守注疏，其後便论道，如二苏直是要论道。但注疏如何弃得！”〔可学〕
    安定太山徂徕庐陵诸公以来，皆无今日之术数。老苏有九分来许罪。〔扬〕
    安定胡先生只据他所知，说得义理平正明白，无一些玄妙。近有一辈人，别说一般惹邪底详说话。禅亦不是如此。只是不曾见那禅师，便是被他笑。扬录云，徐子仪之徒。
    因论李泰伯，曰：“当时国家治，时节好，所论皆劲正如此。曾南丰携欧公书，往馀杭见范文正。文正云‘欧九得书，令将钱与公。今已舂得甚处钱留公矣。亦欲少款，梦爬钕壬来，欲出郊迓之’云云。”
    闽宰方叔钟兰稳恕Ｒ允槔矗称本朝人物甚盛，而功业不及於汉唐，只缘是要去小人。先生曰：“是何等议论！小人如何不去得？自是不可合之物。‘一薰一莸，十年尚犹有臭。’观仁宗用韩范富诸公，是甚次第！只为小人所害。及韩富再当国，前日事都忘了。富公一向畏事，只是要看经念佛，缘是小人在傍故耳。若谓小人不可去，则舜当时去‘四凶’是错了！”可学问：“方君意谓不与小人竞，则身安，可以做事。”曰：“不去小人，如何身得安！”刘晦伯云：“有人说泰卦‘内君子，外小人’，为君子在内，小人在外。小人道消，乃是变为君子。”曰：“亦有此理。圣人亦有容小人处，又是一截事。且当看正当处。使小人变为君子固好，只是不能得如此。”可学云：“小人谮君子，须加以朋党叛逆。”曰：“如此，则一网可打尽。虽是如此，然君子亦不可过当。如元讨罟行蔡新州事，却不是。渠固有罪，然以作诗行重责，大不可。然当元淌保只行遣渠一人，至绍圣则祸甚酷。以此观君子之於小人，未能及其毫毛；而小人之於君子，其祸常大，安可不去！”〔可学〕
    韩富初来时，要拆洗做过，做不得，出去。及再来，亦只随时了。遇圣明如此，犹做不得！〔扬〕
    富郑公与韩魏公议不合，富恨之，至不吊魏公丧。富公守某州，鲁直为尉，久不之任，在路迁延。富有所闻，大怒；及到，遂不与交割。後幕蝗爸，方肯。及鲁直在史馆修韩魏公传，使人问富曾吊韩丧否。知其不曾，遂以此事送下案中，遂成案底。後人虽欲修去此事，而有案底，竟不可去，鲁直也可谓乖。但魏公年年却使人去郑公家上寿，恁地便是富不如韩较宽大。〔义刚〕
    韩魏公富郑公皆言新法不便。韩公更能论列，上面不从他，也委曲作个道理著行他底。如富公更不行，自用他那法度，後来遂被人言。虽如此，毕竟唤做是，不得。今事有不便，但当如韩公论列。若不从，也须做道理减省了行他底。大不可行，则有去而已。如富公直截自用己意，则不可也。〔端蒙〕
    欧公章疏言地震，山石崩入於海。某谓正是“羸豕孚躅”之义。当极治时，已自栽培得这般物在这里了，故直至如今。〔道夫〕
    先生因泛言交际之道，云：“先人曾有杂录册子，记李仲和之祖见居三衢。同包孝肃同读书一僧舍，每出入，必经由一富人门，二公未尝往见之。一日，富人俟其过门，邀之坐。二公⒁运事，不入。他日复招饭，意廑甚。李欲往，包公正色与语曰：‘彼富人也，吾徒异日或守乡郡，今妄与之交，岂不为他日累乎！’竟不往。後十年，二公果相继典乡郡。”先生因嗟叹前辈立己接人之严盖如此。方二公为布衣，所志已如此。此古人所谓言行必“稽其所终，虑其所敝”也。或言：“近有为乡邑者，泛接部内士民，如布衣交，甚至狎溺无所不至。後来遇事入手，处之颇有掣肘处。”曰：“为邑之长，此等处当有限节。若脱略绳墨，其末流之弊，必至於此。包李之事，可为法也。”〔时举〕
    张乖崖云：“阳是人有罪，而未书案，尚变得；阴是已书案，更变不得。”此人曾见希夷来，言亦似太极图。〔节〕
    “赵叔平，乐易厚善人也。平生做工夫，欲验心善恶之多少，以一器盛黑豆，一器盛白豆，中间置一虚器。才一善念动，则取白豆投其中；恶念动，则取诙雇镀渲校恢烈梗则倒虚器中之豆，观其黑白，以验善恶之多少。初间黑多而白少；久之，渐一般；又久之，则白多而黑少；又久，则和豆也无了，便是心纯一於善矣。”或曰：“恐无此理。”曰：“前辈有一种工夫如此。若能持敬，则不消如此心烦，自然当下便复於善矣。”
    陈烈，字季慈。行甚高，然古怪太甚。使其知义理之正，是如何样有力量！惜其只一向从一边去。辞官表甚古，横渠尝称之。温公薨，陈上表慰国家，张文潜集中有代范忠宣答其表书。
    陈烈辞官表，上谓似中书之文。陈好行古礼，其妻厌之而求去。人遂诬陈恶其妻丑而出之。〔扬〕
    陈烈初年读书，不理会得，又不记。因读孟子“求放心”一段，遂谢绝人事，静坐室中。数月後，看文字记性加数倍，又聪明。〔扬〕
    阮逸撰元经、关朗易、李靖问对，见後山谈丛。〔┿〕
    “崔正言奏议亦好。”又问：“曾看刘质夫春秋、谢显道胡明仲集否？”〔┿〕
    ●卷一百三十・本朝四
    ◎自熙宁至靖康用人
    问荆公得君之故。曰：“神宗聪明绝人，与群臣说话，往往领略不去；才与介甫说，便有‘於吾言无所不说’底意思，所以君臣相得甚忄唷Ｏ蚣何万一之少年时所著数论，其间有说云，本朝自李文靖公王文正公当国以来，庙论主於安静，凡有建明，便以生事归之，驯至後来天下弊事极多。此说甚好。且如仁宗朝是甚次第时节！柄势却如此缓弱，事多不理。英宗即位，已自有性气要改作，但以圣躬多病，不久晏驾，所以当时谥之曰‘英’。神宗继之，性气越紧，尤欲更新之。便是天下事难得恰好，却又撞著介甫出来承当，所以作坏得如此！”又曰：“介甫变法，固有以召乱。後来又却不别去整理，一向放倒，亦无缘治安。”〔儒用〕（以下荆公。）
    论王荆公遇神宗，可谓千载一时，惜乎渠学术不是，後来直坏到恁地。问：“荆公初起，便挟术数？为後来如此？”曰：“渠初来，只是要做事。到後面为人所攻，便无去就。不观荆公日录，无以知其本末。它直是强辩，邈视一世，如文潞公，更不敢出一语。”问：“温公所作如何？”曰：“渠亦只见荆公不是，便倒一边。如东坡当初议论，亦要变法，後来皆改了。”又问：“神宗元丰之政，又却不要荆公。”曰：“神宗尽得荆公许多伎俩，更何用他？到元丰间，事皆自做，只是用一等庸人备左右趋承耳。”又问：“明道横渠初见时，皆许以峻用。後来乃如此，莫是荆公说已行，故然？”曰：“正如吾友盟敌熳右松系罴蒙褒奖，然事却不行。”曰：“设使横渠明道用於当时，神宗尽得其学，他日还自做否？”曰：“不然。使二先生得君，却自君心上为之，正要大家商量，以此为根本。君心既正，他日虽欲自为，亦不可。”又云：“富韩公召来，只是要去，语人云：‘入见上，坐亦不定，岂能做事？’”某云：“韩公当仁庙再用时，与韩魏公在政府十馀年，皆无所建明，不复如旧时。”曰：“此事看得极好，当记取。”又问：“使范文正公当此，定不肯回。”曰：“文正却不肯回，须更精密似前日。”〔可学〕
    “荆公初作江东提刑，回来奏事，上万言书。其间一节云：‘今之小辟俸薄，不足以养廉，必当有以益之。然当今财用匮乏，而复为此论，人必以为不可行。然天下之财未尝不足，特不知生财之道，无善理财之人，故常患其不足。’神宗甚善其言。後来才作参政第二日，便专措置理财，遍置回易库，以笼天下之利，谓周礼泉府之职正是如此。却不知周公之制，只为天下之货有不售，则商旅留滞而不能行，故以官钱买之，使後来有欲买者，官中却给与之，初未尝以此求利息也。”时举云：“‘凡国之财用取具焉’，则是国家有大费用皆给於此，岂得谓之不取利耶？朝廷财用，但可支常费耳。设有变故之来，定无可以应之。”曰：“国家百年承平，其实规模未立，特幸其无事耳。若有大变，岂能支耶？神宗一日闻回易库零细卖甚果子之类，因云：‘此非朝廷之体。’荆公乃曰：‘国家创置有司，正欲领其繁细。若回易库中，虽一文之物，亦当不惮出纳，乃有司之职，非人君所当问。若人君问及此，则乃为繁碎而失体也。’其说甚高，故神宗信之。”〔时举〕
    “新法之行，诸公实共谋之，虽明道先生不以为不是，盖那时也是合变时节。但後来人情汹汹，明道始劝之以不可做逆人情底事。及王氏排众议行之甚力，而诸公始退散。”道夫问：“新法之行，虽涂人皆知其有害，何故明道不以为非？”曰：“自是王氏行得来有害。若使明道为之，必不至恁地狼狈。”问：“若专用韩富，则事体如何？”曰：“二公也只守旧。”“专用温公如何？”曰：“他又别是一格。”又问：“若是二程出来担负，莫须别否？”曰：“若如明道，十事须还他全别，方得。只看他当时荐章，谓其‘志节慷慨’云云，则明道岂是循常蹈故块然自守底人！”〔道夫〕
    吕氏家传载荆公当时与申公极相好，新法亦皆商量来，故行新法时，甚望申公相助。又用明道作条例司，皆是望诸贤之助，是时想见其意好。後来尽背了初意，所以诸贤尽不从。明道行状不载条例司事，此却好分明载其始末。
    神宗尝问明道云：“王安石是圣人否？”明道曰：“‘公孙硕肤，赤舄几几’，圣人气象如此。王安石一身尚不能治，何圣人为！”先生曰：“此言最说得荆公著。”
    荆公德行，学则非。〔若海〕
    先生论荆公之学所以差者，以其见道理不透彻。因云：“洞视千古，无有见道理不透彻，而所说所行不差者。但无力量做得来，半上落下底，则其害浅。如庸医不识病，只胡乱下那没紧要底药，便不至於杀人。若荆公辈，他硬见从那一边去，则如不识病证，而便下大黄、附子底药，便至於杀人！”〔焘〕
    刘叔通言：“王介甫，其心本欲救民，後来弄坏者，乃过误致然。”曰：“不然。正如医者治病，其心岂不欲活人？却将砒羲与人吃。及病者死，却云我心本欲救其病，死非我之罪，可乎？介甫之心固欲救人，然其术足以杀人，岂可谓非其罪？”〔亻选
    因语荆公，陆子静云：“他当时不合於法度上理会。”语之云：“法度如何不理会？只是他所理会非三代法度耳。”居甫问：“荆公节俭恬退，素行亦好。”曰：“他当时作此事，已不合中。如孔子於饮食衣服之间，亦岂务灭裂？它当初便只苟简，要似一苦行然。”某问：“明道‘共改’之说亦是权？”曰：“是权。若从所说，纵未十分好，亦不至如它日之甚。”问：“章子厚说，温公以母改子，不是。此说却好。”曰：“当时亦是温公见得事急，且把做题目。”问：“温公当路，却亦如荆公，不通商量。”曰：“温公亦只是见得前日不是，己又已病，急欲救世耳。哲宗於宣仁有憾，故子厚辈得入其说。如亲政次日，即召中官。范淳夫疏，拳拳君臣之间，只说到此，向上去不得，其如之何？”问：“宣仁不还政，如何？”曰：“王彦霖系年录一段可见。尝对宣仁论君子小人，彦霖云：‘太皇於宫中须说与皇帝。’曰：‘亦屡说，孙儿都未理会得。’观此一节，想是以未可分付，故不放下。宣仁性极刚烈。蔡新州之事，行遣极重。”曰：“当时若不得范忠宣救，杀了他，他日诸公祸又重。”曰：“赖有此耳。”又问：“韩师朴曾子宣建中事如何？”曰：“渠二人却要和会。子宣日录极见渠心迹。当时商量云，左除却轼辙，右除却京卞，此意亦好。後来元倘私ザ啵颇攻其短，子宣却反悔，师朴无如之何。”又问：“蔡京之来，乃师朴所引，欲以倾子宣。”曰：“京入朝，师朴遣子迎之十里，子宣却遣子迎之二十里。京既入，和二人皆打出。”〔可学〕或录云：“韩师朴是个鹘突的人，荐蔡京，欲使之排曾子宣”云云。
    汪圣锡尝问某云：“了翁政日录，其说是否？”应之曰：“不是。”曰：“如何不是？”曰：“若言荆公学术之缪，见识之差，误神庙委任，则可。壮祖录云：“若言荆公学术不正，负神庙委任之意，是非谬乱，为神庙圣学之害，则可。”却云日录是蔡卞增加，又云荆公自增加。如此，则是彼所言皆是，但不合增加其辞以诬宗庙耳。又以其言‘太祖用兵，何必有名？真宗矫诬上天’，为谤祖宗。此只是把持他，元不曾就道理上理会，如何说得他倒！”〔方子〕
    伯丰问四明尊尧集。曰：“只似讨闹，却不於道理上理会。盖它止是於利害上见得，於义理全疏。如介甫心术隐微处，都不曾攻得，却只是把持。如曰‘谓太祖滥杀有罪，谓真宗矫诬上天’，皆把持语也。龟山集中有政日录数段，却好。盖龟山长於攻王氏。然三经义辨中亦有不必辨者，却有当辨而不曾辨者。”〔┿〕
    “王氏新经亻尽有好处，盖其极平生心力，岂无见得著处？”因举书中改古注点句数处，云：“皆如此读得好。此等文字，某尝欲看一过，与摭撮其好者而未暇。”〔贺孙〕
    三舍士人守得荆公学甚固。〔铢〕
    陈後山说，人为荆公学，唤作“转般仓，模画手。致无嬴馀，但有亏欠”！东坡云：“荆公之学，未尝不善，只是不合要人同己。”此皆说得未是。若荆公之学是，使人人同己，俱入於是，何不可之有？今却说“未尝不善，而不合要人同”，成何说话！若使弥望者黍稷，都无稂莠，亦何不可？只为荆公之学自有未是处耳。〔铢〕
    荆公作字说时，只在一禅寺中。禅床前置笔砚，掩一龛灯。人有书翰来者，拆封皮埋放一边。就倒禅床睡少时，又忽然起来写一两字，看来都不曾眠。字本来无许多义理，他要个个如此做出来，又要照顾须前後，要相贯通。
    介甫解佛经亦不是，解“揭帝揭帝”云：“揭其所以为帝者而示之。”不知此是胡语！〔〕
    唐伊址蛄κ杈９，对神宗前叱荆公。每诵其疏一段竟，又问云：“王安石是如此也无？”荆公力辨之。以疲骸霸诒菹虑吧腥绱瞬怀迹　炳页醺骄９，荆公不曾收用，故後诋之。页跤言时，就曾鲁公借钱三百千，以言荆公了，必见逐。贫，用以作裹足。曾以其作言事官，借与之。後得罪逐，曾监取其钱，而後放行。〔扬〕
    蜚卿问荆公与坡公之学。曰：“二公之学皆不正。但东坡之德行那里得似荆公！东坡初年若得用，未必其患不甚於荆公。但东坡後来见得荆公狼狈，所以都自改了。初年论甚生财，後来见青苗之法行得狼狈，便不言生财。初年论甚用兵，如曰‘用臣之言，虽北取契丹可也’。後来见荆公用兵用得狼狈，更不复言兵。他分明有两截底议论。”〔道夫〕
    荆公後来所以全不用许多儒臣，也是各家都说得没理会。如东坡以前进说许多，如均户口、较赋役、教战守、定军制、倡勇敢之类，是煞要出来整理弊坏处。後来荆公做出，东坡又却尽底翻转，云也无一事可做。如拣汰军兵，也说怕人怨；削进士恩例，也说士人失望，恁地都一齐没理会，始得。且如役法，当时只怕道衙前之役，易致破荡。当时於此合理会，如何得会破荡？晁以道文集有论役法处，煞好。〔贺孙〕
    熙宁更法，亦是势当如此。凡荆公所变更者，初时东坡亦欲为之。及见荆公做得纷扰狼狈，遂不复言，却去攻他。如荆公初上底书，所言皆是，至後来却做得不是。自荆公以改法致天下之乱，人遂以因循为当然。天下之弊，所以未知所终也。〔必大〕
    介甫初与吕吉甫好时，常简帖往来。其一云：“勿令上知。”後来不足，吕遂缴奏之，神宗亦胡乱藏掩了。介甫只好人奉己，故与吕合。若东坡们不顺己，硬要治他，如何天生得恁地狠！”〔义刚〕
    问：“万世之下，王临川当作如何评品？”曰：“陆象山尝记之矣，何待它人问？”“莫只是学术错否？”曰：“天资亦有拗强处。”曰：“若学术是底，此样天资却更有力也。”曰：“然。”〔琮〕
    介甫每得新文字，穷日夜阅之。喜食羊头饣佥，家人供至，或值看文字，信手撮入口，不暇用箸；过食亦不觉，至於生患。且道将此心应事，安得会不错！不读书时，常入书院。有外甥懒学，怕他入书院，多方讨新文字；得之，只顾看文字，不暇入书院矣。〔文蔚〕
    因论王氏之学，而曰：“元泽幼即颖悟。尝有人笼獐、鹿各一，以遗介甫，元泽时俱未识也。或问之曰：‘孰为鹿？孰为獐？’元泽曰：‘獐边者是鹿，鹿边者是獐。’其後解经大抵类此。”〔必大〕
    世上有“依本分”三字，只是无人肯行。且如苏氏之学，却成个物事。若王氏之学，都不成物事，人却偏要去学，这便是不依本分。近看博古图，更不成文理，更不可理会，也是怪。其中说一“旅”字，云：“王曰：‘众也。’”这是自古解作众，他却要恁地说时，是说王氏较香得些子。这是要取奉那王氏，但恁地也取奉得来不好。〔义刚〕
    先生取荆公奏藁进邺侯家传者，令人杰读之。（广录云：“取荆公议府兵奏藁，及邺侯与德宗议复府兵之说，令诸生诵之。曰：‘如今得个宰相如此，甚好。’”）又读益公跋。先生曰：“如益公说，则其事都不成做。”人杰云：“邺侯有智略，如劝肃宗先取范阳，亦好。”曰：“此策诚善。彼劝肃宗未可取两京者，欲以两京絷其四将，惜乎不用也！”人杰云：“荆公保甲行於畿甸，其始固弗人情，元讨罟尽罢之，却是坏其已成之法。”曰：“固是。近张元德亦有此议论寄来。”因言：“元讨罟大略有偏处，多如此。”人杰云：“如弃地与西夏，亦未安。”曰：“当时如吕微仲，自以为不然。盖吕西人，知其利害。其他诸公所见，恨不得纳诸其怀；其意待西夏倔强时，只欲卑巽请和耳。”因言：“本朝养兵蠹国，更无人去源头理会，只管从枝叶上去添兵添将。太祖初定天下，将诸军分隶州郡，特寄养耳，故谓之‘第几指挥’，谓之‘禁军’，明其为禁卫也。其将校乃衙前，今所谓‘都知兵马使’，谓之‘教练’，乃其军之将也。若都监，乃唐末监军之遗制。钤辖、都部署，皆国初制也。部署，即今之总管。今州钤、路钤、总管，皆无职事，但大阅时供职一两日耳。潭州有八指挥，其制皆废弛。而飞虎一军独盛，人皆谓辛幼安之力。以某观之，当时何不整理亲军？自是可用。却别创一军，又增其费。又今之江上屯驻，祖宗时亦无之。某之意，欲使更戍於州郡，可以渐汰将兵，然这话难说。又今之两淮荆襄义勇皆可用，但人多不之思耳。”〔人杰〕（广录云：“京畿保甲之法，荆公做十年方成。至元淌保温公废了，深可惜！盖此是已成之事，初时人固有怨者，後来做得成，想人亦安之矣。却将来废了，可惜！因言军政後来因事而添者甚多，添得新者，却不理会旧时有者。祖宗只有许多禁军散在诸州，谓之禁军者，乃天子所用之军，不许他役。而今添得许多御前诸军分屯了，故诸州旧有禁军皆不理会。又如潭州缘置飞虎一军了，都不管那禁军与亲兵。”）
    温公可谓知、仁、勇。他那活国救世处，是甚次第！其规模稍大，又有学问，其人严而正。〔植〕（以下温公。）
    义刚曰：“温公力行处甚笃，只是见得浅。”曰：“是。”〔义刚〕
    子思所谓“诚”，包得温公所谓“不妄语”者。温公诚在子思诚里。〔闳祖〕
    曹兄问：“诸先生皆以为司马公许多年居洛，只成就得一部通鉴；及到入朝，却做得许多不好事。”曰：“道司马公做得未善，即是；道司马公之失，却不是。当时哲庙若有汉昭之明，便无许多事。”又曰：“不知有圣人出来，天下事如何处置？”因举易云：“井渫不食，行测也；求王明，受福也。”〔卓〕
    温公忠直，而於事不甚通晓。如争役法，七八年间直是争此一事。他只说不合令民出钱，其实不知民自便之。此是有甚大事？却如何舍命争！〔端蒙〕
    司马温公为谏官，与韩魏公不合。其後作祠堂记，极称其为人，岂非自见熙丰之事故也？韩公真难得，广大沉深！〔可学〕
    “司马公忧国之心，至垂绝犹未忘；道乡亦然。窃谓到此无可奈何，亦只得休矣。”先生曰：“全不念著，却如释氏之忘。若二公者，又似太过。”问：“夫子曳杖负手，逍遥而歌，却不然。”曰：“夫子犹言：‘明王不兴，天下孰能宗予！’依旧是要做他底。”〔德明〕
    “与其得小人，不若得愚人。”温公晚年更历之多，为此说。〔扬〕
    范蜀公作温公墓志，乃是全用东坡行状，而後面所作铭，多记当时奸党事。东坡令改之，蜀公因令东坡自作，因皆出蜀公名，其後却无事。若范所作，恐不免被小人掘了。〔义刚〕
    涑水记闻，吕家子弟力辨，以为非温公书。盖其中有记吕文靖公数事，如杀郭后等。某尝见范太史之孙某说，亲收得温公手写藁本，安得为非温公书！某编八朝言行录，吕伯恭兄弟亦来辨。为子孙者只得分雪，然必欲天下之人从己，则不能也。〔亻选
    温公省试，作民受天地之中以生论，以生为活。其说以为民能受天地之中，则能活也。温公集中自有一段如此说，也说得好；却说他人以生为生育之生者不然，拗论如此。某旧时这般文字，及了斋集之类，尽用子细看过。其有论此等去处，尽拈出看。少年被病翁监著，他不许人看，要人读。其有议论好处，被他监读，煞吃工夫！又云：“了翁集後面说禅，更没讨头处。病翁笑曰：‘这老子後来说话如此，想是病心风。’”〔亻选
    正献为温公言，佛家心法，只取其简要。此吕氏之学也。〔方〕
    问：“明道论元淌拢须并用熙丰之党。”曰：“明道只是欲与此数人者共变其法，且诱他入脚来做。”问：“如此却似任术？”曰：“处事亦有不能免者，但明道是至诚为之，此数人者亦不相疑忌。然须是明道方能了此。後来元讨罟治得此党太峻，亦不待其服罪。温公论役法疏略，悉为章子厚所驳，只一向罢逐，不问所论是非，却是太峻急。然当时如蔡确辈留得在朝廷，岂不害事！”〔德明〕
    元讨罟大纲正，只是多疏，所以後来熙丰诸人得以反倒。〔扬〕
    元讨钕鸵槁郏大率凡事有据见定底意思；盖矫熙丰更张之失，而不知其堕於因循。既有个天下，兵须用练，弊须用革，事须用整顿。如何一切不为得！又曰：“元讨钕停多是闭著门说道理底。後来见诸行事，如赵元镇意思，是其源流大略可睹矣。”〔儒用〕
    熙丰时，诸人生财治狱，纷起可畏。一人尝以狱事累及吕申公。申公时为枢密，其人带吏直入枢府，令申公供文字之类，甚无礼。後元碳淅治此等人，申公遂以其尝治己之故，恐人以为私报之雠，遂特轻之，当时人以是美之。先生曰：“只是莫过行遣，至当得这般罪，合与他行遣。此处皆是病。”〔扬〕
    元烫亓⒁凰荆名“理诉所”，令熙丰间有所屈抑者，尽来雪理，此元倘酥过也。後徽宗即位求言，人尽言之。後为蔡京将放，有说熙丰不好者，尽罪之，以锺世美第一。苏季明亦以此得罪。〔扬〕
    范淳夫纯粹，精神短，虽知尊敬程子，而於讲学处欠缺。如唐鉴极好，读之亦不无憾。〔道夫〕
    范淳夫论治道处极善，到说义理处，却有未精。〔┿〕
    范淳夫说论语较粗，要知却有分明好处。如唐鉴文章，议论最好。不知当时也是此道将明，如何便教诸公都恁地白直！某尝看文字，见说得好处，便寻他来历，便是出於好人之门。〔贺孙〕
    范淳夫讲义，做得条畅。此等正是他所长，说得出，能如此分晓。〔必大〕
    范淳夫不可晓，招李方叔教其子温辈，温甚不佳。又尝荐陈元舆自代。若道要纯谨，李方叔初不纯谨；若道要学术议论，元舆又不是这样人。〔德明〕
    韩持国赵清献俱学佛。向在衢州，见清献公家书，虽佛寻常言语奉持亦谨，居家清苦之甚。韩持国卧病，令家人奏乐於前，就床上辗转称快。以此而观，则清献所得多矣。〔德明〕
    正淳问：“韩持国言‘道上无克’，此说犹可。至说‘道无真假’，则误甚矣！”曰：“正缘其谓‘道无真假’，所以言‘无克’。若知道有真假，则知假者在所当克也。”〔必大〕
    南丰与兄，看来是不足。观其兄与欧公帖，可见。〔义刚〕
    曾南丰初亦耿耿，後连典数郡，欲入而不得，故在福建亦进荔子。後得沧州，过阙，上殿蜃恿ξ谀说，谓本朝之盛自三代以下所无，後面略略说要戒惧等语，所谓“劝百而讽一”也。然其文极妙。
    曾子固初与介甫极厚善。入馆後，出ヘ会稽令。集中有诗云：“知者尚复然，悠悠谁可语！”必是曾谏介甫来，介甫不乐，故其当国不曾引用。後介甫罢相，子固方召入，又却专一进谀辞，归美神宗更新法度，得个中书舍人。丁艰而归，不久遂亡。不知更活几年，只做如何合杀？子宣在後，一向做出疏脱。初，子宣有意调停，不主元蹋亦不主元丰，遂有建中靖国年号，如丰相之陈茔中邹志完辈，皆其所引。却又被诸公时攻其短，子宣不堪，有斥之使去国者。其弟子开有书与子宣云：“某人者皆时名流，今置闲处。”盖为是也。後韩忠彦欲挤子宣，遂引蔡京入来。子宣知之，反欲通{殷心}{勤心}於京。忠彦方遣其子迓京，则子宣之子已将父命迎之於二十里外矣。先时子宣攻京甚力，至是遂不复谁何。凡京有所论奏，不曰“京之言是”，则曰“京之言善”，又不自知其疏脱，载之日录。〔儒用〕
    问：“刘元城不知培植君子之党。才一小事，便一向搏击，以致君子尽去而小人用矣，此其过否？”曰：“过不在此，是他见识有病。‘不知言，无以知人也。’是他不知言。且如说伊川，他只见得祖宗有典故，才有不合，便道不是。渠不知辅导少主之理当如此，故伊川一向被他论列，是他见识只如此。又如蔡新州事，被他当时自谓有定策功，宣仁亦甚恶之，谓须与他痛治，恐後来皇帝被人惑，治他不得。元城亦欲因其诗以治之。当时执政、侍从、台谏有不欲治蔡者，一切逐去。盖以诗治人自不正，因此以治彼罪，又不是。诗胡说，何足道？定策谋，他又不说了，又无缘治得他，都不消问了。其本原只在开导人主心术，使人主知不赏私恩，不罚私怨之理，则蔡何足虑！元城亦不是私意。只是言不当如此，却不知以诗治人不当，又欲绝其定策奸谋。如此治之，岂不使人主益疑？後蔡死，其家果诉冤，谓蔡有定策功。诸人忌之，遂起大祸。後治元讨罟，皆为蔡报怨也。温公治时，必不如此。”〔扬〕
    问：“黄履邢恕少居太学，邢固俊拔，黄亦谨厚力学，後来二人却如此狼狈。”曰：“它固会读书，只是自做人不好。然黄却是个白直底人，只是昏愚无见识，又爱官职，故为邢所诱坏。邢则有意於为恶，又济之以才，故罪过多。”〔亻选
    邢恕本不定叠，知随州时，温公犹未绝之，与通书。只是明道康节看得好。康节诗云：“慎勿轻为西晋风！”明道语见上蔡录中，“便不得不说”处。开封刽子事，只是後来撰出，当时无此事，辨诬中有“妄谓”二字。〔德明〕
    问：“邢恕少年见诸公时，亦似好。”先生曰：“自来便尖利出头，不确实，到处里去入作章队谩Ａ窒Ｗ饔史，希击伊川，只俟邢救，便击之。恕言於哲宗：‘臣於程某尝事之以师友，今便以程某斩作千段，臣亦不救！’当时治恕者，皆寻得明道行状後所载说，即本此治之。恕饼恶如此，皆不问。只在这一边者，有毫浔刂沃。”〔扬〕
    邢恕令王直方父为高忘其名。做一脱宣仁欲废哲宗事由文字，令高上之，人初不知之。直方临死，以文字笼分人，笼中有其文字在，其说谓宣仁欲立其所生神宗弟。徐度侍郎云：“便是立神宗弟，亦无不是。”〔扬〕
    苏子容荐李清臣。清臣一对，便说继述事，苏闻之骇然。出，苏语李曰：“邦直将作好官！”〔振〕
    因论高甲人及叶祖洽，曰：“此人本无才能，但时方尊尚介甫之学，祖洽多用其说，且因而推尊之，故作第一人。按编年，上好读孟子，人未知之。时廷试进士，始用策，叶祖洽乡人黄履在禁从，因以告之。祖洽试策皆援引孟子，故称旨，擢为第一。然其人品凡下，又不敢望新进用事之人，提拔不起，当时不甚擢用。元坦淌俏拊涤盟，及至绍圣间，复行‘绍述’之说，依旧在闲处，无聊之甚，遂自诡以为熙丰旧人，知熙丰事为详。又谓：‘赵挺之亦熙丰旧人，尝荐臣。今蒙擢在言路，乞召问之。’士大夫贪得患失，固无所不至，然未有若祖洽之甚者。”或谓：“此等人亦缘科第高，要做官职，牵引得如此。”曰：“只是自家无志。若是有志底，自然牵引它不得。盖他气力大，如大鱼相似，看是甚网，都迸裂出去。才被这些子引动，便是元无气力底人。如张子韶汪圣锡王龟龄一样底人，如何牵得他！”〔儒用〕
    庄仲问：“本朝名公，有说得好者，於行上全不相应，是如何？”曰：“有一等人能谈仁义之道，做事处却乖。此与鬼念大悲咒一般，更无奈何他处。”又曰：“只是知得不明之故。笔谈言士人们做文字，问即不会，用则不错者，皆是也。岂可便以言取人！然亦不可以人废言，说得好处，须还他好始得。如孟子取阳虎之言，但其用意别耳。”〔友仁〕
    “学中策问，苏程之学，二家常时自相排斥，苏氏以程氏为奸，程氏以苏氏为纵横。以某观之，只有荆公修仁宗实录，言老苏之书，大抵皆纵横者流，程子未尝言也。如遗书‘贤良’一段，继之以‘得志、不得志’之说，却恐是说他。坡公在黄州猖狂放恣，‘不得志’之说，恐指此而言。”道夫问：“坡公苦与伊洛相排，不知何故？”曰：“他好放肆，见端人正士以礼自持，却恐他来检点，故恁诋訾。”道夫曰：“坡公气节有馀，然过处亦自此来。”曰：“固是。”又云：“老苏辨奸，初间只是私意如此。後来荆公做不著，遂中他说。然荆公气习，自是一个要遗形骸、离世俗底模样，吃物不知饥饱。尝记一书，载公於饮食绝无所嗜，惟近者必尽。左右疑其为好也，明日易以他物，而置此品於远，则不食矣，往往於食未尝知味也。至如食钓饵，当时以为诈，其实自不知了。近世吕伯恭亦然，面垢身危似所不恤，饮食亦不知多寡。要之，即此便是放心。辨奸以此等为奸，恐不然也。老苏之出，当时甚敬崇之，惟荆公不以为然，故其父子皆切齿之。然老苏诗云：‘老态尽从愁里过，壮心偏傍醉中来。’如此无所守，岂不为他荆公所笑！如上韩公书求官职，如此所为，又岂不为他荆公所薄！至如坡公著述，当时使得尽行所学，则事亦未可知。从其游者，皆一时轻薄辈，无少行检，就中如秦少游，则其最也。诸公见他说得去，更不契勘。当时若使尽聚朝廷之上，则天下何由得平！包是坡公首为无稽，游从者从而和之，岂不害事！但其用之不久，故他许多败坏之事未出。兼是後来群小用事，又费力似他，故觉得他个好。”〔道夫〕（以下三苏及门人。）
    或问：“东坡若与明道同朝，能从顺否？”曰：“这也未见得。明道终是和粹，不甚严厉。东坡称濂溪，只是在他前，不与同时同事。”因说：“当时诸公之争，看当时如此，不当论相容与不相容。只看是因甚么不同，各家所争是争个甚么。东坡与荆公固是争新法。东坡与伊川是争个甚么？只看这处，曲直自显然可见，何用别商量？只看东坡所记云：‘几时得与他打破这“敬”字！’看这说话，只要奋手捋臂，放意肆志，无所不为，便是。只看这处，是非曲直自易见。论来若说争，只争个是非。若是，虽斩首穴胸，亦有所不顾；若不是，虽日食万钱，日迁九官，亦只是不是。看来别无道理，只有个是非。若不理会得是非分明，便不成人。若见得是非，方做得人。这个是处，便是人立脚底地盘。向前去，虽然更有里面子细处，要知大原头只在这里。且要理会这个教明白，始得。这个是处，便即是道，便是所谓‘天命之谓性，率性之谓道’。万物万事之所以流行，只是这个。做得是，便合道理；才不是，便不合道理。所谓学问，也只在这里。所以大学要先格物、致知。一件物事，固当十分好；若有七分好，二分不好，也要分明。这个道理，直是要分明，细入於毫洌更无些子夹杂。”又云：“东坡如此做人，到少间便都排废了许多端人正士，却一齐引许多不律底人来。如秦黄虽是向上，也只是不律。因举鲁直饮食帖。东坡虽然疏阔，却无毒。子由不做声，却险。少游文字煞弱，都不及众人，得与诸苏并称，是如何？子由初上书，煞有变法意。只当是时非独荆公要如此，诸贤都有变更意。”〔贺孙〕
    问：“二苏之学得於佛老，於这边道理，元无见处，所以其说多走作。”曰：“看来只是不会子细读书。它见佛家之说直截简易，惊动人耳目，所以都被引去。圣贤之书，非细心研究不足以见之。某数日来，因间思圣人所以说个‘格物’字，工夫尽在这里。今人都是无这工夫，所以见识皆低。然格物亦多般，有只格得一两分而休者，有格得三四分而休者，有格得四五分、五六分者。格到五六分者已为难得。今人原不曾格物，所以见识极卑，都被他引将去。二苏所以主张个‘一’与‘中’者，只是要恁含糊不分别，所以横说竖说，善作恶作，都不会道理也。然当时人又未有能如它之说者，所以都被他说动了。故某尝说，今人容易为异说引去者，只是见识低，只要鹘突包藏，不敢说破。才说破，便露脚手。所以都将‘一’与‘中’盖了，则无面目，无方所，人不得而非之。”〔亻选
    二苏呼唤得名字都不是了。〔振〕
    两苏既自无致道之才，又不曾遇人指示，故皆鹘突无是处。人岂可以一己所见只管钻去，谓此是我自得，不是听得人底！
    胡问：“东坡兄弟，若用时，皆无益於天下国家否？”曰：“就他分限而言，亦各有用处；论其极，则亦不济得事。”〔淳〕
    东坡议论大率前後不同，如介甫未当国时是一样议论，及後来又是一样议论。公谨。
    东坡只管骂王介甫。介甫固不是，但教东坡作宰相时，引得秦少游黄鲁直一队进来，坏得更猛。〔淳〕
    或问：“张安道为人何如？”曰：“不好。如攻范党时，他大节自亏了。後来为温公攻击，章凡六七上，神宗不听，遂除温公过翰林学士，而张居职如故。尝见东坡为温公神道碑，叙温公自翰林学士为御史中丞，自御史中丞再为翰林学士，心尝疑之，此一节必有所以。後观温公集，乃知温公以攻安道之故，再自御史过翰林。而东坡兄弟怀其平日待遇之厚，不问是非，极力尊之。故东坡删去此一节，不言其事，遂令读者有疑安道不好。又刘公湖州人，忘其名。亦数章攻之，而不见其首三章。集中止有第四章，大概言，臣攻方平之短，已具於前数奏中。记得是最言其不孝之罪，可惜不见。盖东坡尊方平，而天下後世之人以东坡兄弟之故，遂为东坡讳而隐其事，并毁其疏以灭踪。某尝问刘公之孙某求之，而其家亦已无本矣。方平尝⒛橙寺蜴，其人为出数百千买妾，方平受之而不偿其直，其所为皆此类也。安道是个秦不收魏不管底人，他又为正人所恶，那边又为王介甫所恶。盖介甫是个修饬廉隅孝谨之人，而安道之徒，平日苟简放恣惯了，才见礼法之士，必深恶。如老苏作辨奸以讥介甫，东坡恶伊川，皆此类耳。论来介甫初间极好，他本是正人，见天下之弊如此，锐意欲更新之，可惜後来立脚不正，坏了。若论他甚样资质孝行，这几个如何及得他！他们平日自恣惯了，只见修饬廉隅不与己合者，即深诋之，有何高见！”〔卓〕
    温公自翰林学士迁御史中丞，累章论张方平。所论不行，自中丞复为翰林学士。东坡作温公神道碑，只说自中丞复为翰林学士，却节去论方平事，为方平讳也。某初时看，更晓不得。後来看得温公文集，方知是如此。〔文蔚〕
    老苏说得眼前利害事却好。〔学蒙〕
    因说老苏，曰：“不能言而跷蹊者有之，未有言跷蹊而其中不跷蹊者。”〔扬〕
    三代节制之师，老苏权论不是。〔谟〕
    东坡善议论，有气节。〔若海〕
    东坡解经，一作解尚书。莫教说著处直是好！扒是他笔力过人，发明得分外精神。
    东坡天资高明，其议论文词自有人不到处。如论语说亦煞有好处，但中间须有些漏绽出来。如作欧公文集序，先说得许多天来底大，恁地好了，到结末处却只如此，盖不止龙头蛇尾矣！当时若使他解虚心屈己，锻炼得成甚次第来！〔木之〕
    问：“东坡与韩公如何？”曰：“平正不及韩公。东坡说得高妙处，只是说佛，其他处又皆粗。”又问：“欧公如何？”曰：“浅。”久之，又曰：“大概皆以文人自立。平时读书，只把做考究古今治乱兴衰底事，要做文章，都不曾向身上做工夫，平日只是以吟诗饮酒戏谑度日。”〔义刚〕
    东坡平时为文论利害，如主意在那一边利处，只管说那利。其间有害处，亦都知，只藏匿不肯说，欲其说之必行。〔淳〕
    因论东坡刑赏论“悉举而归之仁义”，如是则仁义乃是不得已而行之物，只是作得一痴忠厚。此说最碍理，学者所当察。〔可学〕
    东坡刑赏论大意好，然意阔疏，说不甚透。只似刑赏全不柰人何相似，须是依本文将“罪疑惟轻，功疑惟重”作主意。
    因论二苏刑赏论极做得不是。先生曰：“用刑，圣人常有不得已之心；用赏，圣人常有不吝予之意，此自是忠厚了。若更於罪之疑者从轻，於功之疑者从重，这尤是忠厚。此是两截之事。”〔卓〕
    温公墓碑云：“曰诚，曰一。”人多议之，然亦未有害。诚者，以其表里言之；一者，以其始终言之。〔人杰〕
    “坡公作温公神道碑，叙事甚略。然其平生大致，不逾於是矣，这见得眼目高处。”道夫曰：“某作富公碑甚详。”曰：“温公是他已为行状，若富公，则异於是矣。”又曰：“富公在朝，不甚喜坡公。其子弟求此文，恐未必得，而坡公锐然许之。自今观之，盖坡公欲得此为一题目，以发明己意耳。其首论富公使虏事，岂苟然哉！”道夫曰：“向见文字中有云，富公在青州活饥民，自以为胜作中书令二十四考，而使虏之功，盖不道也。坡公之文，非公意矣。”曰：“须要知富公不喜，而坡公乐道而铺张之意如何。”曰：“意者，富公嫌夫中国衰弱而夷狄盛强，其为此举，实为下策。而坡公则欲救当时之弊，故首以为言也。”先生良久乃曰：“富公之策，自知其下。但当时无人承当，故不得已而为之尔，非其志也。使其道得行，如所谓选择监司等事，一一举行，则内治既强，夷狄自服，有不待於此矣。今乃增币通和，非正甚矣。坡公因绍圣元丰间用得兵来狼狈，故假此说以发明其议论尔。”〔道夫〕
    东坡南安学记说，古人井田封建不可行，今只有个学校而已。其间说舜远不可及，得如郑子产为乡校足矣。如何便决定了千万世无人可以为舜，只得为子产！又说古人於射时，因观者群聚，遂行选士之法，此似今之聚场相扑相戏一般，可谓无稽之论。自海外归来，大率立论皆如此。〔淳〕
    或问：“东坡言：‘逝者如斯，而未尝往也；盈虚者如代，而卒莫消长也。’只是老子‘独立而不改，周行而不殆’之意否？”曰：“然。”又问：“此语莫也无病？”曰：“便是不如此。既是‘逝者如斯’，如何不往？‘盈虚如代’，如何不消长？既不往来，不消长，却是个甚底物事？这个道理，其来无尽，其往无穷。圣人但云：‘维天之命，於穆不已。’又曰：‘逝者如斯夫！’只是说个不已，何尝说不消长，不往来？它本要说得来高远，却不知说得不活了。既是‘往者如斯，盈虚者如代’，便是这道理流行不已也。东坡之说，便是肇法师‘四不迁’之说也。”又云：“‘盈虚者如代’，‘代’字今多误作‘彼’字。‘而吾与子之所共食’，‘食’字多误作‘乐’字。尝见东坡手写本，皆作‘代’字、‘食’字。顷年苏季真刻东坡文集，尝见问‘食’字之义。答之云：‘如“食邑”之“食’，犹言享也。吏书言“食邑其中”，“食其邑”，是这样“食”字。今浙间陂塘之民，谓之“食利民户”，亦此意也。’”又云：“碑本後赤壁赋‘梦二道士’，‘二’字当作‘一’字，疑笔误也。”〔亻选
    须见得道理都透了，而後能静。东坡云：“定之生慧，不如慧之生定较速。”此说得也好。〔淳〕
    或言：“东坡虽说佛家语，亦说得好。”先生曰：“他甚次第见识！甚次第才智！它见得那一道明，早亦曾下工夫，是以说得那一边透。今世说佛，也不曾做得他工夫；说道，也不曾做得此边工夫；只是虚飘飘地，沙魇过世。”〔谦〕
    草堂刘先生曾见元城云：“旧尝与子瞻同在贡院。早起洗面了，绕诸房去胡说乱说。被他挠得不成模样，人皆不得看卷子。乃夜乃归张烛，一看数百副。在赣上相会，坐时已自瞌睡，知其不永矣，不知当时许多精神那里去？”二公皆归自岭海。东坡曾知贡举。〔扬〕
    东坡记贺水部事，或云无此事，盖乔同绐东坡以求诗尔。〔亻选
    东坡荐秦少游，後为人所论，他书不载，只丁未录上有。尝谓东坡见识如此，若作相，也弄得成蔡京了。李方叔如许，东坡也荐他。
    东坡聪明，岂不晓觉得？他晚年自知所学底倚靠不得。及与李昭剖椋有云：“黄秦辈挟有馀之资，而骛於无涯之智，必极其所如，将安所归宿哉？念有以反之。”范淳夫持两端，两边都不恶他，也只是不是。如今说是说非，都是闲说。若使将身己顿放在苏黄间，未必不出其下。须是自家强了他，方说得他，如孟子辟杨墨相似。这道理只是一个道理，只理会自家身己是本，其他都是闲物事。缘自家这一身是天造地设底，已尽担负许多道理，才理会得自家道理，则事物之理莫不在这里。一语一默，一动一静，一饮一食，皆有理。才不是，便是违这理。若尽得这道理，方成个人，方可以柱天踏地，方不负此生。若不尽得此理，只是空生空死，空具许多形骸，空受许多道理，空吃了世间人饭！见得道理若是，世上许多闲物事都没要紧，要做甚么？又曰：“伊尹说：‘天之生斯民也，使先知觉後知，使先觉觉後觉。予，天民之先觉者也，予将以斯道觉斯民也。非予觉之而谁也？’‘思天下之民，匹夫匹妇有不与被尧舜之泽者，若己推而纳之沟中。其自任以天下之重如此！’圣贤与众人皆具此理，众人自不觉察耳。”又曰：“圣人之心，如青天白日，更无些子蔽翳。”又曰：“如今学者且要收放心。”又曰：“万理皆具於吾心，须就自家身己做工夫，方始应得万理万事，所以大学说：‘在明明德，在新民。’”〔贺孙〕
    先生因论苏子由云“学圣人不如学道”，他认道与圣人做两个物事，不知道便是无躯壳底圣人，圣人便是有躯壳底道。学道便是学圣人，学圣人便是学道，如何将做两个物事看！〔焘〕
    看子由古史序说圣人：“‘其为善也，如冰之必寒，火之必热；其不为不善也，如驺虞之不杀，窃脂之不稀！此等议论极好。程张以後文人无有及之者。盖圣人行事，皆是胸中天理，自然发出来不可已者，不可勉强有为为之。後世之论，皆以圣人之事有所为而然。周礼纤悉委曲去处，却以圣人有邀誉於天下之意，大段鄙俚。此皆缘本领见处低了，所以发出议论如此。如陈君举周礼说有‘畏天命，即人心’之语，皆非是圣人意。”因说：“欧公文字大纲好处多，晚年笔力亦衰。曾南丰议论平正，耐点检。李泰伯文亦明白好看。”木之问：“老苏文议论不正当。”曰：“议论虽不是，然文字亦自明白洞达。”〔木之〕
    子由古史论，前後大概多相背驰，亦有引证不著。是他老来精神短，做这物事，都忘前失後了。〔淳〕
    近见苏子由语录，大抵与古史相出入。它也说要“一以贯之”，但是他说得别。他只是守那一，说万事都在一，淳录有“外”字。然而又不把一去贯。说一又别是一个物事模样。〔义刚〕
    因说栾城集，曰：“旧时看他议论亦好。近日看他文字，煞有害处。如刘原父高才傲物，子由与他书，劝之谦逊下人，此意甚好。其间却云：‘天下以吾辩而以辩乘我，以吾巧而以巧困我，不如以拙养巧，以讷养辩。’如此，则是怕人来困我，故卑以下之，此大段害事。如东坡作刑赏忠厚之至论，却说‘惧刑赏不足以胜天下之善恶，故举而归之仁’。如此，则仁只是个鹘突无理会底物事，故又谓‘仁可过，义不可过’。大抵今人读书不子细，此两句却缘‘疑’字上面生许多道理。若是无疑，罪须是罚，功须是赏，何须更如此？”或曰：“此病原起於老苏。”曰：“看老苏六经论，则是圣人全是以术欺天下也。子由晚年作待月轩记，想他大段自说见得道理高，而今看得甚可笑！如说轩是人身，月是人性，则是先生下一个人身，却外面寻个性来合凑著，成甚义理！”〔雉〕
    子由深，有物。作颍滨遗老传，自言件件做得是。如拔用杨畏来之邵等事，皆不载了。当时有“杨三变”“两来”之号。门下侍郎甚近宰相，范忠宣苏子容辈在其下。杨攻去一人，当子由做，不做，又自其下用一人；杨又攻去一人，子由当做，又不做，又自其下拔一人。凡数番如此，皆不做。杨曰：“苏不足与矣。”遂攻之。来亦攻之。二人前攻人，皆受其风旨也。後来居颍昌，全不敢见一客。一乡人自蜀特来谒之，不见。候数日，不见。一日，见在亭子上，直突入。子由无避处了，见之。云：“公何故如此？”云：“某特来见。”云：“可少候，待某好出来相见。”归，不出矣。〔扬〕
    刘大谏与刘草堂言，子瞻却只是如此。子由可畏，谪居全不见人。一日，蔡京党中有一人来见子由，遂先寻得京旧常贺生日一诗，与诸小孙先去见人处嬉看。及请其人相见，诸孙曳之满地。子由急自取之，曰：“某罪废，莫带累他元长去！”京自此甚畏之。〔扬〕
    龙川志序所载，多得之刘贡父。
    害苏子美者是一李定，害东坡者又别是一李定。苏东坡时守湖州，来摄，东坡惊甚。时陈伯修为ヘ，多调护事。伯修名师锡，建阳人，常作察院，同了翁言蔡京，後贬死。东坡下御史狱，考掠之甚。苏子容时尹开封，勘陈世儒事。有人言文潞公之徒，尝请⒅类亦置狱。子容与东坡连狱，闻其有考掠之声，有诗云云。世儒，执中子也。世儒所生张氏酷甚。似是吕申公外甥。世儒妻一日讽群婢云：“本官若丁忧，汝辈要嫁底为好嫁，要钱底与之钱。”群婢以此遂药杀之。後置狱，夫妇皆赴法。其妇慧甚，临赴法时，遂掣窗纸一片，即扌舀成一“番”字，使人送与其夫云云。〔扬〕
    苏东坡子过，范淳夫子温，皆出入梁师成之门，以父事之。然以其父名在籍中，亦不得官职。师成自谓东坡遗腹子，待叔党如亲兄弟，谕宅库云：“苏学士使一万贯以下，不须覆。”叔党缘是多散金，卒丧其身。又有某人亦以父事师成。师成妻死，温与过当以母礼丧之，方疑忌某人。不得已衰径往，则某人先衰驹卺∠乱樱　部裳А
    东坡谥“文忠”时，无“太师”，曾误写作“太师”。人与言之，曰：“何妨？”遂因而赠之。今行遣年月前後可考。〔扬〕
    论东坡之学，曰：“当时游其门者，虽苦心极力，学得他文词言语，济得甚事！如见识议论，自是远不及。今东坡经解虽不甚纯，然好处亦自多，其议论亦有长处。但他只从尾梢处学，所以只能如此。”
    富郑公初甚欲见山谷，及一见，便不喜，语人曰：“将谓黄某如何，元来只是分武宁一茶客！”富厚重，故不喜黄。〔振〕
    黄山谷慈祥之意甚佳，然殊不严重。书简皆及其婢妮，艳词小诗，先已定以悦人，忠信孝弟之言不入矣。
    山谷使事多错本旨，如作人墓志云：“敬授来使，病於夏畦！”本欲言皇恐之意，却不知与“夏畦”相去关甚事？
    黄鲁直以元痰潮幔得放还，因为荆南甚寺作塔记。人以此媒孽他，故再贬。所以苏子由们皆闭门绝宾客。有人自蜀来，累日不得见。询其邻人，云：“他十数日必一出门外小亭上坐。”其人遂日候其出，才得一揖。子由让其坐，且云：“待某入著衣服。”即入去，一向不出。
    黄鲁直书浯溪碑是他最好底议论。而沙随却说他不是，盖云肃宗收复两京，再造王室，其功甚大，不可短他。这事不如此。肃宗之收复京师，其功固可称。至不待父命而即位，分明是篡。功过当作两项说，不以相扌慰梢病Ｉ乘嬷论，大概要考细碎制度，不要人说义理，与致堂说皆相反。如云，韩赵魏为诸侯，不为不是。盖为周室微弱，不可不立他；待自家强盛，方可去治他。又云：“晋之所以为三卿分者，是其初不合并得地太大，所以致得恁地。若如此，则周室为诸侯所陵，亦谓之武王不合有此天下，可乎？汉匡衡当恭显用事，不敢有言；至恭显死後方论他，遂为王尊所劾。沙随以为人主之意不可回，宰相不可以谏他，反遭祸害。又唐刘ナ云，天子不可漏言；他却诵言於庭，使宦官之势愈张。沙随却云，刘ナ以布衣应直言极谏科，合如此说，纵杀身犹可以得名。岂有宰相与天子一体，而不谏诤人主，布衣却可出来说！致堂说二疏是见元帝不足傅相，故持知止之义以求退，看来是如此。若萧望之则不容於不死，是不若二疏之先见。沙随乃云不然，且引郑忽之事为证，又不著题，皆不成议论。”
    先生看东都事略。文蔚问曰：“此文字如何？”曰：“只是说得个影子。眉渑伎闯挛藜捍，他好处都不载。”问曰：“他好处是甚事？”曰：“他最好是不见章子厚，不著赵挺之绵衤奥。傅钦之闻其贫甚，怀银子见他，欲以周之；坐间听他议论，遂不敢出银子。如此等事，他都不载。如黄鲁直传，鲁直亦自有好处，亦不曾载得。”文蔚问：“鲁直好在甚处？”曰：“他亦孝友。”〔文蔚〕
    陈无己赵挺之邢和叔，皆郭大夫婿。陈在馆职，当侍祠郊丘，非重裘不能御寒气。无己止有其一，其内子为於挺之家假以衣之。无己诘所从来，内以实告。无己曰：“汝岂不知我不著渠家衣耶？”却之，既而遂以冻病而死。谢克家作其文集序，中有云：“箧无副裘。”又云：“此岂易衣食者？”盖指此事。〔必大〕扬录云：“谢任伯作墓志，所载不明，此岂可不白於後世也？”
    陈後山与赵挺之邢和叔为友婿，皆郭氏婿也。後山推尊苏黄，不服王氏，故与和叔不协。後山在馆中，差与南郊行礼。亲戚谓其妻曰：“登郊台，率以夜半时，寒不可禁，须多办绵衣。”而後山家止有一裘，其妻遂於邢家借得一裘以衣。後山云：“我只有一裘，已著，此何处得来？”妻以实告。後山不肯服，亟令送还，竟以中寒感疾而卒。或曰：“非从邢借，乃从赵借也。”故或人祭文有云“囊无副衣”，即谓此也。赵挺之初亦是熙丰党中人，附蔡元长以得进；後来见得蔡氏做得事势不好了，却去攻他。赵有三子：曰□诚，曰思诚，曰明诚。明诚，李易安之夫也，文笔最高，金石录煞做得好！〔便〕
    晁以道後来亦附梁师成，有人以诗嘲之曰：“早赴朱张饭，随赓蔡子诗。此回休倔强，凡事且从宜！”〔人杰〕
    张文潜软郎当，他所作诗，前四五句好，後数句胡乱填满，只是平仄韵耳。想见作州郡时冗。平昔议论宗苏子由，一切放倒，无所为，故秦桧喜之。桧其他岂肯无所为？陈无己亦是以策言不用兵，孝文和戎好，桧亦喜之。〔扬〕
    徐德占为御史中丞，不敢见人，朝路见南丰，叙致甚恭。南丰待之甚踞，云“公是徐禧，久闻公名”云云。〔扬〕
    董敦逸在绍圣间为御史，尝命录问孟后事。奏章都上，次日忽入文字云：“臣昨日录问时，觉得宫中人口中有无舌者，臣恐有枉。”当时以御史录问为重，未上文字时，能论列未必如是。後来朝廷以其反覆，罪之。後曾子宣荐士，皆一时名士，董亦在其中，名下注云：“臣履常疑其人。履前时细行亦谨，与邢恕同学，未必不是为邢所诱也。”〔扬〕
    汪表民进言，史臣不能发明神宗德业，其史不好，诸小人遂执此以生事。〔扬〕
    小人不可与君子同处於朝。昔曾布当建中靖国初，专欲涵养许多小人，渐渐被他得志，一时诸君子皆为其所陷。要之，要出来做时，小人若未可卒去，亦须与分明开说是非善恶，使彼依自家话时，却以事付之。若分明与说是非，不依自家话时，自家只得去了。如何含含胡胡，我也做些，他也做些，都不与问那个是是，那个是非！久之，未有不为其所胜。若与说得是非通透了，他也自要做好人。他若既知得是非，又自要做人，这须旋旋安顿，与在外好差使。吾人也无许多智巧对副他。兼是才做一事，自家便把许多精神智巧对副他，自家心术已自坏了。明道先生若大用，虽是可以变化得小人，然亦须与明辨是非。舜去“四凶”，孔子诛少正卯，当初也须与他说是非。到得他自恃其高，不依圣人说话，只得去了。〔贺孙〕
    曾子宣初亦未尝有甚恶元倘酥意。被陈茔中书之後，遂乘势作起徽宗攻治之，亦以其与熙丰本合也。子开尝有书谏其兄莫如此，并莫用蔡京之类。子宣亦有答书，谓吾弟亦尝不容於元蹋今何故议论如此？子开虽然所见，亦鹘突。〔扬〕
    曾子宣作相，荐蔡京。子开不乐之甚，力谏其兄，即乞出。本不喜蔡京。蔡京来去，途中遇之，避又不得，不见又不得，遂谒见之。京公服秉笏谢云：“今此得还阙皆相公之力，翰林之助。”子开闻其言，愈不乐，一切失措。京秉笏谢之，子开亦忘笏了，只叉手答子。子开因蔡确事，被刘器之所逐。後见其兄引荐缪，遂多主元讨人。子宣书与之曰：“平日吾弟议论平正，无所偏党。吾弟亦尝不容於元蹋今何故如此？”子宣後见蔡京事，深自恨，而敬服了翁。〔扬〕或录云：“京致恭，子开略答之。忽出笏禀事，因及子宣政事。子开正色曰：‘贤道家兄做得是邪？’”
    “曾子宣手记，被曾拣出好底印行。某於刘共父家借得全书看，其间邪恶之论甚多。”或问：“若据布所记，则元符间何为与章厚同在政府，而能两立？”曰：“便是恐不可全信。然每奏事，布必留身对，必及厚。厚独对，必及布。哲宗欲两闻其过失，亦多询及之。”〔至〕
    了翁以书达曾子宣，子宣怒，跷足而读。陈曰：“此国家大事，相公且平心，无失待士之礼。”曾下足，陈因此出。〔扬〕
    了翁平生於取舍处，看得极分明。从此有入，凡作文多好言此理。尝作一文祭李家人云：“熊掌我取，天实予之。”所以平生所立如此。
    陈了翁在贬窜中，与蔡京辈争辨不已，亦是他有智数。盖不如此，则必为京辈所杀矣。〔人杰〕或录云：“了翁固是好人，亦有小小智数”云云。
    陈了翁气刚才大，惜其不及用也！〔若海〕
    问：“云城了翁之刚，孰为得中？”曰：“元城得中，了翁後来有太过处。元城只是居其位，便极言无隐，罪之即顺受。了翁後来做得都不从容了。所以元城尝论其尊尧集所言之过，而戒之曰：“‘告君行己，苟己无憾，而今而後，可以忘言矣。’”〔亻选
    了翁有济时之才。道乡纯粹，才不及也。使了翁得志，必有可观。〔道夫〕
    先生问：“潮州前此有迁客否？”德明答以不知。先生因言：“子由谪循州。元城经行海州，当时有言刘器之好命，用事者拟窜某州，云：‘且与他试命。’後放还居南都，尚康强。宣和末年方没，只隔一年，便有金虏之祸。使其不死，必召用。是时天下事被人作坏，已如鱼烂了，如何整顿！一场狼狈不小。今日且是无人望。元城在南都，似个银山铁壁，地又当往来之冲。过者必见，历历为说平生出处，无小鼗ぁＨ盒∷漕㈨，不敢动著他。”〔德明〕┿录云：“此老若在，教他做时，不知能救得如何？”
    邹道卿奏议不见於世。德父尝刊行家集，龟山以公所弹击之人犹在要路，故今集中无奏议。後来汪圣锡在三山刊龟山集，求奏议於其家，安止移书令勿刊，可惜！不知龟山犹以出处一事为疑，故奏议不可不行於世。安止判院闻之，刊於延平。〔德明〕
    问刘元承挞邹志完舟人事。见晁氏客语，更当考。曰：“道卿赴贬到某州，元承为守。舟人覆，若载邹正言，不敢取一钱。元承挞之。”因云：“元承当蔡京用事时，煞做好官。”〔德明〕扬录云：“舟子不用钱，愿载。刘闻之，追舟子史一慎，不得去载。”
    先生伤时世之不可为，因叹曰：“忠臣杀身不足以存国，谗人构祸，无罪就死。後人徒为悲痛，柰何！刘莘老死亦不明。今其行状似云，死後以木匣取其首。或云服乐，或云取首级，皆无可考。国史此事是先君修正，云：‘刘挚梁焘相继死岭表，天下至今哀之！’初，文潞公之子及甫，以刘莘老当言路，潞公欲除中书令。诸公议，恐事多易杂，若致缴保反伤老成道，只除平章军国重事，乃是为安潞公计耳。渠家不悉，反终以为怨。及甫以书与邢恕，有‘粉昆、司马昭’等语。邢恕收藏此柬，待党事发，即以此嫁祸於刘梁。本来‘粉昆’之语，乃指韩忠彦。盖忠彦之弟嘉彦为驸马都尉，人呼为‘粉侯’，昆即兄也。後事发，文及甫下狱，供称‘司马昭’是说刘挚，‘粉’是说王岩叟，以其面白如粉。昆者，兄也；兄，况也，是说梁况之。故王岩叟虽已死，而二人皆以此重行贬窜以死。”〔贺孙〕
    刘挚梁焘诸公之死，人皆疑之，今其家子孙皆讳之。然当时多遣使恐哧之，又州郡监司承风旨皆然，诸公多因此自尽。刘元城屡被人哧令自裁，刘不畏，曰：“君命死即死，自死奚为！”写遗嘱之类讫，曰：“今死无难矣！”卒无恙。刘只有过当处，然此须学得他始得。梁刘之死，先吏部作实录云：“梁焘刘挚同时死岭表，人皆冤之！”因论范淳夫及此。〔扬〕广录云：“范淳夫死亦可疑。虽其子孙备载其死时详细，要之深可疑。惟刘器之死得明白。亦几不免，只是他处得好。”
    杲老为张无尽所知。一日，语及元倘瞬牛问：“相公以为如何？”张曰：“皆好。如温公，大贤也。”杲曰：“如此，则相公在言路时，论他则甚？”张笑曰：“公便理会不得，只是後生死急要官做後如此。”〔广〕
    龟山作周宪之墓铭，再三称其劾童贯之疏，但尚书当时亦少索性。〔若海〕
    章子厚与温公争役法，虽子厚悖慢无礼，诸公争排之，然据子厚说底却是。温公之说，前後自不相照应，被他一一捉住病痛，敲点出来。诸公意欲救之，所以排他出去。又他是个不好底人，所以人皆乐其去耳。〔儒用〕以下章蔡。
    朝廷以议役法去章叮故夺岬靡晕言。〔扬〕
    问：“章蔡之奸何如？”曰：“京之奸恶又过於丁７近吨再入相也，京谒之於道，袖出一轴以献叮如学校法、‘安养院’之类，凡可以要结士誉买觅人情者，具在。洞窃唬骸元长可留他时自为之。’後京为相，率皆建明，时论往往归之。至诣学自尝馒头，其中没见识士人以手加额，曰：‘太师留意学校如此！’京之当国，费侈无度。赵挺之继京为相，便做不行。挺之固庸人，後张天觉亦复无所措手足。京四次入相，後至盲废，始终只用‘不患无财，患不能理财’之说，其原自荆公。又以盐钞、茶引成匮进入，上益喜，谓近侍曰：‘此太师送到朕添支也。’由是内庭赐予，不用金钱，虽累巨万，皆不费力。钞法之行，有朝为富商，暮为乞丐者矣！”〔儒用〕
    蔡京诬王值笔庇胁挥立哲宗之意。治薮蠖瘢然依违鹘突；章对蛞圆挥立徽宗之故，故入奸党；皆为为臣不忠。〔扬〕
    蔡京奏其家生芝，上携郓王等幸其第赐宴，云：“朕三父子劝卿一杯酒。”是时太子却不在，盖已有废立之意矣。〔义刚〕
    蔡京不见杀渊圣，以尝保佑东宫之故。道君尝喜嘉王，王黼辈尝摇东宫。道君作事亦有大思虑者。欲再立后，前数人有宠者当次立。道君一日尽召语之曰：“汝辈当立，然皆有子，立之，恐东宫不安。”遂立郑后。郑无子。〔扬〕
    京当时不主废立，故钦宗独治童贯等，而京罪甚轻。〔义刚〕
    问：“蔡京何故得全首领，卒於潭州？”曰：“当时执政大臣皆他门下客，如吴元忠辈亦其荐引，不无牵制处。虏人物一番退时，是甚时节！台谏却别不曾理会得事，三五个月，只反倒得京，逐数百里，慢慢移去，结末方移儋州。及到潭州，遂死。”问：“李伯纪後来当国时，京想已死否？不然，则必如张邦昌，想已正典刑矣。”曰：“靖康名流，多是蔡京晚年牢笼出来底人才，伯纪亦所不免。如李泰发是甚次第硬底人，亦为京所罗致，他可知矣。”（今衡州所刊刘谏议文集中有一帖与泰发，盖微讽之。按遗史，京之爱妾二：曰慕容夫人，曰小李夫人。又童贯之子童五十者，认以为妹，生子遥复尚主。小李出其下，怏怏求出，遂嫁宣赞舍人曹济，後为湖南兵马都监。京死潭州，李氏殡之於一僧寺。〔儒用〕）
    蔡京靖康方贬死於潭州。八十馀岁，自病死，初不曾有行遣。後张国安守潭，治叠此等，为埋之。然有人见其无头，後来朝廷取看也。〔扬〕
    蔡攸，字居安，京长子也。王师入燕，以功进少师，领枢密院事，封英国公、燕国公。後欲相之，既而悔之，但进太保。上将谋内禅，亲书“传立东宫”字，以授李邦彦。邦彦却立，不敢承白。时中辈皆在列，上踌躇四顾，以付攸。攸退，属其客给事中吴敏，敏即约李纲共为之，议遂定。渊圣既贬之，又欲诛之，乃命陈述持诏即所在斩之。述且行，上又取诏书从旁批三字曰：‘乙嗳弧！於是兄弟及诛。”〔扬〕
    蔡绦又有铁围山语录。绦与攸虽不同，然其用志又自乖。（攸只是亵狎，绦欲窃国柄。）〔必大〕
    许右丞在宣政间，见奉上极於侈靡，亦如龟山意，归咎於王氏凫字说，因别解此诗以进云：“泾水是浊，浊者所以厚民。”当时花石纲正盛，许乃要张此等文字去拦截，不知拦得住否？〔必大〕
    范致虚初间本因同县道士徐知常皆建阳人。荐之於徽宗，遂擢为右正言。徐本一庸凡人，不知因甚得幸。徽宗喜其会说话，遂亲幸之。致虚未到，即首疏云：“陛下若欲绍述熙丰之政，非用蔡京为政不可。”京一到，这许多事一变，更遏捺不下。虽为曾子宣论列一番，然如何遏得蔡京之势！粜ト盒≈党，以致乱天下。范一到，便为惊世骇俗之论，取他人之不敢言者，无所忌惮而言之。〔焘〕
    范某，蜀公族人，入宜州，见鲁直。又见张怀素，甚爱之。一夜与之观星，曰：“荧惑如贯索，东南必有狱。”范以告，得官。汤东野资之入京，亦得官。〔可学〕
    宣政间，郓州有数子弟，好议论士大夫长短，常聚州前邸店中。每士大夫过，但以嘴舒缩，便是长短他。时人目为“猪嘴”，以其状似猪以嘴掘土。此数子弟因戏以其号自标，为甚“猪嘴大夫”“猪嘴郎”之属。少间为人告以私置官属，有谋反之意，兴大狱锻炼。旧见一策子载，今记不得。近看长编有一段：徽宗一日问执政：“东州逆党何不为处分了？”都无事之首尾。若是大反逆事，合有首尾。今看来，只是此事。想李焘也不曾见此事，只大略闻得此一项语言。
    宣政末年，论元萄术事，如徐秉哲孙觌辈，说得更好。後来全是此等人作过，故曰：“天下有道，盗其先变乎！”〔德明〕
    因论贾生治安策中“深计者谓之妖言”，曰：“宣政间，凡‘危’、‘亡’、‘乱’字，皆不得用，安得无後来之祸！”又云：“世间有一种却是妖言。如叶梦得宇文虚中二人所为，极是乱道，平日持论却甚正。每进言，必劝人主以正心，修身为先。其言之辨裁，虽前辈有说不及处。正如鬼出来念大悲咒相似，正所谓‘妖言’也。”又曰：“此等人多是有才，会说底。若使有好人在上，收拾将去，岂不做好人？只缘时节不好，义理之心不足以胜其利欲之心，遂由径捷出，无所不至。若逢治世，他择利而行，知为君子之为美，亦必知所趋向。治世之才，亦那得个个是好人？但是好人多，自是相夹持在里面，不敢为非耳。”又问：“邢和叔章子厚之才，使其遇治世，能为好人否？”曰：“好人多，须不至如此狼狈。然邢亦难识，虽以富韩马吕邵程，亦看他不破。”曰：“康节亦识得他。”曰：“亦只是就他皮肤上略点他耳。”又曰：“他家自有一本言行录，记他平日做作好处。顷於沧峡见其家有子弟在彼作税官，以一本见遗，看来当初亦有得他力处。盖元丰末，邢恕尝说蔡持正变熙丰法，召马吕，故言行录多记此等事。尝见徐端立侍郎说，邢和叔之於元蹋犹陈胜吴广之於汉，以其首事而先起也。”〔儒用〕
    因言：“宇文虚中尝从童贯开燕山，随童贯亦多年，未尝有一言谏童贯之失。後来徽宗与其弟粹中说：‘闻卿云，虚中也极善料事。朕方欲令在政府，而执政不可，不得已出之。’虚中後为奉使，虏人留之，尊为国师，凡事必咨问，甚敬信之。凡虏人制礼作乐，创法建置，皆虚中教之。後来取其家眷，秦桧尽发与之，以其子某为河南安抚。或者谓虚中虽在虏中，乃为朝廷尝探伺虏动静来报这下，多结豪杰，欲为内应，因其子为帅。又，兀术是时往蒙国，国中空虚，虚中遂欲叛，克刂日欲发。兀术闻之，遂亟走归，杀虚中，而尽灭其族。或者以为秦桧知虚中消息，密令人报虏中，云虚中欲叛，故虏人得先其未发诛之。”〔卓〕
    徽宗时郭药师，其人甚狡犭会。靖康之难，正原於此。如李宗嗣，此人只是会说，却不似那郭底有谋。那个甚乖。〔义刚〕
    因论靖康执政，曰：“徐处仁曾忤蔡京来。旧做方面亦有声，後却如此错缪。孙傅略得，却又好六甲神兵。时节不好，人材往往如此。”又曰：“张孝纯守太原，被围甚急，朝廷遗其子灏扌缡ν救，却徘徊不进，坐视其父之危急而不恤，以至城陷。时节不好时，首先是无了那三纲。”按封氏编年载此甚详。或曰：“京师再被围时，张叔夜首领勤王之师以入。叔夜为人亦好。”曰：“他当时亦不合领兵入城，只当驻在旁近以为牵制，且伸缩自如。一入城後，便有许多掣肘处，所以迄无成功，至於扈从北狩。”〔儒用〕
    徐处仁，字择之，南京人，靖康间执政。旧尝作帅时，早间理会公事，饭後与属官相见，皆要穿执如法。各人禀职事了，相与久坐说话议论，又各随其人问难教戒，所以鞭策者甚至，故有人为其属者无不有所知晓事。吕居仁亦尝事之。凡作事，无不有规模，虽小事亦然，无苟作者。只如支官吏酒，当其支日，以酒缸盛厅前，自往各尝之。或差出外处，或辞去，或初来官，按历令各人以瓶来取，如数给之。从小至大一样，无分毫私偏。先生又云，小处好，作州郡极佳，不甚知大体。尝作疏上道君，论太后不居禁中事，如骂然。道君曰：“徐许多问目，教朕如何答他！”李伯纪乞得去後，於今太上处纳了。（扬）
    张孝纯，靖康间守太原，虏人围其城。凡抵当半年，守得极好，虏人攻之不能下。本自好了，後来却去降番人，做他官职。是时渊圣以其围急，遣孝纯之子张灏为河北招讨使之属，令自招义兵往援之。以言君命，则甚急而不可违；以言北河之地，则国家所恃以为根本；以言其父，则正在危难，有垂亡之厄，当晨夕倍道以救之。灏受命了，自走了。世界不好，都生得这般人出来，可叹！（子蒙）
    问：“围城时，李伯纪如何？”曰：“当时不使他，更使谁？士气至此，消索无馀，它人皆不肯向前。惟有渠尚不顾死，且得倚仗之。”问：“姚平仲劫寨事，是谁发？”曰：“人皆归罪伯纪，此乃是平仲之谋。姚种皆西方将家。师道已立功，平仲耻之，故欲以奇功取胜。及劫不胜，钦庙亲批，令伯纪策应。或云，当时若再劫，可胜，但无人敢主张。”问：“种师中河东之死，或者亦归罪伯纪。”曰：“不然。尝亲见一将官说师中之败，乃是为流矢所中，非战败，渠亲见之，甚可怪。如种师道方为枢密，朝廷倚重，遽死，亦是气数。伯纪初管御营，钦庙受以空名告身，自观察使以下使之自补。师退，只用一二小使臣告。御批云：‘大臣作福作威，渐不可长！’及遣救河东，伯纪度事势不可，辞不行，御批云：‘身为大臣，迁延避事！’是时许松老为右丞，与伯纪善，书‘杜邮’二字与之，伯纪悟，遂行。当危急时，反为奸臣所使，岂能做事？”问：“种师道果可倚仗否？”曰：“师道为人口讷，语言不能出。上问和亲，曰：‘臣执干戈以卫社稷，不知其它。’遂去，不能反覆力执。大抵是时在上者无定说，朝变夕改，纵有好人，亦做不得事。”〔可学〕
    论李仁甫通鉴长编，曰：“近得周益公书，亦疑其间考订未甚精密，因寄得数条来某看。他书靖康间事最疏略，如姚平仲劫寨，则以为出於李纲之谋；种师中赴敌而死，则以为迫於许翰之令。不知二事俱有曲折，劫寨一事，决於姚平仲侥亻幸之举，纲实不知。按，纲除知密院，辞免蜃釉疲骸胺叫拚骄撸严守备，以俟援师，乘便迫虏，使进不得攻，退无所掠，势穷而遁。候其渡河，半济而击，胜可万全。而平仲引众出城，几败乃事。然平仲受节制於宣抚，不关白於行营二月。八日夜半平仲之出，种师道亦不知之，在微臣实无所与。”时执政如耿南仲辈，方极力沮纲，幸其有以藉口，遂合为一辞，谓平仲之出，纲为其谋。师中之死，亦非翰之故。按，中兴遗史云：“河北制置副使种师中军真定，进兵解太原围。去榆次三十里，金人乘间来突。师中欲取银赏军，而辎重未到，故士心离散。又尝约姚古、张灏两军同进，二人不至，师中身被数创，裹创力战又一时，死之。朝廷议失律兵将，中军统制官王从道朝服而斩於马行市。脱如所书，则翰不度事宜，移文督战，固为有罪。师中身为大将，握重兵，岂有见枢府一纸书，不量可否，遂忿然赴敌以死！此二事盖出於孙觌所纪，故多失实。”问：“觌何如人？”曰：“觌初间亦说好话。夷考其行，不为诸公所与，遂与王及之王时雍刘观诸人附阿耿南仲，以主和议。後窜岭表，尤衔诸公，见李伯纪辈，望风恶之。洪景卢在史馆时，没意思，谓靖康诸臣，觌尚无恙，必知其事之详，奏乞下觌具所见闻进呈。秉笔之际，遂因而诬其素所不乐之人，如此二事是也。仁甫不审，多采其说，遂作正文书之。其他纪载有可信者，反为小字以疏其下，殊无统纪，遂令观者信之不疑，极是害事。昔王允之杀蔡邕，也谓‘不可使佞臣执笔在幼主旁，使吾党蒙讪议。’允之用心，固自可诛，然佞臣不可执笔，则是不易之论。”〔儒用〕
    姚平仲劫寨事，李伯纪不知。当时庙堂问老种如何处置，种云：“合再劫。”诸公不从。种再云拜告。种老将不会说，盖虏人不支吾再劫也。当时欲俟立春出战者，待种师中来也。〔德明〕
    姚平仲出城劫寨，不胜。或问计於种师道，曰：“再劫。”时不能从。使再劫，未必不胜也。曾有人问尹和靖：“靖康中孰可以为将？”曰：“种师道。”又问：“孰可以为相？”良久，曰：“也只教他做。”〔闳祖〕
    因论姚平仲劫寨，种师道令更劫，曰：“虏人以其不再来了，再劫却是。”因说，虏怕人劫寨，他那大势定相杀时，却不怕。此中人轻佻，劫寨时却会，相杀却易困。那人三四月，只吃火烧之类。此人半日不食，便软了。後魏帝常言“吴儿长於斫营，吾但三四十里下寨”云云。斫营便是劫寨，是他最怕此也。汪丈帅福时，某亦在。逆亮来时，一日送刘宝去用兵。汪丈问云：“今太尉去时如何？”曰：“与虏人战时，第一阵决胜，第二阵未可知，第三阵杀他不去矣。盖此中只有些精锐在前，彼敌不得；他顽不动，第三四阵已困於彼矣。”汪丈云：“刘大将，如此说了，却如何！”〔扬〕
    种师道字彝叔，赠太傅世衡之孙也。少从横渠学，练古今事宜。上曰：“今日之事，卿意如何？”师道曰：“女真不知兵，岂有孤军深入人境而能善其归乎！”上曰：“业以讲和矣。”对曰：“臣以军旅之事事陛下，馀非所敢知也。”拜检校少傅，同知枢密院事，为京畿、河北、河东路宣抚使，以姚平仲为都统制，诸道兵悉隶之。师道时被病，特命毋拜，许乘肩舆入朝，家人掖升殿。虏使王芮素颉颃，方入对，望见师道，拜跪稍如礼，上顾笑曰：“彼为卿故也。”又请缓与金币，禁游骑，使不得远接，俟彼堕归，扼而歼诸河。公薨於第，年七十六。阅月，京师复受围。城陷，上恸哭曰：“朕不用种师道言，以至於此！”初，虏之去也，师道劝上乘其半渡击之，不从。曰：“异日必为国患！”故上嗟叹之。建炎加赠少保。〔扬〕
    昔人尝问尹和靖：“世难如此，孰可以当之者？”尹曰：“种师道可。”曰：“将则可矣，孰可以相？”久之，曰：“亦只令师道做，也好。”一日，召师道来，全不能言，遂不用。许翰时为谏议，为徽宗言：“当今之世，岂可令闲而不用？”上曰：“种老，不堪用矣。卿可自见种问之，如何？”往见之，种亦不言。许曰“上令某问公，公无以某为书生。某以为今日之兵”云云，要从其去而击之意。种方应，谓彼云云。“今不可击，候其过河击之。”许为上备言其意，方用之。种，关西人，其性寡默，与中朝士大夫不合。一日因对，渊圣曰：“朕已与和矣。”种於此，全不能有所论，但曰：“臣以甲兵之事事陛下，其他非臣所与闻。”〔扬〕
    “靖康之祸，纵元城了翁诸人在，亦了不得。”伯谟曰：“心腹溃了！”〔道夫〕
    问：“靖康之祸，若得前辈者一二人，莫可主张否？”曰：“也难主张。胡文定谓龟山云：‘当时若早用其言，也须救得一半。’说得极公道。”〔道夫〕
    天下不可谓之无人才，如靖康建炎间，未论士大夫，只如盗贼中，是有多少人！宗泽在东京收拾得诸路豪杰甚多，力请车驾至京图恢复。只缘汪黄一力沮挠，後既无粮食供应，泽又死，遂散而为盗，非其本心。自是当时不曾收拾得他，致为饥寒所迫，以苟旦夕之命。後来诸将立功名者，往往皆是此时招降底人。所以成汤说：“万方有罪，在予一人！”圣人见得意思直如此。〔儒用〕卓录云：“因言靖康绍兴间事，曰：‘天下不可谓之无人才。如高宗初兴，天下多少人才！自是高宗不能尽举而用之。未说士大夫，只盗贼中有几个人才，朝廷既不能用，皆散而为盗贼，可惜！宗泽在东京，煞招收得诸路豪杰、盗贼，力请高宗还都，亦以图恢复。被汪黄谗谮，一面放散了，皆去而为盗贼。当初高宗能听宗泽李伯纪辈，犹有少进步处。所以古人云：‘万方有罪，在予一人！’怪他不得，你既不能用他，又无粮食与他吃，教他何如得？其势只得散为群贼，以苟旦夕之命而已。其中有多少人才，可惜！可惜！’”
    因论人物，云：“浙人极弱，却生得一宗汝霖，至刚果。”某云：“明州近印忠简遗事，读之使人感愤流涕！如请驾还都之事，皆备载，当时只是为汪黄所沮。”曰：“宗公奏蛟疲骸陛下於近处，偶得二人为相。’当时驾既南下，中原群盗四起。宗公使人招之，闻其名，皆来隶麾下。欲请驾还都，自将往河北讨伐金虏。庙堂却行下，问所招人是何等色，以沮其策，遂至发病而死。旧常见知宗子焘，云高宗在南京时，有宗室十五太尉者，名叔向，起兵於汝州，有数万人，其谋主曰陈烈，叔向自称‘大王’。已而下诏召之，令以兵属大将某人，身赴行在。叔向愿以兵属宗泽。陈烈曰：‘朝廷不令属宗泽，而自欲属之，不可。’叔向曰：‘然则何以为策？’烈曰：‘某有一策，提兵过河北，乃萧王之举。’是时诏下补烈通直郎。叔向既就召，烈不受官而去，终身不知所之。子焘云，向见叔向时，有一人常著道服随之，疑即是陈烈。”〔可学〕
    问今日事，因及石子重，是以其官召者，时为福州抚弧Ｒ蚴分蔽碳觯被召。知庙堂不肯休，须著去。先生曰：“虽是如此，然亦济得甚事！”因举孟子言：“或远或近，或去或不去，归洁其身而已。”又举了翁云：“在彼者是‘举尔所知’，在我者是‘为仁由己’。”遂言：“靖康初，张邦昌僭位，吕舜徒为其门下侍郎。当时有言他人不足惜，只舜徒可惜者。胡文定记其事云：‘舜徒虽为邦昌官，却能劝邦昌收回伪赦，迎太后垂帘，皆其力也。其人云，终是难分雪。’文定记此，只到‘终是难分雪’处便住，更无它语。”问：“只如狄梁公在武后时，当时若无梁公，更害事。”曰：“梁公只是荐得张柬之数人，它已先死。如梁公为周朝相，舜徒为邦昌官，皆不可以训。伊川论平勃，谓当以王陵为正，是也。如舜徒辈一生践履，迷獗涔剩不幸有此事。今人合下便如此，却不得。”〔德明〕
    刘聘君言，在太学时，传写伊洛文字者，皆就帐中写，以当时法禁重也。〔扬〕
    靖康间，士人陈规守德安府城，虏人群盗皆攻不破。朝野佥载有规跋，甚好。〔亻选
    陈规唐弼父也。守顺昌，先教市人做泥团，如今叙棚样，阁之於上。虏人来一齐放下，满街泥团，马陷，皆不能动矣。〔扬〕
    和州有官本忠义录，刻靖康以来忠义死节之人。从实录编出。〔子蒙〕
    张以道曰：“京西漕魏安行计口括牛，每四人共田百亩，只得一牛，由是大扰。时颍州ヘ李椿之摄郡，与议不合，遂和归去来词，休官，归作‘见一亭’，而魏竟追官勒停。李字彭年，岳州人。”〔义刚〕
    ●卷一百三十一・本朝五
    ◎中兴至今日人物上（李赵张汪黄秦。）
    李伯纪，徽庙时，因论京城水灾被出。後复召用，遂约吴敏劝行内禅事。李恐吴做不得，乃自作文，於袖中入，吴已为之矣。後钦宗即位，用之。一日，闻金人来，殿上臣寮都失措，皆欲作窜计。李叩ト门入论，ト门止之。钦宗闻之，令引见。力陈御戎之策，忠义慨然。上大喜，即擢知枢密院事。李英爽奋发，然性疏，用术。钦庙用督太原师，弥质χ邪埽遂得罪。太上登极，建炎初召。汪黄辈云：“李好用兵，今召用，恐金人不乐。”上曰：“朕立於此，想彼亦不乐矣！”遂用为相。後汪黄竟使言官去之，在相位止百馀日。许右丞作陈少阳哀词，亦各见其出处。〔扬〕
    李丞相不甚知人；所用多轻浮。相於南京时，建议三事，借民间钱。二云云。三云云。宋齐愈言之。其时正诛叛人，遂以宋尝令立张邦昌，戮之。当时人多知是立张邦昌。间有未知者，宋书以示之。及刑，人多冤之。张魏公深言宋甚好人。宋，蜀人。当时模样，亦是汪黄所使人。魏公亦汪黄荐。李罢相，乃魏公言罢也。〔扬〕
    黄仲本言於先生曰：“李伯纪一再召，乃黄潜善荐也。途中见颜岐言章，遂疑潜善为之。李入国门，潜善率百官迓之，李默不一语，因此二公生隙。”又曰：“上云：‘李纲孩视朕！’”先生曰：“李丞相有大名，当时谁不追咎其不用，以至於此？上意亦须向之。潜善因而推之，背後却令颜岐言之，情理必是如此。仲本是其族人，不欲辩之。”〔扬〕
    问：“魏公何故亦尝论列李丞相？”曰：“魏公初赴南京，亦主汪黄，後以其人之不足主也，意思都转。後居福州李公家，於彼相得甚忄唷Ｊ鞘崩罟亦尝荐魏公，曾惹言语。”又问：“魏公论李丞相章疏中，有‘修怨专杀’等语，似指诛宋齐愈而言，何故？”曰：“宋齐愈旧曾论李公来，但他那罪过亦非小小刑杖断遣得了。”又曰：“当时议论，自是一般好笑。方召李丞相时，颜岐之徒论列，谓张邦昌虏人所厚，不宜疏远；李纲虏人所恶，不宜再用。幸而高宗语极好，云：‘如朕之立，恐亦非虏人所乐！’遂得命召不寝。”曰：“方南京建国时，全无纪纲。自李公入来整顿一番，方略成个朝廷模样。如僭窃及尝受伪命之臣，方行诛窜；死节之臣，方行旌恤。然李公亦以此去位矣。”又曰：“便是天下事难得恰好。是时恰限撞著汪黄用事，二人事事无能，却会专杀。如置马伸於死地，陈东欧阳彻之死，皆二人为之。”传中兴诏令，御史台劝颉Ｋ纹胗外至会议处，於卓子上取笔写“张邦昌”三字，坐皆失色！〔儒用〕
    陈少阳之死，黄潜善害之也，其详见於许右丞哀词中。同时死者欧阳彻。彻，楚州人。某族叔祖时居高邮，一日，使一人往楚州盐城小村中买物事，久而不归，後问之，乃云，彼村中三四日大雪。叔祖甚怪之，云：“八月二十间，安得有雪！”亦且据其仆云记之。後有人自彼中来，问之，果然，乃欧阳死时也。〔扬〕
    舜举十六相，诛“四凶”，如此方恰好，两边方停匀。後世都不然，惟小人得志耳。方天下无事之时，则端人正士行义谨饬之士为小人排摈，不能一日安於朝廷，迁窜贬谪。及扰攘多故之秋，所谓忠臣义士者，犯水火，蹈白刃，以捐其躯；而小人者，平世固是他享富贵，及乱世亦是他独宽，纵横颠倒，无非是他得志之日。君子者常不幸，而小人者常幸也！如汪黄在高宗初年为宰相，後来窜广中，正中原多故之日，却是好好送他去广中避盗。及事稍定，依旧取他出来为官。高宗初启中兴，而此等人为宰相，如何有恢复之望！在维扬时，番人兵矢簇在胸前了，他犹自不管，世间有此愚人！〔子蒙〕
    问中兴诸相。曰：“张魏公才极短，虽大义极分明，而全不晓事。扶得东边，倒了西边；知得这里，忘了那里。赵忠简却晓事，有才，好贤乐善，处置得好，而大义不甚分明。李丞相大义分明，极有才，做事有终始，本末昭然可晓。只是中间粗，不甚谨密，此是他病。然他纲领大，规模宏阔，照管得始终本末，才极大，诸公皆不及，只可惜太粗耳。朱丞相秀水闲居录自夸其功太过，以复辟之事皆由他做，不公道。”魏公有镇江录。又问吕颐浩。曰：“这人粗，胡乱一时间得他用，不足道。”〔子蒙〕
    魏公才短。然中兴以来，要为者只李张二公。〔扬〕
    李伯纪大节好，败兵事，乃当时为其所治者附会滋益之，不足尽信。〔扬〕
    李伯纪请诛张邦昌并畔者，後以结余睹事过海。〔振〕
    李伯纪丞相为宣抚使时，幕下宾客尽一时之秀。胡德辉何晋之翁士特诸人，皆有文名，德辉尤蒙特顾。诸将每有禀议，正纷辣嫠抵际，诸公必厉声曰：“且听大丞相处分！”诸将遂无语。看来文士也是误人，盖真个能者未必能言。文士虽未必能，却又口中说得，笔下写得，真足以动人闻听，多至败事者，此也。〔儒用〕
    因语李忠定，曰：“君子能勤小物，故无大患。”〔闳祖〕
    问：“中兴贤相，皆推赵忠简公，何如？”曰：“看他做来做去，亦只是王茂洪规摹。当时庙论大概亦主和议。按，王庶乞免签书和议文字蛱黄云：“契勘臣前项所上章奏，及与王论议，实有妨嫌。今若不自陈禀，则又如赵鼎刘大中辈首鼠两端，於陛下国事何益！”使当国久，未必不出於和。但就和上，却须有些计较。如岁币、称呼、疆土之类，不至一一听命如秦会之样，草草地和了。後来秦没意智，乃以‘不合沮挠和议’为词，贬之，却十分送个好题目与他。”问：“赵好处如何？”曰：“意思好，又孜孜汲引善类，但其行事亦有不强人意处。如自平江再都建康，张德远极费调护，已自定叠了。只因郦琼叛去，德远罢相，赵公再入，忧虞过计，遂决还都临安之策。一夜起发，自是不复都金陵矣。”问：“郦琼之叛，或云因吕安老折辱之，不能安，遂生反心。如不亲坐厅，但垂帘露履以受其参之类，恐无此等事。”曰：“此亦传闻之过。”又问：“当时皆归罪魏公，以为不合罢刘光世，故有此变。”曰：“光世在当时贪财好色，无与为比，军政极是弛坏，罢之未为不是，但分付得他兵马无著落。”又云：“此事似不偶然。如虏人寇虐，刘豫不臣，但无人敢问著他。至此屯重兵淮上，方谋大举，以伐刘豫，忽然有此一段疏脱，遂止。”又云：“如吕安老才气亻尽自过人，观其议论，亦甚精确。”问：“郦琼叛去之後，闻亦不得志於虏。”曰：“虏後来亦用他为将，但初叛归於刘豫。虏人却疑豫拥兵太众，或疑与我为内应，遂有废豫之谋。”郦琼叛於淮西，实绍兴七年秋戊辰也。琼既降刘豫，金人忧其难制，遂废伪齐，其诏有云：“勿谓夺蹊田之牛，其罚则甚；不能为托子之友，非弃亦何？此天灭齐豫也，岂偶然哉！”〔儒用〕
    问：“赵忠简张魏公当国，魏公欲战，忠简欲不战。忠简以为刘豫杌上肉耳。然豫挟虏人以为重，今且得豫遮蔽虏人，我之被祸犹小。若取刘豫，则我独当虏人，难矣。魏公不然之，必欲战。二策孰是？”曰：“忠简非是。杀得刘豫了，又却抵当虏人，有何不可？刘豫亦未便是杌上肉在。若以赵之才，恐也当未得那杌上肉，他亦未会被你杀得，只是胡说。若真个杀得刘豫，则我之势益强，虏人自畏矣，何难当之！有虏，豺狼犬羊也，见威则畏，见善则愈肆欺侮。若自家真个曾胜刘豫，杀得一两番赢，他便怕矣。靖康以後，自家只管怕他，与之和，所以他愈肆欺侮。若自家真个能胜刘豫，他安得不惧？虏，禽兽耳，岂可以柔服也！尝见征蒙记李成之子某从兀术征蒙国，因记征蒙时事。云，兀术在甚处，淮上二士人说之曰：‘今韩世忠渡江，遗弃粮草甚多。若我急往收取，资之以取江南，必可得也。’兀术然其言，遂急来淮上，则空无所有。盖韩已先般辎重粮草归，而後抽军回也。彷徨淮上，正未有策，而粮草已竭，窘不可言。先已败於刘校性谒巢扼其前，进退不可，遂遣使请和。兀术谓其下曰：‘今南朝幸而欲和，即大幸；不然，即送死耳，无策可为也。’这下又不知其狼狈如是。若知之，以偏师临之，无遗类矣。是时虽稍胜，然高宗终畏之，欲和。因其使来，喜甚，遂遣使报之，欲和。兀术大喜，遂得还。是兀术不敢望和，自以为必死。其遣使也，盖亦谩试此间耳。可惜此机会，所以後来也怕，一向欲和。”又云：“刘信叔是时以孤军在顺昌，兀术来伐，诸将皆欲走，信叔曰：‘不可。我若走，则虏人必前拒我，袭在後，必无遗类。若幸而得至江，则诸将尽扼江上，责我以擅弃归之罪，亦必尽杀我，决无可生之理。不若坚守此城，与虏人决胜负，庶几死中可以求生也。’某尝说，冢杀无巧妙，只是死中求生。两军相拄，一边立得脚住不退，即赢矣。须是死中求生，方胜也。遂据城与虏人战，大败虏人，兀术由是畏怯。若非兴巢一胜，兀术亦未必便致狼狈如此之甚。信叔本将家子，喜读书，能诗，诗极佳，善写字。後来当完颜亮时，己自老病。缘其侄刘芟日桨埽遂至於败。”〔卓〕（饶录云：“张魏公欲讨刘豫，赵丞相云：‘留他在上，可以蔽北虏。若除了，便与北虏为邻，恐难抵当。’此是甚说话！岂有不能讨叛臣而可以服夷狄乎？”）
    赵丞相亦自主和议，但争河北数州，及不肯屈膝数项礼数尔。至秦丞相，便都不与争。赵丞相是西人，人皆望其有所成就，不知他倒都不进前！方子录云：“赵元镇亦只欲和。但秦桧既担当了，元镇却落得美名”。
    张魏公本与赵忠简同心辅政。陈公辅排程氏，乃因赵公。赵公去。已而吕安老败，赵公复相。〔可学〕
    赵丞相，中兴名臣一人而已，然当时不满人意处亦多。且如好伊洛之学，又不大段理会得，故皆为人以是欺之。一日，出见一屋稍好，栽些花木之类。问知是一内官家，及言於上，谓：“今暂驻跸於此，当日图恢复，而内臣乃居安如此！”遂编管之。〔扬〕
    赵丞相收拾得些人材然亦杂，如喻子才之徒亦预焉也。〔扬〕
    先生云：“沈公雅言：‘赵丞相镇静，德量之懿；而谙练事机，则恐於秦公不逮。’张子功以为不然，且曰：‘焘在都司日，忠简为相，有建议者，公必计也，曰：“如是则利在上而害在民，如是则害在上利在民。今须如此行，则利泽均而公私便。”至秦公，则僚属凡有关白，默无一语，而属诸吏。事出，则皆吏辈所为，而非复前日之所拟。’”〔道夫〕（亻崖荚疲骸俺⒓沈公雅云：‘某尝问张子功，赵忠简与秦丞相二公孰能办事？某以秦公为能。’子功曰：‘不然。某尝为都司，事二公。每百官有禀白事件，赵公必当面剖析商量，此事合如何行。如此行则利国，如此行则利民，如此则利民而害国，如此则利国而害民，如此则国与民俱利。当面便商量判断了，僚属便奉承以行。及至秦公，则百官凡有所禀白，无酬酢，略不可否，但付与吏人，少间更没理会，此事便沉埋了。如此，谓之秦公胜赵公，可乎？’”）
    “魏公初以何右丞荐为太常簿。赵忠简为开封推官，相得甚忄唷Ｔ谖С侵校朝夕论讲济时之策。魏公先达，力相汲引，遂除司勋员外郎，一向超擢，反在魏公上。尝论天下人材，魏公剧谈秦会之可用。赵云：‘此人得志，吾辈安所措足邪！’魏公云：‘且为国事计，姑置吾人利害。’时赵公为左，张公为右，皆兼枢密院事。忽报兀术大举深入，朝廷震怖。时刘光世将重兵屯合肥，魏公亲往视师，因奏记曰：‘此决非兀术，必刘豫遣其子侄麟、猊来寇耳。臣往在关西，数与兀术战，熟其用兵利害。今观此举，决非其人。’魏公遂下令督战。光世恐惧，谋欲退师而南，以与赵公平时有乡曲雅，故遂私有请於赵。折彦质时知枢密院事，复助之请，遂径自枢府下文字，令光世退师。魏公闻之，大怒，下令曰：‘敢有一人渡江，即斩以徇！’光世闻之，复驻军如故。此事虽谓之曲在赵公，可也。已而拓皋大捷，虏骑遂退。魏公既还，绝不言前功，欲以安赵公，与共国事也。而二公门下士互相排抵，魏公之人至有作为诗赋以嘲赵公者。赵公之迹不安，且有论之者，遂去。魏公独相，乃力荐会之为枢密使。及郦琼叛於合肥。吕安老死之，魏公之迹亦不安，恳辞求去。高宗问：‘谁可代卿者？’魏公复荐赵公，遂令魏公拟批召之。既出，会之谓必荐己，就ト子语良久。魏公言不及之，会之色渐变。未几，中使传宣促进所拟文字，魏公遂就坐作蜃樱封付中使，会之色变愈甚。魏公遂上马去。及赵公再相，会之反谓之曰：“张德远直恁无廉耻，弄坏得淮上事如此，犹不知去！及主上传宣来召相公，方皇恐上马去。’赵公以为然。後又数数谗间之，赵公不能不信也。又如光世之罢，实当於罪。郦琼叛去，岂不可举能者？乃复以淮西之军付光世，弄得都成私意。初，赵公极恶秦之为人，不与通情。及赵公为相，秦为枢密使，每事惟公之命是听。久而赵公安之，复深信之，又荐之，至与之并相。并相之後，复不敢专，唯诺而已。忽一日高宗怒唐晖，赵公为之分解。桧察上意恶晖，逡巡发一语云：‘如唐晖样人才，也不难得。’又一日，赵公奏，恩平郡王乃建王之弟，建王乃恩平之兄。建州不过一郡之地，吴乃一大都会，恐弟之封不宜压兄。桧察见高宗以慈寿意主於恩平，遂奏曰：‘也不较此。’因此二事，高宗深眷之。又因力主和议，赵公罢，遂拜左相。他言语不多，只用两句，那事都了。赵公不知魏公之无他，为桧所排，得泉州；是时魏公知福州。二公相见，因说及曩日之事，赵公方知为桧所中，相与太息而已。”或曰。“以桧之才，若用之以正，岂不能任恢复之责？”曰：“他亦只是闭著门，在屋子里做得，不知出门去又如何，这事难。”坐间多称其能处置大事。曰：“他急时，也荒忙无计策。他初一番讲和，虏人以河南之地归，未几败盟，大举入寇。边报既至，大恐，不知所为，顾盼朝士，问以计策，时张巨山微诵曰：‘德无常师，主善为师；善无常主，协於克一。’桧心异之。众人既退，独留巨山坐，问眉渲语。巨山曰：‘天下之事，各随时节，不可拘泥。曩者相公与虏人讲和者，时当讲和也。今虏人既败盟，则曲在彼，我不得不应，亦时当如此耳。’因为之画策，召诸将为战攻之计。他大喜，即命巨山为奏粒仓卒不子细，起头两句云：‘伊尹告成汤曰：“德无常师，主善为师；”孔子曰：“陈力就列，不能者止。”’遂急书进呈。会之复喜，遂播告天下，决策用兵。已而刘信叔顺昌大捷，虏人遂退，桧复专其功，大喜，亟擢用巨山至中书舍人，有无名子作诗嘲之，一联云：‘成汤为太甲，宣圣作周任！’”壑茏仲云：“刘参政，大中之子，知某州，刘季章曾为其馆客，尝与先生说，见其翁日录，觉得高宗之意，极不乐魏公。先生曰：‘然。’刘曰：‘有御史者，川人，名戒，字定夫。魏公在川陕时，上书言利害。魏公喜，檄用之，倔强不从。魏公遂疏远之，戒由是不乐。後郦琼之叛，魏公去位。张为御史，首论魏公。高宗喜，谓辅臣曰：“张戒论浚曰：‘不臣之迹已见，跋扈之迹未明。’此两句极当其罪”。谓其已罢宣抚使除枢密，而犹用宣抚使印除吏不已也。是时赵公奏曰：“此恐是一时不审之过，亦未至於不臣也。”秦桧徐进曰：“既为臣子，恐亦不宜如此”。桧之乘机伺人主喜怒挤陷人，皆此类也。’”儒用按：是时周秘石公揆李谊交章诋公，不特一张戒而已。〔儒用〕德明录二条，今附正之：“问刘宝学当初从魏公始末。先生云：‘当时赵公且要持重，魏公却要大举。有刘麟者，举兵掠边。朝廷不探虚实，以为虏复大入，赵公震恐。张公出，视师江上，赵公手书云：“今日之事，且须持重，未可轻战。万一失事，虽公不为一身虑，如宗庙社稷何？是时刘麟兵以为折彦古败於淮上，遁去。於是张公鼓舞，益为大举计，谓赵公怯敌。言者继亦有论列，赵遂罢相。初，赵公遣熊叔雅相视川陕事宜，魏公亦遣宝学往。宝学见川中无兵无财，归告魏公：“向者兵财如许，尚不能集事，今实未可动。”魏公疑宝学附会赵公，时又欲令宝学帅淮西，代领郦琼兵。宝学以为此军不可代，遂改。吕安老愿往，宝学为陈利害。宜辞此行。安老以告，魏公怒，於此出宝学知泉州。既而淮西果失师，郦琼全军遁虏，於是魏公罢相，帅福州。先是，秦相与吕相同在政府。吕相视师淮上，秦相尽改其规模。一时为吕相所引用人多逐去，尽起在外诸贤，如胡文定、张子公、程伯禹诸人，布在朝列，实欲倾吕相也。後吕相召还，过某州，席大光邀留，告所以倾秦之术，以为莫若先去党魁。党魁，指文定也。秦竟为吕相所倾，出知绍兴府。是时富直柔者，富公之子，尝於一寺中与秦相握臂疑语，且及富公为相时事。忽若有所思，径入，去逾时不出。富怪之，须臾出云：“元来宰相要如此做！”一时会稽政事，便放下不问，虽公筵亦只令去通判处理会。赵公素鄙秦之为人，魏公却荐秦相，遂再召除枢密使。既视事，一切不问，魏公出知福州，朝辞。上问：“孰可以代卿者？”魏公荐赵相。上云：“可一面批旨奏来”。魏公还堂，秦相迎之，以为必荐己也。坐久无语，秦色变。少顷，中使传宣云：“有旨，令作召赵相公文字来”。於是魏公指挥堂吏作文字奏上，秦大不乐。魏公去国，赵相至，秦谮魏公於赵公曰：“德远到堂中，尚未肯去。直到中使催促召相公文字，方上马。赵公於是益不乐魏公。及赵公为秦所倾，出知泉州，过福州，与魏公相见，语及当时荐代之事，二公始豁然无疑。’先生曰：‘秦相自为枢密使，不理会事。及与赵公并相，一切听其所为，皆富直柔教之也。直柔不才子，富公相业，安有此哉！其後上颇厌赵公，为秦所窥，只两言倾去。是时有唐晖者，作舍人，求去。上云：“唐晖只管求去。”赵公力荐，乞且留此人。秦奏云：“似这般人才，亦不难得。”上欲封普安郡王为建王，恩平为吴王。赵公以为建一郡耳，吴古大国，事体不称。秦奏云：“此亦只是虚名，有何不可？”赵公愕然，於是遂求去。’”又一条云：“秦相初罢政，张当轴。是时虏入淮上，魏公出视师，遂起秦相知临安。故事，前宰相召还，例赐茶药纟散盖之属。赵公并不检举。秦相使人祷魏公，公尽与合得礼数。魏公淮上方向进，赵公忧不便，奏乞退师保建康以南。既而虏兵却，言者攻赵相，谓进师非赵鼎意，坐是罢出。魏公独相，遂挽秦为枢密使。秦一切唯唯，从公所为。久之，始与公争事。及吕安老庐州失师，魏公乞出，上不能留。因问：‘卿去，孰可代者？’公遂荐赵相。上云：‘卿可具文字来。’既退至都堂，秦迎之，有喜色，意其必荐己也。公坐久无语，秦色变。公乃指挥堂吏作召赵相文字。及赵公来，秦相谮魏公曰：‘上意如此，德远犹且结濉＜爸惺剐索召相公文字，方上马去。’及言魏公所以短赵公者，由是二公为深仇。故赵相居位，不复牵挽魏公。其後因一僧与魏公生日，秦相治之甚峻，几逮及公。又治赵相之子，狱未成。夜忽有一灯坠狱中，其上书一‘反’字，明日狱具，罪当斩。秦桧不悦，欲加‘族诛’文字，未上，桧死。先生云：‘若族赵相家，当时连逮数十人。做到这里，自休不得，其势须如曹操去。’”
    亻岩蛭剩骸暗背醺咦谌舯夭豢虾停乘国势稍振，必成功。”曰：“也未知如何，盖将骄惰不堪用。”亻盐剩骸叭缯藕刘岳之徒，富贵已极，如何责他死了，宜其不可用。若论数将之才，则岳飞为胜。然飞亦横，只是他犹欲向前冢杀。”先生曰：“便是如此。有才者又有些毛病，然亦上面人不能驾驭他。若撞著周世宗赵太祖，那里怕！他驾驭起皆是名将。缘上之举措无以服其心，所谓‘得罪於巨室’者也。”是夜因论“为政不得罪於巨室”，语及此。又问：“刘光世本无能，然却军心向他，其裨将亦多可用者。”曰：“他本将家子云云。”“张魏公抚师淮上，督刘光世进军。是时虏人正大举入寇，光世恐惧，遂背後恳赵忠简。是时赵为相，折彦质为枢密。折助之请枢密院，遂命刘光世退军。魏公闻之，大怒，遂赶回刘光世。出榜约束云：‘如一人一马渡江者，皆斩！’光世遂不敢渡江，便回淮上。枢府一面令退军，而宣府令进军淮上，然终退怯。魏公既还朝，遂力言光世巽懦不堪用，罢之，而命吕安老董其军。及安老为琼等所杀，降刘豫，魏公由是得罪，而赵忠简复相。赵既相，遂复举刘光世为将，都弄成私意。魏公已自罢得刘光世好了，虽吕安老败事，然复举能者而任之，亦足矣，何必须光世哉？此皆赵之私意。以某观，必竟魏公去得光世是，而赵所为非。岂有虏人方入，你却欲掉了去？一边令进军，一边令退军，如何作事？”云云。又言：“诸将骄横，张与韩较与高宗密，故二人得全。岳飞较疏，高宗又忌之，遂为秦所诛，而韩世忠破胆矣！只有韩世忠在大仪镇算杀得虏人一阵好。高宗初遣魏良臣往虏中讲和，令韩世忠退师渡江。韩闻魏将至，知其欲讲和也，遂留之，云：‘某方在此措处得略好，正抵当得虏人住。大功垂成，而主上乃令追还，何也？’魏云：‘主上方与大金讲和，以息两国之民，恐边将生事败盟，故欲召公还，慎勿违上意！’韩再三叹息，以为可惜。又云：‘既上意如此，只得抽军归耳。’遂命士卒束装，即日为归计。魏遂渡淮，兀术问以韩世忠已还否。魏答以某来时，韩世忠正治叠行，即日起离矣。兀术再三审之，知其然，遂稍弛备。世忠乘其懈，回军奋击之，兀术大败。魏良臣皇恐无地，再三哀求，云：‘实见韩将回，不知其绐己。’乃得免。”
    因言：“陈同父上书乞迁都建康，而曰：‘黄帝披山通道，未尝宁居。今宫室台榭、妃嫔媵嫱之盛如此，如何动得？’高宗本迁都建康了，却是赵忠简打叠归来。盖初间虏人入寇，群臣劝高宗躬往抚师，行至平江而止。继而淮上诸将相继献捷，赵公得人望，正在此时。已而欲返临安，谜盼汗来，遂坚劝高宗往建康。及淮师失律，赵公荒窘，遂急劝高宗移归临安，自此遂不复动矣。看赵公後来也无柰何，其势只得与虏人讲和。是时已遣王伦以二十事使虏，约不称臣，以浊河为界，此便是讲和了。後来秦桧力排赵公，遂以不肯讲和之罪归之，使万世之下赵公得全其名者，乃桧力也。”问张赵二公优劣。曰：“若论理会朝政，进退人才，赵公又较缜密，无疏失。若论担当大事，竭力向前，则赵公不如张公。张公虽是竭力担当，只是他才短，虑事疏处多。尽其才力，方照管得；若才有些不到处，便弄出事来，便是难。赵公也是不谙军旅之务，所以不敢担当。万一虏人来到面前，无以应之，不若退避耳。”〔亻选橙逵寐荚疲骸盎蛭剩骸赵忠简公与魏公材品如何？’曰：‘赵公於军旅边事上不甚谙练，於国事人才上却理会得精密，仍更持重，但其心未必如张公辨得为国家担当向前。自中兴以来，庙堂之上主恢复者，前有李伯纪，後有张公而已。但张公才短，处事有疏略处。他前後许多事，皆是竭其心力而为之。少有照管不到处，便有疏脱出来。’”
    问：“赵忠简行状，他家子弟欲属笔於先生。先生不许，莫不以为疑，不知先生之意安在？”曰：“这般文字利害，若有不实，朝廷或来取索，则为不便。如某向来张魏公行状，亦只凭钦夫写来事实做将去。後见光尧实录，其中煞有不相应处，故於这般文字不敢轻易下笔。赵忠简行实，向亦尝为看一过，其中煞有与魏公同处。或有一事，张氏子弟载之，则以为尽出张公；赵公子弟载之，则以为尽出赵公。某既做了魏公底，以为出於张公，今又如何说是赵公耶？故某答他家子弟，尽令他转托陈君举，见要他去子细推究，参考当时事实，庶得其实而无殛醵。”问：“张赵都是好宰相，未知人品如何？”曰：“他两个当初都要协力出来主张国事，只缘後来有些不足，遂做不成。以某观之，赵公未免有些不是处。”曰：“何以见之？”曰：“且如淮上既败，张公既退，赵公复相，凡张公所为，一切更改。张公已迁都建康，却将车驾复归临安；张公所用蜀中人才，一皆退之。观此，似亦赵公未免有不是处也。”曰：“临安驻跸闻之立意不欲安於此耳。又尝闻长老之言，有植竹於内庭者，赵公见而拔之，曰：‘汝欲安於此乎？’然则再归临安，恐必有为，非是与魏公相反也。又见赵公遗事有一条说张公罢相，赵公复相事甚详。云：‘德远所用人才，如冯如熊等在朝诸人，赵公皆更用之，亦岂得谓之故与张公相反乎？’”先生曰：“拔竹之事，似是汪端明所记，但某未敢深信。尝记张公欲行遣一内臣，赵公但欲薄责之，盖恐其徒或来报复。如此，则拔竹事其能然乎！至於收用蜀中人才，恐未必然也。大抵张公才疏意广，却敢担当大事。至於赵公却深晓事，其於人才世务区处得颇精密；至於担当天下事，恐不及张公也。”〔开〕
    张魏公材力虽不逮，而忠义之心，虽妇人孺子亦皆知之，故当时天下之人惟恐其不得用。〔若海〕
    “杜子美诗云：‘艰危须藉济时才。’某思至此，不觉感叹！济时才，分明是难得。”直卿问：“志与才互相发否？”曰：“有才者未必有志，有志则自然有才。人多言张魏公才短，然被他有志後，终竟做得来也正当。”〔道夫〕
    明受之祸，魏公在江中，忽有人登其舟，公问为谁，云：“苗太尉使我来杀相公。”公云：“汝何不杀我？”云：“相公忠义，某们不肯做此事。後面更有人来，相公不可不防备！”公问姓名，不告而去。钦夫云。〔德明〕
    “孝宗初，起魏公用事。魏公议论与上意合，故独付以恢复之任，公亦当之而不辞。然其居废许时，不曾收拾人才，仓卒从事，少有当其意者。诸公多荐查元章瘢江凌人。冯圆仲，方，蜀人。魏公亦素相知，辟置幕府。朝廷恐其进太锐，遂以陈福公唐立夫参其军，以二人厚重详审故也。缘唐立夫亦只是个清旷、会说话、好骨董、谈禅底人，与魏公同乡里，契分素厚，故令参其军事。”因笑曰：“正如赵元镇相似，那边一面去督战，这边一面令回军，成甚举措！魏公既失利，遂用汤进之。未几，虏人再来，汤往视师，辞不行。又命王瞻叔，瞻叔又辞不行。盖魏公初罢淮上宣抚时，朝廷命王治其钱稀Ｕ笆寮力搜索，军士皆忿怨。若往，必有一场大疏脱，盖是时军士已肆言欲杀之矣。”沈庄仲云：“尝见先生说，魏公被李显忠邵宏渊二将说动，故决意进兵。既而唐陈二公皆不从。魏公令问二将，二将曰：‘闻虏人积粮运刍於虹县灵壁矣。秋高马肥，必大举南寇。今若不先其未发而破之，及其来，莫说某辈不肯用心。’二公闻此言，故亦从之。魏公既入奏事，淹留一两月。及还，则已六月矣。乘剧暑进兵，以至於败。未几，魏公薨，皆无人可用。幸而复与虏人讲和，乃定。”〔儒用〕
    “张魏公初召来，缙绅甚喜。时汤进之在右揆，众以为魏公必居左。既而告庭双麻，汤迁左，魏公居右，凡事皆为汤所沮。魏公不得已，出视师，言官尹穑阴摇撼之。一日，陈良翰邦彦上殿，言及此。寿皇云：‘安有此事！当今群臣谁出魏公之右者？恐是台谏中阴有所沮，卿可宣谕之。’陈退，自念台谏中某人某人姓名失记。皆主魏公，只有尹一人意异。然上旨如此，不可不宣谕，遂以上意达诸人。尹云：‘某明日亦上殿。’既不见报，次日又上殿。继而有旨，陈知建宁，魏公遂罢。”问：“汤後来罪责如何？”曰：“渠建议和亲，以四州还之，而虏复犯淮，寿皇怒，免官，削爵土。”〔可学〕
    张魏公被召入相，议北征。某时亦被召辞归，尝见钦夫与说，若相公诚欲出做，则当请旨尽以其事付己，拔擢英雄智谋之士，一任诸己，然後可为。若欲与汤进之同做，决定做不成，後来果如此。然那时又除汤为左相，却把魏公做右相。虽便得左相，汤做右相，也不得。何况却把许多老大去为他所制！後来乖。此只要济事，故不察，外人见利害甚分明。〔贺孙〕
    因论张魏公汤思退主战和，曰：“亦不可徒从上言战，以拗太上。太上以故两番不曾成了，所以怕主战者。须是做得模样在人眼前，教太上看得，自信其可以战，则自无说也。”〔扬〕
    张魏公不与人共事，有自为之意。也是当时可共事之人少，然亦不可如此，天下事未有不与人共而能济者。汪明远得旨出措置荆襄，奏乞迂路过建康，见张公。张公不与之言，问亦不答。〔扬〕
    张魏公可惜一片忠义之心而疏於事。亦是他年老，觉得精神衰，急欲成事，故至此。兼是朝廷诸公不能，得公用兵，幸其败，以为口实。初间是李显忠邵宏渊请於公，以为虏人精兵在虹县矣，俟秋来大举南寇。今若不先破其巢穴，待他事成骤至，某等此时直当不得。公问其实否，李忠显邵宏渊便云：“某人之语甚详。”即不佥听，呼二人议，其说如前。公曰云云，於是即动，不知如何恁地轻率！〔德明〕
    魏公言：“元檀熙丰人太甚，所以致祸。人无君子小人，孰不可为善？”此是其父贤良之说。汪书答云：“又有如何大圭者。”何为张所礼，後谮张于秦。公云，便是这般人云云。先生谓汪书云：“若某则曰：‘公尝深於易，易只言君子小人。今若言无小人，是无用易也！’”〔方〕
    秦会之入参时，胡文定有书与友人云：“吾闻之，喜而不寐！”前辈看他都不破如此。〔淳〕（秦桧。）
    翟公巽知密州，秦桧作教授。一日，有一隐者至，会相，曰：“此教授大贵。”翟问：“与某如何？”曰：“翰林如何及之！如何及之！”时游定夫在坐，退因勉秦云：“隐者甚验，幸自重。”游因说与胡文定曰：“此中有个秦会之好。”胡问如何，曰：“事事里不会。”秦後於陈应之处问游。後云，曾为游酢知云。上蔡言於陈应之，应之言於先生。下“事事里不会”，籍溪言於先生。〔扬〕
    问胡文定公与秦丞相厚善之故。曰：“秦会之尝为密教，翟公巽时知密州，荐试宏词。游定夫过密，与之同饭於翟，奇之。後康侯问人才於定夫，首以会之为对，云：‘其人类荀文若。’又云，无事不会。京城破，虏欲立张邦昌，执政而下，无敢有异议，惟会之抗疏以为不可。康侯亦义其所为，力言於张德远诸公之前。後会之自海上归，与闻国政，康侯属望尤切，尝有书疏往来，讲论国政。康侯有词掖讲筵之召，则会之荐也。然其雅意坚不欲就，是必已窥见其微隐有难处者，故以老病辞。後来会之做出大疏脱，则康侯已谢世矣。定夫之後，及康侯诸子，会之皆擢用之。”时在坐范兄云：“定夫之子不甚发扬。秦老数求乃翁论语解序，因循不果录呈。其侄有知之者，遂默记之。一日进见秦老及此，则举其文以对，由是喜之。後故擢至侍从，是为子蒙尊人。”又曰：“此老当国，却留意故家子弟，往往被他牢笼出去，多坠家声。独胡明仲兄弟却有树立，终是不归附他。尝问和仲先世遗文，因曰：‘先公议论好，但只是行不得。’和仲曰：‘闻之先人，所以谓之好议论，政以其可以措诸行事。何故却行不得？’答曰：‘公不知，便是六经，也有说得行不得处。’此是这老子由中之言。看来圣贤说话，他只将做一件好底物事安顿在那里。”又曰：“此老千鬼百怪，如不乐这人，贬窜将去，却与他通殷勤不绝。一日，忽招和仲饭，意极拳拳。比其还家，则台章已下，又送白金为赆。按：程子山诸公在贬所，俱有启事谢其存问者，皆此类也。如欲论去之人，章疏多是自为，以授言者，做得甚好。傅安道诸公往往认得，如见弹洪庆善章，曰：‘此秦老笔也。’”〔儒用〕（德明录云：“秦相曾语胡和仲云：‘先丈议论固好，然行不得。’和仲问：“既是议论好，何故不可行？’秦云：‘仲尼垂世立教，且说个道理如此以示人，如何便一一行得？’一日，又语和仲云：‘柳下惠降志辱身如何？’和仲对云：‘降志辱身，是下惠之和。未若夷齐不降其志，不辱其身。’秦曰：‘不然。也有合降志时，合辱身时。’先生曰：‘秦老自再相後，每事便如此。’陈刚云：‘向见东莱说秦老语和仲云：“先丈说‘敬以直内，义以方外’，一句是，一句不是。我只是‘敬以直内’。”’”贺孙录云：“胡宁为太常丞，上令录遗文看。宁遂告兄寅。寅缮写表进，更以副本献秦桧。桧看毕，即谓和仲曰：‘都使不得。’和仲曰：‘某闻之先人，皆是可用之语。丞相如何说使不得？’曰：‘论语孟子许多说话，那曾是尽使得？只是也要後人知得有许多说话。’又一日，问和仲曰：‘贤道“敬以直内，义以方外”，是两事？是一事？’和仲曰：‘闻之先人，这只是一事。’桧曰：‘贤後生不识，某看来只是上一句用得。’和仲曰：‘这是圣人两句法语，丞相如何道只一句用得？’桧曰：‘某平生所行，只上一句。贤说须著下一句，贤且试方看。’圣贤法言无一非实用，桧只作好说话看过。平生如此，宜其误国也。”可学录云：“桧召五峰兄弟，五峰辞甚力。和仲言颇孙，遂再召赴阙。桧问：‘来时仁仲何言？’曰：‘家兄令禀丞相，善类久废，民力久困。’桧不答。问和仲曰：‘“敬以直内”，只行上一句，下一句只与贤行。’只曰：‘文定文字甚好。’和仲进此文字，以副本纳之。桧云：‘只是行不得。’和仲再三问：‘既好，何故行不得？’桧云：‘孔孟言语，亦有行不得。写在策上，只是且教人知得此。’”又，扬录云：“太上一日问胡和仲：‘文定春秋外，更有甚文字？’胡曰：‘只有几卷家集。’上曰：‘可进来。’遂进之。後秦桧问胡曰：‘先丈文字进了？’连说‘先丈好议论’，三四句後，曰：‘只是一句也行不得。’胡曰：‘议论好时，只是谓好行。相公既说好，如何行一句不得？’曰：‘不特先丈文字如此，圣贤议论，亦岂尽可行！只是且教世间人知得有这一般道理。’”又，焘录云：“或问‘信而好古’曰：‘而今人多不好古，皆是他不信。’因举秦会之尝与胡和仲说：‘如先公解春秋，亻尽好议论，只是无一句行得。’对曰：‘惟其可行，方是议论。若不可行，则成甚议论？’秦曰：‘且如周公孔子之言，那有一句行得？只是说得好，所以存留在，与後人看。’”又，录云：“桧召胡和仲来，问‘敬以直内，义以方外’。和仲之父子兄弟寻常以为此两句只是一事。桧云：‘不然。“敬以直内”可用，某逐日受用便是。“义以方外”不可行。’和仲疑之。桧云：‘公试行看。’和仲上殿，光尧索文定公文集，因以副本呈。桧云：‘先公议论甚好，但一句也行不得。且如孔孟许多说话，也只是存一个好话，令人知有此好话耳，决不可行。’又问和仲：‘“不降其志，不辱其身”，如何？’和仲既解以对。桧云：‘合降志，须著降；合辱身，须著辱。’和仲以太常丞权郎，桧忽请吃酒五杯，归而章疏下矣。桧之不情如此。”）
    秦桧闻富季申言，深有感。归，出谓富曰：“元来作相当如此！”後来所为，皆得之於此。不知其说，然大率保位之术耳。〔扬〕
    秦桧初罢相，出在某处，与客握手，夜语庭中。客偶说及富公事，秦忽掉手入内。客莫知其故。久之方出，再三谢客云：“荷见教。”客亦莫知所谓，扣问，乃答云：“处相位，元来是不当起去！”是渠悔出，偶投其机，故发露如此。赵丞相初亦不喜之。及其再入，全然若无能，赵便谓其收敛，不做一声，遂一向不疑之，亦不知其如此。胡康侯初甚喜之，於家问中云：“秦会之归自虏中，若得执政，必大可观。”康侯全不见得後来事，亦是知人不明。又云：“秦会之是有骨力，惜其用之错。”或问：“他何故不就攻战上做？”曰：“他是见得这一边难成功，兼察得高宗意向亦不决为战讨计。”〔贺孙〕
    问：“富直柔握手之语，不审何说？”曰：“往往只是说富公後来去朝廷使河北，被人谗间等事。秦老闻之，忽入去，久之不出，富怪之。後出云：‘元来做宰相是不可去！’秦既再入，遂谮魏公於赵公。又因唐晖等二事倾去赵相，一向自做，更不肯去。胡和仲尝劝秦云：‘相公当国日久，中外小康，宜请老以顺盈虚消息之理。’秦曰：‘此事不然，我当时做这事，尚拖泥带水，不曾了得。’问：‘何事未了？’曰：‘是未取得他中原。’曰：‘若取中原，必须用兵，相公是主和议者。’曰：‘我从来固不主用兵。然虏自衰乱，不待用兵，自可取。’後来杨安止亦有蜃尤扒叵嗳ノ唬秦相大率如对和仲者。於是不乐，安止遂坐此去国。不然，安止亦顺做从官。”先生曰：“不晓他要取中原之意。後来见陈国寿说，秦老初欲以此事付国寿，拟除它庐帅。陈云：‘荷朝廷任使，帅长沙广西皆内地。若边帅，当择才。某於军旅事素不习，恐败事。’其议遂已。窃意秦老只是要兵柄入手，此事做未成。若兵柄在手，後来必大段作怪。”〔德明〕
    秦太师与吕并相。吕出甚所在，秦一时换了台谏人物。吕闻之，不平。有客告之云，其党魁乃胡文定，可逐去，则秦不足虑。吕如其言，归而讽台谏论之。秦争於上，遂并论秦。高宗欲罢其相，令人行词。当时秦所引皆是好人，而立朝无过，人皆不平。行词者遂求御批，以疏其罪。高宗遂批与之，大略云：“其未相时，说作相数月可以致治；既相，皆无所建明。”後来秦再相，数年之後，却奏过，以为当初无过，为人所谗。遂行下词臣家索御批。既得之，则以纳於高宗，其无礼不臣如此！可学录云：“秦会之初罢相，高宗亲批，付綦叔厚草麻，御书藏綦氏。及秦气焰盛，自广ヘ移某人知台州，於其家索出，而纳於高宗。某人潮州人。”又，当时史馆有宰臣拜罢录，已载此罢相时事，亦有士大夫录得此书。秦已改史馆之书了，又行下收民间所藏者。〔德明〕扬录云：“秦前罢相时，有御批其罪状，与翰林学士綦密礼行词。後再相，令人於綦家搜索之，自於上前纳了。兄秦楚材作翰林之类官，上以桧故，亦眷其人，桧亦忌而出之。”
    因话及秦丞相，问：“当时诸公皆入虏，渠何以全家得还？”曰：“此甚可疑。当和亲时，王伦自虏至，欲高宗屈膝，中外愤怒。秦老出，有人榜云：‘秦相公是细作。’扬录云：“都下甚愤，似有欲杀之之意。一日，在甚寺中圣节，一树上贴一榜子云：‘秦相公是细作。’”是时陈应之正同到庙堂，问和亲之故。秦云：‘某意无他，但人主有六十岁老亲在远，须要取来相聚。’因顾左右，令取国书与应之看，乃是诏书。秦卷其前後，只见中间云：‘不求而得，可谓大恩。’盖指河南也。先生言毕云：“此事当记取，恐久後无人知之者。”当时虏中诸将争权，废刘豫，以河南归我，乃是獭辣。獭辣既诛，兀术用事，又欲背约。是时命楼肚┦槊茉海为宣抚，辟郑亨仲又一人，记不全。为属，至蜀见吴巍ｙ卧唬骸某有一策。昔失陕西五路，最为要害。今虏人以河南归我，而陕西在其中，可谓失策，徐必悔悟。今不若移近蜀之兵，进而据之，则犹庶几。稍迟，则不及事矣。’楼云：‘此策固善，但某不敢专，须奏朝廷。’亨仲因力奏之，即莫奏。未数日，虏兵已下陕西矣。当时下河南止用单使。有一相识，姓名失记。为蔡州平舆尉。一日弓手报：‘天使至，县尉当出迎。’曰：‘天使何人？’曰：‘北使。’曰：‘我南朝官，不可拜北使。’曰：‘如此，则官人可归矣。’乃为办两车，并骨肉送之入南境。既而使到，县官皆投拜，盖本北人未换者。”〔可学〕亻崖荚疲骸昂明仲与秦桧争和议於朝堂。秦无语，但取金人所答国书，以手急卷，箝其两头，止留中间一行示明仲云：‘不求而得，可谓大恩。’字如掌大。时虏人初以河南之地归我也。先生亲见致堂说。”扬录云：“秦老讲和後，曾取得河南地。关中五路，地连河南，尽得之。时令楼锻守，郑刚中在幕。吴卧啤今与之讲和极是’云云。‘今得五路，须急发兵守之。某守某处，令谁守某处，要急为之。虏人只是不曾思量，恐觉便来取。’当时他人亦以为常，惟郑刚中击节称是。因言‘郑才识高’云云。楼曰：‘某来时不曾得旨，须著入文字。’郑曰：‘可急入文字。’未几，虏人取去矣。”
    秦桧倡和议以误国，挟虏势以邀君，终使彝伦ル坏，遗亲後君，此其罪之大者。至於戮及元老。贼害忠良，攘人之功以为己有，又不与也。〔若海〕
    李泰发参政，在上前与秦相争论甚力，每语侵秦相，皆不应。及李公奏事毕，秦徐曰：“李光无人臣之礼！”上始怒。〔德明〕
    秦桧初主和议时，举朝无人从之。遂奏太上曰：“乞召李光来问如何。”遂召至。未对时，全不得见人，不知如何与秦桧相见。秦待之，酒行，如误言云：“满斟参政酒。”时光为尚书之类。光闻“参政”之言，秦遂与论和议如何，光赞之。次日对陈和议之是，和议遂定，遂参政。光性刚，虽暂屈，终是不甘，遂与秦桧诌。秦所判文，光取涂改之。後为秦治，过海归死。〔扬〕
    章贡军叛，上不知。一日，问如何，秦曰：“军人们闲相争之类，已令人去抚定矣。”问是谁说。上初不言，诘之，乃曰：“儿子说。”遂寻别事罚俸，三月不支。〔扬〕
    施全刺秦桧，或谓岳侯旧卒，非是。盖举世无忠义，这些正义忽然自他身上发出来。秦桧引问之曰：“你莫是心风否？”曰：“我不是心风。举天下都要去杀番人，你独不肯杀番人，我便要杀你！”〔贺孙〕
    胡邦衡作书，记当时事。其序云：“有张扶者，请桧乘副车。吕愿中作秦城王气图。”他当初拜相罢去，极好。再来，却曰：“前日但知道行则留，不行则去，今乃知不可去。”渐渐便到此田地。及至极处，亦顾其家，曹操下令云云是也。问霍光。先生曰：“霍光无此心，只是弑许后一事不发觉，此大谬。”又问秦氏科第。先生曰：“曾与汪端明说，此是指鹿为马。汪丈云：‘只是无见识。’”〔可学〕（录云：“‘秦太师专政时，张扶，或云张柄，请乘副车。吕愿中作秦城王气诗以献，桧皆受不辞。吕知静江府，府有驿名秦城，忽传言有王气。吕作诗与僚属和之，成册以献。此见胡邦衡所作绍兴间被贬逐人事实序。熊子复欲作一书记其事，从其子借之。或云，非邦衡所作。’又曰：‘私科举，或云恐是愚弄天下之人，指鹿为马之意。’汪圣锡云：‘恐不如此，只愚炼。’‘初时人以伊周誉桧，末後人以舜禹誉桧，桧亦受之。大抵久执权柄，与人结怨多。才欲放下，恐人害己。似执守不放，其初未必有邪心，到後来渐渐生出，皆是鄙夫患失之谋耳。’”）
    问：“张魏公行状，秦相叛逆事如何？”曰：“当时煞有士大夫献谋者，亦有九锡之议矣，吴曾辈是也。”〔振〕
    秦桧在相时，执政皆用昏庸无能者，如汪渤章夏董德元皆一类人。太上一日问处州兵反事，秦久未对。章夏在後，恐秦忘之，因对一句。後秦语之曰：“桧不能对时，参政却好对。桧未对，参政何故便如此？”即时逐去之。兴化林大鼐为士人，时对策，言自宣政以来，人无节义。後得秦桧於虏中，乞立赵氏，节义可取。时秦被黜闲居。後秦知之，大擢用。一日在经筵，因讲得甚称上意，上喜，赐一带，秦逐出之。〔扬〕
    秦桧每有所欲为事，讽令台谏知後，只令林一飞辈往论之。要去一人时，只云劾某人去，台谏便著寻事上之。台谏亦尝使人在左右探其意，才得之，即上文字。太上只是虑虏人，故任之如此。及秦死，遂召陈诚之沈该万俟式鸢步谥钊耍以诚之辈尝为奉使，沈尝以赃罢官，後以上书言讲和进用，皆秦党也。秦死封王，礼数之类皆得。又一面行遣昔时谏台，为皆附会权臣。〔扬〕
    秦桧旧作好文时，亦多有好相识。晚年都不与他，一切坏了。一日，谓和仲曰：“旧时亦煞有好相识，後皆不济事。近来却有几人好。”如曹泳汤思退辈，皆其晚年所信用者。曹凶险狡犭会之甚，秦之妻儿亲党，皆为其所离间。秦信爱之如子，然皆在其笼络中矣。决定後来推秦作一大恶事，旋害了秦而自为之。秦死，其妻儿衔之，泣诉於太上，谓秦时多事皆曹为之，遂编直海外而死。曹妻亦自狡，要令一人军将等去取曹丧，恐其不从，先教一婢子云：“你待我使其人不从，你便倒地作侍郎语云：‘平日受我多少恩。你若不从，我即有祸及汝！’”及使其人，果有不肯从意。婢遂倒地如其言，其人拜告，即请行。盖曹平日诡怪，家习之也。然曹有才可用，知绍兴日，当圣节，吏人呈年例，店家借紫绢结甚物事。曹云：“不必借，看每年军人绯紫衫要几多绢。”遂检籍所用，与此所用不争多。遂取出染结了，却将染绯紫，遂不扰。知临安日，当拜郊，郊坛要若干土朱刷，年例先出钱买朱。吏人呈，曹曰：“不要。”近郊坛有赤黄土，先令人将炭若干斤放彼处，临期不远，令诸铁匠於彼处放炭，如何烧土，以胶和涂其坛，遂省钱多少。天下事无不理会得，只是凶恶，可畏甚戚里。又，秦桧之子娶其兄女。〔扬〕
    秦桧己亥年冬死。未死前一二年间，作一二件无状底事，起狱断送士大夫之类。近死两年，朝不保暮，日日起狱，凶焰张大可畏。黄丰知兴化日，有人有一弟，因争兄财不与，遂以其兄尝编录得胡铨上书，言秦桧紧要数语，告以为兄骂秦太师。官司亦以寻常，不曾为理会。时有一囚，与争财弟同狱，问得其首尾。其囚配卒，不记何州。一日，福州帅张某过，其人直诉之於帅，为有人骂太师，黄不为理会。帅上其事於秦，即时摄取黄下大理，并其妻孥皆系之。遂勘闽中何处州海岛上有林二十三娘，枚壬跷锸拢追之。尉即往海上收一二老妇女，林几娘皆有之，俱无林二十三娘。乡老云：“此中只有一庙，是林二十三娘庙。”遂令乡老供文字去，且休了。黄不曾有一分事，亦追官勒停。〔扬〕
    杀岳飞，范同谋也。胡铨上书言秦桧，桧怒甚，问范：“如何行遣？”范曰：“只莫采，半年便冷了。若重行遣，贸扇孀又名。”秦甚畏范，後出之。〔扬〕
    王次翁，河东人，曾做甚官，已致仕。秦桧召来作台官，受桧风旨治善类，自此人始。〔扬〕
    王循友彦霖家子孙。知建康，辞秦而往。问有何委，秦曰：“亦无事。只有一亲戚在彼，秦之甥。极不肖，恐到庭下，为痛治。”及到任，其人果犯来，与痛治吃棒之类。其人母骨肉诉之秦，秦大怒，即寻一事加於王。王得罪，妻孥皆配了，妇女皆为军人所娶。〔扬〕
    建人黄公达作太守有赃，提领韩美成绩家子弟。欲治之。黄已去，告之朝士。朝士曰：“公能作一件，不惟可以解此，又可以得美官，但恐公尚有所惜，不肯为耳。”黄问如何。曰：“公上殿，能以蜃友栽天隐李弥逊之徒不主和议，宜罪之。”黄即为之，秦桧大喜，即擢为察院。韩径使人守察院门，云：“黄察院有公事未了，要去理会。”秦见不是道理，遂罢黄。〔扬〕
    兴化一傅丈云：“秦今诸子孙，皆其夫人王家人。林一飞乃秦作教官时婢所生，夫人不容，与同官林家人养。秦後欲取归，未遂而死。後其党人欲为料理，其夫人自陈云：‘妾有几子，林非是。’林遂贬何地。林死有子，今皆无禄，乃桧亲孙也。”林居兴化。〔扬〕
    秦太师死，高宗告杨郡王云：“朕今日始免得这膝裤中带匕首！”乃知高宗平日常防秦之为逆。但到这田地，匕首也如何使得！秦在虏中，知虏人已厌兵，归又见高宗亦厌兵，心知和议必可成，所以力主和议。獭辣主事，始定和议。至次年，兀术杀獭辣而畔盟，至顺昌，为刘信叔所败；至楚州，又为粮绝，兵师离散，方得成和。若不吃这两著，亦恐未便成和。太后自虏归，云，某年月日，虏人待之礼数有加；至某年月，又加礼；又某年月，又甚厚。今以年月考之，皆是我师克捷之时，故虏惧而加礼。礼极厚，乃是顺昌之捷。高宗初见秦能担当得和议，遂悉以国柄付之；被他入手了，高宗更收不上。高宗所恶之人，秦引而用之，高宗亦无如之何。高宗所欲用之人，秦皆摈去之。举朝无非秦之人，高宗更动不得。蔡京们著数高，治元痰常只一章疏便尽行遣了。秦桧死，有论其党者，不能如此。只管今日说两个，明日又说两个，不能得了。有荐张魏公者，高宗云：“朕宁亡国，不用张浚！”
    问：“秦相既死，如何又却不更张，复和亲？”曰：“自是高宗不肯。当渠死後，乃用沈该万俟饰旱厘觯又有一人。此数人皆是当时说和亲者。中外既知上意。未几，又下诏云：‘和议出於朕意，故相秦桧只是赞成。今桧既死，闻中外颇多异论，不可不戒约。’甚沮人心。当初有一二件事，皆不是。如桧家既保全，而专治其党。士大夫遭桧贬窜者，叙复甚缓。渠死得甚好，若更在，甚可畏。当时已欲杀赵丞相之家，既加以反逆，则牵联甚众，见说有三十馀家皆当坐，中外寒心！高宗亦甚厌恶之，但无如之何。”问：“所以至於如此者，何故？”曰：“伊川云：‘人主致危亡之道非一，而逸欲为甚。’渠当初一面安排，作太平调度，以奉高宗，阴夺其权，又挟虏势以为重。”〔可学〕
    秦老既死，中外望治。在上人不主张，却用一等人物。当时理会秦氏诸公，又宣谕止了。当时如张子韶范仲达之流，人已畏之。但前辈亦多已死。上借问魏可。却是後来因逆亮起，方少惊惧，用人才。籍溪轮对，乞用张魏公刘信叔王龟龄查元章，又一人继之。时有文集，谓之四贤集。〔可学〕
    好底气数，常守那不好底气数不过。且如秦桧在相位十一二年，被他手杀了几个人，又杀了许多人，皆是他那不好底气数到长了。
    秦老是上大夫之小人，曹泳是市井之小人。〔扬〕
    ●卷一百三十二・本朝六
    ◎中兴至今日人物下
    宗泽守京城，治兵御戎，以图恢复之计，无所不至。上表乞回銮，数十表乞不南幸，乞修二圣宫殿，论不割地。其所建论，所谋画，是非利害，昭然可观，观其势鸣煤踔行酥基矣。耿南仲沮之於南京时，势不归京城。汪黄沮之淮甸时，动相掣肘，使不得一有所为。如令舂管器甲之类，不得擅有支遣；问所召募系何色额人，召募得百十万以上人。令京民出助军钱；不得支钱修城池造器械数事，皆汪黄张悫为之。初宗守京，太上即位南京时，河东北、京东西之民，日夜自守，望驾归京。王师之来，全无盗贼。驾一居淮甸，贼起百十万。丁进李成杨进之徒兢起，宗尽召之为用，事垂成而薨。朝廷不为诸人作主，诸人四散为贼矣，伤哉！宗薨时年七十，谥忠简。〔扬〕
    宗忠简公薨，其家人方入棺，未敛。军兵砍龃筇，三日祭吊来哭不绝，祭物满厅无数，其得军情人心如此！〔扬〕
    王庶西人，赵元镇引作枢密，甚有威望。又言他饩螅死葬庐山。王之奇是庶之子，亦作枢密。庶以私怨杀曲端。端亦西人，庶尝在其军中，几为端所杀。〔振〕
    王子尚初在陕西，为金人所围，求救於曲端。端命一爱将救之，既至，欲求休息数日。王不许，战败，奔入城，王斩之。既而城陷，王奔端。端诘责，欲杀之，有幕僚力谏止，囚之。一日，遣入蜀，遂谮端於魏公，魏公杀端。〔可学〕
    徐师川微时，尝游庐山，遇一宦者郑谌，与之诗曰：“平生不善刘ナ策，色色门中看有人。”後入枢府，郑时糜檬拢模样似有力焉。徐在密院时，金人寇襄阳，中书集议。徐曰：“彼本盗贼所有，时国步未安，盗有窃发据城邑者，因以与之。好时为官，跋扈则为盗。得失不足为国家轻重。”时赵元镇为参知政事，曰：“襄阳为金人所据，则川广路绝，国家危矣！”徐曰：“此是枢密院事，参政不须与。”赵曰：“小小兵事，枢密自主之可也。此国家大事，政府安得不与！”即上马而去。太上闻之，罢徐枢密。徐归乡，以前辈自居，恃文使气好骂，专以饮酒为事，不择贫贱，皆往啖之，诗亦无甚佳者。〔扬〕可学录云：“徐师川在密院，荆襄有密报，五府会议。师川曰：‘今日朝廷视荆襄乃无用地，何不弃之？’赵丞相为参政，曰：‘此乃上流，何可弃？’师川曰：‘密院事，何预参政？’赵曰：‘某参知政事，此乃系政事之大者，安得不预！’遂策马径出。入文字，朝廷为之罢师川，赵遂知院，为帅未行，虏退师。”
    韩世忠作小官时，一城被围，郡将无计。世忠令募敢死士，得二百人。世忠云：“不消多。”只择得精者八十人，令人持一斧。世忠问云：“其间岂无能为盗者？”遂令往偷了鼓扌追，却略将石头去惊他门。他必往报中军，便随入，见有红帐者便斫。俟彼人集，便出来，恐有马军来赶，便与相杀。城上皆喊云：“马军进！”如是果退围。〔扬〕
    岳太尉飞本是韩魏公家佃客，每见韩家子弟必拜。〔振〕
    岳飞恃才不自晦。郭子仪晚节保身甚冗，然当紧要处，又不然，单骑见虏云云。飞作副枢，便直是要去做。张韩知其谋，便只依违。然便不做亦不免，其用心如此，直是忠勇也！〔扬〕
    绍兴间诸将横。刘光世使一将官来奏事，应对之类皆善。上喜之，转官，颇赐予。刘疑其以军中机密上闻，欲杀之。其人走投朝廷，朝廷不知如何区处之。刘又使人逐路杀之，追者已近，其人告州将藏之狱中，入文字朝廷，方免。〔扬〕
    吴蔚饺姆绻厝醋呋兀此事惟张巨山退虏记得实。〔德明〕
    後世用兵，只是胡冢杀，那曾有节制！如季通说八阵可用，怕也未必可用。当临阵时，只看当时事体排扒得著所在。如吴败虏於杀金平，前面对陈交兵正急，後面诸军一齐拥前，烂杀虏人，这有甚陈法？且如用兵前陈交接，後陈即用木车隔了，不令突出。当吴那时，军势勇猛，将来隔了，一齐都斫开突前去，有甚陈法？看来兵之胜负，全在勇怯。又云：“用兵之要，敌势急，则自家当委曲以缠绕之；敌势缓，则自家当劲直以冲突之。”〔贺孙〕
    古之战也，两军相对，甚有礼。有馈惠焉，有饮酌焉，不似後世便只是烂杀将去。刘兴巢之捷，亦只是投之死地而後生。当时虏骑大拥而至，凡十馀万。诸将会议，以为固知力不能当，然急渡江，则朝廷兵守已自戒严，必不可渡。兼携持老幼，虏骑已迫，必为所追，其势终归於死。若两下皆死，不若固守，庶几可生，遂闭城门而守。虏人大至，刘邢惹踩嗽妓某日战。虏人谓其敢与我约战，大怒。至日，虏骑压於城外。时正暑月，刘蟹植肯卤五千为五队，先备暑药，饭食酒肉存在。先以一副兜牟与甲，置之日下晒，时令人以手摸，看热得几何。如此数次，其兜牟与甲尚可容手，则未发。直待热如火，不可容手，乃唤一队军至，令吃酒饭。少定，与暑药，遂各授兵出西门战。少顷，又唤一队上，授之，出南门。如此数队，分诸门迭出迭入，虏遂大败。缘虏人众多，其立无缝，仅能操戈，更转动不得。而我兵执斧直入人丛，掀其马甲，以断其足。一骑才倒，即压数骑，杀死甚众。况当众正热，甲盾如火，流汗喘息烦闷。而吾军迭出，饱锐清叙，而伤困者，即扶归就药调护。遂以至寡敌至众，虏人大败，方有怯中国之意，遂从和议，前此皆未肯真个要和。此是庚申年六月，可惜此机不遂进！〔贺孙〕
    张栋字彦辅。谓刘信叔亲与他言，顺昌之战，时金人十上万人围了城，城中兵甚不多。刘使人下书约战日，虏人笑。是日早，虏骑迫城下而阵，连山铁阵甚密不动。刘先以铁甲一联晒庭中，一边以肉饭犒师。时使人摸铁甲未大热，又且候。候甲热甚，遂开城门，以所犒一队持斧出，令只掀起虏骑，斫断马脚。人马都全装，一骑倒，又粘倒数骑，虏人全无下手处。此队归，以五苓大顺散与服之，令歇。又以所犒第二队出如前，杀甚多，虏觉得势败，遂遁走。後人问晒甲之事如何，曰：“甲热则虏人在日中皆热闷矣，此则在叙处歇方出。”时当暑月也。〔扬〕
    籍溪尝云，建炎间，勤王之师，所过州县，如入无人之境，恣行擒掠，公私苦之。有陈无玷者，以才略称。尝作某县，宿戒邑人，各备器械，候闻锺声，则人执以出，随其所居，相比排列。未几，勤王之师入县，将肆纵横之状，即命击锺。邑人闻之，如其宿戒以出，师徒见其戈矛森列，不虞其有备若此也，相顾失色，遂整师以过，秋毫无犯，邑人德之。又，胡文定公之趋召命也，逯鄱下，无玷走吏致书，戒其吏云：“计程到江黄间，有官舡自下而上者，可扣之，当是本官。”吏至彼，果有舟上者，一问得之，其善料事如此。盖渠以事占之，知文定之不果造朝也。〔儒用〕
    某人作县，临行请教於某人。先生言，其姓名今忘记。某人曰：“张直柔在彼，每事可询访之。”某人到官，忽有旨，令诸县造战舡。召匠计之，所费甚钜。因意临行请教之语，亟访策於张。张曰：“此事甚易，可作一小者，计其丈尺广狭长短，即是推之，则大者可见矣。”遂如其语为之，比成推算，比前所计之费减十之三四。其後诸县皆重有科敛，独是邑不扰而辨。後其人知绍兴府，太后山陵，被旨令应副钱数万给砖为墙。其大小厚薄，呼砖匠於後圃依样造之。会其直，比抛降之数减数倍。遂申朝廷，乞绍兴自认砖墙。正中宦者欺弊，遂急沮其请，只令绍兴府应副钱，不得干预砖墙事。〔儒用〕成录云：“其人曰：‘如何费许多钱！’遂呼砖匠於园後结墙一堵，验之。先问其砖之大小厚薄，依样烧砖而结之，费比朝廷所抛降之数减数倍云云。”
    张{憬}字直柔。福建人，尝知处州。有人欲造大舟，不能计其所费，问之。张云：“可造一小舟，以寸折尺，便可计算。”後又有人欲筑绍兴围神庙墙，召匠计之，云费八万缗。其人用张法，自筑一丈长，算其墙可直二万，遂以四万与匠者。董事内官无所得，遂与奏绍兴贫，不如自出钱。太后遂自出钱，费三十二万缗。〔扬〕
    高宗朝有朝士，後为尚书，建炎尝请驾幸福建，以为福建有天险。又上言，邵武南剑人，多凿纸钱，费农业，乞降旨禁之。或人家忌日之类，不得烧纸钱，只烧经幡一二纸，好笑如此！粘罕长枪大剑如此，而使若辈人谋国云云。邵武有文集。又有赵霈者，清献之孙，此时亦上言，圣节杀鸡鹅太多，只令杀猪羊大牲。么有一“龙虎大王”南侵，边方以为惧。胡侍郎云：“不足虑，此有‘鸡鹅御史’，足以当之！”〔扬〕
    绍兴间，曾天隐名恬。作中书舍人。曾亦贤者，然尝为蔡京引用。後修哲宗实录成，太上赵丞相要就褒赏修实录官，制辞上说破前後是非。曾以蔡之故，常主那一边。及行词，只模糊作一修史转官制。上与丞相不乐，命吕居仁行。吕权中书舍人，自丁巳三月二十五日上一状论分别邪正。谓曾之徒，也自荆公诸人熙丰间用事，新经字说之类，已坏了人心术。元讨罟所为，那一边人终不以为是。绍圣以後，又复新政，败坏一向，至於渡江。然旧人亦多在者，其所见旧染不省，虽贤者亦复如是，如曾之徒是也。因论人以先入为主，一生做病。〔扬〕
    汤思退事秦桧最久，其无状皆亲学得，故所为如此之乖。〔扬〕
    汤思退作枢密，董德元参政，商量荐小秦作相。董言之不答，汤即背其说，逐董出，召魏良臣来作参。魏治杨存中，上不答。汤又逐出魏，汤遂作相。〔扬〕
    汤思退、王之望、尹穑三人奸甚，又各有文。以计去了魏公，尽毁其边备山寨、水匮之类，凡险要处有备御者，皆毁之。还了金人四州，以谓可以保其和好而无事矣。一日，只见虏骑十万突至，惊扰一番而去。三人者乃罢，其谋盖三人之所同也。尹乃疏平日边事，尹能文其事，尚如此奸。宰相自为一室藏文书，全不令台谏至，其後及贾谊待大臣盘剑之类事。汤卒以惊死败，小人情状如此。初去了魏公，毁边备时，诸将皆欲得而杀之。王之望尚在其所，急上书论三事：一恢复，二守御，三与之和时，亦要地界、岁币之类分明。上大喜，即日召归参大政。乃金人有所须，上商量之际，上意欲不与，欲之望有所说，之望全不言。上顾之云：“如何？”之望曰：“不如且与之。”上曰：“卿前书意如何？”及败，二人皆惧边将之怨己不敢出师，上前至以鄙语相骂。之望谓汤小数子，成把价撒出来，好士夫所为如此之类，言语记不全。三人之意，惟恐奉虏不至，但看要如何。虏见其著数低，易之，遂无所不敢。使其和议如秦桧时，则亦一桧矣。好枭三人首於都市，俾虏人闻之，亦以少畏。此是甲申年。虏骑来时，思退之望既罢，穑不罢。上令胡铨穑往经略边备，二人皆搬家先去。上但知胡如此，怒去之。时召陈鲁公，鲁公至，留胡。上曰：“用其经略边事，遂搬家先去，用是罢之。”陈曰：“如此，则穑亦搬家去。臣途中见之。”遂罢。穑多读书，能文，然行不成人。上初极重之，每对群臣言，无人及穑。龚茂良为左司谏，与穑同对，欲促上早定和议。穑曰：“内政只消三二个月打叠，不日可以至太平。但外敌未去，下手未得，且与讲和为便。”〔扬〕
    方伯谟问：“某人如何。”忘其姓名。先生曰：“对移县丞一节，全处不下。”又问：“是当初未见得？”曰：“他当初感发踊跃，只是後来不接续。”语朱希真曰：“天下有一等人，直是要文采，求进用。”因说及尹穑，“前日赵蕃称他是好人。”伯谟问：“他当初如何会许多年不出？”曰：“只是且碍过，及至上手则乱。渠初擢用，力言但得虏和，三二月纲纪自定。龚实之云：‘便是他人耳聋，敢如此说！’如减冗官事是，但非其人，行之失人心。渠初除浙西制置，胡邦衡除浙东。邦衡搬家从苏秀，迤逦欲归乡，因此罢。陈鲁公再用，因言於上曰：‘胡铨搬家固可罪，尚向北；尹穑搬家乃向南。’上云：‘无此事’。公云：‘臣亲见之。自古人主无与天下立敌之理。天下皆道不好，陛下乃力主张。’张魏公在督府，渠欲摇撼。一日，陈彦广对言：‘张某似有罢意’。上曰：‘安有此事！方今谁出魏公上？（上每呼张相，只曰‘魏公’。）必是台谏中为此，卿可宣谕。’陈见尹，道上意，尹云：‘某请对。’数日，驾在德寿，批出，陈知建宁府，魏公亦罢。”某问：“当时诸公荐之，何故？”曰：“亦能文章，大抵以此取人，不考义理，无以知其人，多为所误。如苏子由用杨畏，畏为攻向上三人，苏终不迁。畏曰：‘苏公不足与矣。’乃反攻之。”〔可学〕
    或问胡邦衡在新州十七八年不死。先生曰：“天生天杀，道之理也，人如何解死得人！”〔广〕
    胡邦衡尚号为有知识者，一日以书与范伯达云：“某解得易，魏公为作序；解得春秋，郑亿年为作序。”以为美事。范答书云：“易得魏公序甚好。郑序春秋者，不知是何人，得非刘豫左相乎？是此人时，且请去之。”胡旧尝见李弥逊，字似之，亦一好前辈。谓胡曰：“人生亦不解事事可称，只做得一两节好便好。胡後来丧名失节，亦未必非斯言有以入之也。〔扬〕
    吕居仁学术虽未纯粹，然切切以礼义廉耻为事，所以亦有助於风俗。今则全无此意。〔方子〕
    吕家之学，大率在於儒禅之间，习典故。居仁遂去学作诗，亦不说於赵丞相，後於秦桧所为，亦有辅之者。籍溪云：“尝代一表云：‘仰日月於九天之上’，下一句甚卑，可怜之词，居仁为之也。後虏中此文亦有人传之。”〔扬〕
    吕居仁作舍人时，缴奏文字好处多。一章论袁焕章乞作教官。“教官人之师表，岂可乞？”此论不闻数十年矣。今皆是陈乞，然不陈乞，朝廷又不为检举。朝廷为检举方是，亦可以养士大夫廉耻。今皆不然，都要陈乞。旧除从官，便不磨勘，今亦不然。如磨勘，大约用三载考绩之法，一年一切了。今年年日日理会官员磨勘。〔扬〕
    吕居仁不甚恶赃危深恶多才刻薄者。此自回避党人，故有此论出来。然大害名教，岂不使得子孙取受！如论固穷守节处，甚佳。〔扬〕
    “吕舍人好言忍耻之类，此意不佳。”扬因及刘道原不受温公惠。曰：“如此做得人，也灵利。”〔扬〕
    说吕居仁解大学，曰：“他诸公何故一做下便不改动一字？非圣人安能如此？这般非是大圣，便是大愚！”
    因说吕居仁作汪民表墓志不好，曰：“作龟山底尤不好，故文定全不用，尽做过了。”〔振〕
    “吕居仁家往往自抬举，他人家便是圣贤。其家法固好，然专恃此，以为道理只如此，却不是。如某人才见长上，便须尊敬以求教；见年齿才小，便要教他；多是如此。”人杰因曰：“此乃取其家法而欲施之於他人也。”〔人杰〕
    汪圣锡不直潘子贱直前事，云：“无缘听得殿上语。”向宜卿云：“吾当时之言，尹和靖某事，又为朱子发理会恤典。子贱当时为吕居仁所卖。”〔德明〕
    张无垢说得一般道理，一切险而动。〔振〕
    张无垢气魄，汪端明全无些子气魄。无垢论语说得甚敷畅，横说竖说，居之不疑。
    “永嘉前辈觉得却到好，到是近日诸人无意思。陈少南，某向虽不识之，看他举动煞好，虽是有些疏，却无而今许多纤曲。”贺孙问：“少南虽是疏，到在讲筵议论，实有正直气象。”曰：“然。近日许多人，往往到自议论他。”〔贺孙〕
    问：“陈少南诗如何？”曰：“亦间有好处，然疏，又为之甚轻易。秦桧居温州时，陈尝为馆客。後入经筵，因讲公羊‘母以子贵’之说为非是，因论嫡妾之分。是时太母还朝，陈遂忤太上意，安置惠州。张宋卿於彼从之。徽庙梓宫归，郑后梓宫亦归，邢后太上初聘，亦随归。及边，以讣闻。太母还，秦桧欲以吉服迎，吴才老时为礼官，独以为不可，谓须先以凶服迎梓宫归。太上几年不见太母了，不争些二三日。奉安梓宫了，却以吉服迎太母归。众礼官聚都堂，皆从秦意，吴独争之。秦曰：‘此不是公聚讼处。’即以吴出之。”先生又云：“公羊之说非是，只有一嫡。”〔扬〕
    因论李德远黄世永为汤进之所买，云：“他亦是不曾见前辈，前辈皆不如此。汤见人时，一面颜色言语皆买人之物。史直翁亦然，然却较好。史虽主和，然亦有去交结得一人为应者，然许他皆过分数了。诚使彼足以抗虏，此中亦何以处之？其策甚非也。”〔扬〕
    史丞相好荐人，极不易；然却有些笼络人意思，不佳。陈丞相较浑厚，无这般意思，又若贤否不辨者。〔振〕
    陈福公自在，只如一无所能底村秀才。梁丞相亦然。〔振〕
    史老虽如此，然尝爱论荐引拔士人，此一节可喜。如陈应求方寸平正，远过龚实之。然龚又却好事，每到处便收拾得些人才。刘枢不好士人，先亦读书，长编从头批抹过。近得书云，尚要诸经史从头为看一遍，顾老病，恐不能。〔扬〕
    因论张戒定夫，其初名节好。後来亦以书与诸公论，当时某不是全不主和议，但谓和时要如何。後来多有如某之料，其意欲进甚锐。太上终是嫌破和议底人。秦桧死，亟下诏守和议不变，用沈该万俟食鲁现辈。故张戒自秦桧死後，数年终不用。而张自躁如此，盖是学无本原故耳。张学老子之类。〔扬〕
    张定夫居建昌，享高寿，有文集曰正平集。自言初学孔子之道而无所得，後读老子而愿学焉。又喜管子，其议多尚法制。立朝亦可观，人杰录：“与先吏部厚善。当时朝士皆敬之，虽有素喜陵人者，亦不敢慢。”尝对高宗云：“陛下有仁宗之俭慈，而乏艺祖之英略。”高宗以为说得好。又尝言：“过江以来，非李伯纪赵元镇张魏公三人，也立不住。”
    先生谓若海曰：“令祖全节翁孝义笃至，又能坚正自守。当时权贵欲一见之，竟不为屈。至於通判公，又为张赵所知，持论凛然，不肯阿附秦老，可谓‘无忝於所生’者。前辈高风，诚可敬仰。为子孙者，其忍不思所以奉承而世守之乎！”或曰：“今人志在趋利，闻人道及此等事，则多非讦讪笑。”先生曰：“某尝谓得他当面言之，犹似可。又有口以为是，心实非之，存在胸中，不知不觉做出怪事者，兹尤可畏！”按：胡泳云，内翰，文公之後。〔若海〕
    “邓名世吏，临川人，学甚博，赵丞相以白衣起为著作郎。与先吏部同局，吏部甚敬畏之。有考证文字甚多，考证姓氏一部甚详，绍兴府有印板。谓左丘姓，人有牌榜在卖卦，左氏只是姓左。”先生云：“楚左史倚相世为史官，恐其後也。”邓著作後为秦桧以传出秘书文字罪之，褫官勒停。〔扬〕
    熊叔雅名彦诗，王时雍婿也。金人入寇，京城不守，时雍尽搜取妇女於虏人，人号时雍为‘虏人外公’。当秦桧时，叔雅知永州，魏公时安置永州。秦桧之父曾为玉山知县，玉山人要为老秦立祠堂，求叔雅作记。叔雅质之魏公，魏公令勿须作。叔雅自後只是言贫，这後恐不得差遣。十数日後，魏公知其意，与之曰：“前日所谓祠堂记，作也不妨。”叔雅作之，大意言：人问公有甚异政？曰无异政，只见民父子有亲，君臣夫妇长幼朋友之伦皆如此好了。子太师得其道以治天下亦然，云云。立大碑於玉山。〔扬〕
    三山黄明陟登，是黄传正之父。（扬录云：“张登福建人。”┿录云：“张致中父登。”从周录云：“永福姓张人。”）其人朴实公介，为甚处宰。（诸录云尤溪。）初上任，凡邑人来见者，都请，（诸录云：“士夫僧道百馀人。”但一揖。扬录云：）“坐处亦不足，只立说话。”问：“诸公能打对否？”人皆不敢对。因云：“‘天’对甚？”其中有人云：“对‘地’。”又问：“‘日’对甚？”云“对‘月’。”“‘阳’对甚？”云：“对‘阴’。”却又问：“‘利’对甚？”云：“对‘害’。”乃大声云：“这便不是了！天下一切人，都被这些子坏了。才把‘害’对‘利’，便事事上只见得利害，更不问义理。（┿录云：“人只知以‘利’对‘害’，便只管寻利去。”）须知道‘利’乃对‘义’，才明得义、利，便自无乖争之事。自後只要如此分别，不要更到讼庭。”後来在任果有政声。此事须近於迂阔，然却甚好，今不可多见矣！〔时举〕（┿录云：“一揖而退，此亦可书。其桃符云：‘奉劝邑人依本分，莫将闲事到公庭。’言虽质，意亦好。”扬录云：“其人为政简易，无系累。後坐化死。”）
    李椿年行经界，先从他家田上量起，今之辅弼能有此心否？〔人杰〕
    王龟龄学也粗疏。只是他天资高，意思诚悫，表里如一，所至州郡上下皆风动。而今难得此等人！〔贺孙〕
    王詹事守泉。初到任，会七邑宰，劝酒，历告之以爱民之意。出一绝云：“九重天子爱民深，令尹宜怀恻怛心。今日黄堂一杯酒，使君端为庶民斟！”七邑宰皆为之感动。其为政甚严，而能以至诚感动人心，故吏民无不畏爱。去之日，父老儿童攀辕者不计其数，公亦为之垂泪。至今泉人犹怀之如父母！〔时举〕
    汪端明学亦平正，然疏。文亦平正，不好小蹊曲径。福建政事镇静，与福亦相宜。蜀政不及。见事亦快。〔扬〕
    汪端明少从学於焦先生。汪既达时，从杲老问禅。怜焦之老，欲进之以禅，因劝焦登径山见杲。杲举“寂然不动，感而遂通”。焦曰：“和尚不可破句读书。”不契而归，亦奇士也。焦名援，字公路，南京人，清修苦节之士。〔闳祖〕
    汪圣锡日以亲师取友多识前言往行为事，故其晚年德成行尊，为世名卿。〔若海〕
    汪季路甚子细，但为人性太宽，理会事不能得了。〔贺孙〕
    祝怀汝昭尝论张说。一日，祝有一婢溺死。衢守施元之谓张曰：“祝婢乃其父婢，祝沃，恐事泄，抑令其死。”张遂言之於上。上曰：“此事大，若有之，行遣不得草草；若无，不须以此陷人。”遂阴遣一兵士之类来衢探其事。往来月馀日，得其实矣。一日，乃投都监曰：“奉圣旨，来探祝编修家公事。”遂叫集邻里作保明状去，事方已。兵士小人，乃能如此。〔扬〕
    主上一日嘉郑自明直言，遂问近臣曰：“昔时有一魏Ｖ好直言，今何在？”左右以死对。问：“有子弟否？”无人为敷陈，遂赠直秘阁宣教郎。〔扬〕
    这道理易晦而难明。某少年过莆田，见林谦之方次荣说一种道理，说得精神，极好听，为之踊跃鼓动！退而思之，忘寝与食者数时。好之，念念而不忘。及至後来再过，则二公已死，更无一人能继其学者，也无一个会说了！〔亻选
    论林艾轩作文解经，曰：“林成季井伯为艾轩作墓铭，讳艾轩著书。但云幸学，讲中庸九经及某篇，是艾轩所著。此是有形讳不得底。尝见九经口义，先说一段冒子，全与所讲不干涉。其说是言‘巍巍乎惟天为大，唯尧则之’。‘巍巍乎，舜禹之有天下而不与焉’！人看时，都理会不得。某却曾见他口说来，乃是说道，巍巍乎者，世上有恁地大底事，惟天有之，惟尧则之。下面又说个‘巍巍乎’者，言此大事，只是天与尧有之，舜禹都不与此。盖是取奉光尧，不知却推倒舜禹。”又云：“在兴化南寺，见艾轩言曾点言志一段，‘归’，自释音作‘馈’字，此是物各付物之意。某云：‘如何见得？’艾轩云：‘曾点不是要与冠者童子真个去浴沂风雩。只是见那人有冠者，有童子，也有在那里澡浴底，也有在那里乘叙底，也有在那里馈饷饣盍南亩底。曾点见得这意思，此谓物各付物。’”艾轩甚秘其说，密言於先生也。〔德辅〕
    王说习之性直，好人，与林艾轩辈行。上即位即召见，论不可讲和。上一日谓宰臣曰：“前日上殿，有个生得貌寝，是言此。忘了甚底官人，议论亦好。”遂除官。龚实之笑王习之以不讲和奉上意。先生谓习之直，不是奉上。龚实之多读书，知前辈大体，颇识义理。又有才，做得去。亦有文。小官时甚好。为正言时，攻曾龙。後来心术一偏至於如此，可惜！可惜！反不如陈应求，全不如他却较好。〔扬〕
    因给舍缴驳事，而大臣无所可否，云：“昔梁叔子将为执政时，曾语刘枢云：‘某若当地头，有文字从中出，不当如何，如何也须说教住了，始得。’後梁已大用，而文字自中出者，初不闻有甚执奏。刘枢深怪其事。後见钱某因事说及，丞相煞有力。中出文字，日日有之，丞相每每袖回了而後已。自今观之，又不见此。”〔贺孙〕
    “某人初登宰辅，奏逐姜特立。忽有旨召姜，乞出甚力，在六和塔待命。有旨免宣押。某人初过枢。天下属望，首有召姜之命，经由枢密，曾无奏止，坐视丞相以近习故去国。其意只以入枢未久，恐说不行而去，为人所笑，故放过此一著，是甚小事。”直卿云：“人日日常将理义夹持个身心，庶几遇事住不得。若是平常底人，也是难得不变。如其人，固谓世人属望，但此事亦须不要官爵，方做得。”曰：“固是。若是不要官爵，这一项事如何放得过？每看史策到这般地头，为之汗栗！一个身己便顿在兵刃之间。然汉唐时争议而死，愈死愈争，其争愈力。本朝用刑至宽，而人多畏懦，到合说处，反畏似虎。”至道因问：“武后事，狄梁公虽复正中宗，然大义终不明，做得似鹘突。”曰：“当此时世，只做得到恁地。狄梁公终死於周，然荐得张柬之，迄能反正。”又问：“吕后事势倒做得只如此，然武后却可畏。”曰：“吕后只是一个村妇人，因戚姬，遂迤逦做到後来许多不好。武后乃是武功臣之女，合下便有无君之心。自为昭仪，便鸩杀其子，以倾王后。中宗无罪而废之，则武后之罪已定。只可便以此废之，拘於子无废母之义，不得。吕后与高祖同起行伍，识兵略，故布置诸吕与诸军。平勃之成功也，弥甭篮蟛±В故做得许多脚手，平勃亦幸而成功。胡文定谓武后之罪，当告於宗庙社稷而诛之。”又云：“中宗决不敢为黜母之事。然而并中宗废之，又不得。当时人心惟是见武后以非罪废天子，故疾之深；惟是见中宗以无罪被废，故愿复之切。若并中宗废之，又未知有何收拾人心，这般处极难。”〔贺孙〕
    耿京起义兵，为天平军节度使。有张安国者，亦起兵，与京为两军。辛幼安时在京幕下为记室，方衔命来此，致归朝之义，则京已为安国所杀。幼安後归，挟安国马上，还朝以正典刑。〔儒用〕
    辛幼安亦是个人才，岂有使不得之理！但明赏罚，则彼自服矣。今日所以用之者，彼之所短，更不问之；视其过当为害者，皆不之恤。及至废置，又不敢收拾而用之。〔人杰〕
    问：“陈亮可用否？”曰：“朝廷赏罚明，此等人皆可用。如辛幼安亦是一帅材，但方其纵恣时，更无一人敢道它，略不警策之。及至如今一坐坐了，又更不问著，便如终废。此人作帅，亦有胜它人处，但当明赏罚以用之耳。”〔┿〕
    近世如汪端明，专理会民；如辛幼安，却是专理会兵，不管民。他这理会兵，时下便要驱以塞海，其势可畏！〔植〕
    辛幼安为闽宪，问政，答曰：“临民以宽，待士以礼，驭士以严。”恭甫再为潭帅，律己愈谨，御吏愈严。某谓如此方是。〔道夫〕
    刘枢帅建康，所得月千纟昏。刘欲止受正所当得者，以恐坏後来例，不敢。但受之，後却送其不当得者於公使库。後韩元龙来作漕，尽不受其所不当得者，刘甚称服之。平父云。〔振〕
    刘恭父创第，规模宏丽，先生劝止之曰：“匈奴未灭，何以家为！”忠肃意不乐也。〔道夫〕
    刘宝学初娶熊氏，生枢密。生次子，方落地，问是男，即命与其弟直阁为子。熊不乐，都不问，竟以是而没。後枢密娶吕氏入门，未几，即命吕一切仪物尽与直阁女为嫁具，吕即送与之。平父云。〔振〕
    某曾访谢昌国，问：“艮斋安在？”谢指厅事云：“即此便是。”其厅亦敝陋。〔玄郑〕
    金安节为人好。〔振〕
    戴肖望云：“洪景卢杨廷秀争配享，俱出，可谓无党。”曰：“不然。要无党，须是分别得君子小人分明。某尝谓，凡事都分做两边，是底放一边，非底放一边；是底是天理，非底是人欲；是即守而勿失，非即去而勿留，此治一身之法也。治一家，则分别一家之是非；治一邑，则分别一邑之邪正；推而一州一路以至天下，莫不皆然，此直上直下之道。若其不分黑白，不辨是非，而猥曰‘无党’，是大乱之道。”戴曰：“信而後谏，意欲委曲以济事。”曰：“是枉尺直寻而可为也！”〔闳祖〕
    孙逢吉从之煞好。初除，便上一文字，尽将今所讳忌如“正心诚意”许多说话，一齐尽说出，看来这是合著说底话。只如今人那个口道是是！那个不多方去回避！〔贺孙〕
    天下事须论一个是不是後，却又论其中节与不中节。余右失於许，然使其言见听，不无所补。李琪则所谓“不在其位，不谋其政”，要知却亦有以救其失也。如二子，却所谓“是中之不中节”者。〔道夫〕
    “耿直之作浙漕时，有一榜在客位甚好，说用考课之法。应州县官不许用援，有绩可考，自发荐章。如考课在上而挟贵援者，即降次等。今在镇江亦然否？”曰：“僻在山林，不知其详，但闻私谒不行。”曰：“向来耿守有一书说‘用之则行，舍之则藏’。”从周曰：“此义当如何说？”曰：“也只是前来说。若如耿说，却是圣人学得些骨董，要把来使，全不自心中流出。”从周曰：“‘伊尹耕於有莘之野，而乐尧舜之道。’濂溪曰：‘志伊尹之所志，学颜子之所学。’伊尹耻其君，至若挞於市。学者若横此心在胸中，却是志於行，莫不可？”曰：“非是私。修身养性与致君泽民只是一理。”〔从周〕
    吴公路作南剑天柱滩记曰：“事无大小，为之必成；害无大小，除之必去。”此见其志。〔方〕
    王宣子说：“甘⒀裕士大夫以面折廷争为职，以此而出，人皆高之。宦官以承顺为事，忽犯颜而出，谁将你当事！而黄彦节是也。其见如此之乖！後汉吕强，後世无不贤之。”〔扬〕
    近年有洪邦直为宰，以赃被讼，求救於伯圭。伯圭荐之甘，甘⒓鲋。上召见，赐钱，以为此人甚廉而贤，除监察御史。〔振〕
    先生闻黄文叔之死，颇伤之，云：“观其文字议论，是一个白直响快底人，想是懊闷死了。言不行，谏不听，要去又不得去，也是闷人！”因言：“蜀中今年煞死了系名色人，如胡子远吴挺，都是有气骨底。吴是得力边将。”〔贺孙〕
    近世士大夫忧国忘家，每言及国家辄感愤慷慨者，惟於赵子直黄文叔见之耳。〔亻选
    赵子直奉命将入蜀，请於先生，曰：“某将入蜀，蜀中亦无事可理会。意欲请於朝，得沿淮差遣，庶可理会屯田。”曰：“出於朝廷之意，犹恐不得终其事。若自请以行，则下梢或有小事请乞不行，便难出手。如举荐小吏而不从其荐，或按劾小吏而不从其劾，或求钱米以补阙之而不从其所求，这如何做？”〔贺孙〕
    赵子直政事都琐碎，看见都闷人。曾向择之云：“朱丈想得不喜某政事。”可知是不喜。〔贺孙〕
    或言赵子直多疑。先生曰：“诸公且言人因甚多疑？”鲁可几曰：“只是见不破尔。”〔道夫〕
    赵子直要分门编奏议，先生曰：“只是逐人编好。”因论旧编精义，逐人编，自始终有意。今一齐节去，更拆散了，不见其全意矣。
    赵子直亦可谓忠臣，然以宗社之大计言之，亦有未是处，不知何以见先帝！〔人杰〕
    一日独侍坐，先生忽颦蹙云：“赵丞相谪命似出胡丁！蔽剩骸昂恫恢曾识他否？”曰：“旧亦识之。此人颇记得文字，莆阳之政亦好，但见朋友多说其很愎。”某曰：“丞相前日之事，做得都是否？”曰：“也有些不是处。”问所以不是处。曰：“公他日当自见之。”先生又曰：“一时正人皆已出去，今全无一好人在朝！”某曰：“郑溥之当时草赵丞相罢相词固好。以某观之，当时不做便乞出，尤为奇特。”曰：“也不必如此。但是後来既迁之後，便出亦自好。它却不合不肯出，所以可疑。若说教他不做便出，亦无此典故。”某曰：“且如富郑公缴遂国夫人之封，以前亦何曾有此？自富公既做，後遂为例。”先生微笑而不答。某又问：“丞相秉轴，首召先生入经筵。命下，士子相庆，以为太平可致。忽然一日报罢，莫不惶惑。窃议者云：‘先生请早晚入讲筵，人主将不能堪，便知先生不能久在君侧。’”曰：“早晚入讲筵，非某之请，是自来如此。然某当时便教久在讲筵，恐亦无益。一日虽是两番入讲筵，文字分明，一一解注，亦只讲过而已，看来亦只是文具。”〔开〕
    或曰：“今世士大夫不诡随者，亦有五六人。”曰：“此辈在向时，本是茸人，不比数底。但今则上面一项真个好人尽屏除了，故这一辈稍稍能不变，便称好人。其实班固九品之中，方是中下品人。若中中以上，不复有矣。”先生因问：“某人如何？”或曰：“也靠不得。”曰：“然。见他写书来，皆不可晓。顷在某处得书来，说学问又如何，资质又如何，读书不长进又如何。某答之云：‘不须如何，说话不济事。若资质弱，便放教刚；若过刚，便放教稍柔些；若懒，便放教勤。读论语，便彻头彻尾理会论语；读孟子，便彻头彻尾理会孟子；其他书皆然。此等事，本不用问人，问人只是杭唐日子，不济事。只须低著头去做。若做底，自是不消问人。’这番又得他书，亦不可晓。”或曰：“终是他於利欲之场打不透。欲过这边，却舍彼不得；欲倒向那边，又畏朋友之议。又缘顷被某人抬奖得太过。正如个舡阁在沙岸上，要上又不得，要下又推不动。”曰：“然。无一番大水来泛将去，这舡终不动。要之，只是心不勇之故。某尝叹息天下有些英雄人，都被释氏引将去，甚害事！且如昔日老南和尚，他後生行脚时，已有六七十人随著他参请。於天下丛林尊宿，无不遍谒，无有可其意者。只闻石霜楚圆之名，不曾得去，遂特地去访他。及到石霜，颇闻其有不可人意处。南大不乐，徘徊山下数日，不肯去见。後来又思量既到此，须一见而决。如是又数日，不得已，随众入室。揭帘欲入，又舍不得拜他。如是者三，遂奋然曰：‘为人有疑不决，终非丈夫？’遂揭帘径入。才交谈，便被石霜降下。他这般人立志勇决如此。观其三四揭帘而不肯入，他定不肯诡随人也。广录云：“世上有一种人，心下自不分明，只是怕人道不会，不肯问人。昔老南去参慈明时，已有人随他了。它欲入慈明室，数次欲揭帘入去，又休。末後乃云：‘有疑不决，终非大丈夫！’遂入其室。”某尝说，怪不得今日士大夫，是他心里无可作做，无可思量，‘饱食终日，无所用心’，自然是只随利欲走。间有务记诵为词章者，又不足以救其本心之陷溺，所以个个如此。只缘无所用心，故如此。前辈多有得於佛学，当利害祸福之际而不变者。盖佛氏勇猛精进、清净坚固之说，犹足以使人淡泊有守，不为外物所移也。若记览词章之学，这般伎俩，如何救拔得他那利欲底窠窟动！”或曰：“某人读书，只是摘奇巧为文章以求富贵耳。”曰：“恁地工夫，也只做得那不好底文章，定无气魄，所以他文字皆困苦。某小年见上一辈，未说如何，个个有气魄，敢担当做事。而今人个个都恁地衰，无气魄，也是气运使然。而今秀才便有些气魄，少年被做那时文，都销磨尽了。所以都无精采，做事不成。”〔亻选
    彪居正德美记得无限史记，只是不肯说，只要说一般无巴鼻底道理。在南岳说：“‘温故而知新’，不是今人所说之故新。故者，性也；新者，心也。温性而知心，故可以为人师。”其说道理如此，然口哓哓不肯已。〔〕
    ●卷一百三十三・本朝七
    ◎盗贼
    蜀中有赵教授者，因二苏斥逐，以此摇动人心，遂反。当时也自响应，但未几而哲宗上仙，事体皆变了，所以做得来也没巴鼻。蜀人大故强悍，易反。成都尝有一通判要反，已自与府中都吏客将皆有谋了。不知如何，一婢走出来告云，日逐有官员来议事。帅因下帘，令辨府中人，则皆每日所见合谋者，其事遂败。〔义刚〕
    方腊起，向芗林时为小官。言今无策，只有起刘元城陈了翁作相，则心不战而自平。〔扬〕
    伊川尝说，今人都柔了。盖自祖宗以来，多尚宽仁，不曾用大利之属，由此人皆柔软，四方无盗贼。後来靖康时多盗，盖虏难方急，朝廷无暇治之耳。且如绍圣之後，山东河北连年大饥而盗作，也皆随即仆灭。但见长上云，若更迟四五年，虏人不来，盗亦难禁止，盖是饥荒极了。〔义刚〕
    方腊之乱，愚民望风响应。其丫鄣辰俾诱撸皆假窃腊之名字，人人曰“方腊来矣”！所至瓦解。腊之妇红装盛饰，如后妃之象。以镜置胸怀间，就日中行，则光采烂然，竞传以为祥瑞。〔儒用〕
    论及杨公，云：“当时也无甚大贼，不过只是盗贼而已。如李成之徒，也只是劫掠。若无讨，则不过自食人，皆不是做事底。”〔义刚〕
    建贼范汝为本无技能，为盗亦非其本心。其叔积中，却素有包藏，阴结徒党，置兵器满仓箱中。其徒劝之举事，每每犹豫，若有所待。有不快於中者，辄火十数家，且杀人，因劫之为首，其人终不肯，但曰：“时未可，我决不能为，汝辈可别推一人为主。”众遂拥戴汝为，势乃猖獗。建之士如欧阳颖士施逵吴琮者，善文章，多材艺，或已登科，皆望风往从之。置伪官，日以萧曹房杜自相标置，以汉祖唐宗颂其功德。汝为愚人，偃然当之。朝廷遣官军来平贼。时秋稼已熟，贼闻官军且至，放水灌田，又以禾オ相结连，已而决[A125]去水。官军至，不谙其山川道路。贼纵之入山，山路险隘，骑卒不能前。贼觉官军已疲困，乃出平原以诱官军。官军出山，争趋田中，既为结オ牵绊，又陷泥淖。贼因四面鏖击之，官军大败。乘胜据建州三年，累降累叛。竟遣韩世忠来，方能剿除之。汝为自缢，尸为众所焚，弗获。初，建人陆棠谢尚有乡曲之誉。陆乃龟山婿。为士人时，极端重，颇似有德器者。贼声言：“使二人来招我，吾降矣。”朝廷遣之。既而贼有二心，乃拘系久之。欧阳辈又说之日益切，因循遂为贼用。贼败，欧阳颖士吴琮先诛死，陆谢施逵以槛车送行在。至中途，逵谓二人曰：“吾辈至，必死。与其戮於市朝，且极痛楚，曷若早自裁？”二人曰：“何可得自死？”逵曰：“易尔。”乃密令人为药三元，小大形色俱相似，一乃无毒者。逵取无毒者服之，馀二人服即死。逵既至行在，归罪於二人，理官无所考证，迄从末减，但编置湖南某州，中途又逃去，或为道人，或为行者，或为人典库藏，後迤逦望淮去。有喜其材者，以女妻之。住数月，复北走降虏，改名宜生，登伪科後，擢用甚峻。逆亮将犯淮时，犹为之奉使。比来时，黄尚书通老为馆伴。黄幼与之同笔砚，雅相好，至是不欲见其人，以疾辞。遂改召张子公。宜生犹问子公：“通老安在！”子公以实对。欲扣虏中事，不可得。因登六和塔，子公领客，宜生先登，亟问之曰：“奉使得无首丘之念乎？”宜生曰：“必来。”言方终而介使至，宜生色为之变。既归，即为虏所诛。（龙泉尉施庆之乃其族也。尝举宜生十数诗。内入使时题都亭驿诗云：“江梅的砾未全开，老倦无心上将台。人在江南望江北，断鸿声里送潮来。”又按萧闲集注，宜生字朋望，建安浦城人，宣政间为颍川教授，与宗室赵德麟友善。後仕刘豫。豫废，归其国。历南台郎中，刺隰深二州，召为礼侍，累迁侍讲，道号“三住道人”。）〔儒用〕
    一士人见龟山，容貌甚端庄，坐不动，每来必如是，以此喜之。一日，引入书院，久坐。忽报有客，龟山出接，士人独坐，凝然不动如故。宅眷壁外窥之，大段惊异。士人别去，家人以实告，皆称其如此好人，愈为所取。後以女妻之，乃陆棠也。及范汝为作乱，棠入其党，见矫情饰貌之难信也。〔过〕
    李楫寇广西，出榜，约不收民税十年，故从叛者如悖称之为“李王”，反谓官兵为贼。以此知今日取民太重，深是不便。〔广〕
    泸州之事，朝廷既是命委清强官体究，帅司若有谋，只那体究官便是捉贼官。且如拣差体究官，帅司琶苤一不下司文字与之，令到地头体究，随宜便与处分。若体究官到彼，他见朝廷之意未十分来煎迫，亦须开门放入。但只与之言：“今日之事既是如此，若大兵四合剿灭，亦不难。今亦未能如是，但你这头首人，合当出来陈说始初是如何。”及其既至，则收而枭之，事即定矣。若遽然进兵掩捕，则事势须激，城中之人不可保，而州郡必且残破。〔道夫〕
    ◎夷狄
    西夏李继迁本夷狄，姓托跋，後赐姓李。五代时有其地，国初世袭。太宗欲取之，遂召继迁归京师，以别人代之。一日，继迁逃归。朝廷费无限心力不能得，遂以其兄继隆知夏州，令招之。其兄遂阴与之合，每奏朝廷，谓已无事。後朝廷又召其兄归，继迁遂复有其地。灵州属朝廷，又在西夏之外，为西夏截断，又以兵图之，使不得通朝廷。灵州绝远，难救援。又其地浑沙无水，不可掘。每兵行，则用水以自随，渴杀了多少。人行其沙，地上皆动，陷了数百人马，只见不在。太宗心欲弃之而不言。时参政张洎南唐亡国之臣，专以谄败其主。归，又以谄遭遇。揣知上意，即进可弃之说。上问宰相吕端，又令各进说。端言，如此则各有说，非佥议合谋之意。洎即诋端避事。端言，洎不过揣合上意。後洎即进说，端不曾进。上谓洎揣合果如端言，封还其说。朝廷遂诏灵州守臣出兵与接，渐渐离去弃之。张齐贤以为不可，如此则被夏人掩杀，须是与之战，胜则得之，不胜则渐渐引去。方议未定，忽报灵州已为夏人所破矣，因而为彼所有。後来朝廷费了几多气力去取。韩范辈用兵後，徐禧永乐之败是也。张魏公旧官於陕西，尝登高望见西夏界外，则西夏土地亦不甚阔。如何强盛，被他守得如此好！祖宗时，兵每出辄败。今依旧五州，全又更取过那边去了，土地合阔矣。只见强盛，虏人亦不柰何，当时亦曾败於彼。〔扬〕
    因论西夏事，曰：“当时事不可晓。看来韩范亦无素定基本，只是逐旋做出。且如当时覆军败将，这下方且失利，他之势甚张；忽然自来纳款求和，这全不可晓。後来不久，元昊遂死。不知他不死数年，又必有甚奸谋，大未可知。且如当时朝廷必欲他称臣，遂使契丹号令之。契丹方自以为功，朝廷正未有所处，又却二国自相侵凌。不尔，则当时又须费力。大抵西人勇健喜斗，三五年必一次为边害。本朝韩范张魏公诸人，他只是一个秀才，於这般事也不大段会。只是被他忠义正当，故做得恁地。”〔道夫〕
    或问：“范文正公经理西事，看得多是收拾人才。”曰：“然。如滕子京孙元规之徒，素无行节，范公皆罗致之幕下。後犯法，又极力救解之。如刘沪张亢亦然。盖此等人是有才底，做事时，须要他用，但要会用得他。”又云：“范公尝立一军为‘龙猛军’，皆是招收前後作过黥配底人，後来甚得其用。时人目范公为‘龙猛指挥使’。”又曰：“方范公起用事时，军政全无统纪，从头与他整顿一番。其後却只务经理内地，养威持重，专行浅攻之策，以为得寸则吾之寸，得尺则吾之尺。卒以此牵制夏人，遣使请和。”〔儒用〕
    问：“本朝建国，何故不都关中？”曰：“前代所以都关中者，以黄河左右旋绕，所谓‘临不测之渊’是也。近东独有函谷关一路通山东，故可据以为险。又，关中之山，皆自蜀汉而来，至长安而尽。池录作“关中之山皆自西而东”。若横山之险，乃山之极高处。横山皆黄石山，不生草木。本朝则自横山以北，尽为西夏所有，山河之固，与吾共之，反据高以临我，是以不可都也。神宗锐意欲取横山，盖得横山，则可据高以临彼。然取横山之要，又在永乐。故永乐之城，夏人以死争之，我师大败。神宗闻丧师大恸，圣躬由是不豫。”按编年，重和元年，童贯命种师道刘延庆等取夏国求和等寨，大败夏人而还。六月，夏人纳款。初，夏人恃横山诸险以抗中国。庆历中，王嗣宗范仲淹建议取之，会元昊纳款而止。元丰中，李宪建议，又会王师失利，神宗厌兵，不克行。贯尝从宪得其规摹。政和初，议进筑。至是十馀年，遂得横山之地。夏人失援，故纳款。然国家是时已建下燕之策，益以多故。其後西夏与女真人。乙巳冬，女真围太原，夏人犯河外，则是横山之取，有以结怨於彼也。又曰：“神宗初即位，富韩公为相，问为治之要，富公曰：‘须是二十年不说著“用兵”二字。’此一句便与神宗意不合。已而擢用王介甫，首以用兵等说称上旨，君臣相得甚忄唷Ｊ苯ú军司户王韶上平戎策，介甫力荐之。初为秦凤路经略，司机宜，後知通远军，遂一战而复熙河。捷书闻，上大喜，解白玉带以赐介甫，赏其知人；又加韶为龙图阁侍待制，以为熙河帅。熙河本镇洮军，因复其地，改为熙州。只是广漠之乡，有之不加益，无之不加损。狃於一胜之後，庙论一意主於用兵，三败至於永乐，极矣。永乐之败，徐禧死之。禧，师川之父，黄鲁直之妹夫也。能文章，好谈兵，也有进策行於世，文字甚好。二苏之文未出，学者争传诵之。”〔儒用〕
    神宗其初要结高丽去共攻契丹。高丽如何去得！契丹自是大国，高丽朝贡於彼，如何敢去犯他！〔义刚〕
    人主好勤远略底，也是无意思。当初高丽遣使来，朝廷只就他使者以礼答遣之，神宗却要别差两使去。缘他那里知文，故两使皆侍从，皆是文人。高丽自是臣属之国，如何比得契丹！契丹自是敌国。〔义刚〕
    尝见韩无咎说高丽入贡时，神宗喻其进先秦古书。及进来，内有六经不曾焚者。神宗喜，即欲颁行天下。王介甫恐坏他新经，遂奏云：“真伪未可知。万一刊行後，为他所欺，岂不传笑夷夏！”神宗遂止，本亦不传。以某观之，未必有是事。盖招徕高丽时，介甫已不在相位。且神宗是甚次第刚明！设使所进真有契於上心，亦岂介甫所能止之？又记文昌杂录中说，高丽所进孝经门上下一二句记未真。纬经，只是谶纬之书，必无进先秦古书之事。但尝闻尤延之云：“孟子‘仁也者人也’章下，高丽本云：‘义也者，宜也；礼也者，履也；智也者，知也；信也者，实也：合而言之，道也。’”此说近是。〔儒用〕
    或问高丽风俗好。曰：“终带蛮夷之风。後来遣子弟入辟雍，及第而归者甚多。尝见先人同年小录中有‘宾贡’者，即其所贡之士也。“宾贡”二字，更须订证。当时宣赐币帛之外，又赐介甫新经三十本，盛以黑函，黄帕其外，得者皆宝藏之。〔儒用〕
    国家方与女真和时，高丽遣使来求近上医师二人。上召老医，择二人遣往。至则日夕厚礼，皆不问医，而多问禁中事。二医怪而问之，高丽主曰：“我有紧密事，欲达宋皇。恐所遣使不能密，故欲得宋皇亲近之人而分付之。所以问公禁中事者，欲以见公是所亲信耳。”二人因问之，高丽主曰：“闻宋皇欲与女真和，夹攻契丹，此非良策。盖我国与女真陆路相通，常使人察之。女真不是好人，胜契丹後，必及宋，而吾国亦不能自存，此合当思所以备之。”二人问所以备之之说，曰：“女真作一阵法甚好，我今思得一法胜之。”因令观教其女真阵，盖如拐子马之类。二人归奏，上怒，召老医而责之。其一人出门吐血，後不死；其一人归即死。〔义刚〕儒用录云：“先生尝见玉山汪丈云，得之御史台一老吏。方徽宗通好女真，为灭辽之约，高丽有所闻，欲纳忠诚，不可得。遂托病遣使求医於本朝，且愿得供奉内庭、上所亲信者。遂择二国医以往。至则馆御供帐，其礼甚厚，但经月无引见之音。二医怪之，私有请於馆伴者。一日，得旨入见，引至内庭。尽屏左右，谕二医曰：‘寡人非病也。顾有诚款，愿效於上国，欲得附卿奏之，幸密以闻！’二医许诺。则曰：‘女真人面兽心，贪婪如豺狼，安可与之共事？今不早图之，後悔无及！闻其训练国人皆为精兵，累岁有事於燕，每战转胜。小国得一二阵法，可与之角。如欲得之，敢不唯命！’谕毕，方厚为之礼而遣之。二医归，具奏本末。徽宗闻之，滋不乐，且惧其语泄。丞相童蔡辈乃为食於家，召二医以食之，食毕而毙。”
    高丽与女真相接，不被女真所灭者，多是有术以制之。高丽要五十馀主，今此方为权臣所篡而易姓。〔义刚〕又一条云：“高丽得四十主。今已易姓，姓王。”
    金虏旧巢在会宁府，四时迁徙无常。春则往鸭绿江猎；夏则往一山，忘其名。极冷，避暑；秋亦往一山如何；冬往一山射虎。今都燕山矣。〔扬〕
    燕山之北，古有大山岭为隔，但有一路傍险水。後来石晋以与耶律，则其险路在其度内矣。〔扬〕
    燕山是古幽州；石晋割赂契丹。契丹既为金人所灭，其种之杰者遂来据燕。其主死，其妻萧太后主之。童贯蔡攸往取之番。番兵败後，金人自取之。朝廷求之，遂尽载数州之物、妇女之类而去，更索厚资卖之。朝廷以其所索之物与之，遂得数州空地，朝廷空内资以守之。郭药师者，燕将，初归本朝。金人来取燕，遂归金，郭只留守燕。及本朝得燕，郭又迎降。金人一日大节，冬至之类。官吏都集贺郭。郭留饮，尽取各人家属之类尽来饮。少顷，金人兵至，无一人得脱者，自此遂入寇矣。朝廷与大辽结好百十年矣，一日忽与金人约共攻辽，而本朝无一人往。是时方十三起，童贯自这边来了，遂不及往。既失约，後取燕又是金人。金人见本朝屡败兵於燕，遂有入寇之心。是时相王黼主其事，童贯主兵，蔡攸副之。蔡京不主，作诗送其子云：“百年信约宜坚守，六月师徒早罢休。”京作事都作两下：取燕有功，则其子在；无功，则渠不曾主。又有一子绦上书言其父不是，闻亦是其父之谋也。金寇初围城时，京云：“有一策可使虏人一兵不反。”朝廷使人问之，云：“见上方可言。”寇去，人问之，云：“决汴河可以灌之。”後寇再来，未至时已决之矣。东南数千里，渺然巨浸，西北遂为寇所据。四方音问一信不通，以此故也。〔扬〕
    粘罕围太原一年有馀，姚师古辈皆为其战退，遂破太原。张孝纯守太原一年，多少辛苦。及城破，拼一死不得，遂降，後为刘豫处官。太原既破，遂一直围京城。〔扬〕
    李若水劝钦宗出。李谓虏人可信，醉後枕人睡熟，以此信之。〔扬〕
    金人初起时，初未立将。临发兵，召集庭下问之，有能言其策之善者，即授以将，使往。及成功而归，又集庭下问众人而赏之金几多。众人言未得，又加之。赏罚如此分明，安得不成事！〔扬〕
    虏人有一谋时，聚诸尊长於一屋内，全不言，只用一物画地，谋了便各去做。如其事难决，便出野外无人处去商量。〔扬〕
    兀术征蒙，死於道，有三策献於虏主：一则以汴京立渊圣，欲招致江南之人；二则以近上宗室守边；三则讲和。曰：“若行前二者，也被他搅。”又曰：“道君有子四十人，只放二十人归来。这二十人亲王，也要物事供他。”〔焘〕
    “虏至绍兴，守臣李邺降虏。及驾至明州，张俊大杀一番。驾泛海，虏人走。明州人今尚怨张俊不乘时杀去，可大胜，遂休了。辛巳，逆亮来时，一队自海中来，李宝自胶西杀败。李邺既降，与虏酋并马出。有一卫士赴驾不及，尚留绍兴见之。以一大方砖逐打其酋，几中，因被害，死之。今立一庙在其所，赐旌忠额。後人皆於其庙卖酒，某至，一切逐去之，说与王书，令崇奉之。”先生又云：“某在时，更为大其庙。其卫士姓唐。”〔扬〕
    刘豫来寇，朝廷只管谋避计。李伯纪云：“自南京退维扬，遂失河东北；自维扬退金陵，遂失京东西。一番退，一番失。设若是金人来，柰热不得，亦著去，不能久留。今又只是刘豫，只是这边人。渠得一邑，守一邑；得一郡，守一郡。如何只管远避！”〔扬〕
    逆亮入寇时，刘信叔在扬州。亮欲至，刘尽焚城外居屋，尽用石灰白了城，多写“完颜亮死於此”字。亮多忌，见而恶之，遂居龟山。人多不可容，必致变，果死灭。〔扬〕
    王仲衡云：“虏中大臣有过时，用紫茸毡铺地，令伏其上杖之，尝有一宰相、一驸马受杖。驸马因此悒怏而死，非恨其杖也，恨不得紫茸毡也。”又曰：“尝有一官人出，有一吏人来，至其花园中，背上黄袱，袱得一束文字。某问：‘何文字？’曰：‘史书也。’那官人伊是史官。某问：‘可借否？’曰：‘不妨。’遂开看。内有一段云：‘诏曰：“宰相姓名某。谋南伐，若以为是，合尽心以赞其谋；以为不是，合尽忠极力以谏之。不可依违以败成算。今某人略略谏之，可杖六十。”’”〔扬〕
    “杨割大师阿骨打、杨割之子。吴乞买。阿骨打之弟。完颜ァ⑵蚵蛑子。完颜亮、完颜雍、葛王浮⑽永氩弧⑽永毪薄⒇Ｊ酰皆阿骨兄弟也。阿骨打既死，诸酋立其弟吴乞买，乞买死，国人欲立阿骨打之子暗版孛讫烈。此五字不知如何，记不得。暗版孛讫烈，名宗盘。虏中谓‘大官人’也。暗版者，大也；孛讫者，官人也。‘大官人’者，即所谓太子也。诸酋不肯，复立乞买之子完颜ィ而以暗版孛讫烈为相。暗版孛讫烈实怀怨望，云己当为主。ゾ踔，遂杀宗盘。一日遂尽诛二十七王，悟室亦被诛，孛讫烈亦在其中，二十七王皆其党与兄弟也。连蔓宗族亲旧皆杀了。ビ治亮所弑，自立。葛王先名α，後以其字似“衰”字，遂改名雍。ァ⒘两孕值芤病ｘブ父行名皆从“宗”，兄弟名皆从“上”。粘罕亦阿骨打族人，尝为相。初入中国，破京师，斡离不、粘罕也。斡离不早死，斡离け後亦早死。粘罕後来劝立刘豫，内则萧庆主其事，萧庆用事久。及兀术挞懒废刘豫而诛萧庆，粘罕争之不能得，ニ旒芍，粘罕悒怏而死。後来独兀术得後死。初，虏入中国，问何姓最大。中原人答以王姓最大。虏人呼王为‘完颜’。自是王者之後，遂姓完颜。”又问：“虏人今渐衰替？”曰：“卒急倒他未得。被他立得个头势大，若十分中做得一两分事，便足以扶持振起。除是大无道残暴酷虐，则不知如何。若是如此做将去，无大段残暴之事，恐卒消磨他未得，盖其势易以振起也。”〔卓〕
    论及北虏事，当初起时，如山林虎豹纵於原野，岂是人！伯谟曰：“当时曲端献策，不出十年，彼必以酒色死，方可取。”先生曰：“阿骨打才得幽州，便死。曾见有人论虏人无事权在其主，用兵权在将，故虏主不用兵。此说是。大抵当初出时是夷狄，及志得意满，与我何异？”因与某人欲请边郡自效。先生曰：“易曰：‘知进退存亡而不失其正者，其惟圣人乎！’上之人不欲用兵，而我自欲为之，是不识时。”问：“恢复之事，多始勤终怠，如何？”曰：“只以私意为之，不以复雠为念。”〔可学〕
    葛王大故会。他所以要和亲者，盖恐用兵时诸将执兵权，或得要己。不如和亲，可坐享万乘之乐。其初虽是利於用兵，到後来惟恐我与他冢杀。〔义刚〕
    葛王便是会底。他立得年号也强，谓之“大定”。〔义刚〕
    葛王惩逆亮之败，一向以仁政自居。
    先生喟然叹曰：“某要见复中原，今老矣，不及见矣！”或者说：“葛王在位，专行仁政，中原之人呼他为‘小尧舜’。”曰：“他能尊行尧舜之道，要做大尧舜也由他。”又曰：“他岂变夷狄之风？恐只是天资高，偶合仁政耳。”〔友仁〕
    南渡之後，说复雠者，惟胡氏父子说得无病，其馀并是半上落下说。虽魏公要用兵，其实亦不能明大义，所以高宗只以区区成败进退之。到秦桧主和，虏归河南，上下欣然，便只说得地之美，更不说不义。若无范伯达如圭，则陵寝一向忘之矣！魏公时谪永州，亦入文字，只说莫与之和，如何感动！魏公倾五路兵为富平之败，又溃於淮上。若无气力，也是做不得事。韩魏公煞是个人物，然亦檬侨耸虑∽龅谩Ｈ舾向上，且怕难担当。〔贺孙〕（论恢复。）
    桧死，上即位，正大有为之大机会！〔扬〕
    邵弘取泗州，胡鹑『Ｖ荨Ｉ酃人脚家。胡角场牙人。唐邓汝三州，皆官军取之，王师鸣玫侥暇┮樱而诸将虏掠窀号之类不可言。吴胃要人钱，虏骑来，走归矣！虏人一番围泗洲，弘力扼之，後救兵至，方解。〔扬〕
    泗海唐邓四州，皆可取西京中原之地。逆亮来时用兵，仅取得此四州，而汤思退无故与之，惜哉！〔扬〕
    晋人下吴，却是已得蜀。从蜀一造船，直抵南岸。周世宗只图江南，是时襄汉蜀中别有主，所以屯淮上，开河抵江。今蜀中出兵，可以入武关；从襄汉樊邓可以捣汝洛；由淮上可以取徐州。辛巳间，官军已夺宿州。国家若大举，只用十五万精兵。〔德明〕
    江州皇甫将名倜。曾领兵守信阳，作山寨三年。云：“由其山接金房诸山而出，取西京中原。”云：“国家用事，某愿当此一路。”云：“都不用国家兵粮，沿路人皆自愿为兵，且与粮。”其人忠醇，能同甘苦，得士心，不附内贵，然亦未必能以律御兵而战也。〔扬〕
    陈问：“复雠之义，礼记疏云：‘狭捍呵镄戆偈栏傣拧又某书，庶人许五世复雠。又云：‘国君许九世复雠。’又，某人引鲁桓公为齐襄公所杀，其子庄公与齐桓公会盟，春秋不讥。自桓至定公九世，孔子相定公，会齐侯於夹谷，是九世不复雠也。此说如何？”曰：“谓复百世之雠者是乱说。许五世复雠者，谓亲亲之恩欲至五世而斩也。春秋许九世复雠，与春秋不讥、春秋美之之事，皆是解春秋者乱说。春秋何尝说不讥与美他来！圣人作春秋，不过直书其事，美恶人自见。後世言春秋者，动引讥、美为言，不知他何从见圣人讥、美之意。”又曰：“事也多样。国君复雠之事又不同。”亻言疲骸叭绫境夷狄之祸，虽百世复之可也。”曰：“这事难说。”久之，曰：“凡事贵谋始，也要及早乘势做。才放冷了，便做不得。如鲁庄公之事，他亲见齐襄公杀其父，既不能复；又亲与之宴会，又与之主婚，筑王姬之馆於东门之外，使周天子之女去嫁他。所为如此，岂特不能复而已？既亲与雠人如此，如何更责他报齐桓公！况更欲责定公夹谷之会，争那里去？见雠在面前，不曾报得，更欲报之於其子若孙，非惟事有所不可，也自没气势，无意思了。又况齐桓公率诸侯尊周室以义而举，庄公虽欲不赴其盟会，岂可得哉！事又当权个时势义理轻重。若桓公不是尊王室，无事自来召诸侯，如此，则庄公不赴可也。今桓公名为尊王室，若庄公不赴，非是叛齐，乃叛周也。又况桓公做得气势如此盛大，自家如何便复得雠？若欲复雠，则襄公杀其父之时，庄公当以不共戴天之故，告之天子、方伯、连率，必以复雠为事，杀得襄公而後已，如此方快。今既不能然，又亲与之同会，与之主婚，於其正当底雠人尚如此，则其子何罪？又况其子承其被杀後而入国，又做得国来自好，庄公之所不如，宜其不能复而俯首事之也。”陈问：“若庄公能杀襄公了，复与桓公为会，可否？”曰：“既杀襄公，则两家之事已了，两边方平，自与桓公为会亦何妨？但庄公若能杀襄公，则‘九合诸侯，一正天下’之功，将在庄公而不在齐桓矣。惟其不能，所以只得屈服事之也。只要乘气势方急时便做了，方好。才到一世二世後，事便冷了。假使自家欲如此做，也自鼓气不振。又况复雠，须复得亲杀吾父祖之雠方好。若复其子孙，有甚意思？汉武帝引春秋‘九世复雠’之说，遂征胡狄，欲为高祖报雠，春秋何处如此说？诸公读此还信否？他自好大喜功，欲攘伐夷狄，姑托此以自诡耳！如本朝靖康虏人之祸，看来只是高宗初年，乘兀术粘罕斡离不及阿骨打未死之时，人心愤怒之日，以父兄不共戴天之雠，就此便打叠了他，方快人意。孝宗即位，锐意雪耻，然事已经隔，与吾敌者，非亲杀吾父祖之人，自是鼓作人心不上。所以当时号为端人正士者，又以复雠为非，和议为是。而乘时喜功名轻薄巧言之士，则欲复雠。彼端人正士，岂故欲忘此虏？盖度其时之不可，而不足以激士心也。如王公明炎虞斌父之徒，百方劝用兵，孝宗尽被他说动。其实无能，用著辄败，只志在脱赚富贵而已。所以孝宗尽被这样底欺，做事不成，盖以此耳。”亻言疲骸暗不能杀虏主耳。若而今捉得虏人来杀之，少报父祖之怨，岂不快意？”曰：“固是好，只是已不干他事，自是他祖父事。你若捉得他父祖来杀，岂不快人意！而今是他子孙，干他甚事？”又问：“疏中又引君以无辜杀其父，其子当报父之雠，如此则是报君，岂有此理？”曰：“疏家胡说，岂有此理！”又引伍子胥事，说圣人是之。曰：“圣人何尝有明文是子胥来！今之为春秋者都是如此。”胡问：“疏又引子思曰：‘今之君子，退人若将坠诸渊。毋为戎首，不亦善乎！’言当执之，但勿为兵首，从人以杀之可也。”曰：“尽是胡解！子思之意，盖为或人问‘礼为旧君有服’，礼欤？子思因云，人君退人无礼如此，他不为戎首来杀你，已自好了，何况更望其为你服？此乃自人君而言，盖甚之之辞；非言人臣不见礼於其君，便可以如此也。读书不可窒塞，须看他大意。”〔亻选
    恢复之计，须是自家吃得些辛苦，少做十年或二十年，多做三十年。岂有安坐无事，而大功自致之理哉！〔道夫〕
    今朝廷之议，不是战，便是和；不和，便战。不知古人不战不和之间，亦有个且硬相守底道理，却一面自作措置，亦如何便侵轶得我！今五六十年间，只以和为可靠，兵又不曾练得，财又不曾蓄得，说恢复底，都是乱说耳。〔┿〕
    某尝谓恢复之计不难，惟移浮靡不急之费以为养兵之资，则虏首可枭矣。〔道夫〕
    近见吴公济会中朋友读时文策，其间有问道德功术者二篇：一篇以功术为不好；一篇以为有道德，则功术乃道德之功术，无道德则功术不好。前篇不如後篇。某常见一宰相说，上甚有爱人之心，不合被近日诸公爱说恢复。某应之曰：“公便说得不是，公何不曰爱人乃所以为恢复，恢复非爱人不能？”因说为政篇道、德、政、刑与此一般。有道德，则刑政乃在其中，不可道刑政不好，但不得专用政刑耳。
    本朝御戎，始终为“和”字坏。後来人见景德之和无恙，遂只管守之。殊不知当时本朝全盛，抵得住。後来与女真，彼此之势如何了！〔扬〕（和戎。）
    问：“不能自强，则听天所命；修德行仁，则天命在我。”因说靖康之祸云云，“终始为讲和所误。虏人至城下，攻城，犹说讲和。及高宗渡江，亦只欲讲和。”问：“秦桧之所以力欲讲和者，亦以高宗之意自欲和也。”曰：“然。是他知得虏人之意是欲厌用兵。他当初自虏中来时，已知得虏人厌兵，故这里迎合高宗之意，那个又投合虏人之意。虏人是时子女玉帛已自充满厌足，非复曩时长驱中原之锐矣，又被这边杀一两陈怕了。兼虏之创业之主已死，他那边兄弟自相屠戮，这边兵势亦稍稍强，所以他亦欲和。”〔卓〕
    秦桧自虏中归，见虏人溺於声色宴安，得之中国者日夜烂熳，亦有厌兵意。秦得此意，遂归来主和。其初亦是矣，然犹已奉之，荡不为一毫计。使其和中自治有策，後当逆亮之乱，一扫而复中原，一大机会也，惜哉！〔扬〕
    秦桧讲和时，岁币绢二万五千匹，银二万五千两。今岁绢减五千匹，银减五千两，此定数。每常往来人事礼数，皆用金银器盛脑子贵药物之类，所费不赀。大约等绢三千五百文一匹，银二千五百文一两，大数一百二十万缗。彼来时，只是些羊巴匹段之类，甚微。〔扬〕
    ●卷一百三十四・历代一
    司马迁才高，识亦高，但粗率。〔闳祖〕（以下历代史。）
    太史公书疏爽，班固书密塞。〔振〕
    司马子长动以孔子为证，不知是见得，亦且是如此说。所以伯恭每发明得非细，只恐子长不敢承领耳。
    史记亦疑当时不曾得删改脱痢８咦婕图怯太公处，称“高祖”。此样处甚多。高祖未崩，安得“高祖”之号？汉书尽改之矣。左传只有一处云：“陈桓公有宠於王。”
    曹器远说伯夷传“得孔子而名益彰”云云。先生曰：“伯夷当初何尝指望孔子出来发挥他！”又云：“‘黄屋左纛，朝以十月，葬长陵。’此是大事，所以书在後。”先生曰：“某尝谓史记恐是个未成底文字，故记载无次序，有疏阔不接续处，如此等是也。”〔闳祖〕
    因言：“班固作汉书，不合要添改史记字，行文亦有不识当时意思处。如七国之反，史记所载甚疏略，却都是汉道理；班固所载虽详，便却不见此意思。吕东莱甚不取班固。如载文帝建储诏云：‘楚王，季父也，春秋高，阅天下之义理多矣，明於国家之大体。吴王於朕，兄也，惠仁以好德。淮南王，弟也，秉德以陪朕。岂不为豫哉！’固遂节了吴王一段，只於‘淮南王’下添‘皆’字云：‘皆秉德以陪朕。’盖‘陪’字训‘贰’，以此言弟则可，言兄可乎！今史记中却载全文。”又曰：“屏山却云：‘固作汉纪，有学春秋之意。其叙传云：“为春秋考纪。”’”又曰：“迁史所载，皆是随所得者载入，正如今人草痢Ｈ幺食其踞洗前面已载一段，末後又载，与前说不同。盖是两处说，已写入了，又据所得写入一段耳。”〔┿〕
    颜师古注前汉书如此详，犹有不可晓者，况其他史无注者。汉宣渭上诏令“单于毋谒”，范升劾周党“伏而不谒”，谒不知是何礼数，无注。疑是君臣之礼。见而自通其名，然不可考矣。〔方子〕必大录云：“想谒礼必又重。”
    汉书有秀才做底文章，有妇人做底文字，亦有载当时狱辞者。秀才文章便易晓。当时文字多碎句，难读。尚书便有如此底。周官只如今文字，太齐整了。
    汉书言：“几者动之微，吉凶之先见者也。”又如“岂若匹夫匹妇之为谅，自经於沟渎而人莫之知也”！添一个“人”字，甚分晓。〔道夫〕
    “解杂乱纷纠不控拳。”拳，音[B123]，攘臂绳，今之骨袖手圈也。言解斗者当善解之，不可牵引[B123]绳也。“批亢捣虚。”亢，音刚，喉咙也。言与人斗者，不扼其喉，拊其背，未见其能胜也。〔亻选
    沈存中以班固律历志定言数处为胫说是小说中“胫庙”之意，盖不晓算法而言尔。〔人杰〕
    汉书“引绳排扌艮音痕。不附己者”，今人误读“扌艮”为“根”。注云：“犹今言‘扌艮谷’（音户谷反。）之类。”盖关中俗语如此。“扌艮谷”，犹云“抵拒担阁”也。“引绳排扌艮”，如以绳拒然。〔亻选
    刘昭补志，於冠帻车服尤详，前史所无。〔方子〕
    晋书皆为许敬宗胡写入小说，又多改坏了。东坡言，孟嘉传，陶渊明之自然，今盖云“使然”。更有一二处。饶何氏录作“此类甚多”。东坡此文亦不曾见。扬因问：“晋书说得晋人风流处好。”先生云云。又云：“世说所载，说得较好，今皆改之矣。”〔扬〕
    载记所纪夷狄祖先之类，特甚，此恐其故臣追记而过誉之。
    旧唐书一传载乞加恩相王事，其文曰：“恩加四海。”宋景文为改作“恩加骨肉”。
    五代史略假借太原，以刘知远之後非僭窃，辞较直也。〔扬〕
    五代旧史，温公通鉴用之。欧公盖以此作文，因有失实处。如宦者张居翰当时但言缓取一日则一日固，二日则二日固。欧公直将作大忠，说得太好了。
    问：“班史通鉴二氏之学如何？”曰：“读其书自可见。”又曰：“温公不取孟子，取扬子，至谓王伯无异道。夫王伯之不侔，犹е於美玉。故荀卿谓粹而王，驳而伯。孟子为齐梁之君力判其是非者，以其有异也。又，温公不喜权谋，至修书时颇删之，柰当时有此事何？只得与他存在。若每处删去数行，只读著都无血脉意思，何如存之，却别做论说以断之？”〔骧〕
    通鉴文字有自改易者，仍皆不用汉书上古字，皆以今字代之。南北史除了通鉴所取者，其馀只是一部好笑底小说。
    明仲看节通鉴。文定问：“当是温公节否？”明仲云：“豫让好处。是不以死生二其心，故简子云：‘真义士也！’今节去之，是无见识，必非温公节也。”〔方〕
    温公无自节通鉴。今所有者乃伪本，序亦伪作。
    通鉴例，每一年或数次改年号者，只取後一号。故石晋冬始篡，而以此年系之。曾问吕丈。吕丈曰：“到此亦须悔。然多了不能改得。某只以甲子系年，下面注所改年号。”
    通鉴：“告奸者与斩敌首同赏，不告奸者与降敌同罚。”史记商君议更法，首便有斩敌首、降敌两条赏罚，後面方有此两句比类之法。其实秦人上战功，故以此二条为更法之首。温公却节去之，只存後两句比类之法，遂使读之者不见来历。温公修书，凡与己意不合者，即节去之，不知他人之意不如此。通鉴此类多矣。〔亻选
    通鉴：“事末利及怠而贫者，举以为收孥。”谓收之为奴婢，不得比良民。有罪，则民得以告之官而自杀之。〔亻选
    温公论才、德处未尽。如此，则才都是不好底物矣！”〔亻选
    或问温公才、德之辨。曰：“温公之言非不是，但语脉有病耳。才如何全做不好？人有刚明果决之才，此自是好。德，亦有所谓‘昏德’。若块然无能为，亦何取於德！德是得诸己，才是所能为。若以才、德兼全为圣人，却是圣人又夹杂个好不好也。”〔铢〕
    才有好底，有不好底；德有好底，有不好底。德者，得之於己；才者，能有所为。如温公所言，才是不好底。既才是不好底，又言“才德兼全谓之圣人”，则圣人一半是不好底！温公之言多说得偏，谓之不是则不可。〔节〕
    问：“温公言：‘聪明强毅之谓才。’聪明恐只是才，不是德。”曰：“温公之言便是有病。尧舜皆曰‘聪明’，又曰‘钦明’，又曰‘文明’，岂可只谓之才！如今人不聪明，便将何者唤作德也？”〔铢〕
    温公以正直中和为德，聪明强毅为才。先生曰：“皆是德也。圣人以仁智勇为德。聪明便是智，强毅便是勇。”〔赐〕
    陈仲亨问诸儒才、德之说。曰：“合下语自不同。如说‘才难’，须是那有德底才。高阳氏才子八人，这须是有德而有才底。若是将才对德说，则如‘周公之才之美’样，便有是才更要德。这个合下说得自不同。”又问智伯五贤。曰：“如说射御足力之类，也可谓之才。”〔义刚〕
    温公通鉴不信“四皓”辅太子事，谓只是叔孙通谏得行。意谓子房如此，则是胁其父。曰：“子房平生之术，只是如此。唐太宗从谏，亦只是识利害，非诚实。高祖只是识事机，明利害。故见‘四皓’者辅太子，便知是得人心，可以为之矣。叔孙通嫡庶之说如何动得他！又谓高祖平生立大功业过人，只是不杀人。温公乃谓高祖杀四人，甚异。事见考异。其後一处所在，又却载四人。又不信剧孟事，意谓剧孟何以为轻重！然又载周丘，其人极无行，自请於吴，云去呼召得数万人助吴。如子房剧孟，皆温公好恶所在。然著其事而立论以明之可也，岂可以有无其事为褒贬？温公此样处议论极纯。”因论章堆晕鹿义理不透曰：“温公大处占得多。章小黯，何足以知大处！”〔扬〕
    温公谓魏为正统。使当三国时，便去仕魏矣。〔升卿〕
    胡致堂云：“通鉴久未成书。或言温公利餐钱，故迟迟。温公遂急结束了。故唐五代多繁冗。”见管见後唐庄宗“六月甲午”条下。〔方〕
    温公之言如桑麻纤凇Ｇ胰缁古录，极好看，常思量教太子诸王。恐通鉴难看，且看一部稽古录。人家子弟若先看得此，便是一部古今在肚里了。〔学蒙〕
    稽古录有不备者，当以通鉴补之。温公作此书，想在忙里做成，元无义例。〔闳祖〕
    稽古录一书，可备讲筵官僚进读。小儿读六经了，令接续读去，亦好。末後一表，其言如蓍龟，一一皆验。宋莒公历年通谱与此书相似，但不如温公之有法也。高氏小史亦一好书，但难得本子。高峻唐人。通鉴中亦多取之。〔方子〕
    匡衡传、司马公史论、稽古录、范唐鉴，不可不读。〔贺孙〕
    致堂管见方是议论。唐鉴议论弱，又有不相应处。前面说一项事，末又说别处去。
    唐鉴欠处多，看底辨得出时好。
    唐鉴多说得散开无收杀。如姚崇论择十道使患未得人，它自说得意好，不知范氏何故却贬其说。〔┿〕
    范唐鉴第一段论守臣节处不圆。要做一书补之，不曾做得。范此文草草之甚。其人资质浑厚，说得都如此平正。只是疏，多不入理。终守臣节处，於此亦须有些处置，岂可便如此休了！如此议论，岂不为英雄所笑！扬录云：“程门此人最好。然今看，都只是气质。吕与叔紧。”
    “范唐鉴首一段专是论太宗本原，然亦未尽。太宗後来做处亻尽好，只为本领不是，与三代便别。”问：“欧阳以‘除隋之乱，比迹汤武；致治之美，庶几成康’赞之，无乃太过？”曰：“只为欧公一辈人寻常亦不曾理会本领处，故其言如此。”〔端蒙〕
    范氏以武王释箕子，封比干事，比太宗诛高德儒。此亦据他眼前好处恁地比并，也未论到他本原处。似此样，且宽看。若一一责以全，则後世之君不复有一事可言。〔端蒙〕
    唐鉴白马之祸，欧公论不及此。
    唐鉴议论，觉似迂缓不切。考其意，盖王介甫秉政，造新法，神考专意信之，以为真可以振起国势，一新其旧，故范氏之论每以为此惟在人主身心之间而不在法。如言，丰财在於节用，神考曰：“岂有著破皂衤奥、破皮鞋，即能致国富邪！”公谨。
    唐鉴意正有疏处。孙之翰唐论精练，说利害如身处亲历之，但理不及唐鉴耳。〔闳祖〕
    伯恭晚年谓人曰：“孙之翰唐论胜唐鉴。”要之，也是切於事情，只是大刚却不正了。唐鉴也有缓而不精确处，如言租、庸、调及杨炎二税之法，说得都无收杀。只云在於得人，不在乎法，有这般苟且处。审如是，则古之圣贤徒善云尔。他也是见熙宁间详於制度，故有激而言。要之，只那有激，便不平正。〔道夫〕
    或说“二气五行，错揉万变”。曰：“物久自有弊坏。秦汉而下，二气五行自是较昏浊，不如太古之清明纯粹。且如中星自尧时至今已自差五十度了。秦汉而下，自是弊坏。得个光武起，整得略略地，後又不好了。又得个唐太宗起来，整得略略地，後又不好了。终不能如太古。”或云：“本然底亦不坏。”曰：“固是。”〔夔孙〕（论历代。）
    周自东迁之後，王室益弱，畿内疆土皆为世臣据袭，莫可谁何。而畿外土地亦皆为诸侯争据，天子虽欲分封而不可得。如封郑桓公，都是先用计，指射郐地，罔而取之，亦是无讨土地处。此後王室子孙，岂复有疆土分封！某常以为郡县之事已萌於此矣。至秦时，是事势穷极，去不得了，必须如此做也。〔亻选骋韵麓呵铩
    权重处便有弊：宗室权重，则宗室作乱，汉初及晋是也；外戚权重，则外戚作乱，两汉是也。春秋之君多逐宗族。晋惠公得国，便不纳群公子。文公之入，即杀怀公。此乃异日六卿分晋之兆。〔必大〕
    问：“春秋时，良法美意尚有存者。”曰：“去古愈近，便古意愈多。”〔升卿〕
    成周之时，卿士甚小。到後来郑武公们为王卿士，便是宰相，恰如後世侍中、中书令一般。
    论周称“卿士”不同：“在周官六卿之属言之，则卿士乃是六卿之士也。（徒几人，士几人。）如‘皇父卿士，番为司徒’，如‘周人将畀虢公政’，亦卿士。‘卿士惟月’，卫武公为平王卿士之类，则这般之职，不知如何。”〔子蒙〕
    封建世臣，贤者无顿身处，初间亦未甚。至春秋时，孔子事如何？〔可学〕
    楚地最广，今之襄汉皆是，亻尽是强大。齐晋若不更伯，楚必吞周而有天下。缘他极强大，所以齐威晋文责之，皆是没紧要底事。威公岂不欲将僭王猾夏之事责之？但恐无收杀，故只得如此。至如晋文城濮之战，依旧委曲还他许多礼数，亦如威公之意。然此处亦足以见先王不忍戕民之意未泯也。设使威文所以责之者不少假借，他定不肯服。兵连祸结，何时而已！到得战国，斩首动是数万，无复先王之意矣！〔亻选
    问扬：“管仲子产如何？”扬谓：“管仲全是功利心，不好。子产较近道理。圣人称子产‘有君子之道四’，然只就得如此，如何？是本原头有病否？”曰：“是本原杂。”问：“傅全美谓范文正所为似子产，谓细腻。是否？”曰：“文正疏，决不相似。”“亦粗。”曰：“只是杂。”〔扬〕
    管仲内政士卿十五，乃战士也。所以教之孝悌忠信，尊君亲上之义。夫子曰：“以不教民战，是谓弃之。”故虽霸者之道，亦必如此。〔人杰〕
    问：“晋伐原以示信，大垡允纠瘢此是信礼否？”曰：“此是假礼信之名以欺人，欲举而用之，非诚心也。如汤之於葛，葛云‘无以供粢盛’，‘汤使亳众往为之耕’；葛云‘无以供牺牲’，‘汤使人遗之牛羊’。至於不得已而後征之，非是以此饵之，而图以杀之也。”又云：“司马迁云，文王之治岐，‘耕者九一，仕者世禄’，皆是降阴德以分纣之天下。不知文王之心诚於为民者若此。”又云：“汉高祖取天下所谓仁义者，岂有诚心哉！其意本谓项羽背约。及到新城，遇三老董公遮道之言，方假此之名，以正彼之罪。所谓缟素发丧之举，其意何在？似此之谋，看当时未必不是欲项羽杀之而後罪之也。”〔卓〕
    因论甯武子，义刚言：“春秋时识义理者多。”曰：“也是那时多世臣，君臣之分密，其情自不能相舍，非是皆晓义理。古时君臣都易得相亲，天下有天下之君臣，淳录云：“大处有大君臣，小处有小君臣。”一国有一国之君臣，一家有一家之君臣。自秦汉以来，便都辽绝。今世如士人，犹略知有君臣之分。若是田夫，去京师动数千里，它晓得甚么君臣！本朝但制兵却有古意。太祖军法曰：‘一阶一级，皆归服事之仪。’故军中阶级却严，有定分。”〔义刚〕淳录略。
    鬻拳只是个粗豪人，其意则忠，而其事皆非理，不足言也。〔亻选
    子升问伍子胥。曰：“‘父不受诛，子复雠，可也。’谓之乱臣贼子，亦未可。”又问：“还是以其出亡在外而言，亦可以为通论否？”曰：“古人自有这般事，如不为旧君服之义可见。後世天下一家，事体又别。然亦以其出亡之故。若曾臣事之，亦不可也。”又问：“父死非其罪，子亦可仕否？”曰：“不可。”“孙曾如何？”曰：“世数渐远，终是渐轻，亦有可仕之理。但不仕者正也，可仕者权也。”〔木之〕
    越栖会稽，本在平江。楚破越，其种散，史记。故後号为“百越”。此间处处有之，山上多有小小城郭故垒，皆是诸越旧都邑也。春秋末，楚地最广，盖自初间并吞诸蛮而有其地。如淮南之舒，宿亳之蓼，皆是。初间若不得齐威管仲，看他气势定是吞周室。以此观之，孔子称管仲之功，岂溢美哉？吴之所以得破楚，也是楚平以後日就衰削，又恰限使得伍子胥如此。先又有申公巫臣往吴，教之射御战阵。这两人所以不向齐晋那边去，也是见得齐晋都破坏了。兼那时如阖闾夫差勾践几人，皆是蛮夷中之豪杰。今浙间是南越，地平广，闽广是东越，地狭多阻。南丰送李柳州，误谓柳为南越。〔贺孙〕
    越都会稽，（今东门外所在。）土地只如今阔狭。後并吴了，却移都平江，亦名会稽。秦後於平江立会稽郡。吴越国势人物亦不争多，越尚著许多气力。今虏何止於吴！所以图之者，又不及越，如何济事？今做时，亦须著吃些艰辛，如越始得范蠡文种，未是难。二人皆在越笼络中，此是难。某在绍兴，想像越当时事，亦自快人。越止一小国，当时亦未甚大段富贵。在越自克如此，亦未是难事。然自越之後，後来不曾见更有一人似之，信立事之难也！〔扬〕
    “范蠡载西子以往。王钅至性之言，历考文书无此事。其原出杜牧之诗云：‘西子下吴会，一舸随鸱夷。’王解此意又不然。”曰：“王性之不成器。如这般发事，渠读书多，考究得甚精且多也。”〔扬〕
    义刚论田子方“贫贱骄人”之说，虽能折子击，却非知道者之言。不成我贫贱便可凌人，此岂忘乎贫贱富贵者哉？陈仲亨不以为然，次日请问。先生曰：“他是为子击语意而发，但子方却别有个意思。它後面说‘言不用，行不合，则纳履而去’，此是说我只是贫贱，不肯自诎。‘说大人则藐之’，孟子也如此说。虽曰圣人‘无小大，无敢慢’，不肯如此说，但视那为富贵权势所移者有间矣。圣人气象固不如此，若大贤以下，则未免如是。”以下战国。
    赵武灵王也是有英气，所以做得恁地。也缘是他肚里事，会恁地做得，但他不合只倚这些子。如後来立後一乖，也是心不正後，感召得这般事来。〔义刚〕
    问：“乐毅伐齐，文中子以为善藏其用，东坡则责其不合妄效王者事业以取败。二说孰是？”曰：“这是他们爱去立说，後都不去考教子细。这只是那田单会守後，不柰他何。当时乐毅自是兼秦魏之师，又因人怨耐踔暴，故一旦下齐七十馀城。及既杀了耐酰则人心自是休了。它又怕那三国来分他底，连忙发遣了它。以燕之力量，也只做得恁地。更是那田单也忠义，尽死节守那二城。乐毅不是不要取它，也煞费气力，被它善守，後不柰他何。乐毅也只是战国之士，又何尝是王者之师？它当时也恣意去卤掠，正如孟子所谓‘毁其宗庙，迁其重器’，不过如此举措。它当时那鼎也去扛得来，他岂是不要他底？但是田单与他皆会。两个相遇，智勇相角，至相持三年。便是乐毅也煞费气力，但取不得。及用骑劫则是大段无能，後被田单使一个小术数子，便乘势杀将去。便是国不可以无人，如齐但有一田单，尽死节恁地守，便不柰他何。”〔义刚〕
    常先难而後易，不然，则难将至矣。如乐毅用事，始常惧难，乃心谨畏，不敢忽易，故战则虽大国坚城，无有不破者。及至胜，则自骄，胆大而恃兵强，因去攻二城，亦攻不下。〔寿昌〕
    乐毅莒即墨之围，乃用师之道当如此，用速不得。又齐耐酰人多叛之；及死而其子立於莒，则人复惜之，不忍尽亡其国。即墨又有田单，故下之难。使毅得尽其策，必不失之。光武下一城不得。明帝谓下之太速。〔扬〕
    义刚曰：“蔺相如其始能勇於制秦，其终能和以待廉颇，可谓贤矣。但以义刚观之，使相如能以待廉之术待秦，乃为善谋。盖柔乃能制刚，弱乃能胜强。今乃欲以匹夫之勇，恃区区之赵而斗强秦。若秦奋其虎狼之威，将何以处之？今能使秦不加兵者，特幸而成事耳。”先生曰：“子由有一段说，大故取它。说它不是战国之士，此说也太过。其实它只是战国之士。龟山亦有一说，大概与公说相似，说相如不合要与秦争那璧。要之恁地说也不得。和氏璧也是赵国相传以此为宝，若当时骤然被人将去，则国势也解不振。古人传国皆以宝玉之属为重，若子孙不能谨守，便是不孝。当时秦也是强，但相如也是料得秦不敢杀他後，方恁地做。若其它人，则是怕秦杀了，便不敢去。如蔺相如岂是孟浪恁地做？它须是料度得那秦过了。战国时如此等也多。黄歇取楚太子，也是如此。当时被他取了，秦也不曾做声，只恁休了。”〔义刚〕
    春秋时相杀，甚者若相骂然。长平坑杀四十万人，史迁言不足信。败则有之，若谓之尽坑四十万人，将几多所在！又赵卒都是百战之士，岂有四十万人肯束手受死？决不可信。又谓秦十五年不敢出兵窥山东之类，何尝有等事？皆史之溢言。
    常疑四十万人死，恐只司马迁作文如此，未必能尽坑得许多人。〔德明〕
    “常思孙膑料庞涓暮当至马陵，如何料得如此好？”亻言唬骸笆蛊洳恢蚧鹂窗资椋则如之何？”曰：“膑料庞涓是个絮底人，必看无疑。此有三样：上智底人，他晓得必不看；下智呆底人，亦不必看；中智底人必看，看则堕其机矣。尝思古今智士之谋略诡谲，固不可及。然记之者能如此曲折书之而不失其意，则其智亦不可及矣。”
    燕丹知燕必亡，故为荆轲之举。〔德明〕
    术至韩非说难，精密至矣。苏张亦尚疏。
    陈仲亨问：“合从便不便？”曰：“温公是说合从为六国之便。观当时合从时，秦也是惧。盖天下尽合为一，而秦独守关中一片子地，也未是长策。但它几个心难一，如何有个人兜揽得他，也是难。这个却须是如孟子之说方得。‘如有不嗜杀人者，则天下之人皆引领而望之。’‘师文王，大国五年，小国七年，必为政於天下。’孟子只是责办于己。设使当时有仁政，则如大旱之望隳蓿民自归之。秦虽强，亦无如我何。”义刚问：“苏秦激怒张仪，如秦人皆说它术高，窃以为正是失策处。”曰：“某谓未必有此事。所谓‘激怒’者，只是苏秦当时做得称意，後去欺那张仪。而今若说是苏秦怕秦来败从，所以激张仪入秦，庶秦不来败从，那张仪与你有甚人情？这只是苏秦之徒见他做倒了这一著後，妆点出此事来谩人。”〔义刚〕（夔孙录云：“因说苏秦激张仪入秦事，曰：‘某尝疑不恁地做得拙。苏秦岂不知张仪入秦，会翻了他？想是苏秦输了这一筹，其徒遂装撰此等说话。’”人杰录云：“常疑苏秦资送张仪入秦事，恐无此理。当时范睢蔡泽之徒，多是乘人间隙而夺之位，何尝立得事功！吴起务在富国强兵，破游说之言。纵横者若是立脚务实，自不容此辈纷纭挠乱也。”）
    问：“关中形胜，周用以兴，到得後来，秦又用以兴。”曰：“此亦在人做。当春秋时，秦亦为齐晋所轧，不得伸。到战国时，六国又皆以夷狄摈之，使不得与中国会盟。及孝公因此发愤，致得商鞅而用之，遂以强大。後来又得惠文武昭襄，皆是会做底，故相继做起来。若其间有一二君昏庸，则依旧做坏了。以此见得形胜也须是要人相副。”因言：“昭王因范睢倾穰侯之故，却尽收得许多权柄，秦遂益强，岂不是会？”〔广〕（以下秦。）
    陈仲亨以义刚所疑问云：“商鞅说孝公帝王道不从，乃说以伯道。鞅亦不晓帝王道，但是先将此说在前者，渠知孝公决不能从，且恁地说，庶可以坚後面伯道之说耳。”先生曰：“鞅又如何理会得帝王之道！但是大拍头去挥那孝公耳。他知孝公是行不得，他恁地说，只是欲人知道我无所不晓。”义刚问：“不知温公削去前一截，是如何？”曰：“他说无此事，不肯信。”又问：“如子房招‘四皓’，伊川取之，以为得‘纳约自牖’之义，而温公亦削之，如何？”曰：“是他意里不爱，不合他意底，则削去。某常说，陈平说高祖曰，项王能敬人，故多得廉节之士。大王慢侮人，故廉节之士多不为用，然廉节士终不可得。臣愿得数万斤金以间疏楚君臣。这便是商鞅说孝公底一般。他知得高祖决不能不嘉暌郧罅节之士。但直说他，则恐未必便从，故且将去哧他一哧。等他不从後，却说之，此政与商鞅之术同。而温公也削去。若是有此一段时，见得他说得有意思；今削去了，则都无情意。他平白无事，教把许多金来用，问高祖便肯。如此等类，被他削去底多，如何恁地得？善善恶恶，是是非非，皆著存得在那里。其间自有许多事，若是不好底便不载时，孔子一部春秋便都不是了。那里面何所不有！”〔义刚〕（元本云：“商鞅先以帝王说孝公，此只是大拍头挥他底。它知孝公必不能用得这说话，且说这大话了，却放出那本色底来。通鉴削去前一节，温公之意谓鞅无那帝王底道理，遂除去了。温公便是不晓这般底人。如条侯击吴楚，到洛阳，得剧孟，隐若一敌国，亦不信。他说道，如何得一个侠士，便隐若一敌国！不知这般人得之未必能成事，若为盗所得，煞会挠人。盖是他自有这般宾客，那一般人都信向他。若被他一下鼓动得去，直是能生事。又如陈平说高帝，谓项王下人，能得廉节之士。大王慢侮人，故嗜利无耻者归之。大王诚能去两短，集两长，则云云。然大王恣悔慢，必不得廉节之士。故劝捐数万斤金以间楚君臣。这也是度得高祖必不能下士，故先说许多话，教高祖亦自知做不得了，方说他本谋来，故能使人听信。某说此正与商鞅之术同，而温公亦削了。”夔孙录同。但云：“温公性朴直，便是不晓这般底人。得剧孟事也不信，谓世间都无这般底人。”）
    以今观之，秦取六国当甚易，而秦甚难之。以古来无此样，不敢轻易。因说，後世篡夺难。大凡事前未有样者，不易做。〔扬〕
    仲亨问开阡陌。曰：“阡陌便是井田。陌，百也；阡，千也。东西曰阡，南北曰陌。或谓南北曰阡，东西曰陌。未知孰是。但却是一个横，一个直耳。如百夫有遂，遂上有涂，这便是陌；若是十个涂，恁地直在横头，又作一大沟，谓之洫，洫上有路，这便是阡。阡陌只是疆界。自阡陌之外有空地，则只恁地闲在那里。所以先王要如此者，也只是要正其疆界，怕人相侵互。而今商鞅却开破了，遇可做田处，便垦作田，更不要恁地齐整。这‘开’字非开创之‘开’，乃开辟之‘开’。蔡泽传曰：‘破坏井田，决裂阡陌。’观此可见。这两句自是合掌说，後人皆不晓。唐时却说宽乡为井田，狭乡为阡陌。东莱论井田引蔡泽传两句，然又却多方回互，说从那开阡陌之意上去。”〔义刚〕
    问井田阡陌。曰：“已前人都错看了。某尝考来，盖陌者，百也；阡者，千也。井田一夫百亩，则为遂，遂上有径，此是纵，为陌；十夫千亩，则为沟，沟上有畛，此是横，为阡。积此而往，百夫万亩，则为洫，洫上有涂，涂纵，又为陌；千夫十万亩，则为浍，浍上有道，道横，又为阡。商鞅开之，乃是当时井田既不存，便以此物为无用，一切破荡了。蔡泽传云‘商君决裂阡陌’，乃是如此，非谓变井田为阡陌也。”〔夔孙〕亻崖荚疲骸叭私晕椒瞎啪田，开今阡陌云云。”
    阡陌是井田路，其路甚大。废田，遂一齐开小了作田，故谓之“破井田，开阡陌”。〔扬〕
    “伯恭言，秦变法，後世虽屡更数易，终不出秦。如何？”曰：“此意好。但使伯恭为相，果能尽用三代法度否？”问：“後有圣贤者出，如何？”曰：“必须别有规模，不用前人硬本子。”〔升卿〕
    黄仁卿问：“自秦始皇变法之後，後世人君皆不能易之，何也？”曰：“秦之法，尽是尊君卑臣之事，所以後世不肯变。且如三皇称‘皇’，五帝称‘帝’，三王称‘王’，秦则兼‘皇帝’之号。只此一事，後世如何肯变！”又问：“贾生‘仁义攻守’之说，恐秦如此，亦难以仁义守之。”曰：“它若延得数十年，亦可扶持整顿。只是犯众怒多，下面逼得来紧，所以不旋踵而亡。如三皇五帝三王以来，皆以封建治天下。秦一切扫除，不留种子。秦视六国之君，如坑婴儿。今年捉一人，明年捉两人，绝灭都尽，所以犯天下众怒。当时但闻‘秦’字，不问智愚男女，尽要起而亡之！陈涉便做陈王，张耳便做赵王，更阻遏它不住。汉高祖自小路入秦，由今襄阳、金、商、蓝田入关，节录作“从长安角上入关”。项羽自河北大路入关。及项羽尽杀秦人，想得秦人亦悔不且留取子婴在也。”〔铢〕
    秦以水德王，故数用六为纪。〔振〕
    五德相承，古人所说皆不定。谓周为木德，後秦以邹衍之说推之，乃以为火德。故秦以所不胜者承周，号水德。汉又承周不承秦。後又有谓汉非火德者。王莽又有云云。三代而上，未有此论。则东坡谓“威侮五行，怠弃三正”者，又未必是。〔扬〕
    咸阳在渭北，汉在渭南。秦建十月已久，通鉴不曾契勘。〔扬〕
    ●卷一百三十五・历代二
    大乱之後易治，战国嬴秦汉初是也。〔扬〕
    周太繁密，秦人尽扫了，所以贾谊谓秦“专用苟简自恣”之行。秦又太苟简自恣，不曾竭其心思。太史公董仲舒论汉事，皆欲用夏之忠。不知汉初承秦，扫去许多繁文，已是质了。〔至〕学蒙录：“汉承焚灭之後，却有忠质底意。”
    汉高祖私意分数少。唐太宗一切假仁借义以行其私。〔若海〕
    汉兴之初，人未甚繁，气象地较好。到武宣极盛时，便有衰底意思。人家亦然。〔义刚〕
    或问：“高祖为义帝发丧是诈，後如何却成事？”曰：“只缘当时人和诈也无。如五伯假之，亦是诸侯皆不能假故也。”〔祖道〕
    伯谟问：“汪公史评说郦食其，说得好。”曰：“高祖那时也谩教他去，未必便道使得著。”又问：“圣人处太公事如何？”曰：“圣人须是外放教宽，一面自进，必不解如高祖突出这般说话。然高祖也只是宽他。刘项之际，直是纷纷可畏。度那时节有百十人，有千来人，皆成部落，无处无之。那时也无以为粮，只是劫夺。”〔贺孙〕
    广武之会，太公既已为项羽所执。高祖若去求告他，定杀了。只得以兵攻之，他却不敢杀。时高祖亦自知汉兵已强，羽亦知杀得无益，不若留之，庶可结汉之忄嘈摹！比私苈荚疲骸笆垢咦媲意事楚，则有俱毙而已，惟其急於攻楚，所以致太公之归也。”问：“舜弃天下犹敝屣。”曰：“如此，则父子俱就戮尔，亦救太公不得。若‘分羹’之语，自是高祖说得不是。”〔┿〕（人杰录云：“‘分羹’之说，则大不可。然岂宜以此责高祖？若以此责之，全无是处也。”方子录却云：“‘杯羹’之语，只得如此。”）
    问：“‘养虎自遗患’事，张良当时若放过，恐大事去矣。如何？”曰：“若只计利害，即无事可言者。当时若放过未取，亦不出三年耳。”问：“机会之来，间不容洹？雠婀素无以系豪杰之心，放过即事未可知。”曰：“若要做此事，先来便莫与项羽讲解。既已约和，即不可为矣。大底张良多阴谋，如入关之初，赂秦将之为贾人者，此类甚多。”问：“伊川却许以有儒者气象，岂以出处之际可观邪？”曰：“为韩报仇事，亦是。是为君父报仇。”〔德明〕
    或问：“太史公书项籍垓下之败，实被韩信布得阵好，是以一败而竟毙。”曰：“不特此耳。自韩信左取燕齐赵魏，右取九江英布，收大司马周殷，而羽渐困於中，而手足日翦。则不待垓下之败，而其大势盖已不胜汉矣。”〔壮祖〕
    伯丰因问善家令言，尊太公事。曰：“此等处，高祖自是理会不得。但它见太公拥睿心却不安。然如尊太公事，亦古所未有耳。”〔┿〕
    高祖斩丁公，赦季布，非诚心欲伸大义，特私意耳。季布所以生，盖欲示天下功臣。是时功臣多，故不敢杀季布。既是明大义，陈平信布皆项羽之臣，信布何待反而诛之？〔寿昌〕
    义刚说赐姓刘氏，云：“古人族系不乱，只缘姓氏分明。自高祖赐姓，而谱系遂无稽考，姓氏遂紊乱，但是族系紊乱，也未害於治体。但一有同姓异姓之私，则非以天下为公之意。今观所谓‘刘氏冠’‘非刘氏不王’，往往皆此一私意。使天下後世有亲疏之间，而相戕相党，皆由此起。”先生曰：“古人是未有姓，故赐他姓，教他各自分别。後来既有姓了，又何用赐？但一时欲以恩结之，使之亲附於己，故赐之。如高祖犹少。如唐，夷狄来附者皆赐姓，道理也是不是，但不要似公样恁地起风作浪说。”〔义刚〕
    太史公三代本纪皆著孔子所损益四代之说。高祖纪又言“色尚黄，朝以十月”，此固有深意。且以孔颜而行夏时，乘商辂，服周冕，用韶舞，则好；以刘季为之，亦未济事在。〔方子〕
    高祖子房英，项羽雄。〔道夫〕
    尝欲写出萧何韩信初见高祖时一段，邓禹初见光武时一段，武侯初见先主时一段，将这数段语及王朴平边策编为一卷。〔雉〕
    程先生谓何追韩信，高祖通知，亦有此理。无垢谓申屠嘉责邓通，文帝亦通知，恐未必然。嘉乃高祖时踏弩之卒，想亦一朴直人。文帝教做宰相，便为他做，有事当行便行。大事记解题谓自嘉薨，宰相权便轻了，为以御史大夫副之也。〔扬〕
    论三代以下人品皆称子房孔明。子房今日说了脱空，明日更无愧色，毕竟只是黄老之学。及後疑戮功臣时，更寻讨他不著。〔┿〕
    “唐子西云：‘自汉而下，惟有子房孔明尔，而子房尚黄老，孔明喜申韩。’也说得好。子房分明是得老子之术，其处己、谋人皆是。孔明手写申韩之书以授後主，而治国以严，皆此意也。”问：“邵子云：‘智哉留侯！善藏其用。’如何？”曰：“只烧绝栈道，其意自在韩而不在汉。及韩灭无所归，乃始归汉，则其事可见矣。”〔道夫〕
    问子房孔明人品。曰：“子房全是黄老，皆自黄石一编中来。”又问：“一编非今之三略乎？”曰：“又有黄石公素书，然大率是这样说话。”广云：“观他博浪沙中事也甚奇伟。”曰：“此又忒煞不黄老。为君报仇，此是他资质好处。後来事业则都是黄老了，凡事放退一步。若不得那些清高之意来缘饰遮盖，则其从衡诡谲，殆与陈平辈一律耳。孔明学术亦甚杂。”广云：“他虽尝学申韩，却觉意思颇正大。”曰：“唐子西尝说子房与孔明皆是好人才。但其所学，一则从黄老中来，一则从申韩中来。”又问：“崔浩如何？”曰：“也是个博洽底人。他虽自比子房，然却学得子房呆了。子房之辟希姑以免祸耳，他却真个要做。”〔广〕
    子房多计数，堪下处下。〔扬〕
    张良一生在荆棘林中过，只是杀他不得。任他流血成川，横尸万里，他都不知。〔椿〕
    叔孙通为绵手仪，其效至於群臣震恐，无敢喧哗失礼者。比之三代燕享群臣气象，便大不同，盖只是秦人尊君卑臣之法。〔人杰〕必大录云：“叔孙通制汉仪，一时上下肃然震恐，无敢喧哗，时以为善。然不过尊君卑臣，如秦人之意而已，都无三代燕飨底意思了。”
    齐鲁二生之不至，亦是见得如此，未必能传孔孟之道。只是它深知叔孙通之为人，不肯从它耳。〔┿〕
    汉之“四皓”，元稹尝有诗讥之。意谓楚汉纷争却不出；只为吕氏以币招之，便出来，只定得一个惠帝，结裹小了。然观“四皓”，恐不是儒者，只是智谋之士。〔┿〕
    伯丰问：“‘四皓’是如何人品？”曰：“是时人才都没理会，学术权谋，混为一区。如安期生蒯通盖公之徒，皆合做一处。‘四皓’想只是个权谋之士。观其对高祖言语重，如‘愿为太子死’，亦胁之之意。”又问：“高祖欲易太子，想亦是知惠帝人才不能负荷。”曰：“固是。然便立如意，亦了不得。盖题目不正，诸将大臣不心服。到後来吕氏横做了八年，人心方愤闷不平，故大臣诛诸吕之际，因得以诛少帝。少帝但非张后子，或是後宫所出，亦不可知。史谓大臣阴谋以少帝非惠帝子，意亦可见。少帝毕竟是吕氏党，不容不诛耳。杜牧之诗云：‘南军不袒左边袖，四老安刘是灭刘！’如唐中宗事，致堂南轩皆谓五王合并废中宗，因诛武氏，别立宗英。然当时事势，中宗却未有过，正缘无罪被废，又是太宗孙，高宗子，天下之心思之，为它不愤，五王亦因此易於成功耳。中宗後来所为固谬，然当时便废他不得。”〔┿〕
    “召平高於‘四皓’，但不知高后时，此四人在甚处。”蔡丈云：“康节谓事定後，四人便自去了。”曰：“也不见得。恐其老死，亦不可知。”〔广〕
    韩信反，无证见。〔闳祖〕
    问：“南轩尝对上论韩信诸葛之兵异。”曰：“韩都是诡诈无状。”〔扬〕
    三代以下，汉之文帝，可谓恭俭之主。〔道夫〕
    文帝晓事，景帝不晓事。〔文蔚〕
    文帝学申韩刑名，黄老清静，亦甚杂。但是天资素高，故所为多近厚。至景帝以刻薄之资，又辅以惨刻之学，故所为不如文帝。班固谓汉言文景帝者，亦只是养民一节略同；亦如周云“成康”，康亦无大好处。或者说关雎之诗，正谓康后淫乱，故作以讥之。〔子蒙〕
    文帝不欲天下居三年丧，不欲以此勤民，所为大纲类墨子。〔贺孙〕
    或问：“文帝欲短丧。或者要为文帝遮护，谓非文帝短丧，乃景帝之过。”曰：“恐不是恁地。文帝当时遗诏教大功十五日，小功七日，服纤三日。或人以为当时当服大功者只服十五日，当服小功者只服七日，当服纤者只三日，恐亦不解恁地。臣为君服，不服则已，服之必斩衰三年，岂有此等级！或者又说，古者只是臣为君服三年服，如诸侯为天子，大夫为诸侯，及畿内之民服之。於天下吏民无三年服，道理必不可行。此制必是秦人尊君卑臣，却行这三年，至文帝反而复之耳。”〔子蒙〕
    问：“文帝问陈平钱闲逃之数，而平不对，乃述所谓宰相之职。或以为钱闲逃一得其理，则阴阳和，万物遂，而斯民得其所矣。宰相之职，莫大於是，惜乎平之不知此也。”曰：“平之所言，乃宰相之体。此之所论。亦是一说。但欲执此以废彼，则非也。要之，相得人，则百官各得其职。择一户部尚书，则钱虾位疾恢危慷刑部得人，则狱事亦清平矣。昔魏文侯与田子方饮。文侯曰：‘钟声不比乎左高。’田子方笑。文侯曰：‘何笑？’子方曰：‘臣闻之，君明乐官，不明乐音。今君审於音，臣恐其聋於官也。’陈平之意，亦犹是尔。盖知音而不知人，则瞽者之职尔。知人，则音虽不知，而所谓乐者固无失也。本朝韩魏公为相。或谓公之德业无愧古人，但文章有所不逮。公曰：‘某为相，欧阳永叔为翰林学士，天下之文章，莫大於是！’自今观之，要说他自不识，安能知欧阳永叔，也得。但他偶然自知，亦柰他何？”〔道夫〕
    问：“周亚夫‘军中闻将军令，不闻天子诏’，不知是否？”曰：“此军法。”又问：“大凡为将之道，首当使军中尊君亲上。若徒知有将，而不知有君，则将皆亚夫，固无害也。设有奸将一萌非意，则军中之人，岂容不知有君？”曰：“若说到反时，更无说。凡天子命将，既付以一军，只当守法。且如朝廷下州县取一件公事，亦须知州知县肯放，方可发去。不然，岂可辄易也！”〔自修〕
    贾谊说教太子，方说那承师问道等事，却忽然说帝入太学之类。後面又说太子，文势都不相干涉。不知怎地，贾谊文章大抵恁地无头脑。如後面说“春朝朝日，秋莫夕月”，亦然。他方说太子，又便从天子身上去。某尝疑“三代之礼”一句，合当作“及其为天子”字。盖详他意，是谓为太子时教得如此，及为天子则能如此。它皆是引礼经全文以为证，非是他自说如此。〔义刚〕
    问：“贾谊新书云：‘太子处位不端，受业不敬，言语不序，声音不应律。’声音应律，恐是以歌咏而言。”曰：“不是如此。太子新生，太师吹律以验其啼。所谓应律，只是要看他声音高下。如大射礼‘举旌以宫，偃旌以商’，便是此类。’〔文蔚〕
    问：“贾谊新书‘立容言早立’，何谓‘早立’？”曰：“不可晓。如仪礼云‘疑立’，疑却音屹，屹然而立也。”〔节〕
    问贾谊新书。曰：“此谊平日记录敛菀病Ｆ渲邢杆榫阌校治安策中所言亦多在焉。”〔方子〕
    贾谊新书除了汉书中所载，馀亦难得粹者。看来只是贾谊一杂记炼，中间事事有些。〔广〕
    问：“贾谊‘五饵’之说如何？”曰：“伊川尝言，本朝正用此术。契丹分明是被金帛买住了。今日金虏亦是如此。”昌父曰：“交邻国，待夷狄，固自有道。‘五饵’之说，恐非仁人之用心。”曰：“固是。但虏人分明是遭饵。但恐金帛尽则复来，不为则已，为则五饵须并用。然以宗室之女妻之，则大不可。如乌孙公主之类，令人伤痛。然何必夷狄？‘齐人归女乐’，便是如此了。如阿骨打初破辽国，勇锐无敌。及既下辽，席卷其子女而北，肆意蛊惑，行未至其国而死。”因笑谓赵曰：“顷年於吕季克处见一画卷，画虏酋与一胡女并辔而语。季克苦求诗，某勉为之赋，末两句云：‘却是燕姬解迎敌，不教行到杀胡林。’正用骨打事也。”〔亻选
    文帝便是善人，武帝却有狂底气象。陆子静省试策说武帝强文帝。其论虽偏，亦有此理。文帝资质虽美，然安於此而已。其曰“卑之无甚高论，令今可行”，题目只如此。先王之道，情愿不要去做，只循循自守。武帝病痛固多，然天资高，志向大，足以有为。使合下便得个真儒辅佐，岂不大有可观？惜乎无真儒辅佐，不能胜其多欲之私，做从那边去了！欲讨匈奴，便把吕后际樽鎏饽浚要来扌胃瞧涫АＫ若知得此，岂无“修文德以来”道理？又如讨西域，初一番去不透，又再去，只是要得一马，此是甚气力！若移来就这边做，岂不可？末年海内虚耗，去秦始皇无几。若不得霍光收拾，成甚么！轮台之悔，亦是天资高，方如此。尝因人言，太子仁柔不能用武，答以“正欲其守成。若朕所为，是袭亡秦之迹”！可见他当时已自知其罪。向若能以仲舒为相，汲黯为御史大夫，岂不善！先生归後，再有取答问目云：“狂者志高，可以有为；狷者志索，有所不为，而可以有守。汉武狂，然又不纯一，不足言也。”〔淳〕嚷技“狂狷”章。
    “汉守高祖无功不侯之法甚严。武帝欲侯李广利，亦作计，终破之。法制之不足恃，除得人方好。”因论子静取武帝，曰：“其英雄，乃其不好处，看人不可如此。”又谓：“文帝虽只此，然亦不是胸中无底。观与贾谊夜半前席之事，则其论说甚多。谊盖皆与帝背者，帝只是应将去。谊虽说得如‘厝火薪下’之类，如此之急，帝观之亦未见如此。”又云：“彼自见得，当时之治，亦且得安静，不可挠。”〔扬〕
    武帝做事，好拣好名目。如欲逞兵立威，必曰：“高皇帝遗我平城之忧！”若果以此为耻，则须“修文德以来之”，何用穷兵黩武，驱中国生民於沙漠之外，以偿锋镝之惨！〔道夫〕
    武帝征匈奴，非为祖宗雪积年之忿，但假此名而用兵耳。〔寿昌〕
    王允云：“武帝不杀司马迁，使作谤书。”如封禅书所载祠祀事。乐书载得神马为太一歌，汲黯进曰：“先帝百姓岂能知其音邪？”公孙弘曰：“黯诽谤圣制，当族。”下面却忽然写许多礼记。又如律书说律，又说兵，又说文帝不用兵，赞叹一场。全是个醉人东撞西撞！观此等处，恐是此意。〔闳祖〕
    汉儒董仲舒较稳。刘向虽博洽而浅，然皆不见圣人大道。贾谊司马迁皆驳杂，大意是说权谋功利。说得深了，觉见不是，又说一两句仁义。然权谋已多了，救不转。苏子由古史前数卷好，後亦合杂权谋了。
    汉儒初不要穷究义理，但是会读，记得多，便是学。〔扬〕
    汉儒注书，只注难晓处，不全注尽本文，其辞甚简。〔扬〕
    问：“君臣之变，不可不讲。且如霍光废昌邑，正与伊尹同。然尹能使太甲‘自怨自艾’，而卒复辟。光当时被昌邑说‘天子有争臣七人’两句後，他更无转侧。万一被他更咆勃时，也恶模样。”曰：“到这里也不解恤得恶模样了。”义刚曰：“光毕竟是做得未宛转。”曰：“做到这里，也不解得宛转了。”良久，又曰：“人臣也莫愿有此。万一有此时，也十分使那宛转不得。”〔义刚〕
    问：“霍光废昌邑，是否？”曰：“是。”“使太甲终不明，伊尹如之何？”曰：“亦有道理。”〔可学〕
    或问：“霍光不负社稷，而终有许后之事；马援以口过戒子孙，而他日有裹尸之祸。”先生曰：“‘采葑采菲，无以下体。’取人之善，为己师法，不当如此论也。”〔若海〕
    问宣帝杂王、伯之说。曰：“须晓得如何是王，如何是伯，方可论此。宣帝也不识王、伯，只是把宽慈底便唤做王，严酷底便唤做伯。明道王伯蜃铀档冕幔自古论王、伯，至此无馀蕴矣。”〔义刚〕
    叔器问：“宣帝言汉杂王、伯，此说也似是。”曰：“这个先须辨别得王、伯分明，方可去论它是与不是。”叔器云：“如约法三章，为义帝发丧之类，做得也似好。”曰：“这个是它有意无意？”叔器曰：“有意。”曰：“既是有意，便不是王。”〔义刚〕
    韩延寿传云：“以期会为大事。”某旧读汉书，合下便喜他这一句。直卿曰：“‘敬事而信’，也是这意。”曰：“然。”〔道夫〕
    问不疑诬金事。徐节孝以金还人。曰：“初也须与他至诚说是无，看如何。他人解，便休；若是硬执，只得还他。若皆不与之解说，人才诬便还，则是以不善与人而自为善，其心有病矣。”〔扬〕
    杨恽坐上书怨谤，要斩。此法古无之，亦是後人增添。今观其书，谓之怨则有之，何谤之有？〔淳〕
    正淳论二疏不合徒享爵位而去，又不合不荐引刚直之士代己辅导太子。先生曰：“疏广父子亦不必苛责之。虽未尽出处之正，然在当时亲见元帝懦弱，不可辅导，它只得去，亦是避祸而已。观渠自云：‘不去，惧贻後悔。’亦自是省事恬退底。世间自有此等人。它性自恬退，又见得如此，只得去。若不去，萧望之便是样子。望之即刚直之士。”又问：“元帝是时年十二，如何便逆知其後来事？”曰：“若是狡者，便难知。如南北时，有一王当面做好人，背後即为非，此等却难知。若庸谬底人，自是易见。”又问：“如何不以告宣帝，或思所以救之？”曰：“若是恁地，越不能得去。便做告与宣帝，教宣帝待如何？”〔┿〕
    先生因言：“尝见一人云，匡衡做得相业全然不是，只是所上疏议论甚好，恐是收得好怀挟。”又云：“如答淮阳王求史迁书，其辞甚好。”又曰：“如宣元间诏令，及一戒诸侯王诏令，皆好，不知是何人做。汉初时却无此议论，汉初却未曾讲贯得恁地。”又曰：“匡衡说诗，关雎等处甚好，亦是有所师授，讲究得到。”〔┿〕
    事无有自做得成者。光武要小小自做家活子，亦是邓禹先寻得许多人。太宗便是房杜为寻得许多人。今只要自做。〔扬〕
    古人年三十时，都理会得了，便受用行将去。今人都如此费力。只如邓禹十三岁学於京师，已识光武为非常人。後来杖策谒军门，只以数言定天下大计。〔德明〕
    古之名将能立功名者，皆是谨重周密，乃能有成。如吴汉朱然终日钦钦，常如对陈。须学这样底，方可。如刘琨恃才傲物，骄恣奢侈，卒至父母妻子皆为人所屠。今人率以才自负，自待以英雄，以至恃气傲物，不能谨严。以此临事，卒至於败而已。要做大功名底人，越要谨密，未闻粗鲁阔略而能有成者。〔亻选
    汉儒专以灾异、谶纬，与夫风角、鸟占之类为内学。如徐孺子之徒多能此，反以义理之学为外学。且如锺离意传所载修孔子庙事，说夫子若会覆射者然，甚怪！〔义刚〕
    徐孺子以绵渍酒，藏之鸡中，去吊丧，便以水浸绵为酒以奠之，便归。所以如此者，是要用他自家酒，不用别处底。所以绵渍者，盖路远，难以器皿盛故也。〔焘〕
    或问：“黄宪不得似颜子。”曰：“毕竟是资禀好。”又问：“若得圣人为之依归，想是煞好。”曰：“又不知他志向如何。颜子不是一个衰善底人。看他是多少聪明！便敢问为邦。孔子便告以四代礼乐。”因说至“伯夷圣之清，伊尹圣之任，柳下惠圣之和”，都是个有病痛底圣人。又问：“伊尹似无病痛？”曰：“‘五就汤，五就桀’，孔孟必不肯恁地，只为他任得过。”又问：“伊尹莫是‘枉尺直寻’？”曰：“伊尹不是恁地，只学之者便至枉尺直寻。”〔贺孙〕
    乱世保身之难，申屠蟠事可见。郭林宗彰而获免，以称人之美而不称恶，人不恶之。陈仲弓分太守谤，送宦者葬，其为皆如此。不送其葬亦得，为之诡遇。〔扬〕
    後汉魏桓不肯仕，乡人勉之。曰：“干禄求进，以行志也。方今後宫千数，其可损乎？厩马万匹，其可减乎？左右权豪，其可去乎？”慨然叹曰：“使桓生行而死还，於诸子何有哉！”〔贺孙〕
    问器远：“君举说汉党锢如何？”曰：“也只说当初所以致此，止缘将许多达官要位付之宦官，将许多儒生付之闲散无用之地，所以激起得如此。”曰：“这时许多好官尚书，也不是付宦官，也是儒生，只是不得人。许多节义之士，固是非其位之所当言，宜足以致祸。某常说，只是上面欠一个人。若上有一个好人，用这一边节义，剔去那一边小人，大故成一个好世界。只是一转关子。”〔贺孙〕
    说东汉诛宦官事，云：“钦夫所说，只是翻讠誊好看，做文字则剧，其实不曾说著当时事体。到得那时节，是甚么时节！虽仓公扁鹊所不能疗。如天下有必死之病，吃热药也不得，吃凉药也不得。有一人下一服热药，便道他用药错了。天下有必亡之势，这如何慢慢得！若许多宦者未诛，更恁地保养过几年，更乖。这只是胡说。那时节是甚么时节！都无主了。立个渤海王之子缵，才七八岁，方说梁冀跋扈，便被弑了！立蠡吾侯，为桓帝，方十五岁，外戚宦官手里养得大，你道他要诛他不要诛他！东汉外戚宦官从来盘踞，轨辙相衔，未有若此之可畏。养个女子，便顿放在宫中，十馀年後便穷极富贵。到得有些蹶跌，便阖族诛灭无遗类，欲为孤豚而不可得！必亡之易，未有若东汉末年。”伯谟问：“唐宦官与东汉末如何？”曰：“某尝说，唐时天下尚可为。唐时犹有馀策，东汉末直是无著手处，且是无主了。如唐昭宗文宗，直要除许多宦官。那时若有人，似尚可为。那时只宣宗便度得事势不能谏，便一向不问他，也是老练了如此。如伊川易解，也失契勘。说‘屯其膏’云：‘又非恬然不为，若唐之僖昭也。’这两人全不同，一人是要做事，一人是不要做，与小黄门扌致果食度日，呼田令孜为‘阿父’。不知东汉时，若一向尽引得忠贤布列在内，不知如何。只那都无主可立。天下大势，如人衰老之极，百病交作，略有些小变动，便成大病。如乳母也聒噪一场；如单超徐璜也作怪一场；如张让赵忠之徒，才有些小权柄，便作怪一场。这是甚么时节！”伯谟云：“从那时直到唐太宗，天下大势方定叠。”曰：“这许多时节，直是无著手处。然亦有幸而不亡者，东晋是也。汪萃作诗史，以为窦武陈蕃诛宦者，不合前收郑飒，而未收曹节王甫侯览。若一时便收却四个，便了。阳球诛宦者，不合前诛王甫段Γ而未诛曹节朱妗Ｈ粢皇北阒锶此母觯亦自定矣。此说是。”〔贺孙〕
    荀文若为宦官唐衡女婿，见杀得士大夫厌了，为免祸计耳。〔升卿〕
    汉时宿卫皆是子弟，不似而今用军卒。〔义刚〕
    汉有十三州，一州建一刺史，刺举一路，则诸侯郡守杂建，诸侯甚大。如齐七十馀城，大率置官法度之类，与天子等。七国变後方渐削夺。主父偃用贾谊策，分王诸侯子孙，方渐小了。後汉亦杂建。魏陵逼诸侯甚，每令人监之，不得朝觐并亲知往来。曹丕待宗室如此。晋大封同姓，八王之乱以此。元帝中兴亦以此。齐梁间削夺诸侯尤甚。唐亦尚有之，然只是遥领。〔扬〕
    汉律康成注，今和正文皆亡矣。〔淳〕
    汉人断狱辞，亦如今之款情一般，具某罪，引某法为断。〔淳〕
    今法中有“保辜”二字。自後汉有此语，想此二字是自古相传。〔淳〕
    ●卷一百三十六・历代三
    因论三国形势，曰：“曹操合下便知据河北可以为取天下之资。既被袁绍先说了，他又不成出他下，故为大言以诳之。胡致堂说史臣後来代为文辞以欺後世，看来只是一时无说了，大言耳。此著被袁绍先下了，後来崎岖万状，寻得个献帝来，为挟天下令诸侯之举，此亦是第二大著。若孙权据江南，刘备据蜀，皆非取天下之势，仅足自保耳。”〔雉〕
    曹操用兵，煞有那幸而不败处，却极能料。如征乌桓，便能料得刘表不从其後来。〔端蒙〕
    问：“先主为曹操所败，请救於吴。若非孙权用周瑜以敌操，亦殆矣。”曰：“孔明之请救，知其不得不救。孙权之救备，须著救他，必大录云：“孙权与刘备同御曹操，亦是其势不得不合。”不如此，便当迎操矣。此亦非好相识，势使然也。及至先主得荆州，权遂遣吕蒙擒关羽。才到利害所在，便不相顾。”〔人杰〕（必大录小异。）
    刘备之败於陆逊，虽言不合轻敌，亦是自不合连营七百馀里，先自做了败形。是时孔明在成都督运饷，後云：“法孝直若在，不使主上有此行。”孔明先不知曾谏止与否，今皆不可考。但孔明虽正，然盆。去声。法孝直轻快，必有术以止之。〔必大〕
    诸葛孔明大纲资质好，但病於粗疏。孟子以後人物，只有子房与孔明。子房之学出於黄老；孔明出於申韩，如授後主以六韬等书与用法严处，可见。若以比王仲淹，则不似其细密。他却事事理会过来。当时若出来施设一番，亦须可观。〔木之〕
    或问孔明。曰：“南轩言其体正大，问学未至。此语也好。但孔明本不知学，全是驳杂了。然却有儒者气象，後世诚无他比。”〔升卿〕
    问：“孔明兴礼乐如何？”曰：“也不见得孔明都是礼乐中人，也只是粗底礼乐。”〔取炒韭荚疲骸翱酌饕泊帧Ｈ粜死窭郑也是粗礼乐。”砥录云：“孔明是礼乐中人，但做时也粗疏。”
    忠武侯天资高，所为一出於公。若其规模，并写申子之类，则其学只是伯。程先生云：“孔明有王佐之心，然其道则未尽。”其论极当。魏延请从间道出关中，侯不听。侯意中原已是我底物事，何必如此？故不从。不知先主当时只从孔明，不知孔明如何取荆取蜀。若更从魏延间道出，关中所守者只是庸人。从此一出，是甚声势！如拉朽然。侯竟不肯为之！〔扬〕
    致道问孔明出处。曰：“当时只有蜀先主可与有为耳。如刘表刘璋之徒，皆了不得。曹操自是贼，既不可从。孙权又是两间底人。只有先主名分正，故只得从之。”时可问：“王猛从苻坚如何？”曰：“苻坚事自难看。观其杀苻生与东海公阳，分明是特地杀了，而史中历数苻生酷恶之罪。东海公之死，云是太后在甚楼子上，见它门前车马甚盛，欲害苻坚，故令人杀之，此皆不近人情。盖皆是己子，不应便专爱坚而特使人杀东海公也。此皆是史家要出脱苻坚杀兄之罪，故装点许多，此史所以难看也。”〔时举〕
    诸葛亮之事，其於荆蜀亦合取。当日草庐亦是商量准拟在此，但此时不当恁地。若是恁地取时，全不成举措。如二人视魏而不伐，自合当取。兼在是时舍此无以为资。若能声其罪，用兵而取之，却正。但当时刘焉父子亦得人情，恐亦未易取。伯丰问：“圣人处此，合如何？”曰：“亦须别有个道理。若似如此，宁可事不成。只为後世事欲苟成功，欲苟就，便有许多事。亮大纲却好，只为如此，便有斑驳处。”〔┿〕（方子录云：“‘孔明执刘璋，盖缘事求可，功求成，故如此。’曰：‘然则宁事之不成？’曰：‘然。’”）
    器远问：“诸葛武侯杀刘璋是如何？”曰：“这只是不是。初间教先主杀刘璋，先主不从。到後来先主见事势迫，也打不过，便从他计。要知不当恁地行计杀了他。若明大义，声罪致讨，不患不服。看刘璋欲从先主之招，倾城人民愿留之。那时郡国久长，能得人心如此。”〔贺孙〕
    毅然问：“孔明诱夺刘璋，似不义。”曰：“便是後世圣贤难做，动著便粘手惹脚。”〔淳〕
    诸葛孔明天资甚美，气象宏大。但所学不尽纯正，故亦不能尽善。取刘璋一事，或以为先主之谋，亦必是孔明之意。然在当时多有不可尽晓处。如先主东征之类，不见孔明一语议论。後来坏事，却追恨法孝直若在，则能制主上东行。孔明得君如此，犹有不能尽言者乎？先主不忍取荆州，不得已而为刘璋之图。若取荆州，虽不为当，然刘表之後，君弱势孤，必为他人所取；较之取刘璋，不若得荆州之为愈也。学者皆知曹氏为汉贼，而不知孙权之为汉贼也。若孙权有意兴复汉室，自当与先主协力并谋，同正曹氏之罪。如何先主才整顿得起时，便与坏倒！如袭取关羽之类是也。权自知与操同是窃据汉土之人。若先主事成，必灭曹氏，且复灭吴矣。权之奸谋，盖不可掩。平时所与先主交通，姑为自全计尔。或曰：“孔明与先主俱留益州，独令关羽在外，遂为陆逊所袭。当时只先主在内，孔明在外如何？”曰：“正当经理西向宛洛，孔明如何可出？此特关羽恃才疏卤，自取其败。据当时处置如此，若无意外龃龉，曹氏不足平。两路进兵，何可当也！此亦汉室不可复兴，天命不可再续而已，深可惜哉！”〔谟〕
    直卿问：“孔明出师每乏粮。古人做事，须有道理，须先立些根本。”曰：“孔明是杀贼，不得不急。如人有个大家，被贼来占了，赶出在外墙下住，杀之岂可缓？一才缓，人便一切都忘了。孔明亦自言一年死了几多人，不得不急为之意。司马懿甚畏孔明，便使得辛毗来遏令不出兵，其实是不敢出也。国家只管与讲和，聘使往来，贺正贺节，称叔称侄，只是见邻国，不知是雠了！”又问：“勾践谋吴二十年，又如何？”曰：“事体不同。诸侯各有国，未便伐吴，则越亦自在，如此谋乃是。”〔扬〕
    孔明出师表，文选与三国志所载，字多不同，互有得失。“五月渡泸”是说前事。如孟获之七纵七擒，正其时也。渡泸是先理会南方许多去处。若不先理会许多去处，到向北去，终是被他在後乘间作挠。既理会得了，非惟不被他来挠，又却得他兵众来使。〔贺孙〕
    诵武侯之言曰：“治世以大德，不以小惠。”〔从周〕
    问武侯“宁静致远”之说。曰：“静，便养得根本深固，自可致远。”〔扬〕
    孔明治蜀，不曾立史官。陈寿险甚扬录作“检拾”。而为蜀志，故甚略。孔明极是子细者。亦恐是当时经理王业之急，有不暇及此。
    诸葛亮临阵对敌，意思安闲，如不欲战。而苻坚踊跃不寐而行师，此其败，不待至淝水而决矣。〔方〕
    看史策，自有该载不尽处。如後人多说武侯不过子午谷路。往往那时节必有重兵守这处，不可过。今只见子午谷易过，而武侯自不过。史只载魏延之计，以为夏侯鍪遣懿傩觯怯而无谋，守长安，甚不足畏。这般所在，只是该载不尽。亮以为此危计，不如安从坦道。又扬声由斜谷，又使人据箕谷，此可见未易过。〔贺孙〕
    先生说八阵图法。人杰因云：“寻常人说战阵事多用变诈，恐王者之师不如此。”曰：“王者势乡大，自不须用变诈。譬如孟贲与童子相搏，自然胜他孟贲不得。且如诸葛武侯七纵七擒事，令孟获观其营垒，分明教你看见，只是不可犯。若用变诈，已是其力不敌，须假些意智胜之。又，今之战者，只靠前列，後面人更著力不得。前列胜则胜，前列败则败。如八阵之法，每军皆有用处。天冲、地轴、龙飞、虎翼、蛇、鸟、风、阒类，各为一阵。有专於战斗者，有专於冲突者，又有缠绕之者，然未知如何用之。”又问垓下之战。曰：“此却分晓。”又问：“淮阴多多益办，程子谓‘分数明’，如何？”曰：“此御众以寡之法。且如十万人分作十军，则每军有一万人，大将之所辖者，十将而已。一万又分为十军，一军分作十卒，则一将所管者，十卒而已。卒正自管二十五人，则所管者，三卒正耳。推而下之，两司马虽管二十五人，然所自将者五人，又管四伍长，伍长所管，四人而已。至於大将之权，专在旗鼓。大将把小旗，拨发官执大旗，三军视之以为进退。若李光弼旗麾至地，令诸军死生以之，是也。若八阵图，自古有之。周官所谓‘如战之陈’，盖是此法。握几文虽未必风后所作，然由来须远。武侯立石於江边，乃是水之回γ处，所以水不能漂荡。其择地之善、立基之坚如此，此其所以为善用兵也。”又问：“阴符经有‘绝利一源，用师十倍；三反昼夜，用师万倍’之说，如何？”曰：“绝利者，绝其二三；一源者，一其源本。三反昼夜者，更加详审，岂惟用兵？凡事莫不皆然。倍，如‘事半古之人，功必倍之’之谓。上文言‘瞽者善听，聋者善视’，则其专一可知。注阴符者分为三章：上言神仙抱一之道，中言富国安民之法，下言强兵战胜之术。又有人每章作三事解释。後来一书吏窃而献之高宗。高宗大喜，赐号‘浑成’。其人後以强横害物，为知饶州汪某断配。”〔人杰〕
    或问：“季通八阵图说，其间所著陈法是否？”曰：“皆是元来有底。但季通分开许多方圆陈法，不相混杂，稍好。”又问：“史记所书高祖垓下之战，季通以为正合八陈之法。”曰：“此亦後人好奇之论。大凡有兵须有陈，不成有许多兵马相战斗，只羁作一团，又只排作一行。必须左右前後，步伍行阵，各有条理，方得。今且以数人相扑言之，亦须摆布得所而後相角。今人但见史记所书甚详，汉书则略之，便以司马迁为晓兵法，班固为不晓，此皆好奇之论。不知班固以为行阵乃用兵之常，故略之，从省文尔。看古来许多陈法，遇征战亦未必用得。所以张巡用兵，未尝仿古兵法，不过使兵识将意，将识士情。盖未论临机应变，方略不同；只如地圆则须布圆阵，地方则须布方阵，亦岂容概论也？”又曰：“常见老将说，大要临阵，又在番休递上，分一军为数替，将战则食。第一替人既饱，遣之入阵，便食第二替人。觉第一替人力将困，即调发第二替人往代。第三替亦如之。只管如此更番，则士常饱健，而不至於困乏。乡来张柔直守南剑，战退范汝为，只用此法。方汝为之来寇也，柔直起乡兵与之战。令城中杀羊牛豕作肉串，仍作饭，分乡兵为数替，以入阵之先後更迭食之。士卒力皆有馀，遂胜汝为。”又云：“刘信叔顺昌之胜，乡见张仲隆云，亲得之信叔，大概亦是如此。时极暑，探报人至云：‘虏骑至矣！’信叔令一卒擐甲，立之烈日中。少顷，问：‘甲热乎？’曰：‘热矣。’‘可著手乎？’则曰：‘热甚，不可著手矣。’时城中军亦不甚多。信叔尝有宿戒，遇战则分为数替。如是下令军中：‘可依此饮食，士卒更番而上。’又多合暑药，往者归者皆饮之，人情胥快，（元城刘师闵向张魏公督军，暑药以姜面为之，与今冰壶散方大概相似。）故能大败虏人。盖方我之甲士甲热不堪著手，则虏骑被甲来者其热可知，又未免有困馁之患。於此时而击之，是以胜也。”或曰：“是战也，信叔戒甲士，人带一竹筒，其中实以煮豆。入阵，则割弃竹筒，狼籍其豆於下。虏马饥，闻豆香，低头食之，又多为竹筒所滚，脚下不得地，以故士马俱毙。”曰：“此则不得而知。但闻多遣轻锐之卒，以大刀斫马足，每折马一足，则和人皆仆，又有相蹂践者。大率一马仆，则从旁而毙不下十数人。”〔儒用〕
    “八阵图，敌国若有一二万人，自家止有两三千人，虽有法，何所用之？”蔡云：“势不敌，则不与斗。”先生笑曰：“只办著走便了！”蔡云：“这是个道理。譬如一个十分雄壮底人，与一个四五分底人厮打。雄壮底只有力，四五分底却识相打法，对副雄壮底便不费力，只指点将去。这见得八阵之法，有以寡敌众之理。”先生曰：“也须是多寡强弱相侔，可也。又须是人虽少，须勇力齐一，始得。”蔡云：“终不是使病人与壮人斗也。”〔贺孙〕
    阵者，定也。八阵图中有奇正。前面虽未整，猝然遇敌，次列便已成正军矣。季通语。〔方〕
    用之问：“诸葛武侯不死，与司马仲达相持，终如何？”曰：“少间只管算来算去，看那个错了便输。输赢处也不在多，只是争些子。”季通云：“看诸葛亮不解输。”曰：“若诸葛亮输时，输得少；司马懿输时，便狼狈。”〔贺孙〕
    诸葛公是忠义底司马懿，司马懿是无状底诸葛公，刘禅备位而已。〔道夫〕
    羊陆相遗问，只是敌国相倾之谋，欲以气相胜，非是好意思。人杰录云：“观陆抗‘正是彰其德於祜’之言，斯可见矣。”如汉文修尉佗祖墓，及石勒修祖逖母墓，事皆相近。〔必大〕
    王仪为司马昭军师，昭杀之虽无辜，裒仕晋犹有可说。而裒不仕，乃过於厚者。嵇康魏臣，而晋杀之，绍不当仕晋明矣。荡阴之忠固可取，亦不相赎。事雠之过，自不相掩。司马公云：“使无荡阴之忠，殆不免君子之讥。”不知君子之讥，初不可免也。〔┿〕人杰录云：“仪尝仕昭，而昭诛之”云云。
    晋元帝无意复中原，却⒀粤冈瞬患蹋诛督运令史淳于伯而还。行刑者以血拭柱，血为之逆流。天人幽显，不隔丝毫！〔闳祖〕
    “汤执中，立贤无方。”东晋时所用人才，皆中州浮诞者之後。惟顾荣贺循有人望，不得已而用之。〔人杰〕
    王导为相，只周旋人过一生。尝有坐客二十馀人，逐一称赞，独不及一胡僧，并一临海人。二人皆不悦。导徐顾临海人曰：“自公之来，临海不复有人矣。”又谓胡僧曰：“兰奢。”兰奢，乃胡语之褒誉者也。於是二人亦悦。〔人杰〕
    问：“老子之道，曹参文帝用之皆有效，何故以王谢之力量，反做不成？”曰：“王导谢安又何曾得老子<玄少>处？淳录云：“人常以王导比谢安。”然谢安又胜王导。石林说，王导只是随波逐流底人，谢安却较有建立，也煞有心於中原。王导自渡江来，只是恁地，都无取中原之意，此说也是。但谢安也被这清虚绊了，都做不得。”又问：“孔子恶乡原，如老子可谓乡原否？”曰：“老子不似乡原。乡原却尚在伦理中行，那老子却是出伦理之外。它自处得虽甚卑，不好声，不好色，又不要官做，然其心却是出於伦理之外，其说煞害事。如乡原，便却只是个无见识底好人，未害伦理在。”〔义刚〕
    “谢安之待桓温，本无策。温之来，废了一君。幸而要讨九锡，要理资序，未至太甚，犹是半和秀才。若它便做个二十分贼，如朱全忠之类，更进一步，安亦无如之何。王俭平日自比谢安。王俭是已败阙底谢安，谢安特幸未疏脱底王俭耳。安比王俭只是有些英气。苻坚之来，亦无措置。前辈云，非晋人之善，乃苻坚之不善耳。然坚只不合拥众来，谢安必有以料之。兼秦人国内自乱，晋亦必知之，故安得以镇静待之。坚之来，在安亦只得发兵去迎敌当来。苻坚若不以大众来，只以轻兵时扰晋边，便坐见狼狈。”因问正淳曰：“桓温移晋祚时，安能死节否？”曰：“必不能，却须逃去。”曰：“逃将安往？若非死节，即北面事贼耳。到这里是筑底处，中间更无空地。”因说：“韦孝宽智略如此，当杨坚篡周时，尉迟迥等皆死，孝宽乃献金熨斗。始尝疑之：既不与它为异，亦何必如此附结之？元来到这地位，便不与辨，亦不免死。既不能死，便只得失节耳。”又曰：“谢安之於苻坚，如近世陈鲁公之於完颜亮，幸而捱得它死耳。”伯丰问：“寇莱公澶渊事如何？”曰：“当来它却有错处。然到此，只得向前，不可退後也。”〔┿〕
    “温太真处王敦事难。”先生云：“亦不佳，某做不得。”〔扬〕
    王祥孝感，只是诚发於此，物感於彼。或以为内感，或以为自诚中来，皆不然。王祥自是王祥，鱼自是鱼。今人论理，只要包合一个浑沦底意思，虽是直截两物，亦强羁合说，正不必如此。世间事虽千头万绪，其实只一个道理，“理一分殊”之谓也。到感通处，自然首尾相应。或自此发出而感於外，或自外来而感於我，皆一理也。〔谟〕
    渊明所说者庄老，然辞却简古；尧夫辞极卑，道理却密。〔升卿〕
    陶渊明，古之逸民。〔若海〕
    问：“苻坚立国之势亦坚牢，治平许多年，百姓爱戴。何故一败涂地，更不可救？”曰：“他是扫土而来，所以一败更救不得。”又问：“他若欲灭晋，遣一良将提数万之兵以临之，有何不可？何必扫境而来？”曰：“他是急要做正统，恐後世以其非正统，故急欲亡晋。此人性也急躁，初令王猛灭燕，猛曰：‘既委臣，陛下不必亲临。’及猛入燕，忽然坚至，盖其心又恐猛之功大，故亲来分其功也。便是他器量小，所以後来如此。”〔亻选
    王猛事苻坚，煞有事节。苻坚之兄，乃其谋杀之。〔贺孙〕
    桓温入三秦，王猛来见。眼中不识人，却谓三秦豪杰未有至，何也？三秦豪杰，非猛而谁？可笑！〔扬〕
    晋任宗室，以八王之乱，自宋而後，皆杀兄弟宗室。以至召去知其不好，途中见人哭。问：“如何死？”曰：“病死。”曰：“病死何哭？”至有临刑时，平日念佛者，皆合掌，愿後世莫生王侯家！〔扬〕
    苏绰立租、庸等法，亦是天下人杀得少了，故行得易。
    “三代而下，必义为之，只有一个诸葛孔明。若魏郑公全只是利。李密起，有一道士说密即东都缚炀帝独夫，天下必应。”扬谓：“密不足道。汉唐之兴，皆是为利。须是有汤武之心始做得。太宗亦只是为利，亦做不得。”先生曰：“汉高祖见始皇出，谓：‘丈夫当如此耳！’项羽谓：‘彼可取而代也！’其利心一也。郭汾阳功名愈大而心愈小，意思好。易传及诸葛，次及郭汾阳。”〔扬〕
    汉高祖取天下却正当，为他直截恁地做去，无许多委曲。唐初，隋大乱如此，高祖太宗因群盗之起，直截如此做去，只是诛独夫。为他心中打不过，又立恭帝，假援回护委曲如此，亦何必尔？所以不及汉之创业也。〔端蒙〕
    高祖辞得九锡，却是。〔端蒙〕
    高祖与裴寂最昵。宫人私侍之说，未必非高祖自为之，而史家反以此文饰之也。〔端蒙〕
    因论唐事，先生曰：“唐待诸国降王不合道理。窦建德所行亦合理，忽然而亡，不可晓。王世充却不杀。当初高祖起太原，入关，立代王，遂即位。世充於东都亦立越王。二人一样，故且赦之。至杀萧铣，则大无理。他自是梁子孙，元非叛臣。”某问：“唐史臣论高祖杀萧铣，不成议论。”曰：“然。”通老问：“以宫人侍高祖，在太宗不当为。”曰：“它在当时，只要得事成，本无救世之心，何暇顾此？唐有天下三百年。唐宗室最少，屡经大盗杀之。又多不出ト，只消磨尽了。”〔可学〕
    “唐太宗以晋阳宫人侍高祖，是致其父於必死之地，便无君臣父子夫妇之义。汉高祖亦自粗疏。惟光武差细密，却曾读书来。”问：“晋元帝所以不能中兴者，其病安在？”曰：“元帝与王导元不曾有中原志。收拾吴中人情，惟欲宴安江沱耳。”问：“祖逖摧锋越河，所向震动，使其不死，当有可观。”曰：“当是时，王导已不爱其如此，使戴若思辈监其军，可见，如何得事成？”问：“绍兴初，岳军已向汴都，秦相从中制之，其事颇相类。”曰：“建炎初，宗泽留守东京，招徕群盗数百万，使一举而取河北数郡，即当时事便可整顿。及为汪黄所制，怏怏而死，京师之人莫不号恸！於是群盗分散四出，为山东淮南剧贼。”〔德〕
    唐源流出於夷狄，故闺门失礼之事，不以为异。〔祖道〕
    太宗奏建成元吉，高祖云：“明当鞫问，汝宜早参。”及次早建成入朝，兄弟相遇，遂相杀。尉迟敬德著甲持刃见高祖。高祖在一处泛舟。程可久谓：“既许明早理会，又却去泛舟，此处有阙文，或为隐讳。”先生曰：“此定是添入此一段，与前後无情理。太宗决不曾奏。既奏了，高祖见三儿要相杀，如何尚去泛舟！此定是加建成元吉之罪处。又谓太宗先奏了，不是前不说。”
    太宗诛建成，比於周公诛管蔡，只消以公私断之。周公全是以周家天下为心，太宗则假公义以济私欲者也。〔端蒙〕
    “太宗杀建成元吉，比周公诛管蔡，如何比得！太宗无周公之心，只是顾身。然当时亦不合为官属所迫，兼太宗亦自心不稳。温公此处亦看不破，乃云待其先发而应之，亦只便是郑伯克段于鄢。须是有周公之心，则可。”问曰：“范太史云，是高祖处得不是。”曰：“今论太宗，且责太宗；论高祖，又自责高祖。不成只责高祖，太宗全无可责！”又问：“不知太宗当时要处得是，合如何？”曰：“为太宗孝友从来无了，却只要来此一事上使，亦如何使得？”先生又曰：“高祖不数日，军国事便付与太宗，亦只是不得已。唐世内禅者三。如肃宗分明不是。只如睿宗之於玄宗，亦只为其诛韦氏有功了，事亦不得已尔。”〔端〕
    又论太宗事，云：“太宗功高，天下所系属，亦自无安顿处，只高祖不善处置了。又，建成乃欲立功盖之。如玄宗诛韦氏有功，睿宗欲立宋王成器，宋王成器便理会得事，坚不受。”〔端蒙〕
    因及王魏事，问：“论後世人，不当尽绳以古人礼法。毕竟高祖不当立建成。”曰：“建成既如此，王魏何故不见得？又何故不知太宗如此，便须莫事建成？亦只是望侥亻幸。”问：“二人如此机敏，何故不见得？”曰：“王魏亦只是直。”〔扬〕
    因问太宗杀建成事，及王魏教太子立功结君，後又不能死难，曰：“只为偶得功利，全不知以义理处之。”〔端蒙〕
    太宗纳巢剌王妃，魏郑公不能深谏，范纯夫论亦不尽。纯夫议论，大率皆只从门前过。资质极平正，点化得，甚次第，不知伊川当时如何不曾点化他。先生尝语吕丈云：“范纯夫平生於书册皆只从忙中摄过了。”所以讽吕丈也。
    太宗从魏郑公“仁义”之说，只是利心，意谓如此便可以安居民上。汉文帝资质较好，然皆老氏术也。〔扬〕
    或谓史赞太宗，止言其功烈之盛，至於功德兼隆，则伤夫自古未知有。曰：“恐不然。史臣正赞其功德之美，无贬他意。其意亦谓除隋之乱是功，致治之美是德。自道学不明，故曰功德者如此分别。以圣门言之，则此两事不过是功，未可谓之德。”〔骧〕
    问：“胡氏管见断武后於高宗非有妇道。合称高祖太宗之命，数其九罪，废为庶人而赐之死。窃恐立其子而杀其母，未为稳否？”曰：“这般处便是难理会处。在唐室言之，则武后当杀；在中宗言之，乃其子也。宰相大臣今日杀其母，明日何以相见？”问：“南轩欲别立宗室，如何？”曰：“以後来言之，则中宗不了；以当时言之，中宗亦未有可废之事。天下之心皆瞩望中宗，高宗又别无子，不立中宗，又恐失天下之望，此最是难处。不知孟子当此时作如何处？今生在数百年之後，只据史传所载，不见得当时事情，亦难如此断定。须身在当时，亲看那时节及事情如何。若人心在中宗，只得立中宗；若人心不在中宗，方别立宗室。是时承乾亦有子在。若率然妄举，失人心，做不行。又事多，看道理未须便将此样难处来阑断了。须要通其他，更有好理会处多。且看别处事事通透後，此样处亦易。”〔义刚〕
    先生问人杰：“姚崇择十道使，患未得人，如何？”曰：“只姚崇说患未得人，便见它真能精择。”曰：“固是。然唐鉴却贬之。唐鉴议论大纲好，欠商量处亦多。”又云：“范文正富文忠当仁宗时，条天下事，亦只说择监司为治，只此是要矣。”〔人杰〕
    退之云：“凡此蔡功，惟断乃成。”今须要知他断得是与不是，古今煞有以断而败者。如唐德宗非不断，却生出事来。要之，只是任私意。帝刚愎不明理，不纳人言。惟宪宗知蔡之不可不讨，知裴度之不可不任。若使他理自不明，胸中无所见，则何以知裴公之可任？若只就“断”字上看，而遗其左右前後，殊不济事。〔道夫〕
    周庄仲曰：“宪宗当时表也看。如退之潮州表上，一见便怜之，有复用之意。”曰：“宪宗聪明，事事都看。近世如孝宗，也事事看。”〔义刚〕
    李白见永王反，便从臾之，文人之没头脑乃尔！後来流夜郎，是被人捉著罪过了，地作诗自辨被迫胁。李白诗中说王说霸，当时人必谓其果有智略。不知其莽荡，立见疏脱。〔必大〕
    颜鲁公只是有忠义而无意智底人。当时去那里，见使者来，不知是贼，便下两拜。後来知得，方骂。〔义刚〕
    史以陆宣公比贾谊。谊才高似宣公，宣公谙练多，学便纯粹。大抵汉去战国近，故人才多是不粹。〔道夫〕
    陆宣公奏议极好看。这人极会议论，事理委曲说尽，更无渗漏。虽至小底事，被他处置得亦无不尽。如後面所说二税之弊，极佳。人言陆宣公口说不出，只是写得出。今观奏议中多云“今日早面奉圣旨”云云，“臣退而思之”云云，疑或然也。问：“陆宣公比诸葛武侯如何？”曰：“武侯气象较大，恐宣公不及。武侯当面便说得，如说孙权一段，虽辨士不及其细密处，不知比宣公如何。只是武侯也密。如桥梁道路，井灶圊溷，无不修缮，市无醉人，更是密。只是武侯密得来严，其气象刚大严毅。”〔亻选
    陆宣公奏议末数卷论税事，极尽纤悉。是他都理会来，此便是经济之学。〔淳〕
    问：“陆宣公既贬，避谤，阖户不著书，盼古今集验方。”曰：“此亦未是。岂无圣经贤传可以玩索，可以讨论？终不成和这个也不得理会！”〔人杰〕
    或问：“维州事，温公以德裕所言为利，僧孺所言为义，如何？”曰：“德裕所言虽以利害言，然意却全在为国；僧孺所言虽义，然意却全济其己私。且德裕既受其降矣，虽义有未安，也须别做置处。乃缚送悉怛谋，使之恣其杀戮，果何为也！”〔升卿〕
    牛僧孺何缘去结得个杜牧之，後为渠作墓志。今通鉴所载维州等，有些事好底皆是。〔扬〕
    说者谓阳城居谏职，与屠沽出没。果然，则岂能使其君听其言哉！若杨绾用，而大臣损音乐，减驺御，则人岂可不有以养素自重耶？〔铣〕
    方伯谟云：“使甘露之祸成，唐必亡无疑。”〔寿昌〕
    唐租、庸、调，大抵改新法度。是世界一齐更新之初，方做得。如汉衰魏代，只是汉旧物事。晋代魏，亦只用这个。以至六朝相代，亦是递相祖述，弊法卒亦变更不得。直到得元魏北齐後周居中原时，中原生灵死於兵寇几尽，所以宇文泰苏绰出来，便做得租、庸、调，故隋唐因之。〔贺孙〕
    唐六典载唐官制甚详。古礼自秦汉已失。北周宇文泰及苏绰有意复古，官制颇详尽。如租、庸、调、府兵之类，皆是苏绰之制，唐遂因之。唐之东宫官甚详。某以前上封事，亦言欲复太子官属，如唐之旧。
    因论唐府兵之制，曰：“永嘉诸公以为兵、农之分，反自唐府兵始，却是如此。盖府兵家出一人，以战以戍，并分番入卫，则此一人便不复为农矣。”〔亻选
    唐口分是八分，世业是二分。有口则有口分，有家则有世业。古人想亦似此样。〔淳〕义刚录云：“唐口分是二分，世业是八分。有口则有口分，寡妇皆无过十二”云云。
    唐节度使收税，皆入其家，所以节度富。〔淳〕
    “杜佑可谓有意於世务者。”问理道要诀。曰：“是一个非古是今之书。”理道要诀亦是杜佑书。是一个通典节要。〔方子〕
    朱梁不久而灭，无人为他藏掩得，故诸恶一切发见。若更稍久，必掩得一半。〔扬〕
    後唐庄宗善音律，好宠伶优。其卒也，得鹰坊人善友，敛乐器而焚之。所谓“君以此始，必以此终”，岂欺我哉！〔寿昌〕
    周世宗天资高，於人才中寻得个王朴来用，不数年间，做了许多事业。且如礼、乐、律、历等事，想他见都会得，故能用其说，成其事。又如本朝太祖，直是明达。故当时创法立度，其节拍一一都是，盖缘都晓得许多道理故也。一本此下云：“所谓神圣，其臣莫及。赵普辈皆不及之。”〔广〕
    问：“世宗果贤主否？”曰：“看来也是好。”问：“当时也曾制礼作乐。”曰：“只是四年之间，煞做了事。”问：“今刑统亦是他所作？”曰：“开宝通礼当时做不曾成，後来太祖足成了。而今一边征伐，一边制礼作乐，自无害事，自是有人来与他做。今人乡一边，便不对那一边；才理会征伐，便将礼乐做闲慢了。世宗胸怀又较大。”〔胡泳〕
    五代时甚么样！周世宗一出便振。收三关，是王朴死後事。模样世宗未死时，须先取了燕冀，则阒泻佣皆在其内矣。本朝收河东，契丹常以重兵援其後。契丹嫌刘氏不援，始取之。〔扬〕
    周世宗亦可谓有天下之量，才见元稹均田图，便慨然有意。
    周世宗大均天下之田。元稹均田图世未之见。〔德明〕
    周世宗规模虽大，然性迫，无甚宽大气象。做好事亦做教显显地，都无些含洪之意，亦是数短而然。〔扬〕
    晋悼公幼年聪慧似周世宗。只是世宗却得太祖接续他做将去。虽不是一家人，以公天下言之，毕竟是得人接续，所做许多规模不枉却。且如周武帝一时也自做得好，只是後嗣便如此弱了。後来虽得一个隋文帝，终是甚不济事。〔文蔚〕
    ●卷一百三十七・战国汉唐诸子
    家语虽记得不纯，却是当时书。孔丛子是後来白撰出。〔道夫〕
    家语只是王肃编古录杂记。其书虽多疵，然非肃所作。孔丛子乃其所注之人伪作。读其首几章，皆法左传句，已疑之。及读其後序，乃谓渠好左传，便可见。
    孔丛子鄙陋之甚，理既无足取，而词亦不足观。有一处载“其君曰必然”云云，是何言语！〔扬〕
    管子之书杂。管子以功业著者，恐未必曾著书。如弟子职之为，全似曲礼。它篇有似庄老。又有说得也卑，直是小意智处，不应管仲如此之陋。其内政分乡之制，国语载之却详。〔┿〕
    管子非仲所著。仲当时任齐国之政，事甚多。稍闲时，又有三归之溺，决不是闲功夫著书底人。著书者是不见用之人也。其书老庄说话亦有之。想只是战国时人收拾仲当时行事言语之类著之，并附以它书。
    问：“管子中说辟雍，言不是学，只是‘君和’也。”先生曰：“既不是学，‘君和’又是个甚物事？而今不必论。礼记所谓‘疑事毋质’，盖无所考据，不必恁地辨析耳。如辟雍之义，古不可考，或以为学名，或以为乐名，无由辨证。某初解诗，亦疑放那里。但今说作学，亦说得好了。亦有人说，辟雍是天子之书院，大学又别。”〔子蒙〕
    国语文字多有重叠无义理处。盖当时只要作文章，说得来多尔。故柳子厚论为文，有曰：“参之国语以博其趣。”〔广〕
    国语中多要说人有不可教则勿教之之意。〔广〕
    问：“史记云：‘申子卑卑，施於名实。韩子引绳墨，切事情，明是非，其极惨锷俣鳎皆原於道德之意。’”曰：“张文潜之说得之。”宋齐丘作书序中所论也。道夫曰：“东坡谓商鞅韩非得老子所以轻天下者，是以敢为残忍而无疑。”曰：“也是这意。要之，只是孟子所谓‘杨氏为我，是无君也’。老子是个占便宜、不肯担当做事底人，自守在里，看你外面天翻地覆，都不管，此岂不是少恩？”道夫曰：“若柳下惠之不恭，莫亦至然否？”曰：“下惠其流必至於此。”又曰：“老子著书立言，皆有这个底意思。”〔道夫〕
    “诸子百家书，亦有说得好处。如荀子曰：‘君子大心则天而道，小心则畏义而节。’此二句说得好。”曰：“看得荀子资质，也是个刚明底人。”曰：“只是粗。他那物事皆未成个模样，便将来说。”曰：“扬子工夫比之荀子，恐却细腻。”曰：“扬子说到深处，止是走入老庄窠窟里去，如清静寂寞之说皆是也。又如玄中所说“灵根”之说。云云，亦只是庄老意思，止是说那养生底工夫尔。至於佛徒，其初亦只是以老庄之言驾说尔。如远法师文字与肇论之类，皆成片用老庄之意。然他只是说，都不行。至达磨来，方始教人自去做，所以後来有禅，其传亦如是远。”问：“晋宋时人多说庄老，然恐其亦未足以尽庄老之实说。”曰：“当时诸公只是借他言语来，盖覆那灭弃礼法之行尔。据其心下巫欠兹湃绱耍如何理会得庄老底意思！”〔广〕荀扬。
    荀子亻尽有好处，胜似扬子，然亦难看。〔贺孙〕
    不要看扬子，他说话无好处，议论亦无的实处。荀子虽然是有错，到说得处也自实，不如他说得恁地虚胖。〔贺孙〕
    问：“东坡言三子言性，孟子已道性善，荀子不得不言性恶，固不是。然人之一性，无自而见。荀子乃言其恶，它莫只是要人修身，故立此说？”先生曰：“不须理会荀卿，且理会孟子性善。渠分明不识道理。如天下之物，有黑有白，此是黑，彼是白，又何须辨？荀扬不惟说性不是，从头到底皆不识。当时未有明道之士，被他说用於世千馀年。韩退之谓荀扬‘大醇而小疵’。伊川曰：‘韩子责人甚恕。’自今观之，他不是责人恕，乃是看人不破。今且於自己上作工夫，立得本。本立则条理分明，不待辨。”〔可学〕
    或言性，谓荀卿亦是教人践履。先生曰：“须是有是物而後可践履。今於头段处既错，又如何践履？天下事从其是。曰同，须求其真个同；曰异，须求其真个异。今则不然，只欲立异，道何由明？陈君举作夷门歌，说荆公东坡不相合，须当和同，不知如何和得！”〔可学〕荀子。
    荀子说“能定而後能应”，此是荀子好话。〔贺孙〕
    “入乎耳而著乎心。”著，音直略切。
    问荀扬王韩四子。曰：“凡人著书，须自有个规模，自有个作用处。或流於申韩，或归於黄老，或有体而无用，或有用而无体，不可一律观。且如王通这人，於世务变故、人情物态，施为作用处，极见得分晓，只是於这作用晓得处却有病。韩退之则於大体处见得，而於作用施为处却不晓。如原道一篇，自孟子後无人，似它见得。‘郊焉而天神格，庙焉而人鬼享。以之为人，则爱而公；以之为心，则和而平；以之为天下国家，无所处而不当’，说得极无疵。只是空见得个本原如此，下面工夫都空疏，更无物事撑住衬簟，所以於用处不甚可人意。缘他费工夫去作文，所以读书者，只为作文用。自朝至暮，自少至老，只是火急去弄文章；而於经纶实务不曾究心，所以作用不得。每日只是招引得几个诗酒秀才和尚度日。有些工夫，只了得去磨炼文章，所以无工夫来做这边事。兼他说，我这个便是圣贤事业了，自不知其非。如论文章云：‘自屈原荀卿孟轲司马迁相如扬雄之徒’，却把孟轲与数子同论，可见无见识，都不成议论。荀卿则全是申韩，观成相一篇可见。他见当时庸君暗主战斗不息，愤闷恻怛，深欲提耳而诲之，故作此篇。然其要，卒归於明法制，执赏罚而已。他那做处粗，如何望得王通！扬雄则全是黄老。某尝说，扬雄最无用，真是一腐儒。他到急处，只是投黄老。如反离骚并‘老子道德’之言，可见这人更无说，自身命也奈何不下，如何理会得别事？如法言一卷，议论不明快，不了决，如其为人。他见识全低，语言极呆，甚好笑！荀扬二人自不可与王韩二人同日语。”问：“王通病痛如何？”曰：“这人於作用都晓得，急欲见之於用，故便要做周公底事业，便去上书要兴太平。及知时势之不可为，做周公事业不得，则急退而续诗书，续玄经，又要做孔子底事业。殊不知孔子之时接乎三代，有许多典谟训诰之文，有许多礼乐法度，名物度数，数圣人之典章皆在於是，取而缵述，方做得这个家具成。王通之时，有甚么典谟训诰？有甚么礼乐法度？乃欲取汉魏以下者为之书，则欲以七制命议之属为续书，“七制”之说亦起於通。有高文武宣光武明章制，盖以比二典也。诗则欲取曹刘沈谢者为续诗。续得这般诗书，发明得个甚么道理？自汉以来，绍令之稍可观者，不过数个。如高帝求贤诏虽好，又自不纯。文帝劝农，武帝荐贤、制策、轮台之悔，只有此数诏略好，此外盖无那壹篇比得典谟训诰。便求一篇如君牙ぁ命秦誓也无。曹刘沈谢之时，又那得一篇如鹿鸣四牡大明文王关雎鹊巢？亦有学为四句古诗者，但多称颂之词，言皆过实，不足取信。乐如何有阌⑾躺佝武之乐？礼又如何有伯夷周公制作之礼，它只是急要做个孔子，又无佐证，故装点几个人来做尧舜汤武，皆经我删述，便显得我是圣人。如中说一书，都是要学孔子。论语说泰伯‘三以天下让’，它便说陈思王善让；论语说‘殷有三仁’，它便说荀氏有二仁。又提几个公卿大夫来相答问，便比当时门人弟子。正如梅圣俞说：‘欧阳永叔它自要做韩退之，却将我来比孟郊！’王通便是如此。它自要做孔夫子，便胡乱捉别人来为圣为贤。殊不知秦汉以下君臣人物，斤两已定，你如何能加重！中说一书，固是後人假，非王通自著。然毕竟是王通平生好自夸大，续诗续书，纷纷述作，所以起後人假⒅故。後世子孙见它学周公孔子学不成，都冷淡了，故又取一时公卿大夫之显者，缵缉附会以成之。毕竟是王通有这样意思在。虽非它之过，亦它有以启之也。如世人说坑焚之祸起於荀卿。荀卿著书立言，何尝教人焚书坑儒？只是观它无所顾藉，敢为异论，则其末流便有坑焚之理。然王通比荀扬又氨稹Ｍ跬极开爽，说得广阔。缘它於事上讲究得精，故於世变兴亡，人情物态，更革沿袭，施为作用，先後次第，都晓得；识得个仁义礼乐都有用处。若用於世，必有可观。只可惜不曾向上透一著，於大体处有所欠阙，所以如此！若更晓得高处一著，那里得来！只细看它书，便见他极有好处，非特荀扬道不到，虽韩退之也道不到。韩退之只晓得个大纲，下面工夫都空虚，要做更无下手处，其作用处全疏，如何敢望王通！然王通所以如此者，其病亦只在於不曾子细读书。他只见圣人有个六经，便欲别做一本六经，将圣人腔子填满里面。若是子细读书，知圣人所说义理之无穷，自然无工夫闲做。他死时极後生，只得三十馀岁。它却火急要做许多事。”或云：“若少假之年，必有可观。”曰：“不然，它气象局促，只如此了。他做许多书时，方只二十馀岁。孔子七十岁方系易，作春秋，而王通未三十皆做了，圣人许多事业气象去不得了，宜其死也。”又曰：“中说一书，如子弟记它言行，也煞有好处。虽云其书是後人假，不会假得许多，须真有个人坯模如此，方装点得成。假使悬空白撰得一人如此，则能撰之人亦自大有见识，非凡人矣。”〔亻选骋韵侣圮餮锿鹾及诸子。
    贾谊之学杂。他本是战国纵横之学，只是较近道理，不至如仪秦蔡范之甚尔。他於这边道理见得分数稍多，所以说得较好。然终是有纵横之习，缘他根脚只是从战国中来故也。汉儒惟董仲舒纯粹，其学甚正，非诸人比。只是困苦无精彩，极好处也只有‘正谊、明道’两句。下此诸子皆无足道。如张良诸葛亮固正，只是太粗。王通也有好处，只是也无本原工夫，却要将秦汉以下文饰做个三代，他便自要比孔子，不知如何比得！他那斤两轻重自定，你如何文饰得！如续诗、续书、玄经之作，尽要学个孔子，重做一个三代，如何做得！如续书要载汉以来诏令，他那诏令便载得，发明得甚么义理？发明得甚么政事？只有高帝时三诏令稍好，然已不纯。如曰‘肯从吾游者，吾能尊显之’，此岂所以待天下之士哉？都不足录。三代之书诰诏令，皆是根源学问，发明义理，所以灿然可为後世法。如秦汉以下诏令济得甚事？缘他都不曾将心子细去读圣人之书，只是要依他个模子。见圣人作六经，我也学他作六经。只是将前人腔子，自做言语填放他腔中，便说我这个可以比并圣人。圣人做个论语，我便做中说。如扬雄太玄法言亦然，不知怎生比并！某尝说，自孔孟灭後，诸儒不子细读得圣人之书，晓得圣人之旨，只是自说他一副当道理。说得却也好看，只是非圣人之意，硬将圣人经旨说从他道理上来。孟子说‘以意逆志’者，以自家之意，逆圣人之志。如人去路头迎接那人相似，或今日接著不定，明日接著不定；或那人来也不定，不来也不定；或更迟数日来也不定，如此方谓之‘以意逆志。’今人读书，却不去等候迎接那人，只认硬赶捉那人来，更不由他情愿；又教它莫要做声，待我与你说道理。圣贤已死，它看你如何说，他又不会出来与你争，只是非圣贤之意。他本要自说他一样道理，又恐不见信於人。偶然窥见圣人说处与己意合，便从头如此解将去，更不子细虚心，看圣人所说是如何。正如人贩私盐，担私货，恐人捉他，须用求得官员一两封书，并掩头行引，方敢过场、务，偷免税钱。今之学者正是如此，只是将圣人经书，拖带印证己之所说而已，何常真实得圣人之意？却是说得新奇巧妙，可以欺惑人，只是非圣人之意。此无他，患在於不子细读圣人之书。人若能虚心下意，自莫生意见，只将圣人书玩味读诵，少间意思自从正文中迸出来，不待安排，不待杜撰。如此，方谓之善读书。且屈原一书，近偶阅之，从头被人错解了。自古至今，讹谬相传，更无一人能破之者，而又为说以增饰之。看来屈原本是一个忠诚恻怛爱君底人。观他所作离骚数篇，尽是归依爱慕，不忍舍去怀王之意。所以拳拳反复，不能自已，何尝有一句是骂怀王。亦不见他有偏躁之心，後来没出气处，不奈何，方投河殒命。而今人句句尽解做骂怀王，枉屈说了屈原。只是不曾平心看他语意，所以如此。”〔亻选
    问扬雄。曰：“雄之学似出於老子。如太玄曰：‘潜心於渊，美厥灵根。’测曰：‘“潜心於渊”，神不昧也。’乃老氏说话。”问：“太玄分赞於三百六十六日下，不足者乃益以‘跤’，固不是。如易中卦气如何？”曰：“此出於京房，亦难晓。如太玄中推之，盖有气而无朔矣。”问：“伊川亦取雄太玄中说，如何？”曰：“不是取他言，他地位至此耳。”又问：“贾谊与仲舒如何？”曰：“谊有战国纵横之气；仲舒儒者，但见得不透。”曰：“伊川於汉儒取大毛公，如何？”曰：“今亦难考。但诗注颇简易，不甚泥章句。”问：“文中子如何？”曰：“渠极识世变，有好处，但太浅，决非当时全书。如说家世数人，史中并无名。又，关朗事，与通年纪甚悬绝。”可学谓：“可惜续经已失，不见渠所作如何！”曰：“亦何必见？只如续书有桓荣之命。明帝如此，则荣可知。使荣果有帝王之学，则当有以开导明帝，必不至为异教所惑。如秋风之诗，乃是末年不得已之辞，又何足取？渠识见不远，却要把两汉事与三代比隆！近来此等说话极胜，须是於天理人欲处分别得明。如唐太宗分明是杀兄劫父代位，又何必为之分别说！沙随云，史记高祖泛舟於池中，则‘明当早参’之语，皆是史之润饰。看得极好，此岂小事！高祖既许之明早入辨，而又却泛舟，则知此事经史臣文饰多矣。”问：“禅位亦出於不得已。”曰：“固是。它既杀元良，又何处去？明皇杀太平公主亦如此，可畏！”〔可学〕
    子升问仲舒文中子。曰：“仲舒本领纯正。如说‘正心以正朝廷’，与‘命者天之令也’以下诸语，皆善。班固所谓‘纯儒’，极是。至於天下国家事业，恐施展未必得。王通见识高明，如说治体处极高，但於本领处欠。如古人‘明德、新民、至善’等处，皆不理会，却要斗合汉魏以下之事整顿为法，这便是低处。要之，文中论治体处，高似仲舒，而本领不及；爽似仲舒，而纯不及。”因言：“魏徵作隋史，更无一语及文中，自不可晓。尝考文中世系，并看阮逸、龚鼎臣注，及南史、刘梦得集，次日因考文中世系，四书不同，殊不可晓。”又检李泰伯集，先生因言：“文中有志於天下，亦识得三代制度，较之房魏诸公文，稍有些本领，只本原上工夫都不曾理会。若究其议论本原处，亦只自老庄中来。”〔木之〕
    先生令学者评董仲舒扬子阃踔傺秃退之四子优劣。或取仲舒，或取退之。曰：“董仲舒自是好人，扬子悴蛔愕溃这两人不须说。只有文中子韩退之这两人疑似，试更评看。”学者亦多主退之。曰：“看来文中子根脚浅，然却是以天下为心，分明是要见诸事业。天下事，它都一齐入思虑来。虽是卑浅，然却是循规蹈矩，要做事业底人，其心却公。如韩退之虽是见得个道之大用是如此，然却无实用功处。它当初本只是要讨官职做，始终只是这心。他只是要做得言语似六经，便以为传道。至其每日功夫，只是做诗，博弈，酣饮取乐而已。观其诗便可见，都衬贴那原道不起。至其做官临政，也不是要为国做事，也无甚可称，其实只是要讨官职而已。”〔亻选
    立之问：“扬子与韩文公优劣如何？”曰：“各自有长处。文公见得大意已分明，但不曾去子细理会。如原道之类，不易得也。扬子阄人深沈，会去思索。如阴阳消长之妙，他直是去推求。然而如太玄之类，亦是拙底工夫，道理不是如此。盖天地间只有个奇耦，奇是阳，耦是阴。春是少阳，夏是太阳，秋是少阴，冬是太阴。自二而四，自四而八，只恁推去，都走不得。而扬子却添两作三，谓之天地人，事事要分作三截。又且有气而无朔，有日星而无月，恐不是道理。亦如孟子既说‘性善’，荀子既说‘性恶’，他无可得说，只得说个‘善恶混’。若有个三底道理，圣人想自说了，不待後人说矣。看他里面推得辛苦，却就上面说些道理，亦不透彻。看来其学似本於老氏。如‘惟清惟胜，惟渊惟默’之语，皆是老子意思。韩文公於仁义道德上看得分明，其刚领已正，却无他这个近於老子底说话。”又问：“文中子如何？”曰：“文中子之书，恐多是後人添入，真伪难见，然好处甚多。但一一似圣人，恐不应恰限有许多事相协得好。如见甚荷蒉隐者之类，不知如何得恰限有这人。若道他都是妆点来，又恐妆点不得许多。然就其中惟是论世变因革处，说得极好。”又问：“程子谓‘扬子之学实，韩子之学华’，是如何？”曰：“只缘韩子做闲杂言语多，故谓之华。若扬子虽亦有之，不如韩子之多。”〔时举〕
    扬子愫退之二人也难说优劣。但子闼见处，多得之老氏，在汉末年难得人似它。亦如荀子言语亦多病，但就彼时亦难得一人如此。子闼见多老氏者。往往蜀人有严君平源流。且如太玄就三数起，便不是。易中只有阴阳奇耦，便有四象：如春为少阳，夏为老阳，秋为少阴，冬为老阴。扬子慵一二四都被圣人说了，却杜撰，就三上起数。”笪剩骸拔鹿最喜太玄。”曰：“温公全无见处。若作太玄，何似作历？老泉尝非太玄之数，亦说得是。”又问：“与康节如何？”曰：“子愫胃彝康节！康节见得高，又超然自得。退之却见得大纲，有七八分见识。如原道中说得仁义道德煞好，但是他不去践履玩味，故见得不精微细密。伊川谓其学华者，只谓爱作文章。如作诗说许多闲言语，皆是华也。看得来退之胜似子恪！薄材仙〕
    问：“先生王氏续经说云云，荀卿固不足以望之。若房杜辈，观其书，则固尝往来於王氏之门。其後来相业，还亦有得於王氏道否？”曰：“房杜如何敢望文中子之万一！其规模事业，无文中子仿彳弗。某尝说，房杜只是个村宰相。文中子不干事，他那制度规模，诚有非後人之所及者。”又问：“仲舒比之如何？”曰：“仲舒却纯正，然亦有偏，又是一般病。韩退之却见得又较活，然亦只是见得下面一层，上面一层都不曾见得。大概此诸子之病皆是如此，都只是见得下面一层，源头处都不晓。所以伊川说‘西铭是原道之宗祖’，盖谓此也。”〔亻选
    只有董仲舒资质纯良，摸索道得数句著，如“正谊不谋利”之类。然亦非它真见得这道理。〔恪〕董子。
    问：“性者，生之质。”曰：“不然。性者，生之理；气者，生之质，已有形状。”
    问：“仲舒云：‘性者，生之质。’”“也不是。只当云，性者，生之理也；气者，生之质也。”谓：“‘性者，生之质’，本庄子之言。”曰：“庄子有云：‘形体保神，各有仪则，谓之性。’前辈谓此说颇好，如‘有物有则’之意。”〔〕
    问：“仲舒以情为人之欲，如何？”曰：“也未害。盖欲为善，欲为恶，皆人之情也。”〔道夫〕
    童问董仲舒见道不分明处。曰：“也见得鹘突。如‘命者，天之令；性者，生之质；情者，人之欲。命非圣人不行，性非教化不成，情非制度不节’等语，似不识性善模样。又云，‘明於天性，知自贵於物；知自贵於物，然後知仁义；知仁义，然後重礼节；重礼节，然後安处善；安处善，然後乐循理’，又似见得性善模样。终是说得骑墙，不分明端的。”〔淳〕
    “仲舒言：‘命者，天之令；性者，生之质。’如此说，固未害。下云‘命非圣人不行’，便牵於对句，说开去了。如‘正谊明道’之言，却自是好。”道夫问：“或谓此语是有是非，无利害，如何？”曰：“是不论利害，只论是非。理固然也，要亦当权其轻重方尽善，无此亦不得。只被今人只知计利害，於是非全轻了。”〔道夫〕
    建宁出“正谊明道如何论”。先生曰：“‘正其谊不谋其利，明其道不计其功。’谊必正，非是有意要正；道必明，非是有意要明，功利自是所不论。仁人於此有不能自已者。‘师出无名，事故不成；明其为贼，敌乃可服’，此便是有意立名以正其谊。”
    在浙中见诸葛诚之千能云：“‘仁人正其义不谋其利，明其道不计其功’，仲舒说得不是。只怕不是义，是义必有利；只怕不是道，是道必有功。”先生谓：“才如此，人必求功利而为之，非所以为训也。固是得道义则功利自至；然而有得道义而功利不至者，人将於功利之徇，而不顾道义矣。”〔〕
    仲舒所立甚高。後世之所以不如古人者，以道义功利关不透耳。其议匈奴一节，娄敬贾谊智谋之士为之，亦不如此。
    刘淳叟问：“汉儒何以溺心训诂而不及理？”曰：“汉初诸儒专治训诂，如教人亦只言某字训某字，自寻义理而已。至西汉末年，儒者渐有求得稍亲者，终是不曾见全体。”问：“何以谓之全体？”曰：“全体须彻头彻尾见得方是。且如匡衡问时政，亦及治性情之说；及到得他入手做时，又却只修得些小宗庙礼而已。翼奉言‘见道知王治之象，见经知人道之务’，亦自好了；又却只教人主以阴阳日辰贪狠廉贞之类辨君子小人。以此观之，他只时复窥见得些子，终不曾见大体也。唯董仲舒三篇说得稍亲切，终是不脱汉儒气味。只对江都易王云‘仁人正其义不谋其利，明其道不计其功’，方无病，又是儒者语。”
    董仲舒才不及陆宣公而学问过之。张子房近黄老，而隐晦不露。诸葛孔明近申韩。〔节〕
    扬子愠龃Ψ鞘恰５笔鄙迫ィ亦何不可？〔扬〕扬子。
    问：“扬子‘避碍通诸理’之说是否？”曰：“大概也似，只是言语有病。”问：“莫不是‘避’字有病否？”曰：“然。少间处事不看道理当如何，便先有个依违闪避之心矣。”〔亻选
    “‘学之为王者事’，不与上文属。只是言人君不可不学底道理，所以下文云：‘尧舜禹汤文武汲汲，仲尼皇皇。以数圣人之盛德，犹且如此。’”问：“‘仲尼皇皇’如何？”曰：“夫子虽无王者之位，而有王者之德，故作一处称扬。”〔道夫〕
    扬子阄侥媳蔽经，东西为纬，故南北为纵，东西为横。六国之势，南北相连则合纵；秦据东西，以横破纵也。盖南北长，东西短，南北直，东西横，错综於其间也。〔敬仲〕
    “德隆则晷星，星隆则晷德。”晷，影也，犹影之随形也。盖德隆则星随德而见，星隆则人事反随星而应。”〔亻选
    扬子阍疲骸霸挛赐，则载魄於西；既望，则终魄於东；其溯於日乎！”先生举此，问学者是如何。众人引诸家注语，（古注解“载”作“始”，“魄”作“光”。温公改“魄”作“フ”，先生云，皆非是。）皆不合。久之，乃曰：“只晓得个‘载’字，便都晓得。载者，如加载之‘载’。如老子云‘载营魄’，左氏云‘从之载’，正是这个‘载’字。诸家都乱说，只有古注解云：‘月未望，则光始生於西面，以渐东满；既望，则光消亏於西面，以渐东尽。’此两句略通而未尽。此两句尽在‘其溯於日乎’一句上。盖以日为主，月之光也，日载之；光之终也，日终之。‘载’，犹加载之‘载’。（又训上，如今人上光、上采色之“上”。）盖初一二间，时日落於酉，月是时同在彼；至初八九日落在酉，则月已在午；至十五日相对，日落於酉而月在卯，此未望而载魄於西。盖月在东日则在西，日载之光也。及日与月相去愈远，则光渐消而魄生。少间月与日相蹉过，日却在东，月却在西，故光渐至东尽，则魄渐复也。当改古注云：‘日加魄於西面，以渐东满；日复魄於西面，以渐东尽。其载也，日载之；其终也，日终之，皆系於日。’又说秦周之士，贵贱拘肆，皆系於上之人，犹月之载魄终魄皆系於日也，故曰‘其溯於日乎’！其载其终，皆向日也。温公云：‘当改“载魄”之“魄”作“フ”。’都是晓扬子闼挡坏茫故欲如此改。老子所谓‘载营魄’，便是如此。‘载营魄，抱一，能无离乎？’一便是魄，抱便是载，盖以火养水也。魄是水，以火载之。‘营’字，恐是‘荧’字，光也。古字或通用不可知。或人解作经营之‘营’，亦得。”次日又云：“昨夜说终魄於东‘终’字，亦未是。（昨夜解“终”作“复”，言光渐消而复其魄也。）盖终魄亦是日光加魄於东而终之也。始者日光加魄之西，以渐东满，及既望，则日光旋而东，以终尽月之魄，则魄之西渐复，而光渐消於魄之西矣。”因又说老子“载营魄”。“昨日见温公解得扬子‘载魄’没理会，因疑其解老子，亦必晓不得。及看，果然。但注云：‘“载营魄”阙。’只有此四字而已。颍滨解云：‘神载魄而行。’言魄是个沈滞之物，须以神去载他，令他外举。其说云：‘圣人则以魄随神而动，众人则神役於魄。’据他只於此间如此强解得，若以解扬子，则解不得矣。又解魄做物，只此一句便错。耳目之精明者为魄，如何解做物得！又以一为神，亦非。一正指魄言，神抱魄，火抱水也。温公全不理会修养之学，所以不晓。颍滨一生去理会修养之术，以今观之，全晓不得，都说错了。河上公固是胡说，如王弼也全解错了。王弼解载作处，魄作所居，言常处於所居也，更是胡说！据颍滨解老子，全不晓得老子大意。他解神载魄而行，便是个刚强外举底意思。老子之意正不如此，只是要柔伏退步耳。观他这一章尽说柔底意思，云：‘载营魄，抱一，能无离乎？专气致柔，能如婴儿乎？天门开辟，能为雌乎？’老子一书意思都是如此。它只要退步不与你争。如一个人叫哮跳踯，我这里只是不做声，只管退步。少间叫哮跳踯者自然而屈，而我之柔伏应自有馀。老子心最毒，其所以不与人争者，乃所以深争之也，其设心措意都是如此。闲时他只是如此柔伏，遇著那刚强底人，它便是如此待你。张子房亦是如此。如云‘推天下之至柔，驰骋天下之至坚’，又云‘以无为取天下’，这里便是它无状处。据此，便是它柔之发用功效处。又，楚词也用‘载营魄’字，其实与颍滨解老子同。若楚词恐或可如此说。以此说老子，便都差了。”
    张毅然漕试回。先生问曰：“今岁出何论题？”曰：“论题云云，出文中子。”曰：“如何做？”张曰：“大率是骂他者多。”先生笑曰：“他虽有不好处，也须有好处。故程先生言：‘他虽则附会成书，其间极有格言，荀扬道不到处。’岂可一向骂他！”友仁请曰：“愿闻先生之见。”曰：“文中子他当时要为伊周事业；见道不行，急急地要做孔子。他要学伊周，其志甚不卑。但不能胜其好高自大欲速之心，反有所累。二帝三王却不去学，却要学两汉，此是他乱道处。亦要作一篇文字说这意思。”〔友仁〕（文中子。）
    徐问文中子好处与不好处。曰：“见得道理透後，从高视下，一目了然。今要去揣摩，不得。”〔淳〕
    文中子其间有见处，也即是老氏。又其驯蝗思性樱今也难分别。但不合有许多事全似孔子。孔子有荷{艹贵}等人，它也有许多人，便是装点出来。其间论文史及时事世变，煞好，今浙间英迈之士皆宗之。〔南升〕
    “文中子中说被人乱了。说治乱处与其他好处极多。但向上事只是老释。如言非老庄释迦之罪，并说若云云处，可见。”扬曰：“过法言。”曰：“大过之。”〔扬〕
    文中子论时事及文史处亻尽有可观。於文取陆机，史取陈寿。曾将陆机文来看，也是平正。〔升卿〕
    房杜於河汾之学後来多有议论。且如中说，只是王氏子孙自记。亦不应当时开国文武大臣尽其学者，何故尽无一语言及其师兼所记其家世事？考之传记，无一合者。〔┿〕
    文中子，看其书忒装点，所以使人难信。如说诸名卿大臣，多是隋末所未见有者。兼是他言论大纲杂霸，凡事都要硬做。如说礼乐治体之类，都不消得从正心诚意做出。又如说“安我所以安天下，存我所以厚苍生”，都是为自张本，做杂霸粱。黄德柄问：“续书：‘天子之义：制、诏、志、策，有四；大臣之义：命、训、对、赞、议、诫、谏，有七。’如何？”曰：“这般所在极肤浅。中间说话大纲如此。但看世俗所称道，便唤做好，都不识。如云晁董公孙之对，据道理看，只有董仲舒为得。如公孙已是不好，晁错是话个甚么！又如自叙许多说话，尽是夸张。考其年数，与唐煞远，如何唐初诸名卿皆与说话？若果与诸名卿相处，一个人恁地自标致，史传中如何都不见说？”因说：“史传亻尽有不可信处。尝记五峰说，看太宗杀建成元吉事，尚有不可凭处。如云，先一日，太宗密以其事奏高祖，高祖省表愕然，报曰：‘明当鞫问，汝宜早参。’只将这几句看，高祖且教来日鞫问，如何太宗明日便拥兵入内？又云，上已召裴寂萧娉率宕镉按其事，又云：‘上方泛舟海池。’岂有一件事恁么大，兄弟构祸如此之极，为父者何故恁地恬然无事！此必有不足信者。只左传是有多难信处。如赵盾一事，後人费万千说话与出脱，其实此事甚分明。如司马昭之弑高贵乡公，他终不成亲自下手！必有抽戈用命，如贾充成济之徒。如曰‘司马公畜养汝等，正为今日。今日之事，无所问也。’看左传载灵公欲杀赵盾，今日要杀，杀不得；明日要杀，杀不得。只是一个人君要杀一臣，最易为力。恁地杀不得，也是他大段强了。今来许多说话，自是後来三晋既得政，撰造掩覆，反有不可得而掩者矣。物来若不能明，事至若不能辨，是吾心大段昏在。”〔贺孙〕
    “文中子议论，多是中间暗了一段，无分明。其间弟子问答姓名，多是唐辅相，恐亦不然，盖诸人更无一语及其师。人以为王通与长孙无忌不足，故诸人惧无忌而不敢言，亦无此理，如郑公岂畏人者哉！‘七制之主’，亦不知其何故以‘七制’名之。此必因其续书中曾采七君事迹以为书，而名之曰‘七制’。如二典礼例今无可考，大率多是依仿而作。如以董常如颜子，则是以孔子自居。谓诸公可为辅相之类，皆是撰成，要安排七制之君为它之尧舜。考其事迹，亦多不合。刘禹锡作歙池江州观察王公墓碑，乃仲淹四代祖，碑中载祖讳多不同。及阮逸所注并载关朗等事，亦多不实。王通大业中死，自不同时。如推说十七代祖，亦不应辽远如此。唐李翱已自论中说可比太公家教，则其书之出亦已久矣。伊川谓文中子有些格言，被後人添入坏了。看来必是阮逸诸公增益张大，复借显者以为重耳。今之伪书甚多，如镇江府印关子明易并麻衣道者易，皆是伪书。麻衣易正是南康戴绍韩所作。昨在南康，观其言论，皆本於此。及一访之，见其著述大率多类麻衣文体。其言险侧轻佻，不合道理。又尝见一书名曰子华子，说天地阴阳，亦说义理、人事，皆支离妄作。至如世传繁露玉杯等书，皆非其实。大抵古今文字皆可考验。古文自是庄重，至如孔安国书序并注中语，多非安国所作。盖西汉文章，虽粗亦劲。今书序只是六朝软慢文体。”因举史记所载汤诰并武王伐纣言词不典，不知是甚底齐东野人之语也。〔谟〕
    问文中子之学。曰：“它有个意思，以为尧舜三代，也只与後世一般，也只是偶然做得著。”问：“它续诗续书，意只如此。”因举答贾琼数处说，曰：“近日陈同父便是这般说话。它便忌程先生说‘帝王以道治天下，後世只是以智力把持天下’。正缘这话说得它病处，它便忌。”问：“玄经尤可疑。只缘献帝奔北，便以为天命已归之，遂帝魏。”曰：“今之注，本是阮逸注，龚鼎臣便有一本注，後面叙他祖，都与文中子所说不同。说他先已仕魏，不是後来方奔去。”明日寻看，又问：“它说‘权义举而皇极立’，如何？”曰：“如皇极，某曾有辨，今说权义也不是。盖义是活物，权是称锤。义是称星，义所以用权。今似它说，却是以权为‘嫂溺援之’之‘义’，以义为‘授受不亲’之‘礼’，但不如此。”问：“义便有随时底意思。”曰：“固是。”问：“它只缘以玄经帝魏，生此说。”曰：“便是它大本领处不曾理会，纵有一二言语可取，但偶然耳。”问：“他以心、迹分看了，便是错处。”曰：“它说‘何忧何疑’，也只是外面恁地，里面却不恁地了。”又问：“‘动静见天地之心’，说得似不然。”曰：“它意思以方员为形，动静为理，然亦无意思。而今自家若见个道理了，见它这说话，都似不曾说一般。”〔夔孙〕
    文中子续经，犹小儿竖瓦屋然。世儒既无高明广大之见，因遂尊崇其书。〔方子〕
    “天下皆忧，吾独得不忧；天下皆疑，吾独得不疑。”又曰：“乐天知命吾何忧？穷理尽性吾何疑？”盖有当忧疑者，有不当忧疑者，然皆心也。文中子以为有心、迹之判，故伊川非之。又曰：“惟其无一己之忧疑，故能忧疑以天下；惟其忧以天下，疑以天下，故无一己之忧疑。”〔道夫〕
    大抵观圣人之出处，须看他至诚恳切处及洒然无累处。文中子说：“天下皆忧，吾独得不忧；天下皆疑，吾独得不疑。”又曰：“穷理尽性吾何疑？乐天知命吾何忧？”此说是。
    或问：“文中子僭拟古人，是如何？”曰：“这也是他志大，要学古人。如退之则全无要学古人底意思。柳子厚虽无状，却又占便宜，如致君泽民事，也说要做。退之则只要做官，如末年潮州上表，此更不足说了。退之文字亻尽好，末年尤好。”〔焘〕
    韩退之却有些本领，非欧公比。原道，其言虽不精，然皆实，大纲是。韩子。
    器之问“博爱之谓仁”。曰：“程先生之说最分明，只是不子细看。要之，仁便是爱之体，爱便是仁之用。”
    蒋明之问：“原道起头四句，恐说得差。且如‘博爱之谓仁’，爱如何便尽得仁？”曰：“只为他说得用，又遗了体。”明之又问：“四字先後当如何？”曰：“公去思量，久後自有著落。”〔震〕
    或问“由是而之焉之谓道”。曰：“此是说行底，非是说道体。”问“足乎己无待於外之谓德。”曰：“此是说行道而有得於身者，非是说自然得之於天者。”〔节〕
    子耕问“定名、虚位”。曰：“恁地说亦得。仁义是实有的，道德却是总名，凡本末小大无所不该。如下文说‘道有君子，有小人，德有凶，有吉’，是也。”〔人杰〕┿录详。
    问：“‘仁与义为定名，道与德为虚位’，虚位之义如何？”曰：“亦说得通。盖仁义礼智是实，此‘道德’字是通上下说，却虚。如有仁之道，义之道，仁之德，义之德，此道德只随仁义上说，是虚位。他又自说‘道有君子小人，德有凶有吉’。谓吉人则为吉德，凶人则为凶德；君子行之为君子之道，小人行之为小人之道。如‘道二：仁与不仁’；‘君子道长，小人道消’之类。若是‘志於道，据於德’，方是好底，方是道德之正。”〔┿〕
    问：“原道上数句如何？”曰：“首句极不是。‘定名、虚位’却不妨。有仁之道，义之道，仁之德，义之德，故曰‘虚位’。大要未说到顶上头，故伊川云：‘西铭，原道之宗祖。’”〔可学〕
    “坐井观天”，谓天只如此大小，是他见得如此。须出井来看，方得。〔必大〕
    退之谓：“以之为人，则爱而公。”“爱、公”二字甚有意义。
    原道中举大学，却不说“致知在格物”一句。苏子由古史论举中庸“不获乎上”後，却不说“不明乎善，不诚乎身”二句。这两个好做对。司马温公说仪秦处，说“立天下之正位，行天下之大道”，却不说“居天下之广居”。看得这样底，都是个无头学问。〔夔孙〕
    “韩子原性曰，人之性有五，最识得性分明。”蒋兄因问：“‘博爱之谓仁’四句如何？”曰：“说得却差，仁义两句皆将用做体看。事之合宜者为义，仁者爱之理。若曰‘博爱’，曰‘行而宜之’，则皆用矣。”〔盖卿〕
    韩文原性人多忽之，却不见他好处。如言“所以为性者五：曰仁义礼智信”，此语甚实。〔方子〕
    问：“韩文公说，人之‘所以为性者五’，是他实见得到後如此说耶？惟复是偶然说得著？”曰：“看它文集中说，多是闲过日月，初不见他做工夫处。想只是才高，偶然见得如此。及至说到精微处，又却差了。”因言：“惟是孟子说义理，说得来精细明白，活泼泼地。如荀子空说许多，使人看著，如吃糙米饭相似。”〔广〕
    问：“退之原性‘三品’之说是否？”曰：“退之说性，只将仁义礼智来说，便是识见高处。如论三品亦是。但以某观，人之性岂独三品，须有百千万品。退之所论却少了一‘气’字。程子曰：‘论性不论气，不备；论气不论性，不明。’此皆前所未发。如夫子言‘性相近’，若无‘习相远’一句，便说不行。如‘人生而静’，静固是性，只著一‘生’字，便是带著气质言了，但未尝明说著‘气’字。惟周子太极图却有气质底意思。程子之论，又自太极图中见出来也。”
    韩文公原鬼，不知鬼神之本只是在外说个影子。
    至问：“韩子称‘孟子醇乎醇，荀与扬大醇而小疵’。程子谓：‘韩子称孟子甚善，非见得孟子意，亦道不到；其论荀扬则非也。荀子极偏驳，只一句“性恶”，大本已失。扬子虽少过，然亦不识性，更说甚道？’至谓韩子既以失大本不识性者为大醇，则其称孟子‘醇乎醇’，亦只是说得到，未必真见得到。”先生曰：“如何见得韩子称荀扬大醇处，便是就论性处说？”至云：“但据程子有此议论，故至因问及此。”先生曰：“韩子说荀扬大醇是泛说。与田骈慎到申不害韩非之徒观之，则荀扬为大醇。韩子只说那一边，凑不著这一边。若是会说底，说那一边，亦自凑著这一边。程子说‘荀子极偏驳，扬子虽少过’，此等语，皆是就分金秤上说下来。今若不曾看荀子扬子，则所谓‘偏驳’、‘虽少过’等处，亦见不得。”
    至问：“孟子谓‘杨墨之道不息，孔子之道不著’。韩文公推尊孟氏辟杨墨之功，以为‘不在禹下’，而读墨一篇，却谓‘孔子必用墨子，墨子必用孔子’者，何也？”曰：“韩文公第一义是去学文字，第二义方去穷究道理，所以看得不亲切。如云：‘其行己不敢有愧於道。’他本只是学文，其行己但不敢有愧於道尔。把这个做第二义，似此样处甚多。”
    先生考订韩文公与大颠书。尧卿问曰：“观其与孟简书，是当时已有议论，而与之分解，不审有崇信之意否？”曰：“真个是有崇信之意。他是贬从那潮州去，无聊後，被他说转了。”义刚曰：“韩公虽有心学问，但於利禄之念甚重。”曰：“他也是不曾去做工夫。他於外面皮壳子上都见得，安排位次是恁地。於原道中所谓‘寒而後为之衣，饥然後为之食，为宫室，为城郭’等，皆说得好。只是不曾向里面省察，不曾就身上细密做工夫。只从粗处去，不见得原头来处。如一港水，他只见得是水，却不见那原头来处是如何。把那道别做一件事。道是可以行於世，我今只是恁地去行。故立朝议论风采，亦有可观，却不是从里面流出。平日只以做文吟诗，饮酒博戏为事。及贬潮州，寂寥，无人共吟诗，无人共饮酒，又无人共博戏，见一个僧说道理，便为之动。如云‘所示广大深迥，非造次可喻’，不知大颠与他说个什么，得恁地倾心信向。韩公所说底，大颠未必晓得；大颠所说底，韩公亦见不破。但是它说得恁地好後，便被它动了。”安卿曰：“‘博爱之谓仁’等说，亦可见其无原头处。”曰：“以博爱为仁，则未有博爱以前，不成是无仁！”义刚曰：“他说‘明明德’，却不及‘致知、格物’。缘其不格物，所以恁地。”先生曰：“他也不晓那‘明明德’。若能明明德，便是识原头来处了。”又曰：“孟子後，荀扬浅，不济得事。只有个王通韩愈好，又不全。”安卿曰：“他也只是见不得十分，不能止於至善。”曰：“也是。”又曰：淳录云：“问：‘禅学从何起？’曰云云。”“佛学自前也只是外面粗说，到梁达磨来，方说那心性。然士大夫未甚理会淳录作“信向”。做工夫。及唐中宗时有六祖禅学，专就身上做工夫，直要求心见性。士大夫才有向里者，无不归他去。韩公当初若早有向里底工夫，亦早落在中去了。”又曰：“亦有一般人已做得工夫，道理上已有所见，只它些小近似处。不知只是近似，便把做一般。这里才一失脚，便陷他里面去了！此等不尽然，亦间有然者。”〔义刚〕
    退之与大颠书，欧公云，实退之语。东坡却骂以为退之家奴隶亦不肯如此说！但是陋儒为之，复假托欧公语以自盖。然观集古录，欧公自有一跋，说此书甚详，东坡应是未见集古录耳。看得来只是错字多。欧公是见它好处，其中一两段不可晓底都略过了，东坡是只将他不好处来说。〔义刚〕
    退之晚来觉没顿身己处，如招聚许多人博塞去声。为戏，所与交如灵师惠师之徒，皆饮酒无赖。及至海上见大颠壁立万仞，自是心服。“其言实能外形骸，以理自胜，不为事物侵乱”，此是退之死款。乐天莫年卖马遣妾，後亦落莫，其事可见。欧公好事，金石碑刻，都是没著身己处，却不似参禅修养人，犹是贴著自家身心理会也。宋子飞言：“张魏公谪永州时，居僧寺。每夜与子弟宾客盘膝环坐於长连榻上，有时说得数语，有时不发一语，默坐至更尽而寝，率以为常。”李德之言：“东坡晚年却不衰。”先生曰：“东坡盖是夹杂些佛老，添得又闹热也。”〔方子〕
    韩退之云：“磨砻去圭角，浸润著光精。”又曰：“沈浸Ο郁。”又曰：“沈潜乎训义，反复乎句读。”杜元凯云：“优而游之，使自求之；餍而饫之，使自趋之。若江海之浸，膏泽之润，涣然冰释，怡然理顺，然後为得也。”而今学者都不见这般意思。又曰：“‘磨砻去圭角’，易晓；‘浸润著光精’，此句最好，人多不知。”又曰：“只是将圣人言语只管浸灌，少间自是生光精，气象自别。”〔亻选
    包显道曰：“新史做得韩退之传较不甚实。”先生曰：“新史最在後，收拾得事须备。但是它要去做文章，地说得不条达。据某意，只将那事说得条达，便是文章。而今要去做言语，地说得不分明。”〔义刚〕
    韩文公似只重皇甫，以墓志付之，李翱只令作行状。翱作得行状絮，但所作墓志又颠蹶。李翱却有些本领，如复性书有许多思量。欧阳公也只称韩李。〔义刚〕又一条云：“退之却喜皇甫，却不甚喜李翱。後来为退之作墓志，却说得无紧要，不如李翱行状较著实。盖李翱为人较朴实，皇甫较落魄。”
    浩曰：“唐时，莫是李翱最识道理否？”曰：“也只是从佛中来。”浩曰：“渠有去佛斋文，辟佛甚坚。”曰：“只是粗迹。至说道理，却类佛。”问：“退之见得不甚分明。”曰：“他於大节目处又却不错，亦未易议。”浩云：“莫是说传道是否？”曰：“亦不止此，他气象大抵大。又欧阳只说‘韩李’，不曾说‘韩柳’。”〔浩〕
    韩退之，欧阳永叔所谓扶持正学，不杂释老者也。然到得紧要处，更处置不行，更说不去。便说得来也拙，不分晓。缘他不曾去穷理，只是学作文，所以如此。东坡则杂以佛老，到急处便添入佛老，相和去声。倾户孔切。瞒人。如装鬼戏、放烟火相似，且遮人眼。如诸公平日担当正道，自视如何！及才议学校，便说不行，临了又却只是词赋好，是甚么议论！如王介甫用三经义取士。及元碳湟榉现，复词赋，争辨一上，临了又却只是说经义难考，词赋可以见人之工拙易考。所争者只此而已，大可笑也！〔亻选
    韩退之及欧苏诸公议论，不过是主於文词，少间却是边头带说得些道理，其本意终自可见。〔木之〕
    ●卷一百三十八・杂类
    “禹入圣域而不优”，优，裕也。言入圣域恰好，更不优裕。优裕，谓有馀剩。汉儒见得此意思好。〔贺孙〕
    尔雅是取传注以作，後人却以尔雅证传注。〔文蔚〕
    尔雅非是，只是据诸处训释所作。赵岐说孟子尔雅皆置博士，在汉书亦无可考。〔泳〕
    陈仲亨问：“周书云：‘将欲败之，必姑辅之；将欲取之，必姑与之。’今周书何缘无之？”曰：“此便是那老子里教句。是周时有这般书，老子为柱下史，故多见之。孔子所以弥芪世裰属，也缘是他知得。古人以竹简写书，民间不能尽有，惟官司有之。如秦焚书，也只是教天下焚之，他朝廷依旧留得。如说：‘非秦记及博士所掌者，尽焚之。’到六经之类，他依旧留得，但天下人无有。”〔义刚〕
    汲冢古书，尧忧囚，舜野死，尹篡太甲，太甲杀尹之类，皆其所出。
    诚之常袖吕不韦春秋，云其中甚有好处。及举起，皆小小术数耳！〔〕
    书坊印得六经，前面纂图子，也略可观。如车图虽不甚详，然大概也是。〔义刚〕
    七书所载唐太宗李卫公问答，乃阮逸伪书。逸，建阳人。文中子玄经，关子明易，皆逸所作。〔扬〕
    问山海经。曰：“一卷说山川者好。如说禽兽之形，往往是记录汉家宫室中所画者，说南向北向，可知其为画本也。”〔方子〕
    素问语言深，灵枢浅，较易。〔振〕
    柳文後龙城杂记，王钅至性之所为也。子厚叙事文字，多少笔力！此记衰弱之甚，皆寓古人诗文中不可晓知底於其中，似暗影出。伪书皆然。
    杜牧之燕将录，文甚雄壮。
    省心录乃沈道原作，非林和靖也。
    程泰之演繁露，其零碎小小议论，亦多可取，如辨“罘ぜ”之类是也。某顷因看笔谈中辨某人误以屏为反坫。後看说文“坫”字下，乃注云“屏也”，因疑存中所辨未审。後举以问泰之，泰之曰：“存中辨是。然不是某人误，乃说文误耳。”洪景卢随笔中辨得数种伪书皆是，但首卷载欧帖事，却恐非实。世间伪书如西京杂记，颜师古已辨之矣。柳子厚龙城录乃王性之辈所作。〔必大〕
    金人亡辽录、女真请盟背盟录，汪端明撰。〔亻选
    洛阳志说道最好，文字最简严，惜乎不曾见！〔义刚〕
    指掌图非东坡所为。
    砥柱铭上说禹“挂冠莫顾，过门不入”。挂冠，是有个文字上说禹治水时冠挂著树，急於治水，今记不得是甚文字。世间文字甚多，只後汉书注内有无限事。
    警世竞辰二图伪。〔道夫〕
    邵公济墓志好。〔方子〕
    吴才老协韵一部，每字下注某处使作某音，亦只载得有证据底，只是一例子。泉州有板本。〔淳〕
    近世考订训释之学，唯吴才老洪庆善为善。〔亻选
    称平。者，自他人称平。之；称去。者，人之本号。〔道夫〕
    周贵卿问“折衷”之义。曰：“衷，只是中。左传说‘始、中、终’，亦用此‘衷’字。衷是三摺而处其中者。”〔义刚〕
    问“折衷”之“衷”。曰：“是无过些子，无不及些子，正中间。”又曰：“是恰好底。”〔节〕
    “折衷”者，折转来取中。衷，只是个中。〔节〕
    中，如字，即其中也。中，音众，则是当之义，谓玫逼渲幸病Ｈ纭傲艺折衷音众。於夫子”，亦谓折当使归於中之义。中与所以谓之中，音众。以玫逼渲腥缱帧６异也。〔振〕
    “淳、醇”皆训厚。“纯”是不杂。
    先生曰：“期，极也。古人用期字，多作极字。周昌云：‘心期期知其不可。’言极知其不可。口吃，故重一字也。”〔铢〕
    谓之，名之也；之谓，直为也。〔方子〕
    复复，指其上“复”字，扶又反，再复也。〔方子〕
    尚衣、尚书、尚食，乃主守之意。秦语作平音。〔淳〕
    “魏，大名也。”“魏、巍”字通。“魏”字，篆文亦有山字在其中，是有大义。因是名为“大名府”。〔扬〕
    舅子谓之内兄弟，姑子谓之外兄弟。〔扬〕
    因说：“外甥似舅，以其似母故也。”致道问：“形似母，情性须别。”曰：“情性也似。大抵形是个重浊底，占得地步较阔；情性是个轻清底，易得走作。”〔赐〕
    古者姓、氏，大概姓只是女子之别，故字从“女”。男则从氏，如“季孙氏”之类，春秋可见。後世赐姓，殊无义理。〔端蒙〕
    氏，如孟孙叔孙季孙是也。姓则同姓，後世子孙或以氏为姓。今人皆称张氏李氏，谓从上下来，只是氏了。只有三代而上经赐姓者为姓，如姚如姒如姬之类，是正姓。唐时尚有氏不同而同出者，不得为婚姻。〔扬〕
    沈庄仲问：“姓、氏如何分别？”曰：“姓是大总脑处，氏是後来次第分别处。如鲁本姬姓，其後有孟氏季氏，同为姬姓，而氏有不同。某尝言：‘天子因生以赐姓，诸侯以字为谥，因以为族。’窃恐‘谥’本‘氏’字，先儒随他错处解将去，义理不通。且如舜生於妫溃武王遂赐陈胡公满为妫姓，即因生赐姓。如郑之国氏，本子国之後，驷氏本子驷之後。如此之类，所谓‘以字为氏，因以为族’。”〔文蔚〕
    姓与氏之分：姓是本原所生，氏是子孙下各分。如商姓子，其後有宋，宋又有华氏鱼氏孔氏之类。周自黄帝以来姓姬，其後鲁卫毛聃晋郑之属，各自以国为氏，而其国之子孙又皆以字为氏。如鲁国子展之後为展氏，展禽喜是也。如三家孟仲季为氏，或因所居为氏，如东门氏之类。左氏曰：“天子因生以赐姓，诸侯以字为谥，因以为族。”天子自因生以赐姓，为推其所自出而赐之姓。如舜居妫溃及武王即位，封舜之後於陈，因赐姓为妫，此所谓“因地以赐姓”也。“诸侯以字为谥”，只是“氏”字传写之讹，遂以“氏”字为“谥”，无义理；只是“以字为氏”，如上文展氏孟氏之类也。杜预点“诸侯以字”四字为句断，而“为谥因以为族”为一句，此亦是强解。看来只是错了“谥”字。至孙，方以王父之字为氏，上两世为承公之姓也。〔卓〕
    自秦汉以来，奴仆主姓。今有一大姓所在，四边有人同姓，不知所来者皆是奴仆之类。〔扬〕
    同异之理，如同姓本亲，以下去渐疏；异姓本疏，他日婚姻却又亲。○阴阳，相涵之理也。○万物，聚散之理也。〔方〕
    媚赣胨生封赠恩例一同，不便。看来嫡、庶之别，须略有等降，乃为合理。〔砥〕
    因说讳字，曰：“汉宣帝旧名，何曾讳‘病己’？平帝旧名亦不讳。虏中法，偏旁字皆讳。如‘敬’字和‘儆’字皆讳。”〔淳〕
    “见人名讳同，不可遽改，只半真半草写之。”扬曰：“只是写时莫与太真，说时莫太分明。”〔扬〕
    因说四方声音多讹，曰：“却是广中人说得声音尚好，盖彼中地尚中正。自洛中脊来，只是太边南去，故有些热。若闽浙则皆边东角矣，闽浙声音尤不正。”〔扬〕
    先生因说诗中关洛风土习俗不同，曰：“某观诸处习俗不同，见得山川之气甚牢。且如建州七县，县县人物各自是一般，一州又是一般。生得长短大小清浊皆不同，都改变不得，岂不是山川之气甚牢？”〔焘〕
    因论南方人易得病，曰：“北方地气厚，人皆不病。叔祖奉使在北方十五年已上，生冷无所不食，全不害。归来才半年，一切发来，遂死。更有一武臣，代州人，尝至五台山，有一佛殿上皆青石，暑月每於石上彻日睡，全无病。如来南方睡，如何了得！”〔扬〕
    诸生入问候，先生曰：“寒後却地气痞。西川人怕寒。尝有人入里面作守，召客後，令人打扇。坐客皆起白云，若使人打扇，少间有某疾。生冷果子亦不可吃，才吃便有某疾，便是西川之人大故怕寒。如那有雪处，直是四五月後雪不融，这便是所谓‘景朝多风’处。便是日到那里时，过午时阳气不甚厚，所以如此。所谓‘漏天’处，皆在那里。恁地便是天也不甚阔，只那里已如此了，这是西南尚如此。若西北，想是寒。过那秦凤之间，想见寒。如峨眉山，赵子直尝登上面，煮粥更不熟，有个核子。时有李某者，冻得闷绝了。”庄仲云：“不知佛国如何？”曰：“佛国却暖。他靠得昆仑山後，那里却暖，便是那些子也差异。四方蛮夷都不晓人事，那里人却理会得般道理恁地！便是那里人也大故┢椋不知是怎生後恁地！”〔义刚〕
    扌癯≈杏形淖致簦说中原所在山川地理州县邸店甚详，中亦杂以虏人官制。某以为是中原有忠义之人做出来，欲朝廷知其要害处也。
    关中，秦时在渭水之北居，但作离宫之类於渭南。汉时宫阙在渭水之南，终南之北，背渭面终南。隋时此处水皆咸，文帝遂移居西北，稍远汉之都。唐都在隋一偏，西北角。唐宫殿制度正当甚好。官街皆用墙，居民在墙内，民出入处皆有坊门，坊中甚窄。故武元衡出坊门了，始遇害。本朝宫殿街巷，京城制度，皆仍五代，因陋就简，所以不佳。唐田兵官制，承宇文周有些制度，故较好。旧东京关中汉唐宫阙街巷之类图，今衢州有碑本。〔扬〕
    行在旧时行宫之门，虏使来有语。後虏作二牌来，前曰“丽正”，後曰“和宁”，遂报去，谓太小。今自作牌，依其名题。〔扬〕
    古之王城有三途：左男行，右女行，中车行。天下路中有车轨道。〔扬〕
    漳州州学中从祀，是神霄宫神改塑。绍兴府禹庙重塑禹像，王仲行将旧禹与一道士去，改塑天齐仁圣帝。此是一类子。〔德明〕
    汪端明说朝廷塑一显仁皇后御容，三年不成，却是一行人要希逐日食钱，所费不赀。端明为礼部尚书，奏过太上，得旨催促，又却十日便了！朝廷事多如此。浩。
    王拱辰作高楼，温公作土室，时人语云：“一人钻天，一人入地！”康节谓富公云：“比有怪事：一人巢居，一人穴处！”〔方〕
    芜湖旧有一富家曰韦居士，字深道，喜延知名士。如黄太史陈了翁迁谪，每岁饣鬼饷不下千纟昏。今人才见迁谪者，便以为惧，安得有此等人！〔人杰〕
    陆务观说，汉中之民当春月，男女行哭，首戴白楮币，上诸葛公墓，其哭皆甚哀云。先生亲笔於南轩所撰武侯传後。〔道夫〕
    齐萧子良死，不用棺，铎妒床之上。唐时子良几世孙萧隐士过一洲，见数人云：“此人似萧王。”隐士讶之。到一郡，遂见解几人劫墓贼来，乃洲上之人。隐士说与官令勘之，乃曾开萧王冢来。云：“王卧石床上，俨然如生。”〔扬〕
    庐山有渊明古迹处曰上京。渊明集作京师之“京”。今土人以为荆楚之“荆”。江中有一盘石，石上有痕云，渊明醉卧於其石上，名“渊明醉石”。某为守时，架小亭，下瞰此石，榜“归去来馆”。又取西山刘凝之酚寐持笔名曰“清静退贰保与此相对。〔夔孙〕
    “昼则听金鼓，夜战看火候。”尝疑夜间不解战，盖只是设火候防备敌来劫寨之属。古人屯营，其中尽如井形，於巷道十字处置火候。如有间谍，一处举火，则尽举，更走不得。〔义刚〕
    “驰车千驷，革车千乘。”驰车即兵车，盖轻车也。革车驾以牛，盖辎重之车。每轻车七十二人，三人在车上，一御，一持矛，一持弓。此三人，乃七十五人中之将。盖五伍为两，两有长故也。轻车甚疾。〔义刚〕
    豫凶事，亦恐有之。龚胜传，昭帝赐韩福策曰：“不幸死者，赐衤复衾一，祠以中牢。”古人此等事自多，难以悬断。〔闳祖〕
    “三元”是道家之说。上元烧灯，却见於隋炀帝，未知始於何时。〔贺孙〕
    问：“真元外气如何？”曰：“真元是生气在身上。”曰：“外气入真元气否？”曰：“虽吸入，又散出，自有界限。但论其理，则相通。”〔可学〕
    物造时亦遇气候，故皆有数。〔扬〕
    时气，初只是气，疑其气盛，便有物以主之，气散又无了。〔扬〕
    元善每相见，便说气数谶纬，此不足凭。只是它由天命，然亦由人事。才有此事，得人去理会，便了。〔德明〕
    龙气盛，虎魄盛，故龙能致悖虎能啸风也。许氏必用方，首论“虎晴定魄，龙齿安魂”，亦有理。〔广〕
    “医家言：‘心藏神，脾藏意，肝藏魂，肺藏魄，肾藏精与志。’与康节所说不同。”曰：“此不可晓。”〔德明〕
    尝见徐侍郎敦立。书三字帖於主位前云“磨兜坚”，竟不晓所谓。後竟得来，乃是古人有铭，如“三缄口”之类。此书於腹曰：“磨兜坚，谨勿言！”畏秦祸也。〔敬仲〕
    问：“人有震死者，如何？”曰：“有偶然者，有为恶而感召之者。如人欲操刀杀人，而遇之者或遭其伤刺而死之类是也。”〔亻选
    东坡云：“月未望而鱼脑实，既望则虚。”盖出淮南子，则食脍宜及未望也。〔扬〕
    论说物理，因问：“东坡说，人不怕虎者，虎不柰得其人何，是有此理。东坡说小儿不怕者是一证。传灯录载归宗南泉三人曾遇虎，皆不以为事。季清言，有一乡人卖文字，遇虎。其人无走处了，曾闻人言，虎识字，遂铺开文字与虎看，自去。此数事皆其验也。”先生曰：“曾见一僧，名亨，黄龙清会下人，言僧入山遇虎，只是常事。初见时，虎亦作威。近前来，见人不怕他，渐渐去了。後常常见人惯了，都如常。”扬曰：“只是初见不怕难。”先生曰：“人心能坚忍得此时好。”〔扬〕
    翟公逊说鬼星渡河，最乱道。鬼星是经星，如何解渡河！〔泳〕
    野雉知雷。起于起处。〔可学〕
    罘ぜ，或云，乃门屏上刻作形。汉注未是。〔可学〕
    古人作甲用皮，每用必漆。後世用铁，不知自何时起。〔泳〕
    古人问筹者，要说得这事分明，历历落落。这一事了，便尽断，又要得界分分明。〔泳〕
    宫，即墙也。〔亻选
    太王画像，头上有一片皮，直裹至颈上，此便是钩领。〔义刚〕
    王彦辅麈史载幞头之说甚详。〔方子〕
    卫朴善算，作莲花漏，其形如称。东坡诋之。〔文蔚〕
    汉祭河用御龙、御马，皆以木为之，此已是纸钱之渐。〔义刚〕
    纸钱起於玄宗时王稀８枪湃艘杂癖遥後来易以钱。至玄宗惑於王现说，而鬼神事繁，无许多钱来埋得，献髦角易之。文字便是难理会。且如唐礼书载范传正言，唯颜鲁公张司业家祭不用纸钱，故衣冠效之。而国初言礼者错看，遂作纸衣冠，而不用纸钱，不知纸钱衣冠有何间别？〔义刚〕
    古之木，今有无者多。如楷木，只孔子墓上，当时诸弟子各以其方之木来栽，後有此木。今天下皆无此木。其木亦如槐，可作简，文皆横生，然亦只是文促後似横样。〔义刚〕
    临安铁箭，只是钱王将此摇动人心，使神之。〔义刚〕
    瑞金新铸印。盖尝失一印，重铸之，恐作弊，故加“新铸”之文。国初有一奉使印，亦如此。〔义刚〕
    礻必书省画大树下数人，只古衣而无名。君举以为恐是孔子在宋木下习礼，被伐木时。〔义刚〕
    礻必书省画得唐五王及黄番绰明皇之类，恐是吴道子画。李某跋之，有云：“画当如莼菜。”某初晓不得，不知它如何说得数句恁地好。後乃知他是李伯时外甥。盖画须如莼菜样滑方好，须是圆滑时方妙。〔义刚〕
    雪里芭蕉，他是会画雪，只是雪中无芭蕉，他自不合画了芭蕉。人却道他会画芭蕉，不知他是误画了芭蕉。
    问：“春牛事未见出处。但月令载‘出土牛以送寒气’，不知其原果出於此否？或又云，以示劝耕之意。未详孰是？”“某尝见□□云，处士立於县庭土牛之南。恐古者每岁为一牛，至春日别以新易旧而送之也。”
    王丈云：“昔有道人云，笋生可以观夜气。尝插竿以记之，自早至暮，长不分寸；晓而视之，已数寸矣。”次日问：“夜气莫未说到发生处？”曰：“然。然彼说亦一验也。”後在玉山僧舍验之，则日夜俱长，良不如道人之说。〔闳祖〕
    问：“庐山光怪恐其下有宝，故光气发见如此。”“尝见邵武张铸说，曾官岳阳，见江上有光气，其後渔人於其处网得铜钟一枚。又一小说云，某郡某处尝有光处，令人掘得铜印一颗。”先生又自云：“向送葬开善，望见两山之间有光如野烧，从地而发，高而复下。问云，其山旧有铜坑也。”〔德明〕
    德粹语婺源有一人，其子见鬼。先生曰：“昔薛士龙之子亦然。”可学因说薛常州之子甚怯弱。曰：“只是精神不全，便如此。向见邪法者咒人，小儿稍灵利者便咒不倒。”可学云：“薛氏之儿所谓‘九圣奇鬼’。”先生曰：“渠平生亦好说鬼。”可学云：“薛常州平日亦讲学，何故信此？”曰：“不知其所讲如何。”〔可学〕
    兽中，狐最易为精怪。〔淳〕
    狐性多疑，每渡河，须冰尽合，乃渡。若闻冰下犹有水声，则终不敢渡，恐冰解也。故黄河边人每视冰上有狐迹，乃敢渡河。又狐每走数步，则必起而人立，四望，立行数步，乃复走。走数步，复人立四望而行。故人性之多疑虑者，谓之狐疑。狼性不能平行，每行，首尾一俯一仰。首至地，则尾举向上；胡举向上，则尾又恋兀故曰：“狼跋其胡，载悠湮病！薄藏榄选
    因论张天师，先生曰：“本朝有南剑太守林积，送张天师於狱中，而奏云：‘其祖乃汉贼，不宜使子孙袭封。’一时人皆信之，而彼独能明其为贼，其所奏必有可观者。林积者，秦相时尝为侍郎。”〔义刚〕
    郭天锡因算徽宗当为天子，遂得幸，官至承宣使，其人亦鲠直敢说。天觉每要占问时，不尚自去见它，多是使觉范去。後来发觉，蔡元长遂以为天锡有幻术，令人监系，日置猪狗血於其侧，後来只被血薰杀了。〔义刚〕
    觉范因张天觉事下大狱。自供云：“本是医人，因入医张相公府养娘有效，遂与度牒令某作僧。”〔义刚〕
    神杀之类，亦只是五行旺衰之气，推亦有此理。但是後人推得小了，太拘忌耳。晓得了，见得破底好。如上蔡言“我要有便有，我要无便无”，方好。然难。不晓底人，只是孟浪不信。吕丈都不晓风水之类，故不信。今世俗人信便有，不信便无，亦只是此心疑与不疑耳。〔扬〕
    因及谈命课灵者，曰：“是他精力强，精力到处便自验。”〔淳〕
    因说都下士夫爱看命，曰：“士夫功名心切，且得他差除一番，亦好。”曰：“若命中有官，便是天与我。若就人论，便是朝廷与我。今不感戴天与朝廷，却感戴他们，终身不忘，甚可怪！”〔淳〕
    陶安国事真武。先生曰：“真武非是有一个神披洌只是玄武。所谓‘青龙、朱雀、白虎、玄武’，亦非是有四个恁地物事。以角星为角，心星为心，尾星为尾，是为青龙。虚危星如龟。腾蛇在虚危度之下，故为玄武。真宗时讳‘玄’字，改‘玄’字为‘真’字，故曰‘真武’。参星有四只脚如虎，故为白虎。翼星如翼，轸如项下嗉，井为冠，故为朱雀。卢仝诗曰：‘头戴井冠。’扬子阊浴龙、虎、鸟、龟’，正是如此。”〔节〕
    先生问四明龙现事。答云：“顷岁鄞县赵公万祷雨於天井山之龙井，曾有龙现。张左藏良臣作记云：‘俄有光发波间，如丛炬。复红焰飞动，下见龙之首甚大，不违颜咫尺。大复现小。复现全体，鳞甲腮扔泄猓久不没。阴气飒然，见者魄丧神动！’”曰：“见王嘉叟云，见龙初出水，先有物如莲花之状而後水涌。异物出，两眼光如铜盘，与赵尉所见颇合。”〔〕
    或言某人之死，人有梦见之者，甚恐，遂辞位而去。先生曰：“唐令狐垡喑⒚渭李德裕。明日，语人曰：‘卫公精爽可畏！’顷时刘丞相莘老死於贬所。後来得昭雪复官，其子斯立有启谢时宰一联云：‘晚岁离骚，径招魂於异域；平生精爽，或见梦於故人！’世传以为佳。”
    陈易和叔将赴试，韩魏公戒之曰：“离场屋久，更宜子细！”陈曰：“三十年做老娘，不解倒绷了孩儿！”既而“王”字押作赋韵，“率土之滨莫非王”，遂见黜。魏公闻之笑曰：“果然倒绷了孩儿矣！”
    往年见徐端立待郎云，叶石林尝问某：“或谓司马温公范蜀公议锺律不合，又某与某争某事，盖故为此议，以表见其非朋比之为者。如何？”徐曰：“此事有无不可知。然为此论者，亦可谓不占便宜矣。”石林为之笑，便罢。〔亻选
    汪玉山童稚时，喻玉泉令他对七字对云：“马蹄踏破青青草。”玉山应口对云：“龙爪揽黯黯恪！
    先生说：“沈持要知衢州日，都下早间事，晚已得报。”闳祖云：“要知得如此急做甚？”先生云：“公说得是。”〔闳祖〕
    或言某人轻财好义。先生曰：“以何道理之而义乎？”〔升卿〕
    因李将为郭帅阁俸，曰：“凡是名利之地，自家退以待之，便自安稳。才要，只管向前，便危险。事势定是如此。如一碗饭在这里，才去争，也有争得不被人打底，也有争得被人打底，也有争不得空被人打底。”〔贺孙〕
    或论及欲图押纲厚赏者。先生曰：“譬如一盘珍馔，五人在坐，我爱吃，那四人亦都爱吃。我伸手去溃那四人亦伸手去溃未必果谁得之。能恁地思量，便可备知来物。如古者横议权谋之士，虽千万人所欲得底，他也有计术去必得。”〔淳〕
    财，犹腻也，近则污人，豪杰之士耻言之。〔亻选
    人言仁不可主兵，义不可主财。某谓，惟仁可以主兵，义可以主财。〔道夫〕
    贤者顺理而安行，智者知机而固守。丁未耳听。〔至〕
    郑叔友谓：“败不可惩，胜不可狃。”此言殊有味。〔振〕
    王宣子说：“甘卞言，士大夫以面折廷争为职，以此而出，人亦高之。宦官以承顺为事，忽犯颜而出，谁将你当事！如此之乖！後汉吕强，後世无不贤之。”
    咏古诗：“丈夫弃甲胄，长揖别上官！”为杨元礼发也。问：“元礼事如何？”曰：“缘一二监司相知者已去，後人不应副赈济，此事已做不得。若取之百姓又不可，所以乞祠。”问：“当时合如何处置方善？”曰：“只得告监司理会赈济。不从，则力争；又不从，则投劾而去，事方分晓。”语毕，遂讽诵此诗云。〔德明〕
    沈季文於小学，则有庄敬敦笃而不从事於礼乐射御书数；於大学，则不由格物、致知而遽欲诚意、正心。〔闳祖〕
    黎绍先好个人，可谓“听其言也厉”！〔义刚〕
    周显祖不事外饰，天资简朴。〔若海〕
    诸葛诚之守立过人。〔升卿〕
    刘季高也豪爽，只是也无脑头。〔义刚〕
    林择之曰：“上四州人轻扬，不似下四州人。”先生曰：“下四州人较厚。潮阳士人亦厚，然亦陋。莆人多诈，淳朴无伪者，陈魏公而已。”〔义刚〕
    或传连江镇寇作，烧千馀家。时张子直通判云：“此处人烟极盛。”曰：“某尝疑此地如何承载得许多人？”力行退而思之，此所谓知小图大，力小任重之意。〔力行〕
    前年郑瀛上书得罪，杖八十，下临安赎。临安一吏人悯之，见其无钱，为代出钱赎之。〔扬〕
    王侍郎普之弟某，经兵火，其乳母抱之走，为一将官所得。乳母自思，为王氏乳母而失其子，其罪大矣！遂潜谋归计，将此将官家兵器皆去其刃，弓则断其弦。自求一好马，抱儿以逃。追兵踵至，匿於麦中，如此者三四。仅全儿，达王家。常见一僧说之，僧今亦忘矣。欲为之传，未果。〔可学〕义刚录云：“常见一老僧云，李伯时家遭寇，伯时尚小，被贼并穸子劫去。贼将遂以穸子为妻。一日上元，其夫出看，穸子以计遣诸婢，皆往看。遂将弓箭刀刃之属，尽投於井，马亦解放，但自乘一马而去。少顷，闻前面有人马声，恐是来赶他，乃下马走入麦中藏。其贼尚以钅仓入麦中捞揽，幸而小底不曾啼，遂无事。未几，得闻那贼说：‘这贼婢，知他那里去！’渠知无事，遂又走。夜行昼伏，数日方到，寻见他家人。某尝欲记此事。後来被那僧死了，遂无问处，竟休了。”
    陈光泽二子求字。先生字萃曰“仲亨”，云：“萃便亨，凡物积之厚而施之也广，如水积得科子满，便流。”又字华曰“仲蔚”，云：“‘君子豹变，其文蔚也。’变谓变其态。若里面变得是虎，外面便有虎之文；变得是豹，外面便有豹之文。”〔义刚〕
    有言士大夫家文字散失者。先生秩辉唬骸拔涸履宋子飞两家文籍散乱，皆某不勇决之过。当时若是聚众与之抄蚍馑，则庶几无今日之患！”〔道夫〕
    德粹问：“十年前屡失子，亦曾写书问先生。先生答皆云，子之有无皆命，不必祈祷。後又以弟为子，更有甚碍理处。舍弟之子年乃大於此，则是叔拜侄。”曰：“以弟为子，昭穆不顺。”方伯谟曰：“便是弟之子小亦不可。”曰：“然。”〔可学〕
    问：“唐诰敕如何都是自写？”曰：“不知如何。想只是自写了，却去计会印。如蔡君谟封赠，亦是自写。看来只是自有字名，故如此。”〔义刚〕
    “张以道向在黄岩见颜鲁公的派孙因事到官。其人持鲁公诰敕五七道来庭下，称有荫。细看其诰敕，皆鲁公亲书其字，而其诰乃是黄纸书之。此义如何？”先生曰：“鲁公以能书名，当时因自书之，而只用印。又亦不足据。本朝蔡君谟封赠其祖诰敕，亦自写之。盖其以字名，人亦乐令其自写也。”鲁公诰，後为刘会之所藏。〔义刚〕
    一日请食荔子，因论：“兴化军陈紫，自蔡端明迄今又二百来年，此种犹在，而甘美绝胜，独无它本。天地间有不可晓处率如此。所谓‘及其至也，圣人有所不能知。’要之，它自有个丝脉相通，但人自不知耳。圣人也只知得大纲，到不可知处，亦无可奈何。但此等琐碎，不知亦无害尔。”〔道夫〕
    先生因吃茶罢，曰：“物之甘者，吃过必酸；苦者吃过却甘。茶本苦物，吃过却甘。”问：“此理如何？”曰：“也是一个道理。如始於忧勤，终於逸乐，理而後和。盖礼本天下之至严，行之各得其分，则至和。又如‘家人高高，悔厉吉；妇子嘻嘻，终吝’，都是此理。”〔夔孙〕
    建茶如“中庸之为德”，江茶如伯夷叔齐。又曰：“南轩集云：‘草茶如草泽高人，腊茶如台阁胜士。’似他之说，则俗了建茶，却不如眉渲说两全也。”〔道夫〕
    侍先生过水南，谷中见一种蒿，柔嫩香气，温润可爱，因采一二茎把玩。先生曰：“此即古人所谓兰是也。”又云：“蕙亦非今之蕙，乃零陵香是也。”〔炎〕
    今福州红糟，即古之所谓醴酒也，用匙挑吃。〔义刚〕
    古升，十六寸二分为升，容一百六十二寸为斗。〔亻选
    今之一升，即古之三升；今之一两，即古之三两。〔亻选
    古钱有“货泉”字，“货布”字，是王莽钱。於古尺正径一寸。虽久有损，大概亦是。〔淳〕
    先生见正甫所衣之衫只用白练圆领，领用皂。问：“此衣甚制度？”曰：“是唐衫。”先生不复说，後遂易之。〔过〕
    “布一{寇}四十眼，著八十丝为一升。今兴化人能为之”云云。“十升布已难做。至如三十升，不知古人如何做也。若三升布，则极疏矣。古人不讳白，皮弁乃以白鹿皮为之，但加饰焉。如冠之白，但用疏细为吉凶耳。”〔方〕
    或云：“俗语：‘夜饭减一口，活得九十九。’”曰：“此出古乐府三叟诗。”
    墨翟与工输巧争辩云云。论到下梢一著胜一著，没了期。一曰：“吾知其所以拒子矣，吾不言。”一曰：“吾知所以攻子矣，吾不言。”〔焘〕
    莽何罗本姓马，乃後汉马后之祖，班固为泽而改之。〔方子〕
    步骘不去，为瓜耳。瓜可无，身不可无。〔升卿〕
    陶隐居注本草，不识那物，後说得差背底多。缘他是个南人，那时南北隔绝，他不识北方物事，他居建康。〔义刚〕
    仙游有蔡溪，见说甚好。里面有一片大石，有一石门，入去沿溪到那石上。有陈理常，居太学。闻此地好，赍少饼，径入去石上坐。饥甚，则吃少许饼。久後吃尽了，饥不奈何。欲出，则当初入门已发了誓，遂且忍饿。遇樵者，见他在坐，亦异之。间得些物事来吃。久後报得外面道人都来，遂起得个罚自此却好。病翁尝至其贰Ｊ背戮邮糠剿溃尚在坐，未曾敛。见面前一石头，似个香山子。子细看，又不是石，恰似乳香滴成样，都通明。身旁一道人云：“是陈先生临死时滴出鼻涕。”又一道人来礼拜，叹息云：“可惜陈先生钅柬得成後却不成！”〔亻选
    崇观间，李定之子某，有文字乞毁通鉴板。建炎间坐此贬窜，後放归复官。词云：“下乔木而入幽谷，朕姑示於宽恩；以鸱味笑凤凰，尔无沉於述识！”
    ●卷一百三十九・论文上
    有治世之文，有衰世之文，有乱世之文。六经，治世之文也。如国语委靡繁絮，真衰世之文耳。是时语言议论如此，宜乎周之不能振起也。至於乱世之文，则战国是也。然有英伟气，非衰世国语之文之比也。饶录云：“国语说得絮，只是气衰。又不如战国文字，更有些精彩。”楚汉间文字真是奇伟，岂易及也！又曰：“国语文字极困苦，振作不起。战国文字豪杰，便见事情。非你杀我，则我杀你。”黄云：“观一时气象如此，如何遏捺得住！所以启汉家之治也。”〔亻选
    楚词不甚怨君。今被诸家解得都成怨君，不成模样。九歌是托神以为君，言人间隔，不可企及，如己不得亲近於君之意。以此观之，他便不是怨君。至山鬼篇，不可以君为山鬼，又倒说山鬼欲亲人而不可得之意。今人解文字不看大意，只逐句解，意却不贯。楚词。
    问离骚卜居篇内字。曰：“字义从来晓不得，但以意看可见。如‘突梯滑稽’，只是软熟迎逢，随人倒，随人起底意思。如这般文字，更无些小窒碍。想只是信口恁地说，皆自成文。林艾轩尝云：‘班固扬雄以下，皆是做文字。已前如司马迁司马相如等，只是恁地说出。’今看来是如此。古人有取於‘登高能赋’，这也须是敏，须是会说得通畅。如古者或以言扬，说得也是一件事，後世只就纸上做。如就纸上做，则班扬便不如已前文字。当时如苏秦张仪，都是会说。史记所载，想皆是当时说出。”又云：“汉末以後，只做属对文字，直至後来，只管弱。如苏闹力要变，变不得。直至韩文公出来，尽扫去了，方做成古文。然亦止做得未属对合偶以前体格，然当时亦无人信他。故其文亦变不尽，才有一二大儒略相效，以下并只依旧。到得陆宣公奏议，只是双关做去。又如子厚亦自有双关之文，向来道是他初年文字。後将年谱看，乃是晚年文字，盖是他效世间模样做则剧耳。文气衰弱，直至五代，竟无能变。到尹师鲁欧公几人出来，一向变了。其间亦有欲变而不能者，然大概都要变。所以做古文自是古文，四六自是四六，却不滚杂。”〔贺孙〕
    楚些，沈存中以“些”为咒语，如今释子念“娑婆诃”三合声，而巫人之祷亦有此声。此却说得好。盖今人只求之於雅，而不求之於俗，故下一半都晓不得。〔道夫〕（离骚协韵到篇终，前面只发两例。後人不晓，却谓只此两韵如此。至。）
    楚词注下事，皆无这事。是他晓不得後，却就这语意撰一件事为证，都失了他那正意。如淮南子山海经，皆是如此。〔义刚〕
    高斗南解楚词引瑞应图。周子充说馆阁中有此书，引得好。他更不问义理之是非，但有出处便说好。且如天问云：“启棘宾商。”山海经以为启上三嫔於天，因得九叹九辨以归。如此，是天亦好色也！柳子厚天对，以为胸嫔，说天以此乐相博换得。某以为“棘”字是“梦”字，“商”字是古文篆“天”字。如郑康成解记“衣衰”作“齐衰”，云是坏字也，此亦是擦坏了。盖启梦宾天，如赵简子梦上帝之类。宾天是为之宾，天与之以是乐也。今人不曾读古书，如这般等处，一向恁地过了。陶渊明诗：“形夭无千岁。”曾氏考山海经云：“当作‘形天舞干戚’。”看来是如此。周子充不以为然，言只是说精卫也，此又不用出处了。〔夔孙〕
    古人文章，大率只是平说而意自长。後人文章务意多而酸涩。如离骚初无奇字，只恁说将去，自是好。後来如鲁直恁地著力做，却自是不好。〔方子〕道夫录云：“古今拟骚之作，惟鲁直为无谓。”
    古赋虽熟，看屈宋韩柳所作，乃有进步处。入本朝来，骚学殆绝，秦黄晁张之徒不足学也。〔雉〕
    荀卿诸赋缜密，盛得水住。欧公蝉赋：“其名曰蝉。”这数句也无味。〔雉〕
    楚词平易。後人学做者反艰深了，都不可晓。
    汉初贾谊之文质实。晁错说利害处好，答制策便乱道。董仲舒之文缓弱，其答贤良策，不答所问切处；至无紧要处，有累数百言。东汉文章尤更不如，渐渐趋於对偶。如杨震辈皆尚谶纬，张平子非之。然平子之意，又却理会风角、鸟占，何愈於谶纬！陵夷至於三国两晋，则文气日卑矣。古人作文作诗，多是模仿前人而作之。盖学之既久，自然纯熟。如相如封禅书，模仿极多。柳子厚见其如此，却作贞符以反之，然其文体亦不免乎蹈袭也。〔人杰〕汉文。
    司马迁文雄健，意思不帖帖，有战国文气象。贾谊文亦然。老苏文亦雄健。似此皆有不帖帖意。仲舒文实。刘向文又较实，亦好，无些虚气象；比之仲舒，仲舒较滋润发挥。大抵武帝以前文雄健，武帝以後更实。到杜钦谷永书，又太弱无归宿了。匡衡书多有好处，汉明经中皆不似此。〔淳〕
    仲舒文大概好，然也无精彩。〔淳〕
    林艾轩云：“司马相如赋之圣者。扬子惆嗝霞嶂惶畹盟腔子，佐录作“腔子满”。如何得似他自在流出！左太冲张平子竭尽气力又更不及。”〔可学〕
    问：“吕舍人言，古文衰自谷永。”曰：“何止谷永？邹阳狱中书已自皆作对子了。”又问：“司马相如赋似作之甚易。”曰：“然。”又问：“高梅僦劬鍪じ成跚陈。”曰：“文选齐梁间江总之徒，赋皆不好了。”因说：“神宗修汴城成，甚喜。曰：‘前代有所作时，皆有赋。’周美成闻之，遂撰汴都赋进。上大喜，因朝降出，宰相每有文字降出时，即合诵一遍。宰相不知是谁，知古赋中必有难字，遂传与第二人，以次传至尚书右丞王和甫，下无人矣。和甫即展开琅然诵一遍。上喜，既退，同列问如何识许多字？和甫曰：‘某也只是读傍文。’扬录作“一边”。吕编文鉴，要寻一篇赋冠其首，又以美成赋不甚好，遂以梁周翰五凤楼赋为首，美成赋亦在其後。”
    宾戏解嘲剧秦贞符诸文字，皆祖宋玉之文，进学解亦此类。阳春白雪云云者，不记其名，皆非佳文。〔扬〕
    夜来郑文振问：“西汉文章与韩退之诸公文章如何？”某说：“而今难说。便与公说某人优，某人劣，公亦未必信得及。须是自看得这一人文字某处好，某处有病，识得破了，却看那一人文字，便见优劣如何。若看这一人文字未破，如何定得优劣！便说与公优劣，公亦如何便见其优劣处？但子细自看，自识得破。而今人所以识古人文字不破，只是不曾子细看。又兼是先将自家意思横在胸次，所以见从那偏处去，说出来也都是横说。”又曰：“人做文章，若是子细看得一般文字熟，少间做出文字，意思语脉自是相似。读得韩文熟，便做出韩文底文字；读得苏文熟，便做出苏文底文字。若不曾子细看，少间却不得用。向来初见拟古诗，将谓只是学古人之诗。元来却是如古人说‘灼灼园中花’，自家也做一句如此；‘迟迟涧畔松’，自家也做一句如此；‘磊磊涧中石’，自家也做一句如此；‘人生天地间’，自家也做一句如此。意思语脉，皆要似他底，只换却字。某後来依如此做得二三十首诗，便觉得长进。盖意思句语血脉势向，皆效它底。大率古人文章皆是行正路，後来杜撰底皆是行狭隘邪路去了。而今只是依正底路脉做将去，少间文章自会高人。”又云：“苏子由有一段论人做文章自有合用底字，只是下不著。又如郑齐叔云，做文字自有稳底字，只是人思量不著。横渠云：‘发明道理，惟命字难。’要之，做文字下字实是难，不知圣人说出来底，也只是这几字，如何铺排得恁地安稳！或曰：“子瞻云：‘都来这几字，只要会铺排。’”然而人之文章，也只是三十岁以前气格都定，但有精与未精耳。然而掉了底便荒疏，只管用功底又较精。向见韩无咎说，它晚年做底文字，与他二十岁以前做底文字不甚相远，此是它自验得如此。人到五十岁，不是理会文章时节。前面事多，日子少了。若後生时，每日便偷一两时闲做这般工夫。若晚年，如何有工夫及此！”或曰：“人之晚年，知识却会长进。”曰：“也是後生时都定，便长进也不会多。然而能用心於学问底，便会长进。若不学问，只纵其客气底，亦如何会长进？日见昏了。有人後生气盛时，说尽万千道理，晚年只恁地ヒ底。”或引程先生曰：“人不学，便老而衰。”曰：“只这一句说尽了。”又云：“某人晚年日夜去读书。某人戏之曰：‘吾丈老年读书，也须还读得入。不知得入如何得出？’谓其不能发挥出来为做文章之用也。”其说虽粗，似有理。又云：“人晚年做文章，如秃笔写字，全无锋锐可观。”又云：“某四十以前，尚要学人做文章，後来亦不暇及此矣。然而後来做底文字，便只是二十左右岁做底文字。”又云：“刘季章近有书云，他近来看文字，觉得心平正。某答他，令更掉了这个，虚心看文字。盖他向来便是硬自执他说，而今又是将这一说来罩正身，未理会得在。大率江西人都是硬执他底横说，如王介甫陆子静都只是横说。且如陆子静说文帝不如武帝，岂不是横说！”又云：“介甫诸公取人，如资质淳厚底，他便不取；看文字稳底，他便不取。如那决裂底，他便取，说他转时易。大率都是硬执他底。”〔焘〕
    张以道曰：“‘眄庭柯以怡颜’，眄，读如亻免，读作盼者非。”〔义刚〕
    韩文力量不如汉文，汉文不如先秦战国。〔扬〕
    大率文章盛，则国家却衰。如唐贞观开元都无文章，及韩昌黎柳河东以文显，而唐之治已不如前矣。汪圣锡云：“国初制诏虽粗，却甚好。”又如汉高八年诏与文帝即位诏，只三数句，今人敷衍许多，无过只是此个柱子。〔若海〕韩柳。
    先生方修韩文考异，而学者至。因曰：“韩退之议论正，规模阔大，然不如柳子厚较精密，如辨夜谧蛹八盗凶釉谧子前及非国语之类，辨得皆是。”黄达才言：“柳文较古。”曰：“柳文是较古，但却易学，学便似他，不似韩文规模阔。学柳文也得，但会衰了人文字。”〔义刚〕夔孙录云：“韩文大纲好，柳文论事却较精铮如辨夜谧又类。非国语中亻尽有好处。但韩难学，柳易学。”
    扬因论韩文公，谓：“如何用功了，方能辨古书之真伪？”曰：“夜谧右嗖辉辨得。柳子厚谓其书乃写贾谊鹏赋之类，故只有此处好，其他皆不好。柳子厚看得文字精，以其人刻深，故如此。韩较有些王道意思，每事较含洪，便不能如此。”〔扬〕
    退之要说道理，又要则剧，有平易处极平易，有险奇处极险奇。且教他在潮州时好，止住得一年。柳子厚却得永州力也。
    柳学人处便绝似。平淮西雅之类甚似诗，诗学陶者便似陶。韩亦不必如此，自有好处，如平淮西碑好。〔扬〕
    陈仲蔚问：“韩文匾澹说懿献二庙之事当否？”曰：“说得好。其中所谓‘兴圣庙’者，乃是叙武昭王之庙，乃唐之始祖。然唐又封皋陶为帝，又尊老子为祖，更无理会。”又问：“韩柳二家，文体孰正？”曰：“柳文亦自高古，但不甚醇正。”又问：“子厚论封建是否？”曰：“子厚说‘封建非圣人意也，势也’，亦是。但说到後面有偏处，後人辨之者亦失之太过。如廖氏所论封建，排子厚太过。且封建自古便有，圣人但因自然之理势而封之，乃见圣人之公心。且如周封康叔之类，亦是古有此制。因其有功、有德、有亲，当封而封之，却不是圣人有不得已处。若如子厚所说，乃是圣人欲吞之而不可得，乃无可奈何而为此！不知所谓势者，乃自然之理势，非不得已之势也。且如射王中肩之事，乃是周末征伐自诸侯出，故有此等事。使征伐自天子出，安得有是事？然封建诸侯，却大故难制御。且如今日蛮洞，能有几大！若不循理，朝廷亦无如之何。若古时有许多国，自是难制。如隐公时原之一邑，乃周王不奈他何，赐与郑，郑不能制；到晋文公时，周人将与晋，而原又不服，故晋文公伐原。且原之为邑甚小，又在东周王城之侧，而周王与晋郑俱不能制。盖渠自有兵，不似今日太守有不法处，便可以降官放罢。古者大率动便是征伐，所以孟子曰：‘三不朝，则六师移之。’在周官时已是如此了。便是古今事势不同，便是难说。”因言：“孟子所谓五等之地，与周礼不同。孟子盖说夏以前之制，周礼乃是成周之制。如当时封周公於鲁，乃七百里。於齐尤阔，如所谓‘东至於海，西至於河，南至於穆陵，北至於无棣’。以地理考之，大段阔。所以禹在涂山，万国来朝。至周初，但千八百国。”又曰：“譬如一树，枝叶太繁时，本根自是衰枯。如秦始皇则欲削去枝叶而自留一В亦自不可。”〔义刚〕
    有一等人专於为文，不去读圣贤书。又有一等人知读圣贤书，亦自会作文，到得说圣贤书，却别做一个诧异模样说。不知古人为文，大抵只如此，那得许多诧异！韩文公诗文冠当时，後世未易及。到他上宰相书，用“菁菁者莪”，诗注一齐都写在里面。若是他自作文，岂肯如此作？最是说“载沉载浮”，“沉浮皆载也”，可笑！“载”是助语，分明彼如此说了，他又如此用。〔贺孙〕韩文。
    退之除崔群侍郎制最好。但只有此制，别更无，不知如何。〔义刚〕
    或问：“伯夷颂‘万世标准’与‘特立独行’，虽足以明君臣之大义，萌ㄍū洌又当循夫理之当然者也。”先生曰：“说开了，当云虽武王周公为万世标准，然伯夷叔齐惟自特立不顾。”又曰：“古本云：‘一凡人沮之誉之。’与彼夫圣人是一对，其文意尤有力。”〔椿〕
    退之送陈彤秀才序多一“不”字，旧尝疑之，只看过了。後见谢子畅家本，乃後山传欧阳本，圈了此“不”字。
    韩退之墓志有怪者了。
    先生喜韩文宴喜亭记及韩弘碑。碑，老年笔。〔方〕
    “唐僧多从士大夫之有名者讨诗文以自华，如退之送文畅序中所说，又如刘禹锡自有一卷送僧诗。”或云：“退之虽辟佛，也多要引接僧徒。”曰：“固是。他所引者，又却都是那破赖底僧，如灵师惠师之徒。及晚年见大颠於海上，说得来阔大胜妙，自然不得不服。人多要出脱退之，也不消得，恐亦有此理也。”〔广〕
    先辈好做诗与僧，僧多是求人诗序送行。刘禹锡文集自有一册送僧诗，韩文公亦多与僧交涉，又不曾见好僧，都破落户。然各家亦被韩文公说得也狼狈。文公多只见这般僧，後却撞著一个大颠，也是异事。人多说道被大颠说下了，亦有此理。是文公不曾理会他病痛，彼他才说得高，便道是好了，所以有“颇聪明，识道理，实能外形骸以理自胜”之语。〔贺孙〕
    才卿问：“韩文李汉序头一句甚好。”曰：“公道好，某看来有病。”陈曰：“‘文者，贯道之器。’且如六经是文，其中所道皆是这道理，如何有病？”曰：“不然。这文皆是从道中流出，岂有文反能贯道之理？文是文，道是道，文只如吃饭时下饭耳。若以文贯道，却是把本为末。以末为本，可乎？其後作文者皆是如此。”因说：“苏文害正道，甚於老佛，且如易所谓“利者义之和”，却解为义无利则不和，故必以利济义，然後合於人情。若如此，非惟失圣言之本指，又且陷溺其心。”先生正色曰：“某在当时，必与他辩。”却笑曰：“必被他无礼。”〔友仁〕
    柳文局促，有许多物事，却要就些子处安排，简而不古，更说些也不妨。封建论并数长书是其好文，合尖气短。如人火忙火急来说不及，又便了了。〔扬〕（柳文。）
    柳子厚文有所模仿者极精，如自解诸书，是仿司马迁与任安书。刘原父作文便有所仿。
    “宫沉羽振，锦心绣口”，柳子厚语。〔〕
    韩千变万化，无心变；欧有心变。杜祈公墓志说一件未了，又说一件。韩董晋行状尚稍长。权德舆作宰相神道碑，只一板许，欧苏便长了。苏体只是一类。柳伐原议极局促，不好，东莱不知如何喜之。陈後山文如仁宗飞白书记大段好，曲折亦好，墓志亦好。有典有则，方是文章。其他文亦有大局促不好者，如题太白像、高轩过古诗，是晚年做到平易处，高轩过恐是绝笔。又一条云：“後山仁宗飞白书记，其文曲折甚多，过得自在，不如柳之局促。”总论韩柳欧苏诸公。
    东坡文字明快。老苏文雄浑，亻尽有好处。如欧公曾南丰韩昌黎之文，岂可不看？柳文虽不全好，亦当择。合数家之文择之，无二百篇。下此则不须看，恐低了人手段。但采他好处以为议论，足矣。若班马孟子，则是大底文字。〔道夫〕
    韩文高。欧阳文可学。曾文一字挨一字，谨严，然太迫。又云：“今人学文者，何曾作得一篇！枉费了许多气力。大意主乎学问以明理，则自然发为好文章。诗亦然。”
    国初文章，皆严重老成。尝观嘉桃郧摆敬实龋言语有甚拙者，而其人才皆是当世有名之士。盖其文虽拙，而其辞谨重，有欲工而不能之意，所以风俗浑厚。至欧公文字，好底便十分好，然犹有甚拙底，未散得他和气。到东坡文字便已驰骋，忒巧了。及宣政间，则穷极华丽，都散了和气。所以圣人取“先进於礼乐”，意思自是如此。国朝文。
    刘子澄言：“本朝只有四篇文字好：太极图西铭易传序春秋传序。”因言，杜诗亦何用？曰：“是无意思。大部小部无万数，益得人甚事？”因伤时文之弊，谓：“张才叔书义好。自靖人自献於先王义，胡明仲醉後每诵之。”又谓：“刘棠舜不穷其民论好，欧公甚喜之。其後姚孝宁易义亦好。”寿昌录云：“或问太极西铭。”曰：“自孟子以後，方见有此两篇文章”。
    李泰伯文实得之经中，虽浅，然皆自大处起议论。首卷潜书民言好，如古潜夫论之类。周礼论好，如宰相掌人主饮食男女事，某意如此。今其论皆然，文字气象大段好，甚使人爱之，亦可见其时节方兴如此好。老苏父子自史中战国策得之，故皆自小处起议论，欧公喜之。李不软贴，不为所喜。范文正公好处，欧不及。李晚年须参道，有一记说达磨宗派甚详，须是大段去参究来。又曰：“以李视今日之文，如三日新妇然。某人辈文字，乃蛇鼠之见。”
    先生读宋景文张巡赞，曰：“其文自成一家。景文亦服人，尝见其写六一泷冈阡表二句云：‘求其生而不得，则死者与我皆无恨也。’”
    温公文字中多取荀卿助语。
    六一文一倡三叹，今人是如何作文！
    “六一文有断续不接处，如少了字模样。如秘演诗集序‘喜为歌诗以自娱’，‘十年间’，两节不接。六一居士传意凡文弱。仁宗飞白书记文不佳。制诰首尾四六皆治平间所作，非其得意者。恐当时亦被人催促，加以文思缓，不及子细，不知如何。然有纡馀曲折，辞少意多，玩味不能已者，又非辞意一直者比。黄梦升墓志极好。”问先生所喜者。云：“丰乐亭记。”〔扬〕
    陈同父好读六一文，尝编百十篇作一集。今刊行丰乐亭记是六一文之最佳者，却编在拾遗。
    欧公文字锋刃利，文字好，议论亦好。尝有诗云：“玉颜自古为身累，肉食何人为国谋！”以诗言之，是第一等好诗！以议论言之，是第一等议论！〔拱寿〕
    “钦夫文字不甚改，改後往往反不好。”亚夫曰：“欧公文字愈改愈好。”曰：“亦有改不尽处，如五代史宦者传末句云：‘然不可不戒。’当时必有载张承业等事在此，故曰：‘然不可不戒。’後既不欲载之於此，而移之於後，则此句当改，偶忘削去故也。”〔方子〕
    因改谢表，曰：“作文自有稳字。古之能文者，才用便用著这样字，如今不免去搜索修改。”又言：“欧公为蒋颖叔辈所诬，既得辨明，谢表中自叙一段，只是自胸中流出，更无些窒碍，此文章之妙也。”又曰：“欧公文亦多是修改到妙处。顷有人买（饶录作“见”。）得他醉翁亭记藁，初说滁州四面有山，凡数十字，末後改定，只曰：‘环滁皆山也’五字而已。（饶录云：“有数十字序滁州之山。忽大圈了，一边注“环滁皆山也”一句。）如寻常不经思虑，信意所作言语，亦有绝不成文理者，不知如何。”〔广〕
    前辈见人，皆通文字。先生在同安，尝见六一见人文字三卷子，是以平日所作诗文之类楷书以献之。〔振〕
    欧公文章及三苏文好，说只是平易说道理，初不曾使差异底字换却那寻常底字。〔儒用〕
    文字到欧曾苏，道理到二程，方是畅。荆公文暗。
    “欧公文字敷腴温润。曾南丰文字又更峻洁，虽议论有浅近处，然却平正好。到得东坡，便伤於巧，议论有不正当处。後来到中原，见欧公诸人了，文字方稍平。老苏尤甚。大抵已前文字都平正，人亦不会大段巧说。自三苏文出，学者始日趋於巧。如李泰伯文尚平正明白，然亦已自有些巧了。”广问：“荆公之文如何？”曰：“他却似南丰文，但比南丰文亦巧。荆公曾作许氏世谱，写与欧公看。欧公一日因曝书见了，将看，不记是谁作，意中以为荆公作。”又曰：“介甫不解做得恁地，恐是曾子固所作。”广又问：“後山文如何？”曰：“後山煞有好文字，如黄楼铭馆职策皆好。”又举数句说人不怨暗君怨明君处，以为说得好。广又问：“後山是宗南丰文否？”曰：“他自说曾见南丰於襄汉间。後见一文字，说南丰过荆襄，後山携所作以谒之。南丰一见爱之，因留款语。糜作一文字，事多，因托後山为之，且授以意。後山文思亦涩，穷日之力方成，仅数百言。明日，以呈南丰，南丰云：‘大略也好，只是冗字多，不知可为略删动否？’後山因请改窜。但见南丰就坐，取笔抹数处，每抹处连一两行，便以授後山。凡削去一二百字。後山读之，则其意尤完，因叹服，遂以为法。所以後山文字简洁如此。”广因举秦丞相教其子孙作文说，中说後山处。曰：“他都记错了。南丰入史馆时，止为检讨官。是时後山尚未有官。後来入史馆，尝荐邢和叔。虽亦有意荐後山，以其未有官而止。”〔广〕扬录云：“秦作後山叙，谓南丰辟陈为史官。陈元碳涫嫉霉伲秦说误”。
    因言文士之失，曰：“今晓得义理底人，少间被物欲激搏，犹自一强一弱，一胜一负。如文章之士，下梢头都靠不得。且如欧阳公初间做本论，其说已自大段拙了，然犹是一片好文章，有头尾。它不过欲封建、井田，与冠、婚、丧、祭、厶铩⒀圜现礼，使民朝夕从事於此，少间无工夫被佛氏引去，自然可变。其计可谓拙矣，然犹是正当议论也。到得晚年，自做六一居士传，宜其所得如何，却只说有书一千卷，集古录一千卷，琴一张，酒一壶，棋一局，与一老人为六，更不成说话，分明是自纳败阙！如东坡一生读尽天下书，说无限道理。到得晚年过海，做过化峻灵王庙碑，引唐肃宗时一尼恍惚升天，见上帝，以宝玉十三枚赐之云，中国有大灾，以此镇之。今此山如此，意其必有宝云云，更不成议论，似丧心人说话！其他人无知，如此说尚不妨，你平日自视为如何？说尽道理，却说出这般话，是可怪否？‘观於海者难为水，游於圣人之门者难为言’，分明是如此了，便看他们这般文字不入。”〔亻选
    问：“坡文不可以道理并全篇看，但当看其大者。”曰：“东坡文说得透，南丰亦说得透，如人会相论底，一齐指摘说尽了。欧公不尽说，含蓄无尽，意又好。”因谓张定夫言，南丰秘阁诸序好。曰：“那文字正是好。峻灵王庙碑无见识，伏波庙碑亦无意思。伏波当时踪迹在广西，不在彼中，记中全无发明。”扬曰：“不可以道理看他。然二碑笔健。”曰：“然”。又问：“潜真阁铭好？”曰：“这般闲戏文字便好，雅正底文字便不好。如韩文公庙碑之类，初看甚好读，子细点检，疏漏甚多。”又曰：“东坡令其侄学渠兄弟蚤年应举时文字。”〔扬〕
    人老气衰，文亦衰。欧阳公作古文，力变旧习。老来照管不到，为某诗序，又四六对偶，依旧是五代文习。东坡晚年文虽健，不衰，然亦疏鲁，如南安军学记，海外归作，而有“弟子扬觯序点者三”之语！“序点”是人姓名，其疏如此！〔淳〕
    六一记菱石，东坡记六菩萨，皆寓意，防人取去，然气象不类如此。
    老苏之文高，只议论乖角。〔焘〕
    老苏文字初亦喜看，後觉得自家意思都不正当。以此知人不可看此等文字，固宜以欧曾文字为正。东坡子由晚年文字不然，然又皆议论衰了。东坡初进策时，只是老苏议论。
    坡文雄健有馀，只下字亦有不贴实处。〔道夫〕
    坡文只是大势好，不可逐一字去点检。〔义刚〕
    东坡墨君堂记，只起头不合说破“竹”字。不然，便似毛颖传。必大
    东坡欧阳公文集叙只恁地文章亻尽好。但要说道理，便看不得，首尾皆不相应。起头甚么样大，末後却说诗赋似李白，记事似司马相如贺孙。
    统领商荣以温公神道碑为饷。先生命吏约道夫同视，且曰：“坡公此文，说得来恰似山摧石裂。”道夫问：“不知既说‘诚’，何故又说‘一’？”曰：“这便是他看道理不破处。”顷之，直卿至，复问：“若说‘诚之’，则说‘一’亦不妨否？”曰：“不用恁地说，盖诚则自能一。”问：“大凡作这般文字，不知还有布置否？”曰：“看他也只是据他一直恁地说将去，初无布置。如此等文字，方其说起头时，自未知後面说甚么在。”以手指中间曰：“到这里，自说尽，无可说了，却忽然说起来。如退之南丰之文，却是布置。某旧看二家之文，复看坡文，觉得一段中欠了句，一句中欠了字。”又曰：“向尝闻东坡作韩文公庙碑，一日思得颇久。饶录云：“不能得一起头，起行百十遭。”忽得两句云：‘匹夫而为百世师，一言而为天下法。’遂扫将去。”道夫问：“看老苏文，似胜坡公。黄门之文，又不及东坡。”曰：“黄门之文衰，远不及，也只有黄楼赋一篇尔。”道夫因言欧阳公文平淡。曰：“虽平淡，其中却自美丽，有好处，有不可及处，却不是茸无意思。”又曰：“欧文如宾主相见，平心定气，说好话相似。坡公文如说不办後，对人闹相似，都无恁地安详。”蜚卿问范太史文。曰：“他只是据见定说将去，也无甚做作。如唐鉴虽是好文字，然多照管不及，评论总意不尽。只是文字本体好，然无精神，所以有照管不到处；无气力，到後面多脱了。”道夫因问黄门古史一书。曰：“此书亻尽有好处。”道夫曰：“如他论西门豹投巫事，以为他本循良之吏，马迁列之於滑稽，不当。似此议论，甚合人情。”曰：“然。古史中多有好处。如论庄子三四篇讥议夫子处，以为决非庄子之书，乃是後人截断庄子本文扌倘耄此其考据甚精密。由今观之，庄子此数篇亦甚鄙俚。”〔道夫〕
    或问：“苏子由之文，比东坡稍近理否？”曰：“亦有甚道理？但其说利害处，东坡文字较明白，子由文字不甚分晓。要之，学术只一般。”因言：“东坡所荐引之人多轻儇之士。若使东坡为相，则此等人定皆布满要路，国家如何得安静！”〔贺孙〕
    诸公祭温公文，只有子由文好。
    欧公大段推许梅圣俞所注孙子，看得来如何得似杜牧注底好？以此见欧公有不公处。”或曰：“圣俞长於诗。”曰：“诗亦不得谓之好。”或曰：“其诗亦平淡。”曰：“他不是平淡，乃是枯槁。”〔拱寿〕
    范淳夫文字纯粹，下一个字，便是合当下一个字，东坡所以伏他。东坡轻文字，不将为事。若做文字时，只是胡乱写去，如後面恰似少後添。〔节〕
    “後来如汪圣锡制诰，有温润之气。”曾问某人，前辈四六语孰佳？答云：“莫如范淳夫。”因举作某王加恩制云：“‘周尊公旦，地居四辅之先；汉重王苍，位列三公之上。若昔仁祖，尊事荆王；顾予冲人，敢後兹典！’自然平正典重，彼工於四六者却不能及。”〔德明〕
    刘原父才思极多，涌将出来，每作文，多法古，绝相似。有几件文字学礼记，春秋说学公希文胜贡父。〔振〕
    刘贡父文字工於摹仿。学公羊仪礼。〔若海〕
    苏子容文慢。〔义刚〕
    南丰文字确实。〔道夫〕
    问：“南丰文如何？”曰：“南丰文却近质。他初亦只是学为文，却因学文，渐见些子道理。故文字依傍道理做，不为空言。只是关键紧要处，也说得宽缓不分明。缘他见处不彻，本无根本工夫，所以如此。但比之东坡，则较质而近理。东坡则华艳处多。”或言：“某人如搏谜子，更不可晓。”曰：“然。尾头都不说破，头边做作扫一片去也好。只到尾头，便没合杀，只恁休了。篇篇如此，不知是甚意思。”或曰：“此好奇之过。”曰：“此安足为奇！观前辈文章如贾谊董仲舒韩愈诸人，还有一篇如此否？夫所贵乎文之足以传远，以其议论明白，血脉指意晓然可知耳。文之最难晓者，无如柳子厚。然细观之，亦莫不自有指意可见，何尝如此不说破？其所以不说破者，只是吝惜，欲我独会而他人不能，其病在此。大概是不肯蹈袭前人议论，而务为新奇。惟其好为新奇，而又恐人皆知之也，所以吝惜。”〔亻选
    曾所以不及欧处，是纡徐扬录作“馀”。曲折处。曾喜模拟人文字，拟岘台记，是仿醉翁亭记，不甚似。
    南丰拟制内有数篇，虽杂之三代诰命中亦无愧。〔必大〕
    南丰作宜黄筠州二学记好，说得古人教学意出。〔义刚〕
    南丰列女传序说二南处好。
    南丰范贯之奏议序，气脉浑厚，说得仁宗好。东坡赵清献神道碑说仁宗处，其文气象不好。“第一流人”等句，南丰不说。子由挽南丰诗，甚服之。
    两次举南丰集中范贯之奏议序末，文之备尽曲折处。〔方〕
    南丰有作郡守时榜之类为一集，不曾出。先生旧喜南丰文，为作年谱。
    问：“尝闻南丰令後山一年看伯夷传，後悟文法，如何？”曰：“只是令他看一年，则自然有自得处。”
    江西欧阳永叔王介甫曾子固文章如此好。至黄鲁直一向求巧，反累正气。必大。
    “陈後山之文有法度，如黄楼铭，当时诸公都敛衽。”佐录云：“便是今人文字都无他抑扬顿挫。”因论当世人物，有以文章记问为能，而好点检它人，不自点检者。曰：“所以圣人说：‘益者三乐：乐节礼乐，乐道人之善，乐多贤友。’”至。
    馆职策，陈无己底好。
    李清臣文饱满，杂说甚有好议论。
    李清臣文比东坡较实。李舜举永乐败死，墓志说得不分不明，看来是不敢说。
    桐阴旧话载王钅至云，李邦直作韩太保惟忠墓志，乃孙巨源文也。先生曰：“巨源文温润，韩碑径，只是邦直文也。”〔扬〕
    论胡文定公文字字皆实，但奏议每件引春秋，亦有无其事而迁就之者。大抵朝廷文字，且要论事情利害是非令分晓。今人多先引故事，如论青苗，只是东坡兄弟说得有精神，他人皆说从别处去。〔德明〕
    胡侍郎万言书，好令後生读，先生旧亲写一册。又曰：“上殿蜃勇墼老好，无逸解好，请行三年丧蜃蛹好。诸奏议、外制皆好。
    陈几道存诚斋铭，某初得之，见其都是好义理堆积，更看不办。後子细诵之，却见得都是凑合，与圣贤说底全不相似。其云：“又如月影散落万川，定相不分，处处皆圆。”这物事不是如此。若是如此，孔孟却隐藏著不以布施，是何心哉！乃知此物事不当恁地说。〔┿〕
    张子韶文字，沛然犹有气，开口见心，索性说出，使人皆知。近来文字，开了又阖，阖了又开，开阖七八番，到结末处又不说，只恁地休了。〔至〕
    文章轻重，可见人寿夭，不在美恶上。白鹿洞记力轻。韩元吉虽只是胡说，然有力。吴逵文字亦然。〔扬〕
    韩无咎文做著亻尽和平，有中原之旧，无南方啁哳之音。〔佐〕
    王龟龄奏议气象大。
    曾司直大故会做文字，大故驰骋有法度。裘父大不及他。裘父文字涩，说不去。〔义刚〕
    陈君举西掖制词殊未得体。王言温润，不尚如此。胡明仲文字却好。〔义刚〕
    或言：“陈蕃叟武不喜坡文，戴肖望溪不喜南丰文。”先生曰：“二家之文虽不同，使二公相见，曾公须道坡公底好，坡公须道曾公底是。”〔道夫〕
    德粹语某人文章。先生曰：“绍兴间文章大抵粗，成段时文。然今日太细腻，流於委靡。”问贤良。先生曰：“贤良不成科目。天下安得许多议论！”〔可学〕以下论近世之文。
    “诸公文章驰骋好异。止缘好异，所以见异端新奇之说从而好之。这也只是见不分晓，所以如此。看仁宗时制诏之文极朴，固是不好看，只是它意思气象自恁地深厚久长；固是拙，只是他所见皆实。看他下字都不甚恰好，有合当下底字，却不下，也不是他识了不下，只是他当初自思量不到。然气象亻尽好，非如後来之文一味纤巧不实。且如进卷，方是二苏做出恁地壮伟发越，已前不曾如此。看张方平进策，更不作文，只如说盐铁一事，他便从盐铁原头直说到如今，中间却载著甚么年，甚么月，後面更不说措置。如今只是将虚文漫演，前面说了，後面又将这一段翻转，这只是不曾见得。所以不曾见得，只是不曾虚心看圣贤之书。固有不曾虚心看圣贤书底人，到得要去看圣贤书底，又先把他自一副当排在这里，不曾见得圣人意。待做出，又只是自底。某如今看来，惟是聪明底人难读书，难理会道理。盖缘他先自有许多一副当，圣贤意思自是难入。”因说：“陈叔向是白撰一个道理。某尝说，教他据自底所见恁地说，也无害，只是又把那说来压在这里文字上。他也自见得自底虚了行不得，故如此。然如何将两个要捏做一个得？一个自方，一个自圆，如何总合得？这个不是他要如此，止缘他合下见得如此。如杨墨，杨氏终不成自要为我，墨氏终不成自要兼爱，只缘他合下见得错了。若不是见得如此，定不解常如此做。杨氏壁立万仞，毫洳蝗荩较之墨氏又难。若不是他见得如此，如何心肯意肯？陈叔向所见吒异，它说‘目视己色，耳听己声，口言己事，足循己行’。有目固当视天下之色，有耳固当听天下之声，有口固能言天下之事，有足固当循天下之行，他却如此说！看他意思是如此，只要默然静坐，是不看眼前物事，不听别人说话，不说别人是非，不管别人事。又如说‘言忠信，行笃敬’一章，便说道紧要只在‘立则见其参於前，在舆则见其倚於衡’。问道：‘见是见个甚么物事？’他便说：‘见是见自家身己。’某与说，‘立’是自家身己立在这里了，‘参於前’又是自家身己；‘在舆’是自家身己坐在这里了，‘倚於衡’又是自家身己，却是有两个身己！又说格物做心，云：‘格住这心，方会知得到。’未尝见人把物做心，与他恁地说，他只是自底是。以此知，人最是知见为急。圣人尚说：‘学之不讲，是吾忧也！’若只恁地死守得这个心便了，圣人又须要人讲学何故？若只守这心，据自家所见做将去，少间错处都不知。”〔贺孙〕
    今人作文，皆不足为文。大抵专务节字，更易新好生面辞语。至说义理处，又不肯分晓。观前辈欧苏诸公作文，何尝如此？圣人之言坦易明白，因言以明道，正欲使天下後世由此求之。使圣人立言要教人难晓，圣人之经定不作矣。若其义理精奥处，人所未晓，自是其所见未到耳。学者须玩味深思，久之自可见。何尝如今人欲说又不敢分晓说！不知是甚所见。毕竟是自家所见不明，所以不敢深言，且鹘突说在里。〔取
    前辈文字有气骨，故其文壮浪。欧公东坡亦皆於经术本领上用功。今人只是於枝叶上粉泽尔，如舞讶鼓然，其间男子、妇人、僧、道、杂色，无所不有，但都是假底。旧见徐端立言，石林尝云：“今世安得文章！只有个减字换字法尔。如言‘湖州’，必须去‘州’字，只称‘湖’，此减字法也；不然，则称‘裆稀，此换字法也。”〔方子〕盖卿录云：“今人做文字，却是胭脂腻粉妆成，自是不壮浪，无骨气。如舞讶鼓相似，也有男儿，也有妇女，也有僧、道、秀才，但都是假底。尝见徐端立言，石林尝云：‘今世文章只是用换字、减字法。如说“湖州”，只说“湖”，此减字法；不然，则称“裆稀保此换字法。尝见张安道进卷，其文皆有直气。’”谦录云：“‘今来文字，至无气骨。向来前辈虽是作时文，亦是朴实头铺事实，朴实头引援，朴实头道理。看著虽不入眼，却有骨气。今人文字全无骨气，便似舞讶鼓者，涂眉画眼，僧也有，道也有，妇人也有，村人也有，俗人也有，官人也有，士人也有，只不过本样人。然皆足以惑众，真好笑也！’或云：‘此是禁怀挟所致。’曰：‘不然。自是时节所尚如此。只是人不知学，全无本柄，被人引动，尤而效之。正如而今作件物事，一个做起，一人学起，有不崇朝而遍天下者。本来合当理会底事，全不理会，直是可惜！’”
    贯穿百氏及经史，乃所以辨验是非，明此义理，岂特欲使文词不陋而已？义理既明，又能力行不倦，则其存诸中者，必也光明四达，何施不可！发而为言，以宣其心志，当自发越不凡，可爱可传矣。今执笔以习研钻华采之文，务悦人者，外而已，可耻也矣！〔人杰〕（下论作文。）
    道者，文之根本；文者，道之枝叶。惟其根本乎道，所以发之於文，皆道也。三代圣贤文章，皆从此心写出，文便是道。今东坡之言曰：“吾所谓文，必与道俱。”则是文自文而道自道，待作文时，旋去讨个道来入放里面，此是它大病处。只是它每常文字华妙，包笼将去，到此不觉漏逗。说出他本根病痛所以然处，缘他都是因作文，却渐渐说上道理来；不是先理会得道理了，方作文，所以大本都差。欧公之文则稍近於道，不为空言。如唐礼乐志云：“三代而上，治出於一；三代而下，治出於二。”此等议论极好，盖犹知得只是一本。如东坡之说，则是二本，非一本矣。〔亻选
    才要作文章，便是枝叶，害著学问，反两失也。〔寿昌〕
    诗律杂文，不须理会。科举是无可柰何，一以门户，一以父兄在上责望。科举却有了时，诗文之类看无出时节。〔芝〕
    一日说作文，曰：“不必著意学如此文章，但须明理。理精後，文字自典实。伊川晚年文字，如易传，直是盛得水住！苏子瞻虽气豪善作文，终不免疏漏处。”〔大雅〕
    问：“要看文以资笔势言语，须要助发义理。”曰：“可看孟子韩文。韩不用科段，直便说起去至终篇，自然纯粹成体，无破绽。如欧曾却各有一个科段。却曾学曾，为其节次定了。今觉得要说一意，须待节次了了，方说得到。及这一路定了，左右更去不得。”又云：“方之文有涩处。”因言：“陈阜卿教人看柳文了，却看韩文。不知看了柳文，便自坏了，如何更看韩文！”〔方〕
    因论文，曰：“作文字须是靠实，说得有条理乃好，不可架空细巧。大率要七分实，只二三分文。如欧公文字好者，只是靠实而有条理。如张承业及宦者等传自然好。东坡如灵壁张氏园亭记最好，亦是靠实。秦少游龙井记之类，全是架空说去，殊不起发人意思。”〔时举〕
    文章要理会本领。谓理。前辈作者多读书，亦随所见理会，今皆仿贤良进卷胡作。
    每论著述文章，皆要有纲领。文定文字有纲领，龟山无纲领，如字说三经辨之类。〔方〕
    前辈做文字，只依定格依本份做，所以做得甚好。後来人却厌其常格，则变一般新格做。本是要好，然未好时先差去声。异了。又云：“前辈用言语，古人有说底固是用，如世俗常说底亦用。後来人都要别撰一般新奇言语，下梢与文章都差异了，却将差异底说话换了那寻常底说话。〔焘〕
    问“舍弟序子文字如何进工夫”云云。曰：“看得韩文熟。”饶录云：“看一学者文字，曰：‘好好读得韩文熟。’”又曰：“要做好文字，须是理会道理。更可以去韩文上一截，如西汉文字用工。”问：“史记如何？”曰：“史记不可学，学不成，却颠了，不如且理会法度文字。”问後山学史记。曰：“後山文字极法度，几於太法度了。然做许多碎句子，是学史记。”又曰：“後世人资禀与古人不同。今人去学左传国语，皆一切踏踏地说去，没收煞。”〔扬〕
    文字奇而稳方好。不奇而稳，只是ヒ。〔焘〕
    作文何必苦留意？又不可太颓塌，只略教整齐足矣。〔文蔚〕
    前辈作文者，古文有名文字，皆模拟作一篇。故後有所作时，左右逢原。
    因论诗，曰：“尝见傅安道说为文字之法，有所谓‘笔力’，有所谓‘笔路’。笔力到二十岁许便定了，便後来长进，也只就上面添得些子。笔路则常拈弄时，转开拓；不拈弄，便荒废。此说本出於李汉老，看来作诗亦然。”〔雉〕
    因说伯恭所批文，曰：“文章流转变化无穷，岂可限以如此？”某因说：“陆教授谓伯恭有个文字腔子，才作文字时，便将来入个腔子做，文字气脉不长。”先生曰：“他便是眼高，见得破。”
    至之以所业呈先生，先生因言：“东莱教人作文，当看获麟解，也是其间多曲折。”又曰：“某旧最爱看陈无己文，他文字也多曲折。”谓诸生曰：“韩柳文好者不可不看。”〔道夫〕
    人要会作文章，须取一本西汉文，与韩文、欧阳文、南丰文。〔焘〕
    因论今日举业不佳，曰：“今日要做好文者，但读史汉韩柳而不能，便请斫取老僧头去！”
    尝与後生说：“若会将汉书及韩柳文熟读，不到不会做文章。旧见某人作马政策云：‘观战，奇也；观战胜，又奇也；观骑战胜，又大奇也！’这虽是粗，中间却有好意思。如今时文，一两行便做万千屈曲，若一句题也要立两脚，三句题也要立两脚，这是多少衰气！”〔贺孙〕
    後人专做文字，亦做得衰，不似古人。前辈云：“言众人之所未尝，任大臣之所不敢！”多少气魄！今成甚么文字！〔节〕
    人有才性者，不可令读东坡等文。有才性人，便须取入规矩；不然，荡将去。
    因论今人作文，好用字子。如读汉书之类，便去收拾三两个字。洪迈又较过人，亦但逐三两行文字笔势之类好者读看。因论南丰尚解使一二字，欧苏全不使一个难字，而文章如此好！〔扬〕
    凡人做文字，不可太长，照管不到，宁可说不尽。欧苏文皆说不曾尽。东坡虽是宏阔澜翻，成大片滚将去，他里面自有法。今人不见得他里面藏得法，但只管学他一滚做将去。
    文字或作“做事”。无大纲领，拈掇不起。某平生不会做补接底文字，补协得不济事。〔方子〕
    前辈云：“文字自有稳当底字，只有始者思之不精。”又曰：“文字自有一个天生成腔子，古人文字自贴这天生成腔子。”〔节〕
    因论今世士大夫好作文字，论古今利害，比并为说，曰：“不必如此，只要明义理。义理明，则利害自明。古今天下只是此理。所以今人做事多暗与古人合者，只为理一故也。”〔大雅〕
    人做文字不著，只是说不著，说不到，说自家意思不尽。〔焘〕
    看陈蕃叟同合录序，文字艰涩。曰：“文章须正大，须教天下後世见之，明白无疑。”〔扬〕
    因说作应用之文，“此等苛礼，无用亦可。但人所共用，亦不可废”。曹宰问云：“寻常人徇人情做事，莫有牵制否？”曰：“孔子自有条法，‘从众、从下’，惟其当尔。”〔谦〕
    大率诸义皆伤浅短，铺陈略尽，便无可说。不见反覆辨论节次发明工夫，读之未终，已无馀味矣，此学不讲之过也。抄漳浦课簿。〔道夫〕
    显道云：“李德远侍郎在建昌作解元，做本强则精神折冲赋，其中一联云：‘虎在山而藜藿不采，威令风行；金铸鼎而魑魅不逢，奸邪影灭！’试官大喜之。乃是全用汪玉相黄潜善麻制中语，後来士人经礼部讼之。时樊茂实为侍郎，乃云：‘此一对，当初汪内翰用时却未甚好，今被李解元用此赋中，见得工。’讼者遂无语而退。德远缘此见知於樊先生。”因举旧有人作仁人之安宅赋一联云：“智者反之，若去国念田园之乐；众人自弃，如病狂昧宫室之安。”
    ●卷一百四十・论文下（诗）
    或言今人作诗，多要有出处。曰：“‘关关雎鸠’，出在何处？”〔文蔚〕
    因说诗，曰：“曹操作诗必说周公，如云：‘山不厌高，水不厌深；周公吐哺，天下归心！’又，苦寒行云：‘悲彼东山诗。’他也是做得个贼起，不惟窃国之柄，和圣人之法也窃了！”〔夔孙〕
    诗见得人。如曹操虽作酒令，亦说从周公上去，可见是贼。若曹丕诗，但说饮酒。
    古诗须看西晋以前，如乐府诸作皆佳。杜甫夔州以前诗佳；夔州以後自出规模，不可学。苏黄只是今人诗。苏才豪，然一滚说尽，无馀意；黄费安排。〔德明〕
    选中刘琨诗高。东晋诗已不逮前人，齐梁益浮薄。鲍明远才健，其诗乃选之变体，李太白专学之。如“腰镰刈葵藿，倚杖牧鸡豚”，分明说出个倔强不肯甘心之意。如“疾风冲塞起，砂砾自飘扬；马尾缩如猬，角弓不可张”，分明说出边塞之状，语又俊健。〔方子〕
    渊明诗平淡出於自然。後人学他平淡，便相去远矣。某後生见人做得诗好，锐意要学。遂将渊明诗平侧用字，一一依他做。到一月後便解自做，不要他本子，方得作诗之法。
    或问：“‘形夭无千岁’，改作‘形天舞干戚’，如何？”曰：“山海经分明如此说，惟周丞相不信改本。向芗林家藏邵康节亲写陶诗一册，乃作‘形夭无千岁’。周丞相遂跋尾，以康节手书为据，以为後人妄改也。向家子弟携来求跋，某细看，亦不是康节亲笔，疑熙丰以後人写，盖赝本也。盖康节之死在熙宁二三年间，而诗中避‘畜’讳，则当是熙宁以後书。然笔画嫩弱，非老人笔也。又不欲破其前说，遂还之。”〔雉〕
    苏子由爱选诗“亭皋木叶下，陇首秋惴伞保此正是子由慢底句法。某却爱“寒城一以眺，平楚正苍然”，十字却有力！〔雉〕
    齐梁间之诗，读之使人四肢皆懒慢不收拾。
    晋人诗惟谢灵运用古韵，如“獭弊中“烛”字之类。唐人惟韩退之柳子厚白居易用古韵，如毛颖传“牙”字、“资”字、“毛”字皆协“鱼”字韵是也。〔人杰〕
    唐明皇资禀英迈，只看他做诗出来，是甚么气魄！今唐百家诗首载明皇一篇早渡蒲津关，多少飘逸气概！便有帝王底气焰。越州有石刻唐朝臣送贺知章诗，亦只有明皇一首好，有曰：“岂不惜贤达，其如高尚何！”〔雉〕
    李太白诗不专是豪放，亦有雍容和缓底，如首篇“大雅久不作”，多少和缓！陶渊明诗人皆说是平淡。据某看，他自豪放，但豪放得来不觉耳。其露出本相者是咏荆轲一篇，平淡底人如何说得这样言语出来！〔雉〕
    张以道问：“太白五十篇古风不似他诗，如何？”曰：“太白五十篇古风是学陈子昂感遇诗，其间多有全用他句处。”〔义刚〕
    杜诗初年甚精细，晚年横逆不可当，只意到处便押一个韵。如自秦州入蜀诸诗，分明如画，乃其少作也。李太白诗非无法度，乃从容於法度之中，盖圣於诗者也。古风两卷多效陈子昂，亦有全用其句处。太白去子昂不远，其尊慕之如此。然多为人所乱，有一篇分为三篇者，有三篇合为一篇者。〔方子〕佐同。
    李太白终始学选诗，所以好。杜子美诗好者亦多是效选诗，渐放手，夔州诸诗则不然也。〔雉〕
    或问：“李白：‘清水出芙蓉，天然去雕饰。’前辈多称此语，如何？”曰：“自然之好，又不如‘芙蓉露下落，杨柳月中疏’，则尤佳。”〔雉〕
    “人多说杜子美夔州诗好，此不可晓。夔州诗却说得郑重烦絮，不如他中前有一节诗好。鲁直一时固自有所见。今人只见鲁直说好，便却说好，如矮人看戏耳！”问：“韩退之潮州诗，东坡海外诗如何？”曰：“却好。东坡晚年诗固好。只文字也多是信笔胡说，全不看道理。”〔雉〕
    杜子美晚年诗都不可晓。吕居仁尝言，诗字字要响。其晚年诗都哑了，不知是如何，以为好否？
    杜诗：“万里戎王子，何年别月支？”後说花云云，今人只说道戎王子自月支带得花来。此中尝有一人在都下，见一蜀人遍铺买戎王子，皆无。曰：“是蜀中一药，为本草不曾收，今遂无人蓄。”方晓杜诗所言。
    文字好用经语，亦一病。老杜诗：“致思远恐泥。”东坡写此诗到此句云：“此诗不足为法。”〔〕
    杜诗最多误字。蔡兴宗正异固好而未尽。某尝欲广之，作杜诗考异，竟未暇也。如“风吹苍江树，雨洒石壁来”，“树”字无意思，当作“去”字无疑，“去”字对“来”字。又如蜀有“漏天”，以其西北阴盛，常雨，如天之漏也，故杜诗云：“鼓角漏天东。”後人不晓其义，遂改“漏”字为“满”，似此类极多。〔雉〕
    “天阅象纬逼”，蔡兴宗作“天瘛保近是。蔡云：“古本作‘瘛。”史：“以管窥天。”〔佐〕
    杜子美“暗飞萤自照”，语只是巧。韦苏州云：“寒雨暗深更，流萤度高阁。”此景色可想，但则是自在说了。因言：“国史补称韦‘为人高洁，鲜食寡欲。所至之处，扫地焚香，闭ト而坐。’其诗无一字做作，直是自在。其气象近道，意常爱之。”问：“比陶如何？”曰：“陶却是有力，但语健而意闲。隐者多是带气负性之人为之。陶欲有为而不能者也，又好名。韦则自在，其诗直有做不著处便倒塌了底。晋宋间诗多闲淡。杜工部等诗常忙了。陶云“身有馀劳，心有常闲”，乃礼记“身劳而心闲则为之也”。〔方〕
    韦苏州诗高於王维孟浩然诸人，以其无声色臭味也。〔方〕
    韩诗平易。孟郊吃了饱饭，思量到人不到处。联句中被他牵得，亦著如此做。
    人不可无戒慎恐惧底心。庄子说，庖丁解牛神妙，然才到那族，必心怵然为之一动，然後解去。心动便是惧处。韩文斗鸡联句云：“一喷一醒然，再接再砺乃！”谓虽困了，一以水喷之便醒。“一喷一醒”，即所谓惧也。此是孟郊语，也说得好。又曰：“争观闾畹溃助叫波翻海！”此乃退之之豪；“一喷一醒然，再接再砺乃！”此是东野之工。〔雉〕
    韩退之诗：“强怀张不满，弱力阙易盈。”上句是助长，下句是歉。〔雉〕
    退之木鹅诗末句云：“直割苍龙左耳来！”事见龙川志，正是木鹅事。
    李贺较怪得些子，不如太白自在。又曰：“贺诗巧。”〔义刚〕
    刘叉诗：“斗柄寒垂地，河流冻彻天。”介甫诗：“柳树鸣蜩绿暗，荷花落日红酣。”王建田家留客云：“丁宁回语屋中妻，有客莫令儿夜啼！”〔方子〕
    诗须是平易不费力，句法混成。如唐人玉川子辈句语虽险怪，意思亦自有混成气象。因举陆务观诗：“春寒催唤客尝酒，夜静卧听儿读书。”不费力，好。〔赐〕
    “行年三十九，岁莫日斜时。孟子心不动，吾今其庶几！”此乐天以文滑稽也。然犹雅驯，非若今之作者村里杂剧也！〔方子〕（佐同。）
    白乐天琵琶行云“嘈嘈切切错杂弹，大珠小珠落玉盘”云云，这是和而淫；至“凄凄不似向前声，满坐重闻皆淹泣”！这是淡而伤。〔道夫〕
    唐文人皆不可晓。如刘禹锡作诗说张曲江无後，及武元衡被刺，亦作诗快之。白乐天亦有一诗畅快李德裕。乐天，人多说其清高，其实爱官职。诗中凡及富贵处，皆说得口津津地涎出。杜子美以稷契自许，未知做得与否？然子美却高，其救房樱亦正。〔必大〕
    木兰诗只似唐人作。其间“可汗”“可汗”，前此未有。〔方子〕
    黄巢入京师，其夜有人作诗贴三省门骂之。次日尽搜京师，识字者一切杀之。诗莫盛於唐，亦莫惨於唐也！〔扬〕
    先生偶诵寒山数诗，其一云：“城中娥眉女，珠佩何珊珊！鹦鹉花间弄，琵琶月下弹。长歌三日响，短舞万人看。未必长如此，芙蓉不奈寒！”云：“如此类，煞有好处，诗人未易到此。公曾看否？”寿昌对：“亦尝看来。近日送浩来此洒扫时，亦尝书寒山一诗送行云：“养子未经师，不及都亭鼠。何曾见好人？岂闻长者语？为染在薰莸，应须择朋侣。五月败鲜鱼，勿令他笑汝！”〔寿昌〕
    因举石曼卿诗极有好处，如“仁者虽无敌，王师固有征；无私乃时雨，不杀是天声”长篇。某旧於某人处见曼卿亲书此诗大字，气象方严遒劲，极可宝爱，真所谓“颜筋柳骨”！今人喜苏子美字，以曼卿字比之，子美远不及矣！某尝劝其人刻之，不知今安在。曼卿诗极雄豪，而缜密方严，极好。如筹笔驿诗：“意中流水远，愁外旧山青。”又“乐意相关禽对语，生香不断树交花”之句极佳，可惜不见其全集，多於小说诗话中略见一二尔。曼卿胸次极高，非诸公所及。其为人豪放，而诗词乃方严缜密，此便是他好处，可惜不曾得用！〔雉〕子蒙同。
    东坡作诗讥一昏ウ之人，有句云：“烟雨塞九窍！”黎蒙子诗。〔〕
    蜚卿问山谷诗，曰：“精绝！知他是用多少工夫。今人卒乍如何及得！可谓巧好无馀，自成一家矣。但只是古诗较自在，山谷则刻意为之。”又曰：“山谷诗忒好了。”〔道夫〕
    陈後山初见东坡时，诗不甚好。到得为正字时，笔力高<玄少>。如题赵大年所画高轩过图云：“晚知画书真有益，却悔岁月来无多！”极有笔力。其中云“八二”者，乃大年行次也。〔雉〕
    “闭门觅句陈无己，对客挥毫秦少游。”无己平时出行，觉有诗思，便急归，拥被卧而思之，呻吟如病者，或累日而後成，真是“闭门觅句”。如秦少游诗甚巧，亦谓之“对客挥毫”者，想他合下得句便巧。张文潜诗只一笔写去，重意重字皆不问，然好处亦是绝好。〔淳〕
    陈博士在坡公之门，远不及诸公。未说如秦黄之流，只如刘景文诗云：“四海共知霜满鬓，重阳曾插菊花无？”陈诗无此句矣。其杂文亦自不及备论。〔道夫〕
    山谷集中赠觉范诗乃觉范自作。又曰：“山谷诗乃洪驹父辈删集。”〔刚〕
    觉范诗如何及得参寥！〔义刚〕
    张文潜诗有好底多，但颇率尔，多重用字。如梁甫吟一篇，笔力极健。如云“永安受命堪垂涕，手挈庸儿是天意”等处，说得好，但结末差弱耳。又曰：“张文潜大诗好，崔德符小诗好。”又曰：“苏子由诗有数篇，误收在文潜集中。”〔雉〕
    崔德符鱼诗云：“小鱼喜亲人，可钩亦可扛；大鱼自有神，出没不可量。”如此等作甚好，文鉴上却不收。不知如何正道理不取，只要巧！
    潘估嫌幸皇，一句说一事，更成甚诗！〔必大〕
    古人诗中有句，今人诗更无句，只是一直说将去。这般诗，一日作百首也得。如陈简斋诗：“乱憬淮浔冢细雨湿青松”；“暖日薰杨柳，浓阴醉海棠”，他是什么句法！〔雉〕
    “高宗最爱简斋：‘客子光阴诗卷里，杏花消息雨声中。’”又问坐言疲骸凹蛘墨梅诗，何者最胜？”或以“皋”字韵一首对。先生曰：“不如‘相逢京洛浑依旧，惟恨缁尘染素衣！’”〔雉〕
    刘叔通屡举简斋：“六经在天如日月，万事随时更故新。江南丞相浮慊担洛下先生宰木春！”前谓荆公，後谓伊川。先生曰：“此诗固好，然也须与他分一个是非始得。天下之理，那有两个都是？必有一个非。”〔雉〕
    有人过昭陵题绝句云：“桑麻不扰岁丰登，边将无功吏不能。四十二年那忍说，西风吹泪过昭陵！”後来人说是刘信叔诗也。〔广〕
    “政尔雪峰千百众，澹然闼一孤僧。”曾文清诗。〔〕
    举南轩诗云：“卧听急雨打芭蕉。”先生曰：“此句不响。”曰：“不若作‘卧闻急雨到芭蕉’。”又言：“南轩文字极易成。尝见其就腿上起草，顷刻便就！”〔至〕
    刘叔通、江文卿三人皆能诗：叔通放体不拘束底诗好，文卿有格律入规矩底诗好。游开子蒙尝和刘叔通诗：“昨夜刘郎叩角歌，朔愫雪满山阿。文章无用乃如此，富贵不来争柰何！雉录又四句云：“邴郑乡尝依北海，晁张今复事东坡。吹嘘合有飞腾便，未用溪头买钓蓑。”此诗若遇苏黄，须提掇他。〔文蔚〕雉录云：“先生屡称之曰：‘诗须不费力方好。此等使苏黄见之，当赏音。人固有遇耳。’”
    方伯谟诗不及其父钱监公豪壮。黄子厚诗却老硬，只是太枯淡。徐思远玉山人。与汝谈，比诸人较好。思远乃程克俊之甥，亦是有源流。〔雉〕
    或问赵昌父、徐斯远、韩仲止。曰：“昌父较恳恻。”又问三兄诗文。曰：“斯远诗文虽小，毕竟清。”〔文蔚〕
    “力推狞龙借水饮，手却猛虎夺石坐。”刘淳叟诗。愎扔谢挨石，淳叟作此，自以为好，不可晓。〔〕
    谷帘水所以好处，某向欲作一首形容之，然极难言。大概到口便空又滑，然此两字亦说未出。〔必大〕
    “龙羁新天子，羊裘老故人！”意味。〔道夫〕
    “群趋浴沂水，遥集舞雩风。”同安日试风乎舞雩诗。
    蔡京父子在京城之西两坊对赐甲第四区，极天下土木之工。一曰太师第，乃京之自居也；二曰枢密第，乃攸之居也；三曰驸马第，乃恢居也；四曰殿监第，乃攸子之居也。攸妻刘，乃明达明节之族，有宠，而二刘不能容，乃出嫁攸，权宠之盛亚之。京攸四第对开，金碧相照。尝见上官仲恭诗一篇，其延谐俏髑，言蔡氏奢侈败亡之事，最为豪健。末云：“君不见，乔木参天独乐园，至今犹是温公宅！”仲恭乃上官彦衡之子也，惜乎其诗不行於世！〔雉〕
    本朝妇人能文，只有李易安与魏夫人。李有诗，大略云“两汉本继绍，新室如赘疣”云云。“所以嵇中散，至死薄殷周。”中散非汤武得国，引之以比王莽。如此等语，岂女子所能！
    有鬼诗云：“莺声不逐春光老，花影长随日脚流。”庚。
    有僧月夜看海潮，得句云“沙边月趁潮回”，而无对。因看风飘木叶，乃云：“木末风随叶下”，虽对不过，亦且如此。
    问曾忄造所编百家诗。曰：“只是他所见如此。他要无不会，诗词文章字画外，更编道书八十卷。又别有一书甚少，名八段锦，看了便真以为是神仙不死底人。”
    古乐府只是诗，中间却添许多泛声。後来人怕失了那泛声，逐一声添个实字，遂成长短句，今曲子便是。〔胡泳〕
    作诗间以数句没骋嗖环痢５不用多作，盖便是陷溺尔。当其不应事时，平淡自摄，岂不胜如思量诗句？至如真味发溢，又却与寻常好吟者不同。
    近世诸公作诗费工夫，要何用？元淌庇形尴奘潞侠砘幔诸公却尽日唱和而以。今言诗不必作，且道恐分了为学工夫。然到极处，当自知作诗果无益。〔必大〕
    今人所以事事做得不好者，缘不识之故。只如个诗，举世之人尽命去奔去声。做，只是无一个人做得成诗。他是不识，好底将做不好底，不好底将做好底。这个只是心里闹，不虚静之故。不虚不静故不明，不明故不识。若虚静而明，便识好物事。虽百工技艺做得精者，也是他心虚理明，所以做得来精。心里闹，如何见得！〔亻选
    诗社中人言，诗皆原於赓歌。今观其诗，如何有此意？
    作诗先用看李杜，如士人治本经。本既立，次第方可看苏黄以次诸家诗。〔广〕敬仲同。
    因林择之论赵昌父诗，曰：“今人不去讲义理，只去学诗文，已落第二义。况又不去学好底，却只学去做那不好底。作诗不学六朝，又不学李杜，只学那┢榈住＝癖阊У檬分好後，把作甚么用？莫道更不好。如近时人学山谷诗，然又不学山谷好底，只学得那山谷不好处。”择之云：“後山诗恁地深，他资质亻尽高，不知如何肯去学山谷。”曰：“後山雅健强似山谷，然气力不似山谷较大，但却无山谷许多轻浮底意思。然若论叙事，又却不及山谷。山谷善叙事扌青，叙得尽，後山叙得较有疏处。若散文，则山谷大不及後山。淳录云：“後山诗雅健胜山谷，无山谷潇洒轻扬之态。然山谷气力又较大，叙事咏物，颇尽事情。其散文又不及後山。”择之云：“欧公好梅圣俞诗，然圣俞诗也多有未成就处。”曰：“圣俞诗不好底多。如河豚诗，当时诸公说道恁地好，据某看来，只似个上门骂人底诗；只似脱了衣裳，上人门骂人父一般，初无深远底意思。後山山谷好说文章，临作文时，又气馁了。老苏不曾说，到下笔时做得却雄健。”〔义刚〕淳略。
    今江西学者有两种：有临川来者，则渐染得陆子静之学；又一种自杨谢来者，又不好。子静门犹有所谓“学”。不知穷年穷月做得那诗，要作何用？江西之诗，自山谷一变至杨廷秀，又再变，遂至於此。本朝杨大年虽巧。然巧之中犹有混成底意思，便巧得来不觉。及至欧公，早渐渐要说出来。然欧公诗自好，所以他喜梅圣俞诗，盖枯淡中有意思。欧公最喜一人送别诗两句云：“晓日都门道，微叙草树秋。”又喜王建诗：“曲径通幽处，衤单房花木深。”欧公自言平生要道此语不得。今人都不识这意思，只要嵌字，使难字，便云好。〔雉〕
    先生因说：“古人做诗，不十分著题，却好；今人做诗，愈著题，愈不好。”或举某人会做诗。曰：“他是某人外甥，他家都会做诗，自有文种。”又云：“某尝谓气类近，风土远；气类才绝，便从风土去。且如北人居婺州，後来皆做出婺州文章，间有婺州乡谈在里面者，如吕子约辈是也。”〔焘〕
    或问：“仓颉作字，亦非细人。”曰：“此亦非自撰出，自是理如此。如‘心’、‘性’等字，未有时，如何撰得？只是有此理，自流出。”〔可学〕字附。
    大凡字，只声形二者而已。如“杨”字，“木”是形，“骸笔巧，其馀多有只从声者。按：六书中，形声其一。〔┿〕
    凡字，如“杨、柳”字，“木”是文，“骸⒚”是字；如“江、河”字，“水”是文，“工、可”是字。字者，滋也，谓滋添者是也。〔扬〕
    因说协韵，先生曰：“此谓有文有字。文是形，字是声。文如从‘水’从‘金’从‘木’从‘日’从‘月’之类；字是‘皮、可、工、奚’之类。故郑渔仲云：‘文，眼学也；字，耳学也。’盖以形、声别也。”〔时举〕
    “壹、贰、参、肆”，皆是借同声字。“柒”字本无此字，唯有“漆、沮”之“漆”。“漆”字草书颇似“柒”，遂误以为真。洪氏隶释辨不及此。闳衤且。
    “世”字与“太”字，古多互用。如太子为世子，太室为世室之类。〔广〕
    黄直卿云：“如佣雇之‘佣’，也只训‘用’。以其我用他，故将雇以还其力。由此取义，此皆是两通底字。”〔义刚〕
    “夷、狄”字，皆从禽兽旁。“苗”本有“反犬”。古人字通用，无亦得。〔义刚〕
    古人相形造字，自是动不得。如“辔”字，後面一个“车”，两边从“系”，即缠绳也，前面口字，即马口也，马口中衔著缠绳也。〔子蒙〕
    秦篆今皆无此本，而今只是摹本，自宋莒公已不见此本了。〔义刚〕
    说文亦有误解者，亦有解不行者。音是徐铉作，许氏本无。〔必大〕
    玉篇偏傍多误收者，如“者、考、老”是也。〔┿〕
    韵书难理会。如昨日检“抑”字，玉篇说文中捡“扌”及“邑”附，皆不见。後来在集韵中寻出，乃云：“反印也”，却在“印”部寻得。元来无挑“扌”，如此写“[1234]”。〔义刚〕
    字之反切，其字母同者，便可互用，如“戎、汝”是也。“逝”字从“折”，故可与“害”字协韵。〔必大〕
    五方之民，言语不通，却有暗合处。盖是风气之中有自然之理，便有自然之字，非人力所能安排，如“衤荨庇搿氨浮蓖ā
    洪州有一部洪韵。太平州亦有部韵家文字。〔义刚〕
    二王书，某晓不得，看著只见俗了。今有个人书得如此好俗。法帖上王帖中亦有写唐人文字底，亦有一释名底，此皆伪者。〔扬〕
    字说自不须辩。只看说文字类，便见王字无意思。字类有六，会意居其一。〔方〕
    字被苏黄胡乱写坏了。近见蔡君谟一帖，字字有法度，如端人正士，方是字。〔扬〕
    论书，因及东坡少壮老字之异。南康有人有一卷如此。因说：“南轩喜字，然不甚能辨。因有一伪书东坡题字，不好，南轩以“端庄”显之。因论麻衣易不难辨，南轩以快之故。尝劝其改一文，曰：“改亦只如是，不解更好了。”〔扬〕
    子瞻单勾把笔，钱穆父见之，曰：“尚未能把笔邪？”〔方〕
    山谷不甚理会得字，故所论皆虚；米老理会得，故所论皆实。嘉糖扒氨踩绱撕裰亍：安定於义理不分明，然是甚气象！
    鲁直论字学，只好於印册子上看。若看碑本，恐自未能如其所言。〔必大〕
    字法直黑内，黄鲁直论得玄甚，然其字却且如此。〔扬〕
    笔力到，则字皆好。不曰有笔力。如胸中别样，即动容周旋中礼。〔方〕
    写字不要好时，却好。〔文蔚〕
    “南海诸番书，煞有好者，字画遒劲，如古锺鼎款识。诸国各不同，风气初开时，此等事到处皆有开其先者，不独中国也。”或问古今字画多寡之异。曰：“古人篆刻笔画虽多，然无一笔可减。今字如此简约，然亦不可多添一笔。便是世变自然如此。”〔亻选
    “邹德父楷书大学，今人写得如此，亦是难得。只是黄鲁直书自谓人所莫及，自今观之，亦是有好处；但自家既是写得如此好，何不教他方正？须要得恁欹斜则甚？又他也非不知端楷为是，但自要如此写；亦非不知做人诚实端悫为是，但自要恁地放纵。”道夫问：“何谓书穷八法？”曰：“只一点一画，皆有法度，人言‘永’字体具八法。”行夫问：“张于湖字，何故人皆重之？”曰：“也是好，但是不把持，爱放纵。本朝如蔡忠惠以前，皆有典则。及至米元章黄鲁直诸人出来，便不肯恁地。要之，这便是世态衰下，其为人亦然。”道夫言：“寻尝见鲁直亦说好话，意谓他与少游诸人不同。”曰：“他也却说道理。但到做处，亦与少游不争多。他一辈行皆是恁地。”道夫曰：“也是坡公做头，故他们从而和之。”曰：“然。某昨日看他与李方叔一诗，说他起屋，有甚明窗净几，眼前景致，末梢又只归做好吟诗上去。若是要只粗说，也且说读书穷究古今成败之类亦可，如何却专要吟诗便了？”道夫曰：“看他也是将这个来做一个紧要处。”曰：“他是将来做个大事看了，如唐韩柳皆是恁地。”道夫云：“尝爱欧公诗云：‘至哉天下乐！终日在书案。’这般意思甚好。”曰：“他也是说要读书。只欧公却於文章似说不做亦无紧要。如送徐无党序所谓‘无异草木荣华之飘风，鸟兽好音之过耳’，皆是这意思。”道夫曰：“前辈皆有一病。如欧公又却疑系辞非孔子作。”曰：“这也是他一时所见。如系辞文言若是孔子做，如何又却有‘子曰’字？某尝疑此等处，如五峰刻通书相似，去了本来所有篇名，却於每篇之首加一‘周子曰’字。通书去了篇名，有篇内无本篇字，如‘理性命’章者，煞不可理会。盖‘厥彰厥微，匪灵弗莹’，是说理；‘刚善刚恶，柔亦如之，中焉止矣’，是说性，自此以下却说命。章内全无此三字，及所加‘周子曰’三字又却是本所无者。次第易系文言亦是门人弟子所剿入尔。”道夫问：“五峰於通书何故辄以己意加损？”曰：“他病痛多，又寄居湖湘间，士人希疏。兼他自立得门庭又高，人既未必信他；被他门庭高，人亦一向不来。来到他处个，又是不如他底，不能问难，故绝无人与之讲究，故有许多事。”道夫曰：“如他说‘孟子道性善’，似乎好奇，全不平帖。”曰：“他不是好奇，只是看不破，须著如此说。又如疑孟辨别自做出一样文字，温公疑得固自不是，但他个更无理会。某尝谓，今只将前辈与圣贤说话来看，便见自家不及他处。今孟子说得平易如此，温公所疑又见明白，自家却说得恁地聱牙，如何辨得他倒！”道夫曰：“如此则是他只见那一边，不知有这一边了。”曰：“他都不知了。只如杨氏为我，只知为我，都不知圣贤以天地万物为一体，公其心而无所私底意思了。又如老氏之虚无清净，他只知个虚无清净。今人多言释氏本自见得这个分明，只是见人如何，遂又别为一说。某谓岂有此理！只认自家说他不知，便得。”先生以手指其下月曰：“他若知之，则白处便须还是白，黑处便须还是黑，岂有知之而不言者？此孟子所谓‘讠皮辞知其所蔽，淫辞知其所陷，邪辞知其所离，遁辞知其所穷’。辞之不平，便是他蔽了，蔽了便陷，陷了便离，离了便穷。且如五峰疑孟辨忽出甚‘感物而动者，众人也；感物而节者，贤人也；感物而通者，圣人也’。劈头便骂了个动。他之意，是圣人之心虽感物，只静在这里，感物而动便不好。中间胡广仲只管支离蔓衍说将去，更说不回。某一日读文定春秋，有‘何况圣人之心感物而动’一语。某执以问之曰：‘若以为感物而动是不好底心，则文定当时何故有此说？’广仲遂语塞。”先生复笑而言曰：“盖他只管守著五峰之说不肯放，某却又讨得个大似五峰者与他说，只是以他家人自与之辨极好。道理只是见不破，彼便有许多病痛。”〔道夫〕
    ◎拾遗编（成而又有遗者，萃此。）
    志气清明，思虑精一，炯然不昧，而常有以察於几微之间，则精矣；立心之刚，用力之笃，毅然自守，而常有以谨於毫鹬失，则一矣。
    人心之动，变态不一。所谓“五分天理，五分人欲”者，特以其善恶交战而言尔。有先发於天理者，有先发於人欲者，盖不可以一端尽也。
    人心但以形气所感者而言尔。具形气谓之人，合义理谓之道，有知觉谓之心。
    便以动者为危，亦未当。若动於义理，则岂得谓之危乎？
    “允执”，有常久不变之意者得之。此建别录所载。广录五条疑是答学书语。今入此。
    寤寐者，心之动静也；有思无思者，又动中之动静也；思有善恶，又动中动，阳明阴浊也。有梦无梦者，又静中之动静也。梦有邪正，又静中动，阳明阴浊也。但寤阳而寐阴，寤清而寐浊，寤有主而寐无主，故寂然感通之妙，必於寤而言之。寤则虚灵知觉之体单然呈露，如一阳复而万物生意皆可见；寐则虚灵知觉之体隐然潜伏，如纯坤月而万物生性不可窥。此答陈淳书，而详。
    ◎问遗书
    “忠信进德终日”以下，是说此一理，後言形气。今古人我皆一统，“神如在上，在左右”，是道体遍满。“诚”字是实理如此。
    “射中鹄，舞中节，御中度。”无诚心则不中。言多不记。
    “理义悦心是惬当。玩理养心则两进。”一是知而悦，一是养而悦。
    “当知用心缓急。”如大经大体，是要先知用心，以此乃可缓缓进。
    “曲能有诚”，有诚则不曲矣。盖诚者，圆成无欠阙者也。
    “万物无一物失所”，是使之各得其分恰好处。
    “人心活则周流”，无偏系即活。忧患乐好，皆偏系也。方谓，无私意则循天之理，自然周流。
    “事君有犯无隐，事亲有隐无犯”，有时而可分。言事君亲之心本同也。
    “只归之自然，则更无可观，更无可玩索。”上句谓不求其所以然，只说个自然，是颟顸也，谓不可如此尔。○龟山答人问赤子入井令求所以然一段，好。
    “仁则固一，一所以为仁”，言所以一者是仁也。
    “仁在事。”若不於事上看，如何见仁？
    “退藏於密”，密是主静处，万化出焉者。动中之静，固是静；又有大静，万化森然者。
    “断置”，言倒断措置也。
    言四德，云：“不有其功，常久而已者也。”不有其功，言化育之无迹处为贞。因言：“贞於五常为智。孟子曰：‘知斯二者弗去是也。’既知，又曰‘弗去’，有两义。又，文言训‘正固’，又於四时为冬，冬有始终之义。王氏亦云，肾有两：有龟有蛇，所以朔易亦犹贞也。又传曰：‘贞各称其事。’”问：“咸传之九四说虚心贞一处，全似敬。”答云：“盖尝有语曰：‘敬，心之贞也。’”
    孔子既知桓不能害己，又却微服过宋一段，有尽人事回造化立命之意。〔方〕止此。
    “知性善以忠信为本。”须是的然识得这个物事，然後从忠信做将去。若不识得这个，不知是做甚么，故曰：“先立乎其大者。”
    问“敬先於知，然知至则敬愈分明”。曰：“此正如‘配义与道’。”
    问“心无私主，有感皆通”。曰：“无私主也不是忄冥悻没理会，只是公。善则好之，恶则恶之；善则赏之，恶则刑之。此是圣人至公至神之化。心无私主，如天地一般，寒则遍天下皆寒，热则遍天下皆热，便是有感皆通。”曰：“心无私主最难。”曰：“亦是克去己私，心便无私主。心有私主，只是相契者便应，不相契者便不应。如好读书人，见书便爱；不好读书人，见书便不爱。”〔取
    问：“‘应务不烦’是如何？”曰：“闲时不曾理会得，临时旋理会，则烦。若豫先理会得，则临时事来，便从自家理会得处理会将去。如理会得礼，则礼到面前便理会得；如理会得乐，则乐到面前便理会得，更不烦也。”〔焘〕
    天机有不器於物者，在方为方，在圆为圆。〔方〕
    先生曰：“自家理会得这道理，使天下之人皆理会得这道理，岂不是乐！”
    尝言坐即靠倚，後来捱三四日便坐得。先生云：“气不从志处，乃是天理人欲交战处也。”季通。〔方〕
    神乃气之精明者耳。
    “有翼其临。”翼，敬也。
    “偻句成欺，黄裳亦误”，事见左传。
    问：“范氏言宋襄公出母事，有‘生则致孝，死则尽礼’之说。然出母既义不可迎之以归，则所谓致孝尽礼者，恐只是遣使命往来遗问否？”曰：“恐只是如此。如定省之类，自是都做不得了。”因言：“宣姜全不成人，却有贤女：许穆夫人宋襄公母是也。春秋时，鲁最号礼义之国。然其间成甚风俗！”〔必大〕
    康节说形而上者不能出庄老，形而下者则尽之矣。因诵皇极书第一篇。二先生说下者不尽，亦不甚说。关子明说形而上者亦庄老。季通。〔方〕
    
    
    
    
    
    
       2001.03.21  尹小林整理
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
