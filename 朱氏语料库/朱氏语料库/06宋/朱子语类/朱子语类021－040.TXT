
 
    ●卷二十一・论语三
    ◎学而篇中
    △曾子曰吾日三省吾身章
    周伯寿问：“‘为人谋而不忠’三句，不知是此三事最紧要，或是偶於此照管不到？”曰：“岂不是紧要！若为人谋而不忠，既受人之，若不尽心与他理会，则不惟欺人，乃是自欺。且说道为人谋而不忠後，这里是几多病痛！此便是慎独底道理。”〔盖卿〕
    伯寿问：“曾子只以此三者自省，如何？”曰：“盖是来到这里打不过。”又问忠信。曰：“忠，以心言；信，以事言。青是青，黄是黄，这便是信。未有忠而不信，信而不忠，故明道曰：‘忠信，内外也。’这内外二字极好。”〔节〕
    问曾子三省。曰：“此三省自是切己底事。为人处如何不要忠！一才不忠，便是欺矣。到信，只就事上去看，谓如一件事如此，为人子细斟酌利害，直似己事，至诚理会，此便是忠。如这事我看得如此，与他说亦是如此，只此便是信。程先生云：‘循物无违之谓信。’极好。不须做体、用说。”〔谦〕
    蜚卿言：“曾子三省，固无非忠信学习之事。然人之一身，大伦之目，自为人谋、交朋友之外，得无犹在所省酰俊痹唬骸霸子也不是截然不省别底，只是见得此三事上，实有纤毫未到处。其他处固不可不自省，特此三事较急耳。大凡看文字，须看取平，莫有些小偏重处。然也用时候到。曾子三省，只是他这些未熟。如今人记书，熟底非全不记，但未熟底比似这个较用著心力照管。这也是他打不过处。”又云：“为人谋而忠，也自是难底事。大凡人为己谋，便尽；为人谋，便未必尽。”直卿因举先生旧说云：“人在山路避人，必须立己於路後，让人於路前，此为人谋之不忠也。如此等处，蹉过多少！”〔道夫〕
    问曾子三省。曰：“此是他自见得身分上有欠阙处，或录云：“他自觉犹於此欠阙。”故将三者省之。若今人欠阙处多，却不曾自知得。”〔恪〕
    曾子三省，看来是当下便省得，才有不是处，便改。不是事过後方始去改，省了却又休也。只是合下省得，便与它改。〔铢〕
    三省碧非圣人之事，然是曾子晚年进德工夫，盖微有这些子渣滓去未尽耳。在学者则当随事省察，非但此三者而已。〔镐〕
    问：“三省忠信，是闻一贯之後，抑未闻之前？”曰：“不见得。然未一贯前也要得忠信，既一贯後也要忠信。此是彻头彻尾底。”〔淳〕
    为人谋时，竭尽自己之心，这个便是忠。问：“如此，则忠只是个待人底道理？”曰：“且如自家事亲有不尽处，亦是不忠。”〔节〕为人谋不忠。
    “为人谋而不忠乎？”为他人谋一件事，须尽自家伎俩与他思量，便尽己之心。不得卤莽灭裂，姑为它谋。如乌喙是杀人之药，须向他道是杀人，不得说道有毒。如火，须向他道会焚灼人，不得说道只是热。如今人为己谋必尽，为他人谋不曾著心，谩尔如此，便是不忠。〔泳〕
    问：“为人谋有二意：一是为人谋那事；一是这件事为己谋则如此，为人谋则如彼。”曰：“只是一个为人谋，那里有两个？文势只说为人谋，何须更将为己来合插此项看。为人谋不忠，如何便有罪过？曾子便知人於为己谋，定是忠，便不必说。只为人谋易得不忠。为人谋如为己谋，便是忠；不如为己谋，便是不忠。如前面有虎狼，不堪去，说与人不须去，便是忠。若道去也得，不去也得，便是不忠。文势如此，何必拗转枝蔓。看文字自理会一直路去。岂不知有千蹊万径，不如且只就一直路去，久久自然通透。如精义诸老先生说，非不好，只是说得忒宽，易使人向别处去。某所以做个集注，便要人只恁地思量文义。晓得了，只管玩味，便见圣人意思出来。”〔取
    “为人谋而不忠”，谋是主一事说。“朋友交而不信”，是泛说。人自为谋，必尽其心；到得为他人谋，便不子细，致误他事，便是不忠。若为人谋事一似为己，为尽心。〔夔孙〕为人谋不忠，与朋友交不信。
    问“为人谋而不忠，与朋友交”云云。曰：“人之本心，固是不要不忠信。但才见是别人事，便自不如己事切了。若是计较利害，犹只是因利害上起，这个病犹是轻。惟是未计较利害时，已自有私意，这个病却最重。往往是才有这个躯壳了，便自私了，佛氏所谓流注想者是也。所谓流注者，便是不知不觉，流射做那里去。但其端甚微，直是要省察！”〔时举〕嚷纪，别出。
    子善问云云。曰：“未消说计较，只是为别人做事，自不著意，这个病谤最深於计较。伊川云：‘人才有形，便有彼己，所以难与道合。’释氏所谓流注想，如水流注下去。才有形，便有此事，这处须用省察。”〔取
    “‘为人谋而不忠乎？’人以事相谋，须是子细量度，善则令做，不善则勿令做，方是尽己。若胡乱应去，便是不忠。或谓人非欲不忠於人，缘计较利之所在，才要自家利，少间便成不忠於人。”曰：“未说到利处。大率人情处自己事时甚著紧，把他人便全不相干，大段缓了，所以为不忠。人须是去却此心，方可。”〔明作〕
    问：“为人谋，交朋友，是应接事物之时。若未为人谋，未交朋友之时，所谓忠信，便如何做工夫？”曰：“程子谓‘舜“鸡鸣而起，孳孳为善”，若未接物时，如何为善？只是主於敬。’此亦只是存养此心在这里，照管勿差失，嚷甲鳌傲钗鹌倚”。便是‘戒慎乎其所不睹，恐惧乎其所不闻’，‘不动而敬，不言而信’处。”〔淳〕（嚷悸浴＃
    “与朋友交而不信乎？”凡事要当用自家实底心与之交。有便道有，无便道无。〔泳〕（与朋友交。）
    忠信，实理也。〔道夫〕（忠信。）
    忠信，以人言之。盖忠信以理言，只是一个实理；以人言之，则是忠信。盖不因人做出来，不见得这道理。〔端蒙〕
    信者，忠之验。忠只是尽己。因见於事而信，又见得忠如此。〔端蒙〕
    忠信只是一事。但是发於心而自尽，则为忠；验於理而不违，则为信。忠是信之本，信是忠之发。〔义刚〕
    忠信只是一事，而相为内外始终本末。有於己为忠，见於物为信。做一事说，也得；做两事说，也得。〔亻选
    问：“曾子忠信，却於外面理会？”曰：“此是‘修辞立其诚’之意。”曰：“莫是内面工夫已到？”曰：“内外只是一理。事虽见於外，而心实在内。告子义外，便错了。”〔可学〕
    问“忠信”二字。曰：“忠则只是尽己，与事上忠同体。信不过是一个‘实’字意思，但说处不同。若只将做有诸己说，未是。”〔祖道〕
    信是言行相顾之谓。〔道夫〕
    林子武问“尽己之谓忠”。曰：“‘尽己’字本是‘忠’字之注脚。今又要讨‘尽己’注脚，如此是隔几重！何不试思，自家为人谋时，己曾尽不曾？便须见得尽己底意思也。”〔闳祖〕（尽己之谓忠。）
    问：“‘尽己之谓忠’，不知尽己之甚么？”曰：“尽己之心。”又曰：“今人好说‘且恁地’，便是不忠。”〔节〕
    问“尽己之谓忠”。曰：“尽时须是十分尽得，方是尽。若七分尽得，三分未尽，也不是忠。”又问：“忠是人心实理。於事父谓之孝，处朋友谓之信，独於事君谓之忠，何也？”曰：“父子兄弟朋友，皆是分义相亲。至於事君，则分际甚严，人每若有不得已之意，非有出於忠心之诚者，故圣人以事君尽忠言之。”又问：“忠与诚如何？”曰：“忠与诚，皆是实理。一心之谓诚，尽心之谓忠。诚是心之本主，忠又诚之用处。用者，只是心中微见得用。”〔卓〕
    问：“尽己之忠，此是学者之忠，圣人莫便是此忠否？”曰：“固是。学者是学圣人而未至者，圣人是为学而极至者。只是一个自然，一个勉强尔。惟自然，故久而不变；惟勉强，故有时而放失。”因举程子说：“孟子若做孔子事，亻尽做得，只是未能如圣人。”龟山言：“孔子似知州，孟子似通判权州。”此喻甚好。通判权州，也做得，只是不久长。〔壮祖〕
    或问：“学者尽己之忠，如何比得圣人至诚不息？”曰：“只是这一个物，但有精粗。众人有众人底忠，学者有学者底忠，贤者有贤者底忠，圣人有圣人底忠。众人只是朴实头不欺瞒人，亦谓之忠。”直卿云：“‘己’字便是‘至诚’字，‘尽’字便是‘不息’字。‘至诚’便是‘维天之命’，‘不息’便是‘於穆不已’。”〔学蒙〕
    未有忠而不信，未有信而不忠者。“尽己之谓忠，以实之谓信。”以，用也。〔泳〕（尽己谓忠，以实为信。）
    文振问“尽己之谓忠，以实之谓信”。曰：“忠信只是一理。自中心发出来便是忠，著实便是信。谓与人说话时，说到底。见得恁地了，若说一半不肯说尽，便是不忠。有这事说这事，无这事便说无，便是信。只是一个理，自其发於心谓之忠，验於事谓之信。”又，文振说：“‘发己自尽为忠，循物无违为信。’发己自尽，便是尽己。循物无违，譬如香炉只唤做香炉，桌只唤做桌，便著实不背了。若以香炉为桌，桌为香炉，便是背了它，便是不著实。”〔恪〕
    问“尽己之谓忠”。曰：“尽己只是尽自家之心，不要有一毫不尽。如为人谋一事，须直与它说这事合做与否。若不合做，则直与说这事决然不可为。不可说道，这事恐也不可做，或做也不妨。此便是不尽忠。信即是忠之见於事者。所以说‘忠信，内外也’，只是一物。未有忠而不信者，亦未有信而不出於忠者。只是忠则专就发己处说，信则说得来周遍，事上都要如此。”问“忠信为传习之本”。曰：“人若不忠信，便无可得说，习个甚么！”〔亻选
    林正卿问“尽己之谓忠，以实之谓信”。曰：“自中心而发出者，忠也；施於物而无不实者，信也。且如甲谓之甲，乙谓之乙，信也；以甲为乙，则非信矣。与‘发己自尽，循物无违’之义同。”又问：“‘维天之命，於穆不已，忠也’，与尽己之忠如何？”曰：“不同。曾子答门人一贯之问，借此义以形容之耳。”〔人杰〕
    问：“‘尽己之谓忠，以实之谓信。’信既是实，先生前又说道忠是实心，不知如何分别。”曰：“忠是就心上说，信是指事上说。如今人要做一件事，是忠；做出在外，是信。如今人问火之性是如何，向他说热，便是忠。火性是热，便是信。心之所发既实，则见於事上皆是实。若中心不实，则见於事上便不实，所谓‘不诚无物’。若心不实，发出来更有甚么物事！”〔贺孙〕
    忠就心上看，信就事上看。“忠信，内外也。”集注上除此一句，甚害事！〔方子〕（集注诸事。）
    某一日看曾子三省处，集注说亦有病，如省察已做底事。曾子省察，只当下便省察，俯视拱手而曰：“为人谋而不忠乎？”〔节〕
    问：“集注云，三句又以忠信为本。窃谓传习以忠信为本，少间亦自坚固。”曰：“然。但此一篇，如说‘则以学文’，‘就有道而正焉’之类，都是先说一个根本，而後说讲学。”〔寿〕
    伯丰举程先生曰：“人道惟在忠信，‘不诚无物’。诚便是忠信否？”曰：“固是。”至之问：“集注说：‘三者之序，又以忠信为传习之本。’”曰：“大抵前面许多话，皆是以忠信为本之意。若无忠信，便不是人，如何讲学！”〔恪〕
    问：“集注：‘三者之序，又以忠信为本。’人若不诚实，便传也传个甚底！”言未毕，先生继云：“习也习个甚底！”〔南升〕
    问：“尹氏谓：‘曾子守约，故动必求诸身。’莫也须博学而後守之以约否？”曰：“‘参也鲁。’其为人质实，心不大段在外，故虽所学之博，而所守依旧自约。”〔道夫〕
    曾子之学，大率力行之意多。守约，是於朴实头省气力处用功。〔方子〕佐同。
    问：“‘诸子之学，愈远而失真’，莫是言语上做工夫，不如曾子用心於内，所以差否？”曰：“只为不曾识得圣人言语。若识得圣人言语，便晓得天下道理；晓得理，便能切己用工如曾子也。”〔明作〕
    问：“伊川谓‘曾子三省，忠信而已’。不知此说尽得一章意否？”“伊川之意，似以‘传不习’为不习而传与人，亦是不忠信者。”问：“如此说，莫倒了语意否？”曰：“然。但以上文例推之，也却恁地。要之，亦不须如此说。大抵学而篇数章，皆是以忠信为本，而後济之以学。”〔道夫〕集注。
    或问“发己自尽为忠，循物无违谓信”。曰：“忠信只是一事，只是就这一物上见有两端。如人问自家这件事是否，此事本是，则答之以是，则是发己自尽，此之谓忠。其事本是，自家答之以是，则是循物无违，是之谓信。不忠不信者，反是。只是发於己者既忠，则见於物者便信，一事而有两端之义也。”〔亻选
    问：“‘发己自尽为忠，循物无违为信。’如何循物无违？”曰：“只是依物而实言之。忠信只是一个道理。发於己者自然竭尽，便是忠；见诸言者以实，便是信。循物无违，如这桌子，黄底便道是黄，黑者便道是黑，这便是无违。程子曰：‘一心之谓诚，尽心之谓忠，存於中者之谓孚，见於事者之谓信。’”〔卓〕
    问“发己自尽为忠”。曰：“发己是从这己上发生出来。尽是尽己之诚，不是尽己之理，与孟子尽心不同。如十分话，对人只说七分，便是不尽。”问“循物无违谓信”。曰：“‘尽己之谓忠，以实之谓信’，此语已都包了。如盏便唤做盏，绫慊阶鳆纭Ｈ艚缁阶稣担便违背了。忠是体，信是用。自发己自尽者言之，则名为忠，而无不信矣；自循物无违者言之，则名为信，而无不出於忠矣。”〔淳〕
    问：“‘发己自尽为忠’，何以不言反己？”曰：“若言反己，是全不见用处，如何接得下句来！推发此心，便无馀蕴，便是忠处，恕自在其中。如今俗语云‘逢人只说三分话’，只此便是不忠。循体事物而无所乖违，是之谓信。後来伊川往往见此说尚晦，故更云：‘尽己之谓忠，以实之谓信。’便是稳当分明。”〔大雅〕
    问：“何谓‘发己自尽’？”曰：“且如某今病得七分，对人说只道两三分，这便是发於己者不能尽。”“何谓‘循物无违’？”曰：“正如恰方说病相似。他本只是七分，或添作十分，或减作五分，这便不是循物，便是有违。要之，两个只是一理。忠是有诸内，信是形诸外。忠则必信，信则必是曾忠，池本作：“不信必是不曾忠。”所以谓‘表里之谓’也。”问：“伊川谓‘尽己之谓忠，以实之谓信。忠信，内外也’，只是这意。”曰：“然。明道之语，周於事物之理，便恁地圆转；伊川之语严，故截然方正。大抵字义到二程说得方释然。只如‘忠信’二字，先儒何尝说得到此。伊川语解有一处云：‘一心之谓诚，尽心之谓忠，存於中之谓孚，见於事之谓信。’被他称停得也不多半个字，也不少半个字。如他平时不喜人说文章，如易传序之类，固是说道理。如其他小小记文之类，今取而读之，也不多一个字，也不少一个字。”居父曰：“‘尽己之谓忠’，今有人不可以尽版，则又当如何？”曰：“圣人到这里，又却有义。且如有人对自家说那人，那人复自来问自家，傥其人凶恶，若尽己告之，必至杀人，夫岂可哉！到这里，又却是一个道理。所以圣人道‘信近於义，言可复也’。盖信不近义，则不可以复。”〔道夫〕嚷急鸪觥
    仲思问：“如何是‘发己自尽’？”曰：“发於己而自尽其实。”先生因足疾，举足言曰：“足有四分痛，便说四分痛，与人说三分，便不是发己自尽。”又问“循物无违”。曰：“亦譬之足。实是病足，行不得，便说行不得；行得，便说行得。此谓循其物而无违。”杨举伊川言“尽己之谓忠，以实之谓信”。曰：“伊川之说，简洁明通，较又发越也。”寓因问：“忠信实有是事，故实有是言，则谓之忠信。今世间一等人，不可与露心腹处，只得隐护其语，如此亦为忠信之权乎？”曰：“圣人到这处，却有个义存焉。有可说与不可说，又当权其轻重。如不当说而说，那人好杀，便与说这人当杀，须便去杀他始得。‘信近於义，言可复也。’信不近义，岂所谓信！”因说，伊川讲解，一字不苟。如论语中一项有四说，极的当：“一心之谓诚，尽心之谓忠，存於中之谓孚，见於事之谓信。”直是不可移易。如忠恕处，前辈说甚多，惟程先生甚分晓。因问：“集注说忠恕，谓‘尽己之谓忠，推己之谓恕’，此借学者之事以明之。在圣人则‘至诚无息’，而万物各得其所也。如此，则忠恕却有两用，不知如何？”曰：“皆只是这一个。学者是这个忠恕，圣人亦只是这个忠恕，天地亦只是这个忠恕。但圣人熟，学者生。圣人自胸中流出，学者须著勉强。然看此‘忠恕’二字，本为学者做工夫处说。子思所谓‘违道不远’，正谓此也。曾子惧门人不知夫子之道，故举学者之事以明之，是即此之浅近，而明彼之高深也。”〔取
    “循物无违”，即是“以实”，但说得较详。〔闳祖〕
    “循物无违为信”。循此事物，不违其实。〔铢〕
    “循物无违谓信”。物之大曰大，小曰小，此之谓循物无违。物之大曰小，小曰大，此之谓违於物。〔亻选
    问“循物无违谓信”。曰：“物便是事物。信主言而言，盖对忠而说。在己无不尽之心为忠，在人无不实之言为信。”〔木之〕
    或问：“‘循物无违谓信’，物是性中之物否？”曰：“那个是性外之物！凡言物，皆是面前物。今人要高似圣人了，便嫌圣人说眼前物为太卑，须要抬起了说。如所谓‘有物有则’之‘物’，亦只是这眼前物。语言，物也；而信，乃则也。君臣，物也；仁与忠，乃则也。”〔学蒙〕
    问：“明道伊川以忠信为表里内外，何也？”曰：“‘尽己之谓忠’，见於事而为信，将彼己看，亦得。发於我而自尽者，忠也。他人见得，便是信。”问：“莫只是一事否？”曰：“只是一个道理。”问：“有说‘信’字，又不说‘忠’字，如何？”曰：“便兼表里而言。”问：“有说‘忠’字而不说‘信’字，如何？”曰：“信非忠不能，忠则必信矣。”又曰：“且如这事，自家见得十分，只向人说三分，不说那七分，便是不信。如何是循物无违！有人问今日在甚处来，便合向他说在大中寺来。故程先生曰：‘一心之谓诚，尽心之谓忠，存於中之谓孚，见於事之谓信。’”问：“伊川曰‘以实之谓信’，何也？”曰：“此就事而言。故曾子言信，便就交际上说。”问：“范氏以不忠作‘有我与人’，以不信作‘诚意不至’；游氏以忠为‘操心’，以信为‘立行’；杨氏以不忠作‘违仁’，以不信作‘违道’，三说皆推广，非正意。”先生曰：“三说不同，然‘操心、立行’底较得。‘诚意不至，有我与人’底宽；‘违道、违仁’底疏”。问“传不习乎。”曰：“传人以己所未尝习之事。然有两说。”〔А
    谢先生解论语有过处。如曾子“为人谋而不忠”，只说“为人谋”，而上蔡更说“平居静虑所以处人”，使学者用工不专。故说论语孟子，惟明道伊川之言无弊。和靖虽差低，而却无前弊。易曰：“学以聚之，问以辨之，宽以居之，仁以行之。”子张曰：“执德不弘，信道不笃。”学聚问辨矣，而继之以宽居；信道笃矣，而先之以执德弘。人心不可促迫，须令著得一善，又著得一善。善之来无穷，而吾心受之有馀地，方好。若著一般，第二般来便未著得，如此则无缘心广而道积也。洽。
    问：“曾子用心於内，工夫已到，又恐为人谋而未忠，朋友交而不信，传而未习，日加省察，求欲以尽跞艘病！毕壬细思少定，曰：“如何分内外得！游氏之说正如此。为人谋不忠，便是己有未尽处，去那里分作内外！丙如此，则‘多学而识之者欤’！”容。
    尽己之谓忠，尽物之谓信，只是一理。但忠是尽己，信却是於人无所不尽。犹曰：“忠信，内外也。”〔端蒙〕
    问：“‘尽物之谓信’，尽物只是‘循物无违’意否？”曰：“是。”〔淳〕
    △道千乘之国章
    “道千乘之国”。道，治也。作开导，无义理。“道之以政”，方可训开导。〔人杰〕
    因说“千乘之国”疏云，方三百一十六里，有畸零，算不彻。曰：“此等只要理会过，识得古人制度大意。如至微细，亦不必大段费力也。”〔闳祖〕
    问：“‘敬事而信’，疑此敬是小心畏谨之谓，非‘主一无谩之谓。”曰：“遇事临深履薄而为之，不敢轻，不敢慢，乃是‘主一无谩。”〔伯羽〕
    “敬事而信”，是“节用爱人，使民以时”之本。敬又是信之本。〔闳祖〕
    问“道千乘之国”一章。曰：“这五句，自是五句事。只当逐句看：是合当有底，无底；合当做底，不当做底。不消如做时文，要著两句来包说。”又问：“程先生云：‘圣人之言，兼通上下。’恐是圣人便见得道理始终，故发言自是该贯。众人缘不见得，所以说得一头，又遗了一头。”曰：“这个也不干见事。但众人说得，自是不及圣人说话。圣人说得自别。便是大贤说话，也自是不及圣人。盖圣人说得来，自是与人别。若众人非无见。如这五事，众人岂不见得。但说时定自是别有关窍，决不及圣人也。”
    问“道千乘之国”章。曰：“龟山说此处，极好看。今若治国不本此五者，则君臣上下漠然无干涉，何以为国！”又问：“须是先有此五者，方可议及礼乐刑政。”曰：“且要就此五者，反覆推寻，看古人治国之势要。此五者极好看。若每章翻来覆去，看得分明，若看十章，敢道便有长进！”〔南升〕（贺孙录别出。集注。）
    文振说“道千乘之国”。曰：“龟山最说得好。须看此五者是要紧。古圣王所以必如此者，盖有是五者，而後上之意接於下，下之情方始得亲於上。上下相关，方可以为治。若无此五者，则君抗然於上，而民盖不知所向。有此五者，方始得上下交接。”〔贺孙〕
    问：“‘道千乘之国’，杨氏云：‘未及为政也。’”曰：“然此亦是政事。如‘敬事而信’，便是敬那政事也。节用，有节用之政事；爱人，有爱人之政事；使民，有使民之政事。这一段，是那做底。子细思了，若无敬，看甚事做得成！不敬，则不信；不信，则不能‘节用爱人’；不‘节用爱人’，则不能‘使民以时’矣。所以都在那敬事上。若不敬，则虽欲信不可得。如出一令，发一号，自家把不当事忘了，便是不信。然敬又须信，若徒能敬，而号令施於民者无信，则为徒敬矣。不信固不能节用，然徒信而不能节用，亦不济事。不节用固不能爱人，然徒能节用而不爱人，则此财为谁守邪！不爱人固不能‘使民以时’，然徒能爱人，而不能‘使民以时’，虽有爱人之心，而人不被其惠矣。要之，根本工夫都在‘敬’字。若能敬，则下面许多事方照管得到。自古圣贤，自尧舜以来便说这个‘敬’字。孔子曰：‘修己以敬。’此是最要紧处！”〔亻选
    子升问：“集注云：‘五者相因，各有次序。’”曰：“圣人言语，自是有伦序，不应胡乱说去。敬了，方会信；信了，方会节用；节用了，方会爱人；爱人了，方会‘使民以时’。又敬了，须是信；信了，须是节用；节用了，须是爱人；爱人，须是‘使民以时’。如後面‘弟子入则孝，出则弟，谨而信’之类，皆似此有次第。”又问：“学而一篇，多是务本之意。独此章言及为政，是如何？”曰：“此便是为政之本。如‘尊五美，屏四恶’，‘行夏之时，乘殷之辂，服周之冕’之类，无此基本，如何做去！”〔木之〕
    子升问：“如何信了方能节用？”曰：“无信，如何做事。如朝更夕改，虽商鞅之徒亦不可为政。要之下面三事，须以敬信为主。”木之云：“如此，凡事都著信，不止与节用相系属。”曰：“固是。”〔木之〕
    问“五事反覆相因，各有次第”。曰：“始初须是敬，方能信；能敬信，方真个是节用；真个节用，方是爱人；能真个爱人，方能‘使民以时’。然世固有能敬於己而失信於人者，故敬了又有信；亦有能信於人而自纵奢侈者，故信了又用节用；亦有自俭啬而不能推爱他人者，故节用了又用爱人；爱人了，又用‘使民以时’，使民不以时，却是徒然也。”〔明作〕
    “道千乘之国”，五者相因，这只消从上顺说。人须是事事敬，方会信。才信，便当定如此，若恁地慢忽，便没有成。今日恁地，明日不恁地，到要节用，今日俭，明日奢，便不是节用。不会节用，便急征重敛，如何得爱民！既无爱民之心，如何自会“使民以时”！这是相因之说。又一说：虽则敬，又须著信於民，只恁地守个敬不得。虽是信，又须著务节俭。虽会节俭，又须著有爱民之心，终不成自俭啬而爱不及民，如隋文帝之所为。虽则是爱民，又须著课农业，不夺其时。〔贺孙〕
    吴伯游问“道千乘之国”三句，反覆相因，各有次第。曰：“不敬於事，没理没会，虽有号令，何以取信於人？无信，则朝俭暮奢，焉能节用！不节用，则伤财害民，焉能爱人！若不爱人，则不能‘使民以时。’”又说：“既敬了，须用信，或有敬而不能信者。时举录作：“世固有能敬於己而或不信於民者。”信又用节用，有能示信於人而自纵欲奢侈者。节用又用爱人，有爱惜官物时举录作：“有自鄙吝忄坚俭。”而不能施惠於百姓者。爱人，又用‘使民以时’；使不以时，亦徒爱耳。”又问：“杨氏谓‘未及为政’，今观‘使民以时’，又似为政。”曰：“孟子说‘不违农时’，只言王道之始，未大段是政事在。”〔铢〕时举同。
    问：“‘敬事而信’章，五者相承，各有次序。是能如此而後能如彼，抑既如此，更要如彼耶？”曰：“能恁地敬，便自然信。下句又是转说。节用了，更须当爱人；爱人了，更当‘使民以时’。有一般人敬而不能信，有一般人能节用，只是吝啬，却不能爱人。故能敬，便自然信；而敬又不可以不信。圣人言语，自上说下来，也恁地；自下说上去，也恁地。圣人言语都如此。”曰：“信与节用，有何相关？”曰：“信是的确。若不的确，有时节，有时又不节。”〔淳〕
    陈希真问：“须先敬了，方可以信；先节用了，方可以爱人；又须是‘使民以时’。是如此否？”曰：“这般处从上说下，固是一般意思；从下说上，又是一般意思。如敬事而信，固是有人凡事要诚信；然未免有不敬处，便是不实。有人却知节用，然不知爱民，则徒然鄙吝於己，本不为民。有人知所以爱人，却不知勿夺其时。这般处，与‘君子不重则不威’一章，都用恁地看。”〔贺孙〕
    △弟子入则孝章
    问：“‘弟子入则孝’一章，力行有馀暇，便当学六艺之文。要知得事父兄如何而为孝弟，言行如何而能谨信。”语尚未终，先生曰：“下面说得支离了。圣人本意重处在上面，言弟子之职须当如此。下面言馀力则学文。大凡看文字，须认圣人语脉，不可分毫走作。若说支离，将来又生出病。”〔南升〕
    问：“泛爱众。”曰：“人自是当爱人，无憎嫌人底道理。”又问：“人之贤不肖，自家心中自须有个辨别。但交接之际，不可不灏尔。”曰：“他下面便说‘而亲仁’了。仁者自当亲，其它自当泛爱。盖仁是个生底物事。既是生底物，便具生之理，生之理发出便是爱。才是交接之际，便须自有个恭敬，自有个意思，池本作“思意”。如何漠然无情，不相亲属得！圣人说出话，两头都平。若只说灏，又流於兼爱矣。”〔亻选
    问：“而亲仁。”曰：“此亦是学文之本领。盖不亲仁，则本末是非何从而知之！”〔焘〕
    问：“‘行有馀力’，所谓有馀，莫是入孝出弟之理，行之绰绰然有馀裕否？”曰：“谁敢便道行之有馀裕？如‘灏众，而亲仁’，何曾便时时有众之可爱，便有仁者於此，得以时时亲之。居常无事，则学文讲义。至事与吾接，则又出而应之。入孝出弟，亦是当孝当弟之时。行谨言信，亦是如此。他时有馀力，自当学文。”〔取
    问：“则以学文。”曰：“此论本末，先本後末。今人只是先去学文。又且验平日果能孝弟、恭谨、诚信、爱众、亲仁乎？如此了，方学文。此五句，又以孝弟为本。不孝，则不能弟。不孝而能弟，弟亦何用！不孝不弟，纵行谨言信，爱众亲仁，亦何用！”〔铢〕
    欧阳希逊问：“‘行有馀力，则以学文’，学文在後；‘博学於文，约之以礼’，文又在先，如何？”曰：“‘博学於文’，也不说道未有‘行有馀力’以上许多事。须是先有许多了，方可以学文。且如世上有人入不孝，出不弟，执事不谨，出言不信，於众又无爱，於仁又不能亲，道要去学文，实是要去学不得！”〔贺孙〕
    “‘灏’，不是人人去爱他。如群居不将一等相扰害底事去聒噪他，及自占便宜之类是也。无弟子之职以为本，学得文，济甚事！此言虽近，真个行得，亦自大段好。文是诗书六艺之文。诗书是大概诗书，六艺是礼乐射御书数。古人小学便有此等，今皆无之，所以难。”问：“集注：‘力行而不学文，则无以考圣贤之成法，识事理之当然。’六艺如何考究得成法？”曰：“小学中，一事具得这事之理。礼乐，如知所以为礼乐者如此，从此上推将去，如何不可考成法？缘今人都无此学，所以无考究处。然今诗书中可考，或前言往行亦可考。如前辈有可法者，都是。人须是知得古人之法，方做不错。若不学文，任意自做，安得不错！只是不可先学文耳。子夏矫枉过正，放重一边，又忒重了，不似此章圣人说得两无久阙。如棘子成矫当时之弊，说得质太重。子贡又矫棘子成之弊，却道‘文犹质也，质犹文也’，都偏了。惟圣人之心和平，所谓高下小大皆宜，左右前後不相悖，说得如此尽。”〔明作〕集注。
    问：“集注云：‘力行而不学文，则无以识事理之当然。’且上五件条目，皆是天理人伦之极致，能力行，则必能识事理之当然矣。如集注之说，则是学文又在力行之先。”曰：“若不学文，则无以知事理之当否。如为孝为弟亦有不当处。孝於事亲，然事父之敬，与事母之爱便别了。”〔卓〕
    不学文，则事事做不得。〔节〕
    胡氏解“则以学文”，谓古者有业文之家。今观微子之命蔡仲之命左传中数处诰命，大抵文意相类。及以宫殷武末章观之，诚恐古人作文，亦须有个格样递相祖述。〔必大〕
    △贤贤易色章
    问：“‘贤贤易色’有两说。”曰：“只变易颜色亦得，但觉说得太浅。斯须之间，人谁不能，未知他果有诚敬之心否。须从好色之说，便见得贤贤之诚处。”〔明作〕
    问：“变易颜色，莫是待临时易色未善？”曰：“亦不必如此说。只是下面‘致其身、竭其力’太重，变易颜色太轻耳。”〔可学〕
    敬之问：“‘贤贤易色’有二说。”曰：“变易颜色，有伪为之者。不若从上蔡说，易其好色之心，方见其诚也。”〔德明〕
    问：“贤贤易色。”曰：“‘吾未见好德如好色者’，‘去谗远色，贱货而贵德，所以劝贤也’，已分明说了。”〔儒用〕
    “事父母能竭其力”，凡事当尽力为之，不可挨推，只做七八分，留两三分。〔淳〕
    或问“事君致其身”。曰：“致身，一如送这身与他，便看他将来如何使。”〔时举〕
    “事君能致其身”，集注谓“不有其身”，是不为己之私计也。〔明作〕
    袁子节问“贤贤易色”章。曰：“资质好底，也会恁地。问学也只是理会许多事。”〔时举〕
    汉臣说“虽曰未学，吾必谓之学矣”。先生曰：“此还是已学邪？盖人固是资禀自好，不待学而自能尽此数条者。然使其为学，则亦不过学此数者耳。故曰，人虽以为未学，而吾必以为已学也。”〔时举〕
    问：“‘贤贤易色’章。为学之道，只要就人伦上做得是当。今既能如此，虽或以为未学，我必以为已学。”曰：“必竟是曾学未学？”曰：“先生所谓‘非其生质之美，必其务学之至’。”曰：“看得是。”曰：“今日本欲看‘君子不重不威’一章，又见稍长，不敢贪多。”曰：“慢看不妨，只要常反覆玩味圣人旨要，寻见著落处。”又云：“近觉多病，恐来日无多，欲得朋友勇猛近前，也要相传。某之心，便是公之心一般！”〔南升〕
    子夏之言，不免有弊。盖孔子上章但是平说，子夏此章皆是说到诚处，说得重了。然今有这样人，若不是他学问来，又不是天资高，安能如此。但子夏说得太粗了，故谓其“辞气抑扬太过”也。〔夔孙〕
    “虽曰未学”。世间也有资禀高，会做许多事底。但子夏此两句被他说杀了，所以吴氏谓其言之有弊。〔明作〕
    “‘易色’，须作‘好德如好色’说。若作变易颜色，恐里面欠了字多。这也只是敬贤之诚。”问：“此四事，莫是个处得极至，只得如此否？”曰：“这地位亻尽斑。”问：“伊川曰‘学求如是而已’，如何？”曰：“这却和‘学’字说在里面。子夏本言，却作不须学底意思。吴才老以子夏此言，与子路‘何必读书’之说同，其意固善，然其弊皆至於废学。若‘行有馀力，则以学文，就有道而正焉，可谓好学’之类，方为圣人之言。此说却好。子夏既说杀了，虽是上面说务本，终不如圣人之言也。”〔А
    “吾必谓之学矣”，子夏此话说得激，有矫枉过直意思。圣人便不如此，且看“行有馀力，则以学文”，是多少浑成！他意只欲反本，故说得如此激。如棘子成说：“君子质而已矣，何以文为！”这便全是有激之论。子贡说：“文犹质也，质犹文也。”这也有病。质与文似不同。“一言可以丧邦，有诸？”圣人便说“言不可若是其几”。如“唯其言而莫予违也”，又说，如其善而莫之违，固是好；如不善而莫之违，不几乎一言而丧邦！如“礼，与其奢也，宁俭；丧，与其易也，宁戚”，虽都是偏，就其间论之，便须说奢与易有轻重。圣人说话，都自恁地平。向伯恭见此说，甚以为看得出。〔贺孙〕
    林一之问“贤贤易色”章。曰：“他是重其所重，轻其所轻，固为激切之辞，觉得那一边偏重。圣人言语便平，如曰：‘礼，与其奢也，宁俭；丧，与其易也，宁戚。’不说礼只专是俭，丧只专是戚也。”〔砥〕
    义刚说“贤贤易色”一章。先生接集注所言云：“此不若上章。但竭力等事，比上面入孝出弟之类较重，所以子夏谓‘吾必谓之学矣’。”〔义刚〕
    或问夫子言“则以学文”，子夏言“吾必谓之学矣”两章。曰：“圣人之言，由本及末，先後有序。其言平正，无险绝之意。子夏则其言倾侧而不平正，险绝而不和易，狭隘而不广大，故未免有弊。然子夏之意欲人务本，不可谓之不是。但以夫子之言比之，则见其偏之若此也。”〔人杰〕
    △君子不重则不威章
    “君子不重则不威”。既曰君子，何以不重、不威？此是大概说君子之道如此。“主忠信”是诚实无伪，朴实头。“主”字最重，凡事靠他做主。程子曰：“不诚无物。”谓如去水南，却说去水北。实不曾去水北，便无这去水北一事。〔明作〕
    轻最害事。飞扬浮躁，所学安能坚固。故“学则不固”，与不重、不威，只一套事。〔砥〕
    “主忠信”，忠以心言，信以事言。以实之谓信。〔振〕
    “主忠信”。人道惟在忠信，“不诚无物”。人若不忠信，如木之无本，水之无原，更有甚底！一身都空了。今当反看自身，能尽己之心，能不违於物乎？若未尽己之心而不违於物，则是不忠信。凡百处事接物，皆是不诚实，且谩为之。如此四者，皆是修身之要。就其中‘主忠信’，又是最要。若不‘主忠信’，便‘正衣冠，尊瞻视’，只是色庄，为学亦是且谩为学，取朋友未便尽诚，改过亦未必真能改过。故为人须是“主忠信”。学而一篇，再三言之。〔南升〕
    问：“明道曰‘不诚则无物’，如何？”曰：“实有此理，便实有此事。且如今向人说，我在东，却走西去那一边，便成妄诞了。”问：“伊川曰‘忠信者，以人言之，要之则实理’，何也？”曰：“以人言之，则为忠信；不以人言之，则只是个实理。如‘诚者天之道’，则只是个实理；如‘惟天下之至诚’，便是以人言之。”〔А
    问集注“不诚无物”一节。曰：“心无形影，惟诚时方有这物事。今人做事，若初间有诚意，到半截後意思懒散，谩做将去，便只是前半截有物，後半截无了。若做到九分，这一分无诚意，便是这一分无物。”〔时举〕
    问“人道惟在忠信，不诚无物”。曰：“凡应接事物之来，皆当尽吾诚心以应之，方始是有这个物事。且灰患事，自家心不在这上，这一事便不成，便是没了这事。如读书，自家心不在此，便是没这书。”〔贺孙〕
    “人道惟在忠信，不诚无物”。物，只是眼前事物，都唤做物。若诚实，方有这物。若口里说庄敬，肚里自慢忽，口里说诚实，肚里自狡伪，则所接事物还似无一般。须是实见得是，实见得非，截定而不可易，方有这物。且如欲为善，又有个为恶意思；欲为是，又有为非意思；这只是不实，如何会有物！〔贺孙〕
    问“人道惟在忠信，不诚无物”。曰：“说道恁地，又不曾真个恁地，便是‘不诚无物’。说道为善，又不曾为得善；说道恶恶，又不曾不为恶，便是无此物。‘诚者物之终始，不诚无物’。如人做事，只至诚处，便有始有末；才间断处，以後便皆无物。‘忠信所以进德’，是有这骨子，然後能进德。如颜子‘三月不违仁’，只未违以前便有始末；才失照管处，便无物矣，又须到再接续处，方有终始。惟天地圣人未尝有一息间断。‘维天之命，於穆不已’，何尝间断。间断，造化便死了！笔天生个人，便是个人；生出个物，便是个物，且不曾生个假底人物来。”仲思问：“如阴阳舛错，雨偈时，亦可谓之诚乎？”曰：“只是乖错，不是假底，依旧是实在。人只是不要外面有，里面无。且如读书十遍，初四遍心在，後六遍心不在，只是口头读过，便只第一遍至第四遍是始是终。第六遍後，便只似不曾读一般，便无物也。”又问：“‘吾不与祭，如不祭’，是‘不诚无物’否？”曰：“然。”〔伯羽〕道夫一云：“蜚卿问‘人道惟在忠信，不诚无物’。曰：‘说道为善，又不曾为得善；说道恶恶，又不曾去恶，便是无物。如人做事，只至诚处，便有始有末；才间断处，便无物。天地造化，圣人德业，未尝有一息之间。“维天之命，於穆不已”，曷尝间断。有些间断，则造化便死了！笔生出一个人，便是一个人；生出一个物，便是一个物，更无些假。’道夫问：‘阴阳舛错，雨俨皇保亦可谓之诚否？’曰：‘虽恁地，亦只是舛错，不是假，依旧是实在。人则不要外面有，里面无。’”
    “无友不如己者”，与胜己者处也。〔人杰〕
    问：“‘无友不如己’，作不与不胜己友，则他人胜己者亦不与之友。”曰：“不然。人自是要得临深以为高。”〔А
    问：“‘无友不如己者’与‘胜己’字如何？”曰：“胜己，便是如己之意。人交朋友，须求有益。若不如我者，岂能有益。仍是朋友才不如我时，便无敬畏之意，而生狎侮之心。如此则无益。”〔义刚〕
    友不如己者，自是人一个病。周恭叔看得太过了。上焉者，吾师之；下焉者，若是好人，吾教之；中焉者，胜己则友之，不及者亦不拒也，但不亲之耳。若便佞者，须却之方可。〔〕
    问：“集注谓‘友以辅仁，不如己，则有损而无益’。今欲择胜己者与之为友，则彼必以我为不及，而不肯与我友矣。虽欲友之，安得而友之？”曰：“无者，禁止之辞。我但不可去寻求不如己者，及其来也，又焉得而却之！推此，则胜己者亦自可见。”〔道夫〕
    赵兄问“无友不如己者”。曰：“凡人取友，须是求胜己者，始有益。且如人学作文，须是与胜己者商量，然後有所发明。若只与不如己者商量，则好者彼或不知，不是彼或不识。我又只见其不胜己，浑无激励之意，岂不为害！”赵曰：“然则有不胜我者，终不可与处乎？”曰：“若不胜者来求於我，则不当拒之也。圣人此言，但教人求友之法耳。”〔壮祖〕
    问：“‘无友不如己者’，伊川以为同志，何如？”曰：“此求之过。大凡师则求其贤於己者，友则求其胜者，至於不肖者，则当绝之。圣人此言，非谓必求其胜己者。今人取友，见其胜己者则多远之；而不及己则好亲之。此言乃所以救学者之病。”〔可学〕
    问“无友不如己者”。曰：“这是我去求胜己者为友。若不如我者，他又来求我，这便是‘童蒙求我，匪我求童蒙’也。前辈说这一句，多是被不如己者不与为友底意思碍却，便说差了。其实本不相背。”〔时举〕
    吴知先问“过则勿惮改”。曰：“程子所谓‘知其不善则速改以从善’，曲折专以‘速改’字上著力。若今日不改，是坏了两日事；明日不改，是坏了四日事。今人只是惮难，过了日子。”〔铢〕时举录云：“最要在‘速’字上著力。凡有过，若今日过愈深，则善愈微。若从今日便改，则善可自此而积。”
    今为学约而易操者，莫如敬，敬则凡病皆可去。如“不重则不威”章，敬是总脑，不浑在散句里，必敬而後能不轻。如“主忠信”，亦先因敬，不敬则诞谩而已，何以主之！“毋友不如己”，亦然。重亦不难见，如人言语简重，举动详缓，则厚重可知。言语轻率，听得便说，说则无能得了。举动轻肆，飞扬浅露，其人轻易可知。〔伯羽〕
    ●卷二十二・论语四
    ◎学而篇下
    △慎终追远章
    “慎终追远”，伊川云：“不止为丧祭。”推之是如此，但本意只是为丧祭。
    王问：“伊川谓：‘不止丧祭。’此说如何？”曰：“指事而言，恐曾子当初只是说丧祭。推此意，则每事都要存这些子。”〔雉〕
    “慎终追远”，专主丧祭而言。若看得丧祭事重时，亦自不易。只就丧祭上推，亦是多少事。或说天下事皆要慎终追远，亦得。〔明作〕
    胡叔器问：“‘追远’，是亲否？”曰：“言追，则不是亲了。”包显道问：“远祖时人不解更有追念之意，想只是亲。”曰：“只江南来不如此。湖北人上坟，不问远祖也哭，这却好。人之一身，推其所自，则必有本，便是远祖，毕竟我是它血脉。若念及此，则自不能无追感之情。且如今老人不能得见个孙子，今若便见十世孙时，也惜，毕竟是自家骨肉。人只是不思量到这里，所以追感之诚不至也。”〔义刚〕
    陈仲亨说“民德归厚”。先生问：“如何谓厚是有馀之意？”陈未达。曰：“谓如此已自得了，更添些子。恰似著衣，如此已暖了，更加一件，是之谓厚。厚对薄而言。若我未厚，民自是趋从薄处去。”〔义刚〕
    问：“程子云：‘推而至於天下之事，皆能慎其终，不忘於远。’如何？”曰：“事事皆要如此。慎终，则末梢虽是理会教尽，不忘於远。远是人易忘。且如今追封人及祖父等事，这是久远恩泽。人多是据眼前有功者有赏，而无久而不忘底意思。这般事若能追念起来，在己之德既厚，而民心亦有所兴起。”〔贺孙〕
    △夫子至於是邦章
    敬子问“夫子温、良、恭、俭、让”。曰：“此子贡举夫子可亲之一节，温之一事耳。若论全体，须如‘子温而厉，威而不猛，恭而安’。”〔德明〕
    问：“温是恁地温和深厚，良是恁地简易正直，恭是端严恭敬，俭是省约有节，让是谦逊自卑。”曰：“‘良’字说未是。良即是良善，犹今言善人。所谓易，乃乐易、坦易之‘易’。直，如世人所谓白直之‘直’，无奸诈险讠皮底心，如所谓开口见心是也。此章亦须见得圣人不求人，而人自求之意。”〔南升〕
    或问：“良何以训‘易直’？”曰：“良，如今人言无┢槲良善，无险阻密蔽。”又曰：“易，平易，和易；直，无屈曲。”〔节〕
    李问：“良如何训‘易直’？”曰：“良善之人，自然易直而无险诈，犹俗言白直也。”〔雉〕
    问“良，易直”之义。曰：“平易坦直，无许多艰深纤巧也。”〔铢〕
    亚夫问：“良何以为易直？”曰：“只是平易、白直而已。”因举韩诗外传有一段与乐记相似。但“易直子谅之心生矣”处，改“子谅”二字为“慈良”，此却分明也。〔时举〕
    问：“‘良，易直也’。如何？”曰：“此心不倾险，不粗戾，自是平易简直。乐记言‘易直子谅之心’，昔人改‘子谅’作‘慈良’，看来‘良’字却是人之初心。慈爱良善，便是‘元者善之长’。孟子说‘恻隐之心’，‘人皆有不忍人之心’，皆是这般心。圣人教人，先要求此心，正为万善之总处。”〔取
    问：“俭就那处看？”曰：“俭只是用处俭，为衣冠、服饰、用度之类。”取
    俭，谓节制，非谓俭约之谓。只是不放肆，常收敛之意。〔明作〕
    圣人之德无不备，非是只有此五者。但是此五者，皆有从後谦退不自圣底意思，故人皆亲信而乐告之也。〔夔孙〕
    伯游问“温良恭俭让”一章。曰：“最要看得此五字：‘温’是如何气象，‘良’是如何气象，‘恭、俭、让’又是如何。深体之於我，则见得圣人有不求人而人自即之底意思。今人却无非是求。自请举以往，并是求人。虽做宰相地位，也是恁地。纵不肯明求，也须暗地结托。盖以求人为常，而不知其为非也。‘学而’一篇，多是先以此教人。如‘人不知而不愠’，如‘巧言令色’，如‘不患人之不己知’皆是。虽中庸亦多此意，如‘衣锦尚纟小，皆是。且要理会那不求底道理。”〔时举〕
    龟山解夫子“温、良、恭、俭、让”，有“暴慢、侈泰”等语。正淳以为暴慢侈泰诚所当戒，而先生以为其流至於为人，似不然之。曰：“暴慢侈泰固所当戒，但不当於此言。龟山说话，常有些畏罪祸底意思在。不知圣人‘温、良、恭、俭、让’，是自然常如此，非欲为是以求闻政也。”〔贺孙〕
    △父在观其志章
    论“父在观其志”，曰：“此一句已有处变意思，必有为而言。”〔节〕
    “父在观其志，没观其行”，孝子之志行也。〔人杰〕
    观志、观行，只是大概。须是无改，方见得孝。若大段悖理处，又自当改，此特言其常耳。〔明作〕
    邵汉臣说“父在观其志”一章。曰：“父在时，使父贤而子不肖，虽欲为不肖之事，犹以父在而不敢为；然虽无甚不肖之行，而其志可知矣。使子贤而父不肖，虽欲为善事，而父有所不从，时有勉强而从父之为者。此虽未见其善行，而要其志之所存，则亦不害其为贤矣。至於父没，则己自得为，於是其行之善恶，可於此而见矣。父在时，子非无行也，而其所主在志；父没时，子非无志也，其所主在行。故子曰云云也。”〔时举〕
    问：“此章上二句见守身之行，下一句见爱亲之心。”曰：“也不必做两截说，只是折转说。上二句观人之大概，下一句就‘观其行’细看其用心之厚薄如何。行虽善矣，父道可以未改，而轻率改之，亦未善也。”〔伯羽〕
    “三年无改於父之道，可谓孝矣”。道，犹事也。言道者，尊父之词。〔人杰〕
    或问“三年无改”。曰：“是有可改而未十分急者，只得且存之。父在则子不得专，而其志却可知。父没，则子虽得专，而其不改之意又可见。此所谓孝。”〔祖道〕
    “三年无改”，谓是半上半下底事，在所当改者。但不可匆遽急改之，若有死其亲之心，有扬其亲之过之意。待三年然後徐改之，便不觉。若是大故不好底事，则不在此限耳。〔夔孙〕
    才说“三年无改”，便是这事有未是处了。若父之道已是，何用说无改，终身行之可也。事既非是，便须用改，何待三年。孝子之心，自有所不忍耳。若大段害人底事，须便改，始得。若事非是而无甚妨害，则三年过了方改了。”〔亻选
    问：“‘三年无改於父之道’，只就孝子心上看。孝子之心，三年之间只思念其父，有不忍改之心。”曰：“大概是如此。但其父若有圣贤之道，虽百世不可改。此又就事上看。”直卿云：“游氏所谓‘在所当改而可以未改处’，亦好看。”〔南升〕（游氏说。）
    “游氏曰：‘“三年无改”，亦谓在所当改，而可以未改者尔。’谓此事当改，但三年之间，孝子之心有所未忍改耳。向时南轩却改作‘可以改而可以未改耳’。某与说，若如此说，则虽终身不改可也。此章之意则云，此事必当改，但可以未改耳。三年过则必当改也。”亻盐剩骸叭舾赣写蠖尾皇堑资拢妨国害政者，只得便改，岂可必待三年？”曰：“若有大段不是，须是便改。”或曰：“‘孟庄子之孝也，其他可能也，其不改父之臣与父之政，是难能也。’与此同否？”曰：“不同。此章是言父之所行有不善，而子不忍改，乃见其孝。若庄子之父献子，自是个贤者，其所施之政，所用之臣皆是。庄子能不改之，此其所以为难。”问：“若然，则何足以为难？”曰：“子孙不能守父之业而轻改之者，多矣。庄子乃能守之，非难能而何！先儒以为庄子之贤不及献子，疑其不能守父之政，不能用父之臣。而庄子乃能不改，此其所以为难能也。此说得之。”〔亻选
    游氏谓“在所当改而可以未改者”，此正是说得谨密处。圣人之意亦正如此。若以可改而未改，则三年之後，四年改之，其意如何。既合於道，虽终身守之可也，奚止三年。若不合於道，如盗跖之所为，则不得不改。若其事虽不善，无甚紧要，亦姑守之以待三年。若遽改之，是忘其亲也。某旧日朋友亦看此处不透。与南轩说，他却改作“可以改而可以未改”者。此语与“在所当改者”大争。“在所当改”，正是这样事若不改，则不当於理；若要改，则亦未为急。故迟之者，以孝子之心不忍也。〔子蒙〕
    “三年无改”，游氏此解极好。向时钦夫改作“可以改，可以未改”，却不是。但此章必有为而发，然无所考。又曰：“死其亲而暴其过，孝子所不忍为。”〔义刚〕
    诸说，唯游氏说得好。“在所当改而可以未改”，此说极稳。此正指在所当改，可以未改处。深味之，孝子之心可见。〔铢〕
    问：“或说不改事父之道，又说不改父存所行之道，二说奚择？”先生反而问之：“欲从何说？”曰：“不改父在所行之道恐是。”曰：“然。遂举游氏‘可以改而未改者’。所谓三年，云不必改者。此说却切当。若说道不可改，虽终身守之可也，岂止三年乎！此为在所当改，而可以迟迟三年者也。自新法之行，诸公务为缘饰，文致一词，将此一句辨论无限，而卒莫之合也。”〔取
    或问“父在，观其志；父没，观其行。”曰：“观其文意，便是父在时，其子志行已自有与父不同者。然於此三年之间，必能不改父道，乃见其孝。不然，所行虽善，亦未得为孝。此必有为而言。然紧要在看游氏尹氏两节意。”〔铢〕
    戴智老问：“近见先生说此章，疑圣人有为而发。”曰：“圣人之言，未有若此曲折者。疑当说时亦有事在所当改而可以未改者，故圣人言此。”又云：“尹氏说得孝子之心，未说得事。若如其说，则孔子何必更说‘三年无改’。必若游氏说，则说得圣人语意出。”〔铢〕
    “三年无改”，尹氏说得心，於事上未尽。游氏於事理上说得好，故并载之，使互相发。〔拱寿〕
    “三年无改於父之道”，诸先生之说有过者，谓要改。有不及，谓不改。有至当者，须要将去辨别，岂可不读书！〔振〕
    △礼之用和为贵章
    先生问学者：“今人行礼，多只是严，如何得他和？”答者皆不契。曰：“只是要知得礼合如此，所以行之则和缓而不迫。盖圣人制礼，无一节是强人，皆是合如此。且如孔子与上大夫言时，自然りり；与下大夫言时，自然侃侃。在学者须知道与上大夫言合用りり，与下大夫言合用侃侃，便自然和。尝谓吕与叔说得数句好云：‘自斩至缌，衣服异等，九族之情无所憾；自王公至皂隶，仪章异制，上下之分莫敢争。皆出於性之所有，循而行之，无不中节也。’此言礼之出於自然，无一节强人。须要知得此理，则自然和。”黄有开因举先生旧说云：“且如父坐子立，君尊臣卑，多少是严！若见得父合坐，子合立，君合尊，臣合卑，则无不安矣。”曰：“然。”〔雉〕
    直卿言：“‘礼之用，和为贵。’今观内则一篇，则子事父母之礼亦严矣。然下气怡色，则和可知也。观玉藻乡党所载，则臣之事君，礼亦严矣。然一爵而言言，二爵而油油，君在与与，则和可知也。”曰：“如此，则和与礼成二物矣。须是见得礼便是和，乃可。如‘入公门，鞠躬如也，如不容’，可谓至严矣！然而自肯甘心为之，而无厌倦之意者，乃所以为和也。至严之中，便是至和处，不可分做两截去看。”〔道夫〕
    伯游问“礼之用，和为贵”，云：“礼之体虽截然而严，然自然有个撙节恭敬底道理，故其用从容和缓，所以为贵。苟徒知和而专一用和，必至於流荡而失礼之本体。今人行事，莫是用先王礼之体，而後雍容和缓以行之否？”曰：“说固是恁地，却如何做功夫？”伯游云：“顺理而行。”先生又遍问坐上诸友。叔重曰：“知得是当然之理，自甘心行之，便自不拘迫。”时举云：“其初须持敬。持之久则渐熟，熟处便和。”曰：“要须是穷理始得。见得这道理合用恁地，便自不得不恁地。如宾主百拜而酒三行，固是用恁地，如‘入公门，鞠躬如也，屏气似不息。过位，鼽昔如也’。苟不知以臣事君合用如此，终是不解和。且如今人被些子灯花落手，便说痛。到灼艾时，因甚不以为痛？只缘知道自家病系弊瓢，出於情愿，自不以为痛也。若要放教和，却便是‘知和而和’矣。”〔时举〕铢录别出。
    吴问“礼之用，和为贵”。先生令坐中各说所见。铢曰：“顷以先生所教思之：礼者，天理节文之自然，人之所当行者。人若知得是合当行底，自甘心行之，便自不拘迫。不拘迫，所以和，非是外面讨一个和来添也。”曰：“人须是穷理，见得这个道理合当用恁地，我自不得不恁地。如宾主百拜而酒三行，因甚用恁地？如入公门鞠躬，在位鼽昔，父坐子立，苟不知以臣事君，以子事父，合用为此，终是不解和。譬之今人被些子灯花落手，便须说痛。到灼艾时，因甚不以为苦？缘它知得自家病嫌米瓢，出於情愿，自不以为痛也。”铢因问：“如此，则这和亦是自然之和。若所谓‘知和而和’，却是有心於和否？”曰：“‘知和而和’，离却礼了。‘礼之用和’，是礼中之和。‘知和而和’，是放教和些。才放教和，便是离却礼了。”〔铢〕
    问“礼之用，和为贵”。曰：“礼中自有和。须是知得当如此，则行之自然和。到和处方为美。”因举龟山与薛宗博说逐日会职事茶事。其人云：“礼起圣人之伪。今日会茶，莫不消得如此？”龟山曰：“既是不消得，因何又却会茶？”其人曰：“只为心中打不过。”龟山曰：“只此打不过处，便是礼，非圣人之伪。‘礼之用，和为贵’。只为不如此，则心有不安，故行之自和耳。”〔铢〕
    问“礼之用，和为贵”。曰：“礼如此之严，分明是分毫不可犯，却何处有个和？须知道吾心安处便是和。如‘入公门，鞠躬如也’，须是如此，吾心方安。不如此，便不安；才不安，便是不和也。以此见得礼中本来有个和，不是外面物事也。”又问：“‘知和而和’是如何？”曰：“‘知和而和’，却是一向去求和，便是离了礼。且如端坐不如箕踞，徐行後长者不如疾行先长者，到这里更有甚礼，可知是不可行也。”〔时举〕
    “礼之用，和为贵”。见君父自然用严敬，皆是人情愿，非由抑勒矫拂，是人心固有之同然者，不待安排，便是和。才出勉强，便不是和。圣人品节裁限，使事事合於中正，这个当在这里，那个当在那里，更不得过。才过，便不是礼。若和而知限节，便是礼。〔明作〕
    “礼之用，和为贵”。和是自家合有底，发见出来，无非自然。〔贺孙〕
    或问“礼之用，和为贵”。曰：“礼是严敬之意。但不做作而顺於自然，便是和。和者，不是别讨个和来，只就严敬之中顺理而安泰者便是也。礼乐亦只是如此看。”〔祖道〕
    或问：“‘礼之用，和为贵’。君臣父子之间，可谓严矣。若不和，则情不通。”曰：“不必如此说。且以人之持敬，若拘迫，则不和；不和，便非自然之理。”〔人杰〕
    问：“‘礼之用，和为贵’，莫是礼之中便有一个和？莫是在用处？”曰：“礼虽主於严，其用则和。”因举“礼主於减，乐主於盈”一节，问“礼乐”二字相离不得。曰：“也须看得各自为一物，又非判然二物。”又曰：“天下之事，严而不和者却少；和而不节之以礼者常多。”〔谦之〕
    邵问“礼之用，和为贵”。曰：“如人入神庙，自然肃敬，不是强为之。礼之用，自然有和意。”又问：“和便是乐否？”曰：“也是礼中之乐，未便是乐。乐中亦有礼，如天子八佾，诸侯六，大夫四，士二，又是乐中之礼。”
    礼之和处，便是礼之乐；乐有节处，便是乐之礼。〔亻选
    问：“礼以全体言，何故用和？”曰：“如此，则不消得乐。”〔振〕
    “小大由之”，言小事大事皆是个礼乐。合於礼，便是乐。故通书云：“阴阳理而後和。”故礼先而乐後。〔卓〕
    问：“‘礼之用，和为贵’，是和在礼中；‘知和而和’，是和在礼外？”曰：“只为它‘知和而和’，都忘却礼耳。”〔铢〕
    有礼而不和，则尚是存得那本之体在。若只管和，则并本都忘了。就这两意说，又自有轻重。〔义刚〕
    周舜功问：“‘从容不迫’，如何谓之和？”曰：“只是说行得自然如此，无那牵强底意思，便是从容不迫。那礼中自然个从容不迫，不是有礼後，更添个从容不迫。若离了礼说从容不迫，便是自恣。”〔义刚〕集注。
    “礼主於敬，而其用以和为贵。然如何得他敬而和？著意做不得。才著意严敬，即拘迫而不安；要放宽些，又流荡而无节。须是真个识得礼之自然处，则事事物物上都有自然之节文，虽欲不如此，不可得也。故虽严而未尝不和，虽和而未尝不严也。”又曰：“和便有乐底意思，故和是乐之本。”〔闳祖〕
    问：“集注云云，上一截将‘从容不迫’说‘礼之用，和为贵’，甚分明。但将‘从容不迫’就下一截体验，觉得未通。如乡党一书，也只是从容不迫，如何却会不行？若会从容不迫，必不会无节。”曰：“只是立心要从容不迫不得。才立心要从容不迫，少间便都放倒了。且如圣人‘恭而安’，圣人只知道合著恭，自然不待勉强而安。才说要安排个安，便添了一个。”〔贺孙〕
    问：“‘知和而和’，是从容不迫。”曰：“从容不迫虽是和，然其流遂至於纵而无节。”又曰：“学者而今但存取这心，这心是个道之本领。这心若在，这义理便在。存得这心，便有个五六分道理了。若更时时拈掇起来，便有个七八分底道理。”〔卓〕
    仁甫问：“集注载程子礼乐之说，何如？”曰：“也须先是严敬，方有和。若直是尽得敬，不会不和。臣子入朝，自然极其恭敬，也自和。这不待勉强如此，是他情愿如此，便自和。君君臣臣，父父子子，兄兄弟弟，夫妇朋友各得其位，自然和。若君失其所以为君，臣失其所以为臣，如何会和？如诸公在此坐，都恁地收敛，这便是和。若退去自放肆，或乖争，便是不和。通书说：‘礼，理也；乐，和也。阴阳理而後和。君君臣臣，父父子子，兄兄弟弟，夫夫妇妇，万物各得其理然後和，故礼先而乐後。’说得最好。易说：‘利者，义之和。’利只在义之和。义本是个割截裁制之物，惟施得宜，则和，此所以为利。从前人说这一句都错。如东坡说道：‘利所以为义之和。’他把义做个惨杀之物看了，却道得利方和。利是乾卦一德，如何这一句却去说义！兼他全不识义，如他处说亦然。”又曰：“‘有所不行’，只连下面说方通。如曰有所不行者，‘知和而和，不以礼节之，亦不可行也’。如易里说：‘其唯圣人乎！知进退存亡而不失其正者，其唯圣人乎！’”〔贺孙〕
    问：“集注云：‘和者，心以为安，而行之不迫。’後又引程子云‘恭而安，别而和’二句。窃谓行而不迫，只说得‘恭而安’，却未有‘别而和’底意思。”曰：“是如此。後来集注却去了程说。”〔柄〕
    问：“伊川曰：‘别而和。’‘别’字如何？”曰：“分虽严，而情却通。如‘知和而和’，执辞不完，却疑记录有差。”〔┿〕集义。
    问：“上蔡谓‘礼乐之道，异用而同体’。还是同出於情性之正？还是同出於敬？”曰：“礼主敬，敬则和，这便是他同体处。”〔道夫〕
    问：“‘礼乐之道，异用同体’，如何？”曰：“礼主於敬，乐主於和，此异用也；皆本之於一心，是同体也。然敬与和，亦只一事。砥录云：“却只是一事，都从这里发出，则其体同矣。”敬则和，和则自然敬。”仲思问：“敬固能和，和如何能敬？”曰：“和是碎底敬，敬是合聚底和。盖发出来无不中节，便是和处。砥录云：“发出来和，无不中节，便是处处敬。”敬与和，犹‘小德川流，大德敦化’。”〔伯羽〕垌粕僖臁４韭荚疲骸拔剩骸先生常云：“敬是合聚底和，和是碎底敬。”是以敬对和而言否？’曰：‘然。敬只是一个敬，无二个敬，二便不敬矣。和便事事都要和，这里也恰好，这处也中节，那处也中节。若一处不和，便不是和矣。敬是“喜怒哀乐未发之中”，和是“发而皆中节之和”。才敬，便自然和。如敬，在这里坐，便自有个氤氲磅礴象也。’”嚷荚疲骸啊敬只是一个敬，分不得。才有两个，便不敬矣。和则处处皆和，是事事中节。若这处中节，那处不中节，便非和矣’。又曰：‘凡恰好处皆是和。但敬存於此，则氤氲磅礴，自然而和。’”
    问：“礼乐同体，是敬与和同出於一理否？”曰：“敬与和同出於一心。”曰：“谓一理，如何？”曰：“理亦说得。然言心，却亲切。敬与和，皆是心做。”曰：“和是在事否？”曰：“和亦不是在事，在心而见於事。”〔淳〕
    童问：“上蔡云‘礼乐异用而同体’，是心为体，敬和为用。集注又云，敬为体，和为用，其不同何也？”曰：“自心而言，则心为体，敬和为用；以敬对和而言，则敬为体，和为用。大抵体用无尽时，只管恁地移将去。如自南而视北，则北为北，南为南；移向北立，则北中又自有南北。体用无定，这处体用在这里，那处体用在那里。这道理亻尽无穷，四方八面无不是，千头万绪相贯串。”以指旋，曰：“分明一层了，又一层，横说也如此，竖说也如此。翻来覆去说，都如此。如以两仪言，则太极是太极，两仪是用；以四象言，则两仪是太极，四象是用；以八卦言，则四象又是太极，八卦又是用。”〔淳〕道夫录少异。
    问：“礼乐之用，相反相成。”曰：“且如而今对面端严而坐，这便是礼；合於礼，便是和。如君臣之间，君尊臣卑，其分甚严。若以势观之，自是不和。然其实却是甘心为之，皆合於礼，而理自和矣。且天子之舞八佾，诸侯六，大夫四，皆是当如此。若天子舞天子之舞，诸侯舞诸侯之舞，大夫舞大夫之舞，此便是和。若诸侯僭天子，大夫僭诸侯，此便是失礼；失礼便不和。易言：‘利者，义之和也。’若以理言之，义自是个断制底气象，有凛然不可犯处，似不和矣，其实却和。若臣而僭君，子而犯父，不安其分，便是不义；不义则不和矣。孟子云‘未有仁而遗其亲者也，未有义而後其君者也’，即是这意思，只是个依本分。若依得本分时，你得你底，我得我底，则自然和而有别。若‘上下交征利’，则上下相攘相夺，便是不义不和，而切於求利矣。老苏作利者义之和论，却把利别做一个物来和义，都不是了。他於理无所见，只是胡乱恁地说去。”〔卓〕
    问：“诸先生以和为乐，未知是否。”曰：“和似未可便说乐，然亦有乐底意思。”
    △信近於义章
    问“信近於义，言可复也”。曰：“如今人与人要约，当於未言之前，先度其事之合义与不合义。合义则言，不合义则不言。言之，则其言必可践而行之矣。今不先度其事，且鹘突恁地说了，到明日却说这事不义，我不做，则是言之不可践也。言而不践，则是不信；践其所言，又是不义，是不先度之故。”〔卓〕
    凡言，须先度是非可否。果近於义而後言，则其言可践。恐不近於义，其言将不可复也。〔德明〕
    问“言可复也”。曰：“前辈说，都是说後来事。如说出话了後，看是义与不义，方理会复与不复。若是恁地，更不消说也得。某看来，是要人谨於未发，皆是未交际之先。”〔贺孙〕
    问：“‘信近义，恭近礼’，何谓近？”曰：“近只是合，古人下字宽。今且就近上说，虽未尽弦澹亦已近义了；虽未尽侠瘢亦已近礼了。”〔取骋韵滦拧⒐А
    吴问“信近於义”。曰：“与人要约不是当，不问行得行不得，次第践其言，则害於义；不践其言，则害於信。须是合下要约时便审令近义。致恭亦然。若不中节，不失之过，则失之不及，皆是取辱。”潘子善因曰：“‘近’字说得宽。”曰：“圣贤之言不迫切。”〔铢〕
    或问：“‘信近於义’，莫便是合义？‘恭近於礼’，莫便是中礼？”先生曰：“近亦是对远而言。远於义，则言不可复；远於礼，则必不能远耻辱。”
    或问：“集注云：‘约信而合其宜，致恭而中其节。’合其宜，便是义；中其节，便是礼。如何是‘近义、近礼’？”曰：“此亦大纲说，如‘巧言令色，鲜矣仁’之意。然只得近於义，近於礼，亦好。是便合其宜，中其节，更好。”〔广〕
    问：“如何得‘约信而合其宜’？”曰：“只是不妄发。”曰：“万一料事不过，则如之何？”曰：“这却无可奈何，却是自家理不明尔。”问：“‘致恭而中其节’，则能远耻辱。这耻辱，是在人，在己？”曰：“兼有在里。且如见尊长而拜，礼也，我却不拜。被诘问，则无以答，这便是为人所耻辱。有一般人不当拜而拜之，便是谄谀，这则可耻可辱者在我矣。”〔道夫〕
    “因不失其亲”，亲如“亲仁”之“亲”。〔人杰〕以下因亲可宗。
    因，如今人云倚靠人之意。“宗”即是“主”字，如“主雠由”之“主”。〔必大〕
    因，如“因徐辟”之“因”。因，犹傍也。亲又较厚。宗则宗主之，又较重。问注“因仍苟且”。曰：“因仍与苟且一样字。因仍，犹因循；苟且，是事恁地做。一般人初间不谨择，便与他交。下梢他有气势，便道是我来宗他，岂不被他累。孔子当时若不择拣，去主痈疽，便被坏了。”〔取
    所依不失其所可亲之人，亦可宗而主之矣。主，犹“主颜雠由”之“主”。盖当时羁旅之臣，所至必有主。须於其初审其所可亲者，从而主之可也。〔贺孙〕
    宗，主也，所宗者可以久而宗主之。如夫子於卫主颜雠由，则可亲之人。若主痈疽与寺人瘠环，便是不可亲之人。此是教人接人底道理也。〔时举〕
    “因不失其亲，亦可宗也”，三字有浅深轻重。因，乃泛言，亲，则近之矣，宗，则尊之也。如孔子於卫，或舍於寺人瘠环之家，然谓之亲，则不可。〔可学〕
    问“亦可宗也”。曰“我所亲之人，将来便可为吾之宗主。主，如‘主颜雠由’之‘主’。且如此人不可亲，而吾乃亲之。若此人他日得志，援我以进，则是我失其所主矣。陈了翁曾受蔡卞之荐，後来摆脱不得，乃是失其所亲者也。”〔人杰〕
    汉臣说“因不失其亲”。曰：“与人交际，当谨之於始。若其人下来不可宗主，则今日莫要亲他。若今日苟且过了，与之相亲，则下来所宗，非其可宗者矣。”〔时举〕
    “因”字轻，“宗”字重。初间若不子细，胡乱与之相依，下梢却是宗他了。且如做官，与个至不好底人往来，下梢忽然为他所荐举，便是宗他。〔贺孙〕
    正淳问“亦可宗也”。曰：“如今初间与好人相亲，後来受他荐举辟差，便是著宗他。此是前不失亲，後亦可宗也。”〔贺孙〕
    问“因不失其亲”。曰：“‘因’字最轻，偶然依倚他，此时便须物色其人贤与不贤，後去亦可宗主。如韩文公与崔群书所论交往；或其人後不入於善，而於己已厚，虽欲悔之，亦不可处相似。”〔开〕
    问“因不失其亲”。曰：“而今与人同官，也是相亲。将来或用它荐举，因它超擢，便著宗主它。如所亲者不善，安知它异日不能荐举我，超擢我，便著宗主它，这个便是失其所可宗者。‘信近义，恭近礼，因不失其亲’，此三句是今目下事。‘言可复，远耻辱，亦可宗’，是将来底事。”〔铢〕全章。
    此一节，须作两截看，上面“恭近於礼，信近於义，因不失其亲”，是接物与人之初，下数句却是久而无弊之效。但当初合下，便须著思量到无弊处也。〔时举〕
    问“信近於义”一段。曰：“未说著不必信，只是信合於宜。且如一人相约为事，已许之，少间却不行，是不合义，不可践矣。恭，凡致敬皆恭也。礼则辨其异。若与上大夫接，而用下大夫之恭，是不及也；与下大夫接，而用上大夫之恭，是过也。过与不及，必取辱矣。”〔可学〕
    问“信近於义”一章。曰：“约信事甚多。今与人约做一件事，须是合当做底事，方可与之约，则所约之言方可行。如不可约之事，则休与之约，谓其不可行也。”问：“‘恭近於礼’，谓致敬於人，须是合当加礼之人。”曰：“不是加礼。如致敬於人，当拜於堂上，乃拜於堂下；当揖，却拜，皆是不中节，靡宰匀∪琛！蔽剩骸啊因不失其亲’，谓依赖於人，须是得个正当可亲近之人，而後可以宗主。”曰：“也是如此，更子细推去。”又问：“集注‘人之言行交际’一段，恐言是约信，行是致敬，交际是依人。”曰：“大纲如此说，皆交际也。‘言可复’，便是行。”〔南升〕
    此一章，皆是言谨始之意。只如初与人约，便用思量他日行得，方可诺之。若轻诺之，他日言不可复，便害信也。必大录云：“若不看义之可行，便与他约，次第行不得，便成脱空。”“恭近於礼”，且如合当在堂上拜，却下堂拜，被人非笑，固是辱；合当堂下拜，却在堂上拜，被人斥骂，亦是辱。因失其亲，且如此人不好，初去亲他时，似不害，将来主之，便错了。须是拣择见得是好，方可亲他。且如趋事上位，其人或不可亲，既去亲了他，一日，或以举状与我，我受了，便用主之非其人，虽悔何及！大率有子说底言语奥涩难晓，里面亻尽有滋味，须用子细玩味。〔明作〕
    王问：“‘因不失其亲’，集注旧连上句义礼，後本却不如此。”曰：“後来看得信与义，恭与礼，因与亲，各各是一事，有此两项。”李问“恭近於礼”。曰：“非止谄媚於人是取辱之道。若恭不及礼，亦能取辱。且如见人有合纳拜者，却止一揖；有合不拜者，反拜他，皆不近礼。不合拜，固是取辱。若合拜而不拜，被他责我不拜，岂不是取辱？”先生因言，论语中有子说数章，文势皆奥涩，难为人解。〔雉〕
    古人文字皆协韵。如“信近於义，言可复也；恭近於礼，远耻辱也；因不失其亲，亦可宗也。”宗，协音族。〔淳〕
    杨允叔问：“伊川言：‘信非义，近於义者，以其言可复也。恭非礼，近於礼者，以其远耻辱也。信恭因不失近於义礼，亦可宗敬也。’此说如何？”曰：“某看不当如此说。圣人言语不恁地连缠。要去致敬那人，合当拜，却自长揖，则为不及於礼。礼数不至，人必怒之，岂不为辱。合当与那人相揖，却去拜，则是过於礼。礼数过当，被人不答，岂不为耻。所依者，须是得其可亲之人方可。如一般不好人来荐我，是为失其所亲。须是合下知得此人是如何，於其初谨之可也。若失其可亲之人而宗之，将来必生悔吝。”问：“横渠说：‘君子宁言之不顾，不规规於非义之信；宁身被困辱，不徇人以失礼之恭；宁孤立无助，不失亲於可贱之人。’尹和靖书以自警，今墨迹可见。不知此说如何？”曰：“伊川说得太远，横渠说较近傍。”〔取臣义。
    “‘信近於义’章，疑上三句是工夫。言如能近义，则有可复言之理否？”曰：“然。人说话固要信，然不近义时，其势不可践，践却便反害於信矣。”问：“横渠云：‘宁言之不顾，不规规於非义之信；宁身被耻辱，不徇人以非礼之恭；宁孤立无助，不失亲於可贱之人。’此却似倒看了文义矣。重在下句相似，如何？”曰：“此便是先儒旧底说。它为惑个‘也’字，故然。如某解底‘也’字，便只是个‘矣’字。”又问：“程先生所解是於文义不合乎，是道理未必然乎？”曰：“也是一说。但如此说，都无紧要了。如横渠说底虽似，倒犹有一截工夫。程先生说底，某便晓未得。”直卿云：“他犹可也，中一句最难说。”曰：“他有说不倒时。”伯羽又问：“谢氏说，末云：‘欲免此，惟学而已，故人贵乎明善。’此虽无谨始虑终之意，然大段意好否？”首肯之，曰：“然。人固贵乎学，但学是平昔当如此，此是说事之发虑当审也。”〔伯羽〕
    问：“程先生说如何？”曰：“‘信近於义’，以‘言可复’，他意思要说‘也’字出，恐不必如此说。”“范氏说如何？”曰：“范说不甚好。‘恭近於礼’，恭合下便要近礼；‘信近於义’，信合下便要近义，故其言可复，耻辱可远。信只似与人相约，莫要待得言不可复时，欲徇前言便失义，不徇便失信。只是低头唱喏时，便看近礼与不近礼。”问：“‘大人言不必信’，又如何？”曰：“此大人之事。大人不拘小节，变通不拘。且如大人不是合下便道，我言须是不信；只是到那个有不必信处，须著如此。学者只要合下信便近义，恭便近礼。”〔А
    △君子食无求饱章
    “食无求饱，居无求安”。须是见得自家心里常有一个合当著紧底道理，此类自不暇及。若说道要在此地著紧，都不济事。
    问：“‘敏於事而慎於言’，先生谓‘不敢尽其所有馀’，如何？”曰：“言易得多，故不敢尽；行底易得不足，故须敏。”又曰：“行常苦於不足，言常苦於有馀。”〔谦之〕
    问：“‘食无求饱’一章，先生尝语学者曰：‘此须是反覆看。’其意如何？”曰：“若只不求安饱，而不谨言敏行，有甚意思！若只谨言敏行，而不就正於有道，则未免有差。若工夫不到，则虽就有道亦无可取正者。圣人之言，周备无欠阙类如此。中庸‘尊德性，道问学’数语，亦此意。”〔广〕
    事难行，故要敏；言易出，故要谨。就有道而正其言行之是非。盖求饱求安，是其存心处；敏行谨言，是其用工处。须是正，方得。又曰：“有许多工夫，不能就有道以正其是非，也不得。若无许多工夫，虽欲正，亦徒然。”又曰：“‘敏於事’，是合当做底事，须便要做了。”〔明作〕
    “食无求饱，居无求安”，而不敏於事，不谨於言，也未是好学。若不能恁地，则“就有道而正焉”，又是正个甚么。但能敏事谨言，而不就有道而正，也不得。这里面折一句不得。〔义刚〕
    “就有道而正焉”。若先无本领，就正个甚。然但知自做工夫，而不就正於有道，未必自家见得便是。反覆两边看，方尽。大抵看文字，皆当如此。〔闳祖〕
    “就有道而正焉”，须是上面做得许多工夫。既有根本，方可就正於有道。或录云：“学者须先有根本，方有可正也。”禅家云：“三家村也有丛林。”须是自去做工夫得七八分了，方来从师有质正。当此时，一两句便可剖判。今来此逐旋学，也难。”又云：“能久从师去也好。”〔南升〕
    问：“‘就有道而正焉’，只是正上面言与事否？”曰：“不是说上句。大概言每用取正於有道之人。若是说上句‘居无求安，食无求饱’，敏事谨言，皆自当如此，又何用取正耶！”〔雉〕
    △贫而无谄章
    富无骄，贫无谄，随分量皆可著力。如不向此上立得定，是入门便差了！士毅。
    希真问：“‘贫而无谄’一章，大意谓人必当如此。”曰：“不是说必著如此。但人且要就自身己上省察，若有谄与骄之病，且就这里克治。”〔贺孙〕
    问“富而好礼”。曰：“只是不奢侈。凡事好循理，不恁地勉强。好，有乐意，便全不见那骄底意思。有人亦合礼，只是勉强如此，不是好。”〔淳〕
    曾光祖云：“‘贫而无谄，富而无骄’，须是先能如此，方可以到那乐与好礼田地。”曰：“不特此章如此，皆是恁地。如美此怠食无求饱’样，也是恁地。”〔义刚〕
    可学云：“无谄、无骄，尚有贫富之心；至乐、好礼，则忘之矣。”曰：“贫而谄，富而骄，最不好。添一‘无’字，恰遮盖得过。乐与好礼，乃於此上加功。”〔可学〕
    问：“‘贫而乐’，如颜子非乐於箪瓢，自有乐否？”曰：“也不消说得高。大概是贫则易谄，富则易骄。无谄无骄，是知得骄谄不好而不为之耳。乐，是他自乐了，不自知其为贫也；好礼，是他所好者礼而已，亦不自知其为富也。”曰：“然则二者相去甚远乎？”曰：“也在人做到处如何。乐与好礼，亦有浅深。也消得将心如此看，且知得是争一截。学之不可已也如此。”〔伯羽〕
    “贫而无谄，富而无骄”，与“贫而乐，富而好礼”，此无次序。只看资质与学之所至如何。资质美者，便自能“贫而乐，富而好礼”。如未及此，却须无谄而後能乐，能无骄而後能好礼也。〔谟〕
    童问：“‘贫而无谄，富而无骄，未若贫而乐，富而好礼’，是学要造其精极否？”曰：“看文字要脱洒，不要黏滞。自无谄无骄者言之，须更乐与好礼，方为精极。不可道乐与好礼，须要从无谄无骄上做去。盖有人资质合下便在乐与好礼地位，不可更回来做无谄无骄底工夫。孔子意做两人说，谓一般人无谄无骄，不若那一般人乐与好礼，较胜他。子贡意做一人说，谓无谄无骄，不若更乐与好礼。”〔淳〕
    杨问“贫而无谄”一段。曰：“此是两节，不可如此说。世间自有一般资质高底人，合下便能‘贫而乐，富而好礼’。他已在‘贫而乐，富而好礼’地位了，终不成又教他去学无谄无骄！”问：“集注说‘学者不可忽下而趋高’，却似有先後不可躐等之意。”曰：“自与学者言之是如此。今人未能无谄无骄，却便到‘贫而乐，富而好礼’，如何得。圣人此语，正似说两人一般。犹言这人‘贫而无谄，富而无骄’，固是好。然不似那一人‘贫而乐，富而好礼’，更胜得他。子贡却尽得无谄无骄底了，圣人更进得他‘贫而乐，富而好礼’地位。”〔取成咸跻赏闻。集注非今本。
    问：“子贡问贫无谄，富无骄。伊川诸说，大抵谓其货殖非若後人之丰财，但此心未忘耳。今集注谓其先贫後富，则是亦尝如後世之生产作业矣。”曰：“怕是如此。圣人既说货殖，须是有些如此。看来子贡初年也是把贫与富煞当事了。”〔贺孙〕
    吴仁父问此章。曰：“後面子贡举诗之意，不是专以此为‘贫而乐，富而好礼’底工夫。盖见得一切事皆合为此，不可安於小成而不自勉也。”〔时举〕
    不切，则磋无所施；不琢，则磨无所措。切与琢是无谄无骄，磋与磨是乐与好礼。集注谓“超乎贫富之外”者，盖若为贫而乐与富而好礼，便是不能超贫富了。乐，自不知贫；好礼，自不知富。〔明作〕
    叔蒙问：“子贡云：‘如切如磋，如琢如磨。’若只是说夫子乐与好礼之意，又何以谓之‘告往知来’？”曰：“他说意思阔，非止说贫富，故云‘告往知来’。”〔贺孙〕
    问：“‘知来’，指何者而言？”曰：“子贡於此煞是用工夫了，圣人更进他上面一节，以见义理不止於此。然亦不止就贫富上说，讲学皆如此，天下道理更阔在。”〔取
    问“贫而无谄”章。曰：“公只管缠某‘义理无穷’一句。子贡问无谄无骄，夫子以为仅可，然未若乐与好礼。此其深浅高下，亦自分明。子贡便说切磋琢磨，方是知义理之无穷也。”直卿云：“若谓无谄无骄为如切如琢，乐与好礼为如磋如磨，则下文‘告往知来’一句便说不得；切磋琢磨两句，说得来也无精采。只此小小文义间要用理会。子贡言无谄无骄，孔子但云仅可而已，未若乐与好礼，子贡便知义理无穷。人须就学问上做工夫，不可少有得而遽止。诗所谓‘如切如磋，如琢如磨’，治之已精而益求其精者，其此之谓乎。故子曰：‘赐也可与言诗，告诸往而知来。’告其所已言者，谓处贫富之道；而知其所未言者，谓学问之功。”〔南升〕倪录别出。
    文振问“贫而无谄”一章。曰：“‘贫而无谄，富而无骄’，比他乐与好礼者，别人便说不足道，圣人只云‘可也’。盖‘可也’时便也得了，只是比乐与好礼者分明争一等。谄者必不能好礼。若於谄与骄中求乐与好礼，此如迷奖逼湓，反行求及前人，无可至之理。集注中所谓‘义理无穷’者，不是说无谄无骄至乐与好礼处便是义理无穷，自是说切磋琢磨处精而益精尔。”〔倪〕
    陶安国问“贫而无谄”章。曰：“圣门学者工夫确实缜密，逐步挨去，下学上达。如子贡之无谄无骄，是它实做到这里，便只见得这里。圣人知其已是实了得这事，方进它一步。它方始道上面更有个乐与好礼，便豁然晓得义理无穷。学问不可少得而遽已也，圣门为学工夫皆如此。子路衣敝颗鄱不耻，孔子称其‘不忮不求’。它实到此位，但便以此自喜，故孔子曰：‘是道也，何足以臧！’它方知道尚有功夫在。此正与子贡‘无谄无骄’一章相似。今之学者先知得甚高，但著实行处全然欠阙了。且如乐与好礼，今人皆知道是强得无谄无骄，便贪要说它。却不知无谄无骄功夫自未实进得，却恐从这处做病痛。程门诸公不能尽闻伊川之说，然却据它所闻各做工夫。今语录悉备，向上道理知得明，皆说得去，只是就身分上切实工夫大欠了。”〔铢〕
    或问：“集注云：‘学者固不可安於小成，而不求造道之极致；亦不可鹜於虚远，而不察切己之实病也。’”曰：“固是要进。然有第一步，方可进第二步。”〔焘〕
    仲思问乐与好礼。曰：“无谄无骄，此就贫富里用功耳。乐与好礼，则大不干事。至此，盖富亦乐，贫亦好礼，而言贫乐富好礼者，但且因贫富上而举其重者耳。明道曰：‘“贫而乐”，非“富而好礼”不能；“富而好礼”，非“贫而乐”不能。’”〔伯羽〕（集注。）
    △不患人之不己知章
    汉臣问：“‘患不知人也’。如何知得他人？”曰：“见得道理明，自然知人。自家不识得道理破，如何知得他人贤否！”〔时举〕
    仁父问：“此条以知己与知人对说，须是先从里面做出。”“知人却是里面做出。若自家不能知得人，便是自家不知得道理。”〔贺孙〕
    问：“知人是隆师亲友？”曰：“小事皆然。然学做工夫，到知人地位已甚高。”〔可学〕
    问“不患人之不己知”章。曰：“自家德行充於中，不待人之知，若自家不知人，这个便是不知道。不知则所见不明，不能明人之贤否，所谓‘不知言，无以知人也’。知言，如‘讠皮辞知其所蔽，淫辞知其所陷，邪辞知其所离，遁辞知其所穷’。若能知言，他才开口，自家便知得他心里事，这便是知人。若宰相不能知人，则用舍之际，不能进贤而退不肖。若学者不能知人，则处朋友之际，岂能择乎！”又曰：“论语上如此言者有三。‘不病人之不己知，病其不能也’。‘不患莫己知，求为可知也’。圣人之言虽若同，而其意皆别。‘病其不能’者，言病我有所不能於道。‘求为可知’者，当自求可知之实，然後人自知之。虽然如此，亦不是为昭灼之行，以蕲人之必知。”〔卓〕
    “不患人之不己知，患不知人也”。今人都倒做了工夫！
    ●卷二十三・论语五
    ◎为政篇上
    △为政以德章
    问：“‘为政以德’，莫是以其德为政否？”曰：“不必泥这‘以’字。‘为政以德’，只如为政有德相似。”〔节〕
    亚夫问“为政以德”云云。曰：“人之有德，发之於政，如水便是个湿底物事，火便是个热底物事。有是德，便有是政。”〔植〕
    德与政非两事。只是以德为本，则能使民归。若是“所令反其所好”，则民不从。〔义刚〕
    文振问：“‘为政以德’，莫是以身率之？”曰：“不是强去率它。须知道未为政前先有是德。若道‘以身率之’，此语便粗了。”〔时举〕郑录云：“德是得之於我者。更思此意。”
    或问“为政以德”。曰：“‘为政以德’，不是欲以德去为政，亦不是块然全无所作为，但德修於己而人自感化。然感化不在政事上，却在德上。盖政者，所以正人之不正，岂无所作为。但人所以归往，乃以其德耳。故不待作为，而天下归之，如众星之拱北极也。”〔铢〕
    “为政以德”，非是不用刑罚号令，但以德先之耳。以德先之，则政皆是德。上蔡说：“辰非是北辰，乃天之北极。天如水车，北辰乃轴处。水车动，而轴未尝动。”上蔡所云乃北斗。北斗同众星一日一周天，安得谓之居其所！〔可学〕
    众问“为政以德”章。曰：“此全在‘德’字。‘德’字从‘心’者，以其得之於心也。如为孝，是心中得这个孝；为仁，是心中得这个仁。若只是外面恁地，中心不如此，便不是德。凡六经言‘德’字之意，皆如此，故曰‘忠信，所以进德也’。忠信者，谓实得於心，方为德也。‘为政以德’者，不是把德去为政，是自家有这德，人自归仰，如众星拱北辰。北辰者，天之枢纽。乃是天中央安枢处。天动而枢不动，不动者，正枢星位。枢有五星。其前一明者太子。其二最明者曰帝座，乃太一之常居也。其後一个分外开得些子而不甚明者，极星也，惟此一处不动。众星於北辰，亦是自然环向，非有意於共之也。”〔子蒙〕
    问：“‘北辰，北极也’。不言‘极’，而言‘辰’，何义？”曰：“辰是大星。”又云：“星之界分，亦谓之辰，如十二辰是十二个界分。极星亦微转，只是不离其所，不是星全不动，是个伞脑上一位子不离其所。”因举晋志云：“北极五星。天运无穷，三光迭耀，而极星不移。”“故曰：‘居其所而众星共之。’”〔铢〕论北辰。
    安卿问北辰。曰：“北辰是那中间无星处，这些子不动，是天之枢纽。北辰无星，缘是人要取此为极，不可无个记认，故就其傍取一小星谓之极星。这是天之枢纽，如那门┺子样。又似个轮藏心，藏在外面动，这里面心都不动。”义刚问：“极星动不动？”曰：“极星也动。只是它近那辰後，虽动而不觉。如那射糖盘子样，那北辰便是中心舂子。极星便是近舂底点子，虽也随那盘子转，却近那舂子，转得不觉。今人以管去窥那极星，见其动来动去，只在管里面，不动出去。向来人说北极便是北辰，皆只说北极不动。至本朝人方去推得是北极只是北辰头边，而极星依旧动。又一说，那空无星处皆谓之辰。康节说日月星辰自是四件，辰是一件。天上分为十二段，即十二辰。辰，天壤也。此说是每一辰各有几度，谓如日月宿於角几度，即所宿处是辰也，故曰日月所会之处为辰。”又曰：“天转，也非东而西，也非循环磨转，却是侧转。”义刚言：“楼上浑仪可见。”曰：“是。”直卿举郑司农五表日景之说。曰：“其说不是，不如郑康成之说。”又曰：“南极在地下中处，南北极相对。天虽转，极却在中不动。”义刚问：“如说‘南极见，老人寿’，则是南极也解见。”曰：“南极不见。是南边自有一老人星，南极高时，解浮得起来。”〔义刚〕
    问：“北辰是甚星？集注以为‘北极之中星，天之枢也’。上蔡以为‘天之机也。以其居中，故谓之“北极”。以其周建於十二辰之舍，故谓之“北辰”’。不知是否？”曰：“以上蔡之明敏，於此处却不深考。北辰，即北极也。以其居中不动而言，是天之枢轴。天形如鸡子旋转，极如一物，横亘居中，两头称定。一头在北上，是为北极，居中不动，众星环向也。一头在南，是为南极，在地下，人不可见。”因举先生感兴诗云：“感此南北极，枢轴遥相当。”“即是北极否？”曰：“然。”又问：“太一有常居，太一是星否？”曰：“此在史记中，说太一星是帝座，即北极也。以星辰位言之，谓之太一；以其所居之处言之，谓之北极。太一如人主，极如帝都也。”“诗云：‘三辰环侍傍。’三辰谓何？”曰：“此以日、月、星言也。”〔取
    问：“谢氏云：‘以其居中，故谓之北极。’先生云非是，何也？”曰：“所谓以其所建周於十二辰者，自是北斗。史记载北极有五星，太一常居中，是极星也。辰非星，只是星中间界分。其极星亦微动，惟辰不动，乃天之中，犹磨之心也。沈存中谓始以管窥，其极星不入管，後旋大其管，方见极星在管弦上转。”〔一之〕
    子上问北极。曰：“北极自是北极，居中不动者，史记天官书可见。谢显道所说者乃北斗。北斗固运转也。”〔〕
    问：“集注云：‘德者，行道而有得於身也。’後改‘身’作‘心’，如何？”曰：“凡人作好事，若只做得一件两件，亦只是勉强，非是有得。所谓‘得’者，谓其行之熟，而心安於此也。如此去为政，自是人服。譬如今有一个好人在说话，听者自是信服。所谓无为，非是尽废了许多簿书之类。但是我有是德而彼自服，不待去用力教他来服耳。”〔义刚〕集注。
    “行道而有得於身”，“身”当改作“心”。诸经注皆如此。又曰：“古人制字皆不苟。如德字中间从心，便是晓此理。”〔亻选
    旧说：“德者，行道而有得於身。”今作“得於心而不失”。诸书未及改，此是通例。安卿曰：“‘得於心而不失’，可包得‘行道而有得於身’。”曰：“如此较牢固，真个是得而不失了。”〔义刚〕
    问“无为而天下归之”。曰：“以身率人，自是不劳力。礼乐刑政，固不能废。只是本分做去，不以智术笼络天下，所以无为。”〔明作〕
    问：“‘为政以德’，如何无为？”曰：“圣人合做处，也只得做，如何不做得。只是不生事扰民，但为德而民自归之。非是说行此德，便要民归我。如齐桓晋文做此事，便要民如此，如大垡允纠瘢伐原以示信之类。但圣人行德於上，而民自归之，非有心欲民之服也。”〔亻选
    子善问：“‘“为政以德”，然後无为’。圣人岂是全无所为邪？”曰：“圣人不是全无一事。如舜做许多事，岂是无事。但民心归向处，只在德上，却不在事上。许多事都从德上出。若无德而徒去事上理会，劳其心志，只是不服。‘为政以德’，一似灯相似，油多，便灯自明。”〔恪〕贺孙录云：“子善问‘“为政以德”然後无为’。曰：‘此不是全然不为。但以德则自然感化，不见其有为之迹耳。’”
    问邵汉臣：“‘为政以德，然後无为’，是如何？”汉臣对：“德者，有道於身之谓，自然人自感化。”曰：“看此语，程先生说得也未尽。只说无为，还当无为而治，无为而不治？这合著得‘政者正也，子帅以正，则莫敢不正’，而天下归之，却方与‘譬北辰居其所而众星共之’相似。”邵因举集注中所备录者。曰：“下面有许多话，却亦自分晓。”〔贺孙〕
    问：“‘为政以德’，老子言无为之意，莫是如此否？”曰：“不必老子之言无为。孔子尝言：‘无为而治者，其舜也与！夫何为哉？恭己正南面而已矣。’老子所谓无为，便是全不事事。圣人所谓无为者，未尝不为，依旧是‘恭己正南面而已矣’；是‘己正而物正’，‘笃恭而天下平’也。後世天下不治者，皆是不能笃恭尽敬。若能尽其恭敬，则视必明，听必聪，而天下之事岂有不理！”〔卓〕贺孙录云：“老子所谓无为，只是简忽。圣人所谓无为，却是付之当然之理。如曰：‘无为而治者，其舜也与！夫何为哉？恭己正南面而已。’这是甚么样本领！岂可与老氏同日而语！”
    △诗三百章
    若是常人言，只道一个“思无邪”便了，便略了那“诗三百”。圣人须是从诗三百逐一篇理会了，然後理会“思无邪”，此所谓下学而上达也。今人止务上达，自要免得下学。如说道“洒埽应对进退”便有天道，都不去做那“洒埽应对进退”之事。到得洒埽，则不安於洒埽；进退，则不安於进退；应对，则不安於应对。那里面曲折去处，都鹘突无理会了。这个须是去做，到得熟了，自然贯通。到这里方是一贯。古人由之而不知，今人不由而但求知，不习而但求察。〔贺孙〕
    居父问“思无邪”。曰：“三百篇诗，只是要得人‘思无邪’。‘思无邪’三字代得三百篇之意。”〔贺孙〕
    “思无邪”一句，便当得三百篇之义了。三百篇之义，大概只要使人“思无邪”。若只就事上无邪，未见得实如何？惟是“思无邪”，方得。思在人最深，思主心上。〔佐〕
    或问“思无邪”。曰：“此诗之立教如此，可以感发人之善心，可以惩创人之逸志。”〔祖道〕
    问“思无邪”。曰：“若言作诗者‘思无邪’，则其间有邪底多。盖诗之功用，能使人无邪也。”〔植〕
    徐问“思无邪”。曰：“非言作诗之人‘思无邪’也。盖谓三百篇之诗，所美者皆可以为法，而所刺者皆可以为戒，读之者‘思无邪’耳。作之者非一人，安能‘思无邪’乎？只是要正人心。统而言之，三百篇只是一个‘思无邪’；析而言之，则一篇之中自有一个‘思无邪’。”〔道夫〕
    “思无邪”，乃是要使读诗人“思无邪”耳。读三百篇诗，善为可法，恶为可戒，故使人“思无邪”也。若以为作诗者“思无邪”，则桑中溱洧之诗，果无邪耶？某诗传去小序，以为此汉儒所作。如桑中溱洧之类，皆是淫奔之人所作，非诗人作此以讥刺其人也。圣人存之，以见风俗如此不好。至於做出此诗来，使读者有所愧耻而以为戒耳。吕伯恭以为“放郑声”矣，则其诗必不存。某以为放是放其声，不用之郊庙宾客耳，其诗则固存也。如周礼有官以掌四夷之乐，盖不以为用，亦存之而已。伯恭以为三百篇皆正诗，皆好人所作。某以为，正声乃正雅也。至於国风，逐国风俗不同，当是周之乐师存列国之风耳，非皆正诗也。如二南固正矣，郑卫诗分明是有“郑卫”字，安得谓之正乎！郑渔仲诗辨：“将仲子只是淫奔之诗，非刺仲子之诗也。”某自幼便知其说之是。然太史公谓三百篇诗，圣人删之，使皆可弦歌。伯恭泥此，以为皆好。盖太史之评自未必是，何必泥乎！〔〕
    或曰：“先儒以三百篇之义皆‘思无邪’。”先生笑曰：“如吕伯恭之说，亦是如此。读诗记序说一大段主张个诗，说三百篇之诗都如此。看来只是说个‘可以怨’，言诗人之情宽缓不迫，优柔温厚而已。只用他这一说，便瞎却一部诗眼矣！”〔亻选
    问：“如先生说，‘思无邪’一句却如何说？”曰：“诗之意不一，求其切於大体者，惟‘思无邪’足以当之，非是谓作者皆无邪心也。为此说者，乃主张小序之过。诗三百篇，大抵好事足以劝，恶事足以戒。如春秋中好事至少，恶事至多。此等诗，郑渔仲十得其七八。如将仲子诗只是淫奔，艾轩亦见得。向与伯恭论此，如桑中等诗，若以为刺，则是抉人之阴私而形之於诗，贤人岂宜为此？伯恭云：‘只是直说。’答之云：‘伯恭如见人有此事，肯作诗直说否？伯恭平日作诗亦不然。’伯恭曰：‘圣人“放郑声”，又却取之，如何？’曰：‘放者，放其乐耳；取者，取其诗以为戒。今所谓郑卫乐，乃诗之所载。’伯恭云：‘此皆是雅乐。’曰：‘雅则大雅小雅，风则国风，不可紊乱。言语之间，亦自可见。且如清庙等诗，是甚力量！郑卫风如今歌曲，此等诗，岂可陈於朝廷宗庙！此皆司马迁之过，伯恭多引此为辨。尝语之云：‘司马迁何足证！’子约近亦以书问‘止乎礼义’。答之云：‘诗有止乎礼义者，亦有不止乎礼义者。’”〔可学〕
    问：“‘思无邪’，子细思之，只是要读诗者思无邪。”曰：“旧人说似不通。中间如许多淫乱之风，如何要‘思无邪’得！如‘止乎礼义’，中间许多不正诗，如何会止乎礼义？怕当时大约说许多中格诗，却不指许多淫乱底说。某看来，诗三百篇，其说好底，也要教人‘思无邪’；说不好底，也要教人‘思无邪’。只是其它便就一事上各见其意。然事事有此意，但是‘思无邪’一句方尽得许多意。”问：“‘直指全体’是如何？”曰：“只说‘思无邪’一语，直截见得诗教之本意，是全备得许多零碎底意。”又曰：“圣人言诗之教，只要得人‘思无邪’。其它篇篇是这意思，惟是此一句包说得尽。某看诗，要人只将诗正文读，自见其意。今人都缘这序，少间只要说得序通，却将诗意来合序说，却不要说教诗通。吕子约一番说道：‘近看诗有所得。’待取来看，却只是说得序通。某意间非独将序下文去了，首句甚么也亦去了。且如汉广诗下面几句犹似说得通，上一句说‘德广所及’也，是说甚么！又如说‘宾之初筵，卫武公刺时也’。韩诗说是卫武公自悔之诗。看来只是武公自悔。国语说武公年九十，犹箴警於国曰：‘群臣无以我老耄而舍我，必朝夕端恪以交戒我！’看这意思，只是悔过之诗。如抑之诗，序谓‘卫武公刺厉王，亦以自警也’。後来又考见武公时厉王已死，又为之说是追刺。凡诗说美恶，是要那人知，如何追刺？以意度之，只是自警。他要篇篇有美刺，故如此说，又说道‘亦以自警’。兼是说正雅、变雅，看变雅中亦自煞有好诗，不消分变雅亦得。如楚茨信南山甫田大田诸篇，不待看序，自见得是祭祀及稼穑田政分明。到序说出来，便道是‘伤今思古’，陈古刺今，那里见得！如卷阿是说召康公戒成王，如何便到後面民劳板荡刺厉王。中间一截是几时，却无一事系美刺！只缘他须要有美有刺，美便是成康时君，刺只是幽厉，所以其说皆有可疑。”问：“怕是圣人删定，故中间一截无存者。”曰：“怕不曾删得许多。如太史公说古诗三千篇，孔子删定三百，怕不曾删得如此多。”〔贺孙〕
    问：“集注以为‘凡言善者，足以感发人之善心；言恶者，足以惩创人之逸志’。而诸家乃专主作诗者而言，何也？”曰：“诗有善有恶，头面最多，而惟‘思无邪’一句足以该之。上至於圣人，下至於淫奔之事，圣人皆存之者，所以欲使读者知所惩劝。其言‘思无邪’者，以其有邪也。”直卿曰：“诗之善恶，如药之参苓、巴豆，而‘思无邪’乃药之单方，足以当是药之善恶者也。”曰：“然。”道夫曰：“如此，则施之六经可也，何必诗？”曰：“它经不必言。”又曰：“诗恰如春秋。春秋皆乱世之事，而圣人一切裁之以天理。”〔道夫〕集注。
    问：“夫子言三百篇诗，可以兴善而惩恶，其用皆要使人‘思无邪’而已云云。”曰：“便是三百篇之诗，不皆出於情性之正。如关雎二南诗，四牡鹿鸣诗，文王大明诗，是出於情性之正。桑中鹑之奔奔等诗岂是出於情性之正！人言夫子删诗，看来只是采得许多诗，往往只是刊定。圣人当来刊定，好底诗，便吟咏，兴发人之善心；不好底诗，便要起人羞恶之心。”又曰：“诗三百篇，虽桑中鹑奔等诗，亦要使人‘思无邪’，一句可以当得三百篇之义。犹云三百篇诗虽各因事而发，其用归於使人‘思无邪’，然未若‘思无邪’一句说得直截分明。”〔南升〕（时举录别出。）
    文振问“思无邪”。曰：“人言夫子删诗，看来只是采得许多诗，夫子不曾删去，往往只是刊定而已。圣人当来刊定，好底诗，便要吟咏，兴发人之善心；不好底诗，便要起人羞恶之心，皆要人‘思无邪’。盖‘思无邪’是鲁颂中一语，圣人却言三百篇诗惟鲁颂中一言足以尽之。”〔时举〕
    问所谓“其言微婉，各因一事而发”。曰：“一事，如淫奔之诗，只刺淫奔之事；如暴虐之诗，只刺暴虐之事。‘思无邪’，却凡事无所不包也。”又曰：“陈少南要废鲁颂，忒煞轻率。它作序，却引‘思无邪’之说。若废了鲁颂，却没这一句。”〔取
    或问：“‘思无邪’如何是‘直指全体’？”曰：“诗三百篇，皆无邪思，然但逐事无邪尔，唯此一言举全体言之。”因曰：“‘夏之日，冬之夜，百岁之後，归于其居。冬之夜，夏之日，百岁之後，归于其室。’此无邪思也。‘出其东门，有女如悖凰湓蛉纰悖匪我思存，缟衣綦巾，聊乐我员。’此亦无邪思也。为子而赋凯风，亦无邪思也；为臣而赋北门，亦无邪思也，但不曾说破尔。惟‘思无邪’一句便分明说破。”或曰：“如淫奔之诗如何？”曰：“淫奔之诗固邪矣。然反之，则非邪也。故某说：‘其善者可以感发人之善心，恶者可以惩创人之逸志。’”〔广〕
    程子曰：“思无邪，诚也。”诚是实，心之所思，皆实也。〔明作〕程子说。
    问：“‘思无邪，诚也。’非独是行无邪，直是思无邪，方是诚。”曰：“公且未要说到这里。且就诗三百，如何‘一言以蔽之曰思无邪’？集注说：‘要使人得情性之正。’情性是贴思，正是贴无邪。此如做时文相似，只恁地贴，方分晓。若好善恶恶皆出於正，便会无邪。若果是正，自无虚伪，自无邪。若有时，也自入不得。”〔贺孙〕
    问“思无邪。”曰：“不但是行要无邪，思也要无邪。诚者，合内外之道，便是表里如一，内实如此，外也实如此。故程子曰：‘思无邪，诚也。’”〔时举〕
    “思无邪，诚也”，不专说诗。大抵学者思常要无邪，况视听言动乎？诚是表里都恁地实。又曰：“不独行处要如此，思处亦要如此。表里如此，方是诚。”
    伊川曰：“思无邪，诚也。”每常只泛看过。子细思量，极有义理。盖行无邪，未是诚；思无邪，乃可为诚也。〔贺孙〕
    问：“‘思无邪，诚也’。所思皆无邪，则便是实理。”曰：“下‘实理’字不得，只得下‘实心’字。言无邪，也未见得是实；行无邪，也未见得是实。惟‘思无邪’，则见得透底是实。”〔义刚〕
    问“程子曰：‘思无邪，诚也。’”曰：“思在言与行之先。思无邪，则所言所行，皆无邪矣。惟其表里皆然，故谓之诚。若外为善，而所思有不善，则不诚矣。为善而不终，今日为之而明日废，则不诚矣。中间微有些核子消化不尽，则亦不诚矣。”又曰：“伊川‘诚也’之说，也粗。”〔胡泳〕亻崖急鸪觥
    因言“思无邪”与“意诚”，曰：“有此种，则此物方生；无此种，生个甚么。所谓‘种’者，实然也。如水之必湿，火之必烧，自是住不得。‘思无邪’，表里皆诚也。若外为善，而所思有不善，则不诚矣。为善而不终，今日为之，而明日废忘，则不诚矣。中间微有些核子消化不破，则不诚矣。”又曰：“‘思无邪’有两般。伊川‘诚也’之说，也粗。”〔亻选
    问“思无邪，诚也”。曰：“人声音笑貌或有似诚者，然心有不然，则不可谓之诚。至於所思皆无邪，安得不谓之诚！”〔夔孙〕
    因潘子善问“诗三百”章，遂语诸生：“伊川解‘思无邪’一句，如何只著一个‘诚也’？伊川非是不会说，只著此二字，不可不深思。大凡看文字，这般所在，须教看得出。“思无邪，诚也”，是表里皆无邪，彻底无毫渲不正。世人固有修饰於外，而其中未必能纯正。惟至於思亦无邪，斯可谓之诚。”〔贺孙〕
    义刚说“思无邪”，集注云“诚也”之意。先生曰：“伊川不是不会说，却将一‘诚’字解了。且如今人固有言无邪者，亦有事无邪者，然未知其心如何。惟‘思无邪’，则是其心诚实矣。”又曰：“诗之所言，皆‘思无邪’也。如关雎便是说‘乐而不淫，哀而不伤’，葛覃便是说节俭等事，皆归於‘思无邪’也。然此特是就其一事而言，未足以括尽一诗之意。惟‘思无邪’一语，足以盖尽三百篇之义，盖如以一物盖尽众物之意。”〔义刚〕
    林问“思无邪”。曰：“人之践履处，可以无过失。若思虑亦至於无邪，则是彻底诚实，安得不谓之诚！”〔人杰〕
    李兄问：“‘思无邪’，伊川说作‘诚’，是否？”曰：“诚是在思上发出。诗人之思，皆情性也。情性本出於正，岂有假伪得来底！思，便是情性；无邪，便是正。以此观之，诗三百篇皆出於情性之正。”〔卓〕
    问“思无邪”。曰：“只此一言，当尽得三百篇之义。读诗者，只要得‘思无邪’耳。看得透，每篇各是一个‘思无邪’，总三百篇亦只是一个‘思无邪’。‘毋不敬’，礼之所以为教；‘思无邪’，诗之所以为教。”〔取撤妒纤怠
    问“思无邪”。曰：“前辈多就诗人上说‘思无邪’，‘发乎情，止乎礼义’。某疑不然。不知教诗人如何得‘思无邪’。如文王之诗，称颂盛德盛美处，皆吾所当法；如言邪僻失道之人，皆吾所当戒；是使读诗者求无邪思。分而言之，三百篇各是一个‘思无邪’；合三百篇而言，总是一个‘思无邪’。”问：“圣人六经皆可为戒，何独诗也？”曰：“固是如此。然诗中因情而起，则有思。欲其思出於正，故独指‘思无邪’以示教焉。”问：“诗说‘思无邪’，与曲礼说‘毋不敬’，意同否？”曰：“‘毋不敬’，是用功处，所谓‘正心、诚意’也。‘思无邪’，思至此自然无邪，功深力到处，所谓‘心正、意诚’也。若学者当求无邪思，而於正心、诚意处著力。然不先致知，则正心、诚意之功何所施；所谓敬者，何处顿放。今人但守一个‘敬’字，全不去择义，所以应事接物处皆颠倒了。中庸‘博学之，审问之，慎思之，明辨之，笃行之’；孟子‘博学而详说之，将以反说约也’；颜子‘博我以文，约我以礼’，从上圣贤教人，未有不先自致知始。”〔取
    “思无邪”，不必说是诗人之思及读诗之思。大凡人思皆当无邪。如“毋不敬”，不必说是说礼者及看礼记者当如此。大凡人皆当“毋不敬”。〔人杰〕去伪录云：“此一句出处，止是说为孔子见得此一句皆当三百篇之义，故举以为说。”馀同。
    杨士训尹叔问“思无邪”，“毋不敬”。曰：“礼言‘毋不敬’，是正心、诚意之事；诗言‘思无邪’，是心正、意诚之事。盖毋者，禁止之辞。若自无不敬，则亦心正、意诚之事矣。”又曰：“孔子曰：‘博学於文，约之以礼。’颜子曰：‘博我以文，约我以礼。’孟子曰：‘博学而详说之，将以反说约也。’今若攀刂两句，如何做得？须是读了三百篇有所兴起感发，然後可谓之‘思无邪’；真个‘坐如尸，立如齐’，而後可以言‘毋不敬’。”〔道夫〕
    问：“‘思无邪’，‘毋不敬’，是一意否？”曰：“‘思无邪’有辨别，‘毋不敬’却是浑然好底意思。大凡持敬，程子所谓敬如有个宅舍。讲学如游骑，不可便相离远去。须是於知处求行，行处求知，斯可矣。”〔谟〕
    “毋不敬”，“思无邪”。“毋不敬”是浑然底，思是已萌，此处只争些。〔可学〕
    上蔡说“思无邪”一条，未甚亲切。东莱诗记编在擗初头。看它意，只说得个“诗可以怨”底意，如何说“思无邪”！〔贺孙〕〔集义〕
    “思无邪”，如正风雅颂等诗，可以起人善心。如变风等诗，极有不好者，可以使人知戒惧不敢做。大段好诗者，大夫作；那一等不好诗，只是闾巷小人作。前辈多说是作诗之思，不是如此。其间多有淫奔不好底诗，不成也是无邪思。上蔡举数诗，只说得个“可以怨”一句，意思狭甚。若要尽得“可以兴”以下数句，须是“思无邪”一语甚阔。吕伯恭做读诗记首载谢氏一段说话，这一部诗便被此坏尽意思。夫“善者可以感发得人之善心，恶者可以惩创得人之逸志”。今使人读好底诗，固是知劝；若读不好底诗，便悚然戒惧，知得此心本不欲如此者，是此心之失。所以读诗者，使人心无邪也，此是诗之功用如此。〔明作〕
    问：“周氏说‘思无邪’，皆无心而思。无心，恐无缘有思。”曰：“不成三代直道而行，人皆无心而思！此是从引‘三代直道’便误认了。”〔┿〕
    △道之以政章
    问“道之以政”。曰：“圣人之意，只为当时专用政刑治民，不用德礼，所以有此言。谓政刑但使之远罪而已；若是格其非心，非德礼不可。圣人为天下，何曾废刑政来！”〔恪〕
    “道之以德”，是躬行其实，以为民先。如必自尽其孝，而後可以教民孝；自尽其弟，而後可以教民弟，如此类。“宜其家人，而後可以教国人；宜兄宜弟，而後可以教国人。”〔贺孙〕
    或问“齐之以礼”。曰：“‘道之以德’，是以感人之善心；若不著礼以为之规矩，如何齐得它。须以礼齐之，使贤者知所止，不肖者有所砑啊！蔽省案瘛弊帧Ｔ唬骸笆呛细瘛⒓案裰‘格’，使人之合法度而已。”〔祖道〕
    读“道之以德，齐之以礼”，曰：“才说礼，便自有个中制。贤者可以俯而就之，不肖者便可企而及之。”〔炎〕
    问“道之以德，齐之以礼”。曰：“这‘德’字只是美此档住德’，以身率人。人之气质有浅深厚薄之不同，故感者不能齐一，必有礼以齐之。如周官一书，何者非礼。以至岁时属民读法之属，无不备具者，正所以齐民也。齐之不从，则刑不可废。若只‘道之以德’，而无礼以约之，则亻龙统无收杀去。格者，至於善也。如‘格于文祖’，‘格于上下’，与夫‘格物’，格者，皆至也。”储宰云：“此是尧舜地位。”曰：“古人有‘得百里之地而君之’，便能如此。明道便是有此气象。”〔子蒙〕
    问“道之以德，齐之以礼”。曰：“资质好底便化，不好底须立个制度，教人在里面，件件是礼。後世专用‘以刑’。然不用刑，亦无此理。但圣人先以德礼，到合用处，亦不容已。‘有耻且格’，只将‘格’字做至字看，至是真个有到处。如‘王假有庙’，‘格于上帝’之‘格’。如迁善远罪，真个是远罪，有勉强做底便是不至。”〔季札〕
    问：“‘道之以德’，犹可致力。‘齐之以礼’，州县如何做得？”曰：“便是如今都荡然无此家具了，便也难得相应。古人比、闾之法，比有长，闾有师，便真个能行礼以帅之。民都是教了底人，故教人可以流通。如一大圳水，分数小圳去，无不流通。後世有圣贤作，必不肯只恁休。须法古，从底做起，始得。”〔一之〕
    先之以法制禁令，是合下有猜疑关防之意，故民不从。又却“齐之以刑”，民不见德而畏威，但图目前苟免於刑，而为恶之心未尝不在。先之以明德，则有固有之心者，必观感而化。然禀有厚薄，感有浅深，又“齐之以礼”，使之有规矩准绳之可守，则民耻於不善，而有以至於善。〔南升〕（论全章。）
    “道之以政，齐之以刑，民免而无耻；道之以德，齐之以礼，有耻且格”，此谓庶民耳。若所谓士者，“行己有耻”，不待上之命也。〔镐〕
    问“道之以政，齐之以刑；道之以德，齐之以礼”。曰：“近见一朋友读道德功术策，前一篇说得不是，尽说术作不好。後一篇却说得是。”曰：“有道德，则功术乃道德之功，道德之术；无道德，则功术方不好。某尝见一宰相说‘上甚有爱人之心，不合被近日诸公爱把恢复来说了’。某应之曰：‘公说得便不是。公何不曰：“爱人乃所以为恢复，恢复非爱人不能？”’”б蛭剩骸罢刑德礼四者如何说？”曰：“此政与道德功术一般。有德礼，则政刑在其中。不可专道政刑做不得底，但不专用政刑。”〔А
    “‘道之以德’者，是自身上做出去，使之知所向慕。‘齐之以礼’者，是使之知其冠婚丧祭之仪，尊卑小大之别，教人知所趋。既知德礼之善，则有耻而格於善。若道齐之以刑政，则不能化其心，而但使之少革。到得政刑少弛，依旧又不知耻矣。”问：“刑政莫只是伯者之事？”曰：“专用政刑，则是伯者之为矣。”〔卓〕
    “道之以德”。集注云“浅深厚薄之不一”，谓其间资禀信向不齐如此，虽是感之以德，自有不肯信向底，亦有太过底，故齐一之以礼。礼是五礼，所谓吉、凶、军、宾、嘉，须令一齐如此。所谓“贤者俯而就，不肖者企而及”，正如“齐之以刑”亦然。先立个法制如此，若不尽从，便以刑罚齐之。集注後面馀意，是说圣人谓不可专恃刑政，然有德礼而无刑政，又做不得。圣人说话无一字无意味。如只说“道之以德，齐之以礼”，便不是了。〔明作〕集注。
    “道之以德，齐之以礼”，观感得深而厚者，固好。若浅而薄者，须有礼以齐之，则民将视吾之礼，必耻於不善而至於善矣。〔人杰〕
    问：“‘道之以政，齐之以刑。’范氏说‘则民无所不至’，语亦过否？”曰：“若只靠政刑去治民，则民是会无所不至。”又问：“吕氏说云：‘政刑能使懦者畏，不能使强者革，此之谓失其本心。’亦怕未如此。”曰：“这说亦是偏了。若专政刑，不独是弱者怕，强者也会怕。到得有德礼时，非独使强者革，弱者也会革。”因仁父问侯氏云“刑政霸者之事”，曰：“专用刑政，只是霸者事。”问：“威文亦须有德礼，如左传所云。”曰：“它只是借德礼之名出做事，如大垡允局礼，伐原以示之信，出定襄王以示之义。它那曾有躬行德礼之实！这正是有所为而为之也。圣人是见得自家合著恁地躬行，那待临时去做些。又如汉高祖为义帝发丧，那曾出於诚心！只是因董公说，分明借这些欺天下。看它来意也只要项羽杀了它，却一意与项羽做头底。”〔贺孙〕集义。
    △吾十有五而志于学章
    或问“十五志学”章，曰“圣人是生知安行”云云。曰：“且莫说圣人，只於已分上说如何是‘志学’，如何是‘立’，如何是‘不惑’，如何是‘如天命’，如何是‘耳顺’，如何是‘从心所欲，不逾矩’，且理会这几个字教分晓。某所以逐句下只解其字义，直至後面，方说圣人分上事。今且说如何是‘志学’？”曰：“心有所之谓之志，志学，则其心专一向这个道理上去。”曰：“说文义，大概也只如此说，然更有意思在。世间千歧万路，圣人为甚不向别路去，只向这一路来？志是心之深处，故医家谓志属肾。如今学者谁不为学，只是不可谓之‘志於学’。如果能‘志於学’，则自住不得。‘学而时习之’，到得说後，自然一步趱一步去。如人当寒月，自然向有火处去；暑月，自然向有风处去。事君，便从敬上去；事亲，便从孝上去。虽中间有难行处，亦不惮其难，直做教彻。”广曰：“人不志学有两种：一是全未有知了，不肯为学者；一是虽已知得，又却说道‘但得本莫愁末’了，遂不肯学者。”曰：“後一种，古无此，只是近年方有之。却是有两种：一种是全未有知者；一种是虽知得了後，却若存若亡，不肯至诚去做者。然知之而不肯为，亦只是未尝知之耳。”又曰：“如人要向个所在去，便是志；到得那所在了，方始能立；立得牢了，方能向上去。”〔广〕
    问圣人十年工夫。曰：“不须理会这个，且理会‘志於学’。能志学，许多科级须著还我。”〔季札〕
    “吾十有五”章。曰：“看‘志’字最要紧，直须结裹在从心不逾矩上。然又须循乎圣人为学之序，方可。”〔炎〕
    问志学与立。曰：“志是要求个道，犹是两件物事。到立时，便是脚下已踏著了也。”〔时举〕
    周问：“‘三十而立，无所事志’，何也？”曰：“志方是趋向恁地，去求讨未得。到此则志尽矣，无用志了。”〔淳〕
    汉臣问：“立者，立於斯道也？”曰：“立，只是外物动摇不得。”〔贺孙〕
    问：“立是心有定守，而物不能摇动否？”曰：“是。”
    问：“孔子‘三十而立’，似与孟子‘四十不动心’同，如何？”曰：“‘四十而不惑’，却相似。”〔壮祖〕
    “四十而不惑”，於事上不惑。“五十而知天命”，知所从来。〔德明〕
    文振问“四十不惑，五十知天命”。曰：“此两句亦相离不得。不惑，是随事物上见这道理合是如此；知天命，是知这道理所以然。如父子之亲，须知其所以亲，只缘元是一个人。凡事事物物上，须是见它本原一线来处，便是天命。”〔时举〕
    问：“‘四十而不惑’，是於事物当然之理，如君之仁，臣之敬，父之慈，子之孝之类，皆晓之而不疑。‘五十知天命’，是天道流行，赋与万物，在人则所受之性，所谓仁义礼智，浑然无不该之全体；知者，知之而无不尽。”曰：“须是见得自家曾不惑，曾知天命否，方是切己。”又云：“天命处，未消说在人之性。且说是付与万物，乃是事物所以当然之故。如父之慈，子之孝，须知父子只是一个人，慈孝是天之所以与我者。”〔南升〕
    问：“先生教某不惑与知命处，不惑是谓不惑於事物，知命谓知其理之当然，如或问所谓‘理之当然而不容已者’。某觉见，岂有至人既能不惑於事物矣，又至於十年之久，然後知其理之当然？”曰：“今且据圣人之言如此，且如此去看，不可恁地较迟速远近。若做工夫未到那贯通处，如何得圣人次第。如伊川说，虎伤人，须是真见得似那虎伤底，方是。”〔卓〕
    问：“‘五十知天命’，集注云：‘天命，即天道也，事物所以当然之故也。’如何是‘所以当然之故’？”曰：“如孝亲悌长，此当然之事。推其所以然处，因甚如此？学者未便会知此理。圣人学力到此，此理洞然。它人用力久，亦须会到。”〔取
    辛问：“‘五十知天命’，何谓天命？”先生不答。又问。先生厉辞曰：“某未到知天命处，如何知得天命！”〔淳〕
    十五志于学，三十守得定，四十见得精详无疑，五十知天命。天命是这许多柄子，天命是源头来处。又曰：“因甚恁地知得来处？”〔节〕
    问：“‘六十而耳顺’，在人之最末，何也？”曰：“听最是人所不著力。所闻皆是道理，无一事不是，可见其义精仁熟如此。”〔一之〕
    问：“‘四十而不惑’，是知其然；‘五十知天命’，是其所以然。如此说得否？”曰：“如门前有一溪，其先得知溪中有水，其後知得水源头发源处。如‘天命之谓性，率性之谓道’。四十时是见得那‘率性之谓道’；五十时是见他‘天命之谓性’。到六十时，是见得那道理烂熟後，不待思量，过耳便晓。”〔义刚〕
    问“圣人生知安行，所谓志学至从心等道理，自幼合下皆已完具”云云。曰：“圣人此语，固是为学者立法。然当初必亦是有这般意思，圣人自觉见自有进处，故如此说。圣人自说心中事，而今也不可知，只做得不可知待之。”曰：“立，是大纲处把得定否？”曰：“立，是事物侵夺它不得，须子细看志是如何，立是如何。”问：“伊川谓‘知天命而未至命，从心方至命’。此说如何？”曰：“亦是。这知天命是从不惑来。不惑，是见道理恁地灼然；知天命，是知个源头来处恁地彻。”〔淳〕总论全章。
    问：“志学，便是一个骨子。後来许多节目，只就这上进工夫。‘从心所欲不逾矩’，自从容中道也。”曰：“固是。志学时，便是知了，只是个小底知；不惑，知天命，耳顺，却是个大底知。立，便是从心不逾矩底根子；从心不逾矩，便是立底事，只是到这里熟，却是个大底立。”〔文蔚〕
    问“志于学”章。曰：“就志学上，便讨个立底意思来；就立上，便讨个不惑底意思来。人自志学之後，十五年工夫方能有立。立比不惑时，立尚是个持守底意思，不惑便是事理不惑了。然不惑方是事理不惑，到知天命，又是天之所以命我者无不知也。须看那过接处，过得甚巧。”〔植〕
    叔蒙问：“看来此章要紧在志上。”曰：“固是。到圣人三十时，这志久交卸了。”又问“五十知天命”。曰：“初来是知事物合著如此；到知命，却是和个原来都知了。”器之问：“此章，圣人自是言一生工夫效验次第如此，不似大学格物、诚意、正心、修身，是随处就实做工夫处否？”曰：“是。圣人将许多铺摊在七十岁内，看来合下已自耳顺，不逾矩了。”〔取
    圣人亦大约将平生为学进德处分许多段说。十五志于学，此学自是彻始彻终。到四十不惑，已自有耳顺、从心不逾矩意思，但久而益熟。年止七十，若更加数十岁，也只是这个，终不然到七十便画住了！〔贺孙〕
    志学，至从心所欲不逾矩，只是一理。先自人事做，做来做去，就上自长。如事父孝，事君忠，初时也只忠孝，後来便知所以孝，所以忠，移动不得。四十不惑，是於人事间不惑。五十，知皆自天命来。伊川说“‘以先知觉後知，以先觉觉後觉’，知是知此事，觉是觉此理”，亦此意。如行之而著，习矣而察，圣贤所说皆有两节，不可躐等。〔从周〕
    吴仁父问：“‘十五志于学’章，知、行如何分？”曰：“志学亦是要行，而以知为重；三十而立亦是本於知，而以行为重。志学是知之始，不惑与知天命、耳顺是知之至；‘三十而立’是行之始，‘从心所欲不逾矩’是行之至。如此分看。”〔铢〕
    “志于学，是一面学，一面力行。至‘三十而立’，则行之效也。学与不惑，知天命，耳顺相似。立与从心不逾矩相似。”又问：“‘四十而不惑’，何更待‘五十而知天命’？”曰：“知天命，是知得微妙，而非常人之所可测度矣。耳顺，则凡耳闻者，便皆是道理，而无凝滞。伊川云：‘知天命，则犹思而得。到耳顺，则不思而得也。’”〔亻选
    或问：“‘三十而立，四十而不惑’，集注云：‘立，守之固也。’然恐未有未不惑而能守者。”曰：“自有三节：自志学至於立，是知所向，而大纲把捉得定，守之事也。不惑是就把捉里面理会得明，知之事也，於此则能进。自不惑至耳顺，是知之极也，不逾矩是不待守而自固者，守之极也。”〔伯羽〕
    问“十五志于学”章。曰：“志学与不惑、知天命、耳顺是一类。立与从心所欲是一类。志学一类，是说知底意思；立与从欲一类，是说到底地位。”问：“未能尽知事物之当然，何以能立？”曰：“如栽木，立时已自根脚著土，渐渐地生将去。”问：“未知事物之所以然，何以能不疑？”曰：“知事物之当然者，只是某事知得是如此，某事知得是如此。到知其所以然，则又上面见得一截。”又曰：“这个说得都精。”问耳顺。曰：“程子谓‘知天命为思而得，耳顺为不思而得’。耳顺时所闻皆不消思量，不消拟议，皆尽见得。”又问：“闻无道理之言，亦顺否？”曰：“如何得都有道理？无道理底，也见他是那里背驰，那里欠阙。那一边道理是如何，一见便一落索都见了。”〔胡泳〕
    “‘吾十有五，而志于学’。古人於十五以前，皆少习父兄之教，已从事小学之中以习幼仪，舞象舞勺，无所不习。到此时节，他便自会发心去做，自去寻这道理。志者，言心之念只在此上，步步恁地做，为之不厌。‘三十而立’者，便自卓然有立，不为他物移动；任是说虚，说空，说功，说利，便都摇动他不得，以至‘富贵不能淫，贫贱不能移，威武不能屈’。‘四十而不惑’，於事物当然更无所疑。‘五十知天命’，则穷理尽性，而知极其至矣。立时则未免有所把捉，不惑则事至无疑，势如破竹，迎刃而解矣。不惑者，见事也；知天命者，见理也。伊川云：‘先知先觉，知是知此事，觉是觉此理。’”又问：“不惑者，是知其然；知天命者，是知其所以然？”曰：“是如此。如父之慈，子之孝，不惑者知其如此而为之。知天命者，谓因甚教我恁地，不恁地不得是如何，似觉得皆天命天理。”又曰：“志学是知，立与不惑是行；知天命、耳顺是知，从心所欲又是行。下面知得小，上面知得较大；下面行得小，上面又行得较大。”〔子蒙〕
    刘潜夫问：“‘从心所欲，不逾矩’，莫是圣人极处否？”曰：“不须如此说。但当思圣人十五志学，所志者何事；三十而立，所立者何事；四十而不惑，不惑之意如何；五十知天命，知得了是如何；六十耳顺，如何是耳顺。每每如此省察，体之於身，庶几有益。且说如今学者，逐一便能检防省察，犹患所欲之越乎规矩也。今圣人但从心所欲，自不逾矩，是甚次第！”又曰：“志学方是大略见得如此，到不惑时，则是於应事时件件不惑。然此数者，皆圣人之立，圣人之不惑。学者便当取吾之所以用功处，真切体认，庶几有益。”〔壮祖〕
    “十五志学”一章，全在志于学上，当思自家是志於学与否？学是学个甚？如此存心念念不放，自然有所得也。三十而立，谓把捉得定，世间事物皆摇动我不得，如富贵、威武、贫贱是也。不惑，谓识得这个道理，合东便东，合西便西，了然於中。知天命，便是不惑到至处，是知其所以然，如事亲必孝，事君必忠之类。耳顺，是“不思而得”，如临事迎刃而解，自然中节，不待思索。所欲不逾矩，是“不勉而中”。〔季札〕
    问“耳顺”。曰：“到得此时，是於道理烂熟了，闻人言语，更不用思量得，才闻言便晓，只是道理烂熟耳。‘志学’字最有力，须是志念常在於学，方得。立，则是能立於道理也，然事至犹有时而惑在。不惑，则知事物当然之理矣。然此事此物当然之理，必有所从来。知天命，是知其所从来也。上蔡云‘知性之所自出，理之所自来’，最好。”〔〕
    问：“‘七十从心’一节，毕竟是如何？”曰：“圣人生知，理固已明，亦必待十五而志于学。但此处亦非全如是，亦非全无实，但须自觉有生熟之分。”〔可学〕
    蜚卿问“十五志于学”一段。曰：“圣人也略有个规模与人同。如志学，也是众人知学时。及其立与不惑，也有个迹相似。若必指定谓圣人必恁地，固不得；若说圣人全无事乎学，只脱空说，也不得。但圣人便自有圣人底事。”〔道夫〕
    问“十五志学”章。曰：“这一章若把做学者功夫等级分明，则圣人也只是如此。但圣人出於自然，做得来较易。”〔焘〕
    或问：“自志学、而立，至从心所欲；自致知、诚意，至治国、平天下；二者次第等级各不同，何也？”曰：“论语所云，乃进学之次第；大学所云，乃论学之规模。”〔柄〕
    所谓以类而推，只是要近去不要远了。如学者且只是做学者事。所谓志学与立，犹易理会，至耳顺以後事，便去测度了。〔士毅〕
    “三十而立”，是心自定了，事物不能动摇，然犹是守住。至不惑，则见得事自如此，更不用守。至知天命，则又深一节。如“父子有亲，君臣有义”，固是合当亲，合当义。更知得天初命我时，便有个亲，有个义在。又如“命有德，讨有罪”，皆是天理合如此。耳顺，则又是上面一齐晓得，无所不通矣。又问：“‘四十不惑’，是知之明；‘五十知天命’，是知极其精；‘六十耳顺’，是知之之至。”曰：“不惑是事上知，知天命是理上知，耳顺是事理皆通，入耳无不顺。今学者致知，亻尽有次第节目。胡氏‘不失本心’一段极好，亻尽用子细玩味。圣人千言万语，只是要人收拾得个本心，不要失了。日用间著力屏去私欲，扶持此心出来。理是此心之所当知，事是此心之所当为，不要埋没了它，可惜！只如修身、齐家、治国、平天下，至大至公，皆要此心为之。”又云：“人心皆自有许多道理，不待逐旋安排入来。铢录此下云：“但人有以陷溺其心，於是此理不明。”圣人立许多节目，只要人剔刮得自家心里许多道理出来而已。”〔明作〕铢同。集注。
    问：“圣人凡谦词，是圣人亦有意於为谦，抑平时自不见其能，只是人见其为谦耳？”曰：“圣人也是那意思不恁地自满。”淳举东莱说：“圣人无谦。本无限量，不曾满。”曰：“此说也略有些意思，然都把圣人做绝无此，也不得。圣人常有此般心在。如‘劳而不伐，有功而不德’，分明是有功有劳，却不曾伐。”〔淳〕
    问“十五志于学”。曰：“横渠用做实说，伊川用做假设说。圣人不到得十年方一进，亦不解悬空说这一段。大概圣人元是个圣人了，它自恁地实做将去。它底志学，异乎众人之志学；它底立，异乎众人底立；它底不惑，异乎众人之不惑。”〔植〕（集注）
    问：“‘十五志于学’，至‘七十从心所欲，不逾矩’，程子云‘穷理尽性以至於命’，如何？”曰：“这事远，难说。某尝解孟子‘瞽瞍底豫而天下之为父子者定’，曰：‘知此者为尽心，能此者为尽性。’”问：“穷理，莫是自志学时便只是这个道理，到耳顺时便是工夫到处？”曰：“穷理只自十五至四十不惑时，已自不大段要穷了。‘三十而立’之时，便是个铺模定了；不惑时便是见得理明也。知天命时，又知得理之所自出；耳顺时，见得理熟；‘从心所欲不逾矩’时，又是烂熟也。”问：“所学者便是格物至平天下底事，而立至不逾矩，便是进学节次否？”曰：“然。”问：“横渠说‘五十穷理尽性，至天之命，六十尽人物之性’，如何？”曰：“据‘五十而知天命’，则只是知得尽性而已。”又问：“尽性，恐是尽己之性，然後尽人物之性否？”曰：“只是一个性，不须如此看。”又曰：“自圣人言之，穷理尽性至命，合下便恁地。自学者言之，且如读书也是穷理，如何便说到尽性、至命处！易中是说圣人事。论语‘知天命’，且说知得如此，未说到行得尽处。如孟子说‘尽心、知性、知天’，这便是说知；‘存心、养性’，至‘所以立命’，这便是说尽性、至命。要说知天命分晓，只把孟子‘尽心、知性’说。”问：“‘四十不动心’，恐只是‘三十而立’，未到不惑处？”曰：“这便是不惑、知言处。可见孟子是义精理明，天下之物不足以动其心，不是强把捉得定。”问：“横渠说‘不逾矩’如何？”曰：“不知它引梦周公如何。是它自立一说，竟理会不得。”问：“范公说‘从心所以养血气’，如何？”曰：“更没理会。”〔А
    问“五十知天命”。曰：“上蔡云：‘理之所自来，性之所自出。’此语自是。子贡谓夫子性与天道，性便是自家底，天道便是上面一节。这个物事，上面有个脑子，下面便有许多物事，彻底如此。太极图便是这个物事。箕子为武王陈洪范，先言五行，次言五事。盖在天则为五行，在人则为五事。知之者，须是知得个模样形体如何。某旧见李先生云：‘且静坐体认作何形象。’”问：“体认莫用思否？”曰：“固是。且如四端虽固有，孟子亦言‘思则得之，不思则不得也’。”又曰：“此个道理，大则包括乾坤，提挈造化；细则入毫鹚亢隼锶ィ无远不周，无微不到，但须是见得个周到底是何物。”〔夔孙〕
    △孟懿子问孝至子夏问孝章
    问“无违”。曰：“未见得圣人之意在。且说不以礼盖亦多端：有苟且以事亲而违礼，有以僭事亲而违礼。自有个道理，不可违越。圣人虽所以告懿子者意在三家僭礼，然语意浑全，又若不专为三家发也。”〔铢〕
    子曰“无违”，此亦通上下而言。三家僭礼，自犯违了。不当为而为，固为不孝；若当为而不为，亦不孝也。详味“无违”一语，一齐都包在里。集注所谓“语意浑然者，所以为圣人之言”。〔明作〕
    问“孟懿子问孝”云云。曰：“圣人之言，皆是人所通行得底，不比它人说时，只就一人面上说得，其馀人皆做不得。所谓生事葬祭，须一於礼，此是人人皆当如此。然其间亦是警孟氏，不可不知。”〔南升〕
    问：“‘生事以礼’章，胡氏谓‘为其所得为’，是如何？”曰：“只是合得做底。诸侯以诸侯之礼事其亲，大夫以大夫之礼事其亲，便是合得做底。然此句也在人看如何。孔子当初是就三家僭礼说，较精彩，在三家身上又切。当初却未有胡氏说底意思。就今论之，有一般人因陋就简，不能以礼事其亲；又有一般人牵於私意，却不合礼。”〔淳〕
    “生事葬祭之必以礼，圣人说得本阔，人人可用，不特为三家僭礼而设。然就孟懿子身上看时，亦有些意思如此。故某於末後亦说及之，非专为此而发也。至龟山又却只说那不及礼者，皆是倚於偏，此最释经之大病。”因言：“今人於冠婚丧祭一切苟简徇俗，都不知所谓礼者，又如何责得它违与不违。古礼固难行，然近世一二公所定之礼，及朝廷五礼新书之类，人家傥能相与讲习，时举而行之，不为无补。”又云：“周礼忒煞繁细，亦自难行。今所编礼书，只欲使人知之而已。观孔子欲从先进，与宁俭宁戚之意，往往得时位，必不尽循周礼。必须参酌古人，别制为礼以行之。所以告颜子者亦可见。世固有人硬欲行古礼者，然後世情文不相称。”广因言书仪中冠礼最简易，可行。曰：“不独书仪，古冠礼亦自简易。顷年见钦夫刊行所编礼，止有婚、丧、祭三礼，因问之。曰：‘冠礼觉难行。’某云：‘岂可以难行故阙之！兼四礼中冠礼最易行，又是自家事，由己而已。若婚礼，便关涉两家，自家要行，它家又不要行，便自掣肘。又为丧祭之礼，皆繁细之甚。且如人遭丧，方哀苦中，那得工夫去讲行许多礼数。祭礼亦然，行时且是用人多。昨见某人硬自去行，自家固晓得，而所用执事之人皆不曾讲习。观之者笑，且莫管；至於执事者亦皆忍笑不得。似恁行礼，济得甚事！此皆是情文不相称处，不如不行之为愈。’”〔广〕
    叔蒙问：“‘父母唯其疾之忧’，注二说，前一说未安。”曰：“它是问孝。如此，可以为孝矣。”〔贺孙〕以下武伯问孝。
    “父母唯其疾之忧”，前说为佳。後说只说得一截，盖只管得不义，不曾照管得疾了。〔明作〕
    问：“集注中旧说意旨如何？”曰：“旧说似不说背面，却说背後一句相似，全用上添一句。新说虽用下添一句，然常得父母之心如此，便也自不为不孝。故虽添句，已不多添。”〔一之〕
    问：“‘色难’。此是承顺父母之色，或是自己和颜顺色以致爱於亲为难？”曰：“人子胸中才有些不爱於亲之意，便有不顺气象，此所以为爱亲之色为难。”取Ｒ韵伦酉奈市。
    问：“‘曾’字，或训则，或训尝，何也？又诗中‘よ’字训曾，不知一音耶，二音耶？”曰：“除了人姓，皆当音在增反。凡字义云‘某之为言，某也’者，则是音义皆略相近。尝与则，意亦略同。”〔广〕
    叔蒙问：“‘孟懿子问孝，子曰“无违”。’集注云：‘此为懿子发者，告众人者也。’若看答孟武伯子游语，亦可谓之告众人。”曰：“‘无违’意思阔。若其它所告，却就其人所患意思多。然圣人虽是告众人意思，若就孟懿子身上看，自是大段切。虽是专就一人身上说，若於众人身上看，亦未尝无益。”〔贺孙〕集注总论四章。
    或问：“武伯多可忧之事，如何见得？”曰：“观圣人恁地说，则知其人之如此矣。”〔广〕
    或问：“‘父母唯其疾之忧’，何故以告武伯？”曰：“这许多所答，也是当时那许多人各有那般病痛，故随而救之。”又曰：“其它所答，固是皆切於学者。看此句较切，其它只是就道理上说如此。却是这句分外於身心上指出，若能知爱其身，必知所以爱其父母。”〔贺孙〕
    问：“‘子夏能直义’，如何见它直义处？”曰：“观子夏所谓‘可者与之，不可者拒之’，孟子亦曰‘孟施舍似曾子，北宫黝似子夏’，则子夏是个持身谨、规矩严底人。”〔广〕
    问：“‘子夏能直义，而或少温润之色’，直义，莫是说其资之刚方否？”曰：“只是於事亲时无甚回互处。”〔义刚〕
    孟懿子孟武伯子游子夏问孝，圣人答之皆切其所短。故当时听之者止一二句，皆切於其身，今人将数段只作一串文义看了。
    问：“孔子答问孝，四章虽不同，意则一。”曰：“如何？”曰：“彼之间孝，皆有意乎事亲者。孔子各欲其於情性上觉察，不使之偏胜，则其孝皆平正而无病矣。”曰：“如此看，恰好。”〔过〕
    “不敬，何以别乎？”敬，大概是把当事，听无声，视无形。色难，是大段恭顺，积得厚，方能形见；所以为难，勉强不得。此二者是因子游子夏之所短而进之。能养、服劳，只是外面工夫，遮得人耳目所及者。如今人和养与服劳都无了，且得如此，然後就上面更进将去。大率学者且要亻尽从小处做起。正如起屋，未须理会架屋，且先立个基趾定，方得。〔明作〕
    问：“‘色难’有数说，不知孰是？”曰：“从杨氏‘愉色婉容’较好。如以为承顺颜色，则就本文上又添得字来多了。然而杨氏说文学处，又说远了。如此章本文说处，也不道是文太多，但是诚敬不足耳。孔门之所谓文学，又非今日文章之比。但子游为人则爱有馀而敬不足，子夏则敬有馀而爱不足，故告之不同。”问：“如何见得二子如此？”曰：“且如洒埽应对，子游便忽略了，子夏便只就这上做工夫。”又曰：“谢氏说此章甚差。”〔А
    问：“子游见处高明，而工夫则疏；子夏较谨守法度，依本子做。”“观答为政、问孝之语可见。惟高明而疏，故必用敬；惟依本做，故必用有爱心。又观二人‘洒埽应对’之论，与子夏‘博学笃志’之论，亦可见。”〔伯羽〕
    问：“夫子答子游子夏问孝，意虽不同，然自今观之，奉养而无狎恩恃爱之失，主敬而无严恭俨恪之偏，亻尽是难。”曰：“既知二失，则中间须自有个处之之理。爱而不敬，非真爱也；敬而不爱，非真敬也。敬非严恭俨恪之谓，以此为敬，则误矣。只把做件事，小心畏谨，便是敬。”〔道夫〕伯羽录云：“敬，只是把做事，小心畏谨，不敢慢道。”
    问告子游子夏云云。曰：“须当体察能养与服劳如何，不足为孝敬时模样如何。只说得，不济事。”〔南升〕
    子夏之病，乃子游之药；子游之病，乃子夏之药。若以色难告子游，以敬告子夏，则以水济水，以火济火。故圣人药各中其病。〔方〕
    ●卷二十四・论语六
    ◎为政篇下
    △吾与回言章
    论语所载颜子语，止有喟然之叹与“问仁”两章而已。而夫子曰“吾与回言终日”，不知是说甚么，惜乎其不传也！〔便〕
    或问：“颜子‘终日不违，如愚’，谓颜子心与圣人契。”曰：“此是前辈已自说了，毕竟要见颜子因甚与圣人契。”问者无言。文蔚曰：“孔子博他以文，约他以礼，他於天下之理无所不明，所以於圣人之言无所不契。”曰：“孔子未博文约礼之前，又如何？”文蔚曰：“颜子已具圣人体段。”曰：“何处是他具圣人体段？”文蔚无答。曰：“颜子乃生知之次，比之圣人已是九分九穑所争处只争一稹？鬃又坏闼这些，便与他相凑，他所以深领其言而不再问也。”〔文蔚〕
    问：“颜子不违与孔子耳顺相近否？”曰：“那地位大段高。不违，是颜子与孔子说话都晓得；耳顺，是无所不通。”〔淳〕
    李从之问：“颜子省其私，不必指燕私，只是他自作用处。”曰：“便是这意思。但恐没著落，却如何省？只是说燕私，庶几有个著处，方有可省处。私不专在无人独处之地，或有人相对坐，心意默所趋向，亦是私。如‘慎独’之‘独’，亦非特在幽隐人所不见处。只他人所不知，虽在众中，便是独也。‘察其所安’，安便是个私处。”〔┿〕
    问：“‘亦足以发’，是颜子於燕私之际，将圣人之言发见於行事否？”曰：“固是。虽未尽见於行事，其理亦当有发见处。然燕私之际，尤见颜子践履之实处。”〔┿〕
    问颜子如愚。曰：“夫子与言之时，只似一个呆底。退而省其私之所为，亦足以发明其意义，似不呆。如‘克己复礼’，他便知得‘克己复礼’；如‘博我以文，约我以礼’，他皆知之，便是足以发处。”〔卓〕
    “不违如愚”，不须说了。“亦足以发”，是听得夫子说话，便能发明於日用躬行之间，此夫子退而省察颜子之私如此。且如说非礼勿视听言动，颜子便真个不於非礼上视听言动。集注谓“坦然由之而无疑”，是他真个见得，真个便去做。〔明作〕
    问：“‘亦足以发’，莫是所以发明夫子所言之旨否？”曰：“然。且如夫子告以非礼勿视听言动，颜子受之，不复更问如何是礼与非礼。但是退而省察颜子之所为，则直是视听言动无非礼也，此则足以发夫子之言也。”〔壮祖〕
    先生令看颜子“亦足以发”，於何处见之，是甚么意思。或云：“见得亲切处，於‘非礼勿视听言动’一章可见。”曰：“大概是如此。”良久，云：“於泵妗盎背皆见之。”因举程先生之言曰：“‘“出门如见大宾，使民如承大祭”，充之则泵妗盎背’，此之谓也。”〔焘〕
    “退而省其私，亦足以发”，这些子便难看。且如颜子甚么处足以见“退而省其私亦足以发”？如今著一个人，甚么处足以发？甚么处便不足以发？〔义刚〕
    问：“‘亦足以发’，是颜子退有所省发否？”曰：“不然。集注已说得分明了。盖与之言，颜子都无可否，似个愚者。及退而观其所行，皆夫子与之言者，一一做得出来不差，岂不是足以发明得夫子之道。其语势只如此。恰如今人说与人做一器用：方与他说个尺寸高低形制，他听之全然似不晓底。及明日做得来，却与昨日所说底，更无分毫不似。”〔祖道〕
    “亦足以发”，谓其能发己之言。若“不悱不发”，是以此而发彼也。“引而不发”，是引弓而不发矢也。用字各有不同。〔人杰〕
    如子贡子夏，是晓了，较不甚问辨。若它人，则三番四番说都晓不得。独夫子与颜子说时，它却恁地晓得。这处便当思量，它因甚么解恁地？且如这一件物事，我曾见来，它也曾见来。及我说这物事，则它便晓得。若其他人不曾见，则虽说与它，它也不晓。〔义刚〕
    问“颜子深潜淳粹”。曰：“‘深潜’，是深厚不浅露。恁地时，意思常藏在里面。”〔焘〕集注。
    问：“‘颜子深潜淳粹’，此只是指天资而言否？”曰：“是。”〔义刚〕
    问：“集注载李先生之说甚分明。但所谓‘默识心融，触处洞然，自有条理’，便见颜子闻夫子之言，自原本至於条目，一一理会得，所以与夫子意不相背。‘及退省其私，即见其日用语默动静之间，皆足以发明夫子之道，坦然由之而不疑’，便见得颜子不惟理会得夫子言语，及退便行将去，更无窒碍。”曰：“‘亦足以发’一句，最好看。若粗说时，便是行将去，然须是子细看‘亦足以发’一句。”〔南升〕
    问：“李先生谓颜子‘圣人体段已具’。‘体段’二字，莫只是言个模样否？”曰：“然。”又问：“惟其具圣人模样了，故能闻圣人之言，默识心融否？”曰：“颜子去圣人不争多，止隔一膜，所谓‘於吾言无所不说’。其所以不及圣人者，只是须待圣人之言触其机，乃能通晓尔。”又问：“所以如此者，莫只是渣滓化未尽否？”曰：“圣人所至处，颜子都见得，只是未到。‘仰之弥高，钻之弥坚，瞻之在前，忽焉在後’。这便颜子不及圣人处。这便见得未达一间处。且如於道理上才著紧，又蹉过；才放缓，又不及。又如圣人平日只是理会一个大经大法，又却有时而应变达权；才去应变达权处看他，又却不曾离了大经大法。可仕而仕，学他仕时，又却有时而止；可止而止，学他止时，又却有时而仕。‘无可无不可’，学他不可，又却有时而可；学他可，又却有时而不可。终不似圣人事事做到恰好处。”又问：“程子说：‘孟子，虽未敢便道他是圣人，然学已到圣处。’莫便是指此意而言否？”曰：“颜子去圣人尤近。”或云：“某於‘克己复礼’、‘动容貌’两章，却理会得。若是仰高钻坚，瞻前忽後，终是未透。”曰：“此两章止说得一边，是约礼底事，到颜子便说出两脚来。圣人之教学者，不过博文约礼两事尔。博文，是‘道问学’之事，於天下事物之理，皆欲知之；约礼，是‘尊德性’之事，於吾心固有之理，无一息而不存。今见於论语者，虽只有‘问仁’、‘问为邦’两章，然观夫子之言有曰：‘吾与回言终日。’想见凡天下之事无不讲究来。自视听言动之际，人伦日用当然之理，以至夏之时，商之辂，周之冕，舜之乐，历代之典章文物，一一都理会得了。故於此举其大纲以语之，而颜子便能领略得去。若元不曾讲究，则於此必疑问矣。盖圣人循循善诱人，才趱到那有滋味处，自然住不得。故曰‘欲罢不能，既竭吾才，如有所立卓尔’！卓尔，是圣人之大本立於此以酬酢万变处。颜子亦见得此甚分明，只是未能到此尔。又却趱逼他不得，他亦大段用力不得。易曰：‘精义入神，以致用也；利用安身，以崇德也。过此以往，未之或知也。穷神知化，德之盛也。’只是这一个德，非於崇德之外，别有个德之盛也。做来做去，做到彻处，便是。”〔广〕
    问：“‘不违如愚’章。‘心融’，恐是功深力到处，见得道理熟了，故言入於心，随即融化，更无渣滓。故其发见於日用之间，从容和顺，所以能发明圣人之道，非生将道理体贴力行之也。是否？”曰：“固是功夫至到，亦是天资高，颜子自是邻於生知者也。”〔一之〕
    仲愚问：“‘默识心融’，如何？”曰：“说个‘融’字最好，如消融相似。融，如雪在阳中。若不融，一句在肚里，如何发得出来。如人吃物事，若不消，只生在肚里，如何能滋益体肤。须是融化，渣滓便下去，精英便充於体肤，故能肥润。如孔子告曾子‘一贯’之语，他人闻之，只是个‘一贯’，曾子闻之，便能融化，故发‘忠恕而已’出来。”又问：“是曾子平昔工夫至此乎？”曰：“也是他资质自别。”〔一之〕
    器之问：“‘亦足以发’，伊川有‘天理昭著’语，与先生所说不同。”曰：“便只是这个。夫子所言，他别会发明而行之。伊川所谓‘天理昭著’，便是圣人所说底道理，颜子便会一一与做。且如对人言语，他晓不得，或晓得不分明，少间只恁地悠悠漫漫。虽然恁地说，自将这言语无落著了。到得颜子，圣人与说一句，他便去做那一句；圣人与说两句，他便去做那两句。”〔贺孙〕以下诸说。
    问“退而省其私”。曰：“私者，他人所不知，而回之所自知者，夫子能察之。如心之所安，燕居独处之所为，见识之所独见，皆是也。”又曰：“‘私’字亻尽阔。‘私’与中庸‘慎独’之‘独’同。大意只是初间与回言，一似个不通晓底人相似。退而观其所独为，又足以发明夫子所说之道。且说‘克己复礼’，夫子告之矣。退而察之，则见其果然‘克己复礼’。”因说：“范氏说‘私’字，作与门人言，恐不是。谢氏以不违作‘声闻相通，虽以耳听，而实以神受’，又较深。只是‘无所不说’，便是不违。”〔А
    △视其所以章
    文振问“视其所以”一章。曰：“此不惟可以观人，亦当以此自考。”〔时举〕义刚录云：“观人固是如此，观己亦当如此。”
    问：“‘视其所以’一章，‘所以’是大纲目。看这一个人是为善底人，是为恶底人。若是为善底人，又须观其意之所从来。若是本意以为己事所当为，无所为而为之，乃为己。若以为可以求知於人而为之，则是其所从来处已不善了。若是所从来处既善，又须察其中心乐与不乐。若是中心乐为善，自无厌倦之意，而有日进之益。若是中心所乐不在是，便或作或辍，未免於伪。以是察人，是节节看到心术隐微处，最是难事。亦必在己者能知言穷理，使心通乎道，而能精别是非，然後察人如圣人也。”曰：“於乐处，便是诚实为善。‘如好好色，如恶恶臭’，不是勉强做来。若以此观人，亦须以此自观。看自家为善，果是为己，果是乐否？”先生又云：“看文字，须学文振每逐章挨近前去。文振此两三夜说话，大故精细。看论语方到一篇，便如此。”直卿云：“先生说，文振资质好。”〔南升〕
    所以，是所为；所由，是如此做；所安，是所乐。譬如读书是所为，岂不是好事。然其去如此做，又然多般：有为己而读书者，有为名而读者，有为利而读者，须观其所由从如何。其为己而读者，固善矣。然或有出於勉强者，故又观其所乐。〔端蒙〕
    问：“‘视其所以，观其所由，察其所安’三句，前一句是兼善恶而言，後两句是专言善。寻常有一样人，所为虽不善，然其意之所发，却不是要做不善，而心终亦不安於不善。是这般样人是如何？”曰：“这个也自有，於‘观过知仁’可见。”〔焘〕
    李仲实问：“‘视其所以’者，善者为君子，恶者为小人。知其小人，不必论也。所由、所安，亦以观察君子之为善者否？”曰：“譬如淘米：其糠与沙，其始也固淘去之矣。再三淘之，恐有未尽去之沙秕耳。”〔人杰〕
    问“察其所安”云：“今人亦有做得不是底事，心却不安，又是如何？”曰：“此是良心终是微，私欲终是盛，微底须被他盛底胜将去。微底但有端倪，无力争得出，正如孟子说‘非无萌蘖之生’一段意。当良心与私欲交战时，须是在我大段著力与他战，不可输与他。只是杀贼一般，一次杀不退，只管杀，杀数次时，须被杀退了。私欲一次胜他不得，但教真个知得他不好了，立定脚根，只管硬地自行从好路去。待得熟时，私意自住不得。”因举濂溪说：“‘果而确，无难焉。’须是果敢胜得私欲，方确然守得这道理不迁变。”问：“有何道理可助这个果？”曰：“别无道理助得，只是自著力战退他。”〔明作〕
    “视其所以”一章。炎问：“观人之法，论到此却是无遗。”先生微笑曰：“孟子观人之法，又自简径。如曰‘胸中正，则眸子了焉；胸中不正，则眸子毛焉’便是。”〔炎〕
    问：“‘观其所由’，谓‘意之所从来’，何也？”曰：“只是看他意思来处如何。如读书，固是好。然他意思来处，亦有是为利者。‘视其所以’，以，用也，为也。为义为君子，为利为小人，方是且粗看。如有一般人，只安常守分，不恁求利，然有时意思亦是求利。‘察其所安’，又看他心所安稳处。一节深一节。”〔淳〕集注。
    问：“‘观其所由’，集注两说，如何？”曰：“‘意之所从来’，如读书是好，须看所读何书。‘行其所为’，或强勉有所为。後说不如前说。盖‘行其所为’只是就上面细看过，不如‘意之所从来’是就他心术上看。所安，集注下得‘乐’字不稳。安，大率是他平日存主习熟处。他本心爱如此，虽所由偶然不如此，终是勉强，必竟所乐不在此，次第依旧又从熟处去。如平日爱倨傲，勉强教他恭敬，一时之间亦能恭敬。次第依旧自倨傲了，心方安。吕氏一说谓：‘所由，是看他已前所为事；所安，是察他已後所为事。’亦通。所谓‘知言、穷理’，盖知言亦是穷理之一事，然盖互举也。”又云：“知人亦是穷理之一端。且如‘因不失其亲’，须知人方得。”〔明作〕
    问：“‘观其所由’，集注言‘意之所从来’，如何？”曰：“如齐桓伐楚，固义也。然其意所从来，乃因怒蔡姬而伐蔡，蔡溃，遂伐楚。此则所为虽是，而所由未是也。”〔铢〕
    察人之所安，尤难。故必如圣人之知言、穷理，方能之。〔广〕
    问：“‘视其所以，观其所由，察其所安。’若圣人於人之善恶如见肺肝，当不待如此著力？”曰：“这也为常人说，圣人固不用得如此。然圣人观人，也著恁地详细。如今人说一种长厚说话，便道圣人不恁地，只略略看便了。这个若不见教彻底善恶分明，如何取舍。且如今从学，也有诚心来底，也有为利来底。又如今人读书，也有诚心去读底，也有为利读底。其初也却好，渐渐自见得他心下不恁地，这须著知。且如要从师，须看得那人果是如何。又如委⑷耸拢若是小小事要付⑷耍尚可以随其所长，交付与他。若是要成一件大事，如何不见得这人了，方付与！如所谓‘可以⒘尺之孤，可以寄百里之命，临大节而不可夺’，若不真见这人是恁地，如何这事⒌盟！”问：“伊川云：‘“视其所以”，是观人之大概。若“所由、所安”，也只兼善恶说。’今集注只解向不好边去，恐似无过中求有过，非圣人意。”曰：“这只是平心恁地看，看得十分是如此。若要长厚，便恁地包含。其初欲恕人，而终於自恕，少间渐渐将自己都没理会了，都不知。若能於待人严，到得於自身己也会严。”问：“观人之道，也有自善而入於恶，亦有事虽恶而心所存本好。”曰：“这个也自可见。须是如此看，方见好底铁定是好人，不好底铁定是不好人。读书不可不仔细。若不因公问，某也不说到这里。初间才看，善恶便晓然。到观其所由有不善，这又胜得当下便不是底。到察其所安有不善，这又胜前二项人。不是到这里便做不好人看他；只是不是他心肯意肯，必不会有终。”今按：此转语方答得上所疑集注分明。〔贺孙〕
    “所以，只是个大概。所由，便看他所从之道，如为义，为利。又也看他所由处有是有非。至所安处，便是心之所以安，方定得。且如看得如此，又须著自反，看自家所以、所由、所安如何，只是一个道理。吕氏以所以作今所自处，所由作昔所经由，所安作卒所归宿，却成前後事，非是一时。观人不必如此说。”又问“观其所由”。曰：“‘视其所以’者，只是观人之凡日。所由者，便看他如何地做。且如作士人，作商贾，此是‘所以’。至如读书为利时，又也不好。如孝与忠，若还孝而至於陷父于不义，忠而至於阿谀顺旨，其所以忠与孝则同，而所由之道则别。”问曰：“如小人为利，便是不好了。又更‘观其所由’做甚？”曰：“为利固是为利，毕竟便有一节话。若还看得只是这人了，更不须看。”〔А臣义。
    △温故而知新章
    温故，只是时习。〔广〕
    “温故知新”，谓温故书而知新义。〔振〕
    温故方能知新，不温而求新知，则亦不可得而求矣。〔砺〕
    问“温故知新”。曰：“是就温故中见得这道理愈精，胜似旧时所看。”〔铢〕
    “温故而知新”，味其语意，乃为温故而不知新者设。不温故固是间断了。若果无所得，虽温故亦不足以为人师，所以温故又要知新。惟温故而不知新，故不足以为人师也。这语意在知新上。〔义刚〕
    问：“温故，闻见之在外者；知新，义理之得於己者。若温故而不知新，则徒闻见而已。惟知新，则是在我之义理，因温故而有以自得之，其应无穷，故可以为师乎？”曰：“然。”又问：“不离温故之中而知新，其亦‘下学上达’之理乎？”曰：“亦是渐渐上达之意。”〔一之〕
    问“温故知新”。曰：“道理即这一个道理。论孟所载是这一个道理，六经所载也是这个道理。但理会得了，时时温习，觉滋味深长，自有新得。‘温’字对‘冷’字，如一杯羹在此冷了，将去温来又好。”〔南升〕
    “温故而知新”，此处知新是重。中庸“温故而知新”乃是温故重。圣人言语自有意思，一个这头重，一个那头重。又曰：“温故而不知新，一句只是一句了。”〔夔孙〕
    “温故知新”，不是易底新者，只是故中底道理时习得熟，渐渐发得出来。且如一理，看几个人来问。就此一理上，一人与说一个理，都是自家就此理上推究出来，所以其应无穷。且如记问之学，记得一事，更推第二事不去；记得九事，便说十事不出，所以不足为人师。〔明作〕集注。
    “记问之学，不足为人师”，只缘这个死杀了。若知新，则‘引而伸之，触类而长之’，则常活不死杀矣。如记问之学，记得十件，只是十件；记得百件，只是百件。知新，则时复温习旧闻以知新意，所以常活。〔亻选
    温故则能知新。如所引学记，则是温故而不知新，只是记得个硬本子，更不解去里面搜寻得道理。〔义刚〕
    “温故而知新”是活底，故可以为人师。记问之学只是死底，故不足以为人师。〔振〕
    “温故而知新，可以为师矣”。先生曰：“此只是一件事，都有两个义理。如温故而不能知新，诸先生把‘日知其所亡’做知新，似倒说了。‘日知其所亡’，乃温故以前事。日知其所未有，如今日方做事业相似，便方始。‘月无忘其所能’，乃温故也。既温故而知新。谢氏说‘温故知新’，又说得高远了。”先生曰：“程先生说‘可以为师’，作只此一句可师，不如便把做为师之‘师’。看此一句，只说是人若不能温故知新，便不可为人师。守旧而不知新义，便不活，不足以应学者之求。若‘温故而知新’，则从此亻尽推得去。吕氏说师尚多闻，只是泥孟子之语。孟子初间也且恁地说，吕氏便把来作引证不得。大率圣人之言语阔，被他把做恁地说，也无碍理处。”〔А臣义。
    仁父问：“‘温故而知新，可以为师矣’。伊川谓‘此一言可师，此一事可师’，窃有未喻。”曰：“伊川见得亦差了。这一句正对‘记问之学不足为人师’一句。若温习旧闻，则义理日通，无有穷已。若记问之学，虽是记得多，虽是读得多，虽是闻得多，虽是千卷万卷，只是千卷万卷，未有不穷。然而这一句说师，亦只说平常恁地师，却不说是孔子这般师。兼是这主意，只为世上有不温故知新而便欲为人师，故发此一句，却不是说如此便可以为师。言如此方可以为师，以证人不如此而遽欲为师者。伊川却只认这意，一向要去分解。以此知读书亻尽著仔细，伊川恁地工夫，也自有这般处。圣人语言极精密，无些子偏重，亦无些子罅漏。如说：‘一言而丧邦，有诸？’曰：‘唯其言而莫之违。’只消如此说亦得；便须说道：‘如不善而莫之违也，不几乎一言而丧邦乎！’‘或曰：“以德报怨，何如？”’看来也似好。圣人便问他：‘何以报德？以直报怨，以德报德。’若以直报怨，只是依直报之，恰如无怨相似。且如人有些侵我处，若是我不是，便休了。若是他不是，与他理会教是便了。”贺孙问：“‘以德报怨’，非独说道无以报德，只是以德报怨，也自不得。”曰：“然。如此只是伪，只是不诚。”〔贺孙〕
    △君子不器章
    “君子不器”，是不拘於一，所谓“体无不具”。人心原有这许多道理充足，若惯熟时，自然看要如何，无不周遍。子贡瑚琏，只是庙中可用，移去别处便用不得。如原宪只是一个吃菜根底人，邦有道，出来也做一事不得；邦无道，也不能拨乱反正。夷清，惠和，亦只做得一件事。〔明作〕
    或问：“‘君子不器’，如孔门德行之外，乃为器否？”曰：“若偏於德行，而其用不周，亦是器。君子者，才德出众之名。德者，体也；才者，用也。君子之人，亦具圣人之体用；夔孙录云：“体无不备，用无不周，次於圣人者也。”但其体不如圣人之大，而其用不如圣人之妙耳。”〔人杰〕
    “君子不器”，事事有些，非若一善一行之可名也。贤人则器，获此而失彼，长於此又短於彼。贤人不及君子，君子不及圣人。〔寿昌〕
    问“君子不器”之旨。曰：“人心至灵，均具万理，是以无所往而不知。然而仁义礼智之性，苟以学力充之，则无所施而不通，谓之不器可也。至於人之才具，分明是各局於气禀，有能有不能。”又问：“如何勉强得？”曰：“君子者，成德之名也。所贵乎君子者，有以化其气禀之性耳。不然，何足以言君子。中庸言‘虽愚必明，虽柔必强’处，正是此意。”〔壮祖〕
    问：“君子所以不器者，缘是就格物、致知上做工夫，看得道理周遍精切；及廓然贯通，有以尽其心之全体，故施之於用，无所不宜，非特一才一艺而已。”曰：“也是如此，但说得著力了。成德之士，自是不器。”〔南升〕
    “‘君子不器’，君子是何等人？”曰：“此通上下而言。有一般对小人而言底君子，便是小底君子。至如‘圣人吾不得而见之，得见君子斯可矣’，便说大底君子，便是圣人之次者。”问：“不器，是那个君子？”曰：“此是成德全才之君子，不可一偏看他。”问：“侯氏举‘君子不可小知而可大受’，如何？”曰：“‘不可小知’，便是不可以一偏看他，他却担负得远大底。小人时便也有一才一艺可取，故可小知。”问：“子贡，‘女器也’，唤做不是君子，得否？”曰：“子贡也是个偏底，可贵而不可贱，宜於宗庙朝廷而不可退处，此子贡之偏处。”问：“谢氏举清、和、任，也只是器否？”曰：“这是他成就得偏，却不是器。他本成就得来大。如‘得百里之地而君之’一段，他自是大，只是成就得来偏。”问：“诸先生多举‘形而上、形而下’，如何说？”曰：“可见底是器，不可见底是道。理是道，物是器。”因指面前火炉曰：“此是器，然而可以向火，所以为人用，便是道。”问：“谢氏以为‘颜闵有圣人之一体，未必优於子夏子游子张，然而具体也’。既谓之具体，又说不如三子，何也？”曰：“他意只道是颜子便都无许多事，如古人说无所长，‘既无所短，安有所长’底意。他把来驱驾作文字，便语中有病。”因问“具体而微”。曰：“五峰说得牵强，看来只是比似孔子较小。今看颜子比孔子，真个小。”〔А臣义。
    问：“范氏谢氏说如何？”曰：“天下道理皆看得透，无一理之不知，无一事之不明，何器之有？如范氏说，也说得去，然不消如此。谢氏说得意思也好。推其极，乃大底不器。伊尹伯夷柳下惠皆能一天下，则器固大矣。自一才一艺者观之，亦不可谓之器矣。然自孔子可仕、可止观之，则彼止在一边，亦器也，孟子诚不肯学他底了。”〔一之〕
    △子贡问君子章
    问“先行其言而後从之”。曰：“此为子贡而发。其实‘有德者必有言’，若有此德，其言自足以发明之，无有说不出之理。夫子只云‘欲讷於言而敏於行’，‘敏於事而慎於言’，未尝说无事於言。”〔人杰〕
    问：“‘先行其言而後从之’，苟能行矣，何事於言？”曰：“只为子贡多言，故告之如此。若道只要自家行得，说都不得，亦不是道理。圣人只说‘敏於事而慎於言’，‘敏於行而讷於言’，‘言顾行，行顾言’，何尝教人不言！”〔夔孙〕
    徐仁甫问：“‘先行其言而後从之’，莫须将‘先行’作一句否？”曰：“程子如此，却未敢以为然；恐‘其言而後从之’，不成一句。若云‘而後其言从之’，方得。不若以‘先行其言’作一句，‘而後从之’作一句。大意只说先行其所言，而後言其所行。读书须是看出处主意如何。此是子贡问君子，孔子为子贡多言，故以‘先行其言而後从之’答之，盖为子贡发也。”
    问：“‘先行其言’，谓人识得个道理了，可以说出来，却不要只做言语说过，须是合下便行将去。‘而後从之’者，及行将去，见得自家所得底道理步步著实，然後说出来，却不是杜撰意度。须还自家自本至末，皆说得有著实处。”曰：“此一章说得好。”〔南升〕
    △君子周而不比章
    问：“周与比，莫也相似否？”曰：“外面相似，而里面大差了。如骄泰、和同，亦然。故几微之间，不可不辨。”〔А
    周是无不爱，比是私也。相比，或二人相比也是。〔植〕
    “君子周而不比”，周是遍，人前背後都如此，心都一般，不偏滞在一个。如“老者安之，朋友信之，少者怀之”，亦是周遍。忠信为周。如这一个人合当如何待，那个人又合如何待，自家只看理，无轻重厚薄，便是周遍。周是公底比，比是私底周。周是无所不比也。如为臣则忠，为子却不能孝，便是偏比不周遍，只知有君而不知有亲。按忠信为周，他录别有定说。〔淳〕
    问“比周”。曰：“君子小人，即是公私之间。皆是与人亲厚，但君子意思自然广大。小人与人相亲时，便生计较，与我善底做一般，不与我善底做一般。周与比相去不远，要须分别得大相远处。某集注中曾说此意。”君子与人相亲，也有轻重，有厚薄，但意思自是公。〔南升〕
    问“周而不比”。曰：“周者，大而遍之谓；比便小，所谓两两相比。君子之於人，无一人使之不得其所，这便是周；小人之於人，但见同於己者与之，不同於己者恶之，这便是比。君子之於人，非是全无恶人处，但好善恶恶，皆出於公。用一善人於国，则一国享其治；用一善人於天下，则天下享其治；於一邑之中去一恶人，则一邑获其安；於一乡之中去一恶人，则一乡受其安，岂不是周！小人之心，一切反是。”又云：“欧阳朋党论说周武以三千为大朋，商纣亿兆之人离心离德。”又云：“‘比周’二字，於易中所言，又以‘比’字为美，如‘九五显比’，取‘王用三驱，失前禽’之义，皆美也。如‘顽へ不友，相与比周’，又却是不好。”〔卓〕
    比之与周，皆亲厚之意。周则无所不爱。为诸侯则爱一国，为天子则爱天下，随其亲疏厚薄，无不是此爱。若比，则只是拣择。或以利，或以势，一等合亲底，他却自有爱憎，所以有不周处。又云：“集注谓‘普遍’，是泛爱之意；‘偏党’，非特势利。大概君子心公而大，所以周普。小人心狭而常私，便亲厚也只亲厚得一个。”〔明作〕
    问“比周”。曰：“且如一乡之中，有个恶人，我这里若可除去，便须除去，却得这一乡都安，此‘君子周而不比’也。至如小人於恶人，则喜其与己合，必须亲爱之；到得无恶之人，每与己异，必思伤害之，此小人之‘比而不周’也。武三思尝言：‘如何是善人？如何是恶人？与予合者是善人，与予不合者是恶人。’”〔贺孙〕
    问“比周”。曰：“周固是好，然而有一种人，是人无不周旋之。使所周之人皆善，固是好。万一有个不好底人，自家周旋他去，这人会去作无穷之害。此无他，只是要人之同己，所以为害。君子则不然，当亲则亲，当疏则疏而已。”〔夔孙〕
    问：“注，周言‘普遍’，岂‘灏众而亲仁’之意欤？”曰：“亦是如此。大抵君子立心。自是周遍，好恶爱憎，一本於公。小人惟偏比阿党而已。”〔取臣注。
    问：“注云：‘君子小人所以分，则在公私之际，毫鹬差耳。’何谓毫鹬差？”曰：“君子也是如此亲爱，小人也是如此亲爱；君子公，小人私。”〔节〕
    问：“注云：‘欲学者察乎两间，而审其取舍之几。’当在思虑方萌之初，与人交际之始，於此审决之否？”曰：“致察於思虑，固是，但事上亦须照管。动箴曰：‘哲人知几，诚之於思；志士励行，守之於为。”须著随处照管，不应道这里失了，後面更不去照管。觉得思处失了，便著去事上看，便舍彼取此。须著如此，方得。”〔恪〕
    徐问“比周”。曰：“只是公私。周则遍及天下，比则昵於亲爱之间。”又问：“‘忠信为周，阿党为比’，如何？”曰：“忠信为周，只缘左传‘周爰咨询’指作忠信，後人遂将来妄解，最无道理。且如易比卦言：‘比，吉也。比，辅也。原筮元永贞，无咎。’则比都是好。大抵比於君子则为善，比於小人则为恶，须是看圣人说处本意如何。据此‘周而不比，比而不周’，只是公私。”集义。
    问：“范氏说‘忠信为周’，恐未说到此。”曰：“忠信，所以周也。若面前背後不诚实，则不周矣。周是公底比，无所不比也。比是私底周，周一边，背了一边。周则意思却照管得到。极其至，为臣则忠，为子则孝，是亦周也。”〔一之〕
    △学而不思章
    问：“论语言‘学’字多不同：‘学而不思则罔’，此‘学’字似主於行而言；‘博学於文’，此‘学’字似主於知而言。”曰：“‘学而不思则罔’，此‘学’也不是行。”问：“‘学’字义如何？”曰：“学只是效，未能如此，便去效做。”问：“恐行意较多否？”曰：“只是未能如此，便去学做。如未识得这一个理，便去讲究，要识得，也是学；未识得这一个书，便去读，也是学；未晓得这一件事，去问人如何做，便也是学。问人，便是依这本子做去；不问人，便不依本子，只鹘突杜撰做去。学是身去做，思只是默坐来思。”问：“学是学其事，思是思其理否？”曰：“思，只是思所学底事。学而不思，便都罔了。”问：“‘思而不学’，何以危殆？”曰：“硬将来拗缚捉住在这里，便是危殆。只是杜撰恁地，不恁自然，便不安稳。”〔淳〕
    学与思，须相连。才学这事，须便思量这事合如何。“学”字甚大，学效他圣贤做事。〔南升〕
    学，是学其事，如读书便是学，须缓缓精思其中义理方得。且如做此事是学，然须思此事道理是如何，只恁下头做，不思这事道理，则昧而无得。若只空思索，却又不傍所做事上体察，则心终是不安稳。须是事与思互相发明。〔明作〕
    学不止是读书，凡做事皆是学。且如学做一事，须是更经思量方得。然只管思量而不学，则自家心必不安稳，便是殆也。
    “学而不思”，如读书不思道理是如何；“思而不学”，如徒苦思索，不依样子做。〔植〕
    “思而不学则殆”。虽用心思量，不曾就事上习熟，毕竟生硬，不会妥帖。〔铢〕
    问：“‘不求诸心，则昏而无得；不习其事，则危而不安’。如何？”曰：“‘思’与‘学’字相对说。学这事，便思这事。人说这事合恁地做，自家不曾思量这道理是合如何，则罔然而已。罔，似今人说‘罔两’。既思得这事，若不去做这事，便不熟，则臬兀不安。如人学射，虽习得弓箭里许多模样，若不曾思量这个是合如何，也不得。既思得许多模样是合如何，却不曾置得一张弓，一只箭，向垛边去射，也如何得！”集注。
    或问：“‘学而不思’章引程子‘“博学、审问、慎思、明辨、力行”，五者废一非学’，何也？”曰：“凡‘学’字便兼‘行’字意思。如讲明义理，学也；效人做事，亦学也。孔子步亦步，趋亦趋，是效其所为。才效其所为，便有行意。”〔铢〕
    叔蒙问：“集注却举中庸学问思辨与行之语。据某看，学与行，是学之始终；问、思、辨，是思之始终。”曰：“然。”〔贺孙〕
    问：“‘思而不学则殆’，注：‘身不亲历。’所谓亲历，岂讲求义理与躬行处均为亲历乎？”曰：“讲求义理，又似乎思，但就见定事上学去。”话间因语及某人，曰：“此正思而不学之人，只一向寻空去。凡事须学，方能进步。”集注非定本。〔取
    问：“诸先生说，有外意者，有说偏傍者，也须看否？”曰：“也要见得他碍处。”因问：“杨氏说‘思则“敬以直内，义以方外”’，如何？”曰：“敬自是存养底事，义自是推行底事。且说思与学，也未须说存养、推行处。若把推行作学，便不是。中庸里面博学、力行自是两件。今人说学，便都说到行处去。且如读书，看这一句理会不得，便须熟读，此便是学。然‘学而不思’，便是按古本也无得处。若徒然闭目静思而不学，又也徒劳心，不稳当，然後推到行处。”问：“‘罔’字作欺罔无实之‘罔’，如何？”曰：“不必如此说。罔，是昏昧底意。”问：“‘思而不学则殆’，只是尹氏‘劳而无所安’底意否？”曰：“是。劳，便是其心劳；不安，便是於义理不安。”问：“谢氏‘穷大而失其所居’，如何？”曰：“只是不安。”〔А臣义。
    △攻乎异端章
    或问“攻乎异端”。曰：“攻者，是讲习之谓，非攻击之攻。这处须看他如何是异端，如何是正道。异端不是天生出来。天下只是这一个道理，缘人心不正，则流於邪说。习於彼，必害於此；既入於邪，必害於正。异端不止是杨墨佛老，这个是异端之大者。”
    问：“‘攻’字，若作攻击，也如何便有害？”曰：“便是。圣人若说攻击异端则有害，便也须更有说话在，不肯只恁地说遂休了。若从攻击，则吕氏之说近之，不如只作攻治之‘攻’，较稳。”〔А
    凡言异端不必攻者，皆是为异端游说反间。孟子谓：“能言距杨墨者，圣人之徒也。”不必便能距杨墨，但能说距杨墨，亦是圣人之徒。〔淳〕
    问：“集注云：‘攻，专治之也。’若为学，便当专治之。异端，则不可专治也。”曰：“不惟说不可专治，便略去理会他也不得。若是自家学有定止，去看他病痛，却得。也是自家眼目高，方得。若是凭地，则也奈他不何。如後来士大夫，末年皆流入佛氏者。缘是把自家底做浅底看，便没意思了，所以流入他空寂玄妙之说去。”〔焘〕集注。
    问：“程子曰：‘佛氏之言近理，所以害甚於杨墨。’看来为我疑於义，兼爱疑於仁，其祸已不胜言。佛氏如何又却甚焉？”曰：“杨墨只是硬恁地做。佛氏最有精微动得人处，本朝许多极好人无不陷焉。”如李文靖王文正谢上蔡杨龟山游先生诸人。〔贺孙〕
    问：“集注何以言佛而不言老？”曰：“老便只是杨氏。人尝以孟子当时只辟杨墨，不辟老，不知辟杨便是辟老。如後世有隐Т长往而不来者，皆是老之流。他本不是学老，只是自执所见，与此相似。”〔淳〕
    味道问：“只说释氏，不说杨墨，如何？”曰：“杨墨为我、兼爱，做出来也淡而不能惑人。只为释氏最能惑人。初见他说出来自有道理，从他说愈深，愈是害人。”
    “攻乎异端”章。曰：“杨氏为我，‘拔一毛而利天下不为’；墨氏兼爱，至不知有父。如此等事，世人见他无道理，自不去学他。只如墨者夷之厚葬，自打不过，缘无道理，自是行不得。若佛氏则近理，所以惑人。此事难说，观其书可见。”〔明作〕
    吕氏曰：“君子反经而已矣，经正斯无邪慝。今恶乎异端，而以力攻之，米阋宰员味已。”说得甚好；但添得意思多了，不敢保是圣人之意。圣人之意，分明只是以力攻之。理会他底未得，枉费力，便将己业都荒了。〔淳〕集注。
    △由诲女知之章
    问：“‘知之为知之’章，子路不应，有以不知为知之病。”曰：“子路粗暴，见事便自说是晓会得。如‘正名’一节，便以为迂，故和那不知处也不知耳。”〔铢〕
    问“知之为知之”。曰：“子路气象粗疏，不能随事精察；或有不合於己，虽於夫子亦艴然，如‘子之迂也’之类，故夫子告之以此。”〔雉〕
    或问“诲汝知之乎”章。曰：“惟伊川便说得尽，别人只说得一边。‘知之为知之，不知为不知’，则无自欺之蔽，其知固自明矣。若不说求其知一著，则是使人安於其所不知也。故程子又说出此意，其说方完，上不失於自欺，下不失於自勉。”〔广〕
    徐问：“上蔡之说如何？”曰：“上蔡说未是，其说求为过高。要之，圣人之言，只是说紧切底事。只为今人知之以为知，将那不知者亦说是知，终至於知与不知都无界限了。若人能於其知者以为知，於不知者以为不知，而不强以为知，此便是知了。只为子路性勇，怕他把不知者亦说是知，故为他说如此。”
    △子张学干禄章
    戴智老说“干禄”章。曰：“‘多闻、多见’二字，人多轻说过了，将以为偶然多闻多见耳。殊不知此正是合用功处，圣人所以为‘好古敏以求之’。”又曰：“‘多闻，择其善者而从之，多见而识之’，皆欲求其多也。不然，则闻见孤寡，不足以为学矣。”〔时举〕
    多闻、阙疑、慎言，三件事。〔节〕
    多闻、多见，自不是浅陋迫狭人；又更阙疑，又更慎其馀。〔方〕
    闻见亦是互相发明，如“学干禄”章言“多闻阙疑，慎言其馀；多见阙殆，慎行其馀”。闻固是主於言，见固是主於行，然亦有闻而行者，见而言者，不可泥而看也。〔时举〕
    问“干禄”章“闻见”字义。曰：“闻，是闻人之言；见，是见人之行。闻，亦属自家言处；见，亦属自家做处。闻见当阙其疑殆，而又勿易言易行之。”问：“闻见因书得之，则又何别？”曰：“见古人说底话，是闻；见古人做底事而欲学之，是见，如舜之孝是也。然就‘克己复礼’论之，则看孔子所言是闻，只自家欲循此而为仁，便是见。此非本文大义，然必欲区别闻见则然。”问：“此答干禄之语，意类‘好色’之对乎？”曰：“不干事。孔子不教他干，但云得禄之道在其中，正是欲抹杀了他‘干’字。若‘太王好货、好色’等语，便欲比之孔子，便做病了，便见圣贤之分处。”〔一之〕
    或问：“慎其馀，只是指无疑、无殆处否？”曰：“固是。”〔义刚〕
    林叔恭问：“多闻如何阙疑，多见如何阙殆？”曰：“若不多闻，也无缘见得疑；若不多见，也无缘见得殆。江西诸人才闻得一说，便把做了，看有甚么话更入不得，亦如何有疑殆。到他说此一章，却云，子张平日专务多闻多见，故夫子告以阙疑，是不欲其多闻多见，此是甚说话！且如一件事，一人如此说，自家也见未得。须是大家都说出来，这里方见得果是如何。这里方可以将众多之说相磨擦，这里方见得疑殆分明。”〔贺孙〕
    或问“尤自外至，悔自内出”。曰：“出言或至伤人，故多尤；行有不至，己必先觉，故多悔。然此亦以其多少言之耳。言而多尤，岂不自悔！行而多悔，亦必至於伤人矣。”〔广〕
    “子张学干禄”一章，是教人不以干禄为意。盖言行所当谨，非为欲干禄而然也。若真能著实用功，则惟患言行之有悔尤，何暇有干禄之心耶！〔铢〕
    徐问“学干禄”章。曰：“此是三截事：若人少闻寡见，则不能参考得是处，故闻见须要多。若闻见已多而不能阙疑殆，则胡乱把不是底也将来做是了。既阙其疑殆，而又未能慎其馀，则必有尤悔。”又问：“尤、悔如何分？尤莫是见尤於人否？”曰：“是。大凡言不谨，则必见尤於人；人既有尤，自家安得无悔！行不谨，则己必有悔；己既有悔，则人安得不见尤！此只是各将较重处对说。”又问：“‘禄在其中’，只此便可以得禄否？”曰：“虽不求禄，若能无悔尤，此自有得禄道理。若曰‘耕也馁在其中矣’。耕本求饱，岂是求馁！然耕却有水旱凶荒之虞，则有时而馁。学本为道，岂是求禄！然学既寡尤悔，则自可以得禄。如言‘直在其中矣’。‘父为子隐，子为父隐’，本不是直。然父子之道，却要如此，乃是直。凡言‘在其中矣’者，道理皆如此。”又问：“圣人不教人求禄，又曰‘禄在其中’，如何？”曰：“圣人教人只是教人先谨言行，却把他那禄不做大事看。须是体量得轻重，始得。”
    子张学干禄，夫子答之者：闻主言，见主事，尤是“罪自外至”，悔是“理自内出”。凡事不要到悔时，悔时已错了。“禄在其中”，凡言在其中，皆是不求而自至之意。父子相隐，本非直，而“直在其中”。如耕，本要饱；然有水旱之变，便有“馁在其中”。学，本是要立身，不是要干禄；然言行能谨，人自见知，便有得禄之道。大概是令他自理会身己上事，不要先萌利禄之心。又云：“若人见得道理分明，便不为利禄动。”〔明作〕
    问：“子张在圣门，忽然学干禄。圣人但告之以谨其言行，便是修其天爵而人爵自至。”曰：“修天爵而人爵自至，说得重了。此意重处，只在言行。若言行能谨，便自带得禄来。时举录作：“圣人之心，只教他谨言行，因带禄说。”凡言在其中者，皆不求或作“期”。而自至之辞。如耕，本是求饱，却言‘馁在其中’；父子相为隐，直却在其中。又为前面也说得深了，圣人本意在谨言行。又不可徒谨，须用得学，又须阙其疑而未信，殆而未安者。便将其馀信而安者做一处，谨言而谨行之，谓其察得可言与可行也。”〔南升〕时举录小异。
    “子张学干禄”。禄固人之所欲，但要去干，却不得。子张恁地时，已不是正底心了。夫子却掉开答他，不教他如何地干，也不教他莫干，但言“禄在其中”。凡言在其中者，皆是求此而得彼之义。如“耕也，馁在其中”之类，皆是君子求其在己而已。然而德行既修，名声既显，则人自然来求，禄不待干而自得。如“未有仁而遗其亲，未有义而後其君”，这岂是要计较他不遗不後後，方为仁义。但是为仁义时，便自恁地。这虽是不曾说利，然使天下人皆不遗不後，利孰大焉！大抵计功之心，也是害事。所谓‘仁者先难而後获’，才有计功之心，便都不济事。〔义刚〕
    问“学干禄”章。曰：“这也是一说，然便是教人不要去求。如程先生说‘使定其心而不为利禄所动’是也。论语凡言在其中，皆是与那事相背。且如‘父为子隐，子为父隐’，本不干直事，然直却在其中。耕，本是得食，然有水旱凶荒，则有‘馁在其中’。‘切问近思’，本只是讲学，不是求仁底事，然做得精，则仁亦在其中。如“居处恭，执事敬，与人忠”，皆是切己去做，方是求仁底事。此皆是教人只从这一路做去，且莫管那一边。然做得这一边，则那一边自在其中也。”又曰：“惟是那‘君子谋道不谋食。学也，禄在其中；耕也，馁在其中’一章说得最反覆周全。如云‘君子谋道不谋食’，是将一句统说了，中央又分两脚说：‘学也，禄在其中；耕也，馁在其中。’又似教人谋道以求食底意思。下面却说‘忧道不忧贫’，便和根斩了。”〔焘〕
    △哀公问何为则民服章
    陈仲蔚说“何为则民服”及“使民敬忠以劝”二章。先生曰：“前章据本文，夫子只恁地说，未有贵穷理之意。当时哀公举措之权不在己，问了只恁休了。他若会问时，夫子尚须有说。”〔义刚〕
    或问“举直错诸枉”。曰：“是便是直，非便是枉。”〔焘〕
    “‘举直错枉’，集注谓‘大居敬而贵穷理’。”曰：“若不居敬，如何穷理。不穷理，如何识人为举直错枉之本。”又曰：“人最要见得是与不是，方有下手处。如今人都不见得是非，分别不出。”又曰：“须是居敬、穷理，自做工夫，铢录云：“此是自修工夫。”方能照得人破。若心不在焉，则视之而不见，听之而不闻，以枉为直，以直为枉矣！”〔明作〕铢同。
    问：“哀公问‘何为则民服’，往往只是要得人畏服他。圣人却告之以进贤退不肖，乃是治国之大本，而人心自服者。盖好贤而恶不肖，乃人之正性；若举错得宜，则人心岂有不服。谢氏又谓‘若无道以照之，则以直为枉，以枉为直，此君子大居敬而贵穷理’，此又极本原而言。若人君无知人之明，则枉直交错，而举错未必得宜矣。”曰：“说得分明。”
    △季康子问使民敬忠以劝章
    问“使民敬忠以劝”。曰：“‘庄’，只是一个字，上能端庄，则下便尊敬。至於孝慈，则是两事，孝是以躬率之，慈是以恩结之，如此，人方忠於己。‘举善而教不能’，若善者举之，不善者便去之，诛之，罚之，则民不解便劝。惟是举其善者，而教其不能者，所以皆劝。便是文字难看，如这样处，当初只是大概看了便休，而今思之，方知集注说得未尽。”〔义刚〕
    问：“‘孝慈则忠’，何以能使之忠也？”曰：“孝以率之，慈以结之，所以使之忠也。”问：“孝慈主父子而言，可乎？”曰：“如此，安能便使之忠也！此‘慈’字兼内外而言。若大学“齐家”章孝慈，乃主父子而言也。”
    孝於亲，是做个样子；慈於众，则推此意以及人。兼此二者，方能使民忠於己。若徒孝於亲，而不能推及於众；若徒慈於众，而无孝亲底样子，都不得。〔明作〕
    孝是以身率之，慈是以恩结之。善者固可举；若不能者遽刑之，罚之，则彼何由劝。举善於前，而教不能於後，则是诱引之使趋於善也，是以劝。〔夔孙〕
    问：“康子之意，必要使民能如此。圣人但告之以己所当为，而民自应者。方其端庄孝慈，举善教不能，不是要民如此而後为。做得自己工夫，则民不期然而然者。”曰：“也是如此。”
    △或谓子奚不为政章
    “惟孝友于兄弟”，谓孝然後友，友然後政，其序如此。〔振〕
    问：“‘施於有政’，是使一家人皆孝友否？”曰：“‘刑于寡妻，至于兄弟，以御于家邦’，是也。政，一家之事也，固不止是使之皆孝友耳。然孝友为之本也。”〔一之〕
    “推广此心，以为一家之政”，便是齐家。缘下面有一个“是亦为政”，故不是国政。又云：“在我者孝，则人皆知孝；在我者弟，则人皆知弟，其政岂不行於一家。”〔明作〕
    问：“‘惟孝友于兄弟’，可以‘施於有政’。”曰：“此全在‘推’字上，言‘举斯心加诸彼’。今人只为不能善推其所为耳。范唐鉴言唐明皇能友爱兄弟，而杀其三子，正以其不能推此心耳。”〔铢〕
    问：“此夫子难以不仕之意告或人，故托以告之。然使夫子得时得位，其为政之本，也只就人伦上做将去。”曰：“文振看文义看得好，更宜涵泳。”〔南升〕
    △人而无信章
    问“人而无信，不知其可也”。曰：“人而无真实诚心，则所言皆妄，今日所言要往东，明日走在西去，这便是言不可行。”〔卓〕
    问：“先生但谓‘车无此二者则不可以行，人而无信，亦犹是也’，而不及无信之所以不可行，何也？”曰：“若人无信，则语言无实，何处行得。处家则不可行於家，处乡党则不可行於乡党。”曰：“此与‘言不忠信，虽州里行乎哉’之意同。”曰：“然。”〔广〕
    △子张问十世可知章
    周问：“三代所因者不易，而所损益可知，如何？”曰：“此所谓‘不易也’，‘变易也’。三纲、五常，亘古亘今不可易。至於变易之时与其人，虽不可知，而其势必变易，可知也。盖有馀必损，不及必益，虽百世之远可知也。犹寒极生暖，暖甚生寒，虽不可知，其势必如此，可知也。”〔铢〕
    所因之礼，是天做底，万世不可易；所损益之礼，是人做底，故随时更变。〔焘〕
    所因，谓大体；所损益，谓文为制度，那大体是变不得底。虽如秦之绝灭先王礼法，然依旧有君臣，有父子，有夫妇，依旧废这个不得。〔义刚〕
    忠、质、文。忠，只是朴实头白直做将去；质，则渐有形质制度，而未及於文采；文，则就制度上事事加文采。然亦天下之势自有此三者，非圣人欲尚忠，尚质，尚文也。夏不得不忠，商不得不质，周不得不文。彼时亦无此名字，後人见得如此，故命此名。〔亻选骋韵录注。
    问：“忠与质如何分？”曰：“忠，只是浑然诚确。质与文对。质便自有文了，但文未盛；比之文，则此个质耳。”〔铢〕
    或问：“忠与质如何分？”先生喜其善问，答云：“质朴则未有文，忠则浑然无质可言矣。”〔过〕
    或问忠与质异处。曰：“此如人家初做得个家计成，人虽有许多动用，其诚意直是质实。到做得家计成，次第便有动用器使。其初务纯朴，不甚浮。及其渐久，用度日侈，鸣萌蝗涨黛段亩不容自已，其势然也。”〔子蒙〕
    行夫问三统。曰：“诸儒之说为无据。某看只是当天地肇判之初，天始开，当子位，故以子为天正；其次地始辟，当丑位，故以丑为地正；惟人最後方生，当寅位，故以寅为人正。即邵康节十二会之说。当寅位，则有所谓开物；当戌位，则有所谓闭物。闭物，便是天地之间都无了。看他说，便须天地翻转数十万年。”
    问天统、地统、人统之别。曰：“子是一阳初动时，故谓之天统；丑是二阳，故谓之地统；寅是三阳，故谓之人统。”因举康节元、会、运、世之说：十二万九千六百年为一元，一元有十二会；一万八百年为一会，一会有三十运；三百六十年为一运，一运有十二世。以小推大，以大推小，个个一般，谓岁、月、日、时皆相配合也。如第一会第二会时尚未生人物，想得地也未硬在。第三会谓之开物，人物方生，此时属寅。到得戌时，谓之闭物，乃人消物尽之时也。大率是半明半晦，有五六万年好，有五六万年不好，如昼夜相似。到得一元尽时，天地又是一番开辟。问：“先生诗云：‘前推更无始，後际那有终！’如何？”曰：“惟其终而复始，所以无穷也。”〔焘〕
    问：“子、丑、寅之建正如何？”曰：“此是三阳之月。若秦用亥为正，直是无谓。大抵三代更易，须著如此改易一番。”又问：“忠、质、文，本汉儒之论。今伊川亦用其说，如何？”曰：“亦有此理。忠是忠朴，君臣之间一味忠朴而已。才说质，便与文对矣。”又问“五运”之说。曰：“本起於五行。万物离不得五行，五运之说亦有理。於三代已前事，经事所不载者甚多。”又问：“五运之说，不知取相生、相克？”曰：“取相生。”又问：“汉承秦水德之後，而以火德继之，是如何？”先生曰：“或谓秦是闰位。然事亦有萌幌喾合者。如我太祖以归德军节度即位，即是商丘之地，此火德之符也，事与高祖赤帝子一般。”去伪。
    器之说损益。曰：“势自是如此。有人主出来，也只因这个势，自住不得，到这里方看做是如何。惟是圣人能顺得这势，尽得这道理。以下人不能识得损益之宜，便错了，坏了，也自是立不得。因只是因这个，损益也是损益这个。”〔取骋韵伦苈邸
    叔蒙问十世所因损益。曰：“纲常千万年磨灭不得。只是盛衰消长之势，自不可已，盛了又衰，衰了又盛，其势如此。圣人出来，亦只是就这上损其馀，益其不足。圣人做得来自是恰好，不到有悔憾处。三代以下做来不恰好，定有悔憾。虽做得不尽善，要亦是损益前人底。虽是人谋，然大势不得不出此。但这纲常自要坏灭不得，世间自是有父子，有上下。羔羊跪乳，便有父子；蝼蚁统属，便有君臣；或居先，或居後，便有兄弟；犬马牛羊成群连队，便有朋友。始皇为父，胡亥为子，扶苏为兄，胡亥为弟，这个也泯灭不得。”器之问：“三代损益，如衣服、器用、制度，损益却不妨。如正朔，是天时之常，却要改，如何？”曰：“一番新民观听，合如此。如新知县到任，便变易号令一番；住持入院，改换行者名次，相似。”〔取
    此一章“因”字最重。所谓损益者，亦是要扶持个三纲、五常而已。如秦之继周，虽损益有所不当，然三纲、五常终变不得。君臣依旧是君臣，父子依旧是父子，只是安顿得不好尔。圣人所谓可知者，亦只是知其相因者也。如四时之运，春後必当是夏，夏後必当是秋；其间虽寒暑不能无缪戾，然四时之运终改不得也。康节诗云“千世万世，中原有人”，正与此意合。〔时举〕
    这一段，诸先生说得“损益”字，不知更有个“因”字不曾说。“因”字最重。程先生也只滚说将去。三代之礼，大概都相因了。所损也只损得这些个，所益也只益得这些个，此所以“百世可知”也。且如秦最是不善继周，酷虐无比。然而所因之礼，如三纲、五常，竟灭不得。马氏注：“所因，谓三纲、五常；损益，谓质、文三统。”此说极好。〔А
    “继周百世可知”。秦继周者也，安得为可知。然君臣父子夫妇依旧在，只是不能尽其道尔。〔淳〕
    问“十世可知”。曰：“三纲、五常，虽衰乱大无道之世，亦都在。且如继周者秦，是大无道之世。毕竟是始皇为君，李斯等为臣；始皇为父，胡亥为子。三纲、五常地位占得大了，便是损益亦不多。至秦欲尊君，便至不可仰望；抑臣，便至十分卑屈。此段重在‘因’字，损益只些子。”〔南升〕
    致道问：“夫子继周而作，则忠、质损益之宜如何？”曰：“孔子有作，则并将前代忠、质而为之损益，却不似商只损益得夏，周只损益得二代。”又问：“孔子监前代而损益之，及其终也，能无弊否？”曰：“恶能无弊！”〔贺孙〕
    问：“其所阙者宜益，其所多者宜损，固事势之必然。但圣人於此处得恰好，其他人则损益过差了。”曰：“圣人便措置一一中理。如周末文极盛，故秦兴必降杀了。周恁地柔弱，故秦必变为强戾；周恁地纤悉周纟致，故秦兴，一向简易无情，直情径行，皆事势之必变。但秦变得过了。秦既恁地暴虐，汉兴，定是宽大。故云：‘独沛公素宽大长者。’秦既鉴封建之弊，改为郡县，虽其宗族，一齐削弱。至汉，遂大封同姓，莫不过制。贾谊已虑其害，晁错遂削一番，主父偃遂以谊之说施之武帝诸侯王，只管削弱。自武帝以下，直至魏末，无非削宗室，至此可谓极矣。晋武起，尽用宗室，皆是因其事势，不得不然。”贺孙问：“本朝大势是如何？”曰：“本朝监五代，藩镇兵也收了，赏罚刑政，一切都收了。然州郡一齐困弱，靖康之祸，寇盗所过；莫不溃散，亦是失斟酌所致。又如熙甯变法，亦是当苟且惰弛之馀，势有不容已者，但变之自不中道。”〔贺孙〕
    先生谓“‘继周百世可知’，诸公看继周者是秦，果如夫子之言否？”皆对以为秦不能继周，故所因所革皆不可考。曰：“若说秦不能继周，则夫子之言不是始得。夫子分明说‘百世可知’。看秦将先王之法一切扫除了，然而所谓三纲、五常，这个不曾泯灭得。如尊君卑臣，损周室君弱臣强之弊，这自是有君臣之礼。如立法说父子兄弟同室内息者皆有禁之类，这自是有父子兄弟夫妇之礼，天地之常经。自商继夏，周继商，秦继周以後，皆变这个不得。秦之所谓损益，亦见得周末许多烦文缛礼如此，故直要损其太过，益其欠处，只是损益得太甚。然亦是事势合到这里，要做个直截世界，做个没人情底所为。你才犯我法，便死，更不有许多劳劳攘攘。如议亲，议贤，议能，议功之类，皆不消如此，只是白直做去，他亦只为苟简自便计。到得汉兴，虽未尽变亡秦之政，如高文之宽仁恭俭，皆是因秦之苟刻骄侈而损益其意也。大纲恁地宽厚，到後便易得废弛，便有强臣篡夺之祸。故光武起来，又损益前後之制，事权归上，而激厉士大夫以廉耻。”〔贺孙〕
    △非其鬼而祭之章
    “非其鬼而祭之”，如天子祭天地，诸侯祭山川，大夫祭五祀，庶人祭其先，上得以兼乎下，下不得以兼乎上也。庶人而祭五祀，大夫而祭山川，诸侯而祭天地，此所谓“非其鬼”也。〔亻选
    问：“‘非其鬼而祭之’，如诸侯僭天子，大夫僭诸侯之类。又如士庶祭其旁亲远族，亦是非其鬼否？”曰：“是。又如今人祭甚么庙神，都是非其鬼。”问：“如用僧尼道士之属，都是非其鬼。”曰：“亦是。”问：“祭旁亲远族不当祭，若无後者则如之何？”曰：“这若无人祭，只得为他祭。自古无後者合当祭於宗子之家，今何处讨宗子。看古礼今无存者，要一一行之也难。”〔贺孙〕
    问：“‘非其鬼而祭之’。寻常人家所当祭者，只是祖先否？”曰：“然。”又问：“土地山川之神，人家在所不当祭否？”曰：“山川之神，季氏祭之尚以为僭，况士庶乎？如土地之神，人家却可祭之。礼云：‘庶人立一祀，或立户，或立灶。’户灶亦可祭也。”又问：“中ニ之义如何？”曰：“古人穴居，当土室中开一窍取明，故谓之中ニ。而今人以中堂名曰中ニ者，所以存古之义也。”又云：“中ニ亦土地之神之类。五祀皆室神也。”〔焘〕
    问：“‘见义不为无勇’，莫是连上句意否？”曰：“不须连上句。自说凡事见得是义，便著做，不独说祭祀也。”〔贺孙〕
    子善问：“‘见义不为无勇’，这亦不为无所见，但为之不力，所以为无勇也。”曰：“固是见得是义而为之不力，然也是先时见得未分明。若已见得分明，则行之自有力。这般处著两下并看：就‘见义不为’上看，回见得知之而不能为；若从源头上看下来，乃是知之未至，所以为之不力。”〔贺孙〕恪录别出。
    子善问“见义不为无勇也”。曰：“此直说眼前事，若见得合做底事，且须勇决行之。若论本原上看，则只是知未至。若知至，则当做底事，自然做将去。”恪。
    ●卷二十五・论语七
    ◎八佾篇
    △孔子谓季氏章
    季氏八佾，止是多添人数，未有明文，故夫子就其事责之。若三家雍彻，则分明歌天子之诗，故夫子引其诗以晓之。〔人杰〕
    问：“是可忍也，孰不可忍也！”曰：“季氏初心，也须知其为不安。然见这八佾人数热闹，便自忍而用之。这便是遏绝天理，失其初心也。”
    子升问集注两说不同。曰：“如今亦未见圣人之言端的是如何。如後说之意，亦自当存，盖只此便是天理发处。圣人言语，固是旨意归一。後人看得有未端的处，大率意义长者录在前，有当知而未甚稳者录在後。如‘放於利而行多怨’，或者又说求利而不得，则自多怨天尤人。此意亦自是。但以意旨观之，人怨之说为分晓，故只从一说。”〔木之〕
    居父问：“‘是可忍也’，後说恐未安。圣人气象似不如此暴露。”曰：“前日见赵子钦亦疑此，亦是。但圣人亦自有大段叵耐人处。如孔子作春秋，是大段叵耐，忍不得处。”〔贺孙〕
    问：“‘是可忍也’，范氏谓季氏‘罪不容诛’，莫是有不容忍之意否？”曰：“只大概如此说，不是有此意。”〔时举〕
    △三家者以雍彻章
    问“三家者以雍彻”。曰：“这个自是不当用，更无可疑。”问：“是成王赐周公？”曰：“便是成王赐周公，也是成王不是。若武王赐之，也是武王不是。公道是成王赐，便不敢道不是了。雍诗自是武王之乐，馀人自是用他不得。成王已自用不得了，何况更用之於他人！”〔卓〕
    问：“雍彻，程子谓‘成王之赐，伯禽之受，皆非也’。”曰：“使鲁不曾用天子之礼乐，则三家亦无缘见此等礼乐而用之。”〔时举〕
    问：“范氏以成王赐鲁以天子礼乐，惟用以祀周公於大庙，非使鲁君亦得以用之也。不如伊川断然便道成王不当赐，伯禽不当受。”曰：“然。范先生说书，大抵言语宽，所以至此。”〔А
    “居是邦不非其大夫”，只是不议其过恶。若大夫有不善，合当谏正者，亦不可但已。孔子谓季氏八佾与三家雍彻之事，又却不然。〔人杰〕
    △人而不仁如礼何章
    或问：“人而不仁，如礼何！人而不仁，如乐何！”曰：“如礼乐何，谓其不柰礼乐何也。‘心中斯须不和不乐，而鄙诈之心入之；外貌斯须不庄不敬，而慢易之心入之。’既不和乐，不庄敬，如何行得礼乐！儒用录云：“不庄不敬，不和不乐，便是不仁。暴慢鄙诈，则无如礼乐何矣。”譬如不善操舟，必不柰一舟何；不善乘马，必不柰一马何。”又问：“礼乐是玉帛钟鼓之文否？”曰：“看其文势，却是说玉帛钟鼓之礼乐也。”〔人杰〕儒用同。
    “人既不仁，自是与那礼乐不相管摄。礼乐虽是好底事，心既不在，自是呼唤他不来，他亦不为吾用矣。心既不仁，便是都不醒了。如人身体麻木，都不醒了，自是与礼乐不相干事。所以孟子说：‘学问之道无他，求其放心而已矣。’只是一个求放心，更无别工夫。”或曰：“初求放心时，须是执持在此，不可令他放。”曰：“也不用擒捉他，只是要常在这里。”或曰：“只是常常省察照管得在，便得，不可用心去把持擒捉他。”曰：“然。只知得不在，才省悟，便在这里。”或曰：“某人只恁擒制这心，少间倒生出病痛，心气不定。”曰：“不是如此。只是要照管常在此，便得。”
    问：“礼者，天理之节文；乐者，天理之和乐。仁者，人心之天理。人心若存得这天理，便与礼乐凑合得著，若无这天理，便与礼乐凑合不著。”曰：“固是。若人而不仁，空有那周旋百拜，铿锵鼓舞，许多劳攘，当不得那礼乐。”〔焘〕
    “人而不仁”，则其心已不是；其心既不是，便用之於礼乐，也则是虚文，决然是不能为。心既不正，虽有钟鼓玉帛，亦何所用！〔卓〕
    “人而不仁，如礼何”！而今莫说“八佾”、“雍彻”，是无如礼乐何。便教季氏用四佾以祭，也无如礼乐何，缘是它不仁了。〔夔孙〕
    蜚卿问：“‘人而不仁，如礼何’！是无恻隐之心，则礼乐皆为虚文。”曰：“此仁是指全体而言，不是指恻隐。”〔可学〕
    希真问：“‘人而不仁’，与‘不能以礼让为国’，皆曰‘如礼何’！意同否？”曰：“‘人而不仁’，是以仁对礼乐言。‘不以礼让’，是以礼之实对礼之文言。能以逊让为先，则人心感服，自无乖争陵犯之风。”〔恪〕
    或问：“集注云‘礼乐不为之用’，如何？”曰：“礼是恭敬底物事，尔心中自不恭敬，外面空做许多般模样；乐是和乐底物事，尔心中自不和乐，外面强做和乐，也不得。心里不恁地，外面强做，终是有差失。纵饶做得不差失，也只表里不相应，也不是礼乐。”集注。
    “集注云‘礼乐不为用’，是如何？”曰：“不仁之人，浑是一团私意，自不柰那礼乐何。礼乐须是中和温厚底人，便行得。若不仁之人，与礼乐自不相关了。譬如无状之人去读语孟六经。语孟六经自是语孟六经，与他即无干涉，又安得为之用！”〔时举〕
    或问“人而不仁”注下数语。曰：“‘其如礼乐何哉’，是柰他不下；礼乐不为之用也，是不为我使，我使他不得。虽玉帛交错，不足以为礼；虽钟鼓铿锵，不足以为乐。虽有礼而非礼，虽有乐而非乐。”因言“季氏，当初成王不赐，伯禽不受，则後人虽欲僭，亦无样子，他也做不成”。又曰：“观天子之礼於鲁宋。宋是二王後，有天子之礼。当时诸侯皆不识天子之礼，皆於鲁宋观之。”〔节〕
    “仁者，天下之正理”。只是逅担不是以此说仁体。若曰“义者，天下之正理，也得”。〔义刚〕
    问“仁者，天下之正理”。曰：“说得自好，只是太宽。须是说仁是本心之全德，便有个天理在。若天理不在，人欲横肆，如何得序而和！”〔时举〕
    程子说“仁者，天下之正理”，固好；但少疏，不见得仁。仁者，本心之全德。人若本然天理之良心存而不失，则所作为自有序而和。若此心一放，只是人欲私心做得出来，安得有序，安得有和！〔铢〕
    问“仁者，天下之正理”。曰：“此说太宽。如义，亦可谓天下之正理；礼，亦可谓天下之正理。”又问：“仁是合知觉与理而为之与，舍知觉而为之与？”曰：“仁自是知觉。”又问：“知觉是仁中之一件否？”久之，曰：“生底是仁。”又曰：“仁义礼智是四个根子，恻隐、羞恶、恭敬、是非是根上所发底苗。”又曰：“生是元，长是亨，收敛是利，藏是贞，只是一气。理无形，故就气上看理，也是恁地。”次日，又曰：“仁是根，爱是苗。”又曰：“古人言仁，多以慈详恺悌。易则曰：‘安土敦乎仁，故能爱。’何尝以知觉为仁！”又曰：“程子曰‘仁是理’，此说太宽。如曰‘偏言则一事，专言则包四者’，此说却是紧要底。”问：“仁如何包四者？”曰：“易便说得好：‘元者，善之长。’义礼知莫非善，这个却是善之长。”又曰：“义礼知无仁，则死矣，何处更讨义礼知来？”又曰：“如一间屋分为四段，仁是中间紧要一段。孟子言‘仁人心，义人路’，後不言义者，包义在其中。如‘克己复礼为仁’，亦是恁地。”〔节〕
    问：“仁者，心之德也。不仁之人，心德既亡，方寸之中，绝无天理。平日运量酬酢，尽是非僻淫邪之气，无复本心之正。如此等人，虽周旋於玉帛交错之间，钟鼓铿锵之际，其於礼乐判为二物，如猿狙衣周公之服一般，其如礼乐何！伊川所谓‘仁者，天下之正理。失正理，则无序而不和’。所谓正理，即心之德也。若天理不亡，则见得礼乐本意，皆是天理中发出来，自然有序而和。若是胸中不有正理，虽周旋於礼乐之间，但见得私意扰扰，所谓升降揖逊，铿锵节奏，为何等物！不是礼乐无序与不和，是他自见得无序与不和，而礼乐之理自在也。”曰：“只是如此。”〔南升〕
    问：“‘人而不仁，如礼乐何’！据李氏之说，则指在外之礼乐言之，如玉帛钟鼓之类。程先生所谓‘无序而不和’，却是主在内者言之，如何？”曰：“两说只是一意。缘在我者无序而不和，故在外之礼乐亦不为我用。”又问：“仁义礼智，皆正理也，而程子独以仁为天下之正理，如何？”曰：“便是程子之说有太宽处，此只是且恁宽说。”曰：“是以其专言者言之否？”曰：“也是如此。”〔广〕
    问：“集注举三说：若游氏则言心，程氏主理，李氏谓‘待人而後行’。”曰：“所疑者何？”曰：“今观前二说，与後说不相似。”曰：“仲思以为如何？”曰：“此正‘苟非其人，道不虚行’之意。盖心具是理，而所以存是心者，则在乎人也。”曰：“恁地看，则得之。”〔道夫〕
    问：“吕氏曰：‘礼乐之情，皆出於仁。’此语似好。”曰：“大概也只是如此。”问：“游氏曰：‘人而不仁，则人心亡矣，如何？”曰：“此说好。”问：“曾见先生说‘仁者，心之德’。义礼智皆心之德否？”曰：“都是。只仁是个大底。”问：“谢氏曰：‘未能颠沛造次由於是，故如礼何！未能不忧，故如乐何！’似说得宽。”曰：“他只似做时文用故事，也不必恁地。”问：“程先生尹先生皆以仁为正理，如何是正理？”曰：“只是正当底道理。”〔А臣义。
    △林放问礼之本章
    问：“‘林放问礼’章，先生谓‘得其本，则礼之全体无不在其中’，如何是礼之全体？”曰：“兼文质本末言之。”曰：“後面只以质为礼之本，如何又说文质皆备？”曰：“有质则有文，有本则有末。徒文而无质，如何行得？譬如树木，必有本根，则自然有枝叶华实。若无本根，则虽有枝叶华实，随即萎落矣。”〔广〕
    林闻一问：“‘林放问礼之本’，而孔子并以丧告之，何也？”曰：“丧亦是礼。奢底是礼之吉者，丧是礼之凶者。”〔节〕
    辛谜问：“‘林放问礼之本’，何故只以丧礼答之？”曰：“礼不过吉凶二者而已。上句泛以吉礼而言，下句专指凶礼而言。然此章大意不在此，须看问答本意。孔子只是答他问礼之本，然俭戚亦只是礼之本而已。及其用也，有当文时，不可一向以俭戚为是，故曰：‘品节斯，斯之谓礼’，盖自有个得中恰好处。”〔亻选
    问“丧与其易也，宁戚”。曰：“其他冠婚祭祀，皆是礼，故皆可谓‘与其奢也宁俭’。惟丧礼独不可，故言‘与其易也宁戚’。易者，治也，言治丧礼至於习熟也。丧者，人情之所不得已。若习治其礼有可观，则是乐於丧，而非哀戚之情也，故礼云：‘丧事欲其纵纵尔。’”〔卓〕
    问：“‘丧与其易也宁戚’，注易为治，何也？”曰：“古人做物滑净，无些碍处，便是易。在礼，只是太滑熟了。生固无诚实，人才太滑熟，亦便少诚实。”曰：“夫子何故只以俭戚答礼之本？”曰：“初头只是如此，未有後来许多文饰，文饰都是後来事。丧初头只是戚，礼初头只是俭。当初亦未有那俭，俭是对後来奢而言之，盖追说耳。如尧土阶三尺，当初只是恁地，不是为俭，後来人称为俭耳。东坡说忠、质、文，谓当初亦未有那质，只因後来文，便称为质。孔子曰：‘从先进。’周虽尚文，初头尚自有些质在。”曰：“三纲、五常亦礼之本否？”曰：“初头亦只有个意耳。如君臣亦只是个诚敬而已，未有许多事。”〔淳〕
    问“礼之本”。曰：“初间只有个俭戚，未有那文。俭戚是根，有这根然後枝叶自发出来。”又问：“戚是此心自然发出底；俭又不类。”曰：“俭亦不是故意俭，元初且只有伍拽∫之类。”毅父问：“先生旧说，俭戚且是近本。”曰：“对奢、易言之，且得说俭、戚是本。若论礼之本，则又在俭、戚之前。未用如此说得。”〔时举〕
    奢、易过於文，俭、戚则不及而质。与其过也，宁不及，不及底可添得。〔夔孙〕
    问：“‘林放问礼之本’一章，某看来，奢、易是务饰於外，俭、戚是由中。”曰：“也如此说不得。天下事，那一件不由心做。但俭、戚底发未尽在，奢、易底发过去了，然都由心发。譬之於花，只是一个花心，却有开而未全开底，有开而将离披底。那俭、戚底便犹花之未全开，奢、易底便犹花之离披者。且如人之居丧，其初岂无些哀心，外面装点得来过当，便埋没了那哀心。人之行礼，其初岂无些恭敬之心，亦缘他装点得来过当，便埋没了那恭敬之心。而今人初以书相与，莫不有恭敬之心。後来行得礼数重复，使人厌烦，那恭敬之心便埋没了。”或问：“‘易’字，集注引孟子‘易其田畴’之‘易’，是习熟而平易之意否？”曰：“易，只是习得来熟，似欢喜去做，做得来手轻足快，都无那恻怛不忍底意思。”因举檀弓“丧事欲其纵纵尔”与曲礼“丧事先远日”，皆是存恻怛不忘之意也。〔焘〕
    胡叔器说“林放问礼之本”一章。曰：“林放若问礼之大体，便包得阔。今但问本，似未为大。然当时习於繁文，人但指此为礼，更不知有那实处。故放问，而夫子大之，想是此问大段契夫子之心。盖有那本时，文便在了。若有那文而无本，则岂得为礼！‘易其田畴’之说，盖由范氏‘丧易而文’之语推之。治田者须是经犁经耙，治得窒碍，方可言熟也。若居丧习熟於礼文，行得皆无窒碍，则哀戚必不能尽，故曰‘不若戚而不文之愈也’。如杨氏‘伍拽∫’之说，他是就俭说，却不甚亲切。至於‘丧不可以径行直情’一句，大觉文意颠倒。後面云‘则其本戚而已’，却似与前面无收杀。此须是说居丧先要戚，然却不可无衰麻哭踊之数以为之节，如此说，方得。今却说得衰麻哭踊似是先底，却觉语意不完。龟山说话多如此，不知如何。却是范氏‘俭者，物之质；戚者，心之诚’二语好。”又曰：“人只习得那文饰处时，自是易忘了那朴实头处，如‘巧言令色鲜矣仁’之类。”〔义刚〕
    杨氏谓礼始诸饮食燔炙。言礼之初，本在饮食。然其用未具，但以火炽石，其石既热，却以肉铺其上，熟而食之，安有鼎俎笾豆也！然方其为鼎俎之始，亦有文章，雕镂烦而质灭矣，故云“与奢宁俭”。又云：“杨说‘丧不可直情而径行’。此一语，稍伤那哀戚之意。其意当如上面‘始诸饮食’之语，谓丧主於哀戚，为之哭泣擗踊，所以节之，其本则戚而已。”杨氏语多如此，所以取彼处亦少。〔子蒙〕
    问：“‘林放问礼之本’。夫礼贵得中，奢、易则过於文，俭、戚则不及而质，皆未为合礼。然质乃礼之本，过於文则去本已远。且礼之始，本诸饮食，‘伍锥А饮，篑桴而土鼓’，岂不是俭。今若一向奢而文，则去本已远，故宁俭而质。丧主於哀戚，故立衰麻哭踊之数以节之。今若一向治其礼文，而无哀戚之意，则去本已远，故宁戚而质，乃礼之本。”曰：“也只是如此。”〔南升〕
    问：“易，乃慢易，如何范氏以为‘丧易而文’？”曰：“易也近文。‘易’字训治，不是慢易、简易之‘易’。若是慢易、简易，圣人便直道不好了，知何更下得‘与其’字，只此可见。”〔А
    △夷狄之有君章
    问：“‘夷狄之有君’一章，程氏注似专责在下者陷无君之罪，君氏注似专责在上者不能尽为君之道，何如？”曰：“只是一意。皆是说上下僭乱，不能尽君臣之道，如无君也。”〔义刚〕
    “夷狄之有君，不如诸夏无君且胜之者”。此说无意义。〔振〕
    问：“范氏吕氏皆以为夷狄有君而无礼义，不如诸夏之无君而有礼义，恐未当。”曰：“不知他如何恁地说。且如圣人恁地说时，便有甚好处！不成中国无君恰好！”问：“亡，莫只是有无君之心否？”曰：“然。”〔А
    △季氏旅於泰山章
    问“季氏旅於泰山”一段。曰：“天子祭天地，诸侯祭其国之山川，只缘是他属我，故我祭得他。若不属我，则气便不与之相感，如何祭得他。”因举太子申生“秦将祀予”事。〔时举〕
    问“曾谓泰山，不如林放乎”！曰：“圣人也不曾是故意为季氏说。只是据事说，季氏闻之自当止。”
    △君子无所争章
    问“君子无所争”章。曰：“‘君子无所争’，必於射见之。言射有胜负，是相争之地，而犹若此，是不争也。语势是如此。”〔南升〕
    “其争也君子”，言争得来也君子。〔铢〕
    问：“‘其争也君子’，只是横渠说，争为辞逊底否？”曰：“然。毕竟是为君子之争，不为小人之争。”〔А
    △巧笑倩兮章
    “素以为绚”，不知是何诗。若以为今硕人诗，则章句全。且此一句最有理，亦不应删去。因说“古人绘事，未必有今人花巧。如‘恪字、‘雷’字，见笔谈”。〔┿〕去伪同。
    问：“伊川云‘美质待礼以成德，犹素待绘以成绚’，却似有质须待礼，有素须待绚。”曰：“不然。此质却重。”〔┿〕
    “素以为绚”，言人有好底姿容材质，又有口辅之美，盼倩之佳，所以表其质也。此见素以为质，而绚以文之也。“起予”之义者，谓孔子言绘事後素之时，未思量到礼後乎处，而子夏首以为言，正所以启发夫子之意。非谓夫子不能，而子夏能之以教夫子也。〔子蒙〕
    因论“起予者商”，“回非助我”等处，云：“圣人岂必待二子之言，而後有所启发耶！然圣人胸中虽包藏许多道理，若无人叩击，则终是无发挥於外。一番说起，则一番精神也。”〔柄〕
    △夏礼吾能言之章
    问：“‘夏礼吾能言之’，所谓礼，是说制度文章，不是说三纲、五常，如前答子张所问者否？”曰：“这也只是说三纲、五常。”问：“‘吾能言之’，是言甚事？”曰：“圣人也只说得大纲，须是有所证，方端的。‘足则吾欲证之’。证之，须是杞宋文献足，方可证。然又须是圣人，方能取之以证其言。古礼今不复存。如周礼，自是纪载许多事。当时别自有个礼书，如云‘宗伯掌邦礼’，这分明自有礼书、乐书，今亦不可见。”〔贺孙〕
    问“文、献”。曰：“只是典籍、贤人。若以献作法度，却要用这‘宪’字。”问：“‘徵’字训‘成’字如何？”曰：“也有二义。如此，只是证成之，故魏徵字‘玄成’。”又曰：“这一段，中庸说得好，说道‘有宋存焉’，便见得杞又都无了。如今春秋传中，宋犹有些商礼在。”〔А
    或问：“孔子能言夏殷之礼而无其证。是时文献不足，孔子何从知得？”曰：“圣人自是生知聪明，无所不通。然亦是当时‘贤者识其大，不贤者识其小’。孔子广询博问，所以知得。杞国最小，所以文献不足。观春秋所书，杞初称侯，已而称伯，已而称子。盖其土地极小，财赋不多，故宁甘心自降为子、男之国，而其朝觐贡赋，率以子、男之礼从事。圣人因其实书之，非贬之也。”〔亻选
    问：“‘夏礼吾能言之’章，以中庸参看，殷犹可考，夏之文献不足尤甚。”曰：“杞国最小，所以文献不足。观春秋所书，初称侯，已而称伯，已而称子，盖其朝觐贡赋之属，率以子、男之礼从事。圣人因其实而书之，非贬之也。如滕国亦小，隐十一年来朝书侯，桓二年来朝书子。解者以为桓公弑君之贼，滕不合朝之，故贬称子。某尝疑之，以为自此以後一向书子，使圣人实恶其党恶来朝之罪，则当止贬其一身。其子孙何罪，一例贬之，岂所谓‘恶恶止其身’耶！後来因沙随云：‘滕国至小，其朝觐贡赋，不足以附诸侯之大国，故甘心自降为子。子孙一向微弱，故终春秋之世，常称子，圣人因其实而书之耳。’故郑子产尝争贡赋之次，曰：‘昔天子班贡，轻重以列。郑伯，男也，而使从公、侯之贡，惧弗给也，敢以为请。’即其事也。春秋之世，朝觐往来，其礼极繁。大国务吞并，犹可以办。小柄侵削之馀，何从而办之。其自降为子，而一切从省者，亦何足怪！若谓圣人贬人，则当时大国灭典礼，叛君父，务吞并者，常书公，书侯。不贬此，而独责备於不能自存之小柄，何圣人畏强陵弱，尊大抑小，其心不公之甚！笔今解春秋者，某不敢信，正以此耳。”〔胡泳〕
    △刈约裙喽往者章
    兀只祭始祖及所自出之帝。伲乃合群庙皆在。当以赵匡之说为正。〔从周〕方子录云“所自出之帝无庙。”
    “程先生说：‘兀是仄涫甲嬷所自出，并群庙之主皆祭之。伲则止自始祖而下，合群庙之主皆祭之。’所谓刂说，恐不然。故论语集解中止取赵伯循之说。”广云：“观‘丿佟两字之义亦可见。”曰：“兀只是王者既立始祖之庙，又请他那始祖之尊长来相热乐相似。”〔广〕
    仁父问：“‘刈约裙喽往者，吾不欲观之。’集注有两意。”曰：“这其实也只说既灌而往不足观。若‘不王不亍，而今自著恁地说将来。其实这一句只说灌以後不足观。”又云：‘观，盥而不荐，有孚肴簦下观而化也。’这盥，自与灌不同。灌，是以鬯之酒灌地以降神。这盥，只是洗手。凡祭祀数数盥手，一拜则掌拊地，便又著洗。伊川云：‘人君正其表仪，以为下民之观，当庄严如始盥之初，勿使诚意少散如既荐之後。’某看观卦意思，不是如此。观义自说圣人至德出治，天下自然而化，更不待用力，而下莫不观感而化，故取义於盥。意谓积诚之至，但是盥涤而不待乎荐享，有孚已自肴簦故曰‘下观而化也’。”蔡季通因云：“‘盥而不荐，有孚肴簟，言其理也；‘下观而化’，述其德也。”〔贺孙〕
    问：“刂说，诸家多云，鲁跻僖公，昭穆不顺，故圣人不欲观。如何？”曰：“厥庆妒甲嬷庙推所自出之帝，设虚位以祀之，而以始祖配，即不曾序昭穆。故周氐坂罚以后稷配之。王者有赜携伲诸侯有俣无兀此鲁所以为失礼也。”〔时举〕
    问：“吕氏以未盥之前，诚意交於神明，既灌而後，特人事耳。如何？”曰：“便是有这一说，道是灌以前可观，以後不必观。圣人制礼，要终始皆尽诚，不必如此说。”〔А
    李公晦问：“知其说者之於天下也，其如示诸斯乎！”曰：“此尚明得，何况其他！此尚感得，何况其他！”〔节〕
    器之问：“刂说，治天下如指诸掌，恐是至诚感动之意。”曰：“厥羌乐甚远甚大者。若其他四时之祭及偌溃祭止於太祖。若兀又祭其祖之所自出，如祭后稷，又推后稷上一代祭之，周人剜肥且病！礼，不王不亍！卣撸祭其祖之所自出，而以祖配之。盖无庙而祭於祖庙，所以难以答或人。固是鲁胤抢瘢然事体大，自是难说。若主祭者须是极其诚意，方可感格。”〔贺孙〕
    问：“‘或问刂说’，集注所谓‘非仁孝诚敬之至，不足以与此’，何也？盖祭祀之事，以吾身而交於鬼神，最是大事。惟仁则不死其亲，惟孝则笃於爱亲。又加之诚敬以聚集吾之精神，精神既聚，所谓‘祖考精神，便是吾之精神’，岂有不来格者！”曰：“看得文字皆好。”〔南升〕
    厥亲吩吨中又追远，报本之中又报本。盖人於近亲曾奉养他底，则诚易感格，如思其居处言笑，此尚易感。若太远者，自非极其至诚不足以格之，所以难下语答他。此等处，极要理会，在论语中为大节目。又曰：“圣人制祭祀之意深远，非常人所能知。自祖宗以来，千数百年，元是这一气相传。德厚者流光，德薄者流卑。但法有止处，所以天子只得七庙，诸侯五，大夫三。此是法当如此。然圣人之心犹不满，故又推始祖自出之帝，以始祖配之。然已自无庙，只是陟妒甲嬷庙。然又惟天子得如此，诸侯以下不与焉。故近者易感，远者难格。若薄俗粗浅之人，他诚意如何得到这里！不是大段见得义理分明底，如何推得圣人报本反始之意如此深远！非是将这事去推那事。只是知得此说，则其人见得义理亻尽高，以之观他事，自然沛然，所以治天下不难也。”〔明作〕
    叔共问刂说。曰：“寻常祭祀，犹有捉摸。到厥保则甚渺茫。盖推始祖之所自出者，而祭之於始祖之庙，以始祖配之，其所卣呶廾砦拗鳎便见圣人追远报本之意，无有穷已。若非诚敬之至，何以及此！笔‘知刂说，则诚无不格’，此圣人所以难言也。”〔时举〕
    问：“‘知刂说，则理无不明’，如何？”曰：“幽明只是一理。若是於那渺茫幽深之间知得这道理，则天下之理皆可推而明之矣。”〔恪〕
    问：“‘知刂说，则理无不明，诚无不格，治天下不为难矣。’先王报本反始之意，虽莫深於兀如何才知其说，便能於理无所不明？”曰：“此是理之至大者。盖人推至始祖，则已极矣。今又推始祖所自出之帝而祀焉，则其理可谓穷深极远矣。非仁孝诚敬之至，何以及此！能知此，则自然理无不明，诚无不格，於治天下真不为难矣。”〔广〕
    子升问刂说。曰：“刂意最深长。如祖考与自家身心未相辽绝，祭祀之理，亦自易理会。至如郊天祀地，犹有天地之显然者，不敢不尽其心。至祭其始祖，已自大段阔远，难尽其感格之道。今又推其始祖之所自出而祀之，苟非察理之精微，诚意之极至，安能与於此哉！笔如此，则於治天下不难也。”〔木之〕
    问“‘知刂说，则理无不明，诚无不格，而天下不难治。’此只是说圣人穷尽物理，而无一念之不实，虽至幽至远之神，犹能感通，则其治天下自是明且易否？”曰：“此是说赜胨祭不同，当看那‘亍字。”义刚言：“厥羌朗甲嫠自出之帝。盖远而易忘，人情所不追念者，而乃能感而通之，非仁孝诚敬之至，孰能与此！”曰：“然。”〔义刚〕
    仁父问：“‘知刂说，则理无不明，诚无不格，治天下不难。’如何？”曰：“天地阴阳生死昼夜鬼神，只是一理。若明祭祀鬼神之理，则治天下之理，不外於此。‘七日戒，三日齐，必见其所祭者’，故‘郊焉则天神格，庙焉则人鬼享’。此可谓至微而难通者。若能如此，到得治天下，以上感下，以一人感万民，亦初无难者。这鬼神生死之理，却惟上蔡见得。看他说‘吾之精神，即祖考之精神’，说得有道理。如说‘非其鬼而祭之’一段，亦说得好。”〔贺孙〕
    问：“知刂说，何故治天下便易？”曰：“兀诸公说得也多头项，而今也见不得，集注中且依约如此说。”或问：“以鲁人僭，故孔子不说否？”曰：“也未必是如此。不知，只是不敢知。”或曰：“只是知得报本否？”曰：“亦不专是如此。中庸‘明乎爻⒅义，治国其如示诸掌’，亦如此说。盖厥歉龃蠹溃那里有君臣之义，有父子之亲，知得则大处是了，便也自易。”曰：“恐此只是既知得报本，又知得名分，又知得诚意否？”曰：“是。此处游氏说得好。祭统中说‘祭有十伦’，亦甚好。子细看，方知得不是空言。”〔淳〕
    或问“刂说”。曰：“谢氏云‘全得自家精神，便是祖考精神’，此说好。苟能全得自家精神，则‘郊焉而天神格，庙焉而人鬼享’。”〔子蒙〕
    问：“鲁之郊、兀自成王之赐，伯禽之受不是了，後世子孙合如何而改？”曰：“时王之命，如何敢改！”曰：“恐不可自改，则当请命於天王而改之否？”先生首肯，曰：“是。”〔淳〕
    △祭如在章
    问：“‘祭如在’，人子固是尽诚以祭，不知真可使祖宗感格否？”曰：“上蔡言：‘自家精神，即祖考精神。’这里尽其诚敬，祖宗之气便在这里，只是一个根苗来。如树已枯朽，边傍新根，即接续这正气来。”〔取
    或问“祭如在，祭神如神在”。曰：“祭先主於孝，祭神主於敬。虽孝敬不同，而如在之心则一。圣人万一有故而不得与祭，虽使人代，若其人自能极其恭敬，固无不可；然我这里自欠少了，故如不祭。”〔时举〕
    正甫问“祭如在，祭神如神在”。曰：“祭先如在，祭外神亦如神在。爱敬虽不同，而如在之诚则一。吾不与祭，而他人摄之，虽极其诚敬，而我不得亲致其如在之诚，此心终是阙然。”〔倪〕
    “祭如在，祭神如神在”。此是弟子平时见孔子祭祖先及祭外神之时，致其孝敬以交鬼神也。孔子当祭祖先之时，孝心纯笃，虽死者已远，因时追思，若声容可接，得以竭尽其孝心以祀之也。祭外神，谓山林溪谷之神能兴阌暾撸此孔子在官时也。虽神明若有若亡，圣人但尽其诚敬，俨然如神明之来格，得以与之接也。“吾不与祭，如不祭”，孔子自谓当祭之时，或有故而使人摄之，礼虽不废，然不得自尽其诚敬，终是不满於心也。范氏所谓“有其诚则有其神，无其诚则无其神”。盖神明不可见，惟是此心尽其诚敬，专一在於所祭之神，便见得“洋洋然如在其上，如在其左右”。然则神之有无，皆在於此心之诚与不诚，不必求之恍忽之间也。〔南升〕
    问：“‘祭神如神在’，何神也？”曰：“如天地、山川、社稷、五祀之类。”曰：“范氏谓‘有其诚则有其神，无其诚则无其神’，只是心诚则能体得鬼神出否？”曰：“诚者，实也。有诚则凡事都有，无诚则凡事都无。如祭祀有诚意，则幽明便交；无诚意，便都不相接了。”曰：“如非所当祭而祭，则为无是理矣。若有是诚心，还亦有神否？”曰：“神之有无也不可必，然此处是以当祭者而言。若非所当祭底，便待有诚意，然这个都已错了。”〔淳〕
    问：“范氏云：‘有其诚则有其神，无其诚则无其神。’恐是自家心里以为有便有，以为无便无。”曰：“若只据自家以为有便有，无便无，如此却是私意了。这个乃是自家欠了他底，盖是自家空在这里祭，诚意却不达於彼，便如不曾祭相似。”〔焘〕
    子善问鬼神：“范氏解‘祭如在’云：‘有其诚则有其神，无其诚则无其神。’虚空中无非气。死者既不可得而求矣，子孙尽其诚敬，则祖考即应其诚。还是虚空之气自应吾之诚，还是气只是吾身之气？”曰：“只是自家之气，盖祖考之气与己连续。”〔贺孙〕
    △与其媚於奥章
    “王孙贾之意，欲夫子媚己。紧要是‘媚’字不好。如夫子事君尽礼，也何尝是媚！他见夫子当时事君尽礼，便道夫子媚奥。故夫子都不答他，只道是不如此，获罪於天，则无所祷。何为媚奥？亦何为媚灶！逆理而动，便获罪於天。”问：“此两句，恐是时人有语，故问曰：‘何谓也？’”曰：“恐是如此。”〔А
    王孙贾庸俗之人，见孔子在卫，将谓有求仕之意，欲孔子附己，故有媚奥与媚灶之言。彼亦须闻有孔子之圣，但其气习卑陋，自谓有权可以引援得孔子也。“子曰‘不然’”者，谓媚奥与媚灶皆非也。天下只有一个正当道理。循理而行，便是天。若稍违戾於理，便是得罪於天，更无所祷告而得免其罪也。犹言违道以干进，乃是得罪於至尊至大者，可畏之甚，岂媚时君与媚权臣所得而免乎！此是逊辞以拒王孙贾，亦使之得闻天下有正理也。〔南升〕
    周问：“‘获罪於天’，集注曰：‘天即理也。’此指获罪於苍苍之天耶，抑得罪於此理也？”曰：“天之所以为天者，理而已。天非有此道理，不能为天，故苍苍者即此道理之天，故曰：‘其体即谓之天，其主宰即谓之帝。’如‘父子有亲，君臣有义’，虽是理如此，亦须是上面有个道理教如此始得。但非如道家说，真有个‘三清大帝’著衣服如此坐耳！”〔铢〕
    问：“注云：‘天即理也。逆理，则获罪於天矣。’人若顺理而行，则心平气和，而自然安裕。若悖理伤道，非必有所谓天祸人刑，而其胸次错乱，乖气充积，此即是获罪於天否？”曰：“固是如此，也不消说道心气和平。这也只见有为恶幸免者，故有此说。然也不必说道有无人祸天刑。即是才逆理，便自获罪於天。”〔贺孙〕
    或问灶陉。曰：“想是灶门外平正可顿柴处。”〔义刚〕
    问“五祀皆设主而祭於所，然後迎尸而祭於奥”。曰：“譬如祭灶，初设主於灶陉。陉非可做好安排，故又祭於奥以成礼。凡五祀皆然。但亦有不可晓者。若被人问第二句，便晓未得。问以何人为尸，便晓不得。五祀各有主，未祭及祭毕，不知於何处藏，是无所考也。”〔贺孙〕
    △周监於二代章
    周公制成周一代之典，乃视夏商之礼而损益之。故三代之礼，其实则一，但至周而文为大备，故孔子美其文而从之。〔南升〕
    夫子得志，大概从周处多。〔道夫〕
    问“吾从周”。曰：“孔子为政，自是从周处多。盖法令自略而日入於详，详者，以其弊之多也，既详则不可复略。今法令明备，犹多奸宄，岂可更略。略则奸宄愈滋矣！”〔亻选
    △子入太庙章
    问“子入太庙，每事问”。曰：“虽是有司之事，孔子亦须理会。但其器物须有人家无者，故见不得。今入宗庙方及见之，亦须问方得。”〔南升〕
    “子入太庙，每事问。”知底更审问，方见圣人不自足处。〔贺孙〕
    “‘子入太庙，每事问。’宗庙朝廷重事，自用谨，虽知亦问。”曰：“是当然。必有差失处。每常思量，行事所以错处，多是有忽之之心。且如使人做一事，丁宁谆复，其中已有意以为易晓而忽之不嘱者。少间事之差处，都由那忽处生。”〔亻选
    △射不主皮章
    说“射不主皮”章，曰：“夫子亦非是恶贯革之射。但是当时皆习於此，故言古人之道耳。如古人亦只是礼射不主皮；若武射，依旧要贯革。若不贯革，何益。”〔义刚〕
    或问：“‘射不主皮’，是绝不取於贯革？”曰：“先王设射，谓‘弧矢之利，以威天下’，岂不愿射得深中。如‘不失其驰，舍矢如破’，‘发彼小牛殪此大兕’之类，皆是要得透，岂固以不主皮为贵，而但欲略中而已。盖乡射之时是习礼容。然习礼容之人，未必皆勇敢之夫。若以贯革为贵，则失所以习礼之意。故谓若有人体直心正，持了弓矢又审固，若射不贯革，其礼容自可取，岂可必责其贯革哉！此所以谓‘为力不同科’也。”〔时举〕
    或问“射不主皮，为力不同科”。先生举易“弧矢之利，以威天下”；又举诗“舍矢如破”，曰：“射之本意，也是要得贯革。只是大射之礼主於观德，却不全是蚬呻啪錾溆底人。只要‘内志正，外体直’，取其中，不专取其力耳。”〔倪〕植同。
    古人用之战斗，须用贯革之射。若用之於礼乐，则观德而已。武王克商，散军郊射，而贯革之射息。则是前此用兵之时，须用贯革之射，今则不复用矣。又曰：“郭先生云：‘弓弩之制，被神宗改得不好。’高宗亦尝如此说。”又曰：“郭先生谓古人射法易学，今人射法难学，渠须理会得。郭先生论弓弩及马甚精。”〔南升〕
    问：“明道说：‘此与为力而射者不同科。’伊川曰：‘功力非一端，苟有可取，不必同科。’此二说，都就本文上添了字多，方解得，恐未稳。”曰：“便是如此，这处自是甚分明。”又问：“明道曰‘射不专以中为善’，如何？”曰：“他也只是一时间恁地说，被人写放册上，便有碍。如‘内志正，外体直’，只要个中。不要中，要甚底！”问：“‘主皮’如何说？”曰：“‘皮’字，看来只做个‘贯革’字；主，便是主於贯革。”因问：“古人射要如何用？”曰：“其初也只是修武备，圣人文之以礼乐。”〔А
    △子贡欲去告朔之饩羊章
    或问论语数段。曰：“依文解义，只消如此说，只是更要看他圣人大底意思。且如眉涔说‘爱礼存羊’一段，须见得圣人意思大。常人只是屑屑惜那小费，圣人之心却将那小费不当事，所惜者是礼，他所存者大。更看得这般意思出，方有益；自家意思方宽展，方有个活动长进处。”〔亻选
    居父问：“‘饩羊’，注云：‘特羊。’”曰：“乃专特之‘特’，非牛也。‘特牲’、‘用特’，皆是特用一牛，非指特为牛也。”〔贺孙〕
    △事君尽礼章
    如“拜下礼也，今拜乎上”，而孔子必拜乎下，此孔子尽礼处。〔铢〕
    △君使臣以礼章
    或说：“‘君使臣以礼，臣事君以忠。’讲者有以先儒谓‘君使臣以礼，则臣事君以忠’为非者。其言曰：‘君使臣不以礼，则臣可以事君而不忠乎！君使臣不以礼，臣则有去而已矣。事之不以忠，非人臣之所宜为也。’”先生曰：“此说甚好，然只说得一边。尹氏谓‘君使臣以礼，则臣事君以忠’，亦有警君之意，亦不专主人臣而言也。如孟子言：‘君之视臣如犬马，则臣视君如寇雠！’此岂孟子教人臣如此哉！正以警其君之不以礼遇臣下尔。为君当知为君之道，不可不使臣以礼；为臣当尽为臣之道，不可不事君以忠。君臣上下两尽其道，天下其有不治者哉！乃知圣人之言，本末两尽。”〔去伪〕
    问：“尹氏谓‘君使臣以礼，则臣事君以忠’，此恐只是说泛然之臣。若任重之臣，恐不当如此说。”曰：“就人君而言，则如此说。但道理亦是如此。自是人主不善遇之，则下面人不尽心。如孟子所谓‘君之视臣如手足，则臣视君如腹心’，道理是如此。”义刚因问：“孟子此章，前辈皆谓有圭角，如何？”安卿言：“孟子恐只是为战国人君而设。”曰：“也是理当如此。自人臣言，固是不可不忠。但人君亦岂可不使臣以礼！若只以为臣下当忠，而不及人主，则无道之君闻之，将谓人臣自是当忠，我虽无礼亦得。如此，则在上者得肆其无礼。後人好避形迹，多不肯分明说。却不知使上不尽礼，而致君臣不以善终，却是贼其君者也。若使君能尽礼，则君臣地长久。”〔义刚〕
    △关雎乐而不淫章
    问：“‘关雎乐而不淫，哀而不伤’，於诗何以见之？”曰：“忧止於‘辗转反侧’，若忧愁哭泣，则伤矣；乐止於钟鼓、琴瑟，若沉湎淫，则淫矣。”〔亻选秤衷疲骸笆鞘人得性情之正也。”
    问“关雎乐而不淫，哀而不伤”。曰：“此言作诗之人乐不淫、哀不伤也。”因问：“此诗是何人作？”曰：“恐是宫中人作。盖宫中人思得淑女以配君子，未得则哀，既得则乐。然当哀而哀，而亦止於‘辗转反侧’，则哀不过其则；当乐而乐，而亦止於钟鼓、琴瑟，则乐不过其则，此其情性之正也。”〔铢〕
    问：“‘关雎乐而不淫，哀而不伤’，是诗人情性如此，抑诗之词意如此？”曰：“是有那情性，方有那词气声音。”〔淳〕
    问：“关雎之诗，得情性之正如此。学者须是‘玩其辞，审其音’，而後知之。”曰：“只玩其辞，便见得。若审其音，也难。关雎是乐之卒章，故曰‘关雎之乱’。乱者，乐之卒章也。故楚辞有‘乱曰’，是也。前面须更有，但今不可考耳。”〔南升〕集注。
    问：“‘审其音’，如何？”曰：“辞气音节亦得其正。如人传嵇康作广陵散操，当魏末晋初，其怒晋欲夺魏，慢了商弦，令与宫弦相似。宫为君，商为臣，是臣陵君之象。其声愤怒躁急，如人闹相似，便可见音节也。”〔铢〕
    讲关雎“乐而不淫，哀而不伤”，有引明道之说为证者：“‘哀窈窕，思贤才，而无伤善之心焉。’此言‘无伤善’，与所谓‘哀而不伤’者，如何？”讲者云：“为其相似，故明道举以为证否？”曰：“不然。无伤善，与哀而不伤两般。‘乐而不淫，哀而不伤’，是言哀乐中节。谓不伤为‘无伤善之心’，则非矣。”〔谟〕
    △哀公问宰我章
    问：“‘古者各树其所宜之木以为社。’不知以木造主；还便以树为主？”曰：“看古人意思，只以树为社主，使神依焉，如今人说神树之类。”问：“不知周礼载‘社主’是如何？”曰：“古人多用主命，如出行大事，则用绢帛就庙社请神以往，如今魂帛之类。社只是坛。若有造主，何所藏之！迸者惟丧国之社屋之。”〔贺孙〕
    或问：“有以‘使民战栗’为哀公之言者。”曰：“诸家多如此说，却恐未然，恐只是宰我之辞。上有一‘曰’字者，宰我解‘周人以栗’之义，故加一‘曰’字以发其辞耳。‘子闻之曰：“成事不说，遂事不谏，既往不咎。”’盖云‘驷不及舌’，言岂可以轻发邪！言出宰我之口，入哀公之耳矣，岂可更谏而追之哉！”
    问：“‘成事不说，遂事不谏，既往不咎’，三句有别否？”曰：“亦有轻重。然社也无说话。便待宰我当初答得好，也无说话。况‘使民战栗’之语，下面又将启许多事邪！”〔淳〕
    问：“宰我所言，尚未见於事，如何不可救？”曰：“此只责他易其言，未问其见於事与未见於事。所谓‘驷不及舌’，‘斯言之玷，不可为也！’盖欲使谨於言耳。”〔木之〕
    △管仲之器小哉章
    问管仲小器。曰：“缘他器小，所以做出来事皆如此。”〔焘〕
    或说“管仲器小”章。义刚言：“使仲器局宏阔，须知我所为‘功烈如彼其卑’，岂肯侈然自肆，至於奢僭如此！”曰：“也不说道功烈卑时不当如此。便是功大，亦不可如此。”〔义刚〕
    “管仲器小。”陶兄云：“须是如孟子言‘居天下之广居，立天下之正位，行天下之大道’，方是大器。”曰：“是。”〔子蒙〕
    “‘管氏有三归’，不是一娶三姓女。若此，却是僭。此一段意，只举管仲奢处，以形容他不俭。下段所说，乃形容他不知礼处，便是僭。窃恐不可做三娶说。”〔明作〕
    问：“‘管仲之器小哉？’集注云：‘度量褊浅，规模卑狭。’”曰：“度量褊浅，是他容受不去了。容受不去，则富贵能淫之，贫贱能移之，威武能屈之矣。规模，是就他施设处说。”〔亻选臣注。
    林闻一问：“‘度量褊浅，规模卑狭’，只是一意否？”曰：“某当时下此两句，便是有意。”因会坐间朋友各说其意。叔重云：“‘度量褊浅’，言容纳不得也。管仲志於功利，功利粗成，心已满足，此便器小处。盖不是从反身修德上做来，故规模卑狭，奢而犯礼，器小可知。器大，则自知礼矣。”时举云：“管仲以正天下正诸侯为莫大之功，却不知有‘行一不义，杀一不辜’底事，更大於此。此所以为小也。”先生曰：“必兼某上面两句，方见得它器小。盖奢而犯礼，便是它里面著不得，见此些小宝业，便以为惊天动地，所以肆然犯礼无所忌也。亦缘他只在功利上走，所以施设不过如此。才做到此，便不觉自足矣。古人论王、伯，以为王者兼有天下，伯者能率诸侯。此以位论，固是如此。然使其正天下，正诸侯，皆出於至公，而无一毫之私心，则虽在下位，何害其为王道。惟其‘搂诸侯以伐诸侯’，假仁义以为之，欲其功尽遍於己，故四方贡赋皆归於其国，天下但知有伯而不复知有天子。此其所以为功利之心，而非出於至公也。在学者身上论之，凡日用常行应事接物之际，才有一毫利心，便非王道，便是伯者之习，此不可不省察也。”或云：“王、伯之分，固是如此。然邵康节多说‘皇、王、帝、伯之道’，不知皇、帝与王又有何异同？是时使之然耶？”曰：“此亦是其德有厚有薄。皇与帝终是自然。然黄帝亦曾用兵战斗，亦不是全然无所作为也。”〔时举〕
    问：“‘管仲之器小哉！’器，莫只是以资质言之否？”曰：“然。”“若以学问充满之，则小须可大？”曰：“固是。”曰：“先生谓其‘度量褊浅，规模卑狭’，此二句尽得器小之义否？”曰：“前日亦要改‘度量’作‘识量’，盖才说度量，便只去宽大处看了。人只缘见识小，故器量小。後又思量，亦不须改。度量是言其资质，规模是言其所为。惟其器小，故所为亦展拓不开。只欲去後面添说所以如此者，只缘不知学以充之之意。管仲只缘器量小，故才做得他这些功业，便包括不住，遂至於奢与犯礼。奢与犯礼，便是那器小底影子。若是器大者，自然不至如此。看有甚功业，处之如无。胡文定春秋传却只以执辕涛一事为器小，此太拘泥。”因言：“管仲相桓公以伐楚，只去问他‘包茅’、‘昭王不返’二事，便见他得如此休。据楚当时，凭陵中夏，僭号称王，其罪大矣！如何不理会？盖才说著此事，楚决不肯服，便事势住不得。故只寻此年代久远已冷底罪过及些小不供贡事去问，想它见无大利害，决不深较。只要他稍稍追听，便收杀了。此亦是器小之故。才是器小，自然无大功业。”〔广〕
    问：“‘管仲之器小哉！’此是孔子说管仲胸中所蕴及其所施设处，将‘器小’二字断尽了。盖当时之人，只见管仲有九合之功，将谓它大处大故。孔子却见它一生全无本领，只用私意小智做出来，仅能以功利自强其国；若是王佐之才，必不如此，故谓之‘器小’。盖奢与僭，便是器小之人方肯做。然亦只是器小底人，一两件事看得来。孔子‘器小’两字，是包括管仲一生，自本至末，是个褊浅卑狭底人。”曰：“管仲固是用私意小智做出来。今为管仲思量，看当做如何方得？”某云：“须如孟子告齐梁之君，若不可，则休。”曰：“是时周室犹未衰，此最是难事，合为它思量。”直卿云：“胡文定公云：‘当上告天王，下告方伯。’是时天王又做不起。桓公系是方伯了，也做不得。是时楚强大，几无周室。若非桓公出来，也可虑。但管仲须相桓公伐楚了，却令桓公入相于周，辅助天子。”曰：“是时有毛韩诸公皆为天子三公，岂肯便信得桓公过，便放桓公入来。”又云：“若率诸侯以朝王，如何？”曰：“也恐诸公未肯放桓公率许多诸侯入周来。此事思量是难事，又也难说。”〔南升〕
    问：“规矩如何为大器？”曰：“这一个物事方，只是这一个物事方，不能令其他底方。如规可以令天下物事圆，矩可以令天下物事方。把这一个矩看，要甚么皆可以方，非大器而何！”〔节〕
    萧景昭举杨氏曰：“道学不明，而王、伯之略混为一涂，故闻管仲之器小，则疑其为俭；以不俭告之，则又疑其知礼。”先生曰：“恐‘混为一涂’之下，少些曲折。盖当时人但见有个管仲，更不敢拟议他，故疑器小之为俭，又疑不俭之为知礼。”〔时举〕
    问管仲小器。曰：“只为他本领浅，只做得‘九合诸侯、一匡天下’之功。扬雄说得极好：“大器其犹规矩准绳，无施不可。”管仲器小，只做得这一件事。及三归反坫等事，用处皆小。上蔡说得来太小，如曰：‘则其得君而专政，夫岂以天下为心哉，不过济耳目之欲而已。’管仲又岂止如此。若如此，又岂能‘九合诸侯，一匡天下’！大凡自正心、诚意，以及平天下，则其本领便大。今人只随资禀去做。管仲资禀极高，故见得天下利害都明白，所以做得许多事。自刘汉而下，高祖太宗亦是如此，都是自智谋功力中做来，不是自圣贤门户来，不是自自家心地义理中流出。使高祖太宗当汤武，固自不得；若当桓文，尚未可知。”问：“使二君与桓文同时，还在其上，还出其下？”曰：“桓公精密，做工夫多年。若文公只是六年，一作“疏浅”。已自甚快。但管仲作内政，尽从脚底做出，所以独盛於诸侯。汉高从初起至入秦，只是掳掠将去，与项羽何异。但宽大，不甚杀人耳。秦以苛虐亡，故高祖不得不宽大；隋以拒谏失国，故太宗不得不听人言。皆是他天资高，见得利害分明，稍不如此，则天下便叛而去之。如太宗从谏，甚不得已，然当时只有这一处服得人。”又曰：“汉唐与齐晋之时不同。汉唐甚仓猝。”又问：“谢氏却言子阒说不然。”曰：“他缘是快，只认得量浅底意思，便说将去：‘无所往而不利，无所枚不通，无所为而不成，无所受而不可。以之为己，则顺而祥；以之为人，则爱而公；以之为心，则和而平；以之为天下国家，无所处而不当。’‘富贵不能淫，贫贱不能移，威武不能屈’，要之，大器即此便是。如上蔡，只认得个‘富贵不能淫’。”〔骧〕集义。
    △子语鲁太师乐章
    问：“‘始作翕如也’，谓乐之初作，五声六律，合同而奏，故曰翕如。从者，放也。言声音发扬出来，清浊高下，相济而和。既是清浊高下相济而和了，就中又各有条理，叭欢明，不相侵夺。既有伦理，故其声相连续，而遂终其奏。言自始至终，皆条理如此。”曰：“此亦是据夫子所说如此。古乐既亡，无可考处。但是五声、六律翕然同奏了，其声音又纯然而和，更无一声参差。若有一声参差，便不成乐。且如一宫只得七声。若黄钟一宫，合得姑洗等七声。或少一声也不得，多一声也不得。”〔南升〕
    △仪封人请见章
    问：“古人相见，皆有将命之词。而论语独载仪封人之说，及出，便说‘二三子何患於丧乎’！是他如何便见得？”曰：“某尝谓这里亻尽好看。如何‘从者见之’後，便见得夫子恁地？这也见得仪封人高处。据他谓‘君子之至於斯，吾未尝不得见’。他大段见得好人多，所以一见之顷，便见得圣人出。大抵当周之末，尚多有贤人君子在，故人得而见之。”至之云：“到孟子时，事体又别。如公都子告子万章之徒尚不知孟子，况其他乎！”曰：“然。”〔道夫〕
    问：“仪封人亦是据理而言。若其得位失位，则非所及知也。”曰：“仪封人与夫子说话，皆不可考。但此人辞气最好，必是个贤有德之人。一见夫子，其观感之间，必有所见，故为此言。前辈谓‘作者七人’，以仪封人处其一，以此。”〔南升〕
    △子谓韶尽美矣章
    问：“韶尽美尽善，武尽美未尽善，是乐之声容都尽美，而事之实有尽善、未尽善否？”曰：“不可如此分说，便是就乐中见之。盖有这德，然後做得这乐出来；若无这德，却如何做得这乐出来！笔於韶之乐，便见得舜之德是如此；於武之乐，便见得武王之德是如此。都只是一统底事。”〔寿〕
    或问韶、武美善。曰：“德有浅深。舜性之，武王反之，自是有浅深。又舜以揖逊，武以征伐，虽是顺天应人，自是有不尽善处。今若要强说舜武同道，也不得；必欲美舜而贬武，也不得。”又曰：“舜武不同，正如孟子言伯夷伊尹之於孔子不同。至谓‘得百里之地而君之，皆能以朝诸侯，有天下；行一不义，杀一不辜，而得天下不为，是则同也’。舜武同异正如此。故武之德虽比舜自有深浅，而治功亦不多争。韶、武之乐正是圣人一个影子，要得因此以观其心。大凡道理须宽心看，使各自开去。打叠了心胸，安顿许多道理在里面，高者还他高，下者还他下，大者还他大，小者还他小，都历历落落，是多少快活！”〔道夫〕
    叔蒙问韶尽美尽善，武尽美未尽善。曰：“意思自不同。观礼记所说武王之舞：‘始而北出’，周在南，商在北，此便做个向北意思；‘再成而灭商’，须做个伐商意思；‘三成而南’，又做个转归南意思；‘四成而南国是疆，五成而分周公左，召公右’，又分六十四个做两处。看此舞，可想见乐音须是刚，不似韶纯然而和。武须有些威武意思。”又问：“尧舜处汤武之时，肯如汤武所为否？”曰：“圣德益盛，使之自服耳。然到得不服，若征伐也免不得，亦如征有苗等事，又如黄帝大段用兵。但古人用兵，与後世不同。古人只趱将退，便是赢，那曾做後世样杀人，或十五万，或四十万，某从来不信。谓之多杀人，信有之。然指定数四十万，必无此理。只如今安顿四十万人，亦自大段著地位。四十万人也须会走，也须争死，如何掘个窟去埋得许多！”〔贺孙〕
    子善问“韶尽美矣”一章。曰：“後世所谓文武之舞，亦是就韶武舞变出来。韶舞不过是象那‘地平天成，六府三事允治’，天下恁地和平底意思。武舞不过象当时伐商底意思。观此二个意思，自是有优劣。但若论其时，则当时聚一团恶人为天下害，不能消散，武王只得去伐。若使文王待得到武王时，他那旧习又不消散，文王也只得伐。舜到这里，也著伐。但恐舜文德盛，其徒或自相叛以归之，亦未可知。但武王之时只得如此做。‘尧舜性之也，汤武身之也。’性，是自有底；身，是从身上做得来，其实只是禀资略有些子不相似处耳。”〔恪〕
    “韶与武，今皆不可考。但书所谓：‘正德利用厚生惟和，九功惟叙，九叙惟歌，戒之用休，劝之以九歌。’此便是作韶乐之本也。所谓‘九德之歌，九韶之乐’，是也。看得此歌，本是下之人作歌，不知当时如何取之以为乐，却以此劝在下之人。武王之武，看乐记便见得，盖是象伐纣之事。其所谓北出者，乃是自南而北伐纣也，看得乐气象便不恁地和。韶乐只是和而已。故武所以未尽善。”又云：“乐声也易得亡失。如唐太宗破阵乐，今已不可考矣。”〔南升〕
    问：“集注：‘美者，声容之盛；善者，美之实。’如何是美之实？”曰：“据书中说韶乐云：‘德惟善政，政在养民，水火金木土衔┬蓿正德利用厚生惟和。九功惟叙，九叙惟歌。’此是韶乐九章。看他意思是如何？到得武乐，所谓‘武始而北出，再成而灭商，三成而南，四成而南国是疆，五成而分周公左，召公右，六成而复缀以崇’，与夫‘总干而山立，武王之事也；发扬蹈厉，太公之志也’，其意思与韶自是不同。”〔广〕集注。
    “善者，美之实。”实，只是事，是武王之事不称也。舜之德性之，武王反之，是他身上事，与揖逊、征伐不相干。但舜处武王时毕竟又别。〔明作〕
    问“善者美之实”。曰：“实是美之所以然处。且如织出绢与布，虽皆好，然布终不若绢好。”问：“‘性之、反之’，似此精微处，乐中如何见得？”曰：“正是乐上见。只是自家不识它乐，所以见不得。”〔亻选
    问“善者美之实”。曰：“美是言功，善是言德。如舜“九功惟叙，九叙惟歌”，与武王仗大义以救民，此其功都一般，不争多。只是德处，武王便不同。”曰：“‘未尽善’，亦是征伐处未满意否？”曰：“善只说德，是武王身上事，不干征伐事。”曰：“是就武王反之处看否？”曰：“是。”谢教，曰：“毕竟揖逊与征伐也自是不同，征伐是个不得已。”曰：“亦在其中，然不专就此说。”淳曰：“既征伐底是了，何故又有不得已意？”曰：“征伐底固是，毕竟莫如此也好。所以孔子再三诵文王至德，其意亦可见矣。乐便是圣人影子，这处‘未尽善’，便是那里有未满处。”〔淳〕
    或问韶、武善美之别。曰：“只就世俗论之，美如人生得好，善则其中有德行耳。以乐论之，其声音节奏与功德相称，可谓美矣，善则是那美之实。”又问：“或说武王之心与舜一般，只是所行处与心相反，所以有‘尽善、未尽善’之别。”曰：“圣人固无两心，乌有心如此而所行相反者！且如尧之末年，水土之害如此，得舜承当了，天下遂极治。纣之时，天下大乱，得武王仗仁义，诛残贼，天下遂大治。以二圣人之功业论之，皆可谓尽美矣。然其美之实有尽、未尽者，只是舜较细，武王较粗些。然亦非圣人实要如此，只是所遇之时不同耳。”〔亻选
    问：“征伐固武王之不幸。使舜当之，不知如何？”曰：“只看舜是生知之圣，其德盛，人自归之，不必征伐耳。不然，事到头，也住不得。如文王亦然。且如‘殷始咎周，周人乘黎。祖伊恐，奔告于受’。这事势便自是住不得。若曰‘奔告于受’，则商之忠臣义士，何尝一日忘周。自是纣昏迷尔。”道夫问：“吴氏稗传谓书序是後人傅会，不足信。”曰：“亦不必序，只经文谓‘祖伊恐，奔告于王曰：“天子，天既讫我殷命！”则是已交手争竞了。纣固无道，然亦是武王事势不相安，住不得了。仲虺告成汤曰：‘肇我邦于有夏，若苗之有莠，若粟之有秕，小大战战，罔不惧于非辜。’则仲虺分明言事势不容住，我不诛彼，则彼将图我矣。後人多曲为之说以讳之。要之，自是避不得。”〔道夫〕
    或问：“‘尽善、尽美’，说揖逊、征诛足矣，何以说‘性之、反之’处？”曰：“也要寻它本身上来，自是不同。使舜当武王时，毕竟更强似大武；使武王当舜时，必不及韶乐好。”〔铢〕
    问：“‘子谓韶尽美矣’章，引程氏曰：‘尧舜汤武，其揆一也。征伐非其所欲，所遇之时然耳。’使舜遇汤武之时，不知如何？”曰：“只怕舜德盛，人自归之。若是大段负固，不得已，也须征伐，如伐苗是也。”又问：“‘舜性之，汤武反之’，地位亦自不同。”曰：“舜之德如此，又撞著好时节；武王德不及舜，又撞著不好时节。”〔铢〕
    问：“尧舜在汤武时，还做汤武事否？”曰：“尧舜且做尧舜看，汤武且做汤武看。看得其心分明，自见得。”〔可学〕
    汤武之征伐，只知一意恻怛救民而已，不知其他。〔亻选
    问“武未尽善”。曰：“若不见得他‘性之、反之’不同处，又岂所谓‘闻其乐而知其德’乎！舜与武王固不待论。今且论汤武，则其反之至与未至，虽非後学所敢议，然既尝读其书，恐亦不待闻乐而知之也。”请问。曰：“以书观之，汤毕竟反之工夫极细密，但以仲氏称汤处观之，如‘以礼制心，以义制事’等语，又自谓‘有惭德’，觉见不是，往往自此益去加功。如武王大故疏，其数纣之罪，辞气暴厉。如汤，便都不如此。”〔赐〕
    或问“武未尽善”一段。先生以所答示诸友云：“看得如何？”皆未有所答。次问祖道。答曰：“看来汤武也自别。如汤自放桀归来，犹做工夫，如‘从谏弗弗’，‘改过不吝’，‘昧爽丕显，旁求俊彦’，刻盘铭，修人纪，如此之类，不敢少纵。武王自伐纣归来，建国分土，散财发粟之後，便只垂拱了。又如西旅之獒费了太保许多气力，以此见武王做工夫不及成汤甚远。先生所谓‘观诗书可见’者，愚窃以为如此。”先生笑曰：“然。某之意正如此。”〔祖道〕
    问：“范氏以为德不同，谢氏以为时不同，游氏以为事不同。三者孰是？”曰：“毕竟都有些子，如何得同？杨氏曰：‘武之武，非圣人之所欲。’横渠亦曰：‘征伐岂其所欲！’此说好。”〔А臣义。
    △居上不宽章
    子升问“居上不宽”。曰：“‘宽’字难识。盖有政教法度，而行之以宽耳，非废弛之谓也。如‘敬敷五教，在宽’，盖宽行於五教之中也。”〔木之〕
    “居上不宽”三句，句末这三字是本。有其本，方可就其本上看他得失厚薄。若无其本，更看个甚么？〔明作〕
    “居上而不宽，为礼而不敬，临丧而不哀”，更无可据以为观者矣。盖宽也，敬也，哀也，所谓本也。其本既亡，则虽有条教法令之施，威仪进退之节，擗踊哭泣之数，皆无足观者。若能宽，能敬，能哀了，却就它这宽、敬、哀中去考量他所行之是否。若不宽，不敬，不哀，则纵其他有是处，皆不在论量之限矣。如醋，须是酸，方就它酸之中，看那个酽，那个淡。若只似水相似，更论量个甚么，无可说矣。〔亻选
    问“居上不宽”一章。曰：“才无那宽敬哀三者，便是无可观了，把什么去观他！惟有三者，方可观其至与不至，尽与不尽，行此三者之得失也。但看‘可以观之’字，便自见得‘观’字去著。”〔焘〕
    希真问“吾何以观之哉”章。曰：“如宽便有过不及，哀便有浅深，敬便有至不至。须有上面这个物事，方始就这上见得他得失。若无这个物事，却把甚么观得他！”〔恪〕
    叶问“吾何以观之哉”。曰：“居上紧要在宽，为礼紧要在敬，临丧紧要在哀。三者俱无，则居上、为礼、临丧，却似不曾一般，将以何者观之哉！言将甚底看它，它都无了。”〔铢〕去伪录云：“居上只要观它宽，为礼只要观它敬，临丧只要观它哀。今皆无之，无可观矣！”
    ●卷二十六・论语八
    ◎里仁篇上
    △里仁为美章
    或问：“里仁一篇，自首至‘观过斯知仁矣’，都是说仁。‘里仁为美’，是指言仁厚之俗；‘观过斯知仁’，是指言慈爱底仁。其他则皆就心德上说。”曰：“虽是如此，然统体便都只是那个仁。如里有仁厚之俗，便那一里之人这心不大故走作，所以有仁厚之俗。‘观过斯知仁’，便也是这心。”〔亻选
    问：“‘里仁为美’，论语孟子注不同，如何？”曰：“论语本文之意，只是择居。孟子引来证择术，又是一般意思。言里以仁者为美，人之择术，岂可不谨。然亦不争多。”问：“美，是里之美？抑人之美？”曰：“如云俗美一般。如今有个乡村人淳厚，便是那乡村好；有个乡村人不仁、无廉、无耻者多，便是那乡村不好。这章也无甚奥义，只是择居而已。然‘里仁’字也差异。”〔淳〕
    问：“‘里仁为美’，孟子引用，自要说下文‘安宅’。谢氏说：‘论语本意不是如此。’”曰：“若这般说话，也要认得本旨是了。若如孟子说，也无害；如谢氏，也无害。”〔贺孙〕
    问：“此章谢氏引孟子择术为证，如何？”曰：“圣人本语不是说择术。古人居必择乡，游必就士，是合著事。”刘问：“今人数世居此土，岂宜以他乡俗美而遽迁邪？”曰：“古人‘危邦不入，乱邦不居’。近而言之，若一乡之人皆为盗贼，吾岂可不知所避！圣人言语说得平正，必欲求奇说令高远如何！今人说文字，眼前浅近底，他自要说深；在外底，他要说向里；本是说他事，又要引从身上来；本是说身上事，又要引从心里来，皆不可。”〔取
    △不仁者不可以久处约章
    问：“‘不仁者不可以久处约，不可以长处乐。仁者安仁，知者利仁’。此四句都相属。知者则知天理之为是而必循之，知人欲之为非而必去之，所以能处约处乐，而不至於滥与淫。”曰：“如此说时，便是硬去做，都不见利仁底意思。如安仁者，他便是仁了，更不用说。如所谓利仁者，是真个见得这仁爱这一个物事好了，犹甘於刍豢而不甘於粗粝。若只是闻人说这个是好，自家也仿彳弗见得是，如此，却如何得如‘刍豢之悦我口’，如何得利仁底意，便只是硬去做了。”〔焘〕
    问：“既是‘失其本心’，则便解滥淫，而必以久言之，何故？”曰：“也有时下未肯恁地做底，圣人说话稳。而今说道他不仁，则约便滥，乐便淫，也有不便恁地底。”〔义刚〕贺孙录云：“亦有乍能勉强一时者。”
    至之问“仁者安仁”。曰：“仁者心便是仁，早是多了一‘安’字。‘知者利仁’，未能无私意，只是知得私意不是著脚所在，又知得无私意处是好，所以在这里千方百计要克去个私意，这便是利仁。”〔时举〕
    刘潜夫问“安仁”、“利仁”之别。曰：“安仁者不知有仁，如带之忘腰，屦之忘足。利仁者是见仁为一物，就之则利，去之则害。”〔壮祖〕
    谘肺剩骸八谓利仁者，莫是南轩所谓‘有所为而为者’否？”曰：“‘有所为而为’不是好底心，与利仁不同。‘仁者安仁’，恰似如今要做一事，信手做将去，自是合道理，更不待逐旋安排。如孟子说：‘动容周旋中礼者，盛德之至也。哭死而哀，非为生者也；经德不回，非以干禄也；言语必信，非以正行也。’这只顺道理合做处便做，更不待安排布置。待得‘君子行法以俟命而已’，便与上不同。”又云：“有为而为之，正是说‘五霸假之也’之类。”〔贺孙〕
    仁者温淳笃厚，义理自然具足，不待思而为之，而所为自帖帖地皆是义堙，所谓仁也。知者知有是非，而取於义理，以求其是而去其非，所谓知也。〔升卿〕
    萧景昭问：“而今做工夫，且须利仁。”曰：“唯圣人自诚而明，合下便自安仁。若自明而诚，须是利仁。”〔铢〕
    仁、知虽一，然世间人品所得，自有不同：颜子曾子，得仁之深者也；子夏子贡，得知之深者也。如程门之尹氏则仁胜，上蔡则知胜。〔升卿〕
    或问“仁者心无精粗内外远近之间”。曰：“若有，便成两段。此句为‘仁者安仁’设。”〔节〕集义。
    或问：“‘仁者心无内外远近精粗之间’，如何？”曰：“仁者洞然只是一个心，所以无内外精粗远近之间。然须看自家有间底心是如何，然後看无间底心是如何。”又问：“‘无内外之间’，是如何？”曰：“表里如一。”又问：“如何是‘远近精粗之间’？”曰：“他当初若更添‘高下、显微、古今’这样字，也只是一理。”又问：“才有些个扌叹间断，便不得。”曰：“才有私意，便间断了。所以要‘克己复礼’，便是要克尽私意。盖仁者洞然只是这一个心。如一碗清水，才入些泥，有清处，有浊处。”又问：“上蔡解此段，只是论‘仁者安仁，知者利仁’，先解这一段，方连上面说。”曰：“看他文义，须是包上面说，方得相贯。然‘仁者安仁，知者利仁’，又须著自去看。”
    问：“不能无远近精粗之间，如何？”曰：“亦只是内外意思。‘吾心浑然一理，无内外远近精粗’，这段分别说极通透。上蔡寻常说有过当处，此却他人说不到。”先生再三诵“安仁则一，利仁则二”之句，以为解中未有及此者，因叹云：“此公见识直是高。利仁，贪利为之，未要做远底，且就近底做；未要做精底，且就粗底做。”问：“‘安仁者非颜闵以上不知此味’，便是圣人之事乎？”曰：“是。须知‘非颜闵以上不知此味’，到颜闵地位知得此味，犹未到安处也。”〔取
    问：“安仁者，‘心无内外远近精粗之间’。性之未动，既皆至理所存；情之既发，无非至理所著。利仁固是审於既发，莫更著谨於未发否？”曰：“若未发时，自著不得工夫。未发之时，自尧舜至於涂人，一也。”问：“原宪‘克、伐、怨、欲不行’，是他许多不好物事都已发了，只白地壅遏得住，所以非独不得为仁，亦非求仁之事。”曰：“是如此。”〔贺孙〕
    问：“上蔡云：‘安仁，非颜闵以上做不得。’颜闵似未至安仁？”曰：“亦见此意思。”〔可学〕
    △惟仁者能好人能恶人章
    萧景昭说此章。先生云：“注中引程子所谓‘得其公正’，是如何？”答云：“只是好恶当理，便是公正。”先生曰：“程子只著个‘公正’二字解，某恐人不理会得，故以‘无私心’解‘公’字，‘好恶当於理’解‘正’字。有人好恶当於理，而未必无私心；有人无私心，而好恶又未必皆当於理。惟仁者既无私心，而好恶又皆当於理也。”〔时举〕
    问“唯仁者能好人，能恶人”，程子所谓“得其公正是也”。曰：“今人多连看‘公正’二字，其实公自是公，正自是正，这两个字相少不得。公是心里公，正是好恶得来当理。苟公而不正，则其好恶必不能皆当乎理；正而不公，则切切然於事物之间求其是，而心却不公。此两字不可少一。”〔亻选
    居父问：“仁者动静皆合正理，必有定则，凡可好可恶者，皆凑在这则子上，所以‘能好人，能恶人’。”曰：“然。程子所以说‘得其公正是也’。惟公然後能正，公是个广大无私意，正是个无所偏主处。”〔贺孙〕
    问：“‘惟仁者能好人，能恶人’。好善而恶恶，天下之同情。若稍有些子私心，则好恶之情发出来便失其正。惟仁者心中浑是正理，见人之善者则好之，见不善者则恶之。或好或恶，皆因人之有善恶，而吾心廓然大公，绝无私系，故见得善恶十分分明，而好恶无不当理，故谓之‘能好能恶’。”曰：“程子之言约而尽。公者，心之平也；正者，理之得也。一言之中，体用备矣。”〔南升〕
    △苟志於仁章
    问：“‘苟志於仁矣，无恶也’。窃谓学者有志於仁，虽有趋向已正，而心念未必纯善而无过差。才有过差，便即是恶，岂得言无？”曰：“志於仁，则虽有过差，不谓之恶。惟其不志於仁，是以至於有恶。此‘志’字，不可草草看。”〔人杰〕
    先生问学者：“‘苟志於仁矣，无恶也’，与‘士志於道，而耻恶衣恶食者，未足与议也’，前面说志於仁则能无恶，此段说志於道而犹有此病。其志则一，而其病不同，如何？”诸友言不合。曰：“仁是最切身底道理。志於仁，大段是亲切做工夫底，所以必无恶。志於道，则说得来阔。凡人有志於学，皆志於道也。若志得来泛泛不切，则未必无耻恶衣恶食之事。又耻恶衣食，亦有数样。今人不能甘粗粝之衣食，又是一样。若耻恶衣恶食者，则是也吃著得，只是怕人笑，羞不如人而已，所以不足与议。”〔亻选
    “‘苟志於仁矣’，方志仁时，便无恶。若间断不志仁时，恶又生。”或云：“过非心所欲为，恶则心所欲。”曰：“恶是诚中形外，过是偶然过差。”〔明作〕
    杨氏云：“苟志於仁矣，未必无过举也，然而为恶则无矣。”先生问学者：“过与恶，如何分别？”曰：“过非心所欲为，恶是心所欲为。”曰：“恶是诚於中，形诸外，所以异也。”〔铢〕
    △富与贵章
    或问：“富贵不处，是安於义；贫贱不去，是安於命。”曰：“此语固是。但须知如何此是安义，彼是安命。盖吾何求哉？求安於义理而已。不当富贵而得富贵，则害义理，故不处。不当贫贱而得贫贱，则自家义理已无愧，居之何害！盎贵人所同欲，若不子细，便错了。贫贱人所同恶，自家既无愧义理，若更去其中分疏我不当贫贱，便不是。张子韶说‘审富贵而安贫贱’，极好。”〔学蒙〕
    “审富贵而安贫贱”者，言不以其道得富贵，须是审。苟不以其道，决是不可受它底。不以其道得贫贱，却要安。盖我虽是不当贫贱，然当安之，不可於上面计较云，“我不当得贫贱”，有汲汲求去之心，譬如人作折本经纪相似。〔铢〕
    问：“君子当得富贵。所谓不当得而得者，乃人君不能用其言，徒欲富贵其身。”曰：“富贵不以道得之，不但说人君不用其言，只富贵其身。如此说，却说定了。凡是富贵贫贱有不当得而得者，皆不处不去。如‘孔子主我，卫卿可得’之类，亦是不当得之富贵。须且平说，不要执定一事。又终食、造次、颠沛，一句密似一句，须至倾覆流离之际，亦不违仁也。”〔南升〕
    文振问“富与贵”一章。曰：“‘富与贵，不以其道得之’，若曰是谄曲以求之，此又是最下等人。所谓得之者，便设有自到我面前者，吾知其有一毫不是处，也不可处。譬如秀才赴试，有一人先得试官题目将出来卖，只要三两贯钱，便可买得，人定是皆去买。惟到这里见得破，方是有学力。圣人言语，岂可以言语解过一遍便休了！须是实体於身，灼然行得，方是读书。”〔时举〕
    问：“贫贱，如何是不当得而得之？”曰：“小人放僻邪侈，自当得贫贱。君子履仁行义，疑不当得贫贱，然却得贫贱，这也只得安而受之，不可说我不当得贫贱，而必欲求脱去也。今人大率於利，虽不当得，亦泯默受之；有害，则必以为不当得，而求去之矣。君子则於富贵之来，须是审而处之；於贫贱，则不问当得与不当得，但当安而受之，不求去也。”问：“此二节语，犹云‘怨有不雠，而德无不报’之意否？”曰：“然。盖於富贵则有所不处，於贫贱则必受之而不辞也。”〔亻选
    问：“‘不以其道得之不去也’，‘去’字或读作上声，可否？”曰：“自家离去之‘去’，去声读；除去之‘去’，上声读。此章只是去声。”〔义刚〕
    “君子去仁”之“去”只音去声。如“孟子去齐”之“去”，我元有而自离去之也。若作上声，则是除却。〔贺孙〕明作录云：“是除却了，非也。”
    “富与贵，贫与贱”一章。某曰：“学者须是从富贵贫贱处判断得下，方有用工处。”先生喜曰：“这里看得分晓，须要做下面工夫。若做得下面工夫，看上面事愈觉分晓。”又问：“‘恶不仁者’，直是如此峻洁！”曰：“只缘是不要一点不仁底事著在身上。”又曰：“如此看得，方是。”〔炎〕
    子善问此章。曰：“且如不处、不去，若是资质好底，所见稍明，便於这里也能见得，只是未必到无终食不违底意思。不处、不去，乃是立脚处好了，细密工夫方下得。若上面无立脚处了，其他可见。一作：“下面工夫，无缘可见。”圣人之意，不独是教人於富贵贫贱处做工夫，须是到终食不违，颠沛造次都用工，方可。”〔恪〕
    先生因瓤蠢锶势，云：“前面几段更好熟看，令意脉接续。”因问：“造次是‘急遽苟且之时’。苟且，莫只就人情上说否？”曰：“苟且是时暂处，苟可以坐，苟可以立，令此心常存，非如大宾大祭时也。”问：“曾子易箦，莫是苟且时否？”曰：“此正是颠沛之时。那时已不可扶持，要如此坐，也不能得。”取
    敬之问：“富贵贫贱，圣人教人，要得分别取舍到个真切处，便随道理做去。有一般昏弱之人，都只是人欲上行，便是不识痛痒底人。”先生曰：“圣人这处恰似说得疏。学问工夫亻尽多，圣人去富贵贫贱上做工夫。不是处富贵贫贱时节，又如何做工夫？终不成闲过了这处！圣人且立个大界限，先要人分别得个路头。‘君子去仁’，便是不成个君子。看圣人说得来似疏，下面便说到细密处。须是先说个粗，後面方到细处。若不是就粗处用工，便要恁地细密，也不得。须知节节有工夫，剥了一重又一重，去了一节又一节。”敬之云：“此章说此三句，可谓紧切。虽然，只说存养，未说仁处，要是教人自体认看。”先生笑曰：“公又如此。所见这里未是极处，更要去言外说道理，如何得。圣人这处，正是说筑底处，正是好著力处，却如此轻说过了！众人是这个心，圣人也只是这个心，存得心在这里，道理便在这里。从古圣贤，只是要理会这个物事。保养得这个在，那事不从这里做出！”〔取
    “富与贵，贫与贱”，方是就至粗处说。後面“无终食之间违仁”，与“造次、颠沛必於是”，方说得来细密。然先不立得这个至粗底根脚，则後面许多细密工夫更无安顿处，人更无可得说。须是先能於富贵不处，贫贱不去，立得这个粗底根脚了，方可说上至细处去。若见利则趋，见便则夺，这粗上不曾立得定，更说个甚么！正如“贫而无谄，富而无骄”，与“贫而乐，富而好礼”相似。若未能无谄无骄，如何说得乐与好礼！却是先就粗处说上细上去。〔亻选
    “富贵贫贱，不处不去，此一节，且说个粗底，方是个君子皮壳，里面更多有事在。然先会做这事，方始能不去其仁。既把得定，然後存养之功自此渐渐加密。夔孙录此下云：“然必先‘无终食违仁’，然後‘造次、颠沛必於是’。”如孟子言‘善、利之间’，须从‘间’字上看。但孟子之言勇决，孔子之言详缓，学者须就这上著力。今学者都不济事，才略略有些利害，便一齐放倒了！某尝向朋友说，须是就这上立得脚住，方是离得泥水。若不如此，则是在泥里行，才要出，又堕在泥里去。纵说得道理，也没安顿处。如大学所谓‘诚其意者，毋自欺也’。毋自欺有多少事，他却只就‘小人丫游不善，见君子而後厌然，扌纹洳簧贫著其善’处说。为甚先要去了这个？盖不切，则磋无所施；不琢，则磨无所措矣。”又曰：“‘审富贵’，是义；‘安贫贱’，是命。”〔赐〕
    不以道得富贵不处，不以道得贫贱不去，是说处这事。“君子去仁，恶乎成名”，是主宰处。终食、造次、颠沛，是操存处。李先生说得好。〔端〕
    问“富与贵是人之所欲也”一章。曰：“如孔子言此，便是自平居时说到那造次、颠沛之际。如孟子说义重於生处，却又说急处有打得过时，如丫邮比从姓展懿坏酱Γ或失之。”〔焘〕
    周李卿问造次之义。曰：“杜预谓，‘造次之期，言草草不成礼也’，便是此意。左传谓，‘过信为次’，亦只是苟且不为久计之意。”〔义刚〕
    蜚卿问：“注云：‘取舍之分明，然後存养之功密；存养之功密，则取舍之分益明。’如何？”曰：“此言内外大小皆当理会。外若不谨细行，则内何以为田地根本。内虽有田地根本，而外行不谨，则亦为之摇夺。如世间固有小廉曲谨，而临大节无可取者，亦有外面界辨分明，而内守不固者。”〔可学〕
    问：“明道云：‘不以其道得之富贵，如患得之。’文义如何？”曰：“‘如患得之’，是患不得之，将此‘得’字解上‘得’字。”〔必大〕集义。
    △我未见好仁者章
    问：“好仁即便会恶不仁，恶不仁便会好仁，今并言如何？”曰：“固是好仁能恶不仁。然有一般天资宽厚温和底人，好仁之意较多，恶不仁之意较少；一般天资刚毅奋发底人，恶不仁之意较多，好仁之意较少。‘好仁者，无以尚之。恶不仁，不使不仁者加乎其身’。这个便是好恶样子。”问：“此处以成德而言，便是颜子‘得一善拳拳服膺’，曾子‘任重而道远’与启手足处，是这地位否？”曰：“然。”
    “好仁者，自是那一等天资纯粹底人，亦其真知仁之可好而实好之，故视天下之物无以尚乎此。恶不仁者，又是那一等天资耿介底人，亦其真知不仁之可恶而实恶之，故凡不仁之事，不使毫浼又罴骸Ｈ艉萌识有以尚之，这便不是真好；恶不仁而未免有所不当为，这便不是真恶。然好仁者於不仁非不恶，终是好底意思多；恶不仁者於仁非不好，终是恶底意思重。好仁，非颜曾未易言。恶不仁，恐伯夷叔齐方始当得。
    问此一章。曰：“好仁者与恶不仁者虽略有轻重，然恶不仁者到得‘不使不仁加乎其身’，便亦是仁了。二者以资禀言之，其宽弘静重者，便是好仁底人；其刚毅特立者，便是恶不仁底人。”时举曰：“利仁者即是好仁者否？”曰：“好仁，恶不仁，皆利仁者之事。”时举曰：“‘盖有之矣，我未之见也’，是言未见用力底人，还是未见用力而力不足之人？”曰：“此意，圣人只是言其用力者之难得。用力於好者固未之见，到资禀昏弱欲进而不能者，亦未之见，可见用力者难得也。”
    问：“好仁、恶不仁，是有优劣否？”曰：“略有之。好仁者，自有一般人资质较宽和温厚；恶不仁者，自是有一般人资禀较刚果决裂，然而皆可谓之成德。横渠言‘好仁、恶不仁，只是一人’，说得亦好，但不合。圣人言两‘者’字，必竟是言两人也。”
    问：“好仁、恶不仁，有轻重否？”曰：“也微有些轻重。好仁，是他资质宽厚和重；恶不仁，是刚毅方正。好仁，则於仁与礼上多些；恶不仁，则於义与智上多些。好仁，只知有仁，而不见那不仁来害他；恶不仁，是曾得知这病痛，惟恐来害他。略与‘安行、强行’相似。好仁，是康强底人，平生未尝病，亦不知有病痛；恶不仁，是曾被病Γ知得病源，惟恐病来侵著。恶不仁终是两件，好仁却浑沦了。学者未能好仁，且从恶不仁上做将去，庶几坚实。”〔亻选
    问：“好仁者如颜子，恶不仁者似孟子否？”曰：“好仁者与恶不仁者本无优劣，只是他两个资质如此。好仁底人，是个温柔宽厚底资质，只见得好仁处好，不甚嫌那不仁底，他只见得好仁路上熟。恶不仁者，便是个刚劲峭直底资质，心里真个是恶那不仁底事。好仁底较强些子，然好仁而未至，却不及那恶不仁之切底。盖恶不仁底真是壁立千仞，滴水滴冻，做得事成！”〔亻选
    “好仁、恶不仁，只是利仁事，却有此二等，然亦无大优劣。只是好仁者是资性浑厚底，恶不仁者是资性刚毅底；好仁者恻隐之心较多，恶不仁者羞恶之心较多。圣人之意，谓我未见好仁、恶不仁者。”又从而自解之曰：“我意所谓好仁者，须是‘无以尚之’；所谓恶不仁者，须是‘不使不仁者加乎其身’。是好之笃，恶之切，如此等人，不是说那略略恁地好仁、恶不仁底。”又曰：“伯夷是恶不仁底，柳下惠是好仁底，也无大故优劣。”〔夔孙〕
    因论“好仁、恶不仁”，曰：“此亦以资质而言。盖有一等人，只知好仁，更不管恶不仁事；一等人专是恶不仁意思多，然其‘不使不仁者加乎其身’，则所为必无不仁矣。然毕竟好仁者终是较得便宜，缘他只低著头自去做了。恶不仁者却露些圭角芒刃，得人嫌在。如颜子明道是好仁，孟子伊川是恶不仁；康节近於好仁，横渠是恶不仁。”〔焘〕
    问：“好仁、恶不仁，莫只是一样人否？”曰：“把做一样说也得，把做两样看也得。也有那好仁底人，也有那恶不仁底人。如伯夷便是恶不仁底，柳下惠便是好仁底。”因言：“此数段，皆是紧要处，须是把做个题目，只管去寻始得。寻来寻去，将久自解有悟。如吃物事，味味皆好，却须知道那一般最好，其所以好是如何，方是。”〔义刚〕
    “好仁者无以尚之”，言好之深，而莫有能变易之者。“恶不仁者不使加乎其身”，言恶之笃，而不使不仁之事加於己。此与“如好好色，如恶恶臭”，皆是自己上事。非是专言好人之仁，恶他人之不仁也。〔端蒙〕
    “‘好仁者无以尚之’，只是将无以加之来说，此与‘恶不仁’一段相对。既是好仁，便知得其他无以加此。若是说我好仁，又却好财、好色，物皆有好，便是不曾好仁。若果是好仁，便须天下之物皆无以过之。亦有解作无一物可以易其所好者。盖只是好仁一件，方可谓之好仁，所以言‘我未见好仁者’。”徐元震问：“恶不仁如何？”曰：“只谓恶不仁，本不是仁。只‘不使不仁者加乎其身’，便是仁了。”〔┿〕
    好仁者与恶不仁者便别。如好仁者，则真能好之。恶不仁者知不仁之可恶，而不知好仁，故别。〔寿昌〕
    好仁者便高了恶不仁者。如见白黑相似，吾好白者，只取白者，彼黑者便自从一边去。如好白而不取白，只管地去疾黑者，则亦浅矣。孔子言仁处，皆是用力处。
    问：“有能一日用其力於仁矣乎？”曰：“此心散漫放肆，打一耸动时，便在这里，能使得多少力！虽云用力，却不大故用力。”〔佐〕
    问：“好仁、恶不仁，虽不可得，果能一旦奋然用力，不患力之不足。”曰：“须是立志为先，这气便随他。敬义夹持，上达天德。”问：“‘一日用其力’，将志气合说如何？”曰：“用力说气较多，志亦在上面了。‘志之所至，气必至焉’。这志如大将一般，指挥一出，三军皆随。只怕志不立，若能立志，气自由我使。‘夫志，气之帅也；气，体之充也’。人出来恁地萎萎衰衰，恁地柔弱，亦只是志不立。志立自是奋发敢为，这气便生。志在这里，气便在这里。”因举手而言曰：“心在这手上，手便暖；在这脚上，脚便暖。志与气自是相随。若真个要求仁，岂患力不足！圣人又说道，亦有一般曾用力而力不足之人，可见昏弱之甚。如这般人也直是少。”敬之问：“这章，圣人前面说个向上底，中阉蹈瞿苡昧Χ无不足底，又说到有用力而力不足底，有许多次第，所以深警学者否？”曰：“也不是深警学者。但言成德之事已不可见，而用力於仁者亦无之。”〔取
    敬之问：“‘好仁、恶不仁’，至‘我未之见也’，此不出两端：好仁恶不仁者，是真知得分明，此身常在天理上。下面说有能一日用力及力不足者，皆是正当分别天理人欲处著工夫。”又说：“里仁前面所说，都是且教人涵养，别须更有下工夫处。”曰：“工夫只是这个。若能於此涵养，是甚次第！今看世上万法万事，都只是这一个心。”又曰：“今夜说许多话最要紧。所谓讲学者，讲此而已；所谓学者，学此而已。”〔贺孙〕
    问：“集注云：‘好仁者，真知仁之可好，故举天下之物无以加之。恶不仁者，真知不仁之可恶，故其所以为仁者必能绝去不仁之事，而不使少有及於吾身。’此亦只是利仁事否？”曰：“然。”问：“上蔡谓：‘智者谓之有所见则可，有所得则未可。’如此，则是二者乃方用功底人，圣人何以为未之见？”曰：“所谓未有得者，当已见得仁如此好了，贪心笃好，必求其至。便唤做有所得，未可。”问：“集注於‘好仁、恶不仁’云：‘皆成德之事，所以难得而见。’若说未有得，如何又谓之成德？”曰：“若真是好仁、恶不仁底人，已是大段好了，只是未唤做得仁。”问：“这虽说是成德，莫亦未是十全否？”曰：“虽未是十全，须已及六七分了。”〔贺孙〕集注。
    问：“集注云：‘是成德之事。’如何？”曰：“固是。便是利仁之事。”问：“这处地位，便是在安仁之次，而利仁之熟也。”曰：“到这里是熟，又未说到安仁。安仁又别。”〔取
    问：“集注前後说不同：前说能用力於仁，未见其力有不足者。後说有用力而力不足者。既曰用力，亦安有昏弱欲进而不能者？”曰：“有这般人，其初用力非不切至，到中间自是欲进不能。夫子所谓‘力不足者，中道而废’，正说此等人。冉求力可做，却不自去著力耳。间或有曾用力而力不足底人，这般人亦是难得。某旧只说得‘有能一日用其力’一句，後知某未稳，大段费思量，一似蚁钻珠模样。钻来钻去，语脉却是如此，方见得两个‘未见’字不相碍。”〔取
    问：“集注云：‘志之所至，气必至焉。’以泳观之，亦有始立之志不足以帅久纵之气者。”曰：“也是志不足。”问：“养得志完全时，只在持守否？”曰：“持守体察，讲学考索，凡圣人所说底，皆著去做。”问：“须有一个本领？”曰：“贯通处只是敬。”问：“南轩云：‘敬字贯通动静，而以静为本。’”曰：“那是就那主静上说。闲时若静坐些小，也不妨。”因举明道教上蔡且静坐，彼时却在扶沟县学中。明道言：“某只是听某说话，更不去行。”上蔡对以“无可行处”。明道教他且静坐。“若是在家有父母合当奉养，有事务合当应接，不成只管静坐休！”〔胡泳〕
    一日，诸生讲论语至此章，有引范氏之言者曰：“恶不仁者，不若好仁者之为美也。”又援吕氏之说，以为恶不仁者劣於好仁者。“盖谓孔子以‘好仁无以尚之’，故以恶不仁者之为劣也。”曰：“恶不仁者，亦不易得。但其人严厉可畏，不如好仁者之和易也。正不须将好仁、恶不仁分优劣。圣人谓‘好仁者无以尚之’，非以好仁者为不可过也。谓人之好仁‘如好好色’，更无以尚之者，此诚於好仁者也。其曰‘恶不仁者，其为仁矣，不使不仁加乎其身’者，恶不仁‘如恶恶臭’，唯恐恶臭之及吾身，其真个恶他如此。非是且如此恶他，後又却不恶他也。”〔去伪〕集义。
    △人之过也章
    “党，类也，偏也。君子过於厚，小人过於薄，观此则仁与不仁可知。君子过於厚，厚虽有未是处，终是仁人。”或问：“过莫是失否？”曰：“亦是失也。”去伪。
    问“观过知仁”一章。曰：“此是就人有过失处观之。谓如一人有过失，或做错了事，便观其是过於厚，是过於薄。过於厚底，虽是不是，然可恕，亦是仁者之类。过於薄底，便不得，便是不仁了。知仁，只是知其仁与不仁而已。”〔焘〕
    非是专要在过上看仁，盖就过上亦可以知仁。〔炎〕
    “观过斯知仁”，此“仁”字，是指慈爱而言。〔淳〕
    问：“‘里仁’数章说仁，自有浅深轻重。”曰：“固是。如‘观过知仁’之‘仁’，只是就仁爱上说。故程先生尹先生皆只将‘厚、薄’，‘爱、忍’字说，便见只是慈爱底仁。如‘里仁为美’，却是那全底。”〔义刚〕
    问“观过知仁”。曰：“先儒说得仁来大了。学者只管逐句爱说深，不知此‘仁’字说较浅，不是‘仁者安仁’之‘仁’。如有好底人无私意而过，只是理会事错了，便也见得仁在。不好底人有私意，便无过，也不敢保他有仁。如礼记谓‘仁者之过易辞’。仁者之过，只是理会事错了，无甚蹊跷，故易说。不仁之过是有私意，故难说。此亦是观过知仁意。”〔淳〕
    或问：“‘观过斯知仁’，这‘仁’字说得较轻。”曰：“也只是此理。所以伊川云：‘君子常失於厚，过於爱。’‘厚’字‘爱’字便见得仁。湖南诸公以知觉做仁，说得来张大可畏！某尝见人解‘麒麟之於走兽’云：‘麒麟，狮子也。’某尝以为似湖南诸公言仁。且麒麟是不践生草，不食生物，多少仁厚！他却唤做狮子，却是可畏。但看圣人将‘仁’字与‘义’字相同说，便见。”〔南升〕
    圣人之言宽舒，无所偏失。如云“观过斯知仁”，犹曰观人之过，足知夫仁之所存也。若於此而欲求仁之体，则失圣人本意矣。礼记“与仁同过”之意，说得太巧，失於迫切。〔人杰〕
    性之问此章。曰：“所谓君子过於厚与爱者，虽然是过，然亦是从那仁中来，血脉未至断绝。若小人之过於薄与忍，则与仁之血脉已是断绝，其谓之仁，可乎？”〔时举〕
    问：“过於厚与爱，虽未为中理，然就其厚与爱处看得来，便见得是君子本心之德发出来。”曰：“厚与爱，毕竟是仁上发来，其苗脉可见。”〔南升〕
    此段也只是论仁。若论义，则当云，君子过於公，小人过於私；君子过於廉，小人过於贪；君子过於严，小人过於纵，观过斯知义矣，方得。这般想是因人而发，专指仁爱而言也。〔亻选
    问：“伊川谓：‘人之过也各於其类，君子常失於厚，小人常失於薄；君子过於爱，小人伤於忍。’愚谓，此与‘礼，与其奢也，宁俭’，同意。”曰：“近之。”〔人杰〕
    或问：“伊川此说，与诸家之说如何？”曰：“伊川之说最善。以君子之道观君子，则君子常过於爱，失之厚；以小人之道观小人，则小人常过於忍，失於薄。如此观人之过，则人之仁与不仁可知矣。”又问：“南轩谓：‘小人失於薄，伤於忍，岂人之情也哉！其所陷溺可知矣。’此云陷溺，如何？”曰：“他要人自观，故下‘陷溺’二字。知所陷溺，则知其非仁矣。”问：“南轩作韦斋记，以党为偏，云：‘偏者，过之所由生也。观者，用力之妙也。觉吾之偏在是，从而观之，则仁可识矣。’此说如何？”曰：“此说本平易，只被後来人说得别了。”去伪。
    问：“昨与刘公度看南轩为先生作韦斋记，其间说‘观过知仁’一段，以所观在己。及洙泗言仁论，又以所观在人。不知二说先生孰取。”曰：“观人底是。记曰：‘与仁同功，其仁未可知也；与仁同过，然後其仁可知也。’即是此意。”又问：“不知此语还是孔子说否？”曰：“固不可知，只是有此理。”曰：“以琮观之，不如观己底稳贴。”曰：“此禅话也。”曰：“琮不识禅话，但据己见思量，若所观在人，谓君子常过於厚，小人常过於薄，小人於其党类亦有过於厚处，恐君子小人之过，於厚薄上分别不开。故谓不如只作观己说，较静办。”曰：“有‘观’字，有‘过’字，有‘知’字，不知那个是仁？”或谓：“观，便是仁事在那里。”曰：“如琮鄙见，‘观’字、‘过’字、‘知’字皆不是仁。‘仁’字政与‘过’字相对。过则不仁，仁则不过。盖党是己私，仁是天理。识得过底是己私，便识得不过底是天理。”曰：“如此，则却常留个过与己私在傍边做甚？”琮曰：“此是圣人言知仁处，未是言为仁处。”曰：“此是禅学下等说话，禅门高底也自不肯如此说。一部论语何尝只说知仁！便须有下手处。请自思量别处说仁，还有只言知仁底意思否？”〔琮〕
    △朝闻道章
    问：“‘朝闻道’，道是如何？”曰：“道只是眼前分明底道理。”〔贺孙〕
    问：“朝闻道而可夕死，莫须是知得此理之全体，便可以了足一生之事乎？”曰：“所谓闻道，亦不止知得一理，须是知得多有个透彻处。至此，虽便死也不妨。明道所谓：‘非诚有所得，岂以夕死为可乎！’须是实知有所得，方可。”取
    “道只是事物当然之理，只是寻个是处。大者易晓。於细微曲折，人须自辨认取。若见得道理分晓，生固好，死亦不妨。不然，生也不济事，死也枉死。”又云：“所谓闻者，通凡圣而言，不专谓圣贤，然大率是为未闻道者设。且如昨日不曾闻，今日闻之，便是。程子所谓‘人知而信者为难，非诚有所得，岂以夕死为可乎！’知後须要得，得後方信得笃。‘夕死可矣’，只是说便死也不妨，非谓必死也。”〔明作〕
    问：“集注云：‘道者，事物当然之理。’然尝思道之大者，莫过乎君臣父子夫妇朋友之伦，而其有亲，有义，有别，有信，学者苟至一日之知，则孰不闻焉。而即使之死，则亦觉未甚济得事。然而所谓道者，果何处真切至当处？又何以使人闻得而遂死亦无憾？”曰：“道诚不外乎日用常行之间。但公说未甚济事者，第恐知之或未真耳。若是知得真实，必能信之笃，守之固。幸而未死，则可以充其所知，为圣，为贤。万一即死，则亦不至昏昧过了一生，如禽兽然，是以为人必以闻道为贵也。”曰：“所谓闻者，莫是大而天地，微而草木，幽而鬼神，显而人事，无不知否？”曰：“亦不必如此，大要知得为人底道理则可矣。其多与少，又在人学力也。”曰：“看得此章，圣人非欲人闻道而必死，但深言道之不可不闻耳。若将此二句来反之曰：‘若人一生而不闻道，虽长生亦何为！’便自明白。”曰：“然。若人而闻道，则生也不虚，死也不虚。若不闻道，则生也枉了！死也枉了！”〔壮祖〕
    问：“‘朝闻道’，如何便‘夕死可矣’？”曰：“物格、知至，则自然理会得这个道理，触处皆是这个道理，无不理会得。生亦是这一个道理，死亦是这一个道理。”〔恪〕
    问：“‘夕死可矣’，虽死亦安，无有遗恨。”曰：“死亦是道理。”〔南升〕
    “朝闻道，夕死可矣”。此闻是知得到，信得及，方是闻道，故虽死可也。若以听人之说为闻道，若如此便死，亦可谓枉死了！〔焘〕
    问“朝闻道，夕死可矣”。曰：“若是闻道，则生也得个好生，死也得个好死。”问：“朝夕固甚言其近。然既闻而非久即死，莫多有不及事之悔否？”曰：“犹愈於不闻。”〔胡泳〕
    问“朝闻道，夕死可矣”。曰：“所谓夕死可者，特举其大者而言耳。盖苟得闻道，则事无小大，皆可处得，富贵贫贱，无所往而不可。故虽死，亦有死之道也。”此说与集注少异，读者详之。〔时举〕
    守约问：“伊川解‘朝闻道，夕死可矣’，‘死得是也’，不知如何？”曰：“‘朝闻道’，则生得是，死便也死得是。若不闻道，则生得不是，死便也恁地。若在生仰不愧，俯不怍，无纤毫不合道理处，则死如何不会是！”〔贺孙〕集义。
    “朝闻道，夕死可矣”。二先生之说，初无甚异。盖道却是事物当然之理，见得破，即随生随死，皆有所处。生固所欲，死亦无害。
    先生顾安卿曰：“伊川说‘实理’，有不可晓处。云‘实见得是，实见得非’，恐是记者之误，‘见’字上必有漏落。理自是理，见自是见。盖物物有那实理，人须是实见得。”义刚曰：“理在物，见在我。”曰：“是如此。”〔义刚〕淳录云：“实理与实见不同。盖有那实理，人须是见得。见得恁地确定，便是实见。若不实见得，又都闲了。”
    贺孙问：“闻道，自是闻道，也无间於死生。”曰：“如何是无间於死生？”曰：“若闻道，生也得，死也得。”曰：“若闻道而死，方是死得是。死是，则在生也都是。若不闻道，在生也做不是，到死也不是。吾儒只是要理会这道理，生也是这理，死也只是这理。佛家却说被这理劳攘，百端费力，要埽除这理，教无了。一生被这理挠，一生被这心挠。”问：“伊川说此一段，及吕氏说‘动容周旋中礼，盛德之至’，‘君子行法俟命’，是此意否？”曰：“这是两项。‘动容周旋中礼’，这是圣人事，闻道自不足以言之。自与道为一了，自无可得闻。‘行法以俟命’，是见得了，立定恁地做。”问：“伊川云：‘得之於心，是为有得，不待勉强。学者须当勉强。’是如何？”曰：“这两项又与上别。这不待勉强，又不是不勉而中，从容中道。只是见得通透，做得顺，便如所谓乐循理底意思。”问：“曾子易箦，当时若差了这一著，唤做闻道不闻道？”曰：“不论易箦与不易箦，只论他平日是闻道与不闻道。平日已是闻道，那时万一有照管不到，也无奈何。”问：“若果已闻道，到那时也不到会放过。”曰：“那时是正终大事。既见得，自然不放过。”〔贺孙〕
    △士志於道章
    问：“‘志於道，而耻恶衣恶食’。既是志道，如何尚如此？”曰：“固有这般半上半落底人，其所谓志，也是志得不力。只是名为志道，及外物来诱，则又迁变了，这个最不济事。”〔义刚〕
    众朋友共说“士志於道”以下六章毕，先生曰：“此数章如尹和靖程子所注，只於本文添一两字。看著似平淡，子细去穷究，其味甚长。”〔义刚〕
    △君子之於天下也章
    文矩问“君子之於天下也”一章。曰：“义是吾心所处之宜者。见事合恁地处，则随而应之，更无所执也。”〔时举〕
    “义之与比”，非是我去与义相亲，义自是与比。〔谟〕
    敬之问：“‘义之与比’，是我这里所主者在义。”曰：“自不消添语言，只是无梦弈，看义理合如何。‘处物为义’，只看义理合如何区处他。义当富贵便富贵，义当贫贱便贫贱，当生则生，当死则死，只看义理合如何。”〔贺孙〕
    “南轩说‘“无梦弈”，茫是有所必；莫，是无所主’，便见得不安。程氏谓‘无所往，无所不往，且要义之与比处’，便安了。”曰：“古人训释字义，无用‘谩字为‘往’字者。此‘谩字，当如‘吾谁么印之‘谩，音的，是端的之意。言无所定，亦无所不定尔。钦夫云‘吾儒无谩⑽弈，释氏有谩⒂心’，此亦可通。”〔大雅〕
    问：“上蔡所谓‘於无可、无不可之间，有义存焉，则君子之心果有所倚乎’？凡事皆有一个合宜底道理，须是见得分明，虽毫洳徊睿然後得是当。”曰：“义即宜也，但须处得合宜，故曰‘处物为义’。”〔南升〕
    先生问：“谢氏谓‘君子之心果有所倚乎’？如何看？”义刚云：“只是随事物去量度，不是倚於义。”曰：“只是把心去看是与不是。”义刚因问：“‘无可无不可’，皆是无所容心。但圣人是有个义，佛老是听其自然。是恁地否？”曰：“圣人也不说道可，也不说道不可，但看义如何耳。佛老皆不睹是，我要道可便是可，我要道不可便是不可，只由在我说得。”〔义刚〕
    △君子怀德章
    “怀刑”，只是“恶不善”，不使不善之事加乎一身。〔南升〕
    “君子怀刑”，言思刑法而必不犯之，如惧法之云尔。〔端蒙〕
    “‘君子怀刑’，如礼记所谓‘畏法令’，又如‘肃政教’之类，皆是。”或谓：“如‘问国之大禁而後敢入’，是否？”曰：“不必如此说。只此‘怀刑’一句，亦可为善。如违条碍贯底事不做，亦大段好了。”〔明作〕
    问：“所贵乎君子者，正以其无所待於外而自修也。刑者，先王所以防小人，君子何必以是为心哉？”先生默然良久曰：“无慕於外而自为善，无畏於外而自不为非，此圣人之事也。若自圣人以降，亦岂不假於外以自修饬。所以能‘见不善如探汤’，‘不使不仁者加乎其身’，皆为其知有所畏也。某因思集注言：‘君子小人趋向不同，公私之间而已。’只是小人之事莫非利己之事，私也。君子所怀在德，则不失其善。至於刑，则初不以先王治人之具而有所憎疾也，亦可借而自修省耳。只是一个公心。且如伊川却做感应之理解，此一章文义虽亦可通，然论语上言君子小人，皆是对举而并言，此必不然也。”先生又言：“如汉举孝廉，必曰‘顺乡里，肃政教’。‘肃政教’之云，是亦怀刑之意也。”某因思得此所谓君子者，非所谓成德之人也。若成德之人，则诚不待於怀刑也。但言如此则可以为君子，如此则为小人，未知是否。”〔壮祖〕
    “此是君子小人相对说看，尹子之说得之。若一串说底，便添两个‘则’字，‘惠’字下又著添字。”又问“怀刑”。曰：“只是君子心常存法。大抵君子便思量苦底，小人便思量甜底。又有一说，‘怀刑’作恤刑，‘怀德’作施德。要之，不如好善而恶不仁者是。”〔┿〕
    △放於利而行章
    “放於利而行多怨”，只是要便宜底人。凡事只认自家有便宜处做，便不恤他人，所以多怨。〔南升〕
    放於义而行，只据道理做去，亦安能尽无怨於人。但识道理者须道是：“虽有怨者，如何恤得他！”若放於利，则悖理徇私，其取怨之多，必矣。〔闳祖〕
    或说“放於利而行”。义刚云：“此非断断然为利。但是依放那利行，是外不为利，而内实有为利底意思。”曰：“才是放时，便是为利了，岂有两样。若是外不为利而内实为利，则是为利尤甚於断断然为利者。”〔义刚〕
    “放利多怨”。或问：“青苗亦自便民，何故人怨？”曰：“青苗便是要利息，所以人怨。”〔明作〕
    △能以礼让为国章
    让，是那礼之实处。苟徒跪拜俯伏而以是为礼，何足取信於人。让者，譬如凡事宁就自家身上扶出些子辞尊居卑、辞多受少底意思，方是礼之实。〔赐〕
    “不能以礼让为国”，是徒能进退可观，容止可度；及到紧要处，却不能让。虽有这繁文末节处，亦无用，亦不得谓之礼。〔亻选
    问：“‘让者，礼之实也’。莫是辞让之端发於本心之诚然，故曰‘让是礼之实’？”曰：“是。若玉帛交错，固是礼之文；而擎跽曲拳，升降俯仰，也只是礼之文，皆可以伪为。惟是辞让方是礼之实，这却伪不得。既有是实，自然是感动得人心。若以好争之心，而徒欲行礼文之末以动人，如何感化得他！”问：“‘如礼何’一句，从来诸先生都说得费力。今说‘让是礼之实’，则此句尤分明。”曰：“前辈於这般处也自阔略。才被说得定了，便只是是也。”〔贺孙〕
    问：“‘不能以礼让为国，如礼何！’诸家解义，却是解做如国何了。”曰：“是如此。如诸家所说，则便当改作‘如国何’。大率先王之为礼让，正要朴实头用。若不能以此为国，则是礼为虚文尔，其如礼何！”〔谟〕
    问：“礼者，自吾心恭敬，至於事为之节文，兼本末而言也。‘让者，礼之实’，所为恭敬辞逊之心是也。君子欲治其国，亦须是自家尽得恭敬辞逊之心，方能以礼为国。所谓‘一家让，一国兴让’，则为国何难之有！不能尽抱敬辞逊之心，则是无实矣。虽有礼之节文，亦不能行，况为国乎！”曰：“且不柰礼之节文何，何以为国！”〔南升〕
    义刚说“礼让为国”一章，添“不信仁贤，弗百姓从己之欲”等语。曰：“此於圣贤本意不亲切。‘一家让，一国兴让’。此只是说我能如此礼逊，则下面人自是兴起，更相逊让。如此，则为国何难之有！未说到那‘一人贪戾，一国作乱’处在。如东坡说‘敦教化’中一段，亦自好。其说虽粗，道理却是恁地。而今人好玄妙，地说得无形无影，却不如只粗说，较强。”良久，叹息言：“今日不能制民之产，已自不是。民自去买田，又更收牙税，是甚说话！迸人禁人聚饮，今却张官置吏，惟恐人不来饮。如此，却何以责人谦逊！”〔义刚〕
    △不患无位章
    “不患无位，患所以立”，犹云不怕无官做，但怕有官不会做。若有致君泽民之具，达则行之，无位非所患也。〔南升〕
    “不患莫己知，求为可知也”。“不患人之不己知，患不知人也”。这个须看圣人所说底语意，只是教人不求知，但尽其在我之实而已。看圣人语意了，又看今人用心，也有务要人知者。只是看这语意差，便要如此。所谓求为可知，只是尽其可知之实；非是要做些事，便要夸张以期人知，这须看语意。如‘居易以俟命’，也只教人依道理平平做将去，看命如何。却不是说关门绝事，百样都不管，安坐以待这命。〔贺孙〕
    ●卷二十七・论语九
    ◎里仁篇下
    △子曰参乎章
    问“一以贯之”。曰：“且要沈潜理会，此是论语中第一章。若看未透，且看後面去，却时时将此章来提省，不要忘却，久当自明矣。”〔时举〕
    问“一贯”。曰：“恁地蹇床患檬拢须从头子细，章章理会。夫子三千门人，一旦惟呼曾子一人而告以此，必是他人承当未得。今自家却要便去理会这处，是自处於孔门二千九百九十九人头上，如何而可！”〔道夫〕
    “一以贯之”，犹言以一心应万事。“忠恕”是一贯底注脚，一是忠，贯是恕底事。〔拱寿〕
    一是一心，贯是万事。看有甚事来，圣人只是这个心。〔从周〕
    或问“一贯”。曰：“如一条索，曾子都将钱十十数了成百，只是未串耳。若他人则零乱钱一堆，未经数，便把一条索与之，亦无由得串得。”〔铢〕
    问“一贯”之说。曰：“须是要本领是。本领若是，事事发出来皆是；本领若不是，事事皆不是也。”〔时举〕
    或问“一以贯之”，以万物得一以生为说。曰：“不是如此。‘一’只是一二三四之‘一’。一只是一个道理。”〔胡泳〕
    一是忠，贯是恕。〔道夫〕
    一者，忠也；以贯之者，恕也。体一而用殊。〔人杰〕
    忠恕一贯。忠在一上，恕则贯乎万物之间。只是一个一，分著便各有一个一。“老者安之”，是这个一；“少者怀之”，亦是这个一；“朋友信之”，亦是这个一，莫非忠也。恕则自忠而出，所以贯之者也。〔谟〕
    忠是一，恕是贯。忠只是一个真实。自家心下道理，直是真实。事事物物接於吾前，便只把这个真实应副将去。自家若有一毫虚伪，事物之来，要去措置他，便都不实，便都不合道理。若自家真实，事物之来，合小便小，合大便大，合厚便厚，合薄便薄，合轻便轻，合重便重，一一都随他面分应副将去，无一事一物不当这道理。〔贺孙〕
    道夫窃谓：“夫子之道如太极，天下之事如物之有万。物虽有万，而所谓太极者则一，太极虽一，而所谓物之万者未尝亏也。至於曾子以忠恕形容一贯之妙，亦如今人以性命言太极也。不知是否？”曰：“太极便是一，到得生两仪时，这太极便在两仪中；生四象时，这太极便在四象中；生八卦时，这太极便在八卦中。”〔道夫〕
    “忠恕而已矣”，不是正忠恕，只是借“忠恕”字贴出一贯底道理。人多说人己物我，都是不曾理会。圣人又几曾须以己度人！自然厚薄轻重，无不玫薄！爸宜∥サ啦辉丁保乃是正名、正位。〔闳祖〕
    问“忠恕而已矣”。曰：“此只是借学者之事言之。若论此正底名字，使不得这‘忠恕’字。”又云：“‘忠’字在圣人是诚，‘恕’字在圣人是仁。但说诚与仁，则说开了。惟‘忠恕’二字相粘，相连续，少一个不得。”〔焘〕
    “尽己为忠，推己为恕。忠恕本是学者事，曾子特借来形容夫子一贯道理。今且粗解之，忠便是一，恕便是贯。有这忠了，便做出许多恕来。圣人极诚无妄，便是忠。”问：“圣人之忠即是诚否？”曰：“是。”“圣人之恕即是仁否？”曰：“是。”问：“在学者言之，则忠近诚，恕近仁。”曰：“如此，则已理会得好了。若中庸所说，便正是学者忠恕，‘道不远人’者是也。‘忠恕违道不远，施诸己而不愿，亦勿施於人’，只是取诸己而已。”问：“明道以‘天地变化，草木蕃’，为充扩得去底气象，此是借天地之恕以形容圣人之恕否？”曰：“是。‘维天之命，於穆不已’。一元之气流行不息处，便是忠。”〔淳〕
    主於内为忠，见於外为恕。忠是无一毫自欺处，恕是“称物平施”处。〔德明〕
    忠因恕见，恕由忠出。〔闳祖〕
    说忠恕。先生以手向自己是忠，却翻此手向外是恕。〔泳〕
    忠只是一个忠，做出百千万个恕来。〔闳祖〕
    忠恕只是一件事，不可作两个看。〔端蒙〕
    忠、恕只是体、用，便是一个物事；犹形影，要除一个除不得。若未晓，且看过去，却时复潜玩。忠与恕不可相离一步。〔道夫〕
    忠是体，恕是用，只是一个物事。如口是体，说出话便是用。不可将口做一个物事，说话底又做一个物事。〔淳〕
    忠是本根，恕是枝叶。非是别有枝叶，乃是本根中发出枝叶，枝叶即是本根。曾子为於此事皆明白，但未知圣人是总处发出，故夫子语之。〔可学〕
    在圣人，本不消言忠恕。〔广〕
    圣人是不犯手脚底忠恕，学者是著工夫底忠恕，不可谓圣人非忠恕也。〔闳祖〕
    天地是无心底忠恕，圣人是无为底忠恕，学者是求做底忠恕。〔亻选
    论恕，云：“若圣人，只是流出来，不待推。”〔节〕
    圣人之恕与学者异者，只争自然与勉强。圣人却是自然扩充得去，不费力。学者须要勉强扩充，其至则一也。〔端蒙〕
    “夫子之道忠恕”，此忠自心而言之；“为人谋而不忠”，此忠主事而言也。自心言者，言一心之统体；主事言者，主於事而已。〔端蒙〕
    问：“曾子何必待孔子提醒？”曰：“他只见得一事一理，不知只是一理。”曰：“使孔子不提之，久还自知否？”曰：“知。”〔可学〕总论。
    曾子已前是一物格，一知至。到忠恕时，是无一物不格，无一知不至。圣人分上著“忠恕”字不得。曾子借此为说。〔方子〕
    曾子一贯，是他逐事一做得到。及闻夫子之言，乃知只是这一片实心所为。如一库散钱，得一条索穿了。〔方子〕
    问：“曾子於孔子一贯之道，言下便悟，先来是未晓也。”曰：“曾子先於孔子之教者，日用之常，礼文之细，莫不学来，惟未知其本出於一贯耳，故闻一语而悟。其他人於用处未曾用许多工夫，岂可遽与语此乎！”大雅云：“观曾子问一篇，许多变礼皆理会过，直如此细密，想见用工多。”〔大雅〕
    问：“‘一以贯之’，只是其用不同，其体则一。一个本贯许多末。”先生问：“如何是末？”曰：“孝弟忠信，居处有礼，此是末。”曰：“今人只得许多名字，其实不晓。如孝弟忠信，只知得这壳子，其实不晓，也只是一个空底物事。须是逐件零碎理会。如一个桶，须是先将木来做成片子，却将一个箍来箍敛。若无片子，便把一个箍去箍敛，全然盛水不得。曾子零碎处尽晓得了，夫子便告之曰：‘参乎！吾道一以贯之。’他便应之曰：‘唯！’贯，如散钱；一，是索子。曾子尽晓得许多散钱，只是无这索子，夫子便把这索子与他。今人钱也不识是甚么钱，有几个孔。”良久，曰：“公没一文钱，只有一条索子。”又曰：“不愁不理会得‘一’，只愁不理会得‘贯’。理会‘贯’不得便言‘一’时，天资高者流为佛老，低者只成一团鹘突物事在这里。”又曰：“孔门许多人，夫子独告曾子。是如何？惟曾子尽晓得许多道理，但未知其体之一。”节复问：“已前闻先生言，借学者之事以明之，甚疑‘忠恕’对‘一以贯之’不过。今日忽然看得来对得极过。‘一以贯之’，即‘忠恕’；‘忠恕’即‘一以贯之’。如忠是尽己，推出去为恕，也只是一个物事。推出去做许多，即‘一以贯之’。节於此中又见得学者亦有‘一以贯之’。夫子固是‘一以贯之’，学者能尽己而又推此以及物，亦是‘一以贯之’。所以不同者，非是事体不同。夫子以天，学者用力。”曰：“学者无‘一以贯之’。夫子之道似此处疑有阙误。学者只是这个忠推出来。‘乾道变化’，如一株树，开一树花，生一树子，里面便自然有一个生意。”又曰：“忠者天道，恕者人道。天道是体，人道是用。‘动以天’之‘天’，只是自然。”〔节〕
    周公谨问：“在内为忠，在外为恕。忠即体，恕即用。”曰：“忠恕是如此。夫子曰：‘吾道一以贯之。’何故曾子曰：‘忠恕而已矣？’”曰：“是曾子晓得一贯之道，故以忠恕名之。”先生曰：“且去一贯上看忠恕，公是以忠恕解一贯。”曰：“一贯只是一理，其体在心，事父即为孝，事君即为敬，交朋友即为信，此只是一贯。”曰：“大概亦是。公更去子细玩味，治国、平天下有许多条目，夫子何故只说‘吾道一以贯之’？”公谨次日复问：“‘吾道一以贯之。’圣人之道，见於日用之间，精粗小大，千条万目，未始能同，然其通贯则一。如一气之周乎天地之间，万物散殊虽或不同，而未始离乎气之一。”曰：“别又看得甚意思出？”曰：“夫子之告曾子，直是见他晓得，所以告他。”曰：“是也。所以告曾子时，无他，只缘他晓得千条万目。他人连个千条万目尚自晓不得，如何识得一贯。如穿钱，一条索穿得，方可谓之‘一贯’。如君之於仁，臣之於忠，父之於慈，子之於孝，朋友之於信，皆不离於此。”问：“门人，是夫子之门人否？”曰：“是也。夫子说一贯时，未有忠恕，及曾子说忠恕时，未有体、用，是後人推出来。忠恕是大本，所以为一贯。”公谨复问：“莫是曾子守约，故能如此？”曰：“不然。却是曾子件件曾做来，所以知。若不曾躬行践履，如何识得。”公谨复问：“是他用心於内，所以如此？”曰：“只是朴实头去做了。夫子告人，不是见他不曾识，所以告他。曾子只是曾经历得多，所以告他；子贡是识得多，所以告他。忠如瓶中之水，恕如瓶中泻在盏中之水。忠是洞然明白，无有不尽。恕是知得为君，推其仁以待下；为臣，推其敬以事君。”〔泳〕
    或问：“一贯如何却是忠恕？”曰：“忠者，诚实不欺之名。圣人将此放顿在万物上，故名之曰恕。一犹言忠，贯犹言恕。若子思忠恕，则又降此一等。子思之忠恕，必待‘施诸己而不愿’，而後‘勿施诸人’，此所谓‘违道不远’。若圣人则不待‘施诸己而不愿’，而後‘勿施诸人’也。”或问：“曾子能守约，故孔子以一贯语之。”曰：“非也。曾子又何曾守约来！且莫看他别事，只如礼记曾子问一篇，他甚底事不曾理会来！却道他守约，则不可。只缘孟子论二子养勇，将曾子比北宫黝与孟施舍，则曾子为守约者尔。後世不悟，却道曾子之学专一守约，别不理会他事。如此，则成甚学也！曾子学力到圣人地位，故孔子以一贯语之。不可道为他只能守约，故与语此也。”〔去伪〕
    问忠恕一贯。曰：“不要先将忠恕说，且看一贯底意思。如尧之‘克明俊德，黎民於变时雍’，夫子‘立之斯立，动之斯和’，这须从里面发出来，方会如此。曾子工夫已到，如事亲从兄，如忠信讲习，千条万绪，一身亲历之。圣人一点他便醒，元来只从一个心中流出来。如夜来守约之说，只是曾子笃实，每事必反诸身，所谓孝，所谓礼，必穷到底。若只守个约，却没贯处。忠恕本未是说一贯，缘圣人告以一贯之说，故曾子借此二字以明之。忠恕是学者事，如欲子之孝於我，必当先孝於亲；欲弟之弟於我，必当先敬其兄；如欲人不慢於我，须先不慢於人；欲人不欺我，须先不欺於人。圣人一贯，是无作为底；忠恕，是有作为底。将个有作为底，明个无作为底。”又曰：“曾子是事实上做出，子贡是就识上见得。看来曾子从实处做，一直透上去；子贡虽是知得，较似滞在知识上。”〔取
    敬之问“一贯”。曰：“一贯未好便将忠恕压在上说。”因及器之夜来所问，云：“曾子正不是守约。这处只见曾子许多实行，一一做工夫得到，圣人度得如此，遂告以吾只是从这心上流出，只此一心之理，尽贬众理。”〔贺孙〕
    “曾子答门人说忠恕，只是解‘一以贯之’，看本文可见。忠便贯恕，恕便是那忠里面流出来底。圣人之心浑然一理。盖他心里尽包这万理，所以散出於万物万事，无不各当其理。”履之问：“‘忠者天道，恕者人道。’盖忠是未感而存诸中者，所以谓之‘天道’；恕是已感而见诸事物，所以谓之‘人道’。”曰：“然。”或曰：“恐不可以忠为未感。”曰：“恁地说也不妨。忠是不分破底，恕是分破出来底，仍旧只是这一个。如一碗水，分作十盏，这十盏水依旧只是这一碗水。”又曰：“这事难。如今学者只是想像笼罩得是如此，也想像得个万殊之所以一本，一本之所以万殊。如一源之水，流出为万派；一根之木，生为许多枝叶。然只是想像得个意思如此，其实不曾见得。如‘曾点浴沂’一段，他却是真个见得这道理。而今学者只是想像得这一般意思，知底又不实去做。及至事上做得细微紧密，盛水不漏底，又不曾见得那大本。圣人教人，都是教人实做，将实事教人。如格物、致知以至洒扫应对，无非就实地上拈出教人。”〔亻选
    义刚说“忠恕”一章毕，先生良久曰：“圣人之应事接物，不是各自有个道理。曾子见得似是各有个道理，故夫子告之如此。但一贯道理难言，故将忠恕来推明。大要是说在己在物皆如此，便见得圣人之道只是一。”胡叔器因问：“圣人是就理之体发来，学者是就用上做工夫否？”曰：“不要恁地说，只是一般。圣人是天理上做，学者也是就天理上做。圣人也只是这一理，学者也只是这一理，不成是有两个天理！但圣人底是个浑沦底物事，发出来便皆好。学者是要逐一件去推，然也是要全得这天理。如一碗水，圣人是全得水之用，学者是取一盏吃了，又取一盏吃，其实都只是水。忠便是就心上做底，恕便是推出来底，如那尽底，也只一般。但是圣人不待於推，而学者尚要推耳。”义刚因问：“若把作体、用说，恐成两截。”曰：“说体、用，便只是一物。不成说香匙是火箸之体，火箸是香匙之用！如人浑身便是体，口里说话便是用。不成说话底是个物事，浑身又是一个物事！万殊便是这一本，一本便是那万殊。”〔义刚〕淳略。
    或问“理一分殊”。曰：“圣人未尝言理一，多只言分殊。盖能於分殊中事事物物，头头项项，理会得其当然，然後方知理本一贯。不知万殊各有一理，而徒言理一，不知理一在何处。圣人千言万语教人，学者终身从事，只是理会这个。要得事事物物，头头件件，各知其所当然，而得其所当然，只此便是理一矣。如颜子颖悟，‘闻一知十’，固不甚费力。曾子之鲁，逐件逐事一一根究著落到底。孔子见他用功如此，故告以‘吾道一以贯之’。若曾子元不曾理会得万殊之理，则所谓一贯者，贯个什么！扒曾子知万事各有一理，而未知万理本乎一理，故圣人指以语之。曾子是以言下有得，发出‘忠恕’二字，太煞分明。且如‘礼仪三百，威仪三千’，是许多事，要理会做甚么？如曾子问一篇问礼之曲折如此，便是理会得川流处，方见得敦化处耳。孔子於乡党，从容乎此者也；学者戒慎恐惧而慎独，所以存省醮苏咭病８裎镎撸穷究乎此者也；致知者，真知乎此者也。能如此著实用功，即如此著实到那田地，而理一之理，自森然其中，一一皆实，不虚头说矣。”〔铢〕
    蜚卿问颜曾之学。曰：“颜子大段聪明，於圣人地位未达一间，祗争些子耳。其於圣人之言无所不晓，所以圣人道：‘回也，非助我者，於吾言无所不说。’曾子迟钝，直是辛苦而後得之，故闻一贯之说，忽然猛省，谓这个物事，元来只是恁地。如人寻一个物事不见，终岁勤动，一旦忽然撞著，遂至惊骇。到颜子，只是平铺地便见，没恁地差异。”〔道夫〕
    颜子聪明，事事了了。子贡聪明，工夫粗，故有阙处。曾子鲁，却肯逐一用工捱去。捱得这一件去，便这一件是他底，又捱一件去。捱来推去，事事晓得，被孔子一下唤醒云：“吾道一以贯之”，他便醒得。盖他平日事理，每每被他看破，事事到头做，便晓得一贯之语是实说也。大学致知、格物等说，便是这工夫，非虚谩也。〔大雅〕
    子贡寻常自知识而入道，人杰录作：“自敏入道。”故夫子警之曰：“汝以予为多学而识之者欤？”对曰：“然。非与？”曰：“非也，予一以贯之。”盖言吾之多识，不过一理尔。曾子寻常自践履入，事亲孝，则真个行此孝，为人谋，则真个忠，朋友交，则真个信。故夫子警之曰，汝平日之所行者，皆一理耳。惟曾子领略於片言之下，故曰：“忠恕而已矣。”以吾夫子之道无出於此也。我之所得者忠，诚即此理，安顿在事物上则为恕。无忠则无恕，盖本末、体用也。去伪。以下兼论“子贡”章。
    夫子於子贡见其地位，故发之。曾子已能行，故只云：“吾道一以贯之。”子贡未能行，故云：“赐，汝以予为多学而识之？”〔可学〕
    所谓一贯者，会万殊於一贯。如曾子是於圣人一言一行上一一践履，都子细理会过了，不是默然而得之。观曾子问中问丧礼之变，曲折无不详尽，便可见曾子当时功夫是一一理会过来。圣人知曾子许多道理都理会得，便以一贯语之，教它知许多道理却只是一个道理。曾子到此，亦是它践履处都理会过了，一旦豁然知此是一个道理，遂应曰：“唯！”及至门人问之，便云：“忠恕而已矣。”忠是大本，恕是达道。忠者，一理也；恕便是条贯，万殊皆自此出来。虽万殊，却只一理，所谓贯也。子贡平日是於前言往行上著工夫，於见识上做得亦到。夫子恐其亦以圣人为“多学而识之”，故问之。子贡方以为疑，夫子遂以一贯告之。子贡闻此别无语，亦未见得子贡理会得，理会不得。自今观之，夫子只以一贯语此二人，亦须是它承当得，想亦不肯说与领会不得底人。曾子是践履笃实上做到，子贡是博闻强识上做到。夫子舍二人之外，别不曾说，不似今人动便说一贯也。所谓一者，对万而言。今却不可去一上寻，须是去万上理会。若只见夫子语一贯，便将许多合做底事都不做，只理会一，不知却贯个甚底！〔┿〕
    “‘忠恕’，‘一以贯之’。曾子假‘忠恕’二字，以发明一贯之理。盖曾子平日无所不学。看礼记诸书，曾子那事不理会来！但未知所以一，故夫子於此告之，而曾子洞然晓之而无疑。”贺孙问：“告子贡‘一以贯之’章，集注云：‘彼以行言，此以知言。’是就二子所到上说，如何？”曰：“看上下语脉是如此。夫子告曾子，曾子只说：‘夫子之道，忠恕而已矣。’这就行上说。夫子告子贡乃云：‘汝以予为多学而识之者与？’这是只就知上说。”贺孙因举大学或问云：“心之为物，实主於身。其体，则有仁义礼智信之性；其用，则有恻隐、羞恶、恭敬、是非之情。浑然在中，随感而应。以至身之所具，身之所接，皆有当然之则而自不容已，所谓理也，元有一贯意思。”曰：“然。施之君臣，则君臣义；施之父子，刖父子亲；施之兄弟，则兄弟和；施之夫妇，则夫妇别，都只由这个心。如今最要先理会此心。”又云：“通书一处说‘阴阳五行，化生万物，五殊二实，二本则一’，亦此意。”又云：“如千部文字，万部文字，字字如此好，面面如此好，人道是圣贤逐一写得如此。圣人告之曰，不如此。我只是一个印板印将去，千部万部虽多，只是一个印板。”又云：“且看论语，如乡党等处，待人接物，千头万状，是多少般！圣人只是这一个道理做出去。明道说忠恕，当时最录得好。”〔贺孙〕
    曾子一贯忠恕，是他於事物上各当其理。日用之间，这个事见得一道理，那个事又见得一道理，只是未曾凑合得。圣人知其用力已到，故以一贯语之。”问：“曾子於零碎曲折处都尽得，只欠个‘一以贯之’否？”曰：“亦未都尽得。但是大概已得，久则将自到耳。”问：“‘君子之道费而隐’，曾子於费处已尽得，夫子以隐处点之否？”曰：“然。”问：“曾子笃实，行处已尽。圣人以一贯语之，曾子便会，曰：‘忠恕而已矣。’子贡明敏，只是知得。圣人以一贯语之，子贡尚未领略，曰：‘然。非与？’是有疑意。”曰：“子贡乃是圣人就知识学问语之；曾子，就行上语之，语脉各不同。须是见得夫子曰‘吾道一以贯之’意思，先就多上看，然後方可说一贯。此段‘恕’字却好看，方溯流以溯其源。学者宁事事先了得，未了得‘一’字，却不妨。莫只悬空说个‘一’字作大罩了，逐事事都未曾理会，却不济事。所以程子道：‘“下学而上达”，方是实。’”又云：“如人做塔，先从下面大处做起，到末梢自然合尖。若从尖处做，如何得！”〔亻选
    问：“曾子一贯，以行言；子贡一贯，以知言，何也？”曰：“曾子发出忠恕，是就行事上说。孔子告子贡，初头说‘多学而识之’，便是就知上说。曾子是就源头上面流下来，子贡是就下面推上去。”问：“曾子未闻一贯之前，已知得忠恕未？”曰：“他只是见得圣人千头万绪都好，不知都是这一心做来。及圣人告之，方知得都是从这一个大本中流出。如木千枝万叶都好，都是这根上生气流注去贯也。”林问：“枝叶便是恕否？”曰：“枝叶不是恕。生气流注贯枝叶底是恕。信是枝叶受生气底，恕是夹界半路来往底。信是定底，就那地头说。发出忠底心，便是信底言。无忠，便无信了。”〔淳〕谟录云：“曾子一贯，以行言；子贡一贯，以知言。曾子言夫子忠恕，只是就事上看。夫子问子贡‘多学而识之’，便是知上说。曾子见夫子所为千头万绪，一一皆好。譬如一树，枝叶花实皆可爱，而其实则忠信根本，恕犹气之贯注枝叶，若论信，则又如花之必诚实处。忠信、忠恕皆是体用。恕如行将去，信如到处所。循物无违，则是凡事皆实。譬如水也，夫子，自源而下者也；中庸所谓忠恕，溯流而上者也。”
    或问夫子告曾子以“吾道一以贯之”，与告子贡“予一以贯之”之说。曰：“曾子是以行言，子贡是以知言。盖曾子平日於事上都积累做得来已周密，皆精察力行过了，只是未透。夫子才点他，便透。如孟子所谓‘有如时雨化之者’，是到这里恰好著得一阵雨，便发生滋荣，无所凝滞。子贡却是资质敏悟，能晓得，圣人多爱与他说话，所以亦告之。”又问：“尹氏云：‘此可见二子所学之浅深。’”曰：“曾子如他与门人之言，便有个结缆杀头，亦见他符验处。子贡多是说过晓得了便休，更没收杀。大率子贡缘他晓得，圣人多与他说话，但都没收杀。如‘子如不言’处，也没收杀。”或曰：“他言性与天道处，却是他有得处否？”曰：“然。”〔焘〕
    今有一种学者，爱说某自某月某日有一个悟处後，便觉不同。及问他如何地悟，又却不说。便是曾子传夫子一贯之道，也须可说，也须有个来历，因做甚么工夫，闻甚么说话，方能如此。今若云都不可说，只是截自甚月甚日为始，已前都不是，已後都是，则无此理。已前也有是时，已後也有不是时。盖人心存亡之决，只在一息之间，此心常存则皆是，此心才亡便不是。圣贤教人，亦只据眼前便著实做将去。孟子犹自说个存心、养性。若孔子则亦不说此样话，但云“学而时习之”；“入则孝，出则弟，谨而信，灏众而亲仁”；“君子食无求饱，居无求安，敏於事，慎於言，就有道而正焉”。颜渊问仁，则曰：“非礼勿视，非礼勿听，非礼勿言，非礼勿动。”仲弓问仁，则曰：“出门如见大宾，使民如承大祭。己所不欲，勿施於人。”司马牛问仁，则曰：“仁者其言也讠刃。”据此一语，是司马牛己分上欠阙底。若使他从此著实做将去，做得彻时，亦自到他颜冉地位。但学者初做时，固不能无间断。做来做去，做到彻处，自然纯熟，自然光明。如人吃饭相似，今日也恁地吃，明日也恁地吃。一刻便有一刻工夫，一时便有一时工夫，一日便有一日工夫。岂有截自某日为始，前段都不是，後段都是底道理！又如曾子未闻一贯之说时，亦岂全无是处。他也须知得“为人臣，止於敬；为人子，止於孝；为人父，止於慈；与国人交，止於信”。如何是敬，如何是孝，如何是慈，如何是信，件件都实理会得了，然後件件实做将去。零零碎碎，煞著了工夫，也细摸得个影了，只是争些小在。及闻一贯之说，他便於言下将那实心来承当得，体认得平日许多工夫，许多样事，千头万绪，皆是此个实心做将出来。却如人有一屋钱散放在地上，当下将一条索子都穿贯了。而今人元无一文钱，却也要学他去穿，这下穿一穿，又穿不著，那下穿一穿，又穿不著，似恁为学，成得个甚么边事！如今谁不解说“一以贯之”！但不及曾子者，盖曾子是个实底“一以贯之”；如今人说者，只是个虚底“一以贯之”耳。“诚者物之终始，不诚无物”。孔子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉！立则见其参於前也，在舆则见其倚於衡也，夫然後行。”只此是学，只争个做得彻与不彻耳。孟子曰：“服尧之服，诵尧之言，行尧之行，是尧而已矣；服桀之服，诵桀之言，行桀之行，是桀而已矣。”〔广〕
    江西学者偏要说甚自得，说甚一贯。看他意思，只是拣一个亻龙侗底说话，将来笼罩，其实理会这个道理不得。且如曾子日用间做了多少工夫，孔子亦是见他於事事物物上理会得这许多道理了，却恐未知一底道理在，遂来这里提醒他。然曾子却是已有这本领，便能承当。今江西学者实不曾有得这本领，不知是贯个甚么！尝譬之，一便如一条索，那贯底物事，便如许多散钱。须是积得这许多散钱了，却将那一条索来一串穿，这便是一贯。若陆氏之学，只是要寻这一条索，却不知道都无可得穿。且其为说，吃紧是不肯教人读书，只恁地摸索悟处。譬如前面有一个关，才跳得过这一个关，便是了。此煞坏学者。某老矣，日月无多。方待不说破来，又恐後人错以某之学亦与他相似。今不柰何，苦口说破。某道他断然是异端！断然是曲学！断然非圣人之道！但学者稍肯低心向平实处下工夫，那病痛亦不难见。
    “‘吾道一以贯之’，譬如聚得散钱已多，将一条索来一串穿了。所谓一贯，须是聚个散钱多，然後这索亦易得。若不积得许多钱，空有一条索，把甚么来穿！吾儒且要去积钱。若江西学者都无一钱，只有一条索，不知把甚么来穿。”又曰：“一，只是一个道理贯了。”或问：“忠恕，曾子以前曾理会得否？”曰：“曾子於忠恕自是理会得了，便将理会得底来解圣人之意，其实借来。”直卿问：“‘一以贯之’，是有至一以贯之。”曰：“一，只是一个道理，不用说至一。”
    问：“集注云：‘圣人之心，浑然一理，泛应曲当，用各不同。’此恐是圣人之心昭明融液，无丝毫间断，随事逐物，泛应曲酬，只是自然流出来。曾子谓之忠恕，虽是借此以晓学者，然既能忠，则心无欺曲，无叉路，即此推将去，便是一。已而至於自然而然，则即圣人之所谓一矣。”曰：“如此则全在‘忠’字上，这段正好在‘恕’字上看。圣人之意，正谓曾子每事已自做得是。但事君，只知是事君底道理；事父，只知是事父底道理；事长，只知是事长底道理，未知其相贯通。故孔子说，我每日之间，大事小事，皆只是一个道理。而今却不识言意，都倒说了。且理会事事都要是。若事都是，不理会得那一，不妨。若事未是，先去理会那一，不济事。如做塔，且从那低处、阔处做起，少间自到合尖处。若只要从头上做起，却无著工夫处。‘下学而上达’，下学方是实。”先生又云：“圣人与曾子说一贯处，是说行；与子贡说一贯处，只说学问，看‘多学而识之’一句可见。”又问：“‘自此之外，更无馀法，亦无待於推矣。’推，只是推己之‘推’否？‘更无馀法’，是一理之外更无其他否？”曰：“圣人之忠恕自别，不可将做寻常‘忠恕’字看。”问：“才说‘恕’字，必须是推。若不须推，便是仁了。”曰：“圣人本不可说是忠恕，曾子假借来说。要之，天地是一个无心底忠恕，圣人是一个无为底忠恕，学者是一个著力底忠恕。学者之忠恕，方正定是忠恕。且如不欺诳，不妄诞，是忠，天地何尝说我不可欺诳，不可妄诞来！如‘已所不欲，勿施於人’是恕，天地何尝说我要得性命之正，然後使那万物各正性命来！圣人虽有心，也自是不欺诳，不妄诞，我所不欲底事，也自是不去做。故程子曰：‘天地无心而成化，圣人有心而无为。’即是此意。”问：“程子言：‘忠者天道，恕者人道。’不是中庸所谓‘天道、人道’否？”曰：“不是。大本便是天道，达道便是人道。这个不可去泥定解他。如子思说‘鸢飞戾天，鱼跃于渊’相似，只轻轻地傍边傍说将去。要之，‘至诚无息’一句，已自剩了。今看那一段，不须字字去解，亦不须言外求意，自然里面有许多道理。今如此说，倒钝滞了。所以圣人不胡乱说，只说与曾子子贡二人晓得底。其他如‘吾欲无言’之类，略拈起些小来说，都只是轻轻地说过，说了便休。若只管说来说去，便自拖泥带水。”胡亟。以下集注。
    问“曾子未知其体之一”。曰：“曾子偶未见得，但见一个事是一个理，不曾融会贯通。然曾子於九分九鹁藕辽隙技得了，即争这些子，故夫子告之。而今人却是因夫子之说，又因後人说得分晓，只是望见一贯影像，便说体说用，却不去下工夫。而今只得逐件理会，所以要格物、致知。”〔夔孙〕
    先生问坐间学者云：“‘吾道一以贯之’，如何是‘曾子但未知体之一处’？”或云：“正如万象森然者，是曾子随事精察力行处。至於一元之气所以为造化之妙者，是曾子未知体之一处。”曰：“何故曾子既能随事精察，却不晓所以一处？”答云：“曾子但能行其粗而未造其精。”曰：“不然。圣人所以发用流行处，皆此一理，岂有精粗。政如水相似，田中也是此水，池中也是此水，海中也是此水。不成说海水是精，他处水是粗，岂有此理！缘他见圣人用处，皆能随事精察力行。不过但见圣人之用不同，而不知实皆此理流行之妙。且如事君忠是此理，事亲孝也是此理，交朋友也是此理，以至精粗小大之事，皆此一理贯通之。圣人恐曾子以为许多般样，故告之曰：‘吾道一以贯之。’曾子真积力久，工夫至到，遂能契之深而应之速。云‘而已矣’者，竭尽无馀之词。所以集注说‘自此之外，固无馀法’，便是那竭尽无馀之谓。圣人只是个忠，只是个恕，更无馀法。学者则须推之，圣人则不消如此，只是个至诚不息，万物各得其所而已。这一个道理，从头贯将去。如一源之水，流出为千条万派，不可谓下流者不是此一源之水。人只是一个心。如事父孝，也是这一心；事君忠，事长弟，也只是这一心；老者安，少者怀，朋友信，皆是此一心。精粗本末，以一贯之，更无馀法。但圣人则皆自然流行出来，学者则须是‘施诸己而不愿，而後勿施於人’，便用推将去；圣人则动以天，贤人则动以人耳。”又问：“尽己之忠，圣人同此忠否？”曰：“固是。学者与圣人所争，只是这些个自然与勉强耳。圣人所行，皆是自然坚牢。学者亦有时做得如圣人处，但不坚牢，又会失却。程子说：‘孟子为孔子事业亻尽得，只是难得似圣人。如剪采为花固相似，只是无造化功。’龟山云：‘孔子似知州，孟子似通判权州。’譬得好。”又问：“先生解忠恕，谓借学者尽己推己之目。如程子说忠恕一以贯之，则又自有圣人之忠恕。”曰：“这里便自要理会得。若晓得某说，则晓程子之说矣。”又云：“忠是一，恕是所以贯之。中庸说‘忠恕违道不远’，是‘下学上达’之义，即学者所推之忠恕，圣人则不待推。然学者但能尽己以推之於人，推之既熟，久之自能见圣人不待推之意，而‘忠恕’二字有不足言也。”〔明作〕壮祖录云：“问一贯之旨。先生曰：‘何故曾子能每事精察而力行，却未知其体之一？’赵兄曰：‘曾子但见粗处，未见精处。’先生曰：‘若说“精粗”二字，便坏了一贯之理。譬之水在大江中，固是此水；流为池沼，亦只是此水；流为沟壑，亦只是此水。若曰池沼沟壑别是水之粗，而大江中乃是水之精者，其可哉！夫子之道，施之事父则为孝，事君则为忠，交朋则为信。曾子见其事事曲当如此，遂疑有许多般样，而未知天下只是一个大道理，虽於事上有千般百绪，只共是这一个大道理。曾子之所未达者，尚有此耳。一是忠，所贯者恕。忠是一个实心，万法万事皆自此出。圣人只有这两端，外此更无馀事。但圣人不待推，学者须每事推去。但为之既熟，则久之自能见圣人不待推之意，而“忠恕”二字即不足言也。’”
    问：“‘曾子未知其体之一’。用自体出，体用不相离。於其用处既已精察，何故未知其体之一？”曰：“是他偶然未知。曾子於九分九鹕辖酝赋沽耍独此一鹞赐浮＝袢酥恢父黾成底‘体用’字来说，却元不曾下得工夫。”又问“曾子借学者尽己推己之目而明之，欲人之易晓”。曰：“这个道理，譬如一枝天然底花。为人不识，故作一枝假底花出来形容，欲人识得个模样。”又曰：“此章一项说天命，一项说圣人，一项说学者，只是一个道理。”又曰：“圣人是自然底忠恕，学者是勉然底忠恕。”〔儒用〕祖道录云：“或问：‘曾子一唯处如何？’曰：‘曾子平日用功得九分九鹁藕炼技得了，只争这些子。一闻夫子警省之，便透彻了也。’又问：‘未唯之前如何？’曰：‘未唯之前，见一事上是一个理；及唯之後，千万个理只是一个理。’又问：‘“以己及物”，“推己及物”，如何？’曰：‘在圣人都谓之仁，在学者只是忠恕而已。“己欲立而立人，己欲达而达人”，则是圣人之仁；“能近取譬”，便是学者之恕。一个是天然底道理，一个是人为底道理。曾子以天然底难说，只得把人为底说与他，教他自此做得到尽处，便是天然底。所以如此说者，要使当时问者晓得。譬如将做底花去比生成底花，自有优劣。要之，这一项说天命，一项说圣人，一项说学者，其至只是一个道理也。欲为逐一字说，如何是圣人底，如何是学者底，一向训解未免有殛酢Ｑд咝胧亲蕴迦鲜嫉谩！或曰：‘然则“忠恕”字如何看？’曰：‘如此等字，难为一一分说，且去子细看得此样四五个字透彻，看他落在何界分，将轻重参较，久久自见。今只说与，终不济事。且如看地盘一般，识得甲庚丙壬戊子逐字捱将去，永不差误。’久之，又曰：‘要好时，将此样十数个字排在面前，前贤所说，逐一细看，教心通意会，便有所得也。’”赐录云：“问忠恕。曰：‘解此处大段用力，一个是天然底，一个是人为底。譬如假花来形容生花一般，为是生花难说，故把假花形容，引他意思出来。然此段说天命，一项说圣人，一项说学者。要之，只是一个道理。’”
    问：“‘一贯’，注言：‘盖已随事精察而力行之，但未知其体之一耳。’‘未知其体之一’，亦是前所说乎？”曰：“参也以鲁得之，他逐件去理会。曾子问丧礼，到人情委曲处，无不讲究。其初见一事只是一事，百件事是百件事。得夫子一点醒，百件事只是一件事，许多般样，只一心流出。曾子至此，方信得是一个道理。”问：“自後学言之，便道已知此事一理。今曾子用许多积累工夫，方始见得是一贯，後学如何便晓得一贯？”曰：“後人只是想像说，正如矮人看戏一般，见前面人笑，他也笑。他虽眼不曾见，想必是好笑，便随他笑。”又曰：“曾点所见不同，方当侍坐之时，见三子言志，想见有些下视他几个，作而言曰：‘异乎三子者之撰。’看其意，有凤凰翔于千仞底气象！庄子中说孟子反于琴张丧侧，或琴或歌，点亦只是此辈流。渠若不得圣人为之依归，须一向流入庄老去！”取
    叔器问圣人之忠恕与学者之忠恕。曰：“这不是说一贯便是忠恕，忠恕自是那一贯底注脚。只是曾子怕人晓那一贯不得，後将这言语来形容，不是说圣人是忠恕。今若晓得一贯，便晓得忠恕；晓得忠恕，便晓得一贯。今且说那浑全道理便是忠，那随事逐物串敛来底便是恕。今若要做那忠恕去凑成圣人忠恕，做那忠恕去凑成一贯，皆不是。某分明说，此只是曾子借此以推明之。”〔义刚〕
    “而今不是一本处难认，是万殊处难认，如何就万殊上见得皆有恰好处。”又云：“到这里只见得一本万殊，不见其他。”〔卓〕
    “中心为忠，如心为恕”，此语见周礼疏。〔铢〕
    问“如心为恕”。曰：“如此也比自家心推将去。仁之与恕，只争些子。自然底是仁，比而推之便是恕。”〔道夫〕
    蜚卿问：“‘恕’字，古人所说有不同处。如‘己所不欲，勿施於人’，便与大学之‘炀亍，程子所谓‘推己’，都相似。如程子所引‘乾道变化，各正性命’，及大学中说‘有诸己而後求诸人’，却兼通不得，如何？”曰：“也只是一般。但对副处别，子细看便可见。今人只是不曾子细看。某当初似此类，都逐项写出，一字对一字看。少间纸上底通，心中底亦脱然。且如‘乾道变化，各正性命’，各正性命底，便如乾道变化底，所以为恕。”直卿问：“程子言‘如心为恕’，如心之义如何？”曰：“万物之心，便如天地之心；天下之心，便如圣人之心。天地之生万物，一个物里面便有一个天地之心。圣人於天下，一个人里面便有一个圣人之心。圣人之心自然无所不到，此便是‘乾道变化，各正性命’，圣人之忠恕也。如‘己所不欲，勿施於人’，便是推己之心做到那物上，贤者之忠恕也。这事便是难。且如古人云：‘不废困穷，不虐无告’，自非大无道之君，孰肯废虐之者！然心力用不到那上，便是自家废虐之。须是圣人，方且会无一处不到。”又问：“‘以己及物，仁也；推己及物，恕也。’上句是圣人之恕，下句是贤者之恕否？”曰：“上个是圣人之恕，下个贤者之仁。圣人之恕，便是众人之仁；众人之仁，便是圣人之恕。”〔道夫〕
    杨问“以己”“推己”之辨。先生反问：“如何？”曰：“以己，是自然底意思；推己，是反思底意思。”曰：“然。以己，是自然流出，如孔子‘老者安之，朋友信之，少者怀之’。推己，便有折转意，如‘己欲立而立人，己欲达而达人’。”纫蛭剩骸啊推广得去，则天地变化，草木蕃；推广不去，天地闭，贤人隐’，如何？”曰：“亦只推己以及物。推得去，则物我贯通，自有个生生无穷底意思，便有‘天地变化，草木蕃’气象。天地只是这样道理。若推不去，物我隔绝，欲利於己，不利於人；欲己之富，欲人之贫；欲己之寿，欲人之夭。似这气象，全然闭塞隔绝了，便似‘天地闭，贤人隐’。”〔取
    问“以己”“推己”之辩。曰：“以己，是自然；推己，是著力。‘己欲立而立人，己欲达而达人’，是以己及人也。‘近取诸身’，譬之他人，自家欲立，知得人亦欲立，方去扶持他使立；自家欲达，知得人亦欲达，方去扶持他使达，是推己及人也。”〔淳〕
    胡问“以己及物”“以”字之义。曰：“‘以己及物’，是大贤以上圣人之事。圣人是因我这里有那意思，便去及人。如未饥，未见得天下之人饥；未寒，未见得天下之人寒。因我之饥寒，便见得天下之饥寒，自然恁地去及他，便是以己及物。如贤人以下，知得我既是要如此，想人亦要如此，而今不可不教他如此，三反五折，便是推己及物，只是争个自然与不自然。”〔义刚〕
    “以己及物”，是自然及物，己欲立，便立人；己欲达，便达人。推己及物，则是要逐一去推出。如我欲恁地，便去推与人也合恁地，方始有以及之。如吃饭相似，以己及物底，便是我要吃，自是教别人也吃，不待思量。推己及物底，便是我吃饭，思量道别人也合当吃，方始与人吃。〔义刚〕
    恕之得名，只是推己，故程先生只云：“推己之谓恕。”曾子言：“夫子之道忠恕。”此就圣人说，却只是自然，不待勉强而推之，其字释却一般。〔端蒙〕
    “以己及物，仁也，‘一以贯之’是也；推己及物，恕也，‘违道不远’是也”，盖是明道之说。第一句只是悬空说一句。“违道不远”，只粘著推己及物说。〔夔孙〕
    问：“程子谓：‘以己及物，仁也；推己及物，恕也，“违道不远”是也。’‘以己及物仁也’，与‘违道不远’不相关，莫只是以此分别仁、恕否？”曰：“自是不相关。只是以此形容仁、恕之定名。”〔子蒙〕
    问：“明道言：‘忠者天道，恕者人道。’何也？”曰：“忠是自然；恕随事应接，略假人为，所以有天人之辩。”〔壮祖〕
    “‘忠者天道，恕者人道’，此‘天’是与‘人’对之‘天’。若‘动以天也’之‘天’，即是理之自然。”又曰：“圣贤之言，夫子言‘一贯’，曾子言‘忠恕’，子思言‘小德川流，大德敦化’，张子言‘理一分殊’，只是一个。”〔卓〕
    问：“天道、人道，初非以优劣言。自其浑然一本言之，则谓之天道；自其与物接者言之，则谓之人道耳。”曰：“然。此与‘诚者天之道，诚之者人之道’，语意自不同。”〔闳祖〕
    “一贯、忠恕。”先生曰：“此是曾子平日用工，於逐事逐物上，都理会过了，但未知一贯尔，故夫子唤醒他。”“忠者天道，恕者人道。忠者无妄，恕者所以行乎忠也。”先生顾曰：“‘恕者所以行乎忠也’一句好看。”又曰：“便与中庸‘大德敦化，小德川流’相似。”〔炎〕
    忠者，尽己之心，无少伪妄。以其必於此而本焉，故曰“道之体”。恕者，推己及物，各得所欲。以其必由是而之焉，故曰“道之用”。〔端蒙〕
    “忠恕”一段，明道解得极分明。其曰：“以己及物，仁也；推己及物，恕也，‘忠恕违道不远’是也。”分明自作一截说。下面“忠恕一贯之”以下，却是言圣人之忠恕。故结云：“所以与‘违道不远’异者，动以天尔。”若曰：“中庸之言，则动以人尔。”〔端蒙〕
    “忠恕违道不远”，此乃掠下教人之意，“下学而上达”也。“尽己之谓忠，推己及物之谓恕”。忠恕二字之义，只当如此说。曾子说夫子之道，而以忠恕为言，乃是借此二字绽出一贯。一贯乃圣人公共道理，尽己推己不足以言之。缘一贯之道，难说与学者，故以忠恕晓之。〔贺孙〕
    “忠恕违道不远”与“夫子之道忠恕”，只消看他上下文，便自可见。如中庸“施诸己而不愿，亦勿施诸人”，勿者，禁止之辞，岂非学者之事。论语之言，分明先有个“夫子之道”字，岂非圣人之事。〔端蒙〕
    “忠恕违道不远”，正是说忠恕。“一以贯之”之忠恕，却是升一等说。〔高〕
    一是忠，贯是恕。譬如一泓水，圣人自然流出，灌溉百物，其他人须是推出来灌溉。此一贯所以为天。至子思忠恕，只是人，所以说“违道不远”。“尽己之谓忠，推己之谓恕”。才是他人，便须是如此。〔泳〕
    问：“到得忠恕，已是道，如何又云‘违道不远’？”曰：“仁是道，忠恕正是学者著力下工夫处。‘施诸己而不愿，亦勿施於人’，子思之说，正为下工夫。‘夫子之道，忠恕而已矣’，却不是恁地。曾子只是借这个说‘维天之命，於穆不已’。‘乾道变化，各正性命’，便是天之忠恕；‘纯亦不已’，‘万物各得其所’，便是圣人之忠恕；‘施诸己而不愿，亦勿施於人’，便是学者之忠恕。”〔贺孙〕
    曾子忠恕，与子思忠恕不同。曾子忠恕是天，子思忠恕尚是人在。〔泳〕
    问：“‘忠恕而已矣’与‘违道不远’、‘己所不欲’等处不同，而程先生解释各有异意，如何？”曰：“先理会‘忠恕而已’一句。如明道说‘动以天’之类，只是言圣人不待勉强，有个自然底意思。如‘己所不欲，勿施於人’，‘施诸己而不愿，亦勿施诸人’，看个‘勿’字，便是禁止之辞。故明道曰：‘以己及物，仁也；推己及物，恕也。’正是如此分别。”或曰：“南轩解此云：‘圣人全乎此，天之道也，曾子称夫子忠恕是矣。贤者求尽夫此，人之道也，子思称忠恕是矣。’”曰：“此亦说得好。诸友却如何看？”谟曰：“集注等书所谓‘尽己为忠’，道之体也；‘推己为恕’，道之用也。忠为恕体，是以分殊而理未尝不一；恕为忠用，是以理一而分未尝不殊。此固甚明矣。”曰：“夫子只说‘吾道一以贯之’，曾子说此一句，正是下个注脚，如何却横将忠恕入来解说‘一贯’字？程子解此又如何？”曰：“‘以己及物为仁，推己及物为恕’；又却继之曰：‘此与“违道不远”异者，动以天尔。’如此，却是剩了‘以己及物’一句，如何？”谟曰：“莫是合忠恕而言，便是仁否？”先生称善。谟曰：“只於集注解第二节处得之。如曰‘圣人至诚无息，而万物各得其所’，便是合忠恕是仁底意思。”曰：“合忠恕，正是仁。若使曾子便将仁解一贯字，却失了体用，不得谓之一贯尔。要如此讲‘贯’，方尽。”〔谟〕
    问论语中庸言忠恕不同之意。曰：“尽己之谓忠，推己之谓恕。中庸言‘忠恕违道不远’，是也。此是学者事，然忠恕宝用到底只如此。曾子取此以明圣人一贯之理耳。文蔚录云：“曾子借学者以形容圣人。”若圣人之忠恕，只说得‘诚’与‘仁’字。圣人浑然天理，则不待推，自然从此中流出也。‘尽’字与‘推’字，圣人尽不用得。若学者则须推。故明道云：‘以己及物，仁也；推己及物，恕也，“违道不远”是也。’自是两端。伊川说中庸，则只说是‘下学上达’，又说是‘子思掠下教人’。明道说论语，则曰：‘“一以贯之”，大本达道也，与“违道不远”异者，动以天耳。’伊川曰：‘“维天之命，於穆不已”，忠也；“乾道变化，各正性命”，恕也。’此规模又别。”大雅云：“程先生说：‘忠恕形容一贯之理，在他人言则未必尽，在曾子言之，必是尽。’”曰：“此说得最好。然‘一’字多在忠上？多在恕上？”大雅云：“多在忠上。”曰：“然。程子说得甚分明，复将元说成段看。後来多被学者将元说折开分布在他处，故意散乱不全，难看。”〔大雅〕
    问“‘维天之命，於穆不已’，忠也；‘乾道变化，各正性命’，恕也。”曰：“‘恕’字正在两隔界头。只看程子说‘尽己之谓忠，推己之谓恕’，便分明。恕是推己及物，使各得其所处。‘尽物之谓信’。”〔人杰〕
    刘问“忠恕”。曰：“忠即是实理。忠则一理，恕则万殊。如‘维天之命，於穆不已’，亦只以这实理流行，发生万物。牛得之为牛，马得之而为马，草木得之而为草木。”〔卓〕
    “‘维天之命，於穆不已’，不其忠乎！”此是不待尽而忠也。“‘乾道变化，各正性命’，不其恕酰　贝耸遣淮推而恕也。〔广〕
    忠贯恕，恕贬万事。“‘维天之命，於穆不已’，不其忠乎！”是不忠之忠。“‘乾道变化，各正性命’，不其恕酰　笔遣凰≈恕。天地何尝道此是忠，此是恕？人以是名其忠与恕。故圣人无忠恕，所谓“己所不欲，勿施於人”，乃学者之事。〔士毅〕
    曾子所言，只是一个道理，但假借此以示门人。如程子所言，“维天之命，於穆不已”，“乾道变化，各正性命”，此天地无心之忠恕。夫子之道一贯，乃圣人无为之忠恕。尽己、推己，乃学者著力之忠恕。固是一个道理，在三者自有三样。且如天地何尝以不欺不妄为忠。其化生万物，何尝以此为恕。圣人亦何尝以在己之无欺无妄为忠。若逵η当，亦何尝以此为恕。但是自然如此。故程子曰：“天地无心而成化，圣人有心而无为。”此语极是亲切。若晓得曾子意思，虽则是“忠恕”二字，而发明一贯之旨昭然。但此语难说，须自意会。若只管说来说去，便拖泥带水。又云：“夜来说忠恕，论著忠恕名义，自合依子思‘忠恕违道不远’是也。曾子所说，却是移上一阶，说圣人之忠恕。到程子又移上一阶，说天地之忠恕。其实只一个忠恕，须自看教有许多等级分明。”〔亻选
    正淳问：“伊川云：‘“乾道变化，各正性命”，恕也。’‘乾道变化’，犹是说上体事，至‘各正性命’，方是恕否？”曰：“‘乾道变化，各正性命’，正相夹界半路上说。程子谓‘尽己之谓忠，推己之谓恕’，又谓‘尽物之谓信’。如‘乾道变化’，便是尽己处，‘各正性命’，是推以及物处。至於推到物上，使物物各得其所处，方是尽物，便是信。”问：“侯师圣云‘草木蕃’与‘各正性命’如何？”曰：“寻常数家，便说‘草木蕃’是‘草木畅茂’，‘天造草昧’之意，故指来说‘恕’字不甚著。‘各正性命’，说推己及物。然当时只是指此两句来说。”〔┿〕
    徐仁父问：“‘充扩得去，则天地变化，草木蕃；充扩不去，则天地闭，贤人隐’，如何？”曰：“只管充扩将去，则万物只管各得其分。只就‘己所不欲勿施於人’上面扩充将去，若充之於一家，则一家得其所；充之於一国，则一国得其所。无施而不得其所，便是‘天地变化，草木番’。若充扩不去，则这里出门便行不得，便窒塞了，如何更施诸人！此便是‘天地闭，贤人隐’底道理。”〔卓〕贺孙录同。以下集义。
    吴仁父问：“‘充扩得去，则天地变化，草木蕃；充扩不去，则天地闭，贤人隐’。是气象如此，是实如此？”曰：“似恁地恕，只是推得去。推不去底人，只要理会自己，不管别人；别人底事，便说不关我事。今如此人，便为州为县，亦只理会自己，百姓尽不管他，直是推不去。”又问：“‘恕’字恁地阔？”曰：“所以道：‘一言而可以终身行之者，其恕酰　”又曰：“也须是忠。无忠，把甚么推出来！”〔节〕
    “天地变化”是忠，忠则一；“草木蕃”是恕，恕则万状。“天地闭，贤人隐”，是理当如此，非如人之不恕是有吝意。恕如春，不恕如冬。〔节〕
    “草木蕃”，如说“草木畅茂”。〔人杰〕
    “一，譬如元气；八万四千毛孔无不通贯，是恕也”。又曰：“‘一以贯之’，只是万事一理。伊川谓：‘言仁义亦得，盖仁是统体，义是分别。’某谓言礼乐亦得，‘乐统同，礼辩异’。”言毕，复抗声而诵曰：“天高地下，万物散殊，而礼制行矣；流而不息，合同而化，而乐兴焉。”〔道夫〕
    忠恕是工夫，公平则是忠恕之效，所以谓“其致则公平”。致，极至也。〔道夫〕
    问：“‘吾道一以贯’，伊川云：‘多在忠上。’看得来都在忠上，贯之却是恕。”曰：“虽是恕，却是忠流出贯之。”〔可学〕
    问：“‘尽物之谓恕’与‘推己之谓恕’，如何推己只是忠中流出？”曰：“方流出，未可谓之尽。”曰：“‘尽物之谓信’，是物实得此理，故曰‘尽物’？”曰：“然。”〔可学〕
    问：“侯氏云‘尽物之谓恕’，程子不以为然，何也？”曰：“‘恕’字上著‘尽’字不得。恕之得名，只是推己。尽物，却是於物无所不尽，意思自别。”〔端蒙〕
    众朋友再说“忠恕”章毕，先生曰：“将孔子说做一样看，将曾子说做一样看，将程子说又做一样看。”又曰：“圣人之恕无辙迹。学者则做这一件是当了，又把这样子去做那一件，又把这样子去做十件、百件、千件，都把这样子去做，便是推。到下梢都是这个样子，便只是一个物。”或问：“先生与范直阁论忠恕，还与集注同否？”曰：“此是三十岁以前书，大概也是，然说得不似，而今看得又较别。”
    亚夫问“忠恕而已矣”。曰：“此曾子借学者忠恕以明一贯之妙。盖一贯自是难说得分明，惟曾子将忠恕形容得极好。学者忠恕，便待推，方得。才推，便有比较之意。圣人更不待推，但‘老者安之，少者怀之，朋友信之’，便是。圣人地位，如一泓水在此，自然分流四出。借学者忠恕以形容一贯，犹所谓借粗以形容细。”赵至道云：“如所谓‘尧舜之道孝弟’否？”曰：“亦是。但孝弟是平说。曾子说忠恕，如说‘小德川流，大德敦化’一般，自有交关妙处。当时门弟想亦未晓得，惟孔子与曾子晓得。自後千馀年，更无人晓得，惟二程说得如此分明。其门人更不晓得，惟侯氏谢氏晓得。某向来只惟见二程之说，却与胡籍溪范直阁说，二人皆不以为然。及後来见侯氏说得元来如此分明，但诸人不曾子细看尔。”直卿云：“圣人之忠是天之天，圣人之恕是天之人。忠恕只是学者事，不足以言圣人，只是借言尔。犹云‘峻疚耐酢，文王自是‘纯亦不已’，‘峻尽不足以言之。然‘峻尽，便有‘纯亦不已’意思。”又云：“忠犹木根，恕犹枝叶条А！薄材仙〕
    “忠恕一贯。圣人与天为一，浑然只有道理，自然应去，不待尽己方为忠，不待推己方为恕，不待安排，不待忖度，不待睹当。如水源滔滔流出，分而为支派，任其自然，不待布置入那沟，入这渎。故云曾子怕人晓不得一贯，故借忠恕而言。某初年看不破，後得侯氏所收程先生语，方晓得。”又云：“自孔子告曾子，曾子说下在此，千五百年无人晓得。待得二程先生出，方得明白。前前後後许多人说，今看来都一似说梦。”子善云：“初晓‘忠者天道，恕者人道’不得。後略晓得，因以二句解之云：‘天道是自然之理具，人道是自然之理行。’”直卿云：“就圣人身上说，忠者天之天，恕者天之人；就学者身上说，忠者人之天，恕者人之人。”曰：“要之，只是个‘小德川流，大德敦化’意思。”〔贺孙〕
    方叔问：“忠恕一理，却似说个‘中和’一般。”曰：“和是已中节了，恕是方施出处。且如忠恕如何是一贯？”曰：“无间断，便是一贯。”曰：“无物，如何见得无间断？盖忠则一，才推出去便贯了，此忠恕所以为一以贯之，盖是孔子分上事。如‘老者安之，少者怀之，朋友信之’，此孔子之忠恕，馀人不得与焉。忠恕一也，然亦有分数。若中庸所谓忠恕，只是‘施诸己而不愿，亦勿施於人’，此则是贤人君子之所当力者。程子观之亦精矣，然程门如尹氏辈，亦多理会不曾到此。若非刘质夫谢上蔡侯师圣之徒记得如此分晓，则切要处都黑了。”〔大雅〕
    忠便是一，恕便是贯。自一身言之，心便是忠，应於事者便是恕。龟山之说不然。某旧时与诸公商量此段，都说道：“龟山便是明道说。”某深以为不然，更无路得分疏。後来把程先生说自看来看去，乃大分明。以此知听说话难。须是心同意契，才说，便领略得。龟山说得恁地差来，不是他後来说得差，是他当初与程先生对面说时，领略不得这意思。如今诸公听某说话，若不领略得，茫然听之，只是徒然。程先生那一段是刘质夫记，想他须是领略得。兼此段，可笑。旧时语录元自分而为两，自“‘以己及物’至‘违道不远’是也”为一段，自“吾道一以贯之”为一段。若只据上文，是看他意不出。然而後云“此与‘违道不远’异者，动以天尔”，自说得分明，正以“‘违道不远’是也”相应。更一段说某事，亦散而为三。〔贺孙〕
    明道解“忠恕”章，初本分为两段。後在籍溪家见，却只是一段，遂合之，其义极完备。此语是刘质夫所记，无一字错，可见质夫之学。其他诸先生如杨尹拘於中庸之说，也自看明道说不曾破。谢氏一作“侯”。却近之，然亦有见未尽处。〔端蒙〕
    二程之门解此章者，惟上蔡深得二先生之旨。其次则侯师圣。其馀虽游杨尹皆说不透。忠恕是足以贯道，忠故一，恕笔贯也。洽。
    问：“忠虽已发，而未及接物。侯氏释‘维天之命，於穆不已’，乃云：‘春生冬藏，岁岁如此，不误万物，是忠。’如何？”曰：“天之春生冬藏时，合有个心。公且道天未春生冬藏时，有个心在那里？这个是天之生物之心，无停无息，春生冬藏，其理未尝间断。到那万物各得其所时，便是物物如此。‘乾道变化，各正性命’。各正性命是那一草一木各得其理，变化是个浑全底。”〔义刚〕
    问“‘维天之命，於穆不已’，不其忠乎！”曰：“今但以人观天，以天观人，便可见。在天便是命，在人便是忠。要之，便是至诚不息。”因论集义诸家忠恕之说，曰：“若诸家所言，却是曾子自不识其所谓‘一贯’；夫子之道，却是二以分之，不是‘一以贯之’。”〔道夫〕
    “‘吾道一以贯之’，今人都祖张无垢说，合人己为一贯。这自是圣人说这道理如此，如何要合人己说得！如所谓‘汝以予为多学而识之者与’？曰：‘非也，予一以贯之。’这个又如何要将人己说得！多是看圣贤文字不曾子细，才於半中央接得些小意思，便道只是恁地。”又说及“陈叔向也自说一样道理。某尝说，这样说话，得他自立个说，说道我自所见如此，也不妨。只是被他说出一样，却将圣贤言语硬折入他窝窟里面。据他说底，先贤意思全不如此。”〔贺孙〕
    因有援引比类说忠恕者，曰：“今日浙中之学，正坐此弊，多强将名义比类牵合而说。要之，学者须是将许多名义如忠恕、仁义、孝弟之类，各分析区处，如经纬相似，使一一有个著落。将来这个道理熟，自有合处。譬如大概举南康而言，皆是南康人，也却须去其间识得某人为谁，某人在甚处，然後谓之识南康人也。”〔去伪〕
    问：“或云，忠恕只是无私己，不责人。”曰：“此说可怪。自有六经以来，不曾说不责人是恕！若中庸，也只是说‘施诸己而不愿，亦勿施於人’而已，何尝说不责人！不成只取我好，别人不好，更不管他！於理合管，如子弟不才，系吾所管者，合责则须责之，岂可只说我是恕便了。论语只说‘躬自厚而薄责於人’，谓之薄者，如言不以己之所能，必人之如己，随材责任耳，何至举而弃之！”〔大雅〕
    △君子喻於义章
    问“喻於义”章。曰：“小人之心，只晓会得那利害；君子之心，只晓会得那义理。见义理底，不见得利害；见利害底，不见得义理。”〔卓〕
    “君子喻於义，小人喻於利”。君子只知得个当做与不当做，当做处便是合当如此。小人则只计较利害，如此则利，如此则害。君子则更不顾利害，只看天理当如何。“宜”字与“利”字不同，子细看！〔亻选
    文振问此章。曰：“义利，只是个头尾。君子之於事，见得是合如此处，处得其宜，则自无不利矣，但只是理会个义，却不曾理会下面一截利。小人却见得下面一截利，却不理会事之所宜。往往两件事都有利，但那一件事之利稍重得分毫，便去做那一件。君子之於义，见得委曲透彻，故自乐为。小人之於利，亦是於曲折纤悉间都理会得，故亦深好之也。”〔时举〕南升录见存。
    问：“‘君子喻於义’。义者，天理之所宜，凡事只看道理之所宜为，不顾己私。利者，人情之所欲得，凡事只任私意，但取其便於己则为之，不复顾道理如何。”曰：“义利也未消说得如此重。义利犹头尾然。义者，宜也。君子见得这事合当如此，却那事合当如彼，但裁处其宜而为之，则何不利之有。君子只理会义，下一截利处更不理会。小人只理会下一截利，更不理会上一截义。盖是君子之心虚明洞彻，见得义分明。小人只管计较利，虽丝毫底利，也自理会得。”〔南升〕
    “君子喻於义，小人喻於利”，只是一事上。君子於此一事只见得是义，小人只见得是利。且如有白金遗道中，君子过之，曰：“此他人物，不可妄取。”小人过之，则便以为利而取之矣。〔贺孙〕
    “喻义喻利，不是气禀如此。君子存得此心，自然喻义。小人陷溺此心，故所知者只是利。若说气禀定了，则君子小人皆由生定，学力不可变化。且如有金在地，君子便思量不当得，小人便认取去。”又云：“‘父母之年，不可不知，一则以喜，一则以惧’。正如喻义喻利，皆是一事上有两段。只此一物，君子就上面自喻得义，小人只是喻得利了。父母之年，孝子之心既喜其寿，又惧其衰。君子小人，只共此一物上面有取不取。”〔明作〕
    喻义喻利，只是这一事上。君子只见得是义，小人只见得是利。如伯夷见饴，曰：“可以养老。”盗跖见之，曰：“可以沃户枢。”盖小人於利，他见这一物，便思量做一物事用他，计较精密，更有非君子所能知者。缘是他气禀中自元有许多鏖糟恶浊底物，所以才见那物事便出来应他。这一个穿孔，便对那个穿孔。君子之於义，亦是如此。或曰：“伊川云：‘惟其深喻，是以笃好。’若作‘惟其笃好，是以深喻’，也得。”曰：“陆子静说便是如此。”〔亻选
    居父问“君子喻於义，小人喻於利”。曰：“这只就眼前看。且如今做官，须是恁地廉勤。自君子为之，只是道做官合著如此。自小人为之，他只道如此做，可以得人说好，可以求知於人。昨有李某，当寿皇登极之初，上一书，极说道学恁地不好。那时某人在要路，故以此说投之，即得超升上州教官。前日某方赴召到行在，忽又上一书，极称道学之美。他便道某有甚势要，便以此相投，极好笑！”〔贺孙〕
    问：“集注谓‘义者，天理之所宜’。一说又谓‘义者，宜之理’。意有异否？”曰：“只宜处便是义。宜之理，理之宜，都一般，但做文恁地变。只如冷底水，热底水，水冷底，水热底一般。”〔淳〕
    △见贤思齐焉章
    “见贤思齐焉，见不贤而内自省也”。见人之善，而寻己之善；见人之恶，而寻己之恶。如此，方是有益。
    △事父母几谏章
    问“几谏”。曰：“几，微也，只是渐渐细密谏，不恁峻暴，硬要阑截。内则‘下气、怡色、柔声以谏’，便是解此意。”〔淳〕
    问：“‘几，微也’。微，还是见微而谏，还是‘下气、怡色、柔声’以谏？”曰：“几微，只得做‘下气、怡色、柔声以谏’。且如今人做事，亦自蓦地做出来，那里去讨几微处。若要做见几而谏，除非就本文添一两字始得。”〔贺孙〕
    “又敬不违”，不违，是主那谏上说。敬，已是顺了，又须委曲作道理以谏，不违去了那几谏之意也。〔亻选
    问：“集注举内则‘与其得罪於乡党州闾，宁熟谏’，将来说‘劳而不怨’。礼记说‘劳’字，似作劳力说，如何？”曰：“谏了又谏，被挞至於流血，可谓劳矣。所谓‘父母爱之，喜而不忘；父母恶之，劳而不怨’。劳。只是一般劳。”取
    问：“‘几，微也’。微谏者，下气、怡色、柔声以谏也。见得孝子深爱其亲，虽当谏过之时，亦不敢伸己之直，而辞色皆婉顺也。‘见志不从，又敬不违’，才见父母心中不从所谏，便又起敬起孝，使父母欢悦；不待父母有难从之辞色，而後起敬起孝也。若或父母坚不从所谏，甚至怒而挞之流血，可谓劳苦，亦不敢疾怨，愈当起敬起孝。此圣人教天下之为人子者，不惟平时有愉色、婉容，虽遇谏过之时，亦当如此；甚至劳而不怨，乃是深爱其亲也。”曰：“推得也好。”又云：“‘又敬不违’者，上不违微谏之意，切恐唐突以触父母之怒；下不违欲谏之心，务欲置父母於无过之地。其心心念念只在於此。若见父母之不从，恐触其怒，遂止而不谏者，非也；欲必谏，遂至触其怒，亦非也。”〔南升〕
    问：“自‘几谏’章至‘喜惧’章，见得事亲之孝四端具焉。但觉得仁爱之意分外重，所以‘孝弟为仁之本’，‘立爱自亲始’。”曰：“是如此。惟是初发先是爱，故较切。所以告子见得不全，便只把仁做中出，便一向把义做外来看了。”〔贺孙〕
    问：“谢氏说‘几谏’章，曰‘以敬孝易，以爱孝难’，恐未安。”曰：“圣人答人问孝，多就人资质言之。在子夏则少於爱，在子游则少於敬，不当遂断难易也。如谢氏所引两句，乃是庄子之说。此与阮籍居丧饮酒食肉，及至恸哭呕血，意思一般。蔑弃礼法，专事情爱故也。”〔人杰〕集义。
    △父母在章
    问“父母在，不远游，游必有方”。曰：“为人子，须是以父母之心为心。父母爱子之心未尝少置，人子爱亲之心亦当跬步不忘。若是远游，不惟父母思念之切；人子去亲庭既远，温冫青定省之礼，自此间阔，所以不远游。如或有事势须当游，亦必有定所。欲亲知己之所在而无忧，召己，则必至而无失。”
    △父母之年章
    “一则以喜，一则以惧”，只是这一事上。既喜其寿，只这寿上又惧其来日之无多。注中引“既喜其寿，又惧其衰”，微差些。如此，却是两事矣。〔亻选
    △古者言之不出章
    “古者言之不出，耻躬之不逮也”。此章紧要在“耻”字上。若是无耻底人，未曾做得一分，便说十分矣。〔亻选
    人之所以易其言者，以其不知空言无实之可耻也。若耻，则自是力於行，而言之出也不敢易矣。这个只在耻上。〔亻选
    集注引范氏说最好。只缘轻易说了，便把那行不当事。非践履到底，乌能言及此！〔明作〕
    △以约失之章
    “以约失之者鲜”。“约”字是实字。若“约之于中”，“约之于礼”，则“约”字轻。〔明作〕
    问：“‘以约失之者鲜’。凡人须要检束，令入规矩准绳，便有所据守，方少过失。或是侈然自肆，未有不差错。”曰：“说得皆分明。”〔南升〕
    “‘以约失之者鲜矣’。凡事要约，约底自是少失矣。”或曰：“恐失之吝啬，如何？”曰：“这‘约’字，又不如此，只凡事自收敛。若是吝啬，又当放开。这个，要人自称量看，便得。如老子之学全是约，极而至於杨氏不肯拔一毛以利天下，其弊必至此。然清虚寡欲，这又是他好处。文景之治汉，曹参之治齐，便是用此。本朝之仁宗元蹋亦是如此。事事不敢做，兵也不敢用，财也不敢用，然终是少失。如熙丰不如此，便多事。”〔亻选
    △君子欲讷於言章
    问：“言惧其易，故欲讷。讷者，言之难出诸口也。行惧其难，故欲敏。敏者，力行而不惰也。”曰：“然。”〔南升〕
    △德不孤章
    问：“‘德不孤，必有邻’。邻是朋类否？”曰：“然。非惟君子之德有类，小人之德亦自有类。”〔亻选
    “德不孤”，以理言；“必有邻”，以事言。〔亻选
    论语中“德不孤”是“同声相应，同气相求”。吉人为善，便自有吉人相伴，凶德者亦有凶人同之，是“德不孤，必有邻”也。易中“德不孤”，谓不只一个德，盖内直而外方，内外皆是德，故“不孤”是训爻辞中“大”字。若有敬而无义，有义而无敬，即孤矣。〔┿〕
    问“德不孤，必有邻”。曰：“此处恐不消得引易中来说。语所说‘德不孤，必有邻’，只云有如此之德，必有如此之类应。如小人为不善，必有不善之人应之。易中言‘敬以直内’，须用‘义以方外’，‘义以方外’，须用‘敬以直内’。孤，犹偏也。敬义既立，则德不偏孤，言德盛。若引易中来说，恐将论语所说搅得没理会了。”〔南升〕
    问：“语云‘德不孤，必有邻’，是与人同。饶本作：“是说人之相从。”易云‘敬义立而德不孤’，却是说德不孤吝。饶本作“德之大”。明道却指此作‘与物同’，如何？”曰：“亦未安。”〔可学〕
    “德不孤”，是善者以类应。谢杨引系辞简易之文，说得未是。只用伊川说，言“德不孤，必有邻”，是事之验。〔谟〕
    △事君数章
    问：“集注引胡氏一段，似专主谏而言。恐交际之间，如谄媚之类，亦是数，不止是谏。”曰：“若说交际处烦数，自是求媚於人，则索性是不好底事了，是不消说。以谏而数者，却是意善而事未善耳，故圣人特言之以警学者。”〔雉〕
    ●卷二十八・论语十
    ◎公冶长上
    △子谓公冶长章
    问“子谓公冶长”章。曰：“子谓‘可妻’，必有以取之矣。‘虽在缧绁之中’，特因而举之，非谓以非罪而陷缧绁为可妻也。”〔南升〕
    南容为人，观其三复白圭，便是能谨其言行者。“邦有道”，是君子道长之时，南容必不废弃；“邦无道”，是小人得志以陷害君子之时，南容能谨其言行，必不陷於刑戮。〔南升〕
    问：“‘子谓南容’章，集注云：‘以其谨於言行。’如其三复白圭，固见其谨於言矣。谨於行处虽未见，然言行实相表里，能谨於言，必能谨於行矣。”曰：“然。”〔焘〕
    问：“公冶长可妻，伊川以‘避嫌之事，贤者不为，况圣人乎’？自今人观之，闺门中安知无合著避嫌处？”曰：“圣人正大，道理合做处便做，何用避嫌！”问：“‘古人门内之治恩掩义，门外之治义断恩’。瓤止朊胖兄鞫鳎怕亦有避嫌处？”曰：“固是主恩，亦须是当理方可。某看公浙人，多要避嫌。程子所谓‘年之长幼，时之先後’，正是解或人之说，未必当时如此。大抵二人都是好人，可托。或先是见公冶长，遂将女妻他；後来见南容亦是个好人，又把兄之女妻之。看来文势，恐是孔子之女年长，先嫁；兄之女少，在後嫁，亦未可知。程子所谓‘凡人避嫌者皆内不足’，实是如此。”〔取
    叔蒙问程子避嫌之说。曰：“合当委曲，便是道理当如此。且如避嫌亦不能无。如做通判，与太守是亲戚，也合当避嫌。第五伦之事非不见得如此，自是常有这心在，克不去。今人这样甚多，只是徇情恁地去，少间将这个做正道理了，大是害事。所以古人於诚意、正心上更著工夫，正怕到这处。”〔取
    △子谓子贱章
    或问“鲁无君子，斯焉取斯”。曰：“便虽有圣人在，也须博取於人，方能成德。”
    问“鲁无君子，斯焉取斯”。曰：“居乡而多贤，其老者，吾当尊敬师事，以求其益；其行辈与吾相若者，则纳交取友，亲炙渐磨，以涵养德性，薰陶气质。”〔贺孙〕
    问“子谓子贱”章。曰：“看来圣人以子贱为‘君子哉若人’！此君子亦是大概说。如‘南宫适出，子曰：“君子哉若人！”’一般。大抵论语中有说得最高者，有大概说，如言贤者之类。若言子贱为君子，而子贡未至於不器，恐子贱未能强似子贡。又子贱因鲁多君子而後有所成就，不应鲁人强似子贡者如此之多。”〔南升〕
    △子贡问赐也何如章
    叔蒙问：“子贡通博明达，若非止於一能者，如何却以器目之？莫是亦有穷否？”曰：“毕竟未全备。”〔贺孙〕
    子贡是器之贵者，可以为贵用。虽与贱者之器不同，然毕竟只是器，非不器也。〔明作〕
    问：“子贡得为器之贵者，圣人许之。然未离乎器，而未至於不器处，不知子贡是合下无规模，抑是後来欠工夫？”曰：“也是欠工夫，也是合下禀得偏了。一般人资禀疏通明达，平日所做底工夫，都随他这疏通底意思去。一般人禀得恁地驯善，自是随这驯善去。恰似人吃药，五脏和平底人，吃这药自流注四肢八脉去。若是五脏中一处受病受得深，吃这药都做那一边去，这一边自胜了，难得效。学者做工夫，正要得专去偏处理会。”〔取
    △或曰雍也章
    “仁而不佞”，时人以佞为贤。“屡憎於人”，是他说得大惊小敝，被他惊哧者岂不恶之。〔明作〕
    佞，只是捷给辩口者，古人所说皆如此，後世方以“谄”字解之。〔祖道〕
    佞是无实之辩。〔道夫〕
    林一之问：“孔子於仲弓‘不知其仁’，如何？”曰：“孔子既不保他，必是也有病痛。然这一章是不佞要紧。佞，不是谄佞，是个口快底人。事未问是不是，一时言语便抵当得去。‘子路使子羔为费宰，子曰：“贼夫人之子！”子路曰：“何必读书，然後为学？”子曰：“是故恶夫佞者！”’子路未问是与不是，临时撰得话来也好，可见是佞。”〔取
    问：“‘为人君，止於仁’。若是未仁，则不能视民犹己，而不足为君。然夫子既许仲弓南面，而又曰‘未知其仁’，如何？”曰：“言仁有粗细，有只是指那慈爱而言底，有就性上说底，这个便较细腻。若有一毫不尽，不害为未仁。只是这个仁，但是那个是浅底，这个是深底，那个是疏底，这个是密底。”〔义刚〕
    △子使漆雕开仕章
    陈仲卿问“子使漆雕开仕”章。曰：“此章当於‘斯’字上看。‘斯’，是指个甚么？‘未之能信’者，便是於这个道理见得未甚透彻，故信未及。看他意思，便把个仕都轻看了。”〔时举〕
    “吾斯之未能信”，他是不肯更做小底。所谓“有天民者，达可行於天下而後行之者也”。〔道夫〕
    或问：“‘吾斯之未能信’，如何？”曰：“‘斯’之一字甚大。漆雕开能自言‘吾斯之未能信’，则其地已高矣。‘斯’，有所指而云，非只指诚意、正心之事。事君以忠，事父以孝，皆是这个道理。若自信得及，则虽欲不如此做，不可得矣。若自信不及，如何勉强做得！欲要自信得及，又须是自有所得无遗，方是信。”〔祖道〕去伪同。
    问：“‘子使漆雕开仕。对曰：“吾斯之未能信。”’斯者，此理也。漆雕开能指此理而言，便是心目之间已有所见。未能信者，未能真知其实然，而自保其不叛。以此见‘漆雕开已见大意’，方欲进进而不已。盖见得大意了，又要真知到至实无妄之地，它日成就其可量乎！此夫子所以悦其笃志也。”〔祖道〕按：此无答语，姑从蜀本存之。
    或问“吾斯之未能信”。曰：“知得深，便信得笃。理合如此者，必要如此；知道不如此，便不得如此，只此是信。且如人孝，亦只是大纲说孝，谓有些小不孝处亦未妨。又如忠，亦只是大纲说忠，谓便有些小不忠处，亦未妨。即此便是未信。此是漆雕开心上事。信与未信，圣人何缘知得。只见他其才可仕，故使之仕。他揆之於心，有一毫未得，不害其为未信，仍更有志於学，圣人所以说之。”又问：“谢氏谓‘其器不安於小成’，何也？”曰：“据他之才，已自可仕。只是他不伏如此，又欲求进。譬如一株树，用为椽桁，已自可矣。他不伏做椽桁，又要做柱，便是不安於小成也。”〔文蔚〕
    立之问“吾斯之未能信”。曰：“漆雕开已见得这道理是如此，但信未及。所谓信者，真见得这道理是我底，不是问人假借将来。譬如五峡梢员ト耍人皆知之。须是五献迫辉吃得饱，方是信得及。今学者尚未曾见得，却信个甚么！若见人说道这个善，这个恶，若不曾自见得，都不济事，亦终无下手处矣。”〔时举〕
    信者，自保得过之意，知与行皆然。自保得知得，自保得行得。漆雕开只是见得分明，然亦不敢自保如此，故曰：“吾斯之未能信。”盖其丝毫隐微之间，自知之尔。〔端蒙〕
    问：“窃意开都见得许多道理，但未能自保其终始不易。”曰：“他於道理，已自透彻了。”又问：“他说未能信，恐是自觉行处有些勉强在。”曰：“未须说行，在目即便有些小窒碍处。”〔胡泳〕
    敬之问此章。曰：“也不是要就用处说。若是道理见未破，只且理会自身己，未敢去做他底。亦不是我信得了，便定著去做。道理自是如此。这里见得直是分晓，方可去做。”纫蛭剩骸懊鞯浪言‘漆雕开曾点已见大意’，二子固是已见大体了。看来漆雕开见得虽未甚快，却是通体通用都知了。曾点虽是见得快，恐只见体，其用处未必全也。”先生以为然。问寓有何说，仍唬骸翱之未信，若一理见未透，即是未信。”曰：“也不止说一理。要知信不过，不真知决是如此。‘行一不义，杀一不辜，得天下不为’。须是真见得有不义不辜处，便不可以得天下。若说略行不义，略杀不辜，做到九分也未甚害，也不妨，这便是未信处。这里更须玩味省察，体认存养，亦会见得决定恁地，而不可不恁地。所谓脱然如大寐之得醒，方始是信处耳。”问：“格物、穷理之初，事事物物也要见到那里了。”曰：“固是要见到那里。然也约摸是见得，直到物格、知至，那时方信得及。”〔取
    漆雕开“吾斯之未能信”，斯是甚底？他是见得此个道理了，只是信未及。他眼前看得阔，只是践履未纯熟。他是见得个规模大，不入这小底窠坐。曾皙被他见得高，下面许多事皆所不屑为。到他说时，便都恁地脱洒。想见他只是天资高，便见得恁地，都不曾做甚工夫，却与曾子相反。曾子便是著实步步做工夫，到下梢方有所得。曾皙末流便会成庄老。想见当时圣人亦须有言语敲点他，只是论语载不全。〔贺孙〕
    问“吾斯之未能信”。曰：“信是於这个道理上见得透，全无些疑处。他看得那仕与不仕，全无紧要。曾点亦然。但见得那日用都是天理流行，看见那做诸侯卿相不是紧要，却不是高尚要恁地说，是他自看得没紧要。今人居乡，只见居乡利害；居官，只见居官利害，全不见道理。他见得道理大小大了，见那居官利害，都没紧要，仕与不仕何害！”〔植〕
    “知，只是一个知，只是有深浅。须是知之深，方信得及，如漆雕开‘吾斯之未能信’是也。若说道别有个不可说之知，便是释氏之所谓悟也。”问：“张子所谓‘德性之知不萌於闻见’，是如何？”曰：“此亦只是说心中自晓会得後，又信得及耳。”〔广〕
    问：“漆雕循守者乎？”曰：“循守是守一节之廉，如原宪之不容物是也。漆雕开却是收敛近约。”〔伯羽〕道夫录云：“原宪不能容物，近於狷。开却是收敛近约。”
    问：“注谓信是‘真知其如此，而无毫渲疑’，是如何？”曰：“便是‘朝闻道’意思。须是自见得这道理分明，方得。”问：“是见得吾心之理，或是出仕之理？”曰：“都是这个理，不可分别。漆雕开却知得，但知未深耳，所以未敢自信。”问：“程子云‘曾点漆雕开已见大意’，如何？”曰：“也是见得这意思。漆雕开，想见他已知得八分了。”因说：“物格、知至，他只有些子未格，有些子未至耳。伊川尝言虎伤者，曾经伤者，神色独变，此为真见得，信得。凡人皆知水蹈之必溺，火蹈之必焚。今试教他去蹈水火，定不肯去。无他，只为真知。”〔取臣注。
    或问：“‘吾斯之未能信’，注云：‘未有以真知其实然，而保其不叛也。’圣门弟子虽曰有所未至，然何至於叛道？”曰：“如此，则曾子临终更说‘战战竞竞，如履薄冰’做甚么？”或曰：“起居动作有少违背，便是叛道否？”曰：“然。”集注系旧本。〔亻选
    问：“‘曾点漆雕开已见大意’。如何是‘已见大意’？”曰：“是他见得大了，谦之录云：“是大底意思。”便小仙辈坏谩Ｂ塾镏兴翟点处亦自可见。如漆雕开只是此一句，如何便见得他已见大意处？然工夫只在‘斯’字与‘信’字上。且说‘斯’字如何？”┿等各以意对。曰：“斯，只是这许多道理见於日用之间，君臣父子仁义忠孝之理。信，是虽已见得如此，却自断当恐做不尽，不免或有过差，尚自保不过。虽是知其已然，未能决其将然，故曰‘吾斯之未能信’。”〔┿〕
    杨丞问：“如何谓之大意？”曰：“规模小底，易自以为足。规模大，则功夫卒难了，所以自谓未能信。”〔〕
    问：“‘漆雕开已见大意’，如何？”曰：“大意便是本初处。若不见得大意，如何下手作工夫。若已见得大意，而不下手作工夫，亦不可。孔门如曾点漆雕开皆已见大意。”某问：“开自谓未能信，孔子何为使之仕？”曰：“孔子见其可仕，故使之仕。它隐之於心，有未信处。”〔可学〕
    问“曾点漆雕开已见大意”。曰：“漆雕开，想是灰头土面，朴实去做工夫，不求人知底人，虽见大意，也学未到。若曾皙，则只是见得，往往却不曾下工夫。”〔时举〕
    或问：“子说开意如何？”曰：“明道云：‘曾点漆雕开已见大意。’又云：‘孔子与点，盖与圣人之志同，便是尧舜气象。’看这语意是如何？看得此意，方识得圣人意。”〔贺孙〕
    王景仁问：“程子言‘曾点与漆雕开已见大意’，何也？”曰：“此当某问公，而公反以问某邪？此在公自参取。”既而曰：“所谓‘斯之未信’，斯者，非大意而何？但其文理密察，则二子或未之及。”又问：“大意竟是如何？”曰：“若推其极，只是‘惟皇上帝降衷於下民’。”〔壮祖〕
    或问“曾点漆雕开已见大意”。曰：“曾记胡明仲说‘禹稷颜回同道’。其意谓禹稷是就事上做得成底，颜子见道，是做未成底，此亦相类。开是著实做事，已知得此理。点见识较高，但却著实处不如开。开却进未已，点恐不能进。”〔铢〕
    直卿问程子云云。曰：“开更密似点，点更规模大。开尤缜密。”〔道夫〕
    问：“漆雕开与曾点孰优劣？”曰：“旧看皆云曾点高。今看来，却是开著实，点颇动荡。”〔可学〕
    问：“恐漆雕开见处未到曾点。”曰：“曾点见虽高，漆雕开却确实，观他‘吾斯之未能信’之语可见。”〔文蔚〕
    曾点开阔，漆雕开深稳。〔方子〕
    “曾点漆雕开已见大意”。若论见处，开未必如点透彻；论做处，点又不如开著实。邵尧夫见得恁地，却又只管作弄去。〔儒用〕
    “曾点已见大意”，却做得有欠缺。漆雕开见得不如点透彻，而用工却密。点天资甚高，见得这物事透彻。如一个大屋，但见外面墙围周匝，里面间架却未见得，却又不肯做工夫。如邵康节见得恁地，只管作弄。又曰：“曾子父子却相反。曾子初间却都不见得，只从小处做去。及至一下见得大处时，他小处却都曾做了。”〔赐〕
    曾点见得甚高，却於工夫上有疏略处。漆雕开见处不如曾点，然有向进之意。曾点与曾参正相反。曾参却是积累做去，千条万绪，做到九分八穑只有这些子未透。既闻夫子一贯之旨，则前日之千条万绪，皆有著落矣。“忠恕而已矣”，此是借学者之忠恕，以影出圣人自然之忠恕也。
    上蔡言漆雕开“不安於小成”。是他先见大意了，方肯不安於小成。若不见大意，如何知得他不肯安於小成？若不见大意者，只安於小成耳。如人食藜藿与食刍豢，若未食刍豢，只知藜藿之美；既食刍豢，则藜藿不足食矣。〔贺孙〕
    △道不行章
    夫子浮＃假设之言，且如此说，非是必要去。所以谓子路勇，可以从行，便是未必要去。〔明作〕
    问：“子路资质刚毅，固是个负荷容受得底人。如何却有那‘闻之喜’及‘终身诵之’之事？”曰：“也只缘他好勇，故凡事粗率，不能深求细绎那道理，故有如事。”〔广〕
    △孟武伯问子路仁乎章
    仲由可使治赋，才也。“不知其仁”，以学言也。〔升卿〕
    孟武伯问三子仁乎，夫子但言三子才各有所长，若仁则不是易事。夫子虽不说三子无仁，但言“不知其仁”，则无在其中矣。仁是全体不息。所谓全体者，合下全具此心，更无一物之杂。不息，则未尝休息，置之无用处。全体似个桌子四脚，若三脚便是不全。不息，是常用也。或置之僻处，又被别人将去，便是息。此心具十分道理在，若只见得九分，亦不是全了。所以息者，是私欲间之。无一毫私欲，方是不息，乃三月不违以上地位。若违时，便是息。不善底心固是私，若一等闲思虑亦不得，须要照管得此心常在。〔明作〕
    问“孟武伯问三子之仁，而圣人皆不之许，但许其才”云云。曰：“大概是如此。”又问：“虽全体未是仁，苟於一事上能当理而无私心，亦可谓之一事之仁否？”曰：“不然。盖才说个‘仁’字，便用以全体言。若一事上能尽仁，便是他全体是仁了。若全体有亏，这一事上必不能尽仁。才说个‘仁’字，便包尽许多事，无不当理无私了。所以三子当不得这个‘仁’字，圣人只称其才。”〔亻选
    问：“孔门之学，莫大於为仁。孟武伯见子路等皆孔门高第，故问之。孔子於三子者，皆许其才而不许其仁。”曰：“何故许其才不许其仁？”对曰：“三子之才，虽各能辨事，但未知做得来能无私心否？”曰：“然。圣人虽见得他有驳杂处，若是不就这里做工夫，便待做得事业来，终是粗率，非圣贤气象。若有些子偏驳，便不是全体。”〔南升〕
    林问子路不知其仁处。曰：“仁，譬如一盆油一般，无些子夹杂，方唤做油。一点水落在里面，便不纯是油了。浑然天理便是仁，有一毫私欲便不是仁了。子路之心，不是都不仁。‘仁，人心也’。有发见之时，但是不纯，故夫子以不知答之。”〔卓〕
    “不知其仁”。仁如白，不仁如黑。白，须是十分全白，方谓之白。才是一点墨点破，便不得白了。〔夔孙〕
    或问：“由求所以未仁，如何？”曰：“只为它功夫未到。”问：“何谓工夫？”先生不答。久之，乃曰：“圣门功夫，自有一条坦然路径。诸公每日理会何事？所谓功夫者，不过居敬穷理以修身也。由求只是这些功夫未到此田地，不若颜子，故夫子所以知其未仁。若能主敬以穷理，功夫到此，则德性常用，物欲不行，而仁流行矣。”〔铢〕
    子升问：“圣人称由也可使治赋，求也可使为宰。後来求乃为季氏聚敛，由不得其死。圣人容有不能尽知者。”曰：“大约也只称其材堪如此，未论到心德处。看‘不知其仁’之语，里面却煞有说话。”〔木之〕
    △子谓子贡曰章
    问：“‘回赐孰愈’一段，大率比较人物，亦必称量其斤两之相上下者。如子贡之在孔门，其德行盖在冉闵之下。然圣人却以之比较颜子，岂以其见识敏悟，虽所行不逮，而所见亦可几及与？”曰：“然。圣人之道，大段用敏悟。晓得时，方担荷得去。如子贡虽所行未实，然他却极是晓得，所以孔子爱与他说话。缘他晓得，故可以担荷得去。虽所行有未实，使其见处更长一格，则所行自然又进一步。圣门自曾颜而下，便须逊子贡。如冉、闵非无德行，然终是晓不甚得，担荷圣人之道不去。所以孔子爱呼子贡而与之语，意盖如此。”〔亻选
    居父问：“回也‘闻一知十’，‘即始见终’，是如何？”曰：“知十，亦不是闻一件定知得十件，但言知得多，知得周遍。”又问：“圣人生知，其与颜子不同处，是何如？”曰：“圣人固生知，终不成更不用理会。但圣人较之颜子又知得多。今且未要说圣人，且只就自家地位看。今只就这一件事闻得，且未能理会得恰好处，况於其他！”〔贺孙〕集注。
    胡问：“回‘闻一知十’，是‘明睿所照’，若孔子则如何？”曰：“孔子又在明睿上去，耳顺心通，无所限际。古者论圣人，都说聪明，如尧‘聪明文思’，‘惟天生聪明时隆，‘ゴ厦髯髟后’，‘聪明睿知足以有临也’。圣人直是聪明！”〔淳〕
    问：“颜子‘明睿所照’，合下已得其全体，不知於金声玉振体段俱到否？”曰：“颜子於金声意思却得之，但於玉振意思却未尽。”贺孙问：“只是做未到，却不是见未到？”曰：“是他合下都自见得周备，但未尽其极耳。”〔贺孙〕
    “颜子明睿所照，子贡推测而知”，此两句当玩味，见得优劣处。颜子是真个见得彻头彻尾。子贡只是暗度想像，恰似将一物来比并相似，只能闻一知二。颜子虽是资质纯粹，亦得学力，所以见得道理分明。凡人有不及人处，多不能自知，虽知，亦不肯屈服。而子贡自屈於颜子，可谓高明，夫子所以与其弗如之说。〔明作〕
    “明睿所照”，如个明镜在此，物来毕照。“推测而知”，如将些子火光逐些子照去推寻。〔亻选
    问：“‘子贡推测而知’，亦是格物、穷理否？”曰：“然。若不格物、穷理，则推测甚底！”〔焘〕
    问：“谢氏解‘女与回也孰愈’章，大抵谓材之高下，无与人德之优劣。颜子虽闻一知十，然亦未尝以此自多。而子贡以此论之，乃其所以不如颜子者。夫子非以子贡之知二，为不如颜子之知十也。此固非当时答问之旨，然详味谢氏语势，恐其若是。”曰：“上蔡是如此说。吴材老十说中亦如此论。”〔必大〕集义。
    △吾未见刚者章
    子曰：“吾未见刚者。”盖刚是坚强不屈之意，便是卓然有立，不为物欲所累底人，故夫子以为未见其人。或人不知刚之义，夫子以为“枨也欲，焉得刚”！欲与刚正相反。最怕有欲！〔南升〕
    问：“刚亦非是极底地位，圣门岂解无人？夫子何以言未见？”曰：“也是说难得。刚也是难得。”又言：“也是难得。（淳录作：“无欲便是刚，真难得。”）如那撑眉弩眼，便是欲。申枨便是恁地，想见他做得个人也大故劳攘。”义刚问：“秦汉以下，甚么人可谓之刚？”曰：“只看他做得如何。那拖泥带水底便是欲，那壁立千仞底便是刚。”叔器问：“刚莫是好仁，恶不仁否？盖刚有那勇猛底意思。”曰：“刚则能果断，谓好恶为刚，则不得。如这刀有此钢，则能割物；今叫割做钢，却不得。”又言：“刚与勇也自别。故‘六言、六蔽’有‘好刚不好学’，又有‘好勇不好学’。”〔义刚〕淳录略。
    “枨也欲”。欲者，溺於爱而成癖者也。〔人杰〕
    “吾未见刚者”。欲与刚正相反，若耳之欲声，目之欲色之类，皆是欲。才有些被它牵引去，此中便无所主，焉得刚！蛘咭陨觇俏刚，必是外面悻悻自好。圣人观人，直从里面看出。见得它中无所主，只是色庄，要人道好，便是欲了，安得为刚！〔南升〕
    问“吾未见刚者”一章。曰：“人之资质，千条万别，自是有许多般，有刚於此而不刚於彼底，亦有刚而多欲，亦有柔而多欲，亦有刚而寡欲，亦有柔而寡欲，自是多般不同，所以只要学问。学问进而见得理明，自是胜得他。若是不学问，只随那资质去，便自是屈於欲，如何胜得他！扒学问则持守其本领，扩充其识，所以能胜得他而不为所屈也。此人之所贵者，惟学而已矣。”申枨也不是个榻た底人，是个刚悻做事聒噪人底人。〔焘〕
    上蔡这处最说得好：“为物扌沃谓欲，故常屈於万物之下。”今人才要贪这一件物事，便被这物事压得头低了。申枨想只是个悻悻自好底人，故当时以为刚。然不知悻悻自好，只是客气如此，便有以意气加人之意，只此便是欲也。〔时举〕。集注。
    或问：“刚与悻悻何异？”曰：“刚者外面退然自守，而中不诎於欲，所以为刚。悻悻者，外面有崛强之貌，便是有计较胜负之意，此便是欲也。”〔时举〕
    △子贡曰我不欲人之加诸我章
    子贡谓此等不善底事，我欲无以加於人，此意可谓广大。然夫子谓“非尔所及”，盖是子贡功夫未到此田地。学者只有个“恕”字，要充扩此心，渐渐勉力做向前去。如今便说“欲无加诸人”，无者，自然而然。此等地位，是本体明净，发处尽是不忍之心，不待勉强，乃仁者之事。子贡遽作此言，故夫子谓“非尔所及”，言不可以躐等。〔南升〕
    问：“子贡‘欲无加诸人’，夫子教之‘勿施於人’，何以异？”曰：“异处在‘无’字与‘勿’字上。伊川说‘仁也’，‘恕也’，看得精。”〔大雅〕
    问：“此如何非子贡所能及？”曰：“程先生语录中解此数段，终是未剖判。唯伊川经解之言，是晚年仁熟，方看得如此分晓，说出得如此分明。两句所以分仁恕，只是生熟、难易之间。”洽。
    子贡曰“我不欲人之加诸我也，吾亦欲无加诸人”，未能忘我故也。颜渊曰“愿无伐善，无施劳”，能忘我故也。子路曰“愿车马，衣轻裘，与朋友共，敝之而无憾”，未能忘物也。“一箪食，一瓢饮，在陋巷，人不堪其忧，回也不改其乐”，能忘物也。〔镐〕此条可疑。
    至之问此章。曰：“正在‘欲’字上，不欲时，便是全然无了这些子心。且如所不当为之事，人若能不欲为其所不当为，便是这个心都无了，是甚地位？未到这地位，便自要担当了，便不去做工夫。圣人所以答他时，且要它退一步做工夫。只这不自觉察，便是病痛。”怡。亦可疑。
    △子贡曰夫子之文章章
    子贡性与天道之叹，见得圣门之教不躐等。又见其言及此，实有不可以耳闻而得之者。〔道夫〕
    “性与天道”，性，是就人物上说；天道，是阴阳五行。〔亻选
    吉甫问性与天道。曰：“譬如一条长连底物事，其流行者是天道，人得之者为性。乾之‘元亨利贞’，天道也，人得之，则为仁义礼智之性。”〔盖卿〕佐录云：“天道流行是一条长连底，人便在此天道之中，各得一截子。”
    自“性与天道”言之，则天道者，以天运而言。自“圣人之於天道”言之，则天道又却以性分而言。这物事各有个顿放处。〔人杰〕
    问性与天道。曰：“‘天有四时，春夏秋冬，风雨霜露，无非教也。地载神气，神气风霆，风霆流形，庶物露生，无非教也’。此可以观性与天道。”〔雉〕
    任剩骸凹注说，性以人之所受而言，天道以理之自然而言。不知性与天道，亦只是说五常，人所固有者，何故不可得闻？莫只是圣人怕人躐等否？”曰：“这般道理，自是未消得理会。且就它威仪、文辞处学去。这处熟，性、天道自可晓。”又问：“子贡既得闻之後，叹其不可得闻，何也？”曰：“子贡亦用功至此，方始得闻。若未行得浅近者，便知得他高深作甚么！教圣人只管说这般话，亦无意思。天地造化阴阳五行之运，若只管说，要如何？圣人於易，方略说到这处。‘子罕言利，与命，与仁’。只看这处，便见得圣人罕曾说及此。”又举“子所雅言，诗、书、执礼，皆雅言也”。“这处却是圣人常说底。後来孟子方说那话较多。”〔取
    问：“集注谓‘天道者，天理自然之本体’，如何？”曰：“此言天运，所谓‘继之者善也’，即天理之流行者也。性者，著人而行之。”〔人杰〕
    问：“‘夫子之文章’，凡圣人威仪言辞，皆德之著见於外者，学者所共闻也。至於性与天道，乃是此理之精微。盖性者是人所受於天，有许多道理，为心之体者也。天道者，谓自然之本体所以流行而付与万物，人物得之以为性者也。圣人不以骤语学者，故学者不得而闻。然子贡却说得性与天道如此分明。必是子贡可以语此，故夫子从而告之。”曰：“文振看得文字平正，又浃洽。若看文字，须还他平正；又须浃洽无亏欠，方得好。”〔南升〕
    问：“子贡是因文章中悟性、天道，抑後来闻孔子说邪？”曰：“是後来闻孔子说。”曰：“文章亦性、天道之流行发见处？”曰：“固亦是发见处。然他当初只是理会文章，後来是闻孔子说性与天道。今不可硬做是因文章得。然孔子这般也罕说。如‘一阴一阳之谓道，继之者善也，成之者性也’，因系易方说此，岂不是言性与天道。又如‘鼓万物而不与圣人同忧’，‘大哉乾元，万物资始’，岂不言性与天道。”〔淳〕
    器之问：“性与天道，子贡始得闻而叹美之。旧时说，性与天道，便在这文章里，文章处即是天道。”曰：“此学禅者之说。若如此，孟子也不用说性善，易中也不须说‘阴阳不测之谓神’。这道理也著知。子贡当初未知得，到这里方始得闻耳。”〔取
    问：“孔子言性与天道，不可得而闻，而孟子教人乃开口便说性善，是如何？”曰：“孟子亦只是大概说性善。至於性之所以善处，也少得说。须是如说‘一阴一阳之谓道，继之者善也，成之者性也’处，方是说性与天道尔。”〔时举〕
    叔器问：“谢氏文章性、天道之说，先生何故不取？”曰：“程先生不曾恁地说。程先生说得实，他说得虚。”安卿问：“先生不取谢氏说者，莫是为他说‘只理会文章，则性、天道在其间否’？”曰：“也是性、天道只在文章中。然圣人教人也不恁地。子贡当时不曾恁地说。如‘天命之谓性’，便是分明指那性。‘大哉乾元，万物资始’，便是说道理。‘一阴一阳之谓道，继之者善也，成之者性也’，便是性与天道。只是不迎头便恁地说。”〔义刚〕
    ●卷二十九・论语十一
    ◎公冶长下
    △子路有闻章
    问“子路有闻，未之能行，惟恐有闻”，因举子路数事，以明子路好学如此，而仕卫之出处乃如彼。曰：“今只当就‘子路有闻’上考究，不须如此牵二三说。不知要就此处学子路‘未之能行，惟恐有闻’，还只要求子路不是处。如此看，恐将本意失了。就此言之，见得子路勇於为善处。他这处直是见得如此分明。到得闻其正名处，却鹘突。学者正要看他这处，在卫又是别项说话也。”又曰：“可见古人为己之实处。子路急於为善，唯恐行之不彻。譬如人之饮食，有珍羞异馔，须是吃得尽方好。若吃不透，亦徒然。子路不急於闻，而急於行。今人惟恐不闻，既闻得了，写在册子上便了，不去行处著工夫。”〔贺孙〕嚷悸浴
    △子贡问曰孔文子章
    问：“孔文子，孔窦之事如此不好，便‘敏而好学，不耻下问’，济得甚事！而圣人取之，何也？”曰：“古人谥法甚宽，所谓‘节以一惠’，言只有一善亦取之。节者，节略而取其一善也。孔文子固是不好，只节此一惠，则敏学下问，亦是它好处。”〔铢〕
    问孔文子之谥。曰：“古人有善虽多，而举一以为谥。如有十事皆善，只举一善可以包之。如九事不善，只有一善，则亦可以一善为谥。皆无一善，而後名之曰‘幽’、‘厉’。凡二字谥，非礼也。如‘贞惠文子’，‘睿圣武公’，皆是饶两字了。周末王亦有二字谥。”〔淳〕
    问：“‘勤学好问为文’，谥之以‘文’，莫是见其躬行之实不足否？”曰：“不要恁地说。不成文王便是不能武，武王便是不能文！‘谥以尊名，节以一惠’，如有十事不善，云云，同淳录。〔至〕名之曰‘幽’、‘厉’。它而今是能勤学好问，便谥之以‘文’，如何见得它躬行之不足？那不好底自是不好，而今既谥之以‘文’，便见得它有这一长，如何便说道是将这一字来贬它！”又问：“孙宣公力言双字谥之非，不知双字谥起於何时。”曰：“‘谥以尊名，节以一惠’，便是只以一字谥为惠。而今若加二字，或四字，皆是分外有了。若如文王之德如此，却将几个字谥方尽！如双字谥，自周已是如此了，如威烈王慎靓王，皆是。”〔义刚〕
    “孔文子何以谓之文也”？此一段专论谥，故注云：“非经天纬地之‘文’也。”周礼，谥只有二十八字。如“文”字，文王谥曰“文”，周公亦谥为“文”，今孔文子亦谥为“文”，不成说孔文子与文王一般。盖人有善多者，则摘其尤一事为谥。亦有只有一善，则取一善为谥，而隐其他恶者，如孔文子事是也。〔亻选
    吉甫问“经天纬地之‘文’”。曰：“经天纬地，是有文理。一横一直皆有文理，故谓之‘文’。孔文子之文是其小者。如本朝杨文公之属，亦谓之‘文’。”〔盖卿〕
    问“经天纬地曰‘文’”。曰：“经是直底，纬是横底。理会得天下事横者直者各当其处，皆有条理分晓，便是经天纬地。其次如文辞之类，亦谓之‘文’，但是文之小者耳。”直卿云：“伊川谓‘伦理明顺曰“文”’，此言甚好。”〔佐〕
    问：“文如何经天纬地？”曰：“如织布绢，经是直底，纬是横底。”或问：“文之大者，莫是唐虞成周之文？”曰：“‘裁成天地之道，辅相天地之宜’，此便是经天纬地之文。”问：“文只是发见於外者为文？”曰：“处事有文理，是处是文。”〔节〕
    因论孔文子，曰：“圣人宽肠大度，所以责人也宽。”〔焘〕
    问：“‘孔文子敏而好学’，与颜子之好学，如何？”曰：“文子与颜子所以不同者，自是颜子所好之学不同，不干‘以能问於不能’事。使文子‘以能问於不能’，亦只是文子之学。”〔伯羽〕
    △子谓子产章
    问：“子产温良慈恺，莫短於才否？”曰：“孔子称子产‘有君子之道四’，安得谓短於才？子产政事尽做得好，不专爱人。做得不是，他须以法治之。孟子所言‘惠而不知为政’者，偶一事如此耳。”〔亻选
    问：“‘使民也义’，是教民以义？”先生应。〔节〕
    问：“‘其使民也义’，如‘都鄙有章，上下有服，田有沟洫，庐井有伍’之类。谓为之裁处得是当，使之得其定分也。”曰：“‘义’字说得未是。‘义’字有刚断之意。其养民则惠，使民则义。‘惠’字与‘义’字相反，便见得子产之政不专在於宽。就‘都鄙有章’处，看得见‘义’字在子产上，不在民上。”〔南升〕
    吉甫问“都鄙有章，上下有服”。曰：“有章，是有章程条法；有服，是贵贱衣冠各有制度。郑国人谓‘取我田畴而伍之，取我衣冠而褚之’，是子产为国时，衣服有定制，不敢著底，皆收之囊中，故曰‘取而褚之’。”〔至〕盖卿录云：“有章，是都鄙各有规矩；有服，是衣冠服用皆有等级高卑。”
    △臧文仲居蔡章
    “山节藻邸保为藏龟之室，以渎鬼神，便是不知。古人卜筮之事固有之，但一向靠那上去，便是无意智了。如祀爰居，是见一鸟飞来，便去祀他，岂是有意智！看他三不知，皆是渎鬼神之事。山节藻鄄皇琴裕若是僭时，孔子当谓之不仁。臧文仲在当时既没，其言立，人皆说是非常底人，孔子直是见他不是处。此篇最好看，便见得圣人“微显阐幽”处。〔南升〕时举录见下。
    文振问“臧文仲”“季文子”“令尹子文”“陈文子”数段。曰：“此数段是圣人‘微显阐幽’处。惟其似是而非，故圣人便分明说出来，要人理会得。如臧文仲，人皆以为知，圣人便说道它既惑於鬼神，安得为知！扒卜筮之事，圣人固欲使民信之。然藏蓍龟之地，须自有个合当底去处。今文仲乃为山节藻垡圆刂，须是它心一向倒在卜筮上了，如何得为知！迸说多道它僭。某以为若是僭，则不止谓之不知，便是不仁了。圣人今只说他不知，便是只主不知而言也。”〔时举〕
    问：“居蔡之说，如集注之云，则是藏龟初未为失，而山节藻垡辔次僭。臧文仲所以不得为知者，特以其惑於鬼神，而作此室以藏龟尔。”曰：“山节藻郏恐只是华饰，不见得其制度如何。如夫子只讥其不知，便未是僭，所谓‘作虚器’而已。‘大夫不藏龟’，礼家乃因此立说。”〔必大〕
    臧文仲无大段善可称。但他不好处，如论语中言居蔡之事；左氏言“不仁不知者三”，却占头项多了。然他是个会说道理底人，如教行父事君之礼；如宋大水，鲁遣使归言宋君之意，臧曰：“宋其兴乎！禹汤罪己，其兴也勃焉；桀纣罪人，其亡也忽焉。”皆是他会说。〔焘〕
    △子张问曰令尹子文章
    或问：“令尹子文之忠，若其果无私意，出於至诚恻怛，便可谓之仁否？”曰：“固是。然不消泥他事上说，须看他三仕三已，还是当否。以旧政告新令尹，又须看他告得是否。只缘他大体既不是了，故其小节有不足取。如管仲之三归、反玷，圣人却与其仁之功者，以其立义正也。故管仲是天下之大义，子文是一人之私行耳。譬如仗节死义之人，视坐亡而立化者虽未必如他之啡唬然大义却是。彼虽去得好，却不足取也。”〔时举〕
    三仕三已所以不得为仁，盖不知其事是如何：三仕之中，是有无合当仕否？三已之中，又不知有无合当已否？〔明作〕
    黄先之问“子文”“文子”二节。曰：“今人有些小利害，便至於头红面赤；子文却三仕三已，略无喜愠。有些小所长，便不肯轻以告人，而子文乃尽以旧政告之新尹。此岂是容易底事！其地位亦甚高矣。今人有一毫系累，便脱洒不得，而文子有马十乘，乃弃之如敝屣然。此亦岂是易事！常人岂能做得。後人因孔子不许他以仁，便以二子之事为未足道，此却不可。须当思二子所为如此高绝，而圣人不许之以仁者，因如何未足以尽仁。就此处子细看，便见得二子不可易及，而仁之体段实是如何，切不可容易看也。”〔时举〕
    履之说子文文子。曰：“公推求得二子太苛刻，不消如此。某注中亦说得甚平，不曾如公之说。圣人之语本自浑然，不当如此搜索他後手。今若有个人能三仕三已无喜愠，也是个甚么样人！这个强不得，若强得一番无喜愠，第二番定是动了。又如有马十乘，也自是个巨室有力量人家，谁肯弃而违之！文子却脱然掉了去，也自是个好人，更有多少人拼舍去不得底，所以圣人亦许其忠与清，只说‘未知，焉得仁’！圣人之语，本自浑然，不当如此苛刻搜人过恶，兼也未消论到他後来在。”〔亻选踌饴急鸪觥
    或问“令尹子文”一章。曰：“如子文之三仕三已而无喜愠，已是难了，不可说他只无喜愠之色，有喜愠之心。若有喜愠之心，只做得一番过，如何故得两三番过。旧令尹之政必告新令尹，亦不可说他所告是私意，只说未知所告者何事。陈文子有马十乘，亦是大家，他能弃而去之，亦是大段放得下了。亦不可说他是避利害，如此割舍。且当时有万千拼舍不得不去底，如公之论，都侵过说，太苛刻了。圣人是平说，本自浑然，不当如此搜索他後手。”〔焘〕
    问：“令尹子文之事，集注言：‘未知皆出於天理而无人欲之私，故圣人但以忠许之。’窃详子文告新令尹一节，若言徒知有君而不知有天子，徒知有国而不知有天下，推之固见其不皆出於天理也。至於三仕无喜，三已无愠，分明全无私欲。先生何以识破他有私处？”曰：“也不曾便识破。但是夫子既不许之以仁，必是三仕三已之间，犹或有未善也。”〔壮祖〕（集注。）
    问：“先生谓‘当理而无私心则仁矣’，先言当理而後言无私心者，莫只是指其事而言之欤？”曰：“然。”〔广〕
    或问：“子文文子未得为仁，如何？”曰：“仁者‘当理而无私心’，二子各得其一。盖子文之无喜愠，是其心固无私，而於事则未尽善；文子洁身去乱，其事善矣，然未能保其心之无私也。仁须表里心事一一中理，乃可言。圣人辞不迫切，只言未知如何而得仁，则二子之未仁自可见。”〔铢〕此说可疑。
    问：“集注论忠、清，与本文意似不同。”曰：“二子忠、清而未尽当理，故止可谓之忠、清，而未得为仁，此是就其事上著实研究出来。若不如此，即不知忠、清与仁有何分别。此须做个题目入思议始得，未易如此草草说过。”〔赐〕
    问：“子文之忠，文子之清，圣人只是就其一节可取。如仁，却是全体，所以不许他。”曰：“也恁地说不得。如‘三仁’，圣人也只是就他一节上说。毕竟一事做得是时，自可以见其全体。古人谓观凤一羽，足以知其五色之备。如三子之事皆不可见，圣人当时许之，必是有以见得他透彻。若二子之事，今皆可考，其病败亦可见。以表证里，则其里也可知矣。”〔焘〕
    问：“子文之忠，文子之清，‘未知，焉得仁’？”曰：“此只就二子事上说。若比干伯夷之忠、清，是就心上说。若论心时，比干伯夷已是仁人，若无让国、谏纣之事，亦只是仁人，盖二子忠、清元自仁中出。若子文文子，夫子当时只见此两件事是清与忠，不知其如何得仁也。”又曰：“夫欲论仁，如何只将一两件事便识得此人破！须是尽见得他表里，方识得破。”〔去伪〕
    夷齐之忠、清，是本有底，故依旧是仁。子文文子之忠、清，只得唤做忠、清。〔赐〕
    问：“子文若能止僭王猾夏，文子去就若明，是仁否？”曰：“若此却是以事上论。”曰：“注中何故引此？”曰：“但见其病耳。”〔可学〕
    师共阝问云云。曰：“大概看得也是。若就二子言之，则文子资禀甚高。只缘他不讲学，故失处亦大。”
    “子文文子”一章，事上迹上是忠、清，上蔡解。见处是仁。子文只是忠，不可谓之仁。若比干之忠，见得时便是仁。也容有质厚者能之。若便以为仁，恐子张识忠、清，而不识仁也。〔方〕集义。
    五峰说令尹子文陈子文处，以知为重。说“未知，焉得仁”，知字绝句。今知言中有两章说令尹处，云：“楚乃古之建国，令尹为相，不知首出庶物之道。”若如此，则是谓令尹为相，徒使其君守僭窃之位，不能使其君王天下耳。南轩谓恐意不如此。然南轩当时与五峰相与往复，亦只是讲得个大体。南轩只做识仁体认，恐不尽领会五峰意耳。五峰疑孟之说，周遮全不分晓。若是恁地分疏孟子，地沉沦，不能得出！〔┿〕
    问：“五峰问南轩：‘陈文子之清，令尹子文之忠，初无私意。如何圣人不以仁许之？’开尝思之，而得其说曰，仁之体大，不可以一善名。须是事事尽响独恚方谓之仁。若子文之忠，虽不加喜愠於三仕三已之时，然其君僭王窃号，而不能正救。文子之清，虽弃十乘而不顾，然崔氏无君，其恶已著，而略不能遏止之。是尽於此，而不尽於彼；能於其小，而不能於其大者，安足以语仁之体乎？”曰：“读书不可不子细。如公之说，只是一说，非圣人当日本意。夫仁者，心之德。使二子而果无私心，则其仕已而无喜愠，当不特谓之忠而谓之仁；弃十乘而不居，当不特谓之清而谓之仁。圣人所以不许二子者，正以其事虽可观，而其本心或有不然也。”〔开〕
    “令尹子文陈文子等，是就人身上说仁。若识得仁之统体，即此等不难晓矣”。或曰：“南轩解此，谓‘有一毫私意皆非仁。如令尹子文陈文子以终身之事求之，未能无私，所以不得为仁’。”曰：“孔子一时答他，亦未理会到他终身事。只据子张所问底事，未知是出於至诚恻怛，未知是未能无私。孔子皆不得而知，故曰：‘未知，焉得仁！’非是以仕已无喜愠，与弃而违之为非仁也。这要在心上求。然以心论之，子文之心胜文子之心。只是心中有些小不慊快处，便是不仁。”文蔚曰：“所以孔子称夷齐曰：‘求仁而得仁，又何怨！’”曰：“便是要见得到此。”〔文蔚〕
    △季文子三思而後行章
    问“季文子三思而後行”章。曰：“思之有未得者，须著子细去思。到思而得之，这方是一思。虽见得已是，又须平心更著思一遍。如此，则无不当者矣。若更过思，则如称子称物相似，推来推去，轻重却到不定了。”〔时举〕
    “季文子三思而後行。子曰：‘再，斯可矣。’”曰：“圣人也只是大概如此说。谓如明理底人，便思三两番，亦不到得私意起。又如鲁钝底人，思一两番不得，第三四番思得之，无定。然而多思，大率流而入私意底多。虽此是圣人就季文子身上说，然而圣人之言自是浑厚，占得地位阔。‘再，斯可矣’，是常法大概当如此。”〔焘〕
    “‘季文子三思而後行’，程子所谓‘三则私意起而反惑’，如何？”曰：“这是某当问公底。”某云：“若是思之未透，虽再三思之何害？”先生曰：“不然。且如凡事，初一番商量，已得成个体段了；再思一番，与之审处当行不当行，便自可决断了。若於其中又要思量那个是利，那个是害，则避害就利之心便起，如何不是私？”〔炎〕
    问：“看雍也，更有何商量处？”贺孙曰：“向看公冶长一篇，如‘微生高’‘季文子三思’二章，觉得於人情未甚安。”曰：“是如何未安？如今看得如何？”曰：“向看得如乞醯事，也道是著如此委曲。三思事，也道是著如此审细。如今看来，乃天理、人欲相胜之机。”曰：“便是这般所在，本是平直易看。只缘被人说得支蔓，故学者多看不见这般所在。如一件物事相似，自恁地平平正正，更不著得些子跷欹。是公乡里人去说这般所在，却都劳攘了。凡事固是著审细，才审一番，又审一番，这道理是非，已自分晓。少间才去计较利害，千思百算，不能得了，少间都滚得一齐没理会了。”问：“这差处是初间略有些意差，後来意上生意，不能得了。”曰：“天下事那里被你算得尽！才计较利害，莫道三思，虽百思也只不济事。如今人须要计较到有利无害处，所以人欲只管炽，义理只管灭。横渠说：‘圣人不教人避凶而趋吉，只教人以正信胜之。’此可破世俗之论。这不是他看这道理洞彻，如何说得到这里。若不是他坚劲峭绝，如何说得到这里。”又云：“圣人於微处一一指点出来教人。他人看此二章，也只道疋似闲。”〔贺孙〕
    又问“乞醯”及“三思”章。曰：“三思是乱了是非。天下事固有难易。易底，是非自易见。若难事，初间审一审，未便决得是非；更审一审，这是非便自会分明。若只管思量利害，便纷纷杂杂，不能得了。且如只是思量好事，若思得纷杂，虽未必皆邪，已自不正大，渐渐便入於邪僻。况初来原头自有些子私意了，如乞醯，若无，便说无。若恁地曲意周旋，这不过要人道好，不过要得人情。本是要周旋，不知这心下都曲小了。若无便说无，是多少正大！至若有大急难，非己可成，明告於众，以共济其急难，这又自不同。若如乞醯，务要得人情，这便与孟子所谓‘士未可以言而言，可以言而不言，是皆穿窬之类也’同意。易比之九五云：‘显比。王用三驱，失前禽。邑人不诫，吉。’圣人之於人，来者不拒，去者不追，如何一一要曲意周旋！才恁地，便滞於一偏，况天理自不如此。”〔贺孙〕
    △甯武子邦有道则知章
    问“甯武子”章。曰：“武子不可不谓知。但其知，时人可得而及。”〔南升〕
    问甯武子。曰：“此无甚可疑。邦有道，安分做去，故无事可称。邦无道，则全身退听非难，人皆能如此。惟其不全身退听，却似愚。然又事事处置得去，且不自表著其能，此所以谓‘其愚不可及也’。”〔赐〕
    甯俞“邦有道则智，邦无道则愚”。邦虽无道，是他只管向前做那事去；又却能沉晦不露，是非避事以免祸也。言“不可及”，亦犹庄子之“难能”，深予之之辞。〔端蒙〕
    通老问甯武子之愚。曰：“愚，非愚鲁之谓，但是有才不自暴露。观卫侯为晋文公所执，他委曲调护，此岂愚者所能为！笔文公以为忠而免之。忠岂愚之谓！当乱世而能如此，此其所以免祸也。”〔可学〕
    甯武子当卫成公出奔时，煞曾经营著力来。愚，只是沉晦不认为己功，故不可及。若都不管国家事，以是为愚，岂可以为不可及也！去伪。
    问“甯武子其愚不可及”。曰：“他人於邦无道之时，要正救者不能免患，要避患者又却偷安。若甯武子之愚，既能韬晦以免患，又自处不失其正，此所以为不可及。”因举晋人有送酒者云：“‘可力饮此，勿预时事。’如此之愚，则人皆能之也。”〔人杰〕
    甯武子“邦无道则愚”。曰：“愚有两节，有一般愚而冒昧向前底，少间都做坏了事。如甯武子虽冒昧向前，不露圭角，只猝猝做将去；然少间事又都做得了，此其愚不可及也。”〔焘〕
    器之问：“当卫之无道，武子却不明进退之义，而乃周旋其间，不避艰险，是如何？”曰：“武子九世公族，与国同休戚，要与寻常无干涉人不同。若无干涉人，要去也得，住也得。若要去时，须早去始得。到那艰险时节却要去，是甚道理！”〔取
    问：“甯武子世臣，他人不必如此。”曰：“然。又看事如何。若羁旅之臣，见几先去则可。若事已尔，又岂可去！此事最难，当权其轻重。”〔可学〕
    问甯武子愚处。曰：“盖不自表暴，而能周旋成事，伊川所谓‘沈晦以免患’是也。”木之。集注。
    问：“先生谓武子仕成公无道之君云云，‘此其愚之不可及也’。後面又取程子之说曰：‘邦无道，能沈晦以免患，故曰“不可及也”。亦有不当愚者，比干是也。’若所谓‘亦有不当愚者’，固与先生之意合。若所谓‘沈晦以免患’者，却似与先生意异。”曰：“武子不避艰险以济其君，愚也。然卒能全其身者，智也。若当时不能沈晦以自处，则为人所害矣，尚何君之能济哉！笔当时称知，又称其愚也。”〔广〕
    周元兴问甯武子。曰：“武子当文公有道之时，不得作为，然它亦无事可见，此‘其知可及也’。至成公无道失国，若智巧之士，必且去深僻处隐避不肯出来。武子竭力其间，至诚恳恻，不避艰险，却能摆脱祸患，卒得两全。非它能沈晦，何以致此。若比以智自免之士，武子却似个愚底人，但其愚得来好。若使别人处之，纵免祸患，不失於此，则失於彼，此武子之愚所以不可及。若‘比干谏而死’，看来似不会愚底人。然它於义却不当愚，只得如此处，又与武子不同，故伊川说：‘亦有不当愚者，比干是也。’”〔铢〕
    问：“比干何以不当愚？”曰：“世间事做一律看不得。圣人不是要人人学甯武子，但如武子，亦自可为法。比干却是父族，微子既去之後，比干不容於不谏。谏而死，乃正也。人当武子之时，则为武子；当比干之时，则为比干，执一不得也。”〔时举〕
    △子在陈章
    “斐然成章”，也是自成一家了，做得一章有头有尾。且如狂简，真个了得狂简底事，不是半上落下。虽与圣贤中道不同，然毕竟是他做得一项事完全，与今学者有头无尾底不同。圣人不得中道者与之，故不得已取此等狂狷之人，尚有可裁节，使过不及归于中道。不似如今人不曾成得一事，无下手脚裁节处。且如真个了得一个狂简地位，也自早不易得。释老虽非圣人之道，却被他做得成一家。〔明作〕
    成章，是做得成片段，有文理可观。盖他狂也是做得个狂底人成，不是做得一上，又放掉了。狷也是他做得狷底成，不是今日狷，明日又不狷也。如孝真个是做得孝成，忠真个是做得忠成。子贡之辩，子路之勇，都是真个做得成了。不是半上落下，今日做得，明日又休也。〔亻选
    “斐然成章”。狂简进取，是做得透彻，有成就了。成章，谓如乐章，五声变成文之谓，如五采成文之谓章。言其做得成就，只恐过了，所以欲裁之。若是半青半黄，不至成就，却如何裁得！
    子在陈，曰：“归欤！遍欤！吾党之小子狂简，斐然成章。”当时从行者朝夕有商量，无可忧者。但留在鲁国之人，惟其狂简，故各自成章，有头有尾，不知裁度。若异端邪说，释老之学，莫不自成一家，此最害义。如坐井观天，彼自以为所见之尽。盖窟在井里，所见自以为足；及到井上，又却寻头不著。宁可理会不得，却自无病。〔人杰〕
    先之问：“孔子在陈，小子狂简，欲归而裁之。然至後来曾皙之徒吊丧而歌，全似老庄。不知圣人既裁之後，何故如此？”曰：“裁之在圣人，而听不听在他也。”〔时举〕
    问：“孔子在陈曰：‘归欤！遍欤！’此盖夫子历聘诸国，见当时不能行其道也，故欲归而传之门人。狂简者立高远之志，但过高而忽略，恐流於异端。故孔子思归，将以裁正之也。”曰：“孟子谓‘不忘其初’，便是只管一向过高了。”又曰：“文振说文字，大故细。”〔南升〕
    或问：“‘子在陈’一章，看得夫子行道之心，切於传道之心。”曰：“也不消如此说。且如人而今做事，还是做目前事，还是做後面事？盖道行於时，自然传於後。然行之於时，而传之於後，则传之尤广也。”或曰：“如今日无非尧舜禹汤之道。”曰：“正此谓也。”又问：“裁之为义，如物之不正，须裁割令正也。”曰：“自是如此。且如狂简底人，不裁之则无所收检，而流入於异端。盖这般人，只管是要他身高，都不理会事，所以易入於异端。大率异端皆是Т世高尚底人，素隐行怪之人，其流为佛老。又曰：“Т世高尚，皆是苦行底人。”而今所以无异端，缘那样人都便入佛老去了。且如孟之反不伐，是他自占便宜处，便如老氏所谓‘不为天下先’底意思。子桑子死，琴张吊其丧而歌，是不以生死芥带，便如释氏。子桑户不衣冠而处，夫子讥其“同人道於牛马”。或问又云：“皆老氏之流也。”如此等人，虽是志意高远，然非圣人有以裁正之，则一向狂去，更无收杀，便全不济事了。”又云：“仁民爱物，固是好事。若流入於墨氏‘摩顶放踵而利天下为之’，则全不好了。此所以贵裁之也。”〔焘〕
    蜚卿问：“孔子在陈，何故只思狂士，不说狷者？”曰：“狷底已自不济事。狂底却有个躯壳，可以鞭策。斐，只是自有文采。诗云‘有斐君子’，‘萋兮斐兮’。成章，是自有个次第，自成个模样。”贺孙问：“集注谓‘文理成就而著见’，是只就他意趋自成个模样处说？”又云：“‘志大而略於细’，是就他志高远而欠实做工夫说否？”曰：“然。狷者只是自守得些，便道是了，所谓‘言必信，行必果’者是也。”〔贺孙〕集注。
    问：“先生解云：‘斐，文貌。成章，言其文理成就，有可观者。’不知所谓文，是文辞邪？亦指事理言之邪？”曰：“非谓文辞也，言其所为皆有文理可观也。”又问：“狂简既是‘志大而略於事’，又却如何得所为成章？”曰：“随他所见所习，有伦有序，有首有尾也。便是异端，虽与圣人之道不同，然做得成就底，亦皆随他所为，有伦序，有首尾可观也。”〔广〕
    问：“集注谓‘文理成就’，如何？”曰：“虽是狂简非中，然却做得这个道理成个物事，自有可观，不是半上落下。故圣人虽谓其狂简而不知所裁，然亦取其成一个道理。大率孔门弟子，随其资质，各能成就。如子路之勇，真个成一个勇；冉求之艺，真个成一个艺。言语、德行之科皆然，一齐被他做得成就了。”〔铢〕
    符舜功问：“集注释‘狂简’之‘狂’，皆作高远之意，不知‘罔念作狂’之‘狂’，与此‘狂’字如何？”曰：“也不干事。”又问：“‘狂而不直’如何？”曰：“此却略相近。‘狂而不直’，已自是不好了，但尚不为恶在。若‘罔念作狂’，则是如桀纣样迷惑了。”〔义刚〕
    问：“‘恐其过中失正而或流於异端’。如庄列之徒，莫是不得圣人为之依归而无所取裁者否？”曰：“也是恁地。”又问：“子夏教门人就洒扫应对上用工，亦可谓实。然不一再传，而便流为庄周，何故？”曰：“也只是韩退之恁地说，汉书也说得不甚详。人所见各不同，只是这一个道理，才看得别，便从那别处去。”〔义刚〕
    问狂简处。先生云：“古来异端，只是遁世高尚之士，其流遂至於释老。如子桑户死，琴张临其丧而歌，是不以死生芥蒂胸次。孟之反不伐，便如道家所谓三宝，‘一曰不敢为天下先’是也。似此等人，虽则志意高远，若不得圣人裁定，亦不济事。”〔节〕
    △伯夷叔齐章
    “伯夷叔齐不念旧恶”，要见得他胸中都是义理。〔拱焘〕
    文振问“不念旧恶，怨是用希”。曰：“此与颜子‘不迁怒’意思相似。盖人之有恶，我不是恶其人，但是恶其恶耳。到他既改其恶，便自无可恶者。今人见人有恶便恶之，固是。然那人既改其恶，又从而追恶之，此便是因人一事之恶而遂恶其人，却不是恶其恶也。”〔时举〕南升录云：“此与‘不迁怒’一般。其所恶者，因其人之可恶而恶之，而所恶不在我。及其能改，又只见他善处，不见他恶处。圣贤之心皆是如此。”
    “不念旧恶”，非恶其人也，恶其人之无状处。昨日为善，今日为恶，则恶之而不好矣；昨日为恶，今日为善，则好之而不恶矣，皆非为其人也。圣人大率如此，但伯夷平日以隘闻，故特明之。〔方子〕
    问“伯夷不念旧恶”。曰：“这个也只是恰好，只是当然。且如人之有恶，自家合当怒之。人既改了，便不当更怒之。然伯夷之清，也却是个介僻底人，宜其恶恶直是恶之。然能‘不念旧恶’，却是他清之好处。”〔焘〕
    问：“苏氏言：‘二子之出，意其父子之间有违言焉，若申生之事欤！’‘不念旧恶’，莫是父子之间有违言处否？”曰：“然。”问：“孟子所言伯夷事自是如此孤洁。谏武王伐商，又都是伯夷，而叔齐之事不可得见。未知其平时行事如何，却并以‘不念旧恶’称之。”曰：“让国二子同心，度其当时，必是有怨恶处。”问：“父欲立叔齐，不立伯夷，在叔齐何有怨恶？”曰：“孤竹君不立伯夷而立叔齐，想伯夷当时之意亦道：‘我不当立，我弟却当立。’叔齐须云：‘兄当立不立，却立我！’兄弟之间，自不能无此意。”问：“兄弟既逊让，安得有怨？”曰：“只见得他後来事。当其初岂无怨恶之心？夫子所以两处皆说二子无怨。”问：“某看‘怨是用希’之语，不但是兄弟间怨希。这人孤立，易得与世不合，至此无怨人之心，此其所以为伯夷叔齐欤？”曰：“是如此。”〔取郴蛭省
    问：“苏氏‘父子违言’之说，恐未稳否？”曰：“苏氏之说，以为己怨，而‘希’字犹有些怨在。然所谓‘又何怨’，则绝无怨矣，又不相合。恐只得从伊川说，怨是人怨。旧恶，如‘衣冠不正，望望然去’之类。盖那人有过，自家责他，他便生怨。然他过能改即止，不复责他，便不怨矣。其所怨者，只是至愚无识，不能改过者耳。”〔淳〕
    △孰谓微生高直章
    醯，至易得之物，尚委曲如此，若临大事，如何？当有便道有，无便道无。才枉其小，便害其大，此皆不可谓诚实也。〔去伪〕
    “只‘乞诸其邻而与之’，便是屈曲处”。又问：“或朋友间急来觅一物，自家若无，与他去邻家觅之，却分明说与，可否？”曰：“这个便是自家要做一面人情，盖谓是我为你乞得。”〔焘〕
    问：“看孔子说微生高一章，虽一事之微，亦可见王霸心术之异处：一便见得┢象，一便见得扔萜象。”曰：“然。伊川解‘显比’一段，说最详。”〔贺孙〕
    问：“微生高不过是‘曲意徇物，掠美市恩’而已。所枉虽小，害直甚大。圣人观人，每於微处，便察见心术不是。”曰：“所谓‘曲意徇物，掠美市恩’，其用心要作甚？”〔南升〕集注。
    问：“范氏言‘千驷万锺，从可知焉’，莫是说以非义而予，必有非义而取否？”曰：“不是说如此予，必如此取。只看他小事尚如此，到处千驷万锺，亦只是这模样。微生高用心也是怪，醯有甚难得之物！我无了，那人有，教他自去求，可矣。今却转乞与之，要得恩归於己。若教他自就那人乞，恩便归那人了，此是甚心术！淳录云：“若是紧要底物，我无，则求与之犹自可。”若曰宛转济人急难，则犹有说。今人危病，转求丹药之类，则有之。”问：“‘取予’二字有轻重否？纫晕宁过於予，必严於取，如何？”曰：“如此却好。然看‘一介不以与人，一介不以取人’，本不分轻重。今看予，自是予他人，不是入己，宁过些不妨，却不干我事。取，则在己取之，必当严。”杨问：“文中子言：‘轻施者必好夺。’如何？”曰：“此说得亦近人情。”〔取
    问：“张子韶有一片论乞醯不是不直。上蔡之说亦然。”曰：“此无他，此乃要使人回互委曲以为直尔。噫！此乡原之渐，不可不谨。推此以往，而不为‘枉尺直寻’者几希！”〔大雅〕
    行夫问此一章。曰：“人煞有将此一段做好说，谓其不如此抗直，犹有委曲之意。自张子韶为此说，今煞有此说。昨见戴少望论语讲义，亦如此说。这一段下连‘巧言、令色、足恭’，都是一意。当初孔门编排此书，已从其类。只自看如今有人来乞些醯，亦是闲底事，只是与他说自家无，邻人有之，这是多少正大，有何不可。须要自家取来，却做自底与之，是甚气象！这本心是如何？凡人欲恩由己出，皆是偏曲之私。恩由己出，则怨将谁归！”〔贺孙〕
    △巧言令色足恭章
    义刚说“足恭”，云：“只是过於恭。”曰：“所谓足者，谓本当只如此，我却以为未足，而添足之，故谓之足。若本当如此，而但如此，则自是足了，乃不是足。凡制字如此类者，皆有两义。”〔义刚〕
    问“足恭”。曰：“‘足’之为义，凑足之谓也。谓如合当九分，却要凑作十分，意谓其少而又添之也。才有此意，便不好。”〔焘〕
    “足”，去声读，求足乎恭也，是加添之意。盖能恭，则礼已止矣。若又去上面加添些子，求足乎恭，便是私欲也。〔亻选
    巧言、令色、足恭，与匿怨，皆不诚实者也。人而不诚实，何所不至！所以可耻，与上文乞醯之义相似。〔去伪〕焘录云：“这便是乞醯意思一般，所以记者类於此。”
    问：“‘巧言、令色、足恭’，是既失本心，而外为谄媚底人。‘匿怨而友其人’，是内怀险讠皮，而外与人相善底人。”曰：“门人记此二事相连。若是微生高之心，弄来弄去，便做得这般可耻事出来。”〔南升〕
    问：“左丘明，谢氏以为‘古之闻人’，则左传非丘明所作。”曰：“左丘是古有此姓，名明，自是一人。作传者乃左氏，别自是一人。是抚州邓大著名世，字元亚。如此说，他自作一书辩此。”〔义刚〕
    丘明所耻如此，左传必非其所作。
    △颜渊季路侍章
    问：“‘无伐善，无施劳’，善与劳如何分别？”曰：“善是自家所有之善，劳是自家做出来底。”〔焘〕
    问：“‘施劳’之‘施’，是张大示夸意否？”曰：“然。”〔淳〕
    问：“‘老者安之，朋友信之，少者怀之’。孔子只举此三者，莫是朋友则是其等辈，老者则是上一等人，少者则是下一等，此三者足以该尽天下之人否？”曰：“然。”〔广〕
    问：“安老怀少，恐其间多有节目。今只统而言之，恐流兼爱。”曰：“此是大概规模，未说到节目也。”〔人杰〕
    “颜渊、季路侍”一段，子路所以小如颜渊者，只是工夫粗，不及颜渊细密。工夫粗，便有不周遍隔碍处。”又曰：“子路只是愿车马、衣服与人共，未有善可及人也。”〔亻选
    问“愿车马，衣轻裘，与朋友共”。曰：“这只是他心里愿得如此。他做工夫只在这上，岂不大段粗。”又曰：“子路所愿者粗，颜子较细向里来，且看他气象是如何。”〔亻选
    或问子路颜渊言志。曰：“子路只是说得粗，若无车马轻裘，便无工夫可做。颜子‘无伐善，无施劳’，便细腻有工夫。然子路亦是无私而与物共者。”〔铢〕
    子路如此做工夫，毕竟是疏。是有这个车马轻裘，方做得工夫；无这车马轻裘，不见他做工夫处。若颜子，则心常在这里做工夫，然终是有些安排在。〔恪〕
    子路须是有个车马轻裘，方把与朋友共。如颜子，不要车马轻裘，只就性分上理会。“无伐善，无施劳”，车马轻裘则不足言矣。然以颜子比之孔子，则颜子犹是有个善，有个劳在。若孔子，便不见有痕迹了。夫子“不厌不倦”，便是“纯亦不已”。〔植〕
    问颜子子路优劣。曰：“子路且，用心常在外。愿车马之类，亦无意思。若无此，不成不下工夫！然却不私己。颜子念念在此间。颜季皆是愿，夫子则无‘愿’字。”曰：“夫子也是愿。”又曰：“子路底收敛，也可以到颜子；颜子底纯熟，可以到夫子。”〔节〕
    子路颜渊夫子都是不私己，但有小大之异耳。子路只车马衣裘之间，所志已狭。颜子将善与众人公共，何伐之有。“施诸己而不愿，亦勿施於人”，何施劳之有？却已是煞展拓。然不若圣人，分明是天地气象！〔端蒙〕
    问“颜渊季路侍”一章。曰：“子路与颜渊固均於无我。然子路做底都向外，不知就身己上自有这工夫。如颜子‘无伐善，无施劳’，只是就自家这里做。”恭甫问：“子路後来工夫进，如‘衣敝颗郏与衣狐貉者立而不耻’，这却见於里面有工夫。”曰：“他也只把这个做了。自著破敝底，却把好底与朋友共，固是人所难能，然亦只是就外做。较之世上一等切切於近利者大不同。”〔贺孙〕
    问颜渊季路夫子言志。曰：“今学者只从子路比上去，不见子路地位煞高。是上面有颜子底一层，见子路低了；更有夫子一层，又见颜子低了。学者望子路地位，如何会做得他底。他这气象煞大。不如是，何以为圣门高弟！”〔植〕
    叔器曰：“子路但及朋友，不及他人，所以较小。曰：‘愿车马，衣轻裘，与朋友共。’以朋友有通财之义，故如此说。那行道之人，不成无故解衣衣之。但所以较浅小者，他能舍得车马轻裘，未必能舍得劳善。有善未必不伐，有劳未必不施。若能退後省察，则亦深密；向前推广，则亦阔大。范益之云：‘颜子是就义理上做工夫，子路是就事上做工夫。’”曰：“子路是就意气上做工夫。颜子自是深潜淳粹，淳录作“缜密”。较别。子路是有些战国侠士气象，学者亦须如子路恁地割舍得。‘士而怀居，不足以为士矣’。若今人恁地畏首畏尾，瞻前顾後，粘手惹脚，如何做得事成！恁地莫道做好人不成，便做恶人也不成！”先生至此，声极洪。叔器再反覆说前章。先生曰：“且粗说，人之生，各具此理。但是人不见此理，这里都黑卒卒地。如猫儿狗子，饥便待物事吃，困便睡。到富贵，便极声色之奉。一贫贱，便忧愁无聊。圣人则表里精粗无不昭彻，其形骸虽是人，其实只是一团天理，所谓‘从心所欲，不逾矩’。左来右去，尽是天理，如何不快活！”〔义刚〕
    或问：“子路‘愿车马，衣轻裘，与朋友共’，是他做功夫处否？”曰：“这也不是他做工夫。亦是他心里自见得，故愿欲如此。然必有别做工夫处。若依如此做工夫，大段粗了。”又问：“此却见他心。”曰：“固是。此见得他心之恢广，磨去得那私意。然也只去得那粗底私意。如颜子，却是磨去那近里底了，然皆是对物我而言。”又云：“狂简底人，做来做去没收杀，便流入异端。如子路底人，做来做去没收杀，便成任侠去。”又问：“学者做工夫，须自子路工夫做起。”曰：“亦不可如此说。且如有颜子资质底，不成交他做子路也！”〔焘〕
    亚夫问子路言志处。曰：“就圣人上看，便如日出而爝火息，虽无伐善无施劳之事，皆不必言矣。就颜子上看，便见得虽有车马衣裘共敝之善，既不伐不施，却不当事了，不用如子路样著力去做。然子路虽不以车马轻裘为事，然毕竟以此为一件功能。此圣人、大贤气象所以不同也。”〔时举〕
    子路有济人利物之心，颜子有平物我之心，夫子有万物得其所之心。〔道夫〕
    吴伯英讲子路颜渊夫子言志。先生问众人曰：“颜子季路所以未及圣人者何？”众人未对。先生曰：“子路所言，只为对著一个不与朋友共敝之而有憾在。颜子所言，只为对著一个伐善施劳在。非如孔子之言，皆是循其理之当然，初无待乎有所惩创也。子路之志，譬如一病人之最重者，当其既溃则曰：‘吾当谨其饮食起居也。’颜子之志，亦如病之差轻者，及其既溃则曰：‘吾当谨其动静语默也。’夫出处起居动静语默之知所谨，盖由不知谨者为之对也。曾不若一人素能谨护调摄，浑然无病，问其所为，则不过曰饥则食而渴则饮也。此二子之所以异於圣人也。至就二子而观之，则又不容无优劣。季路之所志者，不过朋友而已，颜子之志则又广矣。季路之所言者粗，颜子之所言者细也。”〔壮祖〕（闳祖录云：“子路颜渊夫子言志，伊川诸说固皆至当。然二子之所以异於夫子者，更有一意：无憾，对憾而言也；无伐无施，对伐施而言也。二子日前想亦未免此病，今方不然。如人病後，始愿不病，故有此言。如夫子，则更无惩创，不假修为，此其所以异也。”）
    颜渊子路只是要克去“骄吝”二字。如谢氏对伊川云，知矜之为害而改之，然谢氏终有矜底意。如解“孟之反不伐”，便著意去解。〔人杰〕
    旧或说“老者安之”一段，谓老者安於我，朋友信於我，少者怀於我。此说较好。盖老者安於我，则我之安之必尽其至；朋友信於我，则我之为信必无不尽；少者怀於我，则我之所以怀之必极其抚爱之道。却是见得圣人说得自然处。〔义刚〕集注。
    或问：“集注云‘安於我，怀於我，信於我’，何也？”曰：“如大学‘君子贤其贤而亲其亲，小人乐其乐而利其利’一般，盖无一物不得其所也。老者，我去安他，他便安於我；少者，我去怀他，他便怀於我；朋友，我去信他，他便信於我。”又问颜子子路所答。曰：“此只是各说身己上病痛处。子路想平日不能与朋友共裘马，颜子平日未能忘伐善施劳，故各如此言之。如新病安来说方病时事，如说我今日病较轻得些，便是病未曾尽去，犹有些根脚，更服药始得。彼云愿，则犹有未尽脱然底意思。又如病起时说愿得不病，便是曾病来。然二子如此说时，便是去得此病了，但尚未能如天子自然而已。如夫子则无此等了，旷然如太空，更无些滞碍。其所志但如此耳，更不消著力。”又曰：“古人拣己偏重处去克治。子路是去得个‘吝’字，颜子是去得个‘骄’字。”〔祖道〕夔孙录云：“‘二子言志，恰似新病起人，虽去得此病了，但著服药是防，愿得不再发作。若圣人之志，则旷然太虚，了无一物。’又曰：‘古人为学，大率体察病痛，就上面克治将去。’”
    问：“‘老者安之’云云，一说：‘安者，安我也。’恭父谓两说只一意。”先生曰：“语意向背自不同。”贺孙云：“若作安老者说，方是做去。老者安我说，则是自然如此了。”曰：“然。”因举史记鲁世家及汉书地理志云：“‘鲁道之衰，洙泗之间如也。’谓先鲁盛时，少者代老者负荷，老者即安之。到後来少者亦知代老者之劳，但老者自不安於役少者，故道路之间只见逊让，故曰‘如也’。注云：‘分辩之意也。’”〔贺孙〕
    问：“仲由何以见其求仁？”曰：“他人於微小物事，尚恋恋不肯舍。仲由能如此，其心广大而不私己矣，非其意在於求仁乎？”〔升卿〕
    叔蒙问“夫子安仁，颜子不违仁，子路求仁”。曰：“就子路颜子圣人，只是见处有浅深大小耳，皆只是尽我这里底。子路常要得车马轻裘与朋友共，据他煞是有工夫了。轻财重义，有得些小泼物事，与朋友共，多少是好！今人计较财物，这个是我底，那个是你底，如此见得子路是高了。颜子常要得无伐善施劳，颜子工夫是大段缜密。就颜子分上，正恰好了，也只得如此。到圣人是安仁地位。大抵颜子‘无伐善，无施劳’，也只与愿车马轻裘与朋友共敝相似；夫子安老、怀少、信朋友，也与‘无伐善，无施劳’相似，但有浅深大小不同。就子路地位更收敛近里，便会到‘无伐善，无施劳’处；就颜子地位更极其精微广大，便到安老、怀少、信朋友尔。”〔取
    问“夫子安仁，颜渊不违仁，子路求仁”。曰：“伊川云：‘孔子二子之志，皆与物共者也，有浅深小大之间耳。’子路底浅，颜子底深；二子底小，圣人底大。子路底较粗，颜子底较细腻。子路必待有车马轻裘，方与物共，若无此物，又作么生。颜子便将那好底物事与人共之，见得那子路底又低了，不足为，只就日用间无非是与人共之事。颜子底亻尽细腻，子路底只是较粗。然都是去得个私意了，只是有粗细。子路譬如脱得上面两件鏖糟底衣服了，颜子又脱得那近里面底衣服了，圣人则和那里面贴肉底汗衫都脱得赤骨立了。”〔亻选
    问：“观子路颜子孔子之志，皆是与物共者也。才与物共，便是仁。然有小大之别：子路，求仁者也；颜子，不违仁者也；孔子，安仁者也。求仁者是有志於此理，故其气象高远，可以入道，然犹自车马轻裘上做工夫。颜子则就性分上做工夫，能不私其己，可谓仁矣。然未免於有意，只是不违仁气象。若孔子，则不言而行，不为而成，浑然天理流行而不见其迹，此安仁者也。”曰：“说得也稳。大凡人有己则有私。子路‘愿车马，衣轻裘，与朋友共’，其志可谓高远，然犹未离这躯壳里。颜子不伐其善，不张大其功，则高於子路。然‘愿无伐善，无施劳’，便是犹有此心，但愿无之而已，是一半出於躯壳里。孔子则离了躯壳，不知那个是己，那个是物。凡学，学此而已。”〔南升〕时举录云：“文振问此章。先生曰：‘子路是不以外物累其心，方剥得外面一重粗皮子去。颜渊却又高一等，便是又剥得一重细底皮去，犹在躯壳子里。若圣人，则超然与天地同体矣！’”
    问：“孔子安仁，固无可言。颜子不违仁，乃是已得之，故不违，便是‘克己复礼’底事。子路方有与物共之志，故曰求仁。”曰：“然。”又曰：“这般事，如今都难说。他当时只因子路说出那一段，故颜子就子路所说上说，便见得颜子是个已得底意思。孔子又就颜子所说上说，皆是将己与物对说。子路便是个舍己忘私底意思。今若守定他这说，曰此便是求仁，不成子路每日都无事，只是如此！当时只因子路偶然如此说出，故颜子孔子各就上面说去，其意思各自不同。使子路若别说出一般事，则颜子孔子又自就他那一般事上说，然意思却只如此。”〔文蔚〕
    子路颜渊孔子言志，须要知他未言时如何。读书须迎前看，不得随後看。所谓“考迹以观其用，察言以求其心”。且如公说从仁心上发出，所以忘物我，言语也无病，也说得去，只是尚在外边。程先生言“不私己而与物共”，是三段骨体。须知义理不能已之处，方是用得。大抵道理都是合当恁地，不是过当。若到是处，只得个恰好。“事亲若曾子可也。”〔从周〕
    颜子之志，不以己之长方人之短，不以己之能愧人之不能，是与物共。〔道夫〕
    问：“伊川言：‘子路勇於义者，观其志，岂可以势利拘之哉！’”曰：“能轻己之所有以与人共，势利之人岂肯如此！子路志愿，正学者事。”〔取
    问：“车马轻裘与朋友共，亦常人所能为之事。子路举此而言，却似有车马衣裘为重之意，莫与气象煞辽绝否？”曰：“固则是。只是如今人自有一等鄙吝者，直是计较及於父子骨肉之间，或有外面勉强而中心不然者，岂可与子路同日而语！子路气象，非富贵所能动矣。程子谓：‘岂可以势利拘之哉！’”〔木之〕
    问：“浴沂地位恁高。程子称‘子路言志，亚於浴沂’，何也？”曰：“子路学虽粗，然他资质也高。如‘人告以有过则喜’，‘有闻未之能行，惟恐有闻’，见善必迁，闻义必徙，皆是资质高；车马轻裘都不做事看，所以亚於浴沂。故程子曰：‘子路只为不达“为国以礼”道理；若达，便是这气象也。’”〔淳〕
    问：“‘亚於浴沂者也’，浴沂是自得於中，而外物不能以累之。子路虽未至自得，然亦不为外物所动矣。”曰：“是。”〔义刚〕
    问：“车马轻裘与朋友共，此是子路有志求仁，能与物共底意思，但其心不为车马衣裘所累耳，而程子谓其‘亚於浴沂’。据先生解，曾点事煞高，子路只此一事，如何便亚得他？”曰：“子路是个资质高底人，要不做底事，便不做。虽是做工夫处粗，不如颜子之细密，然其资质却自甚高。若见得透，便不干事。”〔广〕
    问：“‘愿闻子之志’，虽曰比子路颜子分明气象不同，然观曾点言志一段，集注盛赞其虽答言志之问，而初实未尝言其志之所欲为。以为曾点但知乐所乐，而无一毫好慕之心，作为之想。然则圣人殆不及曾点邪？”曰：“圣人所言，虽有及物之意，然亦莫非循其理之自然，使物各得其所，而己不劳焉，又何害於天理之流行哉！扒曾点所言，却是意思；圣人所言，尽是事实。”
    问：“‘不自私己，故无伐善；知同於人，故无施劳’，恐是互举。”曰：“他先是作劳事之‘劳’说。所以有那‘知同於人’一句。某後来作功劳之‘劳’，皆只是不自矜之意。‘无伐善’。是不矜己能；‘无施劳’，是不矜己功。”至之云：“‘无施劳’，但作‘己所不欲，勿施於人’意思解，也好。”曰：“易有‘劳而不伐’，与‘劳谦，君子有终’，皆是以劳为功。”〔义刚〕
    问：“施劳与伐善，意思相类。”曰：“是相类。”问：“看来善自其平生之所能言，劳以其一时之功劳言。”曰：“亦是。劳是就事业上说。”问：“程子言：‘不自私己，故无伐善；知同於人，故无施劳。’看来‘不自私己’与‘知同於人’，亦有些相似。”曰：“不要如此疑。以善者己之所有，不自有於己，故无伐善；以劳事人之所惮，知同於人，故无施劳。”〔取
    问：“集注云：‘羁跎滓杂马，而不以制牛。’这个只是天理，圣人顺之而已。”曰：“这只是天理自合如此。炎录云：“天下事合恁地处，便是自然之理。”如‘老者安之’，是他自带得安之理来；‘朋友信之’，是他自带得信之理来；‘少者怀之’，是他自带得怀之理来。圣人为之，初无形迹。季路颜渊便先有自身了，方做去。如穿牛鼻，络马首，都是天理如此，恰似他生下便自带得此理来。又如放龙蛇，驱虎豹，也是他自带得驱除之理来。如剪灭蝮虺，也是他自带得剪灭之理来。若不驱除剪灭，便不是天理。所以说道‘有物必有则’。不问好恶底物事，都自有个则子。”又云：“子路更修教细密，便是颜子地位；颜子若展拓教开，便是孔子地位。子路只缘粗了。”又问：“集注云：‘皆与物共者也，但有小大之差耳。’”曰：“这道理只为人不见得全体，所以都自狭小了。最患如此。圣人如何得恁地大！人都不见道理，形骸之隔，而物我判为二。”又云：“‘强恕而行，求仁莫近焉’。若见得‘万物皆备於我’，如何不会开展。”又问：“颜子恐不是强恕意思。子路却是强恕否？”曰：“颜子固不是强恕，然学者须是强恕始得。且如今人有些小物事，有个好恶，自定去把了好底，却把不好底与人。这般意思如何得开阔？这般在学者，正宜用工。渐渐克去，便是求仁工夫。”〔贺孙〕
    “伊川令学者看圣贤气象”。曰：“要看圣贤气象则甚？且如看子路气象，见其轻财重义如此，则其胸中鄙吝消了几多。看颜子气象，见其‘无伐善，无施劳’如此，则其胸中好施之心消了几多。此二事，谁人胸中无。虽颜子亦只愿无，则其胸中亦尚有之。圣人气象虽非常人之所可能，然其如天底气象，亦须知常以是涵养於胸中。”又云：“亦须看子路所以不及颜子处，颜子所以不及圣人处，吾所以不及贤者处，却好做工夫。”
    叔器问：“先识圣人气象，如何？”曰：“也不要如此理会。圣贤等级自分明了，如子路定不如颜子，颜子定不如夫子。只要看如何做得到这里。且如‘愿车马，衣轻裘，敝之无憾’，自家真能如此否？有善真能无伐否？有劳真能无施否？今不理会圣贤做起处，义刚录作：“今不将他做处去切己理会，体认分明著。”却只去想他气象，则精神却只在外，自家不曾做得著实工夫。须是‘切问而近思’。向时朋友只管爱说曾点漆雕开优劣，亦何必如此。但当思量我何缘得到漆雕开田地，何缘得到曾点田地。若不去学他做，只管较他优劣，义刚录作：“如此去做，将久便解似他。他那优劣自是不同，何必计较。”便较得分明，亦不干自己事。如祖公年纪自是大如爷，爷年纪自是大如我，只计较得来也无益。”叔器云：“希颜录曾子书，莫亦要如此下工夫否？”曰：“曾子事杂见他书，他只是要聚做一处看。颜子事亦只要在眼前，也不须恁地起模画样。而今紧要且看圣人是如何，常人是如何，自家因甚便不似圣人，因甚便只似常人。就此理会得，自是超凡入圣！”〔淳〕义刚同。
    或问：“有人於此，与朋友共，实无所憾。但贫乏不能复有所置，则於所敝未能恝然忘情，则如之何？”曰：“虽无憾於朋友，而眷眷不能忘情於己敝之物，亦非贤达之心也。”〔道夫〕附。
    问：“谢氏解‘颜渊季路侍’章，或问谓其以有志为至道之病，因及其所论浴沂御风，何思何虑之属，每每如此。窃谓谢氏论学，每有不屑卑近之意，其圣门狂简之徒欤？集注云：‘狂简，志大而略於事也。’”曰：“上蔡有此等病，不是小，分明是释老意思。向见其杂文一编，皆不帖帖地。如观复堂记，如谢人启事数篇，皆然。其启内有云：‘志在天下，岂若陈孺子之云乎？身寄人间，得如马少游而足矣。’”〔必大〕或问。
    △已矣乎章
    问：“程子曰：‘自讼不置，能无改乎！’又曰：‘罪己责躬不可无，然亦不当长留在心胸为悔。’今有学者幸知自讼矣，心胸之悔，又若何而能不留耶？”曰：“改了便无悔。”又问：“已往之失却如何？”曰：“自是无可救了。”必大。
    时可问：“伊川云：‘自讼不置，能无改乎！’譬如人争讼，一讼未决，必至於再，必至於三，必至於胜而後已。有过，则亦必当攻责不已，必至於改而後已。”曰：“伊川怕人有过只恁地讼了便休，故说教著力。看来世上也自有人徒恁地讼，讼了便休。只看有多少事来，今日又恁地自讼，明日又恁地自讼，今年又恁地自讼，明年又恁地自讼。看来依旧不曾改变，只是旧时人。他也只知个自讼是好事，只是不诚於自讼。”〔贺孙〕
    △十室之邑章
    或问：“美底资质固多，但以圣人为生知不可学，而不知好学。”曰：“亦有不知所谓学底。如三家村里有好资质底人，他又那知所谓学，又那知圣人如何是圣人，又如何是生知，尧如何是尧，舜如何是舜。若如此，则亦是理会不得底了。”〔焘〕
    义刚说：“‘忠信如圣人生质之美者也’。此是表里粹然好底资质。”曰：“是。”〔义刚〕
    ●卷三十・论语十二
    ◎雍也篇一
    △雍也可使南面章
    问：“‘宽洪简重’，是说仲弓资质恁地。”曰：“夫子既许它南面，则须是有人君之度，意其必是如此。这又无稽考，须是更将它言行去看如何。”〔义刚〕
    问：“‘雍也可使南面’，伊川曰：‘仲弓才德可使为政也。’尹氏曰：‘南面，谓可使为政也。’第一章凡五说，今从伊川尹氏之说。范氏曰‘仲弓可以为诸侯’，似不必指诸侯为南面，不如为政却浑全。谢氏曰：‘“仁而不佞”，其才宜如此。’杨氏亦曰：‘雍也仁矣。’据‘仁而不佞’，乃或人之问。夫子曰‘不知其仁’，则与‘未知，焉得仁’之语同，谓仲弓为仁矣。不知两说何所据，恐‘仁’字圣人未尝轻许人。”曰：“南面者，人君听政之位，言仲弓德度简严，宜居位。不知其仁，故未以仁许之。然谓仲弓未仁，即下语太重矣。”〔А
    △仲弓问子桑伯子章
    仲弓见圣人称之，故因问子桑伯子如何。想见仲弓平日也疑这人，故因而发问。夫子所谓可也者，亦是连上面意思说也。仲弓谓“居敬而行简”，固是居敬後自然能简，然亦有居敬而不行简者。盖居敬则凡事严肃，却要亦以此去律事。凡事都要如此，此便是居敬而不行简也。〔时举〕
    仲弓为人简重，见夫子许其可以南面，故以子桑伯子亦是一个简底人来问孔子，看如何。夫子云此人亦可者，以其简也。然可乃仅可而有未尽之辞。故仲弓乃言“居敬行简”，夫子以为然。南。
    行夫问子桑伯子。曰：“行简，只就临民上说。此段若不得仲弓下面更问一问，人只道‘可也简’，便道了也是利害。故夫子复之曰：‘雍之言然。’这亦见仲弓地步煞高，是有可使南面之基，亦见得他深沉详密处。论来简已是好资禀，较之繁苛琐细，使人难事，亦煞不同。然是居敬以行之，方好。”〔贺孙〕
    问：“‘居敬行简’之‘居’，如居室之‘居’？”先生应。复问：“何谓简？”曰：“简是凡事据见定。”又曰：“简静。”复问：“‘简者不烦之谓’，何谓烦？”曰：“烦是烦扰。”又曰：“居敬是所守正而行之以简。”〔节〕
    居敬、行简，是两件工夫。若谓“居敬则所行自简”，则有偏於居敬之意。〔人杰〕
    问“居敬而行简”。曰：“这个是两件工夫。如公所言，则只是居敬了，自然心虚理明，所行自简，这个只说得一边。居敬固是心虚，心虚固能理明。推著去，固是如此。然如何会居敬了，便自得他理明？更有几多工夫在。若如此说，则居敬行简底，又那里得来？如此，则子桑伯子大故是个居敬之人矣。世间有那居敬而所行不简。如上蔡说，吕进伯是个好人，极至诚，只是烦扰。便是请客，也须临时两三番换食次，又自有这般人。又有不能居敬，而所行却简易者，每事不能劳攘得，只从简径处行。如曹参之治齐，专尚清静，及至为相，每日酣饮不事事，隔墙小吏酣歌叫呼，参亦酣饮歌呼以应之，何有於居敬耶！据仲弓之言，自是两事，须子细看始得。”又曰：“须是两头尽，不只偏做一头。如云内外，不只是尽其内而不用尽其外；如云本末，不只是致力於本而不务乎其末。居敬了，又要行简。圣人教人为学皆如此，不只偏说一边。”〔亻选
    问：“注言：‘自处以敬，则中有所主而自治严。’程子曰：“居敬则心中无物，故所行自简。’二说不相碍否？”先生问：“如何？”曰：“看集注是就本文说，伊川就居简处发意。”曰：“伊川说有未尽。”〔取臣注。
    胡问：“何谓行简？”曰：“所行处简要，不恁烦碎，居上烦碎，则在下者如何奉承得！笔曰‘临下以简’，须是简。程子谓敬则自然简，只说得敬中有简底人。亦有人自处以敬，而所行不简，却说不及。圣人所以曰居敬，曰行简，二者须要周尽。”〔淳〕
    居敬行简，是有本领底简；居简行简，是无本领底简。程子曰：“居敬则所行自简。”此是程子之意，非仲弓本意也。〔人杰〕
    胡叔器问：“‘居敬则心中无物，而所行自简’，此说如何？”曰：“据某看，‘居敬而行简，以临其民’，它说‘而行简以临民’，则行简自是一项，这‘而’字是别唤起。今固有居敬底人，把得忒重，却反行得烦碎底。今说道‘居敬则所行自简’，恐却无此意。‘临下以简，御众以宽’。简自别是一项，只是拣那紧要底来行。”又问：“看‘简’字，也有两样。”曰：“只是这个简，岂有两样！”又曰：“看它诸公所论，只是争个‘敬’字。”〔义刚〕
    叔器问：“集注何不全用程说？”曰：“程子只说得一边，只是说得敬中有简底意思，也是如此。但亦有敬而不简者，某所以不敢全依它说。不简底自是烦碎，下面人难为奉承。‘御众以宽，临下以简。’便是简时，下面人也易为奉承，自不烦扰。圣人所以说‘居敬行简’，二者须是两尽。”义刚问：“敬是就心上说，简是就事上说否？”曰：“简也是就心上做出来。而今行简，须是心里安排後去行，岂有不是心做出来！”〔义刚〕
    问：“居敬则内直，内直则外自方。居敬而行简，亦犹内直而外方欤？若居简而行简，则是喜静恶动、怕事苟安之人矣。”曰：“程子说‘居敬而行简’，只作一事。今看将来，恐是两事。居敬是自处以敬，行简是所行得要。”〔广〕
    问：“伊川说：‘居敬则心中无物而自简。’意觉不同。”曰：“是有些子差，但此说自不相害。若果能居敬，则理明心定，自是简。这说如一个物相似，内外都贯通。行简是外面说。居敬自简，又就里面说。看这般所在，固要知得与本文少异，又要知得与本文全不相妨。”〔贺孙〕
    问：“‘仲弓问子桑伯子’章，伊川曰：‘内主於敬而简，则为要直；内存乎简，则为疏略。仲弓可谓知旨者。’但下文曰：‘子桑伯子之简，虽可取而未尽善，故夫子云可也。’恐未必如此。‘可也简’，止以其简为可尔。想其他有未尽善，特有简可取，故曰可也。游氏曰：‘子桑伯子之可也，以其简。若主之以敬而行之，则简为善。’杨氏曰：‘子桑伯子为圣人之所可者，以其简也。’夫主一之谓敬，居敬则其行自简，但下文‘简而廉’一句，举不甚切。今从伊川游氏杨氏之说。伊川第二第三说皆曰，居简行简，乃所以不简。先有心於简，则多却一简，恐推说太过。既曰疏略，则太简可知，不必云‘多却一简’。如所谓‘乃所以不简’，皆太过。范氏曰：‘敬以直内，简以临人，故尧舜修己以敬，而临下以简。’恐敬、简不可太分说。‘居’字只训‘主’字，若以为主之敬而行之简，则可；以为居则敬而行则简，则不可。若云修己，临下，则恐分了。仲弓不应下文又总说‘以临其民也’。”又曰：“子桑伯子其处己亦若待人。据夫子所谓‘可也简’，乃指子桑伯子说。仲弓之言乃发明‘简’字，恐非以子桑伯子为居简行简也。尹氏亦曰：‘以其居简，故曰可也。’亦范氏之意。吕氏以为引此章以证前章之说，谢氏以为因前章以发此章之问，皆是旁说。然於正说亦无妨。谢氏又曰：‘居敬而行简，举其大而略其细。’於‘敬’字上不甚切，不如杨氏作‘主一而简自见’。”曰：“‘可也简’，当从伊川说。‘剩却一“简”字’，正是解太简之意。‘乃所以不简’之说，若解文义，则诚有剩语；若以理观之，恐亦不为过也。范固有不密处，然敬、简自是两事，以伊川语思之可见。据此文及家语所载，伯子为人，亦诚有太简之病。谢氏‘因上章而发明’之说是。”〔А
    徒务行简，老子是也，乃所以为不简。子桑伯子，或以为子桑户。〔升卿〕
    △哀公问弟子章
    问：“圣人称颜子好学，特举‘不迁怒，不贰饼’二事，若不相类，何也？”“圣人因见其有此二事，故从而称之。”柄谓：“喜怒发於当然者，人情之不可无者也，但不可为其所动耳。过失则不当然而然者，既知其非，则不可萌於再，所谓‘频复之吝’也。二者若不相类，而其向背实相对。”曰：“圣人虽未必有此意，但能如此看，亦好。”〔柄〕
    颜子自无怒。因物之可怒而怒之，又安得迁！
    问：“‘不迁怒’，此是颜子与圣人同处否？”曰：“圣人固是‘不迁怒’，然‘不迁’字在圣人分上说便小，在颜子分上说便大。盖圣人合下自是无那迁了，不著说不迁。才说，似犹有商量在。若尧舜则无商量了。是无了，何迁之有，何不迁之有！”〔焘〕
    内有私意，而至於迁怒者，志动气也；有为怒气所动而迁者，气动志也。伯恭谓：“不独迁於他人为迁，就其人而益之，便是迁。”此却是不中节，非迁也。〔道夫〕
    “不迁怒，不贰饼”。据此之语，怒与过自不同。怒，却在那不迁上。过，才说是过，便是不好矣。〔亻选
    或问颜子“不贰饼”。曰：“过只是过。不要问他是念虑之过与形见之过，只消看他不贰处。既能不贰，便有甚大底罪过也自消磨了。”〔时举〕
    问“不迁怒，不贰饼”。曰：“重处不在怒与过上，只在不迁不贰上。今不必问过之大小，怒之深浅。只不迁，不贰，是甚力量！便见工夫。佛家所谓‘放下屠刀，立地成佛’，若有过能不贰，直是难。贰，如贰辟之‘贰’，已有一个，又添一个也。”又问“守之也，非化之也”。曰：“圣人则都无这个。颜子则疑於迁贰与不迁贰之间。”〔赐〕祖道录云：“贰不是一二，是长贰之‘贰’。”馀同。
    寻常解“不贰饼”，多只说“过”字，不曾说“不贰”字。所谓不贰者，“有不善未尝不知，知之未尝复行也”。如颜子之克己，既克己私，便更不萌作矣。〔人杰〕
    “‘不迁怒，不贰饼’，一以为克己之初，一以为用功之处。”曰：“自非礼勿视听言动，积习之久，自见这个意思。”〔夔孙〕
    问：“学颜子，当自‘不迁怒，不贰饼’起？”曰：“不然。此是学已成处。”又问：“如此，当自四勿起？”曰：“是。程子云：‘颜子事斯语，所以至於圣人，後之学者宜服膺而勿失也。’”〔过〕
    不迁不贰，非言用功处，言颜子到此地位，有是效验耳。若夫所以不迁不贰之功，不出於非礼勿视勿听勿言勿动四句耳。〔伯羽〕谟录云：“此平日克己工夫持养纯熟，故有此效。”
    行夫问“不迁怒，不贰饼”。曰：“此是颜子好学之符验如此，却不是只学此二件事。颜子学处，专在非礼勿视听言动上。至此纯熟，乃能如此。”〔时举〕贺孙录云：“行夫问云云，曰：‘“不迁怒，不贰饼”不是学，自是说颜子一个证验如此。’恭父云：‘颜子工夫尽在“克己复礼”上。’曰：‘“回虽不敏，请事斯语矣”，是他终身受用只在这上。’”
    问：“不迁怒、贰饼，是颜子克己工夫到後，方如此，却不是以此方为克己工夫也。”曰：“夫子说时，也只从他克己效验上说。但克己工夫未到时，也须照管。不成道我工夫未到那田地，而迁怒、贰饼只听之耶！”〔义刚〕
    或问：“颜子工夫只在克己上，不迁不贰乃是克己效验。”或曰：“不迁不贰，亦见得克己工夫即在其中。”曰：“固是。然克己亦非一端，如喜怒哀乐，皆当克，但怒是粗而易见者耳。”或曰：“颜子平日但知克己而已。不迁不贰，是圣人见得他效验如此。”曰：“但看‘克己复礼’，自见得。”
    问：“‘不迁怒’是见得理明，‘不贰饼’是诚意否？”曰：“此二者拆开不得，须是横看。他这个是层层趱上去，一层了，又一层。‘不迁怒，不贰饼’，是工夫到处。”又曰：“颜子只是得孔子说‘克己复礼’，终身受用只是这四个字。‘不违仁’，也只是这个；‘不迁怒，不贰饼’，也只是这个；‘不改其乐’，也只是这个。‘克己复礼’，到得人欲尽，天理明，无些渣滓，一齐透彻，日用之间，都是这道理。”〔贺孙〕
    问：“不迁不贰，此是颜子十分熟了，如此否？”曰：“这是夫子称他，是他终身到处。”问：“若非礼勿视听言动，这是克己工夫。这工夫在前，分外著力，与不迁不贰意思不同。”曰：“非礼勿视听言动，是夫子告颜子，教他做工夫。要知紧要工夫却只在这上。如‘无伐善，无施劳’，是他到处；‘不迁怒，不贰饼’，也是他到处。”问：“就不迁不贰上看，也似有些浅深。”曰：“这如何浅深？”曰：“‘不迁怒’是自然如此，‘不贰饼’是略有过差，警觉了方会不复行。”曰：“这不必如此看。只看他‘不迁怒，不贰饼’时心下如何。”〔贺孙〕
    又云：“看文字，且须平帖看他意，缘他意思本自平帖。如夜来说‘不迁怒，不贰饼’，且看不迁不贰是如何。颜子到这里，直是浑然更无些子渣滓。‘不迁怒’，如镜悬水止；‘不贰饼’，如冰消冻释。如‘三月不违’，又是已前事。到这里，已自浑沦，都是道理，是甚次第！”问：“过，容是指已前底说否？”曰：“然。”问：“过是逐事上见得，如何？”曰：“固是逐事上见。也不是今日有这一件不是，此後更不做；明日又是那一件不是，此後更不做。只颜子地位高，才见一不善不为，这一番改时，其馀是这一套须顿消了。当那时须顿进一番。他闻一知十，触处贯通。他觉得这一件过，其馀若有千头万绪，是这一番一齐打并扫断了。”曰：“如此看‘不贰饼’，方始见得是‘三月不违’以後事。”曰：“只这工夫原头，却在‘非礼勿视，非礼勿听，非礼勿言，非礼勿动’上面。若是‘不迁怒’时，更无形迹。但初学如何须要教他‘不迁怒，不贰饼’得？这也便要如此不得，只是克己工夫。孔子不以告其他门人，却独以告颜子，可见是难事，不是颜子担当不得这事。其他人也只逐处教理会。道无古今，且只将克己事时时就身己检察，下梢也便会到‘不迁怒，不贰饼’地位，是亦颜子而已。须是子细体认他工夫是如何，然後看他气象是如何，方看他所到地位是如何。如今要紧只是个分别是非。一心之中，便有是有非；言语，便有是有非；动作，便有是有非；以至於应接宾朋，看文字，都有是有非，须著分别教无些子不分晓，始得。心中思虑才起，便须是见得那个是是，那个是非。才去动作行事，也须便见得那个是是，那个是非。应接朋友交游，也须便见得那个是是，那个是非。看文字，须便见得那个是是，那个是非。日用之间，若此等类，须是分别教尽，毫鸨丶剖嫉谩？鬃釉唬骸三人行，必有我师焉。择其善者而从之，其不善者而改之。’且如今见人行事，听人言语，便须著分别个是非。若是他做不是，说不是，虽不可诵言之，自家是非，须先明诸心始得。若只管恁地鹘突不分别，少间一齐都滚做不好处去，都不解知。孟子亦说道：‘我知言：讠皮辞知其所蔽，淫辞知其所陷，邪辞知其所离，遁辞知其所穷。’这不是分别得分明，如何得胸次恁地了然！天下只是个分别是非。若见得这个分明，任你千方百计，胡说乱道，都著退听，缘这个是道理端的著如此。如一段文字，才看，也便要知是非。若是七分是，还他七分是；三分不是，还他三分不是。如公乡里议论，只是要酌中，这只是自家不曾见得道理分明。这个似是，那个也似是，且捏合做一片，且恁地过。若是自家见得是非分明，看他千度万态，都无Т形。如天下分裂之时，东边称王，西边称帝，似若不复可一。若有个真主出来，一齐即见退听，不朝者来朝，不服者归服，不贡者入贡。如太祖之兴，所谓刘李孟钱，终皆受并，天下混一。如今道理个个说一样，各家自守以为是，只是未得见这公共道理是非。前日曾说见道理不明，如‘居天下之广居，立天下之正位，行天下之大道’，是大丈夫；若後车千乘，传食诸侯，唤做大丈夫也得。”问：“是非本吾心之固有，而万物万事是非之理莫不各具。所以是非不明者，只缘本心先蔽了。”曰：“固是。若知得事物上是非分明，便是自家心下是非分明。程先生所以说‘才明彼，即晓此’。自家心下合有许多道理，事物上面各各也有许多道理，无古今，无先後。所以说‘先圣後圣，其揆则一’下，又说道：‘若合符节。’如何得恁地？只缘道理只是一个道理。一念之初，千事万事，究竟於此。若能先明诸心，看事物如何来，只应副将去。如尺度，如权衡，设在这里，看甚么物事来，长底短底，小底大底，只称量将去，可使不差毫稹Ｊ郎闲矶嘁说道理，各家理会得是非分明，少间事迹虽不一一相合，於道理却无差错。一齐都得如此，岂不甚好！这个便是真同。只如今诸公都不识所谓真同，各家只理会得半截，便道是了。做事都不敢尽，且只消做四五分。这边也不说那边不是，那边也不说这边不是。且得人情不相恶，且得相和同，这如何会好！此乃所以为不同。只是要得各家道理分明，也不是易。须是常常检点，事事物物，要分别教十分分明。是非之间，有些子鹘突也不得。只管会恁地，这道理自然分明。分别愈精，则处事愈当。故书曰：‘惟精惟一，允执厥中。’尧舜禹数圣人出治天下，是多多少少事！到末後相传之要，却只在这里。只是这个精一直是难！”〔贺孙〕
    问：“前夜承教，以‘不迁怒，不贰饼’，乃颜子极至处，又在‘三月不违仁’之後。据贺孙看，若不贰，是逐事不贰，不是体统说。而‘三月不违’，乃是统说。前後浅深，殊有未晓。”曰：“不须泥这般所在。某那夜是偶然说如此，实亦不见得甚浅深，只一个是死後说，一个是在生时说。读书且要理会要紧处。如某旧时，专拣切身要紧处理会。若偏旁有窒碍处，只恁地且放下。如看这一章，只认取‘不迁怒，不贰饼’意思是如何，自家合如何，便是会做工夫。如射箭，要中红心，他贴上面煞有许多圈子，善射者不须问他外面圈子是白底，是黑底，是朱底，只是一心直要中红心始得。‘不贰饼’，不须看他已前，只看他不贰後气象。颜子固是於念虑处少差辄改。而今学者未到颜子地位，只须逐事上检点。过也不论显微，如大雷雨也是雨，些子雨也是雨，无大小都唤做过。只是晴明时节，青天白日，便无些子泗瑁这是甚么气象！”〔贺孙〕
    问：“颜子能克己，不贰饼，何为三月之外有违仁处？”曰：“孔子言其‘有不善未尝不知’，便须亦有不善时。”又问：“颜子之过如何？”曰：“伊川复卦所言自好。未到‘不勉而中，不思而得’，犹常用力，便是心有未顺处。只但有纤毫用意处，便是颜子之过。”
    敬之问：“颜子‘不迁怒，不贰饼’，莫只是静後能如此否？”曰：“圣贤之意不如此。如今卒然有个可怒底事在眼前，不成说且教我去静！扒颜子只是见得个道理透，故怒於甲时，虽欲迁於乙，亦不可得而迁也。见得道理透，则既知有过，自不复然。如人错吃乌喙，才觉了，自不复吃。若专守虚静，此乃释老之谬学，将来和怒也无了，此成甚道理？圣贤当怒自怒，但不迁耳。见得道理透，自不迁不贰。所以伊川谓颜子之学，‘必先明诸心，知所往，然後力行以求至’，盖欲见得此道理透也。”立之因问：“明道云：‘能於怒时遽忘其怒，而观理之是非。’又是怎生？”曰：“此是明道为学者理未甚明底说，言於怒时且权停阁这怒，而观理之是非，少间自然见得当怒不当怒。盖怒气易发难制，如水之澎涨，能权停阁这怒，则如水渐渐归港。若颜子分上，不消恁地说，只见得理明，自不迁不贰矣。”〔时举〕贺孙录别出。
    敬之问：“‘不迁怒，不贰饼’，颜子多是静处做工夫。”曰：“不然。此正是交滚头。颜子此处无他，只是看得道理分明。且如当怒而怒，到不当怒处，要迁自不得。不是处便见得，自是不会贰。”敬之又问：“颜子深潜纯粹，所谓不迁不贰，特其应事之陈迹。”曰：“若如此说，当这时节，此心须别有一处安顿著。看公意，只道是不应事接物，方存得此心。不知圣人教人，多是於动处说，如云‘出门如见大宾，使民如承大祭’，又如告颜子‘克己复礼为仁’，正是於视听言动处理会。公意思只是要静，将心顿於黑卒卒地，说道只於此处做工夫。这不成道理，此却是佛家之说。佛家高底也不如此，此是一等低下底如此。这道理不是如此。人固有初学未有执守，应事纷杂，暂於静处少息，也只是略如此。然做个人，事至便著应，如何事至，且说道待自家去静处！当怒即怒，当喜即喜，更无定时。只当於此警省，如何是合理，如何是不合理。如何要将心顿放在闲处得？事父母，便有事父母许多酬酢；出外应接，便有出外许多酬酢。”〔贺孙〕
    问颜子不迁怒。先生因语余先生宋杰云：“怒是个难克治底。所谓‘怒，逆德也’。虽圣人之怒，亦是个不好底事物，盖是恶气感得恁地。某寻常怒多，极长。如公性宽怒少，亦是资质好处。”〔寿〕
    问：“‘今也则亡，未闻好学’，觉语意上句重，下句宽，恐有引进後人意否？”曰：“看文字，且要将他正意平直看去，只要见得正道理贯通，不须滞在这般所在。这两句意只同。与哀公言，亦未有引进後学意，要紧只在‘不迁怒，不贰饼’六字上。看道理要得他如水相似，只要他平直滔滔流去。若去看偏旁处，如水流时，这边壅一堆泥，那边壅一堆沙，这水便不得条直流去。看文字，且把著要紧处平直看教通彻，十分纯熟。见得道理，如人一身从前面直望见背後，从背直望见前面，更无些子遮蔽，方好。”〔贺孙〕
    问：“集注‘怒不在血气则不迁’，只是不为血气所动否？”曰：“固是。”因举公厅断人，而自家元不动。又曰：“只是心平。”〔植〕（集注）
    问：“‘不贰饼’，乃是略有便止。如韩退之说‘不二之於言行’，却粗了。”曰：“自是文义不如此。”又问：“‘不贰饼’，却有过在。‘不迁怒’，已至圣人，只此一事到。”曰：“才云不迁，则於圣人之怒，亦有些异。”曰：“如此，则程先生引舜，且借而言。”曰：“然。”〔可学〕
    问：“伊川谓：‘颜子地位，岂有不善！所谓不善，只是微有差失。’”曰：“如今学者且理会不迁、不贰。便大过，不贰也难。”〔儒用〕
    问：“‘不贰饼’，集注云‘过於前者，不复於後’，则是言形见之过。伊川乃云：‘如颜子地位，岂有不善！所谓“不善”，只是微有差失。才差失，便能知之；才知之，便更不萌作。’又似言念虑之过。不知当如何看。”先生曰：“不必问是念虑之过与形见之过，但过不可贰耳。”〔时举〕
    陈後之问：“颜子‘不迁怒’，伊川说得太高，浑沦是个无怒了。‘不贰饼’，又却低。”曰：“‘喜怒哀乐发而皆中节’，‘天下之达道’，那里有无怒底圣人！只圣人分上著‘不迁’字不得。颜子‘不迁怒’，便尚在夹界处，如曰‘不改其乐’然。”曰：“‘不贰饼’，只是此过不会再生否？”曰：“只是不萌於再。”〔淳〕
    问：“黎兄疑张子谓‘慊於己者，不使萌於再’，云：‘夫子只说“知之未尝复行”，不是说其过再萌於心。’广疑张子之言尤加精密。至程子说‘更不萌作’，则兼说‘行’字矣。”曰：“萌作亦只是萌动。盖孔子且恁大体说。至程子张子又要人会得分晓，故复如此说到精极处。只管如此分别，便是他不会看，枉了心力。”〔广〕士毅录云：“程子张子怕後人小看了，故复说到精极处，其实则一。”
    问颜子“不迁怒，不贰饼”。曰：“看程先生颜子所好何学论说得条理，只依此学，便可以终其身也。”立之因问：“先生前此云：‘不迁、怒贰饼，是“克己复礼”底效验。’今又以为学即在此，何也？”曰：“为学是总说，‘克己复礼’又是所学之目也。”又云：“天理人欲，相为消长。克得人欲，乃能复礼。颜子之学，只在这上理会。仲弓从庄敬持养处做去，到透彻时，也则一般。”时举问：“曾子为学工夫，比之颜子如何？”曰：“曾子只是个守。大抵人若能守得定，不令走作，必须透彻。”时举云：“看来曾子所守极是至约。只如守一个‘孝’字，便後来无往而不通，所谓‘推而放诸四海而准’；与夫居敬、战阵，无不见得是这道理。”曰：“孝者，百行之源，只为他包得阔故也。”〔时举〕
    蔡元思问好学论似多头项。曰：“伊川文字都如此多头项，不恁缠去，其实只是一意。如易传包荒便用冯河，不遐遗便朋亡，意只是如此。他成四项起，不恁缠说，此论须做一意缠看。‘其本也真而静’，是说未发。真，便是不杂，无人伪；静，便是未感。‘觉者约其情，使合於中，正其心，养其性’，方是大纲说。学之道‘必先明诸心，知所往，然後力行以求至’，便是详此意。一本作‘知所养’，恐‘往’字为是，‘往’与‘行’字相应。”〔淳〕
    问：“‘天地储精’，如何是储精？”曰：“储，谓储蓄。天地储蓄得二气之精聚，故能生出万物。”〔广〕
    问：“何为储精？”曰：“储，储蓄；精，精气。精气流通，若生物时阑定。本，是本体，真，是不杂人伪；静，是未发。”复问：“上既言静，下文又言未发，何也？”曰：“叠这一句。”复问：“下文‘明诸心，知所养’，一本作‘知所往’，孰是？”曰：“‘知所往’是，应得力行求至。”〔节〕
    气散则不生，惟能住便生。消息，是消住了，息便生。因说“天地储精”及此。〔士毅〕
    “‘得五行之秀者为人’。只说五行而不言阴阳者，盖做这人，须是五行方做得成。然阴阳便在五行中，所以周子云：‘五行一阴阳也。’舍五行无别讨阴阳处。如甲乙属木，甲便是阳，乙便是阴；丙丁属火，丙便是阳，丁便是阴。不须更说阴阳，而阴阳在其中矣。”或曰：“如言四时而不言寒暑耳。”曰：“然。”〔亻选
    “其本也真而静，其未发也五性具焉。”五性便是真，未发时便是静，只是叠说。〔亻选
    问：“程子云：‘情既炽而益荡，其性凿矣。’性上如何说凿？”曰：“性固不可凿。但人不循此理，任意妄作，去伤了他耳。凿，与孟子所谓凿一般，故孟子只说‘养其性’。养，谓顺之而不害。”〔广〕
    问：“颜子之所学者，盖人之有生，五常之性，浑然一心之中。未感物之时，寂然不动而已，而不能不感於物，於是喜怒哀乐七情出焉。既发而易纵，其性始凿。故颜子之学见得此理分明，必欲约其情以合於中，刚决以克其私。私欲既去，天理自明，故此心虚静，随感而应。或有所怒，因彼之可怒而怒之，而己无与焉。怒才过，而此心又复寂然，何迁移之有！所谓过者，只是微有差失。张子谓之‘慊於己’，只是略有些子不足於心，便自知之，即随手消除，更不复萌作。为学工夫如此，可谓真好学矣。”曰：“所谓学者，只是学此而已。伊川所谓‘性其情’，大学所谓‘明明德’，中庸所谓‘天命之谓性’，皆是此理”。〔南升〕
    “‘明诸心，知所往’，穷理之事也。‘力行求至’，践履之事也。穷理，非是专要明在外之理。如何而为孝弟，如何而为忠信，推此类通之，求处至当，即穷理之事也。”〔人杰〕
    圣人无怒，何待於不迁？圣人无过，何待於不贰？所以不迁不贰者，犹有意存焉，与“愿无伐善，无施劳”之意同。犹今人所谓愿得不如此。是固尝如此，而今且得其不如此也。此所谓“守之，非化之也”。〔人杰〕
    文振再说“颜子好学”一章。因说程先生所作好学论，曰：“此是程子二十岁时已做得这文好。这个说话，便是所以为学之本。惟知所本，然後可以为学。若不去大本上理会，只恁地茫茫然，却要去文字上求，恐也未得。”〔时举〕
    伊川文字，多有句相倚处，如颜子好学论。〔可学〕
    问：“颜子短命，是气使然。刘质夫所录一段又别。”曰：“大纲如此说。”〔可学〕（按：此条集义在先进篇章。）
    问：“吕与叔引横渠说解迁怒事，又以‘三月不违’为气不能守。恐是张子吕氏皆是以己之气质论圣人之言。”曰：“不须如此说。如说这一段，且只就这一段平看。若更生枝节，又外面讨一个意思横看，都是病。”人杰因曰：“须是这里过一番，既闻教诲，可造平淡。”曰：“此说又是剩了。”〔人杰〕
    “伊川曰：‘颜子之怒，在物不在己，故不迁。有不善未尝不知，知之未尝复行，不贰饼也。’游氏曰：‘不迁怒者，怒闷淇啥止，无溢怒之气也。传所谓‘怒於室而色於市’者，迁其怒之甚也。不迁怒，则发而中节矣。喜怒哀乐不能无也，要之，每发皆中节之为难耳。不贰饼者，一念少差而觉之早，不复见之行事也。盖惟圣人能寂然不动，故无过。颜子能非礼勿动而已，故或有不善始萌于中，而不及复行，是其过在心，而行不贰焉。’但其间正心、修身之说，若以不贰饼作正心，不迁怒作修身，亦可。恐不必如此。右第三章，凡八说，今从伊川游氏之说。伊川外五说大率相类，其说皆正，故不尽录，然亦不出第一说之意。横渠第一第二说皆曰：‘怒於人者，不使迁乎其身。’吕氏亦曰：‘不使可怒之恶反迁诸己，而为人之所怒。’此说恐未安。如此，只是不贰饼之意。圣人何以既曰‘不迁怒’，又曰‘不贰饼’？若使恶不迁诸己，则只说得‘不贰饼’。又，横渠曰：‘慊於己者，不使萌於再。’萌字说太深，不如游氏作‘行不贰’，伊川作‘未尝复行’，乃正。范氏曰：‘不迁怒者，性不移於怒也。’此说不可晓。若谓性不移於怒而後能不迁怒，却稳，与伊川‘怒不在己’之说同。若谓不迁怒，则性不移於怒，恐未当。以‘移’字训‘迁’字，则说太深。馀说亦宽。谢氏曰：‘不患有过，盖不害其为改。’其说又太浅。颜子不应有过而後改，特知之未尝复行尔。又与横渠不萌之说相反，皆为未当。杨氏不放心之说无甚差，但稍宽尔。其他皆解得，何止不放心而已。又说‘今也则亡’一句，作‘无’字说。不知合训‘无’字，合作死亡之亡？若训无字，则与下句重；若作死亡之亡，则与上句重，未知孰是。尹氏用伊川说，故不录。”先生曰：“游说不贰饼，乃韩退之之意，与伊川不同。伊川意却与横渠同。外书第五卷有一段正如此，可更思之。须见游氏说病处。横渠迁怒之说固未然，然与贰饼殊不相似。亡，即无也，或当读作无。”〔А
    ●卷三十一・论语十三
    ◎雍也篇二
    △子华使於齐章
    子升问：“冉子请粟，圣人不与之辨，而与之益之。”曰：“圣人宽洪，‘可以予，可以无予’，予之亦无害，但不使伤惠耳。”〔木之〕
    “冉子与之粟五秉”，圣人亦不大段责他。而原思辞禄，又谓：“与尔邻里乡党”，看来圣人与处却宽。〔恪〕
    “张子曰：‘於斯二者，可见圣人之用财。’虽是小处，也莫不恰好，便是‘一以贯之’处。”〔夔孙〕义刚录云：“圣人於小处也区处得恁地尽，便是一以贯之处。圣人做事著地头。”
    “范氏曰：‘夫子之道，循理而已，故“周急，不继富”，以为天下之通义，使人可继也。’游氏曰：‘“饩廪称事”，所以食功也。今原思为之宰，而辞禄不受，则食功之义废矣。盖义所当得，则虽万锺不害其为廉。借使有馀，犹可以及邻里乡党。’盖邻里乡党有相周之义。尹氏曰：‘“赤之闷胍玻乘肥马，衣轻裘”，而冉求乃资之。“与之釜”者，所以示不当与也。求不达其意，而请益，与之五秉，故夫子非之。’又曰：‘原思之辞常禄，使其苟有馀，则分诸邻里乡党者，凡取予一渺兑宥已。’第四章凡七说，今从范氏游氏尹氏之说。伊川谓：‘师使弟子，不当有所请。’其说虽正，然恐非本意。据冉求乃为其母请，其意欲资之也。使冉求为子华请，则犹可责之以弟子之礼；若为其母请，则止欲附益之，故责之以继富。恐或外生一意，非夫子责冉求之意。范氏第二说与杨氏谢氏之说，大率以辞受取舍顺理合义为文，只说大纲。其间曲折详备，则不如尹氏之深切。吕氏曰：‘富而与人分之，则廉者无辞於富。’造语未尽，不能无差。向使不义之富可以分人，廉者所必辞也。富之可辞与不可辞，在於义不义，而不在於分人与不分人也。谢氏曰：‘“与之釜”，“与之庾”，意其禄秩所当得者。’此说恐未稳。使禄秩当得，夫子不待冉子之请而与之。禄有常数，夫子何心轻重於其间哉！‘为其母请粟’，观其文势，非禄秩也明矣。”曰：“为其母请，即为子华请也。吕氏说，只据原思辞禄而言，非谓不义之富也。”〔А
    △子谓仲弓章
    问：“子谓仲弓曰：‘犁牛之子，も且角。’伊川谓多一‘曰’字，意以仲弓为犁牛子也。考之家语，仲弓生於不肖之父。其说可信否？”曰：“圣人必不肯对人子说人父不善。”〔谟〕
    “犁牛之子”，范氏苏氏得之。〔А
    问：“此章前後，作用人不以世类。南轩以仲弓言‘焉知贤才’之故，故孔子教之用人。此说牵合，然亦似有理脉。”曰：“横渠言：‘大者苟立，虽小未纯，人所不弃也。’今钦夫此说无他，只是要回互，不欲说仲弓之父不肖耳。何不虚心平气与他看，古人贤底自贤，不肖底自不肖。称其贤，可以为法；语其不肖，可以为戒。”或曰：“恐是因仲弓之父不肖，而微其辞。”曰：“圣人已是说了，此亦何害。大抵人被人说恶不妨，但要能改过。过而能改，则前愆顿释。昔日是个不好底人，今日有好事自不相干，何必要回互。然又要除却‘曰’字。此‘曰’字，留亦何害。如‘子谓颜渊曰：“吾见其进也。”’不成是与颜渊说！况此一篇，大率是论他人，不必是与仲弓说也。只苏氏却说此乃论仲弓之德，非是与仲弓言也。”〔大雅〕
    △子曰回也章
    问“三月不违仁。”曰：“仁与心本是一物。被私欲一隔，心便违仁去，却为二物。若私欲既无，则心与仁便不相违，合成一物。心犹镜，仁犹镜之明。镜本来明，被尘垢一蔽，遂不明。若尘垢一去，则镜明矣。颜子三个月之久无尘垢。其馀人或日一次无尘垢，少间又暗；或月一次无尘垢，二十九日暗，亦不可知。”〔南升〕
    问“三月不违仁”。曰：“三月，只是言久尔，非谓三月後必违也。此言颜子能久於仁尔，虽念虑之间间有不善处，却能‘知之而未尝复行也’。”〔去伪〕
    问：“‘三月不违仁’，三月後亦有违否？”曰：“毕竟久亦有间断。”曰：“这间断亦甚微否？”曰：“是。如‘不贰饼’，过便是违仁。非礼勿视听言动四句，照管不到便是过。”〔淳〕
    问“日月至焉”。曰：“日至，是一日一次至此；月至，是一月一次至此，言其疏也。闲时都思量别处。”又问：“思量事不到不好，然却只是闲事，如何？”曰：“也不是。视便要思明，听便思聪。总思量便要在正理上，如何可及闲事！”〔铢〕
    问：“如何是日至月至？”曰：“某旧说，其馀人有一日不违仁，有一月不违仁者。近思之，一日不违仁，固应有之；若一月不违，似亦难得。近得一说：有一日一番见得到，有一月一番见得到。比之一日，犹胜如一月之远。若颜子方能三月不违，天理纯然，无一毫私伪间杂，夫子所以独称之。”〔取
    义刚说：“‘回也，其心三月不违仁。’集注云：‘仁者，心之德。’窃推此义，以为天生一人，只有一心。这腔子里面更无些子其他物事，只有一个浑全底道理，更无些子欠缺，所谓仁也。”曰：“莫只将浑全底道理说，须看教那仁亲切始得。”〔义刚〕
    “颜子三月不违，只是此心常存，无少间断。自三月後，却未免有毫渌揭饧涠显凇５颜子才间断便觉，当下便能接续将去。虽当下便能接续，毕竟是曾间断来。若无这些子，却便是圣人也。‘日月至焉’，看得来却是或一日一至，或一月一至，这亦难说。今人若能自朝至暮，此心洞然，表里如一，直是无纤毫私意间断，这地位岂易及！惟实曾去下工夫，方自见得。横渠内外宾主之说极好。‘三月不违’，那个是主人，是常在家里坐底，三月後或有一番出去，却便会归来。‘日月至焉’，那个是客，是从外面到底。然亦是彻底曾到一番，却不是仿彳弗见得个恁地。或日一到这里，或月一到这里，便又出去。以月较日，又疏到了。”
    正卿问：“集注‘不知其仁也’云：‘虽颜子之贤，犹不能不违於三月之後。’如何？”曰：“不是三月以後一向差去。但於这道理久後，略断一断，便接续去。只是有些子差，便接了。若无些子间断，便全是天理，便是圣人。所以与圣人一间者，以此。旧说只做有一月至者，有一日至者，与颜渊三月至者有次第。看来道理不如此。颜子地位比诸子煞有优劣，如‘赐也闻一以知二，回也闻一以知十’，此事争多少！此是十分争七八分。张子云云，这道理譬如一屋子，是自家为主，朝朝夕夕时时只在里面。如颜子三月不能不违，只是略暂出去，便又归在里面，是自家常做主。若日至者，一日一番至，是常在外为客，一日一番暂入里面来，又便出去。月至亦是常在外为客，一月一番入里面来，又便出去。”又云：“‘三月不违’者，如人通身都白，只有一点子黑。‘日月至焉’者，如人通身都黑，只有一点白。”又云：“颜子一身，已自不见其身；日用之间，只见许多道理。”〔贺孙〕今集注“不知其仁”章无此说。
    问：“如今之学者，一日是几遍存省。当时门人乃或日一至焉，或月一至焉，不应如是疏略。恐仁是浑然天理，无纤毫私欲处。今日之学者虽曰存省，亦未到这境界。他孔门弟子至，便是至境界否？”曰：“今人能存得，亦是这意思。但触动便不得，被人叫一声便走了。他当那至时，应事接物都不差。又不知至时久近如何，那里煞有曲折。日至者却至得频数，恐不甚久。月至者或旬日，或一二日，皆不可知。”又问：“横渠云云，文蔚窃谓‘三月不违’者，天理为主，人欲为宾；‘日月至焉’者，人欲为主，天理为宾。学者工夫只得勉勉循循，以克人欲存天理为事。其成与不成，至与不至，则非我可必矣。”曰：“是如此。”〔文蔚〕
    问：“伊川言不违是有纤毫私欲，横渠言要知内外宾主之辨。”曰：“前後说是如此。”刘仲升云：“与久而不息者，气象迥别。”大雅云：“久而不息，自是圣人事。”曰：“‘三月不违’，是自家已有之物，三月之久，忽被人借去，自家旋即取亓恕！日月至焉’，是本无此物，暂时问人借得来，便被人取去了。”〔大雅〕
    至之问：“横渠言，始学之要，当知‘三月不违’止，过此，几非在我者。”曰：“且以屋喻之：‘三月不违’者，心常在内，虽间或有出时，然终是在外不稳便，才出即便入。盖心安於内，所以为主。‘日月至焉’者，心常在外，虽间或有入时，然终是在内不安，才入即便出。盖心安於外，所以为宾。日至者，一日一至此；月至者，一月一至此，自外而至也。不违者，心常存；日月至者，有时而存。此无他，知有至未至，意有诚未诚。知至矣，虽驱使为不善，亦不为。知未至，虽轧勒使不为，此意终迸出来。故贵於见得透，则心意勉勉循循，自不能已矣。‘过此几非在我者’，犹言‘过此以往，未之或知’。言过此则自家著力不得，待他自长进去。”又曰：“‘三月不违’之‘违’，犹白中之黑；‘日月至焉’之‘至’，犹黑中之白。今须且将此一段反覆思量，涣然冰释，怡然理顺，使自会沦肌浃髓。夫子谓‘君子上达，小人下达’，只在这些子。若拗不转，便下达去了。”又曰：“此正如‘诚意’章相似。知善之可好而好之极其笃，知不善之可恶而恶之极其深，以至於慊快充足，方始是好处。”〔道夫〕
    问“三月不违仁”。先生曰：“如何是心？如何是仁？”曰：“心是知觉底，仁是理。”曰：“耳无有不聪，目无有不明，心无有不仁。然耳有时不聪，目有时不明，心有时不仁。”问：“莫是心与理合而为一？”曰：“不是合，心自是仁。然私欲一动，便不仁了。所以‘仁，人心也’。学，理会甚么事？只是理会这些子。”又问：“张子之说，莫是‘三月不违’者，是仁常在内，常为主；‘日月至焉’者，是仁常在外，常为宾？”曰：“此倒说了。心常在内，常为主；心常在外，常为客。如这一间屋，主常在此居，客虽在此，不久著去。”问：“如此则心不违仁者，是心在仁内？”曰：“不可言心在仁内，略略地是恁地意思。”又曰：“便是难说。”问：“‘过此几非在我者’，如何？”曰：“不用著力，如决江河，水至而舟自浮。如说学，只说到说处住，以上不用说。至说处，则自能寻将上去。不到说处，是不曾时习。时习，则相将自然说。”又曰：“人只是一个不肯学。须是如吃酒，自家不爱吃，硬将酒来吃，相将自然要吃，不待强他。如吃药：人不爱吃，硬强他吃。”〔节〕
    问：“横渠说内外宾主之辨。若以颜子为内与主，不成其他门人之所学便都只在外。”曰：“他身己是都在道外，恰似客一般。譬之一个屋，圣人便常在屋里坐。颜子也在屋里，只有时误行出门外，然便觉不是他住处，便回来。其他却常在外面，有时入来，不是他活处，少间又自出去了。而今人硬把心制在这里，恰似人在路上做活计，百事都安在外，虽是他自屋舍，时暂入来，见不得他活处，亦自不安，又自走出了。虽然，也须渐渐把捉，终不成任他如何。”又曰：“‘日月至焉’者，是有一日得一番至，有一月得一番至。”〔贺孙〕
    问“日月至焉”一句。曰：“看得来，日却是久底，月却是暂时底。”因说横渠内外宾主之辨，曰：“颜子一似主人，长在家里，三月以後或有出去时节，便会向归。其馀是宾，或一日一至，或一月一至。以日较月，月又却疏。”又曰：“不违者，是在内；至焉者，是在外来。”又问“几非在我者”。曰：“舍三月不违去做工夫，都是在我外，不在我这里了。”〔谦之〕
    问横渠内外宾主之说。曰：“主是仁，宾却是己身。不违仁者，己住在此屋子内了。‘日月至焉’者，时暂到此又出去，是乃宾也。”後数日，又因一学者举此段为问，而曰：“仁，譬如此屋子。颜子在此里面住，但未免间有出去时。他人则或入来住得一日，或入来住得一月，不能久处此，此即内外宾主之辨。‘过此几非在我者’，谓学者但当勉勉循循做工夫而已，舍是则他无所事也。”〔必大〕
    或问：“横渠‘内外宾主之辨’一段云：‘仁在内而我为主，仁在外而我为客。’如何？”曰：“此两句又是後人解横渠之语。盖‘三月不违’底是仁为主，私欲为客。诸子‘日月至焉’者，是私欲为主，仁只为客。譬如人家主人常在屋中，出外时少，便出去，也不久须归来。‘日月至焉’者，则常常在外做客，暂时入屋来，又出去。出去之时多，在屋之时少，或一月一番至，或一日一番至，终是不是主人，故常在外。然那客亦是主人，只是以其多在外，故谓之客。敬则常在屋中住得，不要出外，久之亦是主人。既是主人，自是出去时少也。佛经中贫子宝珠之喻亦当。”
    “‘三月不违’者，我为主而常在内也；‘日月至焉’者，我为客而常在外也。仁犹屋，心犹我。常在屋中则为主，出入不常为主，则客也。‘过此几非在我者’，如水涨船行，更无著力处。”〔铢〕
    问横渠内外之说。曰：“譬如一家有二人，一人常在家，一人常在外。在家者出外常少；在外者常不在家，间有归家时，只是在外多。”〔谟〕
    “三月不违仁”，是在屋底下做得主人多时。“日月至焉”，是有时从外面入来屋子底下。横渠所谓内外宾主之辨者是也。又曰：“学者须是识得屋子是我底，始得。”〔儒用〕
    问“内外宾主之辨”。曰：“‘不违仁’者，仁在内而为主，然其未熟，亦有时而出於外。‘日月至焉’者，仁在外而为宾，虽有时入於内，而不能久也。”〔广〕
    “三月不违”，主有时而出；“日月至焉”，宾有时而入。人固有终身为善而自欺者。不特外面，盖有心中欲为善，而常有一个不肯底意，便是自欺。〔从周〕
    叔器未达“内外宾主之辨”一句。曰：“‘日月至焉’底，便是我被那私欲挨出在外面，是我胜那私欲不得。”又问“使心意勉勉循循不能已”。曰：“不能已，是为了又为，为得好後，只管为，如‘欲罢不能’相似。”蔡仲默云：“如‘生则恶可已也’之类。”曰：“是。”〔义刚〕
    问“三月不违仁”。曰：“仁即是心。心如镜相似，仁便是个镜之明。镜从来自明，只为有少间隔，便不明。颜子之心已纯明了，所谓‘三月不违’，只缘也曾有间隔处。”又问：“张子谓‘使心意勉勉循循而不能已，过此几非在我者’，是如何？”曰：“学者只要勉勉循循而不能已。才能如此，便後面虽不用大段著力，也自做去。如推个轮车相似，才推得转了，他便滔滔自去。所谓‘学而时习之，不亦说乎’者，正谓说後不待著力，而自不能已也。”〔时举〕
    张子言“勉勉循循而不能已”，须是见得此心自不能已，方有进处。“过此几非在我”，谓过“三月不违”，非工夫所能及。如“末由也已”，真是著力不得。又云：“勉勉循循之说，须是真个到那田地，实知得那滋味，方自不能已，要住不得，自然要去。‘过此，几非在我’，言不由我了。如推车子相似，才著手推动轮子了，自然运转不停。如人吃物，既得滋味，自然爱吃。‘日月至焉’者，毕竟也是曾到来，但不久耳。”〔明作〕
    或问张子“几非在我者”。曰：“既有循循勉勉底工夫，自然住不得。‘几非在我者’，言不待用力也。如易传中说‘过此以往，未之或知也’之意。为学正如推车子相似，才用力推得动了，便自转将去，更不费力。故论语首章只说个‘学而时习之，不亦说乎’！便言其效验者，盖学至说处，则自不容已矣。”〔广〕南升录别出。
    问“几非在我”之义。曰：“非在我，言更不著得人力也。人之为学，不能得心意勉勉循循而不已。若能如是了，如车子一般，初间著力推得行了，後来只是滚将去。所谓‘学而时习之，不亦说乎’！若得说了，自然不能休得。如种树一般，初间栽培灌溉，及既成树了，自然抽枝长叶，何用人力。”〔南升〕
    味道问：“‘过此，几非在我者’，疑横渠止谓始学之要，唯当知内外宾主之辨，此外非所当知。”曰：“不然。学者只要拨得这车轮转，到循循勉勉处，便无著力处，自会长进去。如论语首章言学，只到‘不亦说乎’处住，下面便不说学了。盖到说时，此心便活。”因言：“韩退之苏明允作文，只是学古人声响，尽一生死力为之，必成而後止。今之学者为学，曾有似他下工夫到豁然贯通处否？”〔可学〕
    周贵卿问“几非在我者”。曰：“如推车子样，初推时须要我著力。及推发了後，却是被他车子移将去，也不由在我了。某尝说‘学而时习之，不亦说乎’，若是做到这里後，自不肯住了，而今人只是不能得到说处。”〔义刚〕
    问“过此几非在我者”。曰：“过此，即是‘过此以往，未之或知’底意思。若工夫到此，盖有用力之所不能及，自有不可已处。虽要用力，亦不能得。”又问“内外宾主之辨”。曰：“‘三月不违’为主，‘日月至焉’为宾。主则常在其中，宾则往来无常，盖存主之时少，在外之时多。‘日月至焉’，为其时暂而不能久。若能致其宾主之辨而用其力，则工夫到处自有不可息者。”〔取
    问：“何谓‘几非在我者’？”曰：“此即‘过此以往，未之或知’之意。盖前头事皆不由我，我不知前面之分寸，也不知前面之浅深。只理会这里工夫，便内外宾主之辨常要分晓，使心意勉勉循循不已。只如此而已，便到颜子‘既竭吾才，如有所立卓尔’之地。‘虽欲从之，末由也已’，也只恁地。”〔淳〕
    “过此几非在我者”，到此则进进不能已，亦无著力处。〔拱寿〕
    子升问：“‘过此几非在我’，莫是过此到圣人之意否？”曰：“不然。盖谓工夫到此，则非我所能用其力，而自然不能已。如车已推而势自去，如船已发而缆自行。若不能辨内外宾主，不能循循不已，则有时而间断矣。孟子所谓‘夫仁，亦在乎熟之而已矣’，此语说得尽了。”〔木之〕
    问：“‘过此几非在我者’，莫只见许多道理，不见自身己，如何？”曰：“这只是说循循勉勉，便自住不得，便自不由自身己。只是这个关难过，才过得，自要住不得，如颜子所谓‘欲罢不能’。这个工夫入头都只在穷理，只这道理难得便会分明。”又云：“今学者多端：固有说得道理是，却自不著身，只把做言语用了。固有要去切己做工夫，却硬理会不甚进者。”又云：“看得道理透，少间见圣贤言语，句句是为自家身己设。”又云：“内外宾主，只是如今人多是不能守得这心。譬如一间屋，日月至焉者，是一日一番入里面来，或有一月一番入里面来，他心自不著这里，便又出去了。若说在内，譬如自家自在自屋里作主，心心念念只在这里，行也在这里，坐也在这里，睡卧也在这里。‘三月不违’，是时复又暂出外去，便觉不是自家屋，便归来。今举世日夜营营於外，直是无人守得这心。若能收这心常在这里，便与一世都背驰了。某尝说，今学者别无他，只是要理会这道理。此心元初自具万物万事之理，须是理会得分明。”〔贺孙〕
    问：“‘三月不违仁’，伊川举‘得一善则拳拳服膺’。仁乃全体，何故以善称？”曰：“仁是合众善。一善尚不弃，况万善乎！”〔可学〕集义。
    问：“‘不违仁’，是此心纯然天理，其所得在内。‘得一善则服膺而弗失’，恐是所得在外？”曰：“‘得一善则服膺弗失’，便是‘三月不违仁’处。”又问：“是如何？”曰：“所谓善者，即是收拾此心之理。颜子‘三月不违仁’，岂直恁虚空湛然，常闭门合眼静坐，不应事，不接物，然後为不违仁也！颜子有事亦须应，须饮食，须接宾客，但只是无一毫私欲耳。”〔道夫〕
    问：“伊川谓：‘“日月至焉”，与久而不息者，所见规模虽略相似，其意味迥别。’看来日月至与不息者全然别，伊川言‘略相似’，何也？”曰：“若论到至处，却是与久而不息底一般。只是日月至者，至得不长久；不息者，纯然无间断。”〔取
    问：“伊川曰：‘三月言其久，天道小变之节。’盖言颜子经天道之变，而为仁如此，其终久於仁也。又曰：‘“三月不违仁”，盖言其久，然非成德事。’范氏曰：‘回之於仁，一时而不变，则其久可知。其馀则有时而至焉，不若回愈久而弗失也。夫子之於仁，慎其所以取与人者至矣。“有能一日用其力於仁矣乎”，犹不得见焉。惟独称颜子三月不违，其可谓仁也已。’谢氏曰：‘回之为人，语其所知，虽出於学，然邻於生知矣。语其成功，虽未至於从容，亦不可谓勉强矣。“三月不违仁”，仁矣，特未可以语圣也，亦未达一间之称耳。三月，特以其久故也。古人“三月无君则吊”，去国三月则复，诗人以“一日不见，如三月兮”，夫子闻韶，“三月不知肉味”，皆久之意。’右第六章，凡九说，今从伊川范氏谢氏之说。伊川第一说以‘得一善则服膺弗失’，作‘三月不违仁’，未甚切。第二说曰：‘三月言其久，过此则圣人也。’吕氏亦曰：‘以身之，而未能信性，久则不能不懈。’又曰：‘至於三月之久，犹不能无违。’又曰：‘至於三月之久，其气不能无衰，虽欲勉而不违仁，不可得也。’杨氏曰：‘“三月不违仁”，未能无违也。’侯氏亦曰：‘“三月不违仁”，便是不远而复也。过此则通天通地，无有间断。’尹氏亦曰：‘三月言其久，若圣人，则浑然无间矣。’此五说皆同，而有未安，惟吕氏为甚。窃谓此章论颜子‘三月不违仁’，其立言若曰，能久不违仁而已。其馀‘日月至焉’者，亦若曰，至於仁而不久而已。若以为颜子‘三月不违’，既过三月则违之，何以为颜子？此吕氏之说为未安。杨氏亦此意。伊川侯氏尹氏之说，亦与吕氏杨氏相类，特不显言之耳。故愚以三月特以其久，不必泥‘三月’字。颜子视孔子为未至者，圣人则不思不勉，颜子则思勉也。诸子视颜子为未至者，则以久近不同耳。若谓颜子三月则违，恐未安。伊川第三说与横渠同，皆说学者事。但横渠‘内外宾主’四字，不知如何说。恐只是以‘三月不违’者为有诸己，故曰内，曰主；‘日月至焉’者若存若亡，故曰外，曰宾否？游氏说‘仁’字甚切，恐於本文不甚密。”先生曰：“能久不违仁，不知能终不违耶，亦有时而违耶？颜子若能终不违仁，则又何思勉之有！易传复之初九爻下有论此处，可更思之。游氏引‘仁，人心也’，则仁与心一物矣，而曰‘心不违仁’，何也？”〔А
    △季康子问仲由章
    问：“求之艺可得而闻否？”曰：“看他既为季氏聚敛，想见是有艺。”问：“龟山解，以为‘知礼乐射御书数，然後谓之艺’。”曰：“不止是礼乐射御书数。”〔取
    “求也艺”，於细微上事都理会得。缘其材如此，故用之於聚敛，必有非他人所及者。惜乎，其有才而不善用之也！〔┿〕
    问：“集注以从政例为大夫，果何所据？然则子游为武城宰，仲弓为季氏宰之类，皆不可言政欤？”曰：“冉子退於季氏之朝，夫子曰：‘其事也。如有政，虽不吾以，吾其与闻之。’亦自可见。”〔壮祖〕
    “吕氏曰：‘果则有断，达则不滞，艺则善裁，皆可使从政也。’右第七章，凡六说，今从吕说。伊川曰：‘人各有所长，能取其长，皆可用也。’尹氏亦用此意。若谓从政，则恐非人人可能。范氏惟说三子之失，恐就本文解，则未须说失处。谢氏论季氏之意，以谓‘陋儒所短正在此’，亦恐季氏未必有此意。其问至於再三，乃是有求人才之意。使季氏尚疑其短，则其问不必至反覆再三也。杨氏论果、艺、达三德，不如吕氏谨严。”曰：“此段所说得之。但破范说非是。”〔А
    正淳问范氏解“季康子问三子可使从政”章，曰：“人固有病，然不害其为可用；其材固可用，然不掩其为有病。”必大曰：“范氏之说，但举三子具臣货殖之病，却不言其材之为可用者。”曰：“范氏议论多如此，说得这一边，便忘却那一边。唐鉴如此处甚多。以此见得世间非特十分好人难得，只好书亦自难得。”〔必大〕
    问谢氏“三子於克己独善，虽季氏亦知其有馀”之说。曰：“世间固有一种号为好人，然不能从政者。但谢氏言‘克己独善’，说得太重。当云‘修己自好’，可也。”〔必大〕
    △季氏使闵子骞为费宰章
    或问：“闵子不仕季氏，而由、求仕之。”曰：“仕於大夫家为仆。家臣不与大夫齿，那上等人自是不肯做。若论当时侯国皆用世臣，自是无官可做。不仕於大夫，除是终身不出，如曾闵，方得。”〔焘〕
    “第八章五说，今取谢氏之说。伊川范杨尹氏四说大率皆同，只略说大纲。”曰：“谢氏固好，然辞气亦有不平和处。”〔А
    谢氏说得也粗。某所以写放这里，也是可以警那懦底人。若是常常记得这样在心下，则可以廉顽立懦不至倒了。今倒了底也多。〔义刚〕
    △伯牛有疾章
    “侯氏曰：‘夫子尝以“德行”称伯牛矣。於其将亡也，宜其重惜之，故再叹曰：“亡之，命矣夫！斯人也，而有斯疾也！斯人也，而有斯疾也！”言非可愈之疾，亦不幸短命之意。’尹氏曰：‘牖，牖下也。包氏谓有恶疾，不欲人知，恐其不然也。’右第九章，五说，今从尹氏侯氏之说。范氏曰：‘冉伯牛尽其道而死，故曰命。’杨氏亦曰：‘不知谨疾，则其疾有以致之而至者，伯牛无是也，故曰：“命矣夫”！’此说於义理正当。但就本文看，说‘命矣夫’较深。圣人本意只是惜其死，叹之曰命也，若曰无可柰何而安之命尔。方将问人之疾，情意凄怆，何暇问其尽道与否也？况下文以为‘斯人有斯疾’，则以为不当有此疾也。岂有上文称其尽道而死，下文复叹其不当疾而疾？文势亦不相联属。谢氏同。尹氏谨严。”先生曰：“此说非是，更思之。”〔А
    △贤哉回也章
    问：“颜子‘不改其乐’，莫是乐个贫否？”曰：“颜子私欲克尽，故乐，却不是专乐个贫。须知他不干贫事，元自有个乐，始得。”〔时举〕
    伯丰问：“颜子之乐，不是外面别有甚事可乐，只颜子平日所学之事是矣。见得既分明，又无私意於其间，自然而乐，是否？”曰：“颜子见得既尽，行之又顺，便有乐底滋味。”〔┿〕
    问：“颜子乐处，恐是工夫做到这地位，则私意脱落，天理洞然，有个乐处否？”曰：“未到他地位，则如何便能知得他乐处！且要得就他实下工夫处做，下梢亦须会到他乐时节。”〔取
    叔器问：“颜子乐处，莫是乐天知命，而不以贫窭累其心否？”曰：“也不干那乐天知命事，这四字也拈不上。”淳录云：“又加却‘乐天知命’四字，加此四字又坏了这乐。颜子胸中自有乐地，虽在贫窭之中而不以累其心，不是将那不以贫窭累其心底做乐。”义刚问：“这乐，正如‘不如乐之者’之‘乐’。”曰：“那说从乐天知命上去底固不是了，这说从‘不如乐之’上来底也不知那乐是乐个甚么物事。‘乐’字只一般，但要人识得，这须是去做工夫，涵养得久，自然见得。”因言：“通书数句论乐处也好。明道曰：‘百官万务，金革百万之众，曲肱饮水，乐亦在其中。’观它有扈游山诗，是甚么次第！”陈安卿云：“它那日也未甚有年。”曰：“也是有个见成底乐。”〔义刚〕淳录此下云：“‘乐只是恁地乐，更不用解。只去做工夫，到那田地自知道。’读一小集，见李都烂鞯牢模谓明道当初欲著乐书而不及。因笑曰：‘既是乐，何用书说甚！’”
    问：“颜子之乐，只是天地间至富至贵底道理，乐去求之否？”曰：“非也。此以下未可便知，须是穷究万理要极彻。”已而曰：“程子谓：‘将这身来放在万物中一例看，大小大快活！’又谓：‘人於天地间并无窒碍，大小大快活！’此便是颜子乐处。这道理在天地间，须是直穷到底，至纤至悉，十分透彻，无有不尽，则於万物为一无所窒碍，胸中泰然，岂有不乐！”〔淳〕
    问：“颜子‘不改其乐’，是私欲既去，一心之中浑是天理流行，无有止息。此乃至富至贵之理，举天下之物无以尚之，岂不大有可乐！”曰：“周子所谓至富至贵，乃是对贫贱而言。今引此说，恐浅。只是私欲未去，如口之於味，耳之於声，皆是欲。得其欲，即是私欲，反为所累，何足乐！若不得其欲，只管求之，於心亦不乐。惟是私欲既去，天理流行，动静语默日用之间无非天理，胸中廓然，岂不可乐！此与贫窭自不相干，故不以此而害其乐。”直卿云：“与浩然之气如何？”曰：“也是此意。但浩然之气说得较粗。”又问：“‘说乐道，便不是’，是如何？”曰：“才说乐道，只是冒罩说，不曾说得亲切。”又云：“伊川所谓‘“其”字当玩味’，是如何？”曰：“是元有此乐。”又云：“‘见其大，则心泰’，周子何故就见上说？”曰：“见便是识此味。”〔南升〕
    问：“‘不改其乐’与‘乐在其中矣’，二者轻重如何？”曰：“不要去孔颜身上问，只去自家身上讨。”〔敬仲〕以下论孔颜之乐。
    恭父问：“孔颜之分固不同。其所乐处莫只一般否？”曰：“圣人都忘了身，只有个道理。若颜子，犹照管在。”〔恪〕
    行夫问“不改其乐”。曰：“颜子先自有此乐，到贫处亦不足以改之。”曰：“夫子自言疏食饮水，乐在其中，其乐只一般否？”曰：“虽同此乐，然颜子未免有意，到圣人则自然。”〔贺孙〕
    子善谓：“夫子之乐，虽在饭疏食饮水之中，而忘其乐。颜子不以箪瓢陋巷改其乐，是外其箪瓢陋巷。”曰：“孔颜之乐，大纲相似，难就此分浅深。唯是颜子止说‘不改其乐’，圣人却云‘乐亦在其中’。‘不改’字上，恐与圣人略不相似，亦只争些子。圣人自然是乐，颜子仅能不改。如云得与不失，得是得了，若说不失，亦只是得。但说不失，则仅能不失耳，终不似‘得’字是得得隐。此亦有内外宾主之意。”或问：“与‘不违仁’如何？”曰：“仅能不违。”〔贺孙〕
    呈“回也不改其乐”与“乐在其中矣”一段问目。先生曰：“说得虽巧，然子细看来，不须如此分亦得。向见张钦夫亦要如此说，某谓不必如此。所谓乐之深浅，乃在不改上面。所谓不改，便是方能免得改，未如圣人从来安然。譬之病人方得无病，比之从来安乐者，便自不同。如此看其深浅，乃好。”〔时举〕
    叔器问：“‘不改其乐’与‘不能改其乐’如何分？”曰：“‘不改其乐’者，仅能不改其乐而已。‘不能改其乐’者，是自家有此乐，它无柰自家何。以此见得圣贤地位。某尝谓：‘明道之言，初见便好，转看转好；伊川之言，初看似未甚好，久看方好。’某作六先生赞，伯恭云：‘伊川赞尤好。’盖某是当初见得个意思恁地，所谓‘布帛之文，菽粟之味，知德者希，孰识其贵’也。被伯恭看得好。”又云：“伯恭钦夫二人使至今不死，大段光明！”〔义刚〕
    圣人之乐，且粗言之，人之生，各具此理。但是人不见此理，这里都黑蔹莸亍Ｈ缑ㄗ庸范相似，饥便求食，困便思睡。一得富贵，便极声色之娱，穷四体之奉；一遇贫贱，则忧戚无聊。所谓乐者，非其所可乐；所谓忧者，非其所可忧也。圣人之心，直是表里精粗，无不昭彻，方其有所思，都是这里流出，所谓德盛仁熟，‘从心所欲，不逾矩’，庄子所谓‘人貌而天’。盖形骸虽是人，其实是一块天理，又焉得而不乐！又曰：“圣人便是一片赤骨立底天理。颜子早是有个物包裹了，但其皮薄，剥去容易。圣人一为指出这是天理，这是人欲，他便洞然都得了。”〔夔孙〕
    问颜子乐处。曰：“颜子之乐，亦如曾点之乐。但孔子只说颜子是恁地乐，曾点却说许多乐底事来。点之乐，浅近而易见；颜子之乐，深微而难知。点只是见得如此，颜子是工夫到那里了。从本原上看，方得。”〔赐〕
    “颜子之乐平淡，曾点之乐已劳攘了。至邵康节云‘真乐攻心不柰何’，乐得大段颠蹶。”或曰：“颜子之乐，只是心有这道理便乐否？”曰：“不须如此说，且就实处做工夫。”〔学蒙〕
    问“自有其乐”之“自”字。曰：“‘自’字对‘箪瓢陋巷’言。言箪瓢陋巷非可乐，盖自有其乐耳。”〔节〕集注。
    问：“周子令程子寻颜子所乐何事，而周子程子终不言。不审先生以为所乐何事。”曰：“人之所以不乐者，有私意耳。克己之私，则乐矣。”〔节〕
    问：“程子云：‘周茂叔令寻颜子仲尼乐处，所乐何事。’窃意孔颜之学，固非若世俗之著於物者。但以为孔颜之乐在於乐道，则是孔颜与道终为二物。要之孔颜之乐，只是私意净尽，天理照融，自然无一毫系累耳。”曰：“然。但今人说乐道，说得来浅了。要之说乐道，亦无害。”道夫曰：“观周子之问，其为学者甚切。”曰：“然。”顷之，复曰：“程子云：‘人能克己，则心广体胖，仰不愧，俯不怍，其乐可知；有息则馁矣。’”〔道夫〕
    问：“濂溪教程子寻孔颜乐处，盖自有其乐，然求之亦甚难。”曰：“先贤到乐处，已自成就向上去了，非初学所能求。况今之师，非濂溪之师，所谓友者，非二程之友，所以说此事却似莽广，不如且就圣贤著实用工处求之。如‘克己复礼’，致谨於视听言动之间，久久自当纯熟，充达向上去。”〔取
    义刚说：“程子曰：‘周子每令求颜子乐处，所乐何事。’夫天理之流行，无一毫间断，无一息停止，大而天地之变化，小而品汇之消息，微而一心之运用，广而六合之弥纶，浑融通贯，只是这一个物事。颜子博文约礼，工夫缜密，从此做去，便能寻得个意脉。至於竭尽其才，一旦豁然贯通，见得这个物事分明，只在面前，其乐自有不能已者。”曰：“也不要说得似有一个物事样。道是个公共底道理，不成真个有一个物事在那里，被我见得！只是这个道理，万事万物皆是理，但是安顿不能得恰好。而今颜子便是向前见不得底，今见得；向前做不得底，今做得，所以乐。不是说把这一个物事来恁地快活。”〔义刚〕
    尧卿问：“‘不改其乐’注，‘克己复礼’，改作‘博文约礼’，如何？”曰：“说博文时，和前一段都包得。‘克己复礼’，便只是约礼事。今若是不博文时便要去约，也如何约得住！”〔义刚〕
    问：“叔器看文字如何？”曰：“两日方思量颜子乐处。”先生疾言曰：“不用思量他！只是‘博我以文，约我以礼’後，见得那天理分明，日用间义理纯熟後，不被那人欲来苦楚，自恁地快活。你而今只去博文约礼，便自见得。今却去索之於杳冥无朕之际，你去何处讨！将次思量得人成病。而今一部论语说得恁分明，自不用思量，只要著实去用工。如前日所说人心道心，便只是这两事。只去临时思量那个是人心，那个是道心。便颜子也只是使得人心听命於道心後，不被人心胜了道心。你而今便须是常拣择教精，使道心常常在里面，如个主人，人心如客样。常常如此无间断，则便能‘允执厥中’。”〔义刚〕
    鲜于亻先言，颜子以道为乐。想亻先必未识道是个何物，且如此莽莽对，故伊川答之如此。〔必大〕集义。
    问：“昔邹道卿论伊川所见极高处，以为鲜于亻先问於伊川曰：‘颜子“不改其乐”，不知所乐者何事。’伊川曰：‘寻常道颜子所乐者何事？’曰：‘不过说颜子所乐者道。’伊川曰：‘若有道可乐，便不是颜子。’岂非颜子工夫至到，道体浑然，与之为一；颜子之至乐自默存於心，人见颜子之不改其乐，而颜子不自知也？”曰：“正谓世之谈经者，往往有前所说之病：本卑，而抗之使高；本浅，而凿之使深；本近，而推之使远；本明，而必使之至於晦。且如‘伊尹耕於有莘之野，由是以乐尧舜之道’，未尝以乐道为浅也。直谓颜子为乐道，有何不可。”〔盖卿〕
    或问：“程先生不取乐道之说，恐是以道为乐，犹与道为二物否？”曰：“不消如此说。且说不是乐道，是乐个甚底？说他不是，又未可为十分不是。但只是他语拙，说得来头撞。公更添说与道为二物，愈不好了。而今且只存得这意思，须是更子细看，自理会得，方得。”〔焘〕去伪录云：“谓非以道为乐，到底所乐只是道。非道与我为二物，但熟後便乐也。”
    问：“伊川谓‘使颜子而乐道，不足为颜子’，如何？”曰：“乐道之言不失，只是说得不精切，故如此告之。今便以为无道可乐，走作了。”问：“邹侍郎闻此，谓‘吾今始识伊川面’，已入禅去。”曰：“大抵多被如此看。”因举张思叔问“子在川上”，曰：“便是无穷？”伊川曰：“如何一个‘无穷’便了得他？”曰：“‘无穷’之言固是。但为渠道出不亲切，故以为不可。”〔可学〕
    刘黻问：“伊川以为‘若以道为乐，不足为颜子’。又却云：‘颜子所乐者仁而已。’不知道与仁何辨？”曰：“非是乐仁，唯仁故能乐尔。是他有这仁，日用间无些私意，故能乐也。而今却不要如此论，须求他所以能不改其乐者是如何。缘能‘非礼勿视，非礼勿听，非礼勿言，非礼勿动’，这四事做得实头工夫透，自然至此。”
    问：“程子谓：‘使颜子以道为乐，则非颜子。’通书‘颜子’章又却似言以道为乐。”曰：“颜子之乐，非是自家有个道，至富至贵，只管把来弄後乐。见得这道理後，自然乐。故曰‘见其大，则心泰；心泰，则无不足；无不足，则富贵贫贱处之一也。’”〔节〕
    问：“明道曰：‘箪瓢陋巷非可乐，盖自有其乐耳。“其”字当玩味，自有深意。’伊川曰：‘颜子之乐，非乐箪瓢陋巷也。不以贫窭累其心而改其所乐也，故夫子称其贤。’又曰：‘天下有至乐，惟反身者得之，而极天下之欲不与存焉。’又曰：‘颜子箪瓢非乐也，忘也。’吕氏曰：‘礼乐悦心之至，不知贫贱富贵可为吾之忧乐。’右第十章，八说，今从明道伊川吕氏之说。明道第二说，伊川第二、第三、第七说，范氏说，皆是推说，於本文未甚密。伊川第四说答鲜于亻先曰：‘使颜子以道为乐而乐之，则非颜子矣。’窃意伊川之说，谓颜子与道为一矣。若以道为可乐，则二矣。不知然否？谢氏曰：‘回也心不与物交，故无所欲。’不与物交，恐说太深。游氏用伊川说。杨氏之说亦稳，但无甚紧要发明处。尹氏谓‘不以众人之所忧改其乐’，不如伊川作‘不以贫窭累其心而改其所乐’。盖圣人本意，在箪瓢陋巷上见得颜子贤处。‘人不堪其忧’，特辅一句。伊川之说，乃其本意。而尹氏乃取其辅句，说颜子贤处未甚紧。”曰：“所论答鲜于亻先语，大概得之，而未子细。更就实事上看，‘心不与物交’，非谓太深，盖无此理，虽大圣人之心，亦不能不交物也。”〔А
    ●卷三十二・论语十四
    ◎雍也篇三
    △冉求曰非不说子之道章
    问：“力不足者，非干志否？”曰：“虽非志，而志亦在其中。所见不明，气质昏弱，皆力不足之故。冉求乃自画耳。力不足者，欲为而不能为；自画者，可为而不肯为。”〔取
    “力不足者，中道而废”。废，是好学而不能进之人，或是不会做工夫，或是材质不可勉者。“今女画”。画，是自画，乃自谓材质不敏而不肯为学者。必大。
    中道而废，与半途而废不同。半途是有那懒而不进之意；中道是那只管前去，中道力不足而止。他这中道说得好。〔高〕
    问冉求自画。曰：“如驽骀之马，固不可便及得骐骥，然且行向前去，行不得死了，没柰何。却不行，便甘心说行不得，如今如此者多。”问：“自画与自弃如何？”曰：“也只是一般。只自画是就进上说，到中间自住了；自弃是全不做。”〔贺孙〕
    “伊川曰：‘冉求言：“非不说子之道，力不足也。”夫子告以为学为己，未有力不足者。所谓力不足者，乃中道而自废耳。今汝自止，非力不足也。’自废与自止，两“自”字意不同。自废则罪不在己，自止乃己之罪。谢氏曰：‘欲为而不能为，是之谓力不足；能为而不欲为，是之谓画。以画为力不足，其亦未知用力与！使其知所以用力，岂有力不足者。其亦未知说夫子之道与！使其知说夫子之道，岂肯画也。’第十一章凡六说。伊川谢氏之说，范氏杨氏之说，亦正，但无甚紧切处。吕氏发明伊川之说，以中道而废作‘不幸’字，甚亲切；‘废’字作‘足废’，大凿。不知伊川只上一‘自’字，便可见。尹氏用伊川之说，但於‘废’字上去一‘自’字，便觉无力。”曰：“伊川两‘自’字恐无不同之意。观其上文云‘未有力不足者’，则是所谓力不足者，正谓其人自不肯进尔，非真力不足也。此说自与本文不合，而来说必令牵合为一，故失之耳。谢氏与伊川不同，却得本文之意。”〔А
    △子谓子夏曰章
    问：“‘女为君子儒，无为小人儒’。君子於学，只欲得於己；小人於学，只欲见知於人。”曰：“今只就面前看，便见。君子儒小人儒，同为此学者也。若不就己分上做工夫，只要说得去，以此欺人，便是小人儒。”〔南升〕
    问：“孔子诲子夏，‘勿为小人儒’。”曰：“子夏是个细密谨严底人，中间忒细密，於小小事上不肯放过，便有委曲周旋人情、投时好之弊，所以或流入於小人之儒也。子游与子夏绝不相似。子游高爽疏畅，意思阔大，似个萧散底道人。观与子夏争‘洒扫应对’一段可见。如为武城宰，孔子问：‘女得人焉尔乎？’他却说个澹台灭明。及所以取之，又却只是‘行不由径，未尝至於偃之室’两句，有甚干涉？可见这个意思好。他对子夏说：‘本之则无，如之何？’他资禀高明，须是识得这些意思，方如此说。”又问：“子张与子夏亦不同。”曰：“然。子张又不及子游。子游却又实。子张空说得个头势太大了，里面工夫都空虚，所以孔子诲之以‘居之无倦，行之以忠’，便是救其病。子张较聒噪人，爱说大话而无实。”
    问：“谢氏说：‘子夏文学虽有馀，意其远者大者或昧焉。’子张篇中载子夏言语如此，岂得为‘远者大者或昧’？”曰：“上蔡此说，某所未安。其说道子夏专意文学，未见个远大处，看只当如程子‘君子儒为己，小人儒为人’之说。”问：“或以夫子教子夏为大儒，毋为小儒，如何？”曰：“不须说子夏是大儒小儒，且要求个自家使处。圣人为万世立言，岂专为子夏设。今看此处，正要见得个义与利分明。人多於此处含糊去了，不分界限。君子儒上达，小人儒下达，须是见得分晓始得，人自是不觉察耳。今自道己会读书，看义理，做文章，便道别人不会；自以为说得行，便谓强得人，此便是小人儒。毫鸺浔惴志子小人，岂谓子夏！决不如此。”问：“五峰言：‘天理人欲，同体而异用，同行而异情。’先生以为‘同体而异用’说未稳，是否？”曰：“亦须是实见此句可疑，始得。”又曰：“今人於义利处皆无辨，只恁鹘突去。是，须还他是；不是，还他不是。若都做得是，犹自有深浅，况於不是？”〔取臣义。
    “第十二章凡五说，今从谢氏之说。伊川尹氏以为为人为己，范氏以为举内徇外，治本务末，杨氏以义利为君子小人之别，其说皆通。而於浅深之间，似不可不别。窃谓小人之得名有三，而为人，为利，徇外务末，其过亦有浅深。盖有直指其为小人者，此人也，其陷溺必深。有对大人君子而言者，则特以其小於君子大人，而得是名耳，与陷溺者不同。虽均於为人为利，均於徇外务末，而过则有浅深也。夫子告子夏以‘毋为小人儒’，乃对君子大人而小者耳。若只统说，则与世俗之真小人者无异，而何以儒为哉？”曰：“伊川意可包众说。小人固有等第，然此章之意却无分别。”〔А
    △子游为武城宰章
    圣人之言宽缓，不急迫。如“焉尔乎”三个字，是助语。〔节〕
    问“子游为武城宰”章。曰：“公事不可知。但不以私事见邑宰，意其乡饮、读法之类也。”〔南升〕
    问：“杨氏曰：‘为政以人才为先。如子游为武城宰，纵得人，将焉用之！’似说不通。”曰：“古者士人为吏，恁地说，也说得通。更为政而得人讲论，此亦为政之助。恁地说，也说得通。”〔节〕
    问：“集注取杨氏说云：‘观其二事之小，而正大之情可见矣。’”曰：“看这气象，便不恁地猥碎。”问：“非独见灭明如此，亦见得子游胸怀也恁地开广，故取得这般人。”曰：“子游意思高远，识得大体。”问：“与琴张曾皙牧皮相类否？”曰：“也有曾皙气象。如与子夏言：‘抑末也，本之则无，如之何！’此一著固是失了，只也见得这人是旷阔底。又如问孝，则答以‘今之孝者，是谓能养；不敬，何以别’。见得他於事亲爱有馀而敬不足。又如说‘事君数，斯辱矣；朋友数，斯疏矣’；与‘丧致乎哀而止’，亦见得他不要如此苦切。子之武城闻弦歌，子游举‘君子学道爱人’等语，君子是大人，小人是小民。昨日丘子服出作论题，皆晓不得子游意。谓君子学道，及其临民则爱民；小民学道，则知分知礼，而服事其上。所以弦歌教武城，孔子便说他说得是。这也见子游高处。”贺孙问：“檀弓载子游曾子语，多是曾子不及子游。”曰：“人说是子游弟子记，故子游事详。”问：“子游初间甚高，如何後来却不如曾子之守约？”曰：“守约底工夫实。如子游这般人，却怕於中间欠工夫。”问：“子谓子夏曰：‘女为君子儒，无为小人儒。’看子夏煞紧小，故夫子恐其不见大道，於义利之辨有未甚明。”曰：“子游与子夏全相反。只子夏洒扫应对事，却自是切己工夫。如子夏促狭。如子游说：‘抑末也，本之则无，如之何！’是他见得大源头，故不屑屑於此。如孔子答问孝於子夏曰：‘色难。’与子游全是两样。子夏能勤奉养，而未知愉色婉容之为美。”〔贺孙〕
    问：“谢氏曰云云。右第十三章，凡五说。伊川两说。伊川尹氏解‘行不由径’作‘动必从正道’，杨氏谓‘直道而行’，皆是疑‘行不由径’为非中理。窃意灭明之为人未至成德，但有一节一行可取。如非公事不至偃室，自成德者观之，此特其一行尔，而子游尚称之，则‘行不由径’，亦但以其不欲速而遵大路可知也。伊川两说，盖权时者之事也。范氏乃就推人君说。”曰：“来说得之。”〔А
    △孟之反不伐章
    问“孟之反不伐”。曰：“孟之反资禀也高，未必是学。只世上自有这般人，不要争功。胡先生说：‘庄子所载三子云：孟子反子桑户子琴张。子反便是孟之反。子桑户便是子桑伯子，‘可也简’底。子琴张便是琴张，孔子所谓‘狂者’也。但庄子说得怪诞。’但他是与这般人相投，都自恁地没检束。”〔贺孙〕
    立之问此章。曰：“人之矜伐，都从私意上来。才有私意，便有甚好事，也做不得。孟之反不伐，便是克、伐不行，与颜子无伐善施劳底意思相似。虽孟之反别事未知如何，只此一节，便可为法。人之私意多端。圣人所以言此者，正提起与人看，使人知所自克也。”〔时举〕
    问：“凡人所以矜伐者，其病谤在甚处？只为有欲上人之心。才有欲上人之心，则人欲日长，天理日消，凡可以矜己夸人者，无所不至。故学者当去其欲上人之心，则天理自明矣。”曰：“欲上人之心，便是私欲。圣人四方八面提起向人说，只要人去得私欲。孟之反其他事不可知，只此一事，便可为法也。”〔南升〕
    问：“孟之反不伐。人之伐心固难克，然若非先知得是合当做底事，则临事时必消磨不去。诸葛孔明所谓‘此臣所以报先帝而忠陛下之职分也’。若知凡事皆其职分之所当为，只看做得甚么样大功业，亦自然无伐心矣。”曰：“也不是恁地。只得个心地平底人，故能如此。若使其心地不平，有矜伐之心，则虽十分知是职分之所当为，少间自是走从那一边去，遏捺不下。少间便说，我却尽职分，你却如何不尽职分！便自有这般心。孟之反只是个心地平，所以消磨容得去。”〔亻选
    读“孟之反不伐”章，曰：“此与冯异之事不同。盖军败以殿为功，殿於後，则人皆属目其归地。若不恁地说，便是自承当这个殿後之功。若冯异乃是战时有功，到後来事定，诸将皆论功，它却不自言也。”〔时举〕
    问：“吕氏谓人之不伐，能不自言而已。孟之反不伐，则以言以事自扌纹涔Γ加於人一等矣。第十四章凡六说，今从吕说。范杨侯尹论其谦让不伐，只统说大纲，於圣人所称孟之反之意有未尽，不如吕氏说得‘马不进也’之意出。谢氏说学者事甚紧切，於本文未密。”曰：“若不自扌危即是自居其功矣。恐不必如吕氏说。”〔А
    △不有祝笏之佞章
    问此章。曰：“此孔子叹辞也。言衰世好谀悦色，非此不能免，盖深伤之。当只从程先生之说。”〔谟〕
    “第十五章凡七说。伊川三说。今从伊川此说。伊川第二第三说，吕范尹之说，皆一意，与伊川第一说同。范氏曰：‘有朝之令色，无笏之巧言，犹难免於当世。’据范氏主意，乃在疾时之好佞，故曰‘犹难免於当世’。非加一‘犹’字，则其说不通，文意恐不如此。谢氏曰：‘善观世之治乱者如此。’乃推说。侯氏曰：‘“而”字，疑为“不”字说。’恐未必是文错，或文势如此。”曰：“当从伊川说。”〔А
    △谁能出不由户章
    “谁能出不由户！”何故人皆莫由此道也？〔振〕
    问：“何莫由斯道也”？曰：“但才不合理处，便是不由道。”
    问：“吕氏曰：‘出而不能不由户，则何行而非达道也哉！’杨氏曰：‘道无枚非也，孰不由斯乎？犹之出必由户也，百姓日用而不知耳。’尹氏曰：‘道不可离，可离非道，犹出入必由户也。’第十六章凡六说，今从吕杨尹之说。伊川范氏谢氏皆正。但伊川‘事必由其道’一句未粹，范谢说稍宽。”曰：“此言人不能出不由户，何故却行不由道？怪而叹之之辞也。伊川虽不如此说，然‘事必由其道’一句，不见其失，不可轻议，更宜思之。”〔А
    △质胜文则野章
    史，掌文籍之官。如‘二公及王乃问诸史’，并周礼诸属，各有史几人。如内史、御史，皆掌文籍之官。秦有御史大夫，亦掌制度文物者也。〔亻选
    “质胜文则野，文胜质则史”，是不可以相胜。才胜，便不好。龟山云：“则可以相胜。”“则”字怕误，当作“不”字。〔贺孙〕
    夫子言“文质彬彬”，自然停当恰好，不少了些子意思。若子贡“文犹质，质犹文”，便说得偏了！〔端蒙〕
    问：“伊川曰：‘君子之道，文质得其宜也。’范氏曰‘凡史之事’云云。第十七章凡七说，今从伊川范氏之说。伊川第二说，吕氏说论‘史’字，皆通。谢氏专指仪容说，恐未当。大纲且论文质，故有野与史之别。若专以为仪容，则说‘史’字不通，史无与仪容事。杨氏自‘质之胜文’以下，皆推说，与本文不类。尹氏曰：‘史文胜而理不足。’‘理’字未安。如此，则野可谓之理胜也。既谓之胜，则理必不足。野与史，皆可谓之理不足也。”曰：“史既给事官府，则亦习於容止矣。谢说之失不在此。却是所说全以观人为言，无矫揉著力处，失却圣人本旨。杨说推得却有功。‘文胜则理不足’，亦未有病。野，固理胜而文不足也。”〔А
    △人之生也直章
    生理本直。人不为直，便有死之道，而却生者，是幸而免也。〔夔孙〕
    “罔之生也”之“生”，与上面“生”字微有不同。此“生”字是生存之“生”。人之绝灭天理，便是合死之人。今而不死，盖幸免也。〔人杰〕
    或问“人之生也直”。曰：“人之生，元来都是直理。罔，便是都背了直理，当仁而不仁，当义而不义，皆是背了直理。既如此，合是死。若不死时，便是幸而免。”〔焘〕
    天地生生之理，只是直。才直，便是有生生之理。不直，则是枉天理，宜自屈折也，而亦得生，是幸而免耳。如木方生，须被折了，便不直，多应是死。到得不死，幸然如此。〔贺孙〕
    问“人之生也直”。曰：“‘生理本直。’顺理而行，便是合得生；若不直，便是不合得生，特幸而免於死耳。”亚夫问：“如何是‘生理本直’？”曰：“如父子，便本有亲；君臣，便本有义。”〔南升〕
    “‘人之生也直’，如饥食渴饮，是是非非，本是曰直，自无许多周遮。如‘敬以直内’，只是要直。”又曰：“只看‘生理本直’四字。时举录云：“只玩味此四字，便自有味。”如见孺子入井，便自有怵惕之心。时举录云：“即便是直。”见不义底事，便自有羞恶之心。是本有那个当为之理。若是内交要誉，便是不直。”时举录云：“才有内交要誉之意，便是曲了。”
    林恭甫说“生理本直”未透。曰：“如水有源便流，这只是流出来，无阻滞处。如见孺子将入井，便有个恻隐之心。见一件可羞恶底事，便有个羞恶之心。这都是本心自然恁地发出来，都遏不住。而今若顺这个行，便是。若是见入井後不恻隐，见可羞恶而不羞恶，便是拗了这个道理，这便是罔。”〔义刚〕
    罔，只是脱空作伪，做人不诚实，以非为是，以黑为白。如不孝於父，却与人说我孝；不弟於兄，却与人说我弟，此便是罔。据此等人，合当用死，却生於世，是幸而免耳。生理本直，如耳之听，目之视，鼻之臭，口之言，心之思，是自然用如此。若才去这里著些屈曲支离，便是不直矣。”又云：“凡人解书，只是这一个粗近底道理，不须别为高远之说。如云不直，只是这个不直。却云不是这个不直，别有个不直，此却不得。所谓浅深者，是人就这明白道理中，见得自有粗细。不可说这说是浅底，别求一个深底。若论不直，其粗至於以鹿为马，也是不直；其细推至一念之不实，恶恶不‘如恶恶臭’，好善不‘如好好色’，也是不直。只是要人自就这个粗说底道理中，看得越向里来教细耳，不是别求一样深远之说也。”〔亻选
    问：“或问云：‘上“生”字为始生之生，下“生”字为生存之生。虽若不同，而义实相足。’何也？”曰：“後日生活之生，亦是保前日之生。所以人死时，此生便绝。”〔节〕
    问：“明道云：‘“民受天地之中以生”，“天命之谓性”也。“人之生也直”，亦是此意。’莫微有差别否？”曰：“如何有差别！便是这道理本直。孔子却是为欲说‘罔之生也’，所以说个‘直’字，与‘民受天地之中’，义理一般。”〔亻选臣义。
    问：“伊川曰：‘人类之生，以直道也；欺罔而免者，幸耳。’谢氏曰云云。第十八章凡九说，杨氏两说。今从伊川谢氏之说。明道曰：‘生理本直。’范氏曰：‘人之性善，故其生直。’尹氏曰：‘直，性也。’此三说者，皆以生字作始生之生，未安。据此章，正如礼所谓‘失之者死，得之者生’，乃生存之生。若以为生本直，性本直，则是指人之始生言之。人之始生，固可谓之直，下文又不当有始生而罔者。下句若作生存之生，则上句不应作始生之生。横渠解‘幸而免’，似凿。本文上句却无吉凶莫非正之意。吕氏曰：‘罔，如网，无常者也。’‘罔’字，只对‘直’字看，便可见，似不必深说。游氏虽说有未尽，大纲亦正。杨氏曰：‘人者，尽人道者。’其意以‘人’字作一重字解，似对‘罔’字言之，未当。‘人’字只大纲说。第二说大略。”曰：“此两‘生’字，上一字是始生之‘生’，下一字是生存之‘生’。当以明道之说求之，则得之矣。”〔А
    △知之者不如好之者章
    “知之者不如好之者。”人之生，便有此理。然被物欲昏蔽，故知此理者已少。好之者是知之已至，分明见得此理可爱可求，故心诚好之。乐之者是好之已至，而此理已得之於己。凡天地万物之理皆具足於吾身，则乐莫大焉。知之者，如五现可食；好之者，是食而知其味；乐之者，是食而饱。〔南升〕
    问：“若是真知，安得不如好之？若是真好，安得不如乐之？”曰：“不说不是真知与真好，只是知得未极至，好得未极至。如数到九数，便自会数过十与十一去；数到十九数，便自会数过二十与二十一去。不著得气力，自然如此。若方数得六七，自是未易过十；数得十五，自是未易过二十数，这都是未极至处。如行到福州，须行到福州境界极了，方到兴化界；这边来，也行尽埃州界了，方行到南剑界。若行未尽埃州界，自是未到得别州境界。‘乐则生矣，生则恶可已’也。”〔贺孙〕
    问：“明道曰：‘笃信好学，未如自得之乐。好之者，如游他人园圃；乐之者，则己物耳。然只能信道，亦是人之难能也。’伊川曰：‘非有所得，安能乐之？’又曰：‘知之者，在彼，而我知之也。好之者，虽笃，而未能有之。至於乐之，则为己之所有。’第十九章凡七说，伊川三说。今从明道伊川之说。伊川第二说，推说教人事，曰：‘知之必好之，好之必求之，求之必得之。古人此个学，是终身底事。果能造次颠沛必於是，岂有不得之理？’范氏曰‘乐则生矣’，吕氏亦曰‘乐则不可已’，皆推说乐以後事。若原其所以乐，则须如伊川之说。吕氏曰：‘知之则不惑。’据此章‘知’字，只谓好学者耳，未到不惑地位，其说稍深。杨氏曰：‘“夫妇之愚，可以与知焉”，则知之非艰矣。’此说‘知’字又太浅。人而知学者亦不易得。夫妇之知，习之而不察者耳，未足以为知。二说正相反，吕氏过，杨氏不及。谢氏曰：‘乐则无欣厌取舍。’谓之无厌无舍则可，若谓之无所欣，无所取，则何以谓之乐？尹氏大纲与伊川同意，但以‘安’字训‘乐’字，未紧。”曰：“所论‘知’字，甚善。但此亦谓知义理之大端者耳。谢说大抵太过。”〔А
    △中人以上章
    叔器问：“中人上下是资质否？”曰：“且不妆定恁地。或是他工夫如此，或是他资质如此。圣人只说‘中人以上、中人以下’时，便都包得在里面了。圣人说中人以下，不可将那高远底说与他，怕他时下无讨头处。若是就他地位说时，理会得一件，便是一件，庶几渐渐长进，一日强似一日，一年强似一年。不知不觉，便也解到高远处。”〔义刚〕
    问：“圣人教人，不问智愚高下，未有不先之浅近，而後及其高深。今中人以上之资，遽以上焉者语之，何也？”曰：“他本有这资质，又须有这工夫，故圣人方以上者语之。今人既无这资质，又无这工夫，所以日趋於下流。”〔取
    正淳问：“‘中人以下，不可以语上’，是使之下学而未可语以上达否？”曰：“如此，则下学、上达分而为二事矣。况上达亦如何说得与他！须是待他自达。此章只是说智识未理会得此义理者，语之无益尔。”〔必大〕
    行夫问此章。曰：“理只是一致。譬之水，也有把与人少者，有把与人多者。随其质之高下而告之，非谓理有二致也。”〔时举〕
    或问此一段。曰：“正如告颜渊以‘克己复礼’，告仲弓以‘持敬行恕’，告司马牛以言之讠刃。盖清明刚健者自是一样，恭默和顺者自是一样，有病痛者自是一样，皆因其所及而语之也。”〔亻选
    问：“谢氏既以分言，又以操术言，岂非谓贵贱异等，执业不同，故居下者不可语之以向上者之事否？”曰：“也只是论学术所至之浅深而已。”〔必大〕集义。
    问：“明道曰：‘上智高远之事，非中人以下所可告，盖逾涯分也。’横渠曰云云。此说得之吕监庙所编，其说似正，不知载在何集录。第二十章凡六说。伊川两说。横渠说在外。伊川第二说曰：‘“中人以上，中人以下”，皆谓才也。’第一说与尹氏之说同此意。谓之才者，以为禀受然尔。杨氏亦曰：‘有中人上下者，气禀异也。’此三说皆以其上中下为系所禀受。范氏则曰：‘由学与不学故也。’谢氏亦曰：‘特语其操术浅深，非不移之品。’此二说，又以其上、中、下为系於学术。五说正相反。据本文，只大纲论上中下，初未尝推原其所以然也。若推原其所以然，则二者皆有之。或以其禀受不同，或以其学术有异，不可偏举。”曰：“伊川第二说，已具二者之意矣。”〔А
    △樊迟问知章
    问：“‘务民之义，敬鬼神而远之’，诸家皆作两事说。”曰：“此两句恐是一意。民者，人也；义者，宜也。如诗所谓‘民之秉彝’，即人之义也。此则人之所宜为者，不可不务也。此而不务，而反求之幽冥不可测识之间，而欲避祸以求福，此岂谓之智者哉！‘先难後获’，即仲舒所谓‘仁人明道不计功’之意。吕氏说最好，辞约而义甚精。”〔去伪〕
    问：“樊迟问知，当专用力於人道之所宜，而不惑於鬼神之不可知，此知者之事也。若不务人道之所宜为，而亵近鬼神，乃惑也。须是敬而远之，乃为知。‘先难而後获’，谓先其事之所难，而後其效之所得，此仁者之心也。若方从事於克己，而便欲天下之归仁，则是有为而为之，乃先获也。若有先获之心，便不可以为仁矣。”曰：“何故有先获之心，便不可以为仁？”曰：“方从事於仁，便计较其效之所得，此便是私心。”曰：“此一句说得是。克己，正是要克去私心，又却计其效之所得，乃是私心也。只是私心，便不是仁。”又曰：“‘务民之义’，只是就分明处用力，则一日便有一日之效。不知‘务民之义’，亵近鬼神，只是枉费心力。今人亵近鬼神，只是惑於鬼神，此之谓不知，如臧文仲居蔡。古人非不用卜筮，今乃亵渎如此，便是不知。吕氏‘当务之为急’，说得好；‘不求於所难知’一句，说得鹘突。”〔南升〕
    问：“‘敬鬼神而远之’，莫是知有其理，故能敬；不为他所惑，故能远？”曰：“人之於鬼神，自当敬而远之。若见得那道理分明，则须著如此。如今人信事浮屠以求福利，便是不能远也。又如卜筮，自伏羲尧舜以来皆用之，是有此理矣。今人若於事有疑，敬以卜筮决之，有何不可？如义理合当做底事，却又疑惑，只管去问於卜筮，亦不能远也。盖人自有人道所当为之事。今若不肯自尽，只管去谄事鬼神，便是不智。”因言，夫子所答樊迟问仁智一段，正是指中间一条正当路与人。人所当做者，却不肯去做；才去做时，又便生个计获之心，皆是堕於一偏。人能常以此提撕，则心常得其正矣。”〔广〕
    问“敬鬼神而远之”。曰：“此鬼神是指正当合祭祀者。且如宗庙山川，是合当祭祀底，亦当敬而不可亵近泥著。才泥著，便不是。且如卜筮用龟，所不能免。臧文仲却为山节藻壑室以藏之，便是不智也。”〔铢〕
    问：“‘敬鬼神而远之’，如天地山川之神与夫祖先，此固当敬。至如世间一种泛然之鬼神，果当敬否？”曰：“他所谓‘敬鬼神’，是敬正当底鬼神。‘敬而远之’，是不可亵渎，不可媚。如卜筮用龟，此亦不免。如臧文仲山节藻垡圆刂，便是媚，便是不知。”〔节〕
    问：“程子说鬼神，如孔子告樊迟，乃是正鬼神。如说今人信不信，又别是一项，如何滚同说？”曰：“虽是有异，然皆不可不敬远。”〔可学〕
    “先难後获”，只是无期必之心。〔时举〕
    问“仁者先难而後获”。曰：“获，有期望之意，学者之於仁，工夫最难。但先为人所难为，不必有期望之心，可也。”〔去伪〕
    只是我合做底事，便自做将去，更无下面一截。才有计获之心，便不是了。恪。
    “先难後获”，仁者之心如是，故求仁者之心亦当如是。
    须“先难而後获”。不探虎穴，安得虎子！须是舍身入里面去，如搏寇雠，方得之。若轻轻地说得，不济事。〔方子〕
    问：“‘仁者先难而後获’。难者，莫难於去私欲。私欲既去，则恻然动於中者，不期见而自见。”曰：“仁毕竟是个甚形状？”曰：“仁者与天地万物为一体。”曰：“此只是既仁之後，见得个体段如此。方其初时，仁之体毕竟是如何？要直截见得个仁底表里。若不见他表里，譬犹此屋子，只就外面貌得个模样，纵说得著，亦只是笼罩得大纲，不见屋子里面实是如何。须就中实见得仔细，方好。”又问：“就中间看，只是恻然动於中者，无所系累昏塞，便是否？”曰：“此是已动者。若未动时，仁在何处？”曰：“未动时流行不息，所谓那活泼泼底便是。”曰：“诸友所说仁，皆是貌模。今且为老兄立个标准，要得就这上研磨，将来须自有个实见得处。譬之食糖，据别人说甜，不济事。须是自食，见得甜时，方是真味。”〔大雅〕
    或问此章。曰：“常人之所谓知，多求知人所不知。圣人之所谓知，只知其所当知而已。自常人观之，此两事若不足以为知。然果能专用力於人道之宜，而不惑於鬼神之不可知，却真个是知。”〔焘〕集注。
    问集注“仁之心，知之事”。曰：“‘务民之义，敬鬼神’，是就事上说。‘先难後获’，是就处心积虑处说。‘仁’字说较近里，‘知’字说较近外。”〔夔孙〕
    叔器问集注心与事之分。曰：“这个有甚难晓处？事，便是就事上说；心，便是就里面说。‘务民之义，敬鬼神而远之’，这是事。‘先难後获’，这是仁者处心如此。事也是心里做出来，但心是较近里说。如一间屋相似，说心底是那房里，说事底是那厅。”
    问：“‘仁者先难而後获’，‘後’字，如‘未有义而後其君’之‘後’否？”曰：“是。”又问：“此只是教樊迟且做工夫，而程子以为仁，如何？”曰：“便是仁。这一般，外面恁地，然里面通透，也无界限。圣人说话，有一句高，一句低底，便有界限。若是陇侗说底，才做得透，便是。如‘克己复礼’，便不必说只是为仁之事，做得透便是。又如‘我欲仁，斯仁至矣’，才欲仁，便是仁。”因言：“先儒多只是言‘後有所得’，说得都轻。淳录云：“‘後’字说得轻了。”唯程先生说得恁地重，这便是事事说得有力。如‘事君敬其事而後其食’，‘先事後得’之类，皆是此例。”义刚言：“若有一毫计功之心，便是私欲。”曰：“是。”〔义刚〕淳同。
    问：“明道曰：‘“先难”，克己也。’伊川曰：‘以所难为先，而不计所获，仁也。’又曰：‘民，亦人也。务人之义，知也。鬼神不敬，则是不知；不远，则至於渎。敬而远之，所以为知。’又曰：‘有为而作，皆先获也，如利仁是也。古人惟知为仁而已，今人皆先获也。’右第二十一章，凡七说，明道三说。伊川四说。今从明道、伊川之说。明道第一说曰：‘民之所宜者，务之。所欲，与之聚之。’第三说亦曰：‘“务民之义”，如项梁立义帝，谓从民望者，是也。’伊川第一说亦曰：‘能从百姓之所宜者，知也。’尹氏用伊川说。此三说，皆以‘务民之义’，作从百姓之所宜，恐解‘知’字太宽。问知，而告以从百姓之所宜，恐圣人告樊迟者，亦不至如是之缓。窃意‘民’字不当作‘百姓’字解。只伊川第二说曰‘民，亦人也’，似稳。所谓‘知’者，见义而为之者也。不见义，则为不知。‘务’，如‘齐不务德’之‘务’。然必曰‘民之义’者，己亦民也。通天下只一义耳，何人我之别！所谓‘务民之义’者，与务己之义无异。孟子曰‘居天下之广居’，则亦与己之广居无异。故伊川谓‘民亦人也’，恐有此意。若以‘民’字作‘百姓’字解，复以‘义’字作‘宜’字，恐说‘知’字太缓。伊川第三说鬼神事。范作‘振民育德’，其说宽。振民之意，亦与明道、伊川从百姓之所宜之意同，皆恐未稳否？吕氏曰：‘当务为急，不求所难知。’似将‘务民之义，敬鬼神而远之’作一句解。看此两句，正与‘非其鬼而祭之，谄也。见义不为，无勇也’相类。两句虽连说，而文意则异。谢氏曰：‘“敬鬼神而远之”，知鬼神之情状也。’伊川第三说似未须说到如此深远，正以其推言之耳。杨氏曰：‘樊迟学稼，固务民之事而已，非义也。’莫非事也，而曰事而非义，则不可。但有义、不义之异，事与义本无异。”曰：“民之义，谓人道之所宜也，来说得之。但所谓‘“居天下之广居”，与己之广居无异’，则天下只有此一广居，何必更说无人我之异乎？吕氏说，词约而义甚精。但伊川说‘非其鬼而祭之’，两说相连，却费力。若如范氏说，则可以相因矣。杨氏所引，本无意义，然谓事即是义，则不可。且如物，还可便谓之理否？”〔А
    △知者乐水章
    胡问此章。曰：“圣人之言，有浅说底，有深说底，这处只是浅说。仁只似而今重厚底人，知似而今伶利底人，然亦在人看。”〔淳〕义刚录云：“胡问：‘仁是指全体而言否？’曰‘圣人说仁，固有浅深，这个是大概说’云云。”
    正卿问：“‘知者乐水，仁者乐山’，是以气质言之，不知与‘仁者安仁，知者利仁’，有高下否？”曰：“此‘仁知’二字，亦说得浅，不可与‘安仁利仁’较优劣。如中庸说‘知仁勇’，这个‘仁知’字，说得煞大。”〔贺孙〕
    问：“‘知者乐水，仁者乐山’，是就资质上说，就学上说？”曰：“也是资质恁地。但资质不恁地底，做得到也是如此。这只说个仁知地位，不消得恁地分。资质好底固是合下便恁地，若是资质不好，後做得到时，也只一般。”〔义刚〕
    “‘知者乐水，仁者乐山’，不是兼仁知而言，是各就其一体而言。如‘仁者见之谓之仁，知者见之谓之知’”。人杰问：“‘乐’字之义，释曰‘喜好’。是知者之所喜好在水，仁者之所喜好在山否？”曰：“且看水之为体，运用不穷，或浅或深，或流或激；山之安静笃实，观之亻尽有馀味。”某谓：“如仲尼之称水曰：‘水哉！水哉！’子在川上曰：‘逝者如斯夫！’皆是此意否？旧看伊川说‘非体仁知之深者，不能如此形容之’，理会未透。自今观之，真是如此。”曰：“不必如此謇摹Ｇ依砘崂炙乐山，直看得意思穷尽，然後四旁莫不贯通。苟先及四旁，却终至於与本说都理会不得也。”〔人杰〕
    子善问“知者乐水，仁者乐山”。曰：“看圣人言，须知其味。如今只看定‘乐山乐水’字，将仁知来比类，凑合圣言而不知味也。譬如吃馒头，只吃些皮，元不曾吃馅，谓之知馒头之味，可乎？今且以知者乐水言之，须要仔细看这水到隈深处时如何，到峻处时如何，到浅处时如何，到曲折处时如何。地有不同，而水随之以为态度，必至於达而後已，此可见知者处事处。‘仁者乐山’，亦以此推之。”洽。
    惟圣人兼仁知，故乐山乐水皆兼之。自圣人而下，成就各有偏处。
    魏问此章。曰：“此一章，只要理会得如何是仁，如何是知。若理会这两个字通透，如动、静等语自分晓。”〔贺孙〕
    问：“‘知者动，仁者静’，动是运动周流，静是安静不迁，此以成德之体而言也。若论仁知之本体，知则渊深不测，众理於是而敛藏，所谓‘诚之复’，则未尝不静；仁者包藏发育，一心之中生理流行而不息，所谓‘诚之通’，则未尝不动。”曰：“知者动意思常多，故以动为主；仁者静意思常多，故以静为主。今夫水渊深不测，是静也；及滔滔而流，日夜不息，故主於动。山包藏发育之意，是动也；而安重不迁，故主於静。今以碗盛水在此，是静也，毕竟他是动物。故知动仁静，是体段模样意思如此也，常以心体之便见。”〔南升〕
    问：“仁知动静之说，与阴阳动静之说同否？”曰：“莫管他阳动阴静，公看得理又过了。大抵看理只到这处便休，又须得走过那边看，便不是了。然仁主於发生，其用未尝不动，而其体却静。知周流於事物，其体虽动，然其用深潜缜密，则其用未尝不静。其体用动静虽如此，却不须执一而论，须循环观之。盖仁者一身混然全是天理，故静而乐山，且寿，寿是悠久之意；知者周流事物之间，故动而乐水，且乐，乐是处得当理而不扰之意。若必欲以配阴阳，则仁配春，主发生，故配阳动；知配冬，主伏藏，故配阴静。然阴阳动静，又各互为其根，不可一定求之也。此亦在学者默而识之。”〔祖道〕
    或问：“‘知者动，仁者静’。如太极图说，则知为静而仁为动，如何？”曰：“且自体当到不相碍处，方是。”儒用录云：“观书且就当下玩索文意，不须如此牵引，反生枝蔓。”良久，曰：“这物事直看一样，横看一样。儒用录云：“道理不可执著，且逐件理会。”子贡说学不厌为知，教不倦为仁。子思却言成己为仁，成物为知。仁固有安静意思，然施行却有运用之意。”又云：“知是伏藏、祖录作“潜伏”。渊深底道理，至发出则有运用。然至於运用各当其理而不可易处，又不专於动。”〔人杰〕
    仁静知动。易中说“仁者见之”，阳也；“知者见之”，阴也。这样物事大抵有两样。仁配春，知配冬。中庸说：“成己，仁也；成物，知也。”仁在我，知在物。孟子说：“学不厌，知也；教不倦，仁也。”又却知在我，仁在物。见得这样物事皆有动静。〔泳〕
    仁知动静。自仁之静，知之动而言，则是“成己，仁也；成物，知也”。自仁之动，知之静而言，则是“学不厌，知也；教不倦，仁也”。〔恪〕
    “仁者静”，或谓寂然不动为静，非也。此言仁者之人，虽动亦静也。喜怒哀乐，皆动也，仁者之人岂无是数者哉！扒於动之中未尝不静也。静，谓无人欲之纷扰，而安於天理之当然耳。若谓仁有静而不动，则知亦常动而不静乎！〔谟〕
    通老问：“仁知动静，合二者如何？”曰：“何必合？此亦言其多耳。不成仁者便愚，知者便一向流荡！要之，安静中自有一个运动之理，运动中自有一个安静之理，方是。”〔可学〕
    知便有个快活底意思，仁便有个长远底意思。故曰：“知者乐，仁者寿。”
    问：“‘知者乐水’一章，看这三截，却倒。似动静是本体，山水是说其已发，乐寿是指其效。”曰：“然。倒因上二句说到他本体上。‘知者动’，然他自见得许多道理分明，只是行其所无事，其理甚简；以此见得虽曰动，而实未尝不静也。‘仁者静’，然其见得天下万事万理皆在吾心，无不相关，虽曰静，而未尝不动也。动，不是恁地劳攘纷扰；静，不是恁地块然死守。这与‘樊迟问仁知’章相连，自有互相发明处。”朱蜚卿问是如何。曰：“专去理会人道之所当行，而不惑於鬼神之不可知，便是见得日用之间流行运转，不容止息，胸中晓然无疑，这便是知者动处。心下专在此事，都无别念虑系绊，见得那是合当做底事，只恁地做将去，是‘先难後获’，便是仁者静。如今人不静时，只为一事至，便牵惹得千方百种思虑。这事过了，许多夹杂底却又在这里不能得了。头底已自是过去了，後面带许多尾不能得了。若是仁者，逐一应去，便没事。一事至，便只都在此事上。”蜚卿问：“先生初说‘仁者乐山’，仁者是就成德上说；那‘仁者先难後获’，仁者是就初学上说。”曰：“也只一般，只有个生熟。圣贤是已熟底学者，学者是未熟底圣贤。”蜚卿问：“‘先难後获’，意如何？”曰：“後，如‘後其君，後其亲’之意。‘哭死而哀，非为生者；经德不回，非以干禄；言语必信，非以正行’，这是熟底‘先难後获’，是得仁底人。‘君子行法以俟命’，是生底‘先难後获’，是求仁底人。”贺孙问：“上蔡所说‘先难，谓如射之有志，若跣之视地，若临深，若履薄’，皆其心不易之谓。”曰：“说得是。先难是心只在这里，更不做别处去。如上岭，高峻处不能得上，心心念念只在要过这处，更不思量别处去。过这难处未得，便又思量到某处，这便是求获。”〔贺孙〕
    问：“仁知动静，集注说颇重叠。”曰：“只欠转换了一个‘体’字。若论来，仁者虽有动时，其体只自静；知者虽有静时，其体只自动。”〔贺孙〕集注。
    或问：“‘动静以体言’，如何？”曰：“‘以体言’，是就那人身上说。”〔焘〕
    问：“‘知者动’，集注以动为知之体；‘知者乐水’，又曰：‘其用周流而不穷’；言体、用相类，如何？”曰：“看文字须活著意思，不可局定。知对仁言，则仁是体，知是用。只就知言，则知又自有体、用。如‘乾道成男，坤道成女’，岂得男便都无阴？女便都无阳？这般须相错看。然大抵仁都是个体，知只是个用。”〔淳〕
    知者动而不静，又如何处动？仁者静而不动，又死杀了。是则有交互之理。但学者且只得据见在看，便自见得不要如此纷纷也。所举程子曰“非礼仁知之深者，不能如此形容”，此语极好看。亻尽用玩味，不是常说。如“子语鲁太师乐处”，亦云“非知乐之深者不能言”，皆此类也。极用仔细玩味看！〔明作〕
    伊川“乐山乐水”处，言“动静皆其体也”。此只言体段，非对用而言。〔端蒙〕集义。
    “仁者寿”，是有寿之理，不可以颜子来插看。如“罔之生也幸而免”，罔亦是有死之理。〔淳〕
    问谢氏仁知之说。曰：“世间自有一般浑厚底人，一般通晓底人，其终亦各随其材有所成就。夫子以仁者、知者对而言之，诚是各有所偏。如曰‘仁者安仁，知者利仁’，及所谓‘好仁者，恶不仁者’，皆是指言两人。如孔门，则曾子之徒是仁者，子贡之徒是知者。如此章，亦是泛说天下有此两般人尔。”〔必大〕
    问：“伊川曰：‘乐，喜好也。知者乐於运动，若水之流通；仁者乐於安静，如山之定止。知者得其乐，仁者安其常也。’“乐喜”、“乐於”，恐皆去声。又曰：‘“知者乐”，凡运用处皆乐；“仁者寿”，以静而寿。’又曰：‘乐山乐水，气类相合。’范氏曰：‘知者运而不息，故乐水；仁者安於山，故乐山。动则能和，故乐；动则自乐，恐不必将“和”作“乐”字。静则能久，故寿。非深於仁知者，不能形容其德。’右第二十二章凡七说，伊川四说。今从伊川范氏之说。伊川第二说曰：‘乐水乐山，与夫动静，皆言其体也。’第三说亦曰：‘动静，仁知之体也。’‘体’字只作形容仁知之体段则可，若作体用之体则不可。仁之体可谓之静，则知之体亦可谓之静。所谓体者，但形容其德耳。吕氏乃以为‘山水言其体，动静言其用’，此说则显然以为体用之体。既谓之乐山乐水，则不专指体，用亦在其中。动可谓之用，静不可谓之用。仁之用，岂宜以静名之！谢氏曰：‘自非圣人，仁知必有所偏，故其趋向各异，则其成功亦不同也。’据此章，乃圣人形容仁知以教人，使人由是而观，亦可以知其所以为仁知也。谢氏以为指知仁之偏，恐非圣人之意。谢氏又曰：‘以其成物，是以动；以其成己，是以静。’杨氏曰：‘利之，故乐水；安之，故乐山。利，故动；安，故静。’窃谓圣人论德，互有不同。譬如论日，或曰如烛，或曰如铜盘。说虽不同，由其一而观之，皆可以知其为日。然指铜盘而谓之烛，指烛而谓之铜盘，则不可。圣人论仁知，或以为‘成己、成物’，或以为‘安仁、利仁’，或以为‘乐山、乐水’，各有攸主，合而一之，恐不可也。游氏推说仁寿，尹氏同伊川，故不录。”曰：“所论体、用甚善。谢氏说未有病，但末後句过高不实耳。‘成己、成物’，‘安仁、利仁’，‘乐山、乐水’，意亦相通。如‘学不厌，教不倦’之类，则不可强通耳。”〔А
    ●卷三十三・论语十五
    ◎雍也篇四
    △齐一变至於鲁章
    问：“齐尚功利，如何一变便能至鲁？”曰：“功利变了，便能至鲁。鲁只是大纲好，然里面遗阙处也多。”〔淳〕
    行父问“齐一变至鲁，鲁一变至道”。曰：“太公之封於齐也，举贤而尚功，孔子曰：‘後世必有篡弑之臣。’周公治鲁，亲亲而尊尊，孔子曰：‘後世浸微矣！’齐自太公初封，已自做得不大段好。至後桓公管仲出来，乃大变乱拆坏一番。鲁虽是衰弱不振，元旧底却不大段改换。欲变齐，则须先整理了已坏底了，方始如鲁，方可以整顿起来，这便隔了一重。变鲁，只是扶衰振弱而已。若论鲁，如左传所载，有许多不好事，只是恰不曾被人拆坏。恰似一间屋，鲁只如旧弊之屋，其规模只在；齐则已经拆坏了。这非独是圣人要如此损益，亦是道理合当如此。”〔贺孙〕
    齐经小白，法度尽怠＝裥胍槐洌方可至鲁；又一变，方可至道。鲁却不曾变坏，但典章废坠而已。若得人以修举之，则可以如王道盛时也。〔谟〕
    “‘齐一变至於鲁’，是他功利俗深。管仲称霸，齐法坏尽，功利自此盛。然太公治齐尚功时，便有些小气象，尚未见得，只被管仲大段坏了。”又云：“管仲非不尊周攘夷，如何不是王道？只是功利驳杂其心耳。”〔明作〕
    语及“齐一变至於鲁”，因云：“齐生得桓公管仲出来，它要‘九合诸侯，一匡天下’，其势必至变太公之法。不变，便做不得这事。若圣人变时，自有道理。大抵圣贤变时，只是兴其滞，补其弊而已。如租庸调变为锕闫锍ふ髦兵，皆是变得不好了。今日变时，先变熙丰之政，以复祖宗忠厚之意，次变而复於三代也。”桓。
    问：“伊川谓：‘齐自桓公之霸，太公遗法变易尽矣。鲁犹存周公之法制。’看来鲁自桓公以来，闺门无度，三君见弑，三家分裂公室，昭公至於客死，以至不视朔，不朝聘，与夫税亩、丘甲、用田赋，变乱如此，岂得是周公法制犹存乎？”曰：“齐鲁初来气象，已自不同。看太公自是与周公别。到桓公管仲出来，又不能遵守齐之初政，却全然变易了，一向尽在功利上。鲁却只是放倒了，毕竟先世之遗意尚存。如哀公用田赋，犹使人来问孔子。他若以田赋为是，更何暇问。惟其知得前人底是，所以来问。若桓公管仲却无这意思，自道他底是了，一向做去不顾。”
    问：“注谓‘施为缓急之序’，如何？”曰：“齐自伯政行，其病多。鲁则其事废坠不举耳。齐则先须理会他许多病败了，方可及鲁。鲁则修废举坠而已，便可复周公之道。”问：“孔子治齐，则当於何处下手？”曰：“莫须先从风俗上理会去。然今相去远，亦不可细考。但先儒多不信史记所载太公伯禽报政事。然细考来，亦恐略有此意，但传者过耳。”〔广〕
    问集注云云。曰：“不独齐有缓急之序，鲁亦有缓急之序。如齐功利之习所当变，便是急处。鲁纪纲所当振，便是急处。”或问：“功利之习，为是经桓公管仲所以如此否？”曰：“太公合下便有这意思，如‘举贤而尚功’，可见。”恪。
    问：“‘施为缓急之序’如何？”曰：“齐变只至於鲁，鲁变便可至道。”问：“如此则是齐变为缓，而鲁变为急否？”曰：“亦不必恁分。如变齐，则至鲁在所急，而至道在所缓。至鲁，则成个朴子，方就上出光采。”〔淳〕
    读“齐鲁之变”一章，曰：“各有缓急。如齐功利之习，若不速革，而便欲行王化；鲁之不振，若不与之整顿，而却理会其功利之习，便是失其缓急之序。如贡禹谏元帝令节俭，元帝自有这个，何待尔说！此便是不先其所急者也。”〔时举〕
    问：“伊川曰‘夫子之时，齐强鲁弱’云云。吕氏曰：‘齐政虽修，未能用礼。鲁秉周礼，故至於道。第二十三章凡八说，伊川三说。今从伊川吕氏之说。伊川第二说曰：‘此只说风俗。’以‘至於道’观之，则不专指风俗，乃论当时政治，风俗固在其中。然又别一节事。又第三说曰：‘言鲁国虽衰，而君臣父子之大伦犹在。’以鲁观之，其大伦之不正久矣。然礼记明堂位以鲁为君臣未尝相弑，而注家讥其近诬，则此说亦恐未稳。横渠谢游杨尹大抵同伊川，故不录。范氏曰：‘齐一变可使如鲁之治时。’其意谓齐鲁相若，故以谓治时。齐之气象乃伯政，鲁近王道，不可疑其相若。看鲁秉周礼，可见。”曰：“所疑范氏说，亦无病。”〔А
    △觚不觚章
    古人之器多有觚。如酒器，便如今花瓶中间有八角者。木简是界方而六面，即汉所谓“操觚之士”者也。今淮上无纸，亦用木写字，教小儿读，但却圆了，所谓“觚不觚”。古人所以恁地方时，缘是顿得稳。〔义刚〕
    第二十四章凡六说，伊川两说。今从尹氏之说。尹氏乃合伊川二说而为一说。范吕杨氏说亦正。伊川范氏谓不合法制，吕氏、杨氏谓失其名，其实一也。失其制，则失其名可知矣。谢氏是推说学者事。〔А澄薮鹩铩
    △井有仁焉章
    问：“‘可欺’是继‘可逝’而言，‘不可罔’是继‘不可陷’而言否？”曰：“也是如此。但‘可逝不可陷’，是就这一事说；‘可欺不可罔’，是总说。不特此事如此，他事皆然。”〔义刚〕
    叔器曰：“宰我只知有个公共底道理，却不知有义。”曰：“不惟不晓义，也不晓那智了。若似他说，却只是个呆人。”因云：“宰我见圣人之行，闻圣人之言，却尚有这般疑，是怎生地？缘自前无人说这个物事，到夫子方说出来，所以时下都讨头不著。似而今学者时，便无这般疑了。”叔器又云：“圣人只说下学，不说上达，所以学者不晓。”曰：“这也无难晓处。这未是说到那性命之微处，只是宰我钝。如子贡便是个晓了通达底，所以说从那高远处去。”〔义刚〕
    问：“伊川曰：‘宰我问，仁者好仁，不避难，虽告之以赴井为仁，亦从之乎？夫子谓，不然。君子可使之有往，不可陷於不知；可欺以其方，不可罔以非其道。’吕氏曰：‘“井有仁焉”，犹言自投陷阱以施仁术也。己已自陷，仁术何施！当是时也，君子可往以思救，不能自陷以求救；可欺之以可救，不可罔之使必救。’第二十五章凡七说。明道两说。明道曰：‘知井有仁者，当下而从之否？’此说恐未当。君子虽不逆诈，而事之是非晓然者未尝不先见也。岂有仁者而在井乎？虽有之，君子不往也。范氏亦曰：‘井有仁，则将入井而从之。’盖此意也。‘其从之也’，只合作从或者之言，不宜作从井中之仁也。谢氏谓宰我疑仁者之用心。观宰我之言，亦足以见其好仁之切，不宜深责之也。杨氏谓宰我疑君子之不逆诈，故问。观宰我之意，好仁之切，以谓仁者好仁，虽患难不避，故问。非谓疑其不逆诈也。尹氏用伊川说，故不录。范氏解‘逝’字极未安，与下句‘可欺也’不类。”谓君子见不善，可逝而去。曰：“所论得之。但此章文义，诸先生说不甚明，更详考之为佳。”〔А
    △君子博学於文章
    “博学於文”，考究时自是头项多。到得行时，却只是一句，所以为约。若博学而不约之以礼，安知不畔於道？徒知要约而不博学，则所谓约者，未知是与不是，亦或不能不畔於道也。〔亻选
    博文约礼，就这上进去，只管是长进。盖根脚已是了，所以不畔道。
    行夫问“博文约礼”。曰：“博文条目多，事事著去理会。礼却只是一个道理，如视也是这个礼，听也是这个礼，言也是这个礼，动也是这个礼。若博文而不约之以礼，便是无归宿处。如读书，读诗，学易，学春秋，各自有一个头绪。若只去许多条目上做工夫，自家身己都无归著，便是离畔於道也。”〔恪〕
    问“博学於文，约之以礼”。曰：“礼是归宿处。凡讲论问辨，亦只是要得个正当道理而有所归宿尔。”〔铢〕
    国秀问“博文约礼”。曰：“如讲明义理，礼乐射御书数之类，一一著去理会。学须博，求尽这个道理。若是约，则不用得许多说话，只守这一个礼。日用之间，礼者便是，非礼者便不是。”〔恪〕
    “‘博文约礼’，圣门之要法。博文所以验诸事，约礼所以体诸身。如此用工，则博者可以择中而居之不偏；约者可以应物而动皆有则。如此，则内外交相助，而博不至於謇奈薰椋约不至於流遁失中矣。”〔大雅〕
    “君子博学於文，约之以礼”。圣人教人，只是说个大纲。颜子是就此上做得深，此处知说得浅。〔夔孙〕
    问：“‘博学於文’，文谓诗书六艺之文否？”曰：“诗书六艺，固文之显然者。如眼前理会道理，及於所为所行处审别是否，皆是。”〔必大〕
    只是“博文约礼”四字。博文是多闻，多见，多读。及收拾将来，全无一事，和“敬”字也没安顿处。〔夔孙〕
    博学，亦非谓欲求异闻杂学方谓之博。博之与约，初学且只须作两途理会。一面博学，又自一面持敬守约，莫令两下相靠。作两路进前用工，塞断中间，莫令相通。将来成时，便自会有通处。若如此两下用工，成甚次第！〔大雅〕
    博文上欠工夫，只管去约礼上求，易得生烦。〔升卿〕
    孔子之教人，亦“博学於文”，如何便约得？〔┿〕
    或问“君子博学於文，约之以礼”。曰：“此是古之学者常事，孔子教颜子亦只是如此。且如‘行夏之时’以下，临时如何做得，须是平时曾理会来。若‘非礼勿视’等处，方是约之以礼。及他成功，又自别有说处。”〔大雅〕
    博文工夫虽头项多，然於其中寻将去，自然有个约处。圣人教人有序，未有不先於博者。孔门三千，颜子固不须说，只曾子子贡得闻一贯之诲。谓其馀人不善学固可罪。然夫子亦不叫来骂一顿，教便省悟；则夫子於门人，告之亦不忠矣！是夫子亦不善教人，致使宰我冉求之徒後来狼狈也！要之，无此理。只得且待他事事理会得了，方可就上面欠阙处告语之。如子贡亦不是许多时只教他多学，使它枉做工夫，直到後来方传以此秘妙。正是待它多学之功到了，可以言此耳。必大。
    或问：“‘博之以文，约之以礼，亦可以弗畔’，与颜子所谓‘博我以文，约我以礼’，如何？”曰：“此只是一个道理，但功夫有浅深耳。若自此做功夫到深处，则亦颜子矣。”〔焘〕
    问：“‘博学於文，约之以礼’，与‘博我以文，约我以礼’，固有浅深不同。如孟子‘博学而详说之，将以反说约也’，似又一义，如何？”曰：“论语中‘博约’字，是‘践履’两字对说。孟子中‘博约’字，皆主见而言。且如学须要博，既博学，又详说之，所以如此者，将以反说约也。是如此後，自然却说得约。谓如博学详说，方有贯通处，下句当看‘将以’字。若‘博学於文，约之以礼’，与‘博我以文，约我以礼’，圣人之言本无甚轻重，但人所造自有浅深。若只是‘博学於文’，能‘约之以礼’，则可以弗畔於道，虽是浅底；及至颜子做到‘欲罢不能’工夫，亦只是这个‘博文约礼’。如梓匠轮舆但能斫削者，只是这斧斤规矩；及至削钅之神，斫轮之妙者，亦只是此斧斤规矩。”〔┿〕
    问：“博文不约礼，必至於汗漫，如何？”曰：“博文而不约礼，只是徒看得许多，徒记得许多，无归宿处。”〔节〕以下集注、集义。
    问：“明道言：‘“博学於文”，而不“约之以礼”，必至於汗漫。所谓“约之以礼”者，能守礼而由於规矩也，未及知之也。’既能守礼而由规矩，谓之未及於知，何也？”曰：“某亦不爱如此说。程子说‘博我以文，约我以礼’为已知，不须将知说，亦可。颜子亦只是这个博文约礼。但此说较粗，颜子所说又向上，然都从这工夫做来。学者只此两端，既能博文，又会约礼。”问：“约礼，只是约其所博者否？”曰：“亦不须如此说。有所未知，便广其知，须是博学。学既博，又须当约礼。到约礼，更有何事？所守在此理耳。”〔取
    或问“博学於文，约之以礼，亦可以弗畔。”曰：“博学是致知，约礼则非徒知而已，乃是践履之实。明道谓此一章与颜子说博文约礼处不同，谓颜子约礼是知要，恐此处偶见得未是。约礼盖非但知要而已也。此两处自不必分别。”〔时举〕
    问：“伊川言：‘“博学於文，约之以礼”，此言善人君子‘多识前言往行’，而能不犯非礼者尔，非颜子所以学於孔子之谓也。’恐博文约礼只是一般，未必有深浅。”曰：“某晓他说不得，恐记录者之误。”正叔曰：“此处须有浅深。”曰：“毕竟博只是这博，约只是这约，文只是这文，礼只是这礼，安得不同！”〔文蔚〕
    问：“横渠谓：‘“博学於文”，只要得“习坎心亨”。’何也？”曰：“难处见得事理透，便处断无疑，行之又果决，便是‘习坎心亨’。凡事皆如此。且以看文字一节论之，见这说好，见那说又好。如此说有碍，如彼说又有碍，便是险阻处。到这里须讨一路去方透，便是‘习坎心亨’。”〔淳〕
    “博学於文”，又要得“习坎心亨”。如应事接物之类皆是文，但以事理切磨讲究，自是心亨。且如读书，每思索不通处，则翻来覆去，倒横直竖，处处窒塞，然其间须有一路可通。只此便是许多艰难险阻，习之可以求通，通处便是亨也。〔谟〕
    “博学於文”，只是要“习坎心亨”。不特有文义。且如学这一件物事，未学时，心里不晓；既学得了，心下便通晓得这一事。若这一事晓不得，於这一事上心便黑暗。〔亻选
    问：“横渠曰：‘博文约礼，由至著入至简，故可使不得畔而去。’尹氏曰：‘“博学於文，约之以礼”，亦可以弗畔违於道。’第二十六章凡八说，伊川三说。今从横渠尹氏之说。明道曰：‘“博学於文”，而不“约之以礼”，必至於汗漫。’范氏亦曰：‘“博学於文”而不“约之以礼”，犹农夫之无疆埸也，其不入於异端邪说者鲜矣。’杨氏亦曰：‘“博学於文”而“不知所以裁之”，则或畔矣。’此三说，皆推不约礼之失。谢氏曰：‘不由博而径欲趋约者，恐不免於邪遁也。’此则不博文之失。二者皆不可无，偏举则不可。明道又曰：‘所谓“约之以礼”者，能守礼而由於规矩也。’伊川第一说曰：‘博学而守礼。’第二说曰：‘此言善人君子“多识前言往行”，而能不犯非礼。’‘约’字恐不宜作‘守’字训，若作‘守礼’，则与博学成二事。非博文则无以为约礼，不约礼则博文为无用。约礼云者，但前之博而今约之使就於礼耳。伊川之说，文自文，礼自礼，更无一贯说。看‘博约’字与‘之以’字有一贯意。伊川又说：‘颜子博约，与此不同。’亦似大过。博文约礼，本无不同。始乎由是以入德，斯可以不畔；终乎由是以成德，欲罢而不能。颜子与此不同处，只在‘弗畔’与‘欲罢不能’上，博约本无异。伊川以颜子之约为知要，以此章之约作约束之‘约’，恐未安。此‘约’字亦合作知要。伊川第三说与第一第二说同，但说大略耳。”曰：“此说大概多得之。但此‘约’字与颜子所言‘约’字，皆合只作约束之意耳。又看颜子‘博我以文，约我以礼’，既连著两‘我’字，而此章‘之’字亦但指其人而言，非指所学之文而言也。”〔А
    △子见南子章
    “诸先生皆以‘矢’为‘陈’，‘否’为否塞之‘否’，如此亦有甚意思！孔子见南子，且当从古注说：‘矢，誓也。’”或问：“若作誓说，何师生之间不相信如此？”曰：“只为下三句有似古人誓言，如左氏言‘所不与舅氏’之说，故有誓之气象。”〔谟〕
    或问此章。曰：“且依集注说。盖子路性直，见子去见南子，心中以为不当见，便不说。夫子似乎发咒模样。夫子大故激得来躁，然夫子却不当如此。古书如此等晓不得处甚多。古注亦云可疑。”祖道曰：“横渠说，以为‘予所否厄者，是天厌弃之’。此说如何？”曰：“大抵後来人讲经，只为要道圣人必不如此，须要委曲迁就，做一个出路，却不必如此。横渠论看诗，教人平心易气求之。到他说诗，又却不然。”〔祖道〕
    问：“夫子欲见南子，而子路不说，何发於言辞之间如此之骤？”曰：“这般所在难说。如圣人须要见南子是如何，想当时亦无必皆见之理。如‘卫灵公问陈’，也且可以款款与他说，又却明日便行。齐景公欲‘以季孟之间待之’，也且从容不妨，明日又便行。季桓子受女乐，也且可以教他不得受，明日又便行。看圣人这般所在，其去甚果。不知於南子须欲见之，到子路不说，又费许多说话，又如指誓。只怕当时如这般去就，自是时宜。圣人既以为可见，恐是道理必有合如此。‘可与立，未可与权’。吾人见未到圣人心下，这般所在都难说。”或问：“伊川以‘矢’字训‘陈’，如何？”曰：“怕不是如此。若说陈，须是煞铺陈教分明，今却只恁地直指数句而已。程先生谓‘予所以否而不见用，乃天厌斯道’，亦恐不如此。”〔贺孙〕
    问“子见南子”。曰：“此是圣人出格事，而今莫要理会它。向有人问尹彦明：‘今有南子，子亦见之乎？’曰：‘不敢见。’曰：‘圣人何为见之？’曰：‘能磨不磷，涅不淄，则见之不妨。’”〔夔孙〕
    仕於其国，有见其小君之礼。当夫子时，想是无人行，所以子路疑之。若有人行时，子路也不疑了。孟子说“仲尼不为已甚”，这样处便见。〔义刚〕夔孙录云：“孟子说‘仲尼不为已甚’，说得好。”集注。
    问：“‘予所否者，天厌之！’谓不合於礼，不由於道，则天实厌弃之。”曰：“何以谓不合於礼，不由於道？”曰：“其见恶人，圣人固谓在我者有可见之礼，而彼之不善，於我何与焉。惟圣人道大德全，方可为此。”曰：“今人出去仕宦，遇一恶人，亦须下门状见之。它自为恶，何与我事。此则人皆能之，何必孔子。”子善云：“此处当看圣人心。圣人之见南子，非为利禄计，特以礼不可不见。圣人本无私意。”曰：“如此看，也好。”〔南升〕植录云：“先生难云：‘“子见南子”，既所谓合於礼，由其道，夫人皆能，何止夫子为然？’子善答云：‘“子见南子”，无一毫冀望之心。他人则有此心矣。’曰：‘看得好。’”
    “第二十七章凡七说，伊川六说。杨氏二说。今从谢氏之说。伊川第一说曰：‘子路以夫子之被强也，故不说。’第二说曰：‘子路不说，以孔子本欲见卫君行道，反以非礼见迫。’窃谓夫人有见宾之礼，孔子之见南子，礼也，子路非不知也。子路之不说，非以其不当见，特以其不足见耳。使其不当见，夫子岂得而迫哉？被强见迫，恐未稳。伊川第三说曰：‘孔子之见南子，礼也。子路不说，故夫子矢之。’第四说、第六说同。窃谓南子，妾也，无道也，卫君以为夫人。孔子不得不见，其辱多矣！子路以其辱也，故不说。夫子矢之曰：‘使予之否塞至此者，天厌之也！’使天不与否，则卫君将致敬尽礼，岂敢使夫子以见夫人之礼而见其无道之妾哉！则子路不说之意，盖以其辱夫子，非以其礼不当见也。使子路以南子之不当见，则更须再问，何至坐视夫子之非礼！虽不说，何益。而夫子告之，亦须别有说，岂有彼以非礼问，而此独以天厌告！则夫子受非礼之名而不辞，似不可也。盖子路知其礼所当见，特以其辱夫子也，故不说。谢氏以为‘浼夫子’之说极正。伊川第四说设或人之问曰：‘子路不说，孔子何以不告之曰“是礼也”，而必曰“天厌之”乎？’曰：‘使孔子而得志，则斯人何所容也！’杨氏两说亦然，恐非圣人意。圣人但伤道之否在於卫君不能致敬尽礼，未必有欲正之之意，恐成别添说。伊川第五说稳，但说大略。横渠亦只说大略。范氏以矢为誓，非圣人气象。吕氏大意亦通，但以为‘使我不得见贤小君，天厌乎道也’，此亦非圣人意。合只作‘使我见无道之小君，天厌乎吾道也’，却稳。尹氏同伊川，故不辨。”曰：“以文义求之，当如范氏之说。但诸公避咒誓之称，故以‘矢’训‘陈’耳。若犹未安，且阙以俟他日。”〔А
    △中庸之为德章
    问“中庸之为德其至矣乎”。曰：“‘中庸’之‘中’，是指那无过、不及底说。如中庸曰：‘君子之中庸也，君子而时中。’时中便是那无过不及之‘中’。本章之意是如此。”又问：“‘中者天下之正道，庸者天下之定理’，恐道是总括之名，理是道里面又有许多条目。如天道又有日月星辰、阴阳寒暑之条理，人道又有仁义礼智、君臣父子之条理。”曰：“这二句紧要在‘正’字与‘定’字上。盖庸是个常然之理，万古万世不可变易底。中只是个恰好道理。为是不得是，亘古今不可变易底，故更著个‘庸’字。”〔焘〕
    “中庸之为德”，此处无过、不及之意多。庸是依本分，不为怪异之事。尧舜孔子只是庸。夷齐所为，都不是庸了。〔夔孙〕
    问“中庸之为德其至矣乎”章。曰：“只是不知理，随他偏长处做将去：谨愿者则小廉曲谨，放纵者则跌荡不羁，所以中庸说‘道之难明’，又说‘人莫不饮食，鲜能知味’，只为是不知。”〔植〕
    问：“此章，尹氏曰：‘中庸天下之正理，德合乎中庸，可谓至矣。人知择乎中庸，而不能期月守也，故曰“民鲜久矣”！’右第二十八章，凡七说，伊川两说。杨氏三说。今从尹氏之说。伊川第一说说‘久’字不出。第二说虽尽，而非本章意。尹氏合而解之。范氏说‘久’字不出。吕氏说宽。谢氏曰：‘中不可过，是以谓之至德。’杨氏第三说亦曰：‘出乎中则过，未至则不及，故惟中为至。’第一第二说同。谢氏杨氏之说皆以‘至’字对‘过、不及’说。谓无过不及，则为至也。‘过、不及’，只对‘中庸’说，不可对‘至’字说。‘至’字只轻说，如曰‘其大矣乎’，不宜说太深。杨氏第二第三说推说高明、中庸处，亦不能无疑。侯氏说大略。”曰：“当以伊川解为正：‘中庸，天下之正理也。德合乎中庸，可谓至矣。自世教衰，民不兴於行，鲜有中庸之德也。’‘自世教衰’，此四字正是说‘久’字。意谢杨皆以‘过、不及’对‘中’字，而以中为至耳，恐非如来说所疑也。所破杨氏‘高明、中庸’，亦非是，当更思之。”〔А
    △子贡曰如有博施於民章
    子贡问仁，是就功用笼罩说，孔子是就心上答。〔可学〕
    “博施济众”，便唤做仁，未得。仁自是心。〔端蒙〕
    “何事於仁”，犹言何待於仁。“必也圣乎”连下句读。谦之录云：“便见得意思出。”　虽尧舜之圣，犹病其难遍。〔德明〕
    “何事於仁”，犹言那里更做那仁了。〔亻选
    问：“‘何事於仁’，先生以为恰似今日说‘何消得恁地’一般。”曰：“‘博施济众’，何消得更说仁。”〔节〕
    问：“‘何事於仁’作‘何止於仁’，是如何？”曰：“只得作‘何止於仁’。今人文字如此使者甚多。何事，亦如何为之意。被子贡说得‘博施济众’高似於仁了，故孔子言：‘何为於仁！必也圣人乎！尧舜其犹病诸！’是子贡问得不亲切。若如子贡之说，则天下之为仁者少矣。一介之士，无复有为仁之理。‘夫仁者，己欲立而立人，己欲达而达人’。己才欲立，便也立人；己才欲达，便也达人。立是存立处，达则发用处。於此纯是天理，更无些子私意，便是仁之体。若‘能近取譬’，则私欲日消，天理日见，此为仁之方也。”〔南升〕
    “‘何事於仁’，只作岂但於仁。”┿谓：“‘必也圣乎’，圣如尧舜，其尚有不足於此。”曰：“薛士龙论语解此亦是如此，只是渠遣得辞涩。盖仁以道理言，圣以地位言，自是不同。如‘博施济众’为仁，而利物爱人小小者亦谓之仁。仁是直看，直上直下只一个道理。‘圣’字便横看，有众人，有贤人，有圣人，便有节次，只岂但於仁。盖‘博施济众’，虽圣如尧舜，犹以为病耳。”〔┿〕
    问：“子贡问‘博施济众’，恐仁之极处，与圣之功用本不可分大小。今言‘何止於仁’，则仁、圣若有大小之分。”曰：“此处不恁地读。‘必也圣乎’，语意未是杀处，当急连下文读去。仁以理言，圣以事业言。子贡所问‘博施济众’，必有圣人之德，有天子之位，而後可以当此，尧舜恁地尚以为病。仁本切己事，大小都用得。他问得空浪广不切己了，却成疏阔。似此看‘仁’字，如何用得？如何下得工夫？中间看得一句，常人固是做不得，虽圣人尚以此为病。此须活看。”取
    周兄问“何事於仁，必也圣乎”。曰：“‘必也圣乎’是属下文。仁通乎上下。圣是行仁极致之地。言‘博施济众’之事，何止於仁！必是行仁极致之人，亦有不能尽，如尧舜犹病诸，是也。‘必也圣乎’，盖以起下。”〔铢〕
    问“必也圣乎，尧舜其犹病诸”。曰：“此两句当连看。盖云，便是圣人，也有做不得处。且如尧舜，虽曰‘比屋可封’，然在朝亦有四凶之恶。又如孔子设教，从游者甚众，孔子岂不欲人人至於圣贤之极！而人人亦各自皆有病痛。”〔焘〕
    亚夫问此章。曰：“‘博施济众’，是无尽底地头，尧舜也做不了。盖仁者之心虽无穷，而仁者之事则有限，自是无可了之理。若欲就事上说，便亻尽无下手处。”〔时举〕
    敬之问：“欲立，立人；欲达，达人。苟有此心，便有‘博施济众’底功用。”曰：“‘博施济众’，是无了期底事，故曰：‘尧舜其犹病诸！’然若得果无私意，已有此心。仁则自心中流出来，随其所施之大小自可见矣。”〔时举〕
    众朋友说“博施济众”章。先生曰：“‘仁以理言’，是个彻头彻尾物事，如一元之气。‘圣以地言’，也不是离了仁而为圣，圣只是行仁到那极处。仁便是这理，圣便是充这理到极处，不是仁上面更有个圣。而今有三等：有圣人，有贤人，有众人。仁是通上下而言，有圣人之仁，有贤人之仁，有众人之仁，所以言‘通乎上下’。‘仁’字直，‘圣’字横。‘博施济众’，是做到极处，功用如此。”义刚言：“此章也是三节：前面说仁之功用，中间说仁之体，後面说仁之方。”曰：“是如此。‘己欲立而立人，己欲达而达人’，仁者之存心常如此，便未‘博施济众’时，这物事也自在里面。”叔器问：“此两句也是带下面说否？”曰：“此是两截。如黄毅然眉渌凳侨节，极是。‘夫仁者’，分明是唤起说。‘己欲立而立人，己欲达而达人’，是仁者能如此。若是能近取譬，则可以为仁之方。子贡也是意思高远，见得恁地，却不知地寻不著。”〔义刚〕
    仁就心上说，如一事仁也是仁，如一理仁也是仁，无一事不仁也是仁。圣是就地位上说。圣却是积累得到这田地，索性圣了。〔佐〕
    “子贡问博施济众”章，先生以“何事於仁”为一节，以“必也圣乎，尧舜其犹病诸”为一节。其说以谓：“‘博施济众’，此固是仁，然不是人人皆能做底事。若必以圣人为能之，则尧舜亦尝以此为病。此非是言尧舜不能尽仁道，盖势有所不能尔。人之所能者，下二节事是也：己欲立，便立人；己欲达，便达人。此仁者之事也。‘能近取譬’，此为仁之方也。今人便以‘己欲立，己欲达’为‘能近取譬’，则误矣。盖‘己欲立而立人，己欲达而达人’，此不待施诸己而後加诸人也。‘能近取譬’，却是施诸己之意。故上二句直指仁者而言，而下一句则止以为‘仁之方’。”〔谟〕
    “博施济众”，这个是尽人之道，极仁之功，非圣人不能。然圣人亦有所不足在。仁固能博施济众，然必得时得位，方做得这事。然尧舜虽得时得位，亦有所不足。己欲立，便立人；己欲达，便达人，此仁者之心自然如此不待安排，不待勉强。“能近取譬”，则以己之欲立，譬人之欲立；以己之欲达，譬人之欲达，然後推己所欲以及於人，使皆得其立，皆得其达，这便是为仁之术。立是立得住，达是行得去。此是三节，须逐节详味，看教分明。
    林问：“‘己欲立而立人’，与‘己所不欲，勿施於人’，地位如何？”曰：“且看道理，理会地位作甚么！他高者自高，低者自低，何须去比并。”问“博施济众”。曰：“此是仁者事。若把此为仁，则是‘中天下而立’者方能如此，便都无人做得仁了。所以言‘己欲立而立人’，使人人皆可尽得道理。‘必也圣乎’，当连下句说，意在‘犹病’上。盖此何但是仁，除是圣人方做得。然尧舜犹病，尚自做不彻。”〔取
    “夫仁者，己欲立而立人，己欲达而达人”，分明唤起“仁者”字，自是仁者之事。若下面“能近取譬”，方是由此而推将去，故曰“仁之方”。“何事於仁，必也圣乎”，不是圣大似仁。仁只是一条正路，圣是行到尽处。欲立欲达，是仁者之心如此；“能近取譬”，是学做仁底如此，深浅不同。仁通上下，但克去己私，复得天理，便是仁，何必博施而後为仁。若必待如此，则有终身不得仁者矣！孔颜不得位，不成做不得！山林之士，更无缘得仁也。欲立欲达，即炀刂义。子贡凡三问仁，圣人三告之以推己度物。想得子贡高明，於推己处有所未尽。仁者欲立，自然立人；欲达，自然达人，如“无加诸人”，更不待譬。下截方言求仁之方，盖近取诸身以为譬。〔明作〕
    问：“‘己欲立而立人，己欲达而达人’，‘立、达’二字，以事推之如何？”曰：“二者皆兼内外而言。且如修德，欲德有所成立；做一件事，亦欲成立。如读书，要理会得透彻；做事，亦要做得行。”又曰：“立是安存底意思，达是发用底意思。”〔植〕
    “仁者己欲立而立人，己欲达而达人”，与“我不欲人之加诸我，吾亦欲无加诸人”意思一般，学者须是强恕而行。〔焘〕
    “己欲立而立人，己欲达而达人”，是以己及人，仁之体也。“能近取譬”，是推己及人，仁之方也。〔德明〕
    致道说：“‘仁者己欲立而立人，己欲达而达人’。己才要立，便立别人；己才要达，便达别人，这更无甚著力。下云：‘能近取譬，可谓仁之方。’这又是一意，煞著比方安排，与仁者异。‘己欲立而立人，己欲达而达人’，与‘我不欲人加诸我，吾亦欲无加诸人’一般，都是以己及物事。‘能近取譬，可谓仁之方’，与‘己所不欲，勿施於人’一般，都是推己及物事。”曰：“然。”〔贺孙〕
    凡己之欲，即以及人，不待譬彼而後推之者，仁也。以我之不欲譬之，而知其亦不欲者，恕也。〔端蒙〕
    问：“只仁之方，亦可谓之仁否？”曰：“看得透时，便是仁。若循循做去，到得至处。回头看前日所为，亦唤做仁。”〔人杰〕
    或问：“‘博施济众’一章，言子贡驰鹜高远，不从低处做起，故孔子教之从恕上求仁之方。”曰：“理亦是如此，但语意有病。且试说子贡何故拣这个来问？”或云：“恐是子贡见孔子说仁多端，又不曾许一个人是仁，故拣个大底来说否？”曰：“然。然而夫子答子贡曰：‘己欲立而立人，己欲达而达人。’至於答颜子，则曰：‘克己复礼为仁。’分明一个仁，说两般。诸公试说，这两般说是如何？”或曰：“恐‘克己复礼’占得地位广否？”曰：“固是包得尽，须知与那个分别，方得。”或曰：“一为心之德，一为爱之理。”曰：“是如此。但只是一个物事，有时说这一面，又有时说那一面。人但要认得是一个物事。开录云：“孔子说仁，亦多有不同处。向颜子说，则以克己为仁。此处又以立人达人为仁。一自己上说，一自人上说。须於这里看得一般，方可。”如‘己欲立而立人，己欲达而达人’，便有那‘克己复礼’底意思；‘克己复礼’，便包那‘己欲立而立人，己欲达而达人’底意思。只要人自分别而已。然此亦是因子贡所问而说。”又问“立”字、“达”字之义。曰：“此是兼粗细说。立是自家有可立，达是推将去。圣人所谓‘立之斯立，绥之斯来，动之斯和’，亦是这个意也。凡事，不出立与达而已。谓如在此住得稳，便是立；如行便要到，便是达。如身要成立，亦是立；学要通达，亦是达。事事皆然。”又问：“‘博施、济众’如何分别？”曰：“‘博施’，是施之多，施之厚；‘济众’，是及之广。”〔焘〕
    问“仁以理言，通乎上下”。曰：“一事之仁也是仁，全体之仁也是仁，仁及一家也是仁，仁及一国也是仁，仁及天下也是仁。只是仁及一家者是仁之小者，仁及天下者是仁之大者。如孔子称管仲之仁，亦是仁，只是仁之功。”复问：“上是大，下是小？”曰：“只是高低。”又曰：“这个是兼爱而言，如‘博施济众’，及後面说手足贯通处。”复问贯通处。曰：“才被私意截了，仁之理便不行。”〔节〕集注。
    问仁通上下而言。曰：“有圣人之仁，有贤人之仁。仁如酒好，圣如酒熟。”问：“仁是全体，如‘日月至焉’乃是偏。”曰：“当其至时，亦备。”问：“孟武伯问三子，却说其才，何意？”曰：“只为未仁。”问：“管仲仁之功如何？”曰：“匡天下亦仁者之事。如赵韩王一言，至今天下安。谓韩王为仁则不可，然其所作乃仁者之功。”〔可学〕
    子上问：“仁通上下，如何？”曰：“仁就处心处说。一事上处心如此，亦是仁。商三仁未必到圣人处，然就这处亦谓之仁。‘博施济众’，何止於仁！必圣人能之，然尧舜尚自有限量，做不得。仁者诚是不解做得此处，病在求之太远。‘己欲立而立人，己欲达而达人’，只教他从近处做。”〔淳〕
    问：“仁通上下，如何？”曰：“圣是地位，仁是德。”问：“如此，则一事上仁，亦可谓之仁，此之谓‘通上下’。其与全体之仁，无乃不相似？”曰：“此一事纯於仁，故可谓之仁。殷有三仁，亦未见其全体。只是於去就之际，纯乎天理，故夫子许之。”〔可学〕
    问：“仁通上下而言，圣造其极而言否？”曰：“仁或是一事仁，或是一处仁。仁者如水，有一杯水，有一溪水，有一江水。圣便是大海水。”〔亻选
    “仁者己欲立而立人”一章，某当初也只做一统看。後来看上面说‘夫仁者’，下面说‘可谓仁之方’，却相反，方分作两段说。〔焘〕
    或问：“‘博施济众’一段，程子作一统说，先生作二段，如何？”曰：“某之说，非异於程子，盖程子之说足以包某之说。程子之说如大屋一般，某之说如在大屋之下，分别厅堂房室一般，初无异也。公且道子贡所问，是大小大气象！圣人却只如此说了。如是为仁必须‘博施济众’，便使‘中天下而立，定四海之民’如尧舜，也做不得，何况荜门圭窦之士！圣人所以提起‘夫仁者己欲立而立人，己欲达而达人’，正指仁之本体。盖己欲立，则思处置他人也立；己欲达，则思处置他人也达。放开眼目，推广心胸，此是甚气象！如此，安得不谓仁之本体！若‘能近取譬’者以我之欲立，而知人之亦欲立；以己之欲达，而知人之亦欲达，如此，则止谓之仁之方而已。此为仁则同，但‘己欲立而立人，欲达而达人’，是已到底；能取譬，是未到底，其次第如此。彼子贡所问，是就事上说，却不就心上说。龟山云：‘虽“博施济众”，也须自此始。’某甚善其说。”先生曰：“又某所说过底，要诸公有所省发，则不枉了。若只恁地听过，则无益也。”朋录云：“说许多话，晓得底自晓得。不晓得底，是某自说话了。”久之，云：“如释氏说如标月指，月虽不在指上，亦欲随指见月，须恁地始得。”久之，云：“二三子以我为隐乎？吾无隐乎尔。吾无行而不与二三子者，是丘也。”又云：“天有四时，春夏秋冬，风雨霜露，无非教也。地载神气，神气风霆，风霆流形，庶物露生，无非教也。”久之，又曰：“昔有人问话於一僧，僧指面前花示之，曰：‘是甚么？’其人云：‘花也。’僧云：‘吾无隐乎尔。’此不是他无见处，但见说得来粗了。孔子所谓‘吾无隐乎尔’者，居乡党，便恂恂；在宗庙朝廷，便便便唯谨；与上大夫言，便りり；与下大夫言，便侃侃，自有许多实事可见。”又曰：“程子说：‘庄子说道体，亻尽有妙处，如云“在谷满谷，在坑满坑”。不是他无见处，只是说得来作怪。’大抵庄老见得些影，便将来作弄矜诧。”又曰：“‘黄帝问於广成子’云云，‘吾欲官阴阳以遂群生’。东坡注云云。是则是有此理，如何便到这田地！”久之，又云：“昔在一山上坐看潮来，凡溪涧小佰中水，皆如生蛇走入，无不通透，甚好看！识得时，便是一贯底道理。”又曰：“‘日月有明，容光必照焉’，如日月，虽些小孔窍，无不照见。此好识取。”〔祖道〕赐录云：“问：‘博施济众，程子全做仁之体，先生却就上面分别个体用，便有用力处。’曰：‘某说非破程子之说，程子之说却兼得某说。程说似浑沦一个屋子，某说如屋下分间架尔。仁之方，不是仁之体，还是什么物事！今且看子贡之言，与夫子之言如何地。’”馀同而略。
    林闻一问“博施济众”章。曰：“‘博施济众’，无下手处，夫子故与之言仁。‘夫仁者己欲立而立人，己欲达而达人’，是能以己之所欲立者而立他人，以己之所欲达者而达他人，其所为出於自然，此乃是仁之体。‘能近取譬’者，近取诸身，知己之欲立欲达，则亦当知人之欲立欲达，是乃求仁之方也。伊川全举此四句而结之曰：‘欲令如是观仁，可以得仁之体。’亦可以如此说，与某之说初不相碍。譬之於水，江海是水，一勺亦是水。程先生之说譬之一片大屋，某却是就下面分出厅堂房室，其实一也。”又云：“子贡所问，以事功而言，於本体初无干涉，故圣人举此心之全体大用以告之。以己之欲立者立人，以己之欲达者达人，以己及物，无些私意。如尧之‘克明俊德，以亲九族；九族既睦，平章百姓；百姓昭明，协和万邦，黎民於变时雍’，以至於‘钦若昊天，历象日月星辰，敬授人时’，道理都拥出来。”又曰：“如周礼一书，周公所以立下许多条贯，皆是广大心中流出。某自十五六时，闻人说这道理，知道如此好，但今日方识得。如前日见人说盐咸。今日食之，方知是咸；说糖甜，今日食之，方知是甜。”〔人杰〕
    问：“‘己欲立而立人，己欲达而达人’，所谓‘以己及人’；‘能近取譬’，‘近取诸身’，‘己所不欲，勿施於人’，所谓‘推己及人’，如何？”曰：“夫子分明说‘夫仁者’，则是言仁之道如此；‘可谓仁之方也已’，则是言求仁当如此。若以为滚说，则既曰‘夫仁者’矣，不当以‘可谓仁之方’结之也。”又问：“程子说：‘仁至难言’，至‘欲令如是观仁，可以得仁之体’一段，却是滚说。”曰：“程子虽不曾分说，然其意亦无害。大抵‘己欲立而立人，己欲达而达人’，是自然工夫。至於‘能近取譬’，则是著力处，所以不同。”〔人杰〕
    问：“‘己欲立而立人，己欲达而达人’，注云：‘於此可以得仁之体。’是此处见得人与己相关甚切，便是生意相贯处否？”曰：“亦是。只无私意，理便流通。然此处也是己对人说，便恁地。若只就自己说，此又使不得，盖此是仁之发出处。若未发之前，只一念之私，便不是仁。”〔淳〕
    问：“遗书中取医家言仁。又一段云：‘医家以不识痛痒为不仁。’又以不知觉、不认义理为不仁，又却从知觉上说。”曰：“觉是觉於理。”问：“与上蔡说同异？”曰：“异。上蔡说觉，才见此心耳。”问：“南轩云：‘上蔡说觉，与佛家不同。’如何？”曰：“上蔡云：‘自此心中流出。’与佛亦不大段异。今说知痛痒，能知觉，皆好。只是说得第二节，说得用。须当看，如何识痛痒？血脉从何而出？知觉从何而至？”某云：“若不究见原本，却是不见理，只说得气。”曰：“然。伊川言现种性一段，最好。”〔可学〕
    “明道云：‘认得为己，何所不至！’认得个什么？夫仁者，己欲立，便立人；己欲达，便达人，此即仁之体也。‘能近取譬’，则是推己之恕，故曰‘可谓仁之方’。‘夫仁者’与‘可谓仁之方’正相对说。”明道云：“欲令如是观仁，可以得仁之体。”先生再三举似，曰：“这处极好看仁。”又曰：“‘博施济众’，固仁之极功，譬如东大洋海同是水。但不必以东大洋海之水方为水，只瓶中倾出来底，亦便是水。‘博施济众’固是仁，但那见孺子将入井时有怵惕恻隐之心，亦便是仁。此处最好看。”〔道夫〕
    林安卿问：“‘仁者以天地万物为一体’，此即人物初生时验之可见。人物均受天地之气而生，所以同一体，如人兄弟异形而皆出父母胞胎，所以皆当爱。故推老老之心，则及人之老；推幼幼之心，则及人之幼。惟仁者其心公溥，实见此理，故能以天地万物为一体否？”曰：“不须问他从初时，只今便是一体。若必用从初说起，则煞费思量矣。犹之水然，江河池沼沟渠，皆是此水。如以两碗盛得水来，不必教去寻讨这一碗是那里酌来，那一碗是那里酌来。既都是水，便是同体，更何待寻问所从来。如昨夜庄仲说人与万物均受此气，均得此理，所以皆当爱，便是不如此。‘爱’字不在同体上说，自不属同体事。他那物事自是爱。这个是说那无所不爱了，方能得同体。若爱，则是自然爱，不是同体了方爱。惟其同体，所以无所不爱。所以爱者，以其有此心也；所以无所不爱者，以其同体也。”〔亻选
    问：“明道曰‘医书以手足痿Φ为不仁’云云，‘可以得仁之体’。又曰：‘“能近取譬”，反身之谓也。’又曰：‘“博施济众”，非圣人不能，何干仁事！笔特曰夫仁者立人达人，“能近取譬，可谓仁之方也已”。使人求之自反，便见得也。虽然，圣人岂不尽仁？然教人不得如此指杀。’或问‘尧舜其犹病诸’。伊川曰：‘圣人之心，何时而已？’又曰：‘圣乃仁之成德。谓仁为圣，譬如雕木为龙。木乃仁也，龙乃圣也，指木为龙，可乎！笔“博施济众”，乃圣人之事。举仁而言之，则“能近取譬”是也。’谢氏曰：‘“博施济众”，亦仁之功用。然仁之名，不於此得也。子贡直以圣为仁，则非特不识仁，并与圣而不识。故夫子语之曰：“必也圣乎！”又举仁之方也。“己欲立而立人，己欲达而达人”，亦非仁也，仁之方所而已。知方所，斯可以知仁。犹观“天地变化，草木蕃”，斯可以知天地之心矣。’第二十九章凡八说，明道五说。伊川十七说。今从明道伊川。谢氏之说大意与第一说同，故不录。明道第五说与伊川第二第十三说，皆以恕为仁之方，大意皆正，但非解本文，故不录。伊川第一说曰：‘惟圣人能尽仁道，然仁可通上下而言。故曰何事於仁！必也圣乎！’又第五说曰：‘圣则无小大，至於仁则兼上下小大而言之。’又第八说曰：‘孔子见子贡问得来事大，故曰何止於仁！必也圣乎！扒仁可以通上下言之，圣则其极也。’又第十二说曰：‘博施而能济众，固仁也，而仁不足以尽之，故曰必也圣乎！’又第十四说曰：‘仁在事，不可以为圣。’此五说，皆以‘何事於仁’作‘何止於仁’，故以仁为有小大上下。若既是有小大上下，则以此章为子贡指其大与上者问之，亦可也，又何以答之曰‘何事於仁’乎？若圣人以仁为未足以尽‘博施济众’，则下又当别有说。今乃论为仁之方，恐上下意不贯。伊川五说，只说得到‘其犹病诸’处住，则下文论仁之方不相接，不如木龙之说，却与明道之意合。明道以‘何事於仁’只作‘何干仁事’，则下文仁之方自相贯，又‘功用’字分明。伊川第三说、第四说、第五、第六说、第十五说，皆推说‘博施济众犹病’，即圣人之心何时而已之意，故不录。伊川第九、第十一说，皆论仁之方，与谢氏方所之说相类。此章，圣人恐子贡便指作仁看，故但以为若能由此而求之，乃可以知仁，故曰‘仁之方’。伊川第十七说乃统说‘仁’字大意，与明道第一说同，故不录。横渠曰：‘必圣人之才能弘其道。’恐本文无能弘其道之意。范氏曰：‘以大为小。’是以仁为小，圣为大也，恐未稳。馀说亦宽。吕氏以博施为仁，济众为圣，未当。杨氏之说亦正，但谓‘仁者何事於博施济众’，又恐太过。则明道所谓‘教人不得如此指杀’者，但以仁、圣须分说，方见仁之体，非以仁无与於圣也。尹氏与伊川馀说同，故不辨。”曰：“‘何事於仁’，何止於仁也。‘必也圣乎，尧舜其犹病诸’。此两句相连读，言虽圣人亦有所不能也。‘己欲立而立人，己欲达而达人’，仁也；‘能近取譬’，恕也。”〔А臣义。
    问：“程子曰：‘谓仁为圣，譬犹雕木为龙。木乃仁也，龙乃圣也，指木为龙，可乎！’比喻如何？”曰：“亦有理。木可雕为龙，亦可雕而为狗，此仁所以可通上下而言者也。龙乃物之贵者，犹圣人为人伦之至也。”〔必大〕
    ●卷三十四・论语十六
    ◎述而篇
    △述而不作章
    徐兄问：“‘述而不作’，是制作之‘作’乎？”曰：“是。孔子未尝作一事，如删诗，定书，皆是因诗书而删定。”又问：“圣人不得时得位，只如此。圣人得时得位时，更有制作否？”曰：“看圣人告颜子四代礼乐，只是恁地，恐不大段更有制作。亦因四代有此礼乐，而因革之，亦未是作处。”又问：“如何‘作春秋’？恐是作否？”曰：“‘其事则齐桓晋文，其文则史，其义则丘窃取之矣。’看来是写出鲁史，中间微有更改尔。某尝谓春秋难看，平生所以不敢说著。如何知得上面那个是鲁史旧文，那个是夫子改底字？若不改时，便只依鲁史，如何更作春秋做甚？”先生徐云：“‘知我者其惟春秋乎！罪我者其惟春秋乎！’又公羊狭捍云：‘其辞，则丘有罪焉耳。’这是多少担负！想亦不能不是作，不知是如何。”贺孙录，意同。
    蜚卿问“信而好古”。曰：“既信古，又好古。今人多是信而不好，或好而不信。如好之者，则曰：‘他也且恁地说。’信之者虽知是有个理恁地，毕竟多欠了个笃好底意思。”〔道夫〕
    行夫问“述而不作”章。曰：“虽说道其功倍於作者，论来不知所谓删者，果是有删否。要之，当时史官收诗时，已各有编次，但到孔子时已经散失，故孔子重新整理一番，未见得删与不删。如云：‘吾自卫反鲁，然後乐正，雅颂各得其所。’云‘各得其所’，则是还其旧位。”〔贺孙〕集注。
    △默而识之章
    宜久问“默而识之”章。曰：“此虽非圣人极致，然岂易能？‘默而识之’，若不是必与理契，念念不忘者不能。‘学不厌’，如人之为学有些小间断时，便是厌。‘教不倦’，如以他人之事为不切於己，便是倦。今学者须是将此三句时时省察，我还能默识否？我学还不厌否？我教还不倦否？如此乃好。”〔时举〕
    “默而识之”，至“诲人不倦”，是三节。虽非圣人之极致，在学者亦难。如平时讲贯，方能记得。或因人提撕，方能存得。若“默而识之”，乃不言而存诸心，非心与理契，安能如此！“学不厌”，在学者久亦易厌。视人与己若无干涉，诲之安能不倦！此三者亦须是心无间断，方能如此。〔植〕
    问“默而识之”。曰：“是得之於心，自不能忘了，非是听得人说後记得。”〔节〕
    问“默而识之”。曰：“如颜子‘得一善则拳拳服膺而弗失’，犹是执捉住。这个却是‘闻一善言，见一善行’，便如己有而弗失矣。”〔焘〕
    “默而识之”者，默不言也，不言而此物常在也。今人但说著时在，不说时不在。“非礼勿视”，要和根株取，不是只禁你不看。听、言、动皆然。〔祖道〕
    郑问“何有於我哉”。曰：“此语难说。圣人是自谦，言我不曾有此数者。圣人常有慊然不足之意。众人虽见他是仁之至熟，义之至精，它只管自见得有欠阙处。”〔贺孙〕
    读“默而识之”章，曰：“此必因人称圣人有此，圣人以谦辞答之。後来记者却失上面一节，只做圣人自话记了。‘默而识之’，便是得之於心；‘学不厌’，便是更加讲贯；‘诲不倦’，便是施於人也。”〔时举〕
    问：“‘何有於我哉’，恐是圣人自省之辞。盖圣人以盛德之至，犹恐其无诸己而自省如此，亦谦己以勉人之意。”曰：“此等处须有上一截话。恐是或有人说夫子如何，故夫子因有此言。如达巷党人所言如此，故夫子曰：‘吾何执？执御乎？执射乎？吾执御矣。’今此章却只是记录夫子之语耳。如曰：‘二三子以我为隐乎？吾无隐乎尔。’亦必因门人疑谓有不尽与他说者，故夫子因有是言也。”〔必大〕
    △德之不修章
    或问此章。曰：“须实见得是如何？德是甚么物事？如何唤做修？如何唤做不修？人而无欲害人之心，这是德，得之於吾心也。然害人之心，或有时而萌者，是不能修者也。德者，道理得於吾心之谓；修者，言好修治之之谓，更须自体之。须把这许多说话做自家身上说，不是为别人说。”问：“‘徙义’与‘改不善’两句，意似合掌。”曰：“圣人做两项说在。试剖析令分明：徙义，是做这件事未甚合宜，或见人说，见人做得恰好，自家迁在合宜处；不善，便是全然不是，这须重新改换方得。”〔贺孙〕
    叔器问：“‘德之不修’，可以包下三句否？”曰：“若恁地，夫子但说一句便了，何用更说四句？徙义改过，略似修德里面事，然也别是个头项。讲学自是讲学，修德自是修德。如致知、格物是讲学，诚意、正心、修身是修德；博学、审问、慎思、明辨是讲学，笃行是修德。若徙义、改不善，如何地分？”叔器未及对。曰：“不善，是自家做得淫邪非僻底事。徙义，是虽无过恶，然做得未恰好，便是不合义。若闻人说如何方是恰好，便当徙而从之。圣人说这几句，浅深轻重尽在里面。‘闻义不能徙’底罪小，‘不善不能改’底罪大。但圣人不分细大，都说在里面，学者皆当著工夫。”〔义刚〕
    此四句，修德是本。为要修德，故去讲学。下面徙义、改过，即修德之目也。〔┿〕
    行父问：“先知德不可不修，方知学不可不讲。能讲学，方能徙义；能徙义，方能改不善。如此看，如何？”曰：“修德是本。修德，恰似说‘入则孝，出则弟，谨而信，灏众而亲仁’。学不可不讲，恰似说‘行有馀力，则以学文’。”或问徙义、改不善之别。曰：“徙义不是说元初做不是。元初本心自是好，但做得错了，做得不合宜，如所谓‘皆以善为之，而不知其义’。才移教合义理，便是全好。若不善，则是元初便做得不是，须都改了方得。徙义是过失，不善是罪犯。”〔贺孙〕恪录别出。
    行父问“德之不修”一段。曰：“须先理会孝弟忠信等事，有个地位，然後就这里讲学。‘闻义不能徙’，这一件事已是好事，但做得不合义。见那人说如此方是义，便移此之不义，以从彼之义。不善，则已是私意了。上面是过失，下面是故犯。”〔恪〕
    “德之不修”，如有害人之心，则仁之德不修；有穿窬之心，则义之德不修。仁之德修，则所言无不仁之言，所行无不仁之行；义之德修，则所言无不义之言，所行无不义之行。渊录云：“实得仁於心，则发出来为仁之言，做出来为仁之行；实得义於心，则发出来为义之言，做出来为义之行。”“闻义不能徙，不善不能改”，二句虽似合掌，却有轻重浅深。闻义者，尚非有过，但不能徙义耳。至於不善，则是有过而不能改，其为害大矣！〔植〕（南升录别出。）
    “德之不修”，如无害人之心，则仁之德修；无穿窬之心，则义之德修。“闻义不能徙”，是见得自家事未合宜，及闻合宜事，便徙而就之。不善，则是有过恶了。如此说，方不合掌。〔南升〕
    或问“德之不修”一章。曰：“迁善、改过，是修德中紧要事。盖只修德而不迁善、改过，亦不能得长进。”又曰：“迁善、改过是两项，不是说改其过而迁於善。迁善便是有六七分是，二三分不是。自家却见得那二三分是处，即迁而就之，要教十分是著。改过则是十分不好，全然要改。此迁善、改过之别。如通书中云：‘君子乾乾不息於诚。’便是修德底事。下面便是接说迁善、改过底事，意正相类。”〔焘〕
    立之问此章。曰：“德是理之既得於吾心者，便已是我有底物事了。更须日日磨砻，勿令间断，始得。徙义与改不善，一似合掌。然须著与他分别，盖义是事之宜处。我做这一件事，觉得未甚合宜，便著徙令合宜，此却未见得有不善处。至不善，便是有过恶，须著速改，始得。此所以有轻重之别。”又问：“此四句若要连续看，如何？”曰：“才要连续，便是说文字，不是要著实做工夫。若著实做工夫，便一句自是一句。”〔时举〕
    李问此章。曰：“此四句是四件事，不可一滚说了。下面两句，粗看只是一件事一般，然此两句自有轻重。盖‘见义不能徙’，此只是些子未合宜处，便当徙而从宜。‘不善不能改’，则大段已是过恶底事，便当改了。此一句较重。”〔雉〕
    读“德之不修”章，曰：“此自是四句。若要合说，便是德须著修於己，讲学便更进其德。到徙义、改过，始是见之於行事，须时时要点检。如此说，却相连续也。”〔时举〕
    问：“‘闻义不能徙，不善不能改。’先生云有轻重，其意如何？”曰：“义，宜也。事须要合宜。不能徙，未为不是，却不合宜。那不善底却重，须便打并了。”叔重云：“‘闻义不能徙’较轻。”曰：“那个大体却无邪恶。”又曰：“‘闻义不能徙’，较密於‘不善不能改’；‘不善不能改’，较重於‘闻义不能徙’。”〔节〕
    “德之不修”至“是吾忧也”，这虽是圣人以此教人，然“学不厌”之意多见於此。使有一毫自以为圣，任其自尔，则虽圣而失其圣矣。〔贺孙〕
    又曰：“此是圣人自忧也。圣人固无是四者之忧，所以然者，亦自贬以教人之意。”〔谟〕
    △子之燕居章
    叔器问“申申、夭夭”之义。曰：“申申，是言其不局促，是心广体胖後，恁地申申舒泰。夭夭，好貌。观‘桃之夭夭’是少好之貌，则此亦是恁地。所谓色愉，只是和悦底意思。但此只是燕居如此，在朝及接人又不然。”〔义刚〕
    问：“‘申申、夭夭’，圣人得於天之自然。若学者有心要收束，则入於严厉；有心要舒泰，则入於放肆。惟理义以养其气，养之久，则自然到此否？”曰：“亦须稍严肃，则可。不然，则无下手处。”又曰：“但得身心收敛，则自然和乐。”又曰：“不是别有一个和乐。才整肃，则自和乐。”〔恪〕
    △甚矣吾衰章
    据文势时，“甚矣，吾衰也”是一句，“久矣，吾不复梦见周公”是一句。惟其久不梦见，所以见得是衰。若只是初不梦见时，也未见得衰处。此也无大义理，但文势当是如此。〔义刚〕
    孔子固不应常常梦见周公。然亦必曾梦见来，故如此说。然其所以如此说之意，却是设词。〔必大〕
    蜚卿问：“孔子梦周公，若以圣人欲行其道而梦之耶，则是心犹有所动。若以壮年道有可行之理而梦之耶，则又不应虚有此兆朕也。”曰：“圣人曷尝无梦，但梦得定耳。须看它与周公契合处如何。不然，又不见别梦一个人也。圣人之心，自有个勤恳恻怛不能自已处，自有个脱然无所系累处，要亦正是以此卜吾之盛衰也。”〔砥〕
    问：“梦周公，是真梦否？”曰：“当初思欲行周公之道时，必亦是曾梦见。”曰：“恐涉於心动否？”曰：“心本是个动物，怎教它不动。夜之梦，犹寤之思也。思亦是心之动处，但无邪思，可矣。梦得其正，何害！心存这事，便梦这事。常人便胡梦了。”嚷即讼略疲骸翱鬃幼匝岳弦樱以周公之道不可得行，思虑亦不到此，故不复梦。甚叹其衰如此。”居甫举庄子言“至人无梦。”曰：“清净者爱恁地说。佛老家亦说一般无梦底话。”〔淳〕（韧。）
    “‘吾不复梦见周公’，自是个徵兆如此。当圣人志虑未衰，天意难定，八分犹有两分运转，故他做得周公事，遂梦见之，非以思虑也。要之，精神血气与时运相为流通。到凤不至，图不出，明王不兴，其徵兆自是恁地。胡文定公谓春秋绝笔於获麟，为‘志一则动气’，意思说得也甚好。但以某观之，生出一个物事为人所毙，多少是不好，是亦一徵兆也”。道夫问：“设当孔子晚年，时君有能用之，则何如？”曰：“便是不衰，如孔子请讨陈恒时，已年七十一，到此也做得个甚！”又问：“程子谓孔子之志，必将正名其罪，上告天子，下告方伯，而率与国以讨之。不知天子果能从乎？”曰：“当时惟在下者难告。”问：“果尔，则告命稽违，得无有不及事之悔乎？”曰：“使哀公能从，则圣人必一面行将去，闻於周王，使知之耳。”〔道夫〕
    问“甚矣吾衰也”。曰：“不是孔子衰，是时世衰。”又曰：“与天地相应。若天要用孔子，必不教他衰。如太公武王皆八九十岁。夫子七十馀，想见累垂。”〔节〕
    戴少望谓：“颜渊子路死，圣人观之人事；‘凤鸟不至，河不出图’，圣人察之天理；‘不复梦见周公’，圣人验之吾身，夫然後知斯道之果不可行，而天之果无意於斯世也。”曰：“这意思也发得好。”〔道夫〕
    “梦周公”，“忘肉味”，“祭神如神在”，见得圣人真一处。理会一事，便全体在这一事。〔道夫〕
    问：“孔子梦周公，却是思。”曰：“程先生如此说，意欲说孔子不真见周公。然见何害。”〔可学〕
    问：“伊川以为不是梦见人，只是梦寐常存行周公之道耳。集注则以为如或见之。不知果是如何？”曰：“想是有时而梦见。既分明说‘梦见周公’，全道不见，恐亦未安。”又问：“夫子未尝识周公，梦中乌得而见之？”曰：“今有人梦见平生所不相识之人，却云是某人某人者，盖有之。夫子之梦，固与常人不同，然亦有是理耳。”〔壮祖〕集注、集义。
    问：“此章曰，孔子未衰以前，常梦见周公矣。伊川却言不曾梦见，何也？”曰：“圣人不应日间思量底事，夜间便梦见。如高宗梦傅说，却是分明有个傅说在那里，高宗不知。所以梦见，亦是朕兆先见者如此。孔子梦奠两楹事，岂是思虑後方梦见。此说甚精微。但於此一章上说不行，今且得从程子说。”〔去伪〕
    △志於道章
    问“志於道”。曰：“思量讲究，持守践履，皆是志。念念不舍，即是总说，须是有许多实事。”〔夔孙〕
    吉甫说“志於道”处。曰：“‘志於道’，不是只守个空底见解。须是至诚恳恻，念念不忘。所谓道者，只是日用当然之理。事亲必要孝，事君必要忠，以至事兄而弟，与朋友交而信，皆是道也。‘志於道’者，正是谓志於此也。”〔时举〕
    道理也是一个有条理底物事，不是囫囵一物，如老庄所谓恍惚者。“志於道”，只是存心於所当为之理，而求至於所当为之地，非是欲将此心系在一物之上也。〔端蒙〕
    “志於道”，如讲学力行，皆是。“据於德”，则是这个物事已成个坯璞子了。〔义刚〕
    问“据於德”。曰：“如孝，便是自家元得这孝道理，非从外旋取来。据於德，乃是得这基址在这里。”〔植〕
    “据於德”。德者，得之於身。然既得之，守不定，亦会失了。须常照管，不要失了。须是据守，方得。〔明作〕
    问“据於德”云云。曰：“德者，吾之所自有，非自外而得也。以仁义礼智观之，可见。韩退之云：‘德，足乎己，无待乎外。’说得也好。”〔南升〕
    道者，人之所共由，如臣之忠，子之孝，只是统举理而言。德者，己之所独得，如能忠，能孝，则是就做处言也。依仁，则又所行处每事不违於仁。〔端蒙〕
    “志於道”，方有志焉。“据於德”，一言一行之谨，亦是德。“依於仁”，仁是众善总会处。〔德明〕
    道，是日用常行合做底。德，是真个有得於己。仁，谓有个安顿处。〔季札〕
    先生问正淳：“曾闻陆子寿‘志於道’之说否？”正淳谓：“子寿先令人立志。”曰：“只做立志，便虚了。圣人之说不如此，直是有用力处。且如孝於亲，忠於君，信於朋友之类，便是道。所谓志，只是如此知之而已，未有得於己也。及其行之尽於孝，尽於忠，尽於信，有以自得於己，则是孝之德，忠之德，信之德。如此，然後可据。然只志道据德，而有一息之不仁，便间断了，二者皆不能有。却须‘据於德’後，而又‘依於仁’。”正淳谓：“这个仁，是据发见说。”曰：“既见於德，亦是发见处。然仁之在此，却无隐显皆贯通，不可专指为发见。”〔┿〕人杰录云：“‘志於道’，是君臣父子夫妇兄弟朋友之道。明得此理，得之於身，斯谓‘据於德’。然而不‘依於仁’，则二者皆为无用矣。依仁不止於发见。凡内外隐显，莫非仁也。”
    正卿问“志道，据德，依仁”。曰：“‘志於道’，犹是两件物事。‘据於德’，谓忠於君则得此忠，孝於亲则得此孝，是我之得於己者也，故可据。依仁，则是平日存主处，无一念不在这里，又是据於德底骨子。”〔时举〕
    正卿问“志道、据德、依仁”。曰：“德，是自家心下得这个道理，如欲为忠而得其所以忠，如欲为孝而得其所以孝。到得‘依於仁’，则又不同。依仁，则是此理常存於心，日用之间常常存在。据德、依仁，虽有等级，不比志道与据德、依仁，全是两截。志只是心之所之，与有所据、有所依不同也。”〔贺孙〕
    问“据於德，依於仁”。曰：“德只是做这一件事底意思，据而勿失。仁又亲切。”又问：“仁是全体，德只是一事之德否？”曰：“然。”又曰：“事父母则为孝德，事兄长则为悌德。德是有得於心，是未事亲从兄时，已浑全是孝弟之心。此之谓德。”〔必大〕
    先生问学者：“据德，依仁，如何分别？”学者累日说皆不合。乃曰：“德是逐件上理会底，仁是全体大用，当依靠处。”又曰：“据德，是因事发见底；如因事父有孝，由事君有忠。依仁，是本体不可须臾离底。据德，如著衣吃饭；依仁，如鼻之呼吸气。”〔亻选
    德是道之实，仁是德之心。〔道夫〕
    行夫问“志道，据德，依仁，游艺”。曰：“‘志於道’，方是要去做，方是事亲欲尽其孝，事兄欲尽其弟，方是恁地。至‘据於德’，则事亲能尽其孝，事兄能尽其弟，便自有这道理了，却有可据底地位。才说尽其孝，便是据於孝。虽然如此，此只是就事上逐件理会。若是不依於仁，不到那事亲事兄时，此心便没顿放处。‘依於仁’，则自朝至暮，此心无不在这里。连许多德，总摄贯穿都活了。‘志於道’，方要去做。‘据於德’，则道方有归著。虽有归著，犹是在事上。‘依於仁’，则德方有本领。虽然，艺亦不可不去理会。如礼乐射御书数，一件事理会不得，此心便觉滞碍。惟是一一去理会，这道理脉络方始一一流通，无那个滞碍。因此又却养得这个道理。以此知大则道无不包，小则道无不入。小大精粗，皆无渗漏，皆是做工夫处。故曰：‘语大，天下莫能载；语小，天下莫能破。’”〔恪〕
    “志於道，据於德，依於仁，游於艺。”先生曰：“志者，心之所之。道者，当为之理，为君有君之理，为臣有臣之理。‘志於道’者，留心於此理而不忘也。德者，得也。既得之，则当据守而弗失。仁者，人之本心也。依，如‘依乎中庸’之依，相依而不舍之意。既有所据守，又当依於仁而不违，如所谓‘君子无终食之间违仁’是也。‘游於艺’一句，比上三句稍轻，然不可大段轻说。如上蔡云‘有之不害为小人，无之不害为君子’，则是太轻了。古人於礼乐射御书数等事，皆至理之所寓。游乎此，则心无所放，而日用之间本未具举，而内外交相养矣。”或言：“‘志於道’，正如颜子仰高钻坚，以求至乎圣人之地否？”曰：“若如此说，便是要将此心寄在道里面底说话。道只是人所当行之道，自有样子。如‘为人父，止於慈；为人子，止於孝’。只从实理上行，不必向渺茫中求也。”〔谟〕
    叔器说“志於道”云：“知得这个道理，从而志之。”曰：“不特是知得时方志，便未知而有志於求道，也是志。德，是行其道而有得於心。虽是有得於心而不失，然也须长长执守，方不失。如孝，行之已得，则固不至於不孝；若不执守，也有时解走作。如忠，行之已得，则固不至於不忠；若不执守，也有时解有脱落处。这所以下一‘据’字。然而所以据此德，又只要存得这心在。存得这心在时，那德便自在了，所以说‘依於仁’。工夫到这里，又不遗小物，而必‘游於艺’。”叔器因言：“礼乐射御书数，自秦汉以来皆废了。”曰：“射，如今秀才自是不晓。御，是而今无车。书，古人皆理会得，如偏旁义理皆晓，这也是一事。数，是算数，而今人皆不理会。六者皆实用，无一可缺。而今人是从头到尾，皆无用。小儿子教他做诗对，大来便习举子业，得官，又去习启事、杂文，便自称文章之士。然都无用处，所以皆不济事。汉时虽不以射取士，然诸生却自讲射，一年一次，依仪礼上说，会射一番，却尚好。今世以文取士，如义，若教它依经旨去说些道理，尚得。今却只是体贴字句，就这两三句题目上说去，全无义理！如策，若是著实论些时务，也尚得。今却只是虚说，说得好底，地不得！”包显道言：“向前义是先引传、注数条，後面却断以己意，如东坡数条，却尚得。”先生然之。〔义刚〕
    或问“志道，据德，依仁，游艺”。曰：“德是行来行去，行得熟，已成个物事了。惟这个物事已得於我，故孝也是这物事流出来做孝，忠也是这物事流出来做忠。若只说为子尽孝，为臣尽忠，这只说得尽，说德不得。盖德是得这物事於我，故事亲必孝，必不至於不孝；事君必忠，必不至於不忠。若今日孝，明日又不孝；今日忠，明日又不忠，是未有得於我，不可谓之德。惟德是有得於我者，故可据守之也。若是未有得於我，则亦无可据者。”又问：“此是成德否？”曰：“便恁地说，也不得。若做这物事未成就时，一个物事是一个物事在，孝只是孝，忠只是忠。惟做来做去，凑足成就一个物事贯通时，则千头万件，都只是这一个物事流出来。道家所谓‘安养成胎’，盖德是百行之胎也。所以君子以成德为行。‘依於仁，’仁是个主，即心也。‘依於仁’，则不失其本心。既不失其本心，则德亦自然有所据。若失其本心，则与那德亦不见矣。‘游於艺’，盖上三句是个主脑，艺却是零碎底物事。做那个，又来做这个，是游来游去之谓也。然亦不可游从别处去，须是‘游於艺’，方得。”又云：“说行时，只可言‘志於道’，不可谓之德。”又云：“成德，只是要成此德。”〔焘〕
    问：“自‘志於道’到‘依於仁’，工夫到这处缜密，较易些否？”曰：“似恁地都是难。”问：“此是颜子不违仁地位否？”先生问：“如何知得颜子能如此，它人不能？”曰：“颜子亚圣之资，固易为力。若它人用工深，亦须到这处。”曰：“这处先要就‘志於道’上理会。‘志於道’，便恁地利，恁地好。这须知是个生死路头。”因以手指分作两边去，云：“这一边是死路，那一边去是生路。这去便善，那去便恶。知得此路是了，只管向此路去，念念不忘。处己也在是，接人也在是，讲论也在是，思索也在是。今人把捉不定，要做这边去，又要做那边去，一出一入，或东或西。以夫子‘十五志於学，三十而立，四十而不惑，五十而知天命’，皆是从志学做来著工夫，须看得圣人‘志於学’处是如何。这处见得定，後去节节有下工夫处。‘据於德’。德者，得也，便是我自得底，不是徒恁地知得便住了。若徒知得，不能得之於己，似说别人底，於我何干。如事亲能孝，便是我得这孝；事君能忠，便是我得这忠。说到德，便是成就这道，方有可据处。但‘据於德’，固是有得於心，是甚次第，然亦恐怕有走作时节。其所存主处，须是‘依於仁’，自得於心，不可得而离矣。到游艺，犹言学文，虽事未甚要紧，然亦少不得。须知那个先，那个後，始得，亦所以助其存主也。”取
    问：“若是‘志於道，据於德’，则虽初学便可如此下功。且如‘据於德’，则得寸守寸，得尺守尺。若是‘依於仁’，则仁是指全体而言，如何便解依得它？”曰：“所谓‘据於德’，亦须是真个有是德，方可据守。如事亲时自无不孝，方是有孝之德，其馀亦然，亦非初学遽可及也。依仁，只是此心常在，不令少有走作也。”因言：“周礼先说‘知仁圣义中和，孝友睦姻任恤’，此是教万民底事。又说教国子以三德，曰：‘至德以为道本，敏德以为行本，孝德以知逆恶。’至德，谓德之全体，天下道理皆由此出，如所谓存以养性之事是也，故以此教上等人。若次一等人，则教以敏德为行本。敏，是强敏之谓。以敏德教之，使之见善必迁，有过必改，为学则强力，任事则果决，亦是一等特立独行之人。若又次一等，则教以孝德以知逆恶，使它就孝上做将去，熟於孝，则知逆恶之不可为。夫是三者必相兼。若能至德，则自兼那两事；若自下做去，亦可以到至德处；若只理会个至德，而无下二者，则空疏去。”又曰：“自‘志於道’至‘依於仁’，是从粗入精；自‘依於仁’至‘游於艺’，是自本兼末。能‘依於仁’，则其游於艺也，盖无一物之非仁矣。”因举横渠语云：“‘天体物而不遗，犹仁体事无不在也。“礼仪三百，威仪三千”，无一物之非仁也。“昊天曰明，及尔出王；昊天曰旦，及尔游衍。”无一物之不体也。’此是横渠赤心片片说与人。如荀扬，何尝有这样说话。”〔广〕
    “‘志於道’，‘志’之一字，不徒是知，已是心中放它不下。‘据於德’，是行道而得之於己。然此都且就事上说。至‘依於仁’，则无物欲之累，而纯乎天理，道至此亦活，德至此亦活，却亦须‘游於艺’。”问：“小学礼乐射御书数之文，是艺否？”曰：“此虽小学，至‘依於仁’既熟後，所谓小学者，至此方得他用。”〔夔孙〕
    “‘据於德’。德，谓得之於心，有这个物事了，不待临时旋讨得来。且如仁义礼智有在这里，不待临时旋讨得来。”又曰：“德是自家有所得处在这里。且如事亲孝，则孝之理得；事兄弟，则弟之理得，所谓在这里，但得有浅深。”又曰：“‘志於道，据於德’，说得尚粗。到‘依於仁’，方是工夫细密。‘游於艺’者，乃是做到这里，又当养之以小物。”〔植〕
    “据於德”，有时也会失了。必“依於仁”，此心常存，则照管得到，能守是德矣。“游於艺”，似若无紧切底事。然能如此，则是工夫大故做得到了，所谓“庸言之信，庸行之谨”也。〔夔孙〕
    读书，须将圣贤言语就自家身上做工夫，方见事事是实用。如“志道，据德，依仁，游艺”，将来安排放身上看。看道是甚么物事？自家如何志之？以至“据德，依仁，游艺”，亦莫不然，方始有得。〔道夫〕
    子升问：“上三句皆有次序，至於艺，乃日用常行，莫不可後否？”曰：“艺是小学工夫。若说先後，则艺为先，而三者为後。若说本末，则三者为本，而艺其末，固不可徇末而忘本。习艺之功固在先。游者，从容潜玩之意，又当在後。文中子说：‘圣人志道，据德，依仁，而後艺可游也。’此说得自好。”〔木之〕
    或问：“‘游者，玩物们橹谓。’玩物们椋安得为善？”曰：“‘游於艺’一句是三字，公却只说得一字。”〔人杰〕集注。
    △自行束氛
    古人空手硬不相见。束肥侵敛恢鼻底，羔雁是较直钱底。真宗时，讲筵说至此，云：“圣人教人也要钱。”〔义刚〕
    △不愤不启章
    问“愤悱”。曰：“此虽圣人教人之语，然亦学者用力处。”〔敬仲〕
    学者至愤悱时，其心已略略通流。但心已喻而未甚信，口欲言而未能达，故圣人於此启发之。举一隅，其馀三隅须是学者自去理会。举一隅而不能以三隅反，是不能自用其力者，孔子所以不再举也。〔谟〕
    愤悱是去理会底。若不待愤悱而启发之，不以三隅反而复之，则彼不惟不理会得，且听得亦未将做事。〔焘〕
    “悱，非是全不晓底，也晓得三五分，只是说不出。”问：“伊川谓：‘必待诚至而後告之。’”曰：“愤悱，便是诚意到；不愤悱，便是诚不到。”〔节〕
    凡物有四隅，举一隅，则其三隅之理可推。若不能以三隅反，则於这一隅，亦恐未必理会得在。
    “举一隅以三隅反，只是告往知来否？”曰：“只是。凡方者，一物皆有四隅。”〔植〕
    或问：“程子曰：‘待愤悱而後发，则沛然矣。’如何是沛然底意思？”曰：“此正所谓时雨之化。譬如种植之物，人力随分已加，但正当那时节欲发生未发生之际，却欠了些子雨。忽然得这些子雨来，生意岂可御也！”
    △子食於有丧者之侧章
    “子食於有丧者之侧未尝饱”，“子於是日哭则不歌”，此是圣人天理。〔焘〕
    问：“食於有丧之侧而未尝饱，亦以其哀伤之极，足以感动人心，自不能饱也。”曰：“哀，是哀死者，不干生人事。所谓‘哭死而哀，非为生者也’。若丧家极哀，又能使人愈哀耳。又有丧家人全不以死者为念，视之若无，反使人为之悲哀者！”同元德记。〔焘〕
    “子食於有丧之侧，未尝饱也”，有食不下咽之意。〔谟〕
    “子於是日哭则不歌”，不要把一个“诚”字包却。须要识得圣人自然重厚、不轻浮意思。〔时举〕
    问：“博文亦可以学道。而上蔡解‘哭则不歌’，谓：‘能识圣人之情性，然後可以学道。’”曰：“圣人情性便是理。”又曰：“博文约礼，亦是要识得圣人情性。‘思曰睿’，只是思会睿。”〔节〕集义。
    “‘子於是日哭则不歌’，上蔡说得亦有病。圣人之心，如春夏秋冬，不遽寒燠，故哭之日，自是不能遽忘。”又曰：“圣人终不成哭了便骤去歌得！如四时，也须渐渐过去。道夫录云：“其变也有渐。”且如古者丧服，自始死至终丧，中间节次渐渐变轻。不似如今人直到服满，一顿除脱了，便著华采衣服。”〔贺孙〕道夫同。
    问谢氏之说。曰：“谢氏之学大抵习忘，如以‘三月不知肉味’反是病，和韶乐都忘之方是。”〔必大〕
    △子谓颜渊曰章
    读“用之则行，舍之则藏”章，曰：“专在‘则’字上，如‘可以仕则仕，可以久则久’之类是也。”〔时举〕
    此八字，极要人玩味。若他人，用之则无可行，舍之则无可藏。唯孔子与颜渊先有此事业在己分内，若用之，则见成将出来行；舍之，则藏了，它人岂有是哉！笔下文云：“唯我与尔有是夫。”“有是”二字，当如此看。〔谟〕
    问：“尹氏曰：‘命不足道也。’”曰：“如常人，‘用之则行’，乃所愿；‘舍之则藏’，非所欲。‘舍之则藏’，是自家命恁地，不得已，不奈何。圣人无不得已底意思。圣人用我便行，舍我便藏，无不柰何底意思，何消更言命。”又曰：“‘命不足道也’，命不消得更说。”又曰：“知命不足道也。”〔节〕
    问“命不足道也”。曰：“到无可柰何处，始言命。如云‘道之将行也与，命也；道之将废也与，命也’，此为子服景伯说。时举录云：“圣人说命，只是为中人以下说。圣人欲晓子服景伯，故以命言。”如曰‘有命’，是为弥子瑕说。圣人‘用之则行，舍之则藏’，未尝到那无可柰何处，何须说命！如一等人不知有命。又一等人知有命，犹自去计较。中人以上，便安於命。到得圣人，便不消得言命。”〔夔孙〕
    问“用舍行藏”章。曰：“圣人於用舍甚轻，没些子紧要做。用则行，舍则藏，如晴乾则著鞋，雨下则赤脚。尹氏云：‘命不足道。’盖不消言命也。”〔植〕
    义刚曰：“用舍系乎道之盛衰，行藏以道而舒卷。己之穷达非所计，故曰‘命不足道’。”曰：“用舍是由在别人，不由得我；行藏是由在那人，用舍亦不由得我。”仲默问：“这命，只是‘君子不谓命也’之‘命’否？”曰：“是。”〔义刚〕
    “‘用舍无预於己，行藏安於所遇，命不足道也。’盖只看义理如何，都不问那命了。虽使前面做得去，若义去不得，也只不做；所谓‘杀一不辜，行一不义而得天下，有所不为’。若中人之情，则见前面做不得了方休，方委之於命；若使前面做得，它定不肯已；所谓‘不得已而安之命’者也。此固贤於世之贪冒无耻者，然实未能无求之之心也。圣人更不问命，只看义如何。贫富贵贱，惟义所在，谓安於所遇也。如颜子之安於陋巷，它那曾计较命如何。陶渊明说尽万千言语，说不要富贵，能忘贫贱，其实是大不能忘，它只是硬将这个抵拒将去。然使它做那世人之所为，它定不肯做，此其所以贤於人也。”或云：“看来，渊明终只是晋宋间人物。”曰：“不然。晋宋间人物，虽曰尚清高，然个个要官职，这边一面清谈，那边一面招权纳货。渊明却真个是能不要，此其所以高於晋宋人也。”或引伊川言“晋宋清谈，因东汉节义一激而至此”者。曰：“公且说，节义如何能激而为清谈？”或云：“节义之祸，在下者不知其所以然，思欲反之，所以一激而其变至此。”曰：“反之固是一说。然亦是东汉崇尚节义之时，便自有这个意思了。盖当时节义底人，便有傲睨一世，巫浅廷之意。这意思便自有高视天下之心，少间便流入於清谈去。如皇甫规见雁门太守曰：‘卿在雁门，食雁肉，作何味？’那时便自有这意思了。少间那节义清苦底意思，无人学得，只学得那虚骄之气。其弊必至於此。”〔亻选
    问“用舍行藏”。曰：“此有数节，最好仔细看。未说到用舍行藏处，且先看个‘毋意、毋必’底意。此是甚底心？浑然是个天理。尹氏谓‘命不足道’，此本未有此意，亦不可不知也。盖知命者，不得已之辞。人要做这事，及至做不得，则曰命，是心里犹不服他。若圣贤‘用之则行，舍之则藏’，更不消得说命。到说‘临事而惧，好谋而成’八字，虽用舍行藏地位远了，然就此地头看，也自好。某尝谓圣人之言，好如荷叶上水珠，颗颗圆。这‘临事而惧’，便是戎慎恐惧底心。若有所恐惧，心惊胆畏，便不得了。孟子说：‘禹恶旨酒，而好善言；汤立贤无方；文王望道而未之见；武王不泄迩，不忘远；周公思兼三王。’许多事，皆是圣人事，然有小大不同，如‘恶旨酒’，乃是事之小者；‘思兼三王’，乃是事之大者。然亦都是一个戒慎恐惧底心。人心多纵弛，便都放去。若是圣人行三军，这便是不易之法。非特行军如此，事事皆然。庄子庖丁解牛神妙，然每到族，心必怵然为之一动，然後解去。心动，便是惧处，岂是似醉人恣意胡乱做去！文斗鸡联句云：‘一喷一醒然，再接再砺乃！’谓都困了，一以水喷之，则便醒。“一喷一醒’，所谓惧也。此是孟郊语，也说得好。”又问：“观此处，则夫子与颜子一般了。”曰：“到此地位，大节也同了。如孟子说伯夷伊尹与夫子‘是则同’处。看伯夷伊尹与夫子，岂是一样人！但是此大节处同。若此处不同，则不足为圣人矣。”〔夔孙〕义刚录别出。
    叔器说“用之则行”章。曰：“命，是有个必得底意；及不得，则委之於命。圣人只是‘用之则行，舍之则藏’。如孟子所说‘求之有道，得之有命’，此却是为中才发，圣人自是不论到这里。然此只是尹氏添此一脚，本文非有此意。‘临事而惧，好谋而成’，比‘用之则行，舍之则藏’，固是大相远；但这里面道理也自完具，无欠无剩。某尝说，圣人言语如荷叶上水珠子，一颗一颗圆。”叔器问：“颜子与圣人同否？”曰：“大节目也同。如孟子说伯夷伊尹孔子‘得百里之地而君之，皆能以朝诸侯，有天下；行一不义，杀一不辜而得天下，皆不为也，是则同’。这便是大节目处皆同。若是这个不同时，便不唤做圣人了。只是纤细缜密论来，却有不同处。”又曰：“这一章，有四五节道理。”〔义刚〕
    子路说：“子行三军，则谁与？”虽无私意，然犹有固必之心。〔人杰〕
    “子行三军，则谁与？”宜作相与之“与”，非许与之之“与”。“好谋而成”，人固有好谋者；然疑贰不决，往往无成者多矣。孔子行三军，其所与共事者，必“临事而惧，好谋而成者也”。〔谟〕
    亚夫问“子行三军，则谁与”。曰：“三军要勇，行三军者要谋。既好谋，然须要成事。盖人固有好谋而事不成者，却亦不济事。”时举因云：“谋在先，成在後。成非勇亦不能决。”曰：“然。”〔时举〕
    “好谋而成”，既谋了，须是果决去做教成。若徒谋而不成，何益於事？所谓“作舍道旁，三年不成”者也。“临事而惧”，是临那事时，又须审一审。盖闲时已自思量都是了，都晓得了，到临事时又更审一审。这“惧”字，正如“安而後能虑”底“虑”字相似。又曰：“而今只是据本子看，说行三军是如此。试把数千人与公去行看，好皇恐！”〔亻选
    问：“‘用之则行，舍之则藏’，窃意漆雕曾闵亦能之。”曰：“‘舍之则藏’易，‘用之则行’难。若开，用之未必能行也。圣人规模大，藏时不止藏他一身，煞藏了事。譬如大船有许多器具宝贝，撑去则许多物便都住了，众人便没许多力量。然圣人行藏，自是脱然无所系累。救世之心虽切，然得做便做，做不得便休。他人使有此，若未用时则切切於求行，舍之则未必便藏。耿直之向有书云：‘三代礼乐制度尽在圣人，所以用之则有可行。’某谓此固其可行之具，但本领更全在无所系累处。有许大本领，则制度默化出来，都成好物，故在圣人则为事业。众人没那本领，虽尽得他礼乐制度，亦只如小屋收藏器具，窒塞都满，运转都不得。”〔砥〕
    问：“杨氏曰：‘“乐则行之，忧则违之”，孔颜之所同；“天下文明”，则孔子而已矣。’其义如何？”曰：“龟山解经，常有个缠底病。如解‘苗而不秀’章云：‘“必有事焉，而勿正，勿忘，勿助长”，则苗斯秀，秀斯实矣。’初亦不晓其说，徐观之，乃是因‘苗’字牵引上‘揠苗’，又缠上‘勿忘、勿助’耳。此章取易来如此比并，固亦可通。然於本旨无所发明，却外去生此议论。”〔必大〕〔集义〕
    △富而可求章
    读“富而可求”章，曰：“须要仔细看‘富而可求也’一句。上面自是虚意。言‘而可求’，便是富本不可求矣。”因举“君子赢得做君子，小人枉了做小人”之说，又云：“此章最见得圣人言语浑成底气象，须要识得。”〔时举〕
    △子在齐闻韶章
    史记：“子在齐闻韶音，学之三月，不知肉味。”“三月”当作一点。盖是学韶乐三月耳，非三月之久不知肉味也。〔去伪〕
    夫子之心与韶乐相契，所以不知肉味，又有习之三月之说。〔泳〕
    “子闻韶音，学之三月，不知肉味。‘学之’一节，不知如何，今正好看其忘肉味处。这里便见得圣人之乐，如是之美；圣人之心，如是之诚。”又曰：“圣人闻韶，须是去学，不解得只恁休了；学之亦须数月方熟。三月，大约只是言其久，不是真个足头九十日，至九十一日便知肉味。想见韶乐之美，是能感动人，是能使人视端而行直。某尝谓，今世人有目不得见先王之礼，有耳不得闻先王之乐，此大不幸也！”〔道夫〕
    问：“孔子闻韶，学之三月，不知肉味。若常人如此，则是‘心不在焉’；而圣人如此，何也？”曰：“此其所以为圣人也，公自思量看。”久之，又曰：“众人如此，则是溺於物欲之私；圣人则是诚一之至，心与理合，不自知其如此。”又问：“圣人存心如此之切，所以至於忘味。”曰：“也不是存心之切，恁地又说坏了圣人。它亦何尝切切然存心，要去理会这事。只是心自与那道理契合，只觉得那个好，自然如此耳。”〔亻选
    吴伯英问：“孔子闻韶，学之三月，不知肉味。圣人殆亦固滞不化，当食之时，又不免‘心不在焉’之病，若何？”曰：“‘主一无谩，是学者之功。圣人行事，不可以此求之也。更是舜之乐尽善尽美，而孔子闻之，深有所契於心者，所谓‘得志行乎中国，若合符节’，是以学之三月，而不自知其忘味也。”〔壮祖〕建别录见下。
    吴伯英问：“‘心不在焉，则食而不知其味’，是心不得其正也。然夫子闻韶，何故三月不知肉味？”曰：“也有时如此。所思之事大，而饮食不足以夺其志也。且如‘发愤忘食’，‘吾尝终日不食’，皆非常事。以其所愤所思之大，自不能忘也。”〔壮祖〕
    先生尝读他传云：“孔子居齐，闻韶音，见齐国之人亦皆视端而形耸，盖正音所感如此。”〔升卿〕
    石丈问：“齐何以有韶？”曰：“人说公子完带来，亦有甚据？”淳问：“伊川以‘三月不知肉味’为圣人滞於物。今添‘学之’二字，则此意便无妨否？”曰：“是。”石丈引“三月”之证。曰：“不要理会‘三月’字。须看韶是甚么音调，便使得人如此；孔子是如何闻之便恁地。须就舜之德、孔子之心处看。”〔淳〕（集义。）
    问：“伊川疑‘三月’即是‘音’字，如何？”曰：“此处最要看他‘不知肉味’处，最有意思。盖夫子知韶之美，一闻之，则感之至深，学之三月，故至於不知肉味。若道一闻之便三月不知肉味，恐无此道理，伊川疑得自是。但史记上有‘学之’二字，伊川恐貌辉考到此耳。观此处须见得夫子之心与舜之心分明为一，感之至深，故尽心以学之，念念在此而自不能忘也。”〔时举〕
    “‘子在齐闻韶，学之三月，不知肉味’。上蔡只要说得泊然处，便有些庄老。某谓正好看圣人忘肉味处，始见圣人之心如是之诚，韶乐如是之美。”又举史记载孔子至齐，促从者行，曰：“韶乐作。”从者曰：“何以知之？”曰：“吾见童子视端而行直。”“虽是说得异，亦容有此理。”〔贺孙〕
    △冉有曰夫子为卫君乎章
    论子贡问卫君事，曰：“若使子贡当时径问辄事，不唯夫子或不答；便做答时，亦不能如此详尽。若只问：‘伯夷叔齐何人也？’曰：‘古之贤人也。’亦未见分晓。所谓贤人，如‘君子而不仁者有矣’，亦如何便见得出处一时皆当，岂无怨悔处？只再问‘怨乎’？便见得子贡善问。才说道‘求仁而得仁，又何怨’！便见得夷齐兄弟所处，无非天理；蒯辄父子所向，无非人欲。二者相去，奚啻武夫、美玉，直截天渊矣！”〔┿〕
    问：“子贡欲知为卫君，何故问夷齐？”曰：“一个是父子争国，一个是兄弟让国，此是，则彼非可知。”问：“何故又问‘怨乎’？”曰：“此又审一审。所以夫子言‘求仁得仁’，是就心上本原处说。凡让出於不得已，便有怨。夷齐之让，是合当恁地，乃天理之当然，又何怨！大纲卫君底固为不是，到此越见得卫君没道理。”又问：“子欲正名，是公子郢否？”曰：“此又是第二节事。第一节须先正辄父子之名。”问：“辄尚在，则如何正？”曰：“上有天子，下有方伯，它不当立，如何不正！”〔取
    “‘夫子为卫君乎？’若只言以子拒父，自不须疑而问。今冉子疑夫子为卫君者，以常法言之，则卫公辄亦於义当立者也。以辄当立，故疑夫子必助之。‘求仁而得仁’，此只是不伤其本心而已。若伯夷叔齐，不让而於心终不安。人之心本仁，才伤著本心，则便是不仁矣。”〔谟〕
    问：“子贡有‘怨乎’之问，何也？”曰：“夫子谓夷齐是贤人。恐贤者亦有过之者，於是问以决之，看这事是义理合如此否。如其不必让而让之，则未必无怨悔之心矣。夫子告以‘求仁而得仁’者，谓是合恁地。若不恁地，是去仁而失仁矣。若卫君事，则大不然矣，子贡所以知其必不为也。”〔夔孙〕
    夫子说：“古之贤人也。”贤人固有做得间不恰好处，便未知得夷齐之让是与不是。若是，不必逊，则终未免有怨悔；若有怨悔，则让便未得为是。如此，则未见得夫子不为辄。所以更问“怨乎”。夫子说：“求仁而得仁，又何怨？”恁地便是要让，让方是合这道理。既是以让为合理，则始知夫子之不为辄。〔义刚〕
    只“伯夷叔齐古之贤人也”一句，便可知得夫子不为卫君矣。何故更要问“怨乎”这一句？却煞有说话。子贡也是会问。〔义刚〕
    安卿以书问夷齐，辩论甚悉。曰：“大概是如此。但更於‘求仁而得仁’上看。”道夫问：“‘安’字，莫便是此意否？”曰：“然。但见他说得来不大段紧切，故教他更於此上看。”曰：“伯夷不敢安嫡长之分，以违君父之命；叔齐不敢从父兄之命，以乱嫡庶之义，这便是‘求仁’。伯夷安於逃，叔齐安於让，而其心举无[A112]杌之虑，这便是‘得仁’否？”曰：“然。卫君便是不能求仁耳。”〔道夫〕
    孔子论伯夷，谓：“求仁而得仁，又何怨？”司马迁作伯夷传，但见得伯夷满身是怨。苏子由伯夷论却好，只依孔子说。〔文蔚〕
    问：“子贡‘卫君’之问，与‘去兵、去食’之问，皆非寻常问者所及，程子固常称之，而又曰：‘孔门学者，独颜子为善问。’何也？”曰：“颜子之问，又须亲切。如此事在颜子，又自理会得，亦不必问也。”〔必大〕
    问：“‘夫子为卫君’章，程子所引谏伐事，或问论非此章答问本意，当矣。今集注全载其说，不删此语，何也？”曰：“谏伐而饿，固非此章本意；然亦是伯夷不怨底事，故程子同引来说。”〔必大〕集注。
    子贡之问，意只主让国。谏伐之事，却在里面事。如圣人，却是泛说。〔焘〕
    吴伯英问：“夷齐让国而去，一以父命为尊，一以天伦为重，要各得其本心之正，而尽跆炖碇公矣。所谓‘孤竹君’，当时或无中子之可立，则二子将奈何？”曰：“纵二子不立，则其宗社之有贤子弟，立之可也。”〔壮祖〕
    或问：“伯夷叔齐之让，使无中子，则二子不成委先君之国而弃之！必有当立者。”曰：“伊川说，叔齐当立。看来立叔齐虽以父命，然终非正理，恐只当立伯夷。”或曰：“伯夷终不肯立，奈何？”曰：“若国有贤大臣，则必请於天子而立之，不问伯夷情愿矣。看来二子立得都不安。但以正理论之，则伯夷分数稍优耳。胡文定春秋解这一段也好，说吴季札让国事，圣人不取之，牵引四五事为证。所以经只书‘吴子使札来聘’，此何异於楚子使椒来聘之事耶？但称名，则圣人贬之深矣云云。但近世说春秋皆太巧，不知果然否也。”〔亻选
    因说记录之难，如刘质夫记明道说，辄据位而拒父，则卫之臣子去之可也；辄去之而从父，则卫之臣子拒蒯贵可也。是以蒯贵为得罪於父，亦不当立也。後胡文定公引在春秋中说，如上句说却是，但下句却云辄去而从父，则卫之臣子当辅辄以拒蒯贵，则是错了。後来胡致堂却说立郢为是，乃是救文定前说之错。至若杨文靖说此段，尤不可晓。文靖之意只欲破王元泽说‘善兄弟之逊，必恶父子之争’，遂有此病。要之，元泽此二句自好也。”〔焘〕集义。
    胡家说夷齐所为，全性命之理。若他人谓其全性命之理犹可，若谓夷齐要全性命之理，而後如此为之，此大害义理！“杀身成仁”，亦只是义当杀身，即是成仁。若为成仁而杀身，便只是利心。〔扬〕
    △饭疏食章
    义刚说“乐在其中”一章。先生曰：“这有三十来个字，但看那个字是先。只‘乐’字是先。他是先理会得那乐後，方见得‘不义而富且贵，於我如浮恪。吕与叔数句说得好，非是有所见，如何道得到！”〔义刚〕
    问：“‘乐亦在其中’，圣人何为如是之乐？”曰：“正要理会圣人之心如何得恁地。圣人之心更无些，子渣滓。故我之心淘来淘去，也要知圣人之心。”恪。
    “乐亦在其中”，此乐与贫富自不相干，是别有乐处。如气壮底人，遇热亦不怕，遇寒亦不怕。若气虚，则必为所动矣。〔闳祖〕
    叔器说“乐在其中”，引“博文约礼”。曰：“颜子自是颜子乐，与夫子也不干事。这说得不相似。”〔义刚〕
    问：“或问谓：‘夫子乐在其中，与颜子之不改者，又有间矣。’岂非谓颜子非乐於箪瓢，特不以是而改其心之所乐？至於夫子，则随所寓而乐存焉。一曰‘不改’，一曰‘亦在’，文意固自不同否？然程子则曰：‘非乐疏食饮水也。虽疏食饮水，不能改其乐也。’却似无甚异於所以论颜子者。今集注乃载其说，何耶？”曰：“孔颜之乐亦不必分。‘不改’，是从这头说入来；‘在其中’，是从那头说出来。”〔必大〕集注。馀见颜乐章。
    问：“上蔡云：‘义而得富得贵，犹如浮悖况不义乎！’”曰：“这是上蔡说得过当。此只说不义之富贵，视之如浮悖不以彼之轻，易吾之重。若义而得富贵，便是当得，如何掉脱得。如舜禹有天下，固说道‘不与’，亦只恁地安处之。又如‘所以长守贵也，所以长守富也’，义当得之，亦自当恁地保守。尧命舜云：‘天之历数在尔躬，允执其中。四海困穷，天禄永终！’岂是不要保守！”〔贺孙〕〔集义〕
    △加我数年章
    问“五十学易”一段。曰：“圣人学易，於天地万物之理，吉凶悔吝，进退存亡，皆见得尽，自然无差失。圣人说此数句，非是谩然且恁地说。圣人必是见得是如此，方如此说。”〔谦之〕
    文振问“五十以学易”。曰：“也只就卦爻上占考其理合如何。他书一事是一理，易却说得阔也。有底事说在里，未有底事也说在里。”又曰：“易须错综看，天下甚么事，无一不出於此。如善恶是非得失，以至於屈伸消长盛衰，看是甚事，都出於此。伏羲以前，不知如何占考。至伏羲将阴阳两个画卦以示人，使人於此占考吉凶祸福。一画为阳，二画为阴，一画为奇，二画为偶，遂为八卦；又错综为六十四卦，凡三百八十四爻。文王又为之彖、象以释其义，无非阴阳消长盛衰伸屈之理。圣人之所以学者，学此而已。把乾卦一卦看，如：‘乾，元亨利贞。’人要做事，若占得乾卦，乾是纯阳；元者，大也；亨者，通也，其为事必大通。然而虽说大亨，若所为之事不合正道，则亦不得其亨。故虽云大亨，而又利於正。卦内六爻，都是如此。如说‘潜龙勿用’，是自家未当出作之时，须是韬晦方始无咎。若於此而不能潜晦，必须有咎。又如上九云：‘亢龙有悔。’若占得此爻，必须以亢满为戒。如这般处，最是易之大义。易之为书，大抵於盛满时致戒。盖阳气正长，必有消退之渐，自是理势如此。”又云：“当极盛之时，便须虑其亢。如当尧之时，须交付与舜。若不寻得个舜，便交付与他，则尧之後，天下事未可知。”又云：“康节所以见得透，看他说多以盛满为戒。如云：‘饮酒爱微醺，不成使酩酊。’”又云：“康节多於消长之交看。”又云：“许多道理，本无不可知之数，惟是康节体得熟。只管体来体去，到得熟後，看是甚么事理，无不洞见。”〔贺孙〕
    因学者问“学易无大过”章，曰：“易只有‘阴阳’两字分奇偶。一画是阳，两画是阴，从此错综，推为六十四卦，三百八十四爻。後来文王却就画系之以辞。看来易元初只是画。”又曰：“天地只是一个阴，一个阳，把来错综。大抵阳则多吉，阴则多凶，吉为善，凶为恶。又看所处之位，逐爻看之，阳有时而凶，阴有时而吉。”又曰：“如他经，先因其事，方有其文。如书言尧舜禹成汤伊尹武王周公之事。因有许多事业，方说到那里；若无那事，亦不说到那里。易则是个空底物事，未有是事，预先说是理，故包括得尽许多道理。看人做甚事，皆撞著也。”又曰“‘易，无思也，无为也。’易是个无情底物事，故‘寂然不动’。占之者吉凶善恶随事著见，乃‘感而遂通’。”又云：“易中多言‘正’，如‘利正’，‘正吉’，‘利永正’之类，皆是要人守正。”又云：“易如占得一爻，须是反观诸身，果尽得那道理否？如坤六二：‘直方大，不习无不利。’须看自家能直，能方，能大，方能‘不习无不利’。凡皆类此。”又曰：“所谓‘大过’，如当潜而不潜，当见而不见，当飞而不飞，皆是过。”又曰：“乾之一卦，纯乎阳，固是好。如‘元亨利贞’，盖大亨之中，又须知利在正，非正则过矣。”又曰：“如坤之初六，须知履霜有坚冰之渐，要人恐惧修省。不知恐惧修省，便是过。易大概欲人恐惧修省。”又曰：“文王系辞，本只是与人占底书。至孔子作十翼，方说‘君子居则观其象而玩其辞，动则观其变而玩其占。”又曰：“夫子读易，与常人不同。是他胸中洞见阴阳刚柔、吉凶消长、进退存亡之理。其赞易，即就胸中写出这个理。”〔植〕
    问：“‘学易无大过’，圣人何以有过？”曰：“只是圣人不自足之意。圣人此般话，也如‘道者三，我无能’，‘圣仁吾岂敢’，不是圣人能如此，更谁能如此！程子谓‘学易者无大过’，文势不然。此章‘五十’字误。然章之大旨在‘无大过’，不在‘五十’上。”〔淳〕
    问“五十以学易”章，先生举史记，云：“是时孔子年老，已及七十，欲赞易，故发此语。若作‘五十以学易’，全无意思。”问：“孔子少年不学易，到老方学易乎？”曰：“作彖、象、文言以为十翼，不是方读易也。”问：“伊川以八索为过处，如何？”曰：“某不敢如此说。”〔取
    问：“伊川前一说，则大过在八索之类；後一说，则大过在弟子之学易者，俱未有定据。”曰：“史记‘加’作‘假’，古本‘五十’作‘卒’字。‘加’、‘假’声相近，‘五十’与‘卒’字相似，而并误也。此孔子系易之时，自谓‘假我数年，卒以学易，可以无大过’者，为此自谦之辞，以教学者，深以见易之道无穷也。”〔谟〕
    △子所雅言章
    问“子所雅言：诗、书、执礼”。曰：“古之为儒者，只是习诗书礼乐。言‘执礼’，则乐在其中。如易则掌於太卜，春秋掌於史官，学者兼通之，不是正业。只这诗书，大而天道之精微，细而人事之曲折，无不在其中；礼则节文法度。圣人教人，亦只是许多事。”〔亻选
    “子所雅言：诗、书、执礼”，未常及易。夫子常所教人，只是如此，今人便先为一种玄妙之说。〔德明〕
    “伊川云：‘夫子雅素之言，止於如此。若“性与天道不可得而闻”者，则在“默而识之”。’不知性与天道，便於诗、书、执礼中求之乎？”曰：“语意不如此。观子贡说‘夫子之言性与天道’，自是有说时节，但亦罕言之。”恭父云：“观子贡此处，固足以见子贡方闻性天道之妙。又如说：‘天何言哉？四时行焉，百物生焉，天何言哉？’这是大段警悟他处。”曰：“这般处是大段分晓。”又云：“若实能‘默而识之’，则於‘诗、书、执礼’上，自见得性与天道。若不实能默识得，虽圣人便说出，也晓不得。”贺孙问：“‘执礼’，‘执’字，恐当时自以‘执’字目其礼，非夫子方为是言？”曰：“诗书，只是口说得底，惟礼要当执守，故孔子常说教人执礼。故云：‘诗、书、执礼，皆雅言也。’不是当时自有此名。”〔贺孙〕集注。
    △叶公问孔子於子路章
    “‘发愤忘食，乐以忘忧，不知老之将至云尔。’圣人不是有所因为甚事了如此，只是意思有所愤发，便至於忘食；乐，便至於忘忧，至於不知老之将至。圣人不肯半上落下，直是做到底。虽是圣人若自贬下之辞，其实超诣，却非圣人做不得。愤，是感之极深；乐，是乐之极至。圣人不是胡乱说，是他真个有‘发愤忘食，乐以忘忧’处。”次日再问。曰：“如今不必说是为甚发愤，或是有所感，只理会他忘食忘忧。发愤便至於忘食，乐便至於忘忧，便与闻韶不知肉味之意相似。”〔┿〕
    “发愤忘食，乐以忘忧，不知老之将至云尔。”泛说若是谦辞。然圣人之为人，自有不可及处，直要做到底，不做个半间不界底人。非是有所因，真个或有所感，发愤而至於忘食，所乐之至而忘忧。盖有不知其然，而不自知其老之将至也。又如“好古敏以求之”，自是谦辞。“学不厌，教不倦”，亦是谦辞。当时如公西华子贡自能窥测圣人不可及处。盖圣人处己之谦若平易，而其所以不可及者亦在其中矣。观圣人若甚慢，只是你赶他不上。〔人杰〕┿录云：“子贡、公西华亦自看得破。”
    问“发愤忘食，乐以忘忧”。曰：“圣人全体极至，没那不间不界底事。发愤便忘食，乐便忘忧，直恁地极至。大概圣人做事，如所谓‘一棒一条痕，一掴一掌血’，直是恁地！”〔焘〕
    问：“‘发愤忘食’，未知圣人发愤是如何？”曰：“要知他发愤也不得。只是圣人做事超越众人，便做到极处，发愤便忘食，乐便忘忧。若他人，发愤未必能忘食，乐处未必能忘忧。圣人直是脱洒，私欲自是惹不著。这两句虽无甚利害，细看来，见得圣人超出乎万物之表！”〔┿〕
    因说“发愤忘食，乐以忘忧”，曰：“观天地之运，昼夜寒暑，无须臾停。圣人为学，亦是从生至死，只是如此，无止法也。”〔亻选
    为学要刚毅果决，悠悠不济事。且如“发愤忘食，乐以忘忧”，是甚么样精神！甚么样骨力！因说胡季随。〔学蒙〕
    “其为人也，发愤忘食，乐以忘忧，不知老之将至云尔”，与“不怨天，不尤人，下学而上达，知我者其天乎”，二章固不出乎略无人欲、浑然天理之意。要各随其头面，看他意思如何。譬之皆金也，做盏时是一样，做钗时是一样。须是随其意思，见得分明方好。不然，亦只鹘突而已。“发愤忘食”，是发愤便能忘食；“乐以忘忧”，是乐便能忘忧，更无些小系累，无所不用其极，从这头便默到那头，但见义理之无穷，不知身世之可忧，岁月之有变也。众人纵如何发愤，也有些无紧要心在；虽如何乐，终有些系累在乎中。“不怨天，不尤人”，乐天安土，安於所遇，无一毫之私意。“下学上达”，是天人事理，洞然透彻，无一毫之间隔。圣人所谓上达，只是一举便都在此，非待下学後旋上达也。圣人便是天，人则不能如天。惟天无人许多病败，故独能知之。天非真有知识能知，但圣人有此理，天亦有此理，故其妙处独与之契合。释氏亦云：“惟佛与佛，乃能知之。”正此意也。〔伯羽〕
    对叶公之问，见其事皆造极，脱然无所系累，但见义理无穷，不知岁月之有改。“莫我知”之叹，见其乐天安土，无入而不自得，天人事理，洞然无毫渲间。苟有一毫之私，则无以窥此境之妙，故曰：“知我者其天乎！”〔道夫〕
    “学者做得事不是，须是悔；悔了，便不要做始得。若悔了，第二番又做，是自不能立志，又干别人甚事？”因问：“集注有‘未得则发愤忘食’之说。”曰：“圣人未必有未得之事，且如此说。若圣人便有这般事，是他便发愤做将去。学者当悔时，须是学圣人，始得。岂可自道我不似圣人，便休却！”〔明作〕集注。
    叔器问：“‘发愤忘食，乐以忘忧’，何以便见‘全体至极，有非圣人不能及者’？”曰：“这样处也难说，可以意晓。但是见得圣人事事透彻，事事做到那极致处。”叔器问：“看圣贤说话，也须先识圣人是甚么样人，贤人是甚么样人，方见得他说得浅深。”曰：“夫子说‘圣人、君子、善人、有恒’，等级甚分明。要见等级，只是孟子‘六谓’之说。如‘可欲之谓善’，便是那善人；如‘充实之谓美’等，便皆是那贤人事；如‘大而化之’以上，方是圣人事。”〔义刚〕
    问横渠“仲尼愤一发而至於圣”之说。曰：“圣人紧要处，自生知了。其积学者，却只是零碎事，如制度文为之类，其本领不在是。若张子之说，是圣人全靠学也。大抵如所谓‘我非生而知之，好古敏以求之’，皆是移向下一等说以教人。亦是圣人看得地步广阔，自视犹有未十全满足处，所以其言如此。非全无事实，而但为此词也。”〔必大〕集义。
    “发愤忘食”章，东坡云：“实言则不让，贬言则非实，故常略言之，而天下之美莫能加焉。”此说非不好，但如此，则是圣人已先计较，方为此说，似非圣人之意。圣人言语虽是平易，高深之理即便在这里。学者就中庸处看，便见得高明处。〔夔孙〕
    △我非生而知之者章
    问：“‘我非生而知之者，好古敏以求之者。’圣人之敏求，固止於礼乐名数。然其义理之精熟，亦敏求之乎？”曰：“不然。圣人於义理，合下便恁地。‘固天纵之将圣，又多能也。’敏求，则多能之事耳。其义理完具，礼乐等事，便不学，也自有一副当，但力可及，故亦学之。若孟子於此等，也有学得底，也有不曾学得底，然亦自有一副当，但不似圣人学来尤密耳。”仲思问：“何以言之？”曰：“如班爵禄、井田、丧礼之类，只是说得大概。然亦是去古远，无可考处。但他大纲正，制度虽有不备处，亦不妨。”〔伯羽〕
    “好古敏以求之”，圣人是生知而学者。然其所谓学，岂若常人之学也！“闻一知十”，不足以尽之。〔义刚〕
    △子不语怪力乱神章
    问：“‘子不语怪、力、乱、神。’集注言：‘鬼神之理，难明易惑，而实不外乎人事。’鬼神之理，在人事中如何见得？”曰：“鬼神只是二气之屈伸往来。就人事中言之，如福善祸淫，便可以见鬼神道理。论语中圣人不曾说此。”寓问：“如动静语默，亦是此理否？”曰：“固是。圣人全不曾说这话与人，这处无形无影，亦自难说。所谓‘敬鬼神而远之’，只恁地说。”集注旧文。〔取
    △三人行章
    圣人之学，异夫常人之学。才略举其端，这里便无不昭彻。然毕竟是学。人若以自修为心，则举天下万物，凡有感乎前者，无非足以发吾义理之正。善者固可师，不善者这里便恐惧修省，恐落在里面去，是皆吾师也。〔夔孙〕
    △天生德於予章
    读“天生德於予”一章，曰：“才做圣人自反无愧说时，便小了圣人。须知道天生德於圣人，桓如何害得！笔必其不能违天害己也。”〔时举〕
    恭父问：“‘必不能违天害己’，不知当时圣人见其事势不可害己，还以理度其不能害耶？”曰：“若以势论，则害圣人甚易，唯圣人自知其理有终不能害者。”〔贺孙〕
    问：“‘天生德於予，桓其如予何！’孔子既如此说了，却又微服而过宋者，乃是天理、人事之交尽否？”曰：“然。所谓‘知命者不立乎岩墙之下’。若知命者，便立乎岩墙之下，也何害！却又不立。而今所谓知命者，只是舍命。”〔焘〕
    魏问：“谢氏云：‘圣人不敢必其不我害也。使其能为我害，亦天也。’是如何？”曰：“这说是圣人必其不能害己，如：‘匡人其如予何！’皆是断然害圣人不得。圣人说出，自恁地直截。如说：‘道之将行也与？命之；道之将废也与？命也。公伯寮其如命何！’这是未定之辞。如孟子说：‘吾之不遇鲁侯，天也。臧氏之子焉能使予不遇哉！’遇不遇，看天如何，亦是未定之辞。”〔贺孙〕
    △二三子以我为隐乎章
    子善说：“‘吾无隐乎尔’。此在弟子自见得如何。如颜子只见得‘所立卓尔’，冉子自见得‘力不足，中道而废’。圣人以学者不能自去用力，故以此警之。”曰：“要紧意思，都在‘吾无行而不与三三子’处，须去仔细认圣人无不与三三子处在那里。时举录云：“须要看圣人如何是‘无行不与二三子’处。”凡日用饮食居处之间，认得圣人是如何，自家今当如何。”或问：“乡党所得，亦足以见圣人之动静。”曰：“‘与上大夫言，りり如也’之类，这亦可见。但夫子所以与二三子又不止此，须是实认得意思是如何。”〔贺孙〕
    夫子尝言：“中人以下，不可以语上也”；而“言性与天道，则不可得而闻”。想是不曾得闻者疑其有隐。不知夫子之坐作语默，无不是这个道理。“风霆流形，庶物露生，无非教也”。圣人虽教人洒扫应对，这道理也在里面。〔义刚〕
    问：“伊川言：‘圣人教人常俯就。若是掠下一著教人，是圣人有隐乎尔。’何也？”曰：“道有大小精粗。大者、精者，固道也；小者、粗者，亦道也。观中庸言‘大哉圣人之道！洋洋乎发育万物，峻极于天’，此言道之大处；‘优优大哉！礼仪三百，威仪三千’，是言道之小处。圣人教人，就其小者近者教人，便是俯就。然所谓大者精者，亦只在此，初无二致。要在学者下学上达，自见得耳，在我则初无所隐也。”〔铢〕
    △子以四教章
    教人之道，自外约入向里去，故先文後行。而忠信者，又立行之方也。〔谟〕
    子善说：“‘文行忠信’，恐是教人之序，当先博以文，使之躬行，方教之忠信。”曰：“此是表里互说在这里，不是当学文修行时，不教之存忠信。在教人，当从外说入。”又云：“学者初来，须是先与他讲说。不然，是行个甚么？忠是甚物事？信是甚物事？到得为忠为信时，自是说不得。若平日讲说到忠信，且只是文。到得尽此忠信二节，全在学者自去做。如讲说如何是孝，如何是弟，这都只是文。去行其所谓孝，所谓弟，方始是实事。”〔贺孙〕
    “文行忠信”，如说事亲是如此，事兄是如此，虽是行之事，也只是说话在。须是自家体此而行之，方是行；蕴之於心无一毫不实处，方是忠信。可传者只是这文。若‘行、忠、信’，乃是在人自用力始得。虽然，若不理会得这个道理，不知是行个甚么，忠信个甚么，所以文为先。如‘入孝，出弟，谨信，灏，亲仁’，非谓以前不可读书。以前亦教他读书，理会许多道理。但必尽得这个，恰好读书。”又曰：“到这里，却好读书。”
    读“子以四教”，曰：“其初须是讲学。讲学既明，而後修於行。所行虽善，然更须反之於心，无一毫不实处，乃是忠信。”〔时举〕
    “文行忠信”。教不以文，无由入。说与事理之类，便是文。小学六艺，皆文也。
    “子以四教”。且如小学，子能食食，教以右手；能言，教之男唯女俞。是先教他做个伎俩，这都是行底事。而後教他识义理。〔夔孙〕
    问：“‘文行忠信’，恐是‘博文约礼’之意？”曰：“然。忠信只是约礼之实。”〔焘〕
    问：“行是就身上说，忠信是就心上说否？”曰：“是。”〔义刚〕
    问：“‘文行为先，忠信为次’之说如何？”曰：“世上也自有初间难晓底人，便把忠信与说，又教如何理会！也须且教读书，渐渐压伏这个身心教定，方可与说。”问：“‘行有馀力，则以学文’，是如何？”曰：“读书最不要如此比并。如上说怕人卒急难理会，须先将文开发他，如诗书礼乐，射御书数，都是文，这自与说务本意不同。”〔贺孙〕
    先生因或者讲“子以四教”，问何以有四者之序。或者既对，先生曰：“文便是穷理，岂可不见之於行。然既行矣，又恐行之有未诚实，故又教之以忠信也。所以伊川言以忠信为本，盖非忠信，则所行不成故耳。”因问：“‘行有馀力，则以学文’，何也？”曰：“彼将教子弟，而使之知大概也，此则教学者深切用工也。”问：“然则彼正合小学之事欤？”曰：“然。”〔壮祖〕
    或问：“此章是先文而後行。‘行有馀力，则以学文’，是先行而後文。何以不同？”曰：“‘文行忠信’，是从外做向内；‘则以学文’，是从内做向外。圣人言此类者，多要人逐处自识得。”铢因问：“中庸末章自‘衣锦’说至‘无声无臭’，是从外做向内；首章自‘天命之性’说至‘万物育’，是从内做向外。”曰：“不特此也。‘惟天下聪明睿知’，说到‘溥博渊泉’，是从内说向外；‘惟天下至诚，经纶天下之大经’，至‘肫肫其仁’，‘聪明圣智达天德’，是从外说向内。圣人发明内外本末，小大巨细，无不周遍，学者当随事用力也。”〔铢〕
    △圣人吾不得而见之章
    圣人也只是这个道理。但是他理会得烂熟後，似较圣样，其实只是这道理。君子是事事做得去，所谓“君子不器”。善人则又不及君子，只是知得有善有恶，肯为善而不肯为恶耳。有常者又不及善人，只是较依本分。〔义刚〕
    问：“善人是资质大故粹美，其心常在於善道，所以自不至於有恶。有常者，则是个确实底人否？”曰：“是。有常底也不到事事做得是；只是有志於善，而不肯为恶耳。善人则从来恁地好，事事依本分。但人多等级。善人虽是资质好，虽是无恶，然‘不践迹，亦不入於室’。缘不甚晓得道理，不可以到圣人，只是恁地便住了。”〔义刚〕
    善人是资质自好底人，要做好事，而自然无恶者也。有恒，则只是把捉得定，又未到善人自然好处在。善人，正如上文所谓圣人；有恒，正如所谓君子。然而善人、有恒者，皆未知学问者也。〔亻选
    问善人、有恒者之别。曰：“善人已无恶，但不入道。有恒者惟守恒分而已。论语中此等皆逦剩非切於日用之急者。此等皆置之後面，前面自有紧切处。若紧切处通，馀处自理会得。”〔贺孙〕
    窦问：“‘善人有恒’一章，有恒者之去圣人，高下固悬绝矣。然未有不自有恒而能至於圣人者。天下事大概既是有恒，方做得成。尝观分水岭之水，其初甚微；行一两日，流渐大；至到建阳，遂成大溪。看来为学亦是有恒方可至於圣人。”曰：“最是古人断机，譬喻最切。缘是断时易，接时难，一断了，便不可接。”〔泳〕
    吴伯英解“亡而为有”章。曰：“正谓此皆虚夸之事，不可以久，是以不能常，非谓此便是无常也。”〔壮祖〕
    问：“‘亡而为有’等，与‘难乎有恒矣’不相似。”曰：“盖如此则不实矣。只是外面虚张做，安能有常乎！”〔取
    “亡而为有，虚而为盈，约而为泰”，此是说无恒以前事。若是以亡为有，以虚为盈，以约为泰，则不能常。谓如我穷约，却欲作富底举止，纵然时暂做得，将来无时又做不要，如此便是无常。亡对有而言，是全无。虚是有，但少。约是就用度上说。”〔义刚〕
    问“难乎有恒矣”。曰：“这不是说他无常。只是这人恁地有头无尾了，是难乎有常矣，是不会有常。卓录云：“此等人不可谓有常之人矣。”言此三病皆受於无常之前。”又曰：“如说‘居上不宽，为礼不敬，临丧不哀，吾何以观之哉’！不是不去观他，又不是不足观。只为他根源都不是了，更把甚么去观他！重在‘以’字上。”又云：“将甚底物事去看他居上宽，为礼敬，临丧哀？就里面方可看他个深浅过不及。卓录云：“如有其宽，有其敬，有其哀时，即观其深浅当否如何。今既无此，则吾复以何者而观之！言更不可观之矣。”他都无这个了，更将何以观之！如考试一般，若文字平平，尚可就中看好恶。若文理纰缪，更将甚么去考得。论语如此处多。今人都只粗浅滚说过，也自说得，只是圣人本意不如此。只是看得熟了，少间自分别得出。”〔贺孙〕卓录少异。
    △盖有不知而作之者章
    杨问：“‘不知而作’，作是述作？或只是凡所作事？”曰：“只是作事。”又问：“‘多闻，择其善者而从之，多见而识之’，不知可以作‘多闻而识之，多见，择其善者而从之’，得否？”曰：“闻、见大略争不多。较所闻毕竟多。闻须别识善恶而从。见则见得此为是，彼为非，则当识之，他日行去不差也。”取
    或问此章之义。曰：“闻是闻前言往行，见是见目今所为。闻之，须要择其善者而从之，必有得於己。不是闻详见略，亦不是闻浅见深，不须如此分‘闻、见’字。”〔盖卿〕
    问多闻多见之别。曰：“闻，是都闻得好说话了。从之，是又择其尤善者而从之。见，只是瀵寮得，虽未必便都从他，然也著记他终始首尾得失。”〔焘〕
    多闻，已闻得好话了，故从中又拣择。多见，只是平日见底事，都且记放这里。〔焘〕
    “多见而识之”。见，又较切实。
    多见，姑且识之。如没要紧底语言文字，谩与他识在，不识也没要紧。要紧却在“多闻，择善而从之”。如今人却只要多识，却无择善一著。〔贺孙〕因坐客杂记而言。
    读“多闻择其善者而从之”章，云：“闻、见亦是互相发明。”此下见“干禄”章。〔时举〕
    问“多闻”。曰：“闻，只是闻人说底，己亦未理会得。”问：“知，有闻见之知否？”曰：“知，只是一样知，但有真不真，争这些子，不是後来又别有一项知。所知亦只是这个事，如君止於仁，臣止於敬之类。人都知得此，只後来便是真知。”〔淳〕
    问：“‘择善而从之’，是已知否？”曰：“未择时则未辨善恶，择了则善恶别矣。譬如一般物，好恶来杂在此，须是择出那好底，择去那恶底。择来择去，则自见得好恶矣。”〔焘〕
    “知之次也”，知以心言。得於闻见者次之。〔谟〕
    问：“多闻多见，不同如何？”曰：“闻是耳闻，见是目见。”问：“‘多闻，择其善者而从之’，多见如何不择？吕氏说‘闻愈於见，从愈於识，知愈於从’，如何？”曰：“多闻，便有所当行，故择而行之。多见虽切，然未必当行，姑识在。”〔贺孙〕
    △仁远乎哉章
    人之为学也是难。若不从文字上做工夫，又茫然不知下手处。若是字字而求，句句而论，而不於身心上著切体认，则又无所益。且如说：“我欲仁，斯仁至矣！”何故孔门许多弟子，圣人竟不曾以仁许之？虽以颜子之贤，而尚或违於三月之後，而圣人乃曰：“我欲斯至！”盍亦於日用体验我若欲仁，其心如何？仁之至，其意又如何？又如说非礼勿视听言动，盍亦每事省察，何者为礼？何者为非礼？而吾又何以能勿视勿听？若每日如此读书，庶几看得道理自我心而得，不为徒言也。〔壮祖〕
    或问“我欲仁，斯仁至矣”。曰：“凡人读书，只去究一两字，学所以不进。若要除却这个道理，又空读书。须把自身来体取，做得去，方是无疑。若做不去，须要讲论。且如欲仁斯仁至，如何恁地易？至於颜子‘三月不违仁’，又如何其馀更不及此？又怎生得恁地难？论语似此有三四处。读论语，须是恁地看，方得。”〔铢〕
    吴伯英讲“我欲仁，斯仁至矣”。因引“有能一日用其力於仁矣乎”以证之。且曰：“如先生固尝注曰：‘仁本固有，欲之则至。志之所至，气亦至焉。’”先生曰：“固是。但是解‘一日用力’而引此言，则是说进数步。今公言‘欲仁仁至’，而引前言，则是放退数步地也。”以此观先生说经，大率如此。
    因正淳说“我欲仁，斯仁至矣”。曰：“今人非不知利禄之不可求，求之必不可得，及至得底，皆是非用力所至。然而有至终身求之而不止者。如何得人皆欲仁！所以後来圣贤不出，尽是庸凡，便是无肯欲仁者。如何得个道理，使人皆好仁？所以孔子谓：‘吾未见好仁者。’所谓‘好德如好色’，须是真个好德如好色时方可。如今须是自於这里著意思量道：‘如何不欲仁，却欲利禄？如何不好德，却只好色？’於此猛省，恐有个道理。”〔┿〕
    问“我欲仁”。曰：“才欲，便是仁在这里。胡子知言上或问‘放心如何求’，胡子说一大段，某说都不消恁地。如孟子以鸡犬知求为喻，固是。但鸡犬有时出去，被人打杀煮吃了，也求不得。又其求时，也须遣人去求。这个心，则所系至大，而不可不求，求之易得，而又必得。盖人心只是有个出入，不出则入，出乎此，则入乎彼。只是出去时，人都不知不觉。才觉得此心放，便是归在这里了。如戒慎恐惧，才恁地，便是心在这里了。”又问：“程子‘以心使心’，如何？”曰：“只是一个心，被他说得来却似有两个。子细看来，只是这一个心。”〔夔孙〕
    △陈司败问昭公章
    问：“昭公娶同姓之事，若天王举法，则如何断？”曰：“此非昭公故为之也。当时吴盛强，中国无伯主。以齐景公，犹云：‘既不能令，又不受命！’‘涕出而女於吴。’若昭公亦是藉其势，不得已之故，非贪其色而然也。天子举法，则罪固不免，亦须原情自有处置。况不曰‘孟姬’，而曰‘吴孟子’，则昭公亦已自知其非矣。”
    △子与人歌而善章
    “子与人歌而善，必使反之，而後和之”。今世间人与那人说话，那人正说得好，自家便从中截断，如云已自理会得，不消说之类。以此类看，圣人是甚气象！与人歌，且教他自歌一终了，方令再歌而後和之。不於其初歌便和，恐混杂他，不尽其意。此见圣人与人为善。〔贺孙〕
    若不待其反而後和，则他有善亦不得而知。今必使之反之而後和之，便是圣人不掩人善处。〔义刚〕
    集注说“子与人歌”，“不掩人善”，盖他歌既善，使他复歌，圣人未遽和以扌淘又。如今人见人说得一话好，未待人了，便将话来扌趟底，则是掩善。〔植〕
    问：“伊川云：‘歌必全章，与“割不正不食”同意。’如何？”曰：“是直候歌者彻章，然後再从头和之，不是半中间便和。恐是此意。”〔┿〕
    △文莫吾犹人也章
    “文，莫吾犹人也”。莫是疑辞，犹今人云：“莫是如此否？”言文则吾与人一般，如云“听讼，吾犹人也”。若“躬行君子，则吾未之有得”，此与“君子之道四，丘未能一焉”之意同。〔谟〕
    △若圣与仁章
    夫子固多谦辞，到得说“抑为之不厌，诲人不倦”，公西华便识得。所以有“正唯弟子不能学也”之说，便说道圣人有不让处。〔泳〕
    其他人为之，诲人不能无厌倦时；惟圣人则不厌、不倦。“正唯弟子不能学也”，言正是弟子不能学处。这若不是公西华亲曾去做来，亲见是恁地，如何解恁地说！〔义刚〕
    “为之不厌，诲人不倦”，他也不曾说是仁圣。但为之，毕竟是为个甚么？诲人，毕竟是以甚么物事诲人？这便知得是：为之是为仁圣之道，诲之是以仁圣之道诲人。〔义刚〕
    仁之与圣所以异者：“大而化之之谓圣”；若大而未化之，只可谓之仁。此其所以异。〔明作〕
    △子疾病章
    读此章，曰：“在臣子则可，在我则不可。圣人也知有此理，故但言我不用祷，而亦不责子路之非也。”〔时举〕
    “‘子路请祷。子曰：“有诸？”’要知子路所以请祷之意是如何，审一审，看他意思著落，再说来，却转动不得，方好说与他。”或问：“有祷之理否？”曰：“子路说‘祷尔於上下神拧，便是有此理。子路若要祷，但在我不用祷耳。”
    或问子路请祷处。曰：“子路若不当请，圣人何不直拒之，乃问‘有诸’，何也？”立之对云：“圣人不直拒子路，故必问之，而後以为无所事祷。”曰：“不然。盖夫子疑子路祷之非正，故以‘有诸’叩之。及子路举诔，圣人知非淫祀，乃云，我无所事祷。”〔时举〕
    “子路请祷。子曰：‘有诸？’”圣人不直截截他，待子路说了，然後从容和缓答他。今人才到请祷处便截了，圣人皆不如此。“必使反之，而後和之”，亦然。
    病而祷，古亦有此理，但子路不当请之於夫子。其曰：“丘之祷久矣！”注云：“孔子素行合於神明。”是也。伊川云：“无过可悔，无善可迁。”此是解“素行合於神明”一句。〔谟〕
    叔器问：“‘子路请祷’，注下是两个意思模样。”曰：“是。但士丧礼那意却只是个小意思。”良久，云：“圣人便是仔细。若其他人，便须叫唤骂詈，圣人却问‘有诸’，待他更说，却云是‘祷久矣’。这如‘与人歌而善，必反之而後和之’样。却不是他心里要恁仔细，圣人自是恁地仔细，不恁地失枝落节，大步跳过去说。”〔义刚〕
    问：“疾病而祷，古人固行之矣。然自典礼之亡，世既莫知所当致祷之所，缁黄巫觋始以其说诬民惑众，而淫祀日繁。今欲一切屏绝，则於君父之疾，无所用力之际，不一致祷，在臣子之心必有慊然不足者。欲姑随世俗而勉焉为之，然吾心既不以为然，亦必不能於此自致其诚，况於以所贱事君亲欤！然则如之何而可？”曰：“今自是无所可祷。如仪礼五祀，今人寻常皆不曾祀。又寻常动是越祭，於小小神物，必以为祭之无益。某向为郡祷旱时，如旧例醮祭之类，皆尝至诚为之。但才见张天师，心下便不信了。”〔必大〕
    △奢则不孙章
    或问“奢则不孙”。曰：“才奢，便是不孙，他自是不戢敛也。公且看奢底人意思，俭底人意思。那奢底人便有骄敖底意思，须必至於过度僭上而後已。然却又是一节在。”〔焘〕
    问：“奢非止谓僭礼犯上之事，只是有夸张侈大之意，便是否？”曰：“是。”〔义刚〕
    △君子坦荡荡章
    “君子坦荡荡”，只是意诚，“心广体胖”耳。
    △子温而厉章
    “‘子温而厉，威而不猛，恭而安’。须看厉，便自有威底意思；不猛，便自有温底意思。大抵曰温’，曰‘威’，曰‘恭’，三字是主；曰‘厉’，曰‘不猛’，曰‘安’，是带说。上下二句易理会。诸公且看圣人威底气象是如何。”久之，云：“圣人德盛，自然尊严。”又云：“谢氏以此说夷惠过处，颇是。”〔贺孙〕
    叔器说“子温而厉”章。曰：“此虽是说圣人之德容自然如此，然学者也当如此举偏而补弊。盖自舜之命夔已如此，而皋陶陈九德亦然，不可不知。”〔义刚〕
    问：“‘子温而厉’一章，是总言圣人容貌，乡党是逐事上说否？”曰：“然。此是就大体上看圣人。”〔焘〕
    问：“张子云：‘十五年学个“恭而安”不成。’”曰：“‘恭而安’，如何学得成？安便不恭，恭便不安，这个使力不得，是圣人养成底事。颜子若是延得几年，便是圣人。不是到此更用著力，只是养底工夫了。颜子工夫至到，只是少养。如炼丹火气已足，更不添火，只以暖气养教成就耳。”〔明作〕
    魏问：“横渠言：‘十五年学“恭而安”不成。’明道曰：‘可知是学不成，有多少病在。’莫是如伊川说：“若不知得，只是觑却尧学他行事，无尧许多聪明睿智，怎生得似他动容周旋中礼？’”曰：“也是如此，更有多少病在。”良久，曰：“人便是被气质局定。变得些子了，又更有些子；变得些子了，又更有些子。”又云：“圣人发愤便忘食，乐便忘忧，直是一刀两段，千了百当！圣人固不在说。但颜子得圣人说一句，直是倾肠倒肚，便都了，更无许多廉纤缠扰，丝来线去。”问：“横渠只是硬把捉，故不安否？”曰：“他只是学个恭，自验见不曾熟。不是学个恭，又学个安。”〔贺孙〕
    ●卷三十五・论语十七
    ◎泰伯篇
    △泰伯其可谓至德章
    泰伯得称“至德”，为人所不能为。〔可学〕
    问“泰伯可谓至德”。曰：“这是於‘民无得而称焉’处见，人都不去看这一句。如此，则夫子只说‘至德’一句便了，何必更下此六个字？公更仔细去看这一句，煞有意思。”义刚言：“夫子称泰伯以至德，称文王亦以至德，称武王则曰未尽善。若以文王比武王，则文王为至德；若以泰伯比文王，则泰伯为至德。文王‘三分天下有其二’，比泰伯已是不得全这一心了。”曰：“是如此。”义刚又言：“泰伯若居武王时，牧野之师也自不容已。盖天命人心，到这里无转侧处了。”曰：“却怕泰伯不肯恁地做。圣人之制行不同：‘或远或近，或去或不去。’虽是说他心只是一般，然也有做得不同处。”范益之问：“文王如何？”曰：“似文王也自不肯恁地做了。纵使文王做时，也须做得较详缓。武王做得大故粗暴。当时纣既投火了，武王又却亲自去斫他头来枭起。若文王，恐不肯恁地。这也难说。武王当时做得也有未尽处，所以东坡说他不是圣人，虽说得太过，然毕竟是有未尽处。”义刚曰：“武王既杀了纣，有微子贤，可立，何不立之？而必自立，何也？”先生不答，但蹙眉，再言：“这事也难说！”〔义刚〕
    陈仲亨说“至德”，引义刚前所论者为疑。曰：“也不是不做这事，但他做得较雍容和缓，不似武王样暴。泰伯则是不做底，若是泰伯当纣时，他也只是为诸侯。太王翦商，自是他周人恁地说。若无此事，他岂肯自诬其祖！左氏分明说‘泰伯不从’，不知不从甚么事。东坡言：‘“三分天下有其二”，文王只是不管他。’此说也好。但文王不是无思量，观他戡黎、伐崇之类时，也显然是在经营。”又曰：“公刘时得一上做得盛，到太王被狄人苦楚时，又衰了。太王又旋来那岐山下做起家计。但岐山下却亦是商经理不到处，亦是空地。当时挂仓皇且黄荒凉之地，所以他去那里辑理起来。”〔义刚〕
    问：“泰伯之让，知文王将有天下而让之乎，抑知太王欲传之季历而让之乎？”曰：“泰伯之意，却不是如此。只见太王有翦商之志，自是不合他意；且度见自家做不得此事，便掉了去。左传谓‘泰伯不从，是以不嗣’，不从，即是不从太王翦商事耳。泰伯既去，其势只传之季历，而季历传之文王。泰伯初来思量，正是相反；至周得天下，又都是相成就处。看周内有泰伯虞仲，外有伯夷叔齐，皆是一般所见，不欲去图商。”〔取
    问：“泰伯知太王有取天下之志，而王季又有圣子，故让去。”曰：“泰伯惟是不要太王有天下。”或问：“太王有翦商之志，果如此否？”曰：“诗里分明说‘实始翦商’。”又问：“恐诗是推本得天下之由如此。”曰：“若推本说，不应下‘实始翦商’。看左氏云‘泰伯不从，是以不嗣’，这甚分明。这事也难说。他无所据，只是将孔子称‘泰伯可谓至德也已矣’，是与称文王一般。泰伯文王伯夷叔齐是‘行一不义，杀一不辜，而得天下不为’底道理。太王汤武是吊民伐罪，为天下除残贼底道理。常也是道理合如此，变也是道理合如此，其实只是一般。”又问：“尧之让舜，禹之传子，汤放桀，武王伐纣，周公诛管蔡，何故圣人所遇都如此？”先生笑曰：“後世将圣人做模范，却都如此差异，信如公问。然所遇之变如此，到圣人处之皆恁地，所以为圣人，故曰‘遭变事而不失其常’。孔子曰：‘可与玫溃未可与立；可与立，未可与权。’公且就平平正正处看。”〔贺孙〕
    吴伯英问：“泰伯知太王欲传位季历，故断湮纳恚逃之荆蛮，示不复用，固足以遂其所志，其如父子之情何？”曰：“到此却顾恤不得。父子君臣，一也。太王见商政日衰，知其不久，是以有翦商之意，亦至公之心也。至於泰伯，则惟知君臣之义，截然不可犯也，是以不从。二者各行其心之所安，圣人未常说一边不是，亦可见矣。或曰：‘断湮纳恚乃仲雍也，泰伯则端委以治吴。’然吴之子孙，皆仲雍之後，泰伯盖无後也。”〔壮祖〕
    问泰伯事。曰：“这事便是难。若论有德者兴，无德者亡，则天命已去，人心已离，便当有革命之事。毕竟人之大伦，圣人且要守得这个。看圣人反覆叹咏泰伯及文王事，而於武又曰‘未尽善’，皆是微意。”〔夔孙〕
    因说泰伯让，曰：“今人才有些子让，便惟恐人之不知。”
    伯丰问：“集注云：‘太王因有翦商之志。’恐鲁颂之说，只是推本之辞，今遂据以为说，可否？”曰：“诗中分明如此说。”又问：“如此则太王为有心於图商也。”曰：“此是难说。书亦云：‘太王肇基王迹。’”又问：“太王方为狄人所侵，不得已而迁岐，当时国势甚弱，如何便有意於取天下？”曰：“观其初迁底规模，便自不同。规模才立，便张大。如文王伐崇，伐密，气象亦可见。然文王犹服事商，所以为至德。”〔┿〕集注。
    “泰伯”章所引“其心即夷齐之心，而事之难处有甚焉者”，不是说逊国事。自是说夷齐谏武王，不信便休，无甚利害。若泰伯不从翦商之志，却是一家内事，与谏武王不同，所以谓之难处，非说逊国事也。集注说亦未分晓耳。〔明作〕
    “泰伯之心，即伯夷叩马之心；太王之心，即武王孟津之心，二者‘道并行而不相悖’。然圣人称泰伯为至德，谓武为未尽善，亦自有抑扬。盖泰伯夷齐之事，天地之常经，而太王武王之事，古今之通义，但其间不无些子高下。若如苏氏用三五百字骂武王非圣人，则非矣。於此二者中，须见得‘道并行而不悖’处，乃善。”因问：“泰伯与夷齐心同，而谓‘事之难处有甚焉者’，何也？”曰：“夷齐处君臣间，道不合则去。泰伯处父子之际，又不可露形迹，只得不分不明且去。某书谓太王有疾，泰伯采药不返，疑此时去也。”〔铢〕
    问：“泰伯让天下，与伯夷叔齐让国，其事相类。何故夫子一许其得仁，一许其至德，二者岂有优劣耶？”曰：“亦不必如此。泰伯初未尝无仁，夷齐初未尝无德。”〔壮祖〕
    问：“‘三以天下让’，程言：‘不立，一也；逃之，二也；文身，三也。’不知是否？”曰：“据前辈说，亦难考。他当时或有此三节，亦未可知。但古人辞，必至再三，想此只是固让。”〔取臣注。
    △恭而无礼章
    礼，只是理，只是看合当恁地。若不合恭後，却必要去恭，则必劳。若合当谨後，谨则不葸；若合当勇後，勇则不乱。若不当直後，却须要直，如证羊之类，便是绞。〔义刚〕
    问：“‘故旧不遗，则民不偷’，盖人皆有此仁义之心。笃於亲，是仁之所发，故我笃於亲，则民兴仁；笃故旧，是义之发，故不遗故旧，则民兴义。是如此否？”曰：“看‘不偷’字，则又似仁，大概皆是厚底意思。不遗故旧固是厚，这不偷也是厚，却难把做义说。”〔义刚〕
    问：“‘君子笃於亲’，与恭、谨、勇、直处意自别。横渠说如何？”曰：“横渠这说，且与存在，某未敢决以为定。若做一章说，就横渠说得似好。他就大处理会，便知得品节如此。”问：“横渠说‘知所先後’，先处是‘笃於亲’与‘故旧不遗’。”曰：“然。”问：“他却将恭慎等处，入在後段说，是如何？”曰：“就他说，人能笃於亲与不遗故旧，他大处自能笃厚如此，节文处必不至大段有失。他合当恭而恭，必不至於劳；谨慎，必不至於畏缩；勇直处，亦不至於失节。若不知先後，要做便做，更不问有六亲眷属，便是证父攘羊之事。”〔取臣注。
    郑齐卿问集注举横渠说之意。曰：“他要合下面意，所以如此说。盖有礼与笃亲、不遗故旧在先，则不葸、不劳、不乱、不绞，与兴仁、不偷之效在後耳。要之，合分为二章。”又问：“直而无礼则绞。”曰：“绞如绳两头绞得紧，都不宽舒，则有证父攘羊之事矣。”〔木之〕
    张子之说，谓先且笃於亲，不遗故旧，此其大者，则恭、慎、勇、直不至难用力。此说固好，但不若吴氏分作两边说为是。〔明作〕
    问：“横渠‘知所先後’之说，其有所节文之谓否？”曰：“横渠意是如此：‘笃於亲’，‘不遗故旧’，是当先者；恭慎之类却是後。”〔必大〕
    △曾子有疾谓门弟子章
    正卿问“曾子启手足”章。曰：“曾子奉持遗体，无时不戒慎恐惧，直至启手足之时，方得自免。这个身己，直是顷刻不可不戒慎恐惧。如所谓孝，非止是寻常奉事而已。当念虑之微有毫洳畲恚便是悖理伤道，便是不孝。只看一日之间，内而思虑，外而应接事物，是多多少少！这个心略不点检，便差失了。看世间是多少事，至危者无如人之心。所以曾子常常恁地‘战战兢兢，如临深渊，如履薄冰’。”〔贺孙〕
    问曾子战兢。曰：“此只是戒慎恐惧，常恐失之。君子未死之前，此心常恐保不得，便见得人心至危。且说世间甚物事似人心危！且如一日之间，内而思虑，外而应接，千变万化，蜓壑斜阕呤Я耍…蜓壑斜阌星Ю锿蚶镏远！所谓‘人心惟危，道心惟微’。只理会这个道理分晓，自不危。‘惟精惟一’，便是守在这里；‘允执厥中’，便是行将去。”〔恪〕
    曾子曰：“战战兢兢，如临深渊，如履薄冰。”此乃敬之法。此心不存，则常昏矣。今人有昏睡者，遇身有痛痒，则蹶然而醒。盖心所不能已，则自不至於忘。中庸戒慎恐惧，皆敬之意。洽。
    时举读问目。曰：“依旧有过高伤巧之病，切须放令平实。曾子启手足是如此说，固好。但就他保身上面看，自极有意思也。”〔时举〕
    △曾子有疾孟敬子问之章
    问：“‘正颜色，斯近信矣。’此其形见於颜色者如此之正，则其中之不妄可知，亦可谓信实矣，而只曰近信，何故？”曰：“圣贤说话也宽，也怕有未便恁地底。”〔义刚〕
    问：“‘正颜色，斯近信。’如何是近於信？”曰：“近，是其中有这信，与行处不违背。多有人见於颜色自恁地，而中却不恁地者。如‘色厉而内荏’，‘色取仁而行违’，皆是外面有许多模样，所存却不然，便与信远了。只将不好底对看，便见。”〔取
    “出辞气，斯远鄙倍”，是“修辞立其诚”意思。〔贺孙〕
    “出辞气”，人人如此，工夫却在下面。如“非礼勿视，非礼勿听”，人人皆然，工夫却在“勿”字上。〔泳〕
    毅父问“远暴慢”章。曰：“此章‘暴慢、鄙倍’等字，须要与他看。暴，是粗厉；慢，是放肆。盖人之容貌少得和平，不暴则慢。暴是刚者之过，慢是宽柔者之过。鄙是凡浅，倍是背理。今人之议论有见得虽无甚差错，只是浅近者，此是鄙。又有说得甚高，而实背於理者，此是倍。不可不辨也。”〔时举〕
    仲蔚说“动容貌”章。曰：“暴慢底是大故粗。‘斯近信矣’，这须是里面正後，颜色自恁地正，方是近信。若是‘色取仁而行违’，则不是信了。倍，只是倍於理。出辞气时，须要看得道理如何後方出，则不倍於理。”问：“三者也似只一般样。”曰：“是各就那事上说。”又问：“要恁地，不知如何做工夫？”曰：“只是自去持守。”池录作“只是随事去持守。”〔义刚〕
    “君子所贵乎道者三”一章，是成就处。〔升卿〕以下总论。
    “君子所贵乎道者三”，此三句说得太快，大概是养成意思较多。〔赐〕
    陈寅伯问“君子所贵乎道者三”。曰：“且只看那‘所贵’二字。莫非道也。如笾豆之事，亦是道，但非所贵。君子所贵，只在此三者。‘动容貌，斯远暴慢矣’，‘斯’字来得甚紧。动容貌，便须远暴慢；正颜色，便须近信；出辞气，便须远鄙倍。人之容貌，只有一个暴慢，虽浅深不同，暴慢则一。如人很戾，固是暴；稍不温恭，亦是暴。如人倨肆，固是慢；稍或怠海亦是慢。正颜色而不近信，却是色庄。信，实也。正颜色，便须近实。鄙，便是说一样卑底说话。倍，是逆理。辞气只有此二病。”因曰：“不易。孟敬子当时焉得如此好！”或云：“想曾子病亟，门人多在傍者。”曰：“恐是如此。”因说：“看文字，须是熟後，到自然脱落处方是。某初看此，都安排不成。按得东头西头起，按得前面後面起。到熟後，全不费力。要紧处却在那‘斯’字、‘矣’字这般闲字上。此一段，程门只有尹和靖看得出。孔子曰：‘学而时习之，不亦说乎！’若熟後，真个使人说！今之学者，只是不深好後不得其味，只是不得其味後不深好。”〔文蔚〕
    敬之问此章。曰：“‘君子所贵乎道者三’，是题目一句。下面要得动容貌，便能远暴慢；要得正颜色，便近信；出辞气，便远鄙倍。要此，须是从前做工夫。”〔植〕
    问“君子所贵乎道者三”。曰：“此言君子存养之至，然後能如此。一出辞气，便自能远鄙倍；一动容貌，便自能远暴慢；正颜色，便自能近信，所以为贵。若学者，则虽未能如此，当思所以如此。然此亦只是说效验。若作工夫，则在此句之外。”〔雉〕
    杨问：“‘君子所贵乎道者三’，若未至此，如何用工？”曰：“只是就容貌辞色之间用工，更无别法。但上面临时可做，下面临时做不得，须是熟後能如此。初间未熟时，虽蜀本淳录作“须”字。是动容貌，到熟後自然远暴慢；虽是正颜色，到熟後自然近信；虽是出辞气，到熟後自然远鄙倍。”〔取炒韭即讼略疲骸按鞘茄杂铮气是声音，出是从这里出去，三者是我身上事要得如此。笾豆虽是末，亦道之所在，不可不谨。然此则有司之事，我亦只理会身上事。”
    “‘动容貌，斯远暴慢；正颜色，斯近信；出辞气，斯远鄙倍。’须要会理如何得动容貌，便会远暴慢；正颜色，便会近信；出辞气，便会远鄙倍。须知得曾子如此说，不是到动容貌，正颜色，出辞气时，方自会恁地。须知得工夫在未动容貌，未正颜色，未出辞气之前。”又云：“正颜色，若要相似说，合当著得个远虚伪矣。动、出都说自然，惟正字，却似方整顿底意思。盖缘是正颜色亦有假做恁地，内实不然者。若容貌之动，辞气之出，却容伪不得。”〔贺孙〕
    问“君子所贵乎道者三”。曰：“看来三者只有‘非礼勿视，非礼勿听，非礼勿言，非礼勿动’。”又问：“要之，三者以涵养为主。”曰：“涵养便是。只这三者，便是涵养地头。但动容貌、远暴慢便是，不远暴慢，便不是；颜色近信便是，不近信，便不是。”〔焘〕
    “君子所贵乎道者三”。或云：“须是工夫持久，方能得如此否？”曰：“不得。人之资禀各不同，资质好者，才知得便把得定，不改变；资质迟慢者，须大段著力做工夫，方得。”因举徐仲车从胡安定学。一日，头容少偏，安定忽厉声云：“头容直！”徐因思，不独头容直，心亦要直，自此不敢有邪心。又举小南和尚偶靠倚而坐，其师见之，厉声叱之曰：“恁地无脊梁骨！”小南闻之耸然，自此终身不靠倚坐。“这样人，都是资质美，所以一拨便转，终身不为。”〔亻选
    问：“所谓暴慢、鄙倍，皆是指在我者言否？”曰：“然。”曰：“所以动容貌而暴慢自远者，工夫皆在先欤？”曰：“此只大纲言人合如此。固是要平日曾下工夫，然即今亦须随事省察，不令间断。”〔广〕
    叔京来问“所贵乎道者三”。因云：“正、动、出时，也要整齐，平时也要整齐。”方云：“乃是敬贯动静。”曰：“恁头底人，言语无不贯动静者。”〔方〕
    或问：“远与近意义如何？”曰：“曾子临终，何尝又安排下这字如此？但圣贤言语自如此耳。不须推寻不要紧处。”
    “动容貌，斯远暴慢”，是为得人好；“正颜色，斯近信”，是颜色实；“出辞气，斯远鄙倍”，是出得言语是。动、正、出三字，皆是轻说过。君子所贵於此者，皆平日功夫所至，非临事所能捏合。笾豆之事，虽亦莫非道之所在，然须先择切己者为之。如有关雎麟趾之意，便可行周官法度；又如尽得“皇极”之五事，便有庶徵之应。以“笾豆之事”告孟敬子，必其所为有以烦碎为务者。〔谟〕
    “君子所贵乎道者三”，言道之所贵者，有此三事，便对了。道之所贱者，笾豆之事，非不是道，乃道之末耳。如“动容貌，正颜色，出辞气”，须是平日先有此等工夫，方如此效验。“动容貌，斯远暴慢矣”，须只做一句读。“斯”字，只是自然意思。杨龟山解此一句，引曾子修容阍人避之事，却是他人恭慢，全说不著。〔人杰〕
    问“君子所贵乎道者三”至“笾豆之事则有司存”。曰：“以道言之，则不可谓此为道，彼为非道。然而所贵在此，则所贱在彼矣；其本在此，则其末在彼矣。”〔人杰〕
    “君子所贵乎道者三”，乃是切於身者。若笾豆之事，特有司所职掌耳。今人於制度文为一一致察，未为不是；然却於大体上欠阙，则是弃本而求末也。〔人杰〕
    问“君子所贵乎道者三”。曰：“学者观此一段，须看他两节，先看所贵乎道者是如何，这个是所贵所重者；至於一笾一豆，皆是理，但这个事自有人管，我且理会个大者。且如今人讲明制度名器，皆是当然，非不是学，但是於自己身上大处却不曾理会，何贵於学！”先生因言：“近来学者多务高远，不自近处著工夫。”有对者曰：“近来学者诚有好高之弊。有问伊川：‘如何是道？’伊川曰：‘行处是。’又问明道：‘如何是道？’明道令於父子君臣兄弟上求。诸先生言如此，初不曾有高远之说。”曰：“明道之说固如此。然父子兄弟君臣之间，各有一个当然之理，是道也。”〔谦之〕
    义刚说“君子所贵乎道者三”一章毕，因曰：“道虽无所不在，而君子所重则止此三事而已。这也见得穷理则不当有小大之分，行己则不能无缓急先後之序。”先生曰：“这样处也难说。圣贤也只大概说在这里。而今说不可无先後之序，固是；但只拣得几件去做，那小底都不照管，也不得。”义刚因言：“义刚便是也疑，以为古人事事致谨，如所谓‘克勤小物’，岂是尽视为小而不管？”曰：“这但是说此三事为最重耳。若是其他，也不是不管。只是说人於身己上事都不照管，却只去理会那笾豆等小事，便不得。言这个有有司在，但责之有司便得。若全不理会，将见以笾为豆，以豆为笾，都无理会了。田子方谓魏文侯曰：‘君明乐官，不明乐音。’此说固好。但某思之，人君若不晓得那乐，却如何知得那人可任不可任！这也须晓得，方解去任那人，方不被他谩。如笾豆之类，若不晓，如何解任那有司！若笾里盛有汁底物事，豆里盛乾底物事，自是不得，也须著晓始得，但所重者是上面三事耳。”〔义刚〕
    舜功问“君子所贵乎道者三”。曰：“动容貌，则能远暴慢；正颜色，则能近信；出辞气，则能远鄙倍。所贵者在此。至於笾豆之事，虽亦道之所寓，然自有人管了，君子只修身而已。盖常人容貌不暴则多慢，颜色易得近色庄，言语易得鄙而倍理。前人爱说动字、出字、正字上有工夫，看得来不消如此。”〔〕
    正卿问：“正颜色之正字，独重於动与出字，何如？”曰：“前辈多就动、正、出三字上说，一向都将三字重了。若从今说，便三字都轻，却不可於中自分两样。某所以不以彼说为然者，缘看文势不恁地。‘君子所贵乎道者三’，是指夫道之所以可贵者为说，故云道之所以可贵者有三事焉，故下数其所以可贵之实如此。若礼文器数，自有官守，非在所当先而可贵者。旧说所以未安者，且看世上人虽有动容貌者，而便辟足恭，不能远暴慢；虽有正颜色者，而‘色取仁而行违’，多是虚伪不能近信；虽有出辞气者，而巧言饰辞，不能远鄙倍，这便未见得道之所以可贵矣。道之所以可贵者，惟是动容貌，自然便会远暴慢；正颜色，自然便会近信；出辞气，自然便会远鄙倍，此所以贵乎道者此也。”又云：“三句最是‘正颜色，斯近信’见得分明。”〔贺孙〕
    或问：“‘君子所贵乎道者三’，如何？”曰：“‘动容貌，正颜色，出辞气’，前辈不合将做用工处，此只是涵养已成效验处。‘暴慢、鄙倍、近信’，皆是自己分内事。惟近信不好理会。盖君子才正颜色，自有个诚实底道理，异乎‘色取仁而行违’者也。所谓‘君子所贵乎道者三’，道虽无乎不在，然此三者乃修身之效，为政之本，故可贵。容貌，是举一身而言；颜色，乃见於面颜者而言。”又问：“三者固是效验处，然不知於何处用工？”曰：“只平日涵养便是。”去伪。
    某病中思量，曾子当初告孟敬子“人之将死，其言也善”，只说出三事。曾子当时有多少好话，到急处都说不办，只撮出三项如此。这三项是最紧要底。若说这三事上更做得工夫，上面又大段长进。便不长进，也做得个圣贤坯模，虽不中不远矣。〔恪〕
    “所贵乎道者三”。礼亦是道。但道中所贵此三者在身上。李先生云：“曾子临死，空洞中只馀此念。”〔方〕
    或讲“所贵乎道者三”。曰：“不必如此说得巧。曾子临死时话说，必不暇如此委曲安排。”〔必大〕
    “注云：‘暴，粗厉也。’何谓粗厉？”曰：“粗，不精细也。”〔节〕集注。
    问：“先生旧解，以三者为‘修身之验，为政之本，非其平日庄敬诚实存省之功积之有素，则不能也’，专是做效验说。如此，则‘动、正、出’三字，只是闲字。後来改本以‘验’为‘要’，‘非其’以下，改为‘学者所当操存省察，而不可有造次顷刻之违者也’。如此，则工夫却在‘动、正、出’三字上，如上蔡之说，而不可以效验言矣。某疑‘动、正、出’三字，不可以为做工夫字。‘正’字尚可说。‘动’字、‘出’字，岂可以为工夫耶？”曰：“这三字虽不是做工夫底字，然便是做工夫处。正如著衣吃饭，其著其吃，虽不是做工夫，然便是做工夫处。此意所争，只是丝渲间，要人自认得。旧来解以为效验，语似有病，故改从今说。盖若专以为平日庄敬持养，方能如此，则不成未庄敬持养底人，便不要‘远暴慢，近信，远鄙倍’！便是旧说‘效验’字太深，有病。”〔亻选
    “‘君子所贵乎道者三’以下三节，是要得恁地，须是平日庄敬工夫到此，方能恁地。若临时做工夫，也不解恁地。”植因问：“明道‘动容周旋中礼，正颜色则不妄，出辞气，正由中出’，又仍是以三句上半截是工夫，下半截是功效。”曰：“不是。所以恁地，也是平日庄敬工夫。”〔植〕
    问：“动也，正也，出也，不知是心要得如此？还是自然发见气象？”曰：“上蔡诸人皆道此是做工夫处。看来只当作成效说，涵养庄敬得如此。工夫已在前了，此是效验。动容貌，若非涵养有素，安能便免暴慢！正颜色，非庄敬有素，安能便近信！信是信实，表里如一。色，有‘色厉而内荏’者，色庄也；‘色取仁而行违者’。苟不近实，安能表里如一乎！”问：“正者，是著力之辞否？”曰：“亦著力不得。若不到近实处，正其颜色，但见作伪而已。”问：“‘远’之字义如何？”曰：“远，便是无复有这气象。”问：“正颜色既是功效到此，则宜自然而信，却言‘近信’，何也？”曰：“这也是对上‘远’字说。”〔取臣义。
    问：“‘君子道者三’章，谢氏就‘正、动、出’上用工。窃谓此三句，其要紧处皆是‘斯’字上。盖斯者，便自然如此也。才动容貌，便自然远暴慢；非平昔涵养之熟，何以至此！此三句乃以效言，非指用功地步也。”曰：“是如此。”〔柄〕
    舜功问：“‘动容貌’，如何‘远暴慢’？”曰：“人之容貌，非暴则慢，得中者极难，须是远此，方可。此一段，上蔡说亦多有未是处。”问：“‘其言也善’，何必曾子？天下自有一等人临死言善。通老云：‘圣贤临死不乱。’”曰：“圣贤岂可以不乱言？曾子到此愈极分明，易箦事可见。然此三句，亦是由中以出，不是向外斗撰成得。”〔可学〕
    “动容貌，出辞气。”先生云：“只伊川语解平平说，未有如此张筋弩力意思。”谓上蔡语。〔方〕
    △曾子以能问於不能章
    陈仲亨说“以能问於不能”章。曰：“想是颜子自觉得有未能处，但不比常人十事晓得九事，那一事便不肯问人。观颜子‘无伐善，无施劳’，看他也是把此一件做工夫。”又问：“‘君子人与’，是才德出众之君子？”曰：“‘⒘尺之孤，寄百里之命’，才者能之；‘临大节而不可夺’，则非有德者不能也。”〔义刚〕
    举问“犯而不校”。曰：“不是著意去容他，亦不是因他犯而遂去自反。盖其所存者广大，故人有小小触犯处，自不觉得，何暇与之校耶！”〔时举〕
    “不校”，是不与人比校强弱胜负，道我胜你负，我强你弱。如上言“以能问於不能”之类，皆是不与人校也。〔焘〕
    子善问：“‘犯而不校’，恐是且点检自家，不暇问他人。”曰：“不是如此。是他力量大，见有犯者，如蚊瘛⑹子一般，何足与校！如‘汪汪万顷之波，澄之不清，挠之不浊’。”亚夫问：“黄叔度是何样底人？”曰：“当时亦是众人扛得如此，看来也只是笃厚深远底人。若是有所见，亦须说出来。且如颜子是一个不说话底人，有个孔子说他好。若孟子，无人印证他，他自发出许多言语。岂有自孔孟之後至东汉黄叔度时，已是五六百年，若是有所见，亦须发明出来，安得言论风旨全无闻！”亚夫云：“郭林宗亦主张他。”曰：“林宗何足凭！且如元德秀在唐时也非细。及就文粹上看，他文章乃是说佛。”〔南升〕
    “颜子犯而不校”，是成德事。孟子“三自反”，却有著力处。学者莫若且理会自反，却见得自家长短。若遽学不校，却恐亻龙侗，都无是非曲直，下梢於自己分却恐无益。〔端蒙〕
    或问：“‘犯而不校。’若常持不校之心，如何？”曰：“此只看一个公私大小，故伊川云：‘有当校者，顺理而已。’”〔方子〕
    大丈夫当容人，勿为人所容。“颜子犯而不校”。〔子蒙〕
    问：“如此，已是无我了。集注曰‘非几於无我者不能’，何也？”曰：“圣人则全是无我；颜子却但是不以我去压人，却尚有个人与我相对在。圣人和人我都无。”〔义刚〕
    问：“‘几於无我’，‘几’字，莫只是就‘从事’一句可见耶？抑并前五句皆可见耶？‘犯而不校’，则亦未能无校，此可见非圣人事矣。”曰：“颜子正在著力、未著力之间，非但此处可见，只就‘从事’上看，便分明，不须更说无校也。”
    △曾子曰可以⒘尺之孤章
    圣人言语自浑全温厚。曾子便恁地刚，有孟子气象。如“可以⒘尺之孤，可以寄百里之命，临大节而不可夺”等语，见得曾子直是峻厉！〔淳〕
    问：“‘可以⒘尺之孤’云云，不知可见得伊周事否？”曰：“伊周亦未足道此。只说有才志气节如此，亦可为君子之事。”又问：“下此一等，如平勃之入北军，迎代王，霍将军之拥昭，立宣，可当此否？”曰：“这也随人做。圣人做出，是圣人事业；贤人做出，是贤人事业；中人以上，是中人以上事业。这通上下而言。‘君子人与？君子人也。’上是疑词。如平勃当时，这处也未见得。若诛诸吕不成，不知果能死节否？古人这处怕亦是幸然如此。如药杀许后事，光後来知，却含胡过。似这般所在，解‘临大节而不夺’否，恐未必然。”因言：“今世人多道东汉名节无补於事。某谓三代而下，惟东汉人才，大义根於其心，不顾利害，生死不变其节，自是可保。未说公卿大臣，且如当时郡守惩治宦官之亲党，虽前者既为所治，而来者复蹈其迹，诛殛窜戮，项背相望，略无所创。今士大夫顾惜畏惧，何望其如此！平居暇日琢磨淬厉，缓急之际，尚不免於退缩。况游谈聚议，习为软熟，卒然有警，何以得其仗节死义乎！大抵不顾义理，只计较利害，皆奴婢之态，殊可鄙厌！”又曰：“东坡议论虽不能无偏颇，其气节直是有高人处。如说孔北海曹操，使人凛凛有生气！”又曰：“如前代多有幸而不败者。如谢安，桓温入朝，已自无策，从其废立，九锡已成，但故为延迁以俟其死。不幸而病小溃则将何以处之！拥重兵上流而下，何以当之！於此看，谢安果可当仗节死义之资乎？”寓曰：“坦之倒持手板，而安从容闲雅，似亦有执者。”曰：“世间自有一般心胆大底人。如废海西公时，他又不能拒，废也得，不废也得，大节在那里！”〔取稠坡悸浴
    正卿问：“‘可以⒘尺之孤’，至‘君子人也’，此本是兼才节说，然紧要处却在节操上。”曰：“不然。三句都是一般说。须是才节兼全，方谓之君子。若无其才而徒有其节，虽死何益。如受人⒐轮责，自家虽无欺之之心，却被别人欺了，也是自家不了事，不能受人之⒁印Ｈ缡苋税倮镏寄，自家虽无窃之之心，却被别人窃了，也是自家不了事，不能受人之寄矣。自家徒能‘临大节而不可夺’，却不能了得他事，虽能死，也只是个枉死汉！济得甚事！如晋之荀息是也。所谓君子者，岂是敛手束脚底村人耶！笔伊川说：‘君子者，才德出众之名。’孔子曰：‘君子不器。’既曰君子，须是事事理会得方可。若但有节而无才，也唤做好人，只是不济得事。”〔亻选
    正卿问“⒘尺之孤”一章。曰：“‘百里之命’，只是命令之‘命’。‘⒘尺之孤’，谓辅幼主；‘寄百里之命’，谓摄国政。”曰：“如霍光当得此三句否？”曰：“霍光亦当得上面两句，至如许后之事，则大节已夺了。”曰：“⒐录拿，虽资质高者亦可及；‘临大节而不可夺’，非学问至者恐不能。”曰：“资质高底，也都做得；学问到底，也都做得。大抵是上两句易，下一句难。譬如说‘有猷，有为，有守’，⒐录拿是有猷、有为，‘临大节而不可夺’，却是有守。霍光虽有为，有猷矣，只是无所守。”〔恪〕
    “⒘尺之孤，寄百里之命”，是才；“临大节不可夺”，是德。如霍光可谓有才，然其毒许后事，便以爱夺了。燕慕容恪是慕容嘀霍光，其辅幼主也好。然知慕容评当去而不去之，遂以乱国，此也未是。惟孔明能之。〔赐〕夔孙同。
    问“君子人与？君子人也”。曰：“所谓君子，这三句都是不可少底。若论文势，却似‘临大节不可夺’一句为重。然而须是有上面‘⒘尺之孤，寄百里之命’，却‘临大节而不可夺’，方足以为君子。此所以有结语也。”〔焘〕
    问：“‘可以⒘尺之孤，可以寄百里之命’，又能‘临大节而不可夺’，方可谓之君子。是如此看否？”曰：“固是。”又问：“若徒能‘临大节不可夺’，而才力短浅，做事不得，如荀息之徒，仅能死节而不能止难，要亦不可谓之君子。”曰：“也是不可谓之君子。”〔义刚〕
    问：“胡文定以荀息为‘可以⒘尺之孤，寄百里之命，临大节而不可夺’，如何？”曰：“荀息便是不可以⒐录拿了。”问：“圣人书荀息，与孔父仇牧同辞，何也？”曰：“圣人也且是要存得个君臣大义。”〔夔孙〕
    问“君子才德出众之名”。曰：“有德而有才，方见於用。如有德而无才，则不能为用，亦何足为君子。”“君子人与”章伊川说。〔焘〕
    △曾子曰士不可以不弘毅章
    “‘弘毅’二字，‘弘’虽是宽广，却被人只把做度量宽容看了，便不得。且如‘执德不弘’之‘弘’，便见此‘弘’字，谓为人有许多道理。及至学来，下梢却做得狭窄了，便是不弘。盖缘只以己为是，凡他人之言，便做说得天花乱坠，我亦不信，依旧只执己是，可见其狭小，何缘得弘？须是不可先以别人为不是，凡他人之善，皆有以受之。集众善之谓弘。”伯丰问：“是‘宽以居之’否？”曰：“然。如‘人能弘道’，却是以弘为开廓，‘弘’字却是作用。”〔┿〕专论“弘”。
    问“‘弘毅’之‘弘’”。曰：“弘是宽广，事事著得：道理也著得：事物也著得；事物逆来也著得，顺来也著得；富贵也著得，贫贱也著得。看甚么物事来，掉在里面，都不见形影了。”〔亻选
    “弘”字，只将“隘”字看，便见得。如看文字相似，只执一说，见众说皆不复取，便是不弘。若是弘底人，便包容众说，又非是於中无所可否。包容之中，又为判别，此便是弘。〔植〕
    弘，有耐意。如有一行之善，便道我善了，更不要进；能些小好事，便以为只如此足矣，更不向前去，皆是不弘之故。如此其小，安能担当得重任！〔淳〕
    所谓“弘”者，不但是放令公平宽大，容受得人，须是容受得许多众理。若执著一见，便自以为是，他说更入不得，便是滞於一隅，如何得弘。须是容受轧捺得众理，方得。”〔谦之〕
    恭甫问：“弘是心之体？毅是心之力？”曰：“心体是多少大！大而天地之理，才要思量，便都在这里。若是世上浅心弘己底人，有一两件事，便著不得。”〔贺孙〕
    问：“如何是弘？”曰：“计较小小利害，小小得失，褊隘，如公欲执两事终身行之，皆是不弘。说道自家不敢承当，说道且据自己所见，皆是不弘。”〔节〕
    “士不可以不弘毅”。这曾子一个人，只恁地，他肚里却著得无限。今人微有所得，欣然自以为得。〔祖道〕
    毅，是立脚处坚忍强厉，担负得去底意。〔升卿〕以下兼论“毅”。
    敬之问：“弘，是容受得众理；毅，是胜得个重任。”曰：“弘乃能胜得重任，毅便是能担得远去。弘而不毅，虽胜得任，却恐去前面倒了。”〔时举〕
    问：“弘是宽容之义否？”曰：“固是。但不是宽容人，乃宽容得义理耳。弘字，曾子以任重言之。人之狭隘者，只守得一义一理，便自足。既滞一隅，却如何能任重。必能容纳吞受得众理，方是弘也。”〔必大〕
    仲蔚问“弘毅”。曰：“弘，不只是有度量、能容物之谓，正是‘执德不弘’之‘弘’。是无所不容，心里无足时，不说我德已如此便住。如无底之谷，掷一物於中，无有穷尽。若有满足之心，便不是弘。毅，是忍耐持守，著力去做。”〔义刚〕
    问“弘毅”。曰：“弘是宽广耐事，事事都著得：道理也著得多，人物也著得多。若著得这一个，著不得那一个，便不是弘。且如有两人相争，须是宽著心都容得，始得。若便分别一人是，一人非，便不得。或两人都是，或两人都非，或是者非，非者是，皆不可知。道理自是个大底物事，无所不备，无所不包。若小著心，如何承载得起。弘了却要毅。弘则都包得在里面了，不成只恁地宽广。里面又要分别是非，有规矩，始得。若只恁地弘，便没倒断了。‘任重’，是担子重，非如任天下之‘任’。”又曰：“若才小著这心，便容两个不得。心里只著得一个，这两个便相挂碍在这里，道理也只著得一说，事事都只著得一边。”〔亻选
    问：“曾子弘毅处，不知为学工夫久，方会恁地，或合下工夫便著恁地？”曰：“便要恁地。若不弘不毅，难为立脚。”问：“人之资禀偏驳，如何便要得恁地？”曰：“既知不弘不毅，便警醒令弘毅，如何讨道理教他莫恁地！胍愦固未见得，若不弘不毅处，亦易见。不弘，便急迫狭隘，不容物，只安於卑陋。不毅，便倾东倒西，既知此道理当恁地，既不能行，又不能守；知得道理不当恁地，却又不能割舍。除却不弘，便是弘；除了不毅，便是毅。这处亦须是见得道理分晓，磊磊落落。这个都由我处置，要弘便弘，要毅便毅。如多财善贾，须多蓄得在这里，看我要买也得，要卖也得。若只有十文钱在这里，如何处置得去！”又曰：“圣人言语自浑全温厚，曾子便有圭角。如‘士不可以不弘毅’，如‘可以⒘尺之孤’云云，见得曾子直是恁地刚硬！孟子气象大抵如此。”〔取常ù韭荚疲骸靶煳剩骸弘毅是为学工夫久方能如此？抑合下便当如此？’曰：‘便要弘毅，皆不可一日无。’曰：‘人之资禀有偏，何以便能如此？’曰：‘只知得如此，便警觉那不如此，更那里别寻讨方法去医治他！弘毅处亦难见，不弘不毅却易见。不弘，便浅迫，便窄狭，不容物，便安於卑陋。不毅，便倒东坠西，见道理合当如此，又不能行，不能守；见道理不当如此，又不能舍，不能去。只除了不弘，便是弘；除了不毅，便是毅。非别讨一弘毅来。然亦须是见道理极分晓，磊磊落落在这里，无遁惰病痛来；便都由自家处置，要弘便弘，要毅便毅。如多财善贾，都蓄在这里，要买便买，要卖便卖。若止有十文钱在此，则如何处置得！”砥录云：“居父问：‘士不可不弘毅。学者合下当便弘毅，将德盛业成而後至此？’曰：‘合下便当弘毅，不可一日无也。’又问：‘如何得弘毅？’曰：‘但只去其不弘不毅，便自然弘毅。弘毅虽难见，自家不弘不毅处却易见，常要检点。若卑狭浅隘，不能容物，安於固陋，便是不弘。不毅处病痛更多。知理所当为而不为，知不善之不可为而不去，便是不毅。’又曰：‘孔子所言，自浑全温厚，如曾子所言，便有孟子气象。’”）
    问“士不可以不弘毅”。曰：“弘是事事著得，如进学者要弘，接物也要弘，事事要弘。若不弘，只是见得这一边，不见那一边，便是不弘。只得些了便自足，便不弘。毅却是发处勇猛，行得来强忍，是他发用处。”问：“後面只说‘仁以为己任’，是只成就这个仁否？”曰：“然。许多道理也只是这个仁，人也只要成就这个仁，须是担当得去。”又问：“‘死而後已’，是不休歇否？”曰：“然。若不毅，则未死已前，便有时倒了。直到死方住。”又曰：“古人下字各不同。如‘刚、毅、勇、猛’等字，虽是相似，其义训各微不同，如眉渌怠推’与‘充’相似。”〔亻选
    “仁以为己任，不亦重乎！死而後已，不亦远乎！”须是认得个仁，又将身体验之，方真个知得这担子重，真个是难。世间有两种：有一种全不知者，固全无摸索处；又有一种知得仁之道如此大，而不肯以身任之者。今自家全不曾担著，如何知得他重与不重。所以学不贵徒说，须要实去验而行之，方知。〔亻选
    “士不可以不弘毅”，毅者，有守之意。又云：“曾子之学，大抵如孟子之勇。观此弘毅之说，与夫‘临大节不可夺’，与孟子‘彼以其富，我以吾仁’之说，则其勇可知。若不勇，如何主张得圣道住！如论语载曾子之言先一章云，‘以能问於不能’，则见曾子弘处；又言‘临大节不可夺’，则见他毅处。若孟子只得他刚处，却少弘大底气象。”〔谟〕
    弘而不毅，如近世龟山之学者，其流与世之常人无以异。毅而不弘，如胡氏门人，都恁地撑肠拄肚，少间都没顿著处。〔贺孙〕
    弘，宽广也，是事要得宽阔。毅，强忍也，如云“扰而毅”，是驯扰而却毅，强而有守底意思。“弘”字，如今讲学，须大著个心，是者从之，不是者也且宽心去究。而今人才得一善，便说道自家底是了，别人底都不是，便是以先入为主了；虽有至善，无由见得。如“执德不弘”，须是自家要弘，始得。若容民蓄众底事，也是弘，但是外面事。而今人说“弘”字，多做容字说了，则这“弘”字里面无用工处。可以此意推之。又云：“弘下开阔周遍。”〔夔孙〕集注。
    程子说“弘”字曰“宽广”，最说得好。毅是亻尽耐得，工夫不急迫。如做一件，今日做未得，又且耐明日做。〔夔孙〕
    问：“毅训‘强忍’。粗而言之，是硬担当著做将去否？杨氏作力行说，正此意，但说得不猛厉明白，若不足以形容‘毅’字气象。至程子所谓‘弘而无毅，则无规矩而难立’，其说固不可易。第恐‘毅’字训义，非可以有规矩言之，如何？”曰：“毅有忍耐意思。程子所云无规矩，是说目今；难立，是说後来。”〔必大〕
    “士不可以不弘毅”。先生举程先生语曰：“重担子，须是硬著脊梁骨，方担荷得去！”〔焘〕
    △兴於诗章
    或问“兴於诗，立於礼，成於乐”。曰：“‘兴於诗’，便是个小底；‘立於礼，成於乐’，便是个大底。‘兴於诗’，初间只是因他感发兴起得来，到成处，却是自然後恁地。”又曰：“古人自小时习乐，诵诗，学舞，不是到後来方始学诗，学礼，学乐。如云：‘兴於诗，立於礼，成於乐’，非是初学有许多次第，乃是到後来方能如此；不是说用工夫次第，乃是得效次第如此。”又曰：“到得‘成於乐’，是甚次第，几与理为一。看有甚放僻邪侈，一齐都涤荡得尽，不留些子。‘兴於诗’，是初感发这些善端起来；到‘成於乐’，是刮来刮去，凡有毫洳簧疲都荡涤得尽了，这是甚气象！”又曰：“後世去古既远，礼乐荡然，所谓‘成於乐’者，固不可得。然看得来只是读书理会道理，只管将来涵泳，到浃洽贯通熟处，亦有此意思。”致道云：“读孟子熟，亻尽有此意。”曰：“也是。只是孟子较感发得粗，其他书都是如此。”贺孙因云：“如大学传‘知止’章及‘齐家’章引许多诗语，涵泳得熟，诚有不自已处。”〔贺孙〕
    亚夫问此章。曰：“诗、礼、乐，初学时都已学了。至得力时，却有次第。乐者，能动荡人之血气，使人有些小不善之意都著不得，便纯是天理，此所谓‘成於乐’。譬如人之服药，初时一向服了，服之既久，则耳聪目明，各自得力。此兴诗、立礼、成乐所以有先後也。”〔时举〕
    古人学乐，只是收敛身心，令入规矩，使心细而不粗，久久自然养得和乐出来。又曰：“诗、礼、乐，古人学时，本一齐去学了；到成就得力处，却有先後。然‘成於乐’，又见无所用其力。”〔升卿〕
    “兴於诗，立於礼，成於乐。”圣人做出这一件物事来，使学者闻之，自然忄嘞玻情愿上这一条路去，四方八面撺掇他去这路上行。〔广〕
    敬之问：“‘兴於诗，立於礼，成於乐’，觉得和悦之意多。”曰：“先王教人之法，以乐官为学校之长，便是教人之本末都在这里。”〔时举〕
    正卿说“兴於诗，立於礼，成於乐”。曰：“到得‘成於乐’，自不消恁地浅说。‘成於乐’是大段极至。”〔贺孙〕
    只是这一心，更无他说。“兴於诗”，兴此心也；“立於礼”，立此心也；“成於乐”，成此心也。今公读诗，是兴起得个甚么？〔亻选
    或问“成於乐”。曰：“乐有五音六律，能通畅人心。今之乐虽与古异，若无此音律，则不得以为乐矣。”力行因举乐记云：“耳目聪明，血气和平。”曰：“须看所以聪明、和平如何，不可只如此说过。”〔力行〕
    “成於乐”。曰：“而今作俗乐聒人，也聒得人动。况先王之乐，中正平和，想得足以感动人！”〔焘〕
    问：“‘立於礼’，礼尚可依礼经服行。诗、乐皆废，不知兴诗成乐，何以致之。”曰：“岂特诗、乐无！礼也无。今只有义理在，且就义理上讲究。如分别得那是非邪正，到感慨处，必能兴起其善心，惩创其恶志，便是‘兴於诗’之功。涵养德性，无斯须不和不乐，直恁地和平，便是‘成於乐’之功。如礼，古人这身都只在礼之中，都不由得自家。今既无之，只得硬做些规矩，自恁地收拾。如诗，须待人去歌诵。至礼与乐，自称定在那里，只得自去做。荀子言：‘礼乐法而不说。’更无可说，只得就他法之而已。荀子此语甚好。”又问：“‘志於道，据於德，依於仁’，与此相表里否？”曰：“也不争多，此却有游艺一脚子。”取４韭荚疲骸靶煳剩骸“立於礼”，犹可用力。诗今难晓，乐又无，何以兴成乎？’曰：‘今既无此家具，只有理义在，只得就理义上讲究。如分别是非到感慨处，有以兴起其善心，惩创其恶志，便是“兴於诗”之功也。涵养和顺，无斯须不和不乐，恁地和平，便是“成於乐”之功也。如礼，今亦无，只是便做些规矩，自恁地收敛。古人此身终日都在礼之中，不由自家。古人“兴於诗”，犹有言语以讽诵。礼，全无说话，只是恁地做去。乐，更无说话，只是声音节奏，使人闻之自然和平。故荀子曰：“礼乐法而不说。”’曰：‘此章与“志於道”相表里否？’曰：‘彼是言德性道理，此是言事业功夫。此却是“游於艺”脚子。’”道夫录云：“居父问：‘“立於礼”犹可用力。诗、乐既废，不知今何由兴成之？’曰：‘既无此家具，也只得以义理养其心。若精别义理，使有以感发其善心，惩创其恶志，便是“兴於诗”。涵养从容，无斯须不和不乐，便是“成於乐”。今礼亦不似古人完具，且只得自存个规矩，收敛身心。古人终日只在礼中，欲少自由，亦不可得。’又曰：‘诗犹有言语可讽诵。至於礼，只得夹定做去。乐，只是使他声音节奏自然和平，更无说话。荀子又云：“礼乐法而不说。”只有法，更无说也。’或问：‘此章与“志道、据德、依仁、游艺”如何？’曰：‘不然。彼就德性上说，此就工夫上说，只是游艺一脚意思。’”
    “兴於诗”，此三句上一字，谓成功而言也，非如‘志於道’四句上一字，以用功而言也。〔椿〕
    仲蔚问：“‘兴於诗’与‘游於艺’，先後不同，如何？”曰：“‘兴、立、成’，是言其成；‘志、据、依、游’，是言其用功处。夔孙录云：“‘志、据、依’，是用力处；‘兴、立、成’，是成效处。”但诗较感发人，故在先。礼则难执守，这须常常执守始得。乐则如太史公所谓‘动荡血气，流通精神’者，所以涵养前所得也。”问：“‘消融渣滓’如何？”曰：“渣滓是他勉强用力，不出於自然，而不安於为之之意，闻乐则可以融化了。然乐，今却不可得而闻矣。”〔义刚〕
    子寿言：“论语所谓‘兴於诗’。又云：‘诗，可以兴。’盖诗者，古人所以咏歌情性，当时人一歌咏其言，便能了其义，故善心可以兴起。今人须加训诂，方理会得，又失其歌咏之律，如何一去看著，便能兴起善意？以今观之，不若熟理会论语，方能兴起善意也。”〔大雅〕
    问：“注言‘乐有五声十二律’云云，‘以至於义精仁熟，而自和顺於道德’，不知声音节奏之末，如何便能使‘义精仁熟，和顺於道德’？”曰：“人以五声十二律为乐之末，淳录云：“不可谓乐之末。”若不是五声十二律，如何见得这乐？便是无乐了。淳录云：“周旋揖逊，不可谓礼之末。若不是周旋揖逊，则为无礼矣，何以见得礼？”五声十二律，皆有自然之和气。古乐不可见，要之声律今亦难见。然今之歌曲，亦有所谓五声十二律，方做得曲，亦似古乐一般。如弹琴亦然。只他底是邪，古乐是正，所以不同。”又问：“五声十二律，作者非一人，不知如何能和顺道德？”曰：“如金石丝竹，匏土革木，虽是有许多，却打成一片。清浊高下，长短大小，更唱迭和，皆相应，浑成一片，有自然底和气，淳录云：“所以听之自能‘义精仁熟，和顺於道德’。乐於歌舞，不是各自为节奏。乐只是此一节奏，歌亦是此一节奏，舞亦是此一节奏。”不是各自为节奏。歌者，歌此而已；舞者，舞此而已。所以听之可以和顺道德者，须是先有兴诗、立礼工夫，然後用乐以成之。”问：“古者‘十有三年学乐诵诗，二十而冠，始学礼’，与这处不同，如何？”曰：“这处是大学终身之所得。如十岁学幼仪，十三学乐、诵诗，从小时皆学一番了，做个骨子在这里。到後来方得他力。礼，小时所学，只是学事亲事长之节，乃礼之小者。年到二十，所学乃是朝廷、宗庙之礼，乃礼之大者。到‘立於礼’，始得礼之力。乐，小时亦学了。到‘成於乐’时，始得乐之力。不是大时方去学。诗，却是初间便得力，说善说恶却易晓，可以劝，可以戒。礼只捉住在这里，乐便难精。淳录云：“直是工夫至到，方能有成。”诗有言语可读，礼有节文可守。乐是他人作，与我有甚相关？如人唱曲好底，凡有闻者，人人皆道好。乐虽作於彼，而听者自然竦动感发，故能义精仁熟，而和顺道德。舜命夔曲乐，‘教胄子：直而温，宽而栗，刚而无虐，简而无傲’，定要教他恁地。至其教之之具，又却在於‘诗言志，歌永言，声依永，律和声’处。五声十二律不可谓乐之末，犹揖逊周旋，不可谓礼之末。若不揖逊周旋，又如何见得礼在那里！”又问：“成於乐处，古人之学有可证者否？”曰：“不必恁地支离。这处只理会如何是‘兴於诗’，如何是‘立於礼’，如何是‘成於乐’。律吕虽有十二，用时只用七个，自黄锺下生至姑洗，便住了。若更要插一个，便拗了。如今之作乐，亦只用七个。如边头写不成字者，即是古之声律。若更添一声，便不成乐。”〔取臣注。
    问：“注云‘乐有五声十二律，更唱迭和’，恐是迭为宾主否？”曰：“书所谓‘声依永，律和声’，盖人声自有高下，圣人制五声以括之。宫声洪浊，其次为商；羽声轻清，其次为徵；清浊洪纤之中为角，此五声之别，以括人声之高下。圣人又制十二律以节五声，故五声中又各有高下，每声又分十二等。谓如以黄锺为宫，则是太簇为商，姑洗为角，林锺为徵，南吕为羽。还至无射为宫，便是黄锺为商，太簇为角，中吕为徵，林锺为羽。然而无射之律只长四寸六七分，而黄锺长九寸，太簇长八寸，林锺长六寸，则宫声概下面商角羽三声不过。故有所谓四清声，夹锺、大吕、黄锺、太簇是也。盖用其半数，谓如黄锺九寸只用四寸半，馀三律亦然。如此，则宫声可以概之，其声和矣。不然，则其声不得其和。看来十二律皆有清声，只说四者，意其取数之甚多者言之，馀少者尚庶几焉。某人取其半数为子声，谓宫律之短，馀则用子声。某人又破其说曰：‘子声非古有也。’然而不用子声，则如何得其和？毕竟须著用子声。想古人亦然，但无可考耳。而今俗乐多用夹锺为黄锺之宫，盖向上去声愈清故也。”又云：“今之琴，第六七弦是清声。如第一二弦以黄锺为宫，太簇为商，则第六七弦即是黄锺、太簇之清，盖只用两清声故也。”〔焘〕
    正淳问：“谢氏谓‘乐则存养其善心，使义精仁熟，自和顺於道德，遗其音而专论其意’，如何？”曰：“‘乐’字内自括五音六律了。若无五音六律，以何为乐？”〔必大〕集义。
    △民可使由之章
    问“民可使由之”。曰：“所谓‘虽是他自有底，却是圣人使之由’。如‘道之以德，齐之以礼’，‘教以人伦：父子有亲，君臣有义，夫妇有别，长幼有序，朋友有信’，岂不是‘使之由’。”问：“不可使知之”。曰：“不是愚黔首，是不可得而使之知也。吕氏谓‘知之未至，盟以启机心而生惑志’，说得是。”问：“此不知与‘百姓日用不知’同否？”曰：“彼是自不知，此是不能使之知。”〔淳〕
    植云：“民可使之仰事俯育，而不可使之知其父子之道为天性；可使之奔走服役，而不可使之知其君臣之义为当然。”及诸友举毕，先生云：“今晚五人看得都无甚走作。”〔植〕
    或问“民可使由之，不可使知之”。曰：“圣人只使得人孝，足矣，使得人弟，足矣，却无缘又上门逐个与他解说所以当孝者是如何，所以当弟者是如何，自是无缘得如此。顷年张子韶之论，以为：‘当事亲，便当体认取那事亲者是何物，方识所谓仁；当事兄，便当体认取那事兄者是何物，方识所谓义。’某说，若如此，则前面方推这心去事亲，随手又便去背後寻摸取这个仁；前面方推此心去事兄，随手又便著一心去寻摸取这个义，是二心矣。禅家便是如此，其为说曰：‘立地便要你究得，恁地便要你究得。’他所以撑眉弩眼，使棒使喝，都是立地便拶教你承当识认取，所以谓之禅机。若必欲使民知之，少间便有这般病。某尝举子韶之说以问李先生曰：‘当事亲，便要体认取蚌仁；当事兄，便要体认取蚌义。如此，则事亲事兄却是没紧要底事，且姑借此来体认取蚌仁义耳。’李先生笑曰：‘不易，公看得好。’”或问：“上蔡爱说个‘觉’字，便是有此病了。”曰：“然。张子韶初间便是上蔡之说，只是後来又展上蔡之说，说得来放肆无收杀了。”或曰：“南轩初间也有以觉训仁之病。”曰：“大概都是自上蔡处来。”又曰：“吕氏解‘民可使由之，不可使知之’，云：‘“不可使知”，非以愚民，盖知之不至，靡云鸹心而生惑志也。’此说亦自好。所谓机心，便是张子韶与禅机之说。方才做这事，便又使此心去体认，少间便启人机心。只是圣人说此语时，却未有此意在。向姑举之或问，不欲附集注。”或曰：“王介甫以为‘不可使知’，尽圣人愚民之意。”曰：“申韩庄老之说，便是此意，以为圣人置这许多仁义礼乐，都是殃考人。淮南子有一段说，武王问太公曰：‘寡人伐纣，天下谓臣杀主，下伐上。吾恐用兵不休，争斗不已，为之奈何？’太公善王之问，教之以繁文滋礼，以持天下，如为三年之丧，令类不蓄，厚葬久丧，以ヒ舻ぁＦ浼摇Ｆ湟獯蟾潘担使人行三年之丧，庶几生子少，免得人多为乱之意；厚葬久丧，可以破产，免得人富以启乱之意。都是这般无稽之语！”〔亻选
    “民可使由之”一章，旧取杨氏说，亦未精审。此章之义，自与盘、诰之意不同。商盘只说迁都，周诰只言代商，此不可不与百姓说令分晓。况只是就事上说，闻者亦易晓解。若义理之精微，则如何说得他晓！〔必大〕
    △好勇疾贫章
    “好勇疾贫”，固是作乱。不仁之人，不能容之，亦必致乱，如东汉之党锢。〔泳〕
    △如有周公之才之美章
    “周公之才之美”，此是为有才而无德者言。但此一段曲折，自有数般意思，骄者必有吝，吝者必有骄。非只是吝於财，凡吝於事，吝於为善，皆是。且以吝财言之，人之所以要吝者，只缘我散与人，使他人富与我一般，则无可矜夸於人，所以吝。某尝见两人，只是无紧要闲事，也抵死不肯说与人。只缘他要说自会，以是骄夸人，故如此。因曾亲见人如此，遂晓得这“骄吝”两字，只是相匹配得在，故相靠得在。池录作：“相比配，相靠在这里。”〔义刚〕
    骄吝，是挟其所有，以夸其所无。挟其所有，是吝；夸其所无，是骄。而今有一样人，会得底不肯与人说，又却将来骄人。〔亻选
    正卿问：“骄如何生於吝？”曰：“骄却是枝叶发露处，吝却是根本藏蓄处。且以浅近易见者言之：如说道理，这自是世上公共底物事，合当大家说出来。世上自有一般人，自恁地吝惜，不肯说与人。这意思是如何？他只怕人都识了，却没诧异，所以吝惜在此。独有自家会，别人都不会，自家便骄得他，便欺得他。如货财也是公共底物事，合使便著使。若只恁地吝惜，合使不使，只怕自家无了，别人却有，无可强得人，所以吝惜在此。独是自家有，别人无，自家便做大，便欺得他。”又云：“为是要骄人，所以吝。”〔贺孙〕
    或问“骄吝”。曰：“骄是傲於外，吝是靳惜於中。骄者，吝之所发；吝者，骄之所藏。”〔祖道〕
    某昨见一个人，学得些子道理，便都不肯向人说。其初只是吝，积蓄得这个物事在肚里无柰何，只见我做大，便要陵人，只此是骄。〔恪〕
    圣人只是平说云，如有周公之才美而有骄吝，也连得才美功业坏了，况无周公之才美而骄吝者乎！甚言骄吝之不可也。至於程子云：“有周公之德，则自无骄吝”，与某所说骄吝相为根本枝叶，此又是发馀意。解者先说得正意分晓，然後却说此，方得。〔贺孙〕
    先生云：“一学者来问：‘伊川云：“骄是气盈，吝是气歉。”歉则不盈，盈则不歉，如何却云“使骄且吝”？’试商量看。”伯丰对曰：“盈是加於人处，歉是存於己者。粗而喻之，如勇於为非，则怯所迁善；明於责人，则暗於恕己，同是一个病谤。”先生曰：“如人晓些文义，吝惜不肯与人说，便是要去骄人。非骄，无所用其吝；非吝，则无以为骄。”〔┿〕
    问：“‘骄气盈，吝气歉。’气之盈歉如何？”曰：“骄与吝是一般病，只隔一膜。骄是放出底吝，吝是不放出底骄。正如人病热，攻注上则头目痛，攻注下则腰腹痛。热发出外似骄，寒包缩在内似吝。”因举显道克己诗：“试於清夜深思省，剖破藩篱即大家！”问：“当如何去此病？”曰：“此有甚法？只莫骄莫吝，便是剖破藩篱也。觉其为非，从源头处正。我要不行，便不行；要坐，便还我坐，莫非由我，更求甚方法！”〔取
    集注云：“骄吝虽不同，而其势常相因。”先生云：“孔子之意未必如此。某见近来有一种人如此，其说又有所为也。”〔炎〕
    “骄者，吝之枝叶；吝者，骄之根本。”某尝见人吝一件物，便有骄意，见得这两字如此。
    “吝者，骄之根本；骄者，吝之枝叶”，是吝为主。盖吝其在我，则谓我有你无，便是骄人也。〔焘〕
    读“骄吝”一段，云：“亦是相为先後。”〔时举〕
    △三年学章
    问：“‘不至於稀，欲以‘至’为‘及’字说，谓不暇及於禄，免改为‘志’，得否？”曰：“某亦只是疑作‘志’，不敢必其然。盖此处解不行，作‘志’则略通。不可又就上面撰，便越不好了。”或又引程子说。曰：“说不行，不如莫解；解便不好，如解白为黑一般。”
    问：“三年学而不至於希是无所为而为学否？”曰：“然。”〔焘〕
    △笃信好学章
    学者须以笃信为先。刘子澄说。〔端蒙〕
    笃信，故能好学；守死，故能善道。惟善道，故能守死；惟好学，故能笃信。每推夫子之言，多如此。〔德明〕
    惟笃信，故能好学；惟守死，故能善道。善，如“善吾生，善吾死”之“善”，不坏了道也。然守死生於笃信，善道由於好学。徒笃信而不好学，则所信者或非所信；徒守死而不能推以善其道，则虽死无补。〔升卿〕
    笃信，须是好学；但要好学，也须是笃信。善道，须是守死，而今若是不能守死，临利害又变了，则亦不能善道。但守死须是善道，若不善道，便知守死也无益，所以人贵乎有学。笃信，方能守死；好学，方能善道。〔义刚〕恪录云：“此两句相关，自是四事。惟笃信，故能守死；惟好学，故能善道。”
    “危邦不入”，是未仕在外，则不入；“乱邦不居”，是已仕在内，见其纪纲乱，不能从吾之谏，则当去之。〔淳〕
    “危邦不入”，旧说谓已在官者，便无可去之义。若是小辟，恐亦可去；当责任者，则不容去也。〔必大〕
    或问：“危邦固是不可入，但或有见居其国，则当与之同患难，岂复可去？”曰：“然。到此，无可去之理矣。然其失，则在於不能早去。当及其方乱未危之时去之，可也。”〔亻选
    天下无道，譬如天之将夜，虽未甚暗，然此自只向暗去。知其後来必不可支持，故亦须见几而作，可也。〔时举〕
    △不在其位章
    马庄甫问“不在其位，不谋其政”。曰：“此各有分限。田野之人，不得谋朝廷之政。身在此间，只得守此。如县尉，岂可谋他主薄事！才不守分限，便是犯他疆界。”马曰：“如县尉，可与他县中事否？”曰：“尉，佐官也。既以佐名官，有繁难，只得伴他谋，但不可侵他事权。”〔大雅〕
    △师挚之始章
    徐问：“‘关雎之乱’，何谓‘乐之卒章’？”曰：“自‘关关雎鸠’至‘锺鼓乐之’，皆是乱。想其初必是已作乐，只无此词。到此处便是乱。”〔淳〕
    或问：“‘关雎之乱’，乱何以训终？”曰：“既‘奏以文’，又‘乱以武’。”〔节〕
    “乱曰”者，乱乃乐终之杂声也。乱出国语史记。又曰：“关雎恐是乱声，前面者恐有声而无辞。”〔扬〕
    △狂而不直章
    狂，是好高大，便要做圣贤，宜直；侗，是愚模样，不解一事底人，宜谨愿；忄空忄空，是拙模样，无能为底人，宜信。有是德，则有是病；有是病，必有是德。有是病而无是德，则天下之弃才也！〔泳〕
    问：“‘狂而不直’之‘狂’，恐不可以进取之‘狂’当之。欲目之以轻率，可否？”曰：“此‘狂’字固卑下，然亦有进取意思。敢为大言，下梢却无收拾，是也。”〔必大〕
    问：“侗者，同也，於物同然一律，无所识别之谓。忄空者，空也，空而又空，无一长之实之谓。”先生以为，此亦因旧说，而以字义音训推之，恐或然尔。此类只合大概看，不须苦推究也。
    △学如不及章
    “学如不及，犹恐失之”，如今学者却恁地慢了。譬如捉贼相似，须是著起气力精神，千方百计去赶捉他，如此犹恐不获。今却只在此安坐熟视他，不管他，如何柰得他何！只タ时起来行得三两步，懒时又坐，恁地如何做得事成！
    △巍巍跽
    看“巍巍跛从碇有天下”至“禹，吾无间然”四章。先生云：“舜禹与天下不相关，如不曾有这天下相似，都不曾把一毫来奉己。如今人才富贵，便被他勾惹。此乃为物所役，是自卑了。若舜禹，直是高！首出庶物，高出万物之表，故夫子称其‘巍巍’。”又曰：“尧与天为一处，民无能名。所能名者，事业礼乐法度而已。”
    正卿问：“舜禹有天下而不与，莫是物各付物，顺天之道否？”曰：“据本文说，只是崇高富贵不入其心，虽有天下而不与耳。巍巍，是至高底意思。大凡人有得些小物事，便觉累其心。今富有天下，一似不曾有相似，岂不是高！”〔恪〕
    不与，只是不相干之义。言天下自是天下，我事自是我事，不被那天下来移著。〔义刚〕
    正淳论：“‘不以位为乐’，恐不特舜禹为然。”曰：“不必如此说。如孟子论禹汤一段，不成武王不执中，汤却泄迩、忘远！此章之旨，与後章禹无间然之意同，是各举他身上一件切底事言之。”〔必大〕
    因论“舜禹有天下而不与”之义，曰：“此等处，且玩味本文，看他语意所重落向何处。明道说得义理甚闳阔，集注却说得小。然观经文语意落处，却恐集注得之。”〔必大〕
    △大哉尧之为君章
    “惟天为大，惟尧则之”，只是尊尧之词。不必谓独尧能如此，而他圣人不与也。〔淳〕
    “惟尧则之”一章。曰：“虽荡荡无能名，也亦有巍巍之成功可见，又有焕乎之文章可睹。”〔谟〕
    “大哉尧之为君！”炎谓：“吴才老书解说榷倒补け苍谝⒊，尧却能容得他，舜便容他不得，可见尧之大处，舜终是不若尧之大。”曰：“吴解亦自有说得好处。舜自侧微而兴，以至即帝位，此三四人终是有不服底意，舜只得行遣。故曰：‘四罪而天下咸服。’”〔炎〕
    △舜有臣五人章
    魏问：“集注云‘惟唐虞之际乃盈於此’，此恐将‘舜有臣五人’一句闲了。”曰：“宁可将上一句存在这里。若从元注说，则是‘乱臣十人’，却多於前，於今为盛。却是舜臣五人，不得如後来盛！”〔贺孙〕
    李问“至德”。曰：“‘三分天下有其二’，天命人心归之，自可见其德之盛了。然如此而犹且不取，乃见其至处。”〔雉〕
    问：“‘三分天下有其二，以服事商’，使文王更在十三四年，将终事纣乎，抑为武王牧野之举乎？”曰：“看文王亦不是安坐不做事底人。如诗中言：‘文王受命，有此武功。既伐于崇，作邑于丰，文王圃眨　武功皆是文王做来。诗载武王武功却少，但卒其伐功耳。观文王一时气势如此，度必不终竟休了。一似果实，文王待他十分黄熟自落下来，武王却是生拍破一般。”〔取
    或问以为：“文王之时，天下已二分服其化。使文王不死，数年天下必尽服。不俟武王征伐，而天下自归之矣。”曰：“自家心如何测度得圣人心！孟子曰：‘取之而燕民不悦，则勿取，古之人有行之者，文王是也。’圣人已说底话尚未理会得，何况圣人未做底事，如何测度得！”後再有问者，先生乃曰：“若纣之恶极，文王未死，也只得征伐救民。”〔亻选
    问：“文王受命是如何？”曰：“只是天下归之。”问：“太王翦商，是有此事否？”：“此不可考矣。但据诗云：‘至于太王，实始翦商。’左传云：“泰伯不从，是以不嗣。’要之，周自日前积累以来，其势日大；又当商家无道之时，天下趋周，其势自尔。至文王三分有二，以服事殷，孔子乃称其‘至德’。若非文王，亦须取了。孔子称‘至德’只二人，皆可为而不为者也。周子曰：‘天下，势而已矣。势，轻重也。’周家基业日大，其势已重，民又日趋之，其势愈重。此重则彼自轻，势也。”〔〕
    因说文王事商，曰：“文王但是做得从容不迫，不便去伐商太猛耳。东坡说，文王只是依本分做，诸侯自归之。”或问：“此有所据否？”曰：“这也见未得在。但是文王伐崇、戡黎等事，又自显然。书说‘王季勤劳王家’，诗云太王翦商，都是他子孙自说，不成他子孙诬其父祖！春秋分明说‘泰伯不从’，是不从甚底事？若泰伯居武王之世，也只是为诸侯。但时措之宜，圣人又有不得已处。横渠云：‘商之中世，都弃了西方之地，不管他，所以戎狄复进入中国，太王所以迁於岐。’然岐下也只是个荒凉之地，太王自去立个家计如此。”〔夔孙〕
    问：“文王‘三分天下有其二’一段，据本意，只是说文王。或问中载胡氏说，又兼武王而言，以为武王之间以服事商，如何？”曰：“也不消如此说，某也谩载放那里，这个难说。而今都回互个圣人，说得忒好，也不得。如东坡骂武王不是圣人，又也无礼。只是孔子便说得来平，如‘武未尽善’。此等处未消理会，且存放那里。”〔亻选
    △禹吾无间然章
    范益之问：“五峰说‘禹无间然矣’章，云是‘禹以鲧遭殛死，而不忍享天下之奉’，此说如何？”曰：“圣人自是薄於奉己，而重於宗庙朝廷之事。若只恁地说，则较狭了。後来著知言，也不曾如此说。”〔义刚〕
    黻，蔽膝也，以韦为之。韦，熟皮也。有虞氏以革，夏后氏以山，“殷火，周龙章”。祭服谓之黻，朝服谓之辍Ｗ笫希骸按裳牯。”〔泳〕
    ●卷三十六・论语十八
    ◎子罕篇上
    △子罕言利章
    行夫问“子罕言利，与命，与仁”。曰：“罕言者，不是不言，又不可多言，特罕言之耳。罕言利者，盖凡做事只循这道理做去，利自在其中矣。如‘利涉大川’，‘利用行师’，圣人岂不言利。但所以罕言者，正恐人求之则害义矣。罕言命者，凡吉凶祸福皆是命。若亻尽言命，恐人皆委之於命，而人事废矣，所以罕言。罕言仁者，恐人轻易看了，不知切己上做工夫。然圣人若不言，则人又理会不得如何是利，如何是命，如何是仁，故不可不言。但虽不言利，而所言者无非利；虽不言命，而所言者无非命；虽不言仁，而所言者无非仁。”〔恪〕
    问“子罕言利，与命，与仁”。曰：“这‘利’字是个监平声。界鏖糟的物事。若说全不要利，又不成特地去利而就害。若才说著利，少间便使人生计较，又不成模样。所以孔子於易，只说‘利者义之和’，又曰‘利物足以和义’，只说到这里住。”又曰：“只认义和处便是利，不去利上求利了。孟子只说个仁义，‘未有仁而遗其亲，未有义而後其君’。只说到个‘义’字时，早是掉了那‘利’字不说了。缘他是个里外牵连底物事，才牵著这一边，便动那一边，所以这字难说。‘命’字亦是如此，也是个监界物事。孔子亦非不说，如云‘不知命’之类。只是都不说著，便又使人都不知个限量；若只说著时，便又使人百事都放倒了，不去做。只管说仁之弊，於近世胡氏父子见之。踢著脚指头便是仁，少间都使人不去穷其理是如何，只是口里说个‘仁’字，便有此等病出来。”〔亻选
    “子罕言利，与命，与仁。”非不言，罕言之尔。利，谁不要。才专说，便一向向利上去。命，不可专恃；若专恃命，则一向胡做去。仁，学者所求，非不说，但不常常把来口里说。〔泳〕
    问“子罕言利”。曰：“利最难言。利不是不好。但圣人方要言，恐人一向去趋利；方不言，不应是教人去就害，故但罕言之耳。盖‘利者义之和’，义之和处便利。老苏尝以为义刚而不和，惟有利在其中，故和。此不成议论，盖义之和即是利，却不是因义之不和，而遂用些小利以和之。後来东坡解易亦用此说，更不成议论也。”〔时举〕
    问：“‘子罕言利’，孔子自不曾说及利，岂但罕言而已？”曰：“大易一书所言多矣。利，只是这个利。若只管说与人，未必晓得‘以义为利’之意，却一向只管营营贪得计较。孟子曰：‘未有仁而遗其亲，未有义而後其君。’这个是说利，但人不可先计其利。惟知行吾仁，非为不遗其亲而行仁；惟知行吾义，不为不後其君而行义。”〔贺孙〕
    文振问“子罕言利，与命，与仁”。曰：“命只是一个命，有以理言者，有以气言者。天之所以赋与人者，是理也；人之所以寿夭穷通者，是气也。理精微而难言，气数又不可尽委之而至於废人事，故圣人罕言之也。仁之理至大，数言之，不惟使人躐等，亦使人有玩之之心。盖举口便说仁，人便自不把当事了。”〔时举〕
    “命有二：‘天命’之‘命’固难说。只贵贱得丧委之於命，亦不可。仁在学者力行。利亦不是不好底物事，才专说利，便废义。”〔泳〕
    问：“子罕言仁，论语何以说仁亦多？”曰：“圣人也不容易说与人，只说与几个向上底。”〔淳〕
    问：“子所罕言之命，恐只是指夫人之穷通者言之。今范阳尹氏皆以‘尽性’、‘知性’为言，不求之过否？”曰：“命，只是穷通之命。”〔必大〕集义。
    问：“或曰：‘“罕言利”，是何等利？’杨氏曰‘一般’云云。窃谓夫子罕言者，乃‘放於利而行’之‘利’。若‘利用出入’，乃义之所安处，却不可以为一般。”曰：“‘利用出入’之‘利’，亦不可去寻讨。寻讨著，便是‘放於利’之‘利’。如言‘利物足以和义’，只去利物，不言自利。”又曰：“只‘元亨利贞’之‘利’，亦不可计较，计较著即害义。为义之人，只知有义而已，不知利之为利。”〔必大〕
    或问：“龟山‘都一般’之说似可疑。”曰：“易所言‘利’字，谓当做底。若‘放於利而行’之‘利’，夫子诚罕言。二‘利’字岂可做一般！”〔┿〕
    正淳问尹氏子罕一章。曰：“尹氏‘命’字之说误。此只是‘不知命无以为君子’之‘命’。故曰‘计利则害义，言命则废事’也。”〔必大〕
    △麻冕礼也章
    麻冕，缁布冠也，以三十升布为之。升八十缕，则其经二千四百缕矣。八十缕，四十抄也。〔泳〕
    “纯，俭”，丝也。不如用丝之省约。〔泳〕
    △子绝四章
    “绝四”是彻上彻下。
    这“意”字，正是计较底私意。〔亻选
    问：“意如何毋得？”曰：“凡事顺理，则意自正。‘毋意’者，主理而言。不顺理，则只是自家私意。”〔可学〕
    必，在事先；固，在事後。固，只是滞不化。〔德明〕
    必，在事先；固，在事後。如做一件事不是了，只管固执，道我做得是。〔植〕
    意，私意之发。必，在事先；固，在事後。我，私意成就。四者相因如循环。〔闳祖〕
    徐问“意、必、固、我”。曰：“意，是要如此。圣人只看理当为便为，不当为便不为，不曾道我要做，我不要做。只容一个‘我’，便是意了。”曰：“必、固之私轻，意、我之私重否？”曰：“意、必、固、我，只一套去。意是初创如此，有私意，便到那必处；必，便到固滞不通处；固，便到有我之私处。意，是我之发端；我，是意之成就。”曰：“我，是有人己之私否？”曰：“人自是人，己自是己，不必把人对说。我，只是任己私去做，便於我者则做，不便於我者则不做。只管就己上计较利害，与人何相关。人多要人我合一，人我如何合得！吕铭曰：‘立己与物，私为町畦。’他们都说人己合一。克己，只是克去己私，如何便说到人己为一处！物我自有一等差。只是仁者做得在这里了，要得人也如此，便推去及人。所以‘亲亲而仁民，仁民而爱物’。人我只是理一，分自不同。”〔淳〕（韧。）
    余国秀问“毋意、必、固、我”。曰：“意，是发意要如此；必，是先事而期必；固，是事过而执滞；到我，但知有我，不知有人。必之时浅，固之时长。譬如士人赴试，须要必得，到揭榜後，便已必不得了。但得则喜，喜不能得化；不得则愠，愠亦不能得化，以此知固时久也。意是始，我是终，必、固在中间，亦是一节重似一节也。”又云：“‘言必信，行必果。’言自合著信，行自合著果，何待安排。才有心去必他，便是不活，便不能久矣。”又云：“意是丝毫，我是成一山岳也。”时。
    “意、必、固、我”，亦自有先後。凡起意作一事，便用必期之望。所期之事或未至，或已过，又执滞而留於心，故有有我之患。意是为恶先锋，我是为恶成就。正如四德，贞是好底成就处，我是恶底成就处。〔人杰〕
    意者，有我之端；我，则意之效。先立是意，要如此而为之，然後有必，有固，而一向要每事皆己出也。圣人作事，初无私意。或为，或不为，不在己意，而惟理之是从，又何固、必、有我哉！〔力行〕
    问：“‘意，私意也。我，私己也。’看得来私己是个病谤，有我则有意。”曰：“意是初发底意思，我则结撮成个物事矣。有我则又起意，展转不已。此四事一似那‘元、亨、利、贞’，但‘元、亨、利、贞’是好事，此是不好事。”〔广〕
    吴仁父问“意、必、固、我”。曰：“须知四者之相生：凡人做事，必先起意，不问理之是非，必期欲事成而已。事既成，是非得失已定，又复执滞不化，是之谓固。三者只成就得一个我。及至我之根源愈大，少间三者又从这里生出。我生意，意又生必，必又生固，又归宿於我。正如‘元、亨、利、贞’，元了亨，亨了又利，利了又贞，循环不已。”〔亻选
    吴伯英问“意、必、固、我”。曰：“四者始於我，而终於我。人惟有我，故任私意；既任私意，百病俱生。做事未至，而有期必之心；事既有过，则有固滞之患。凡若此者，又只是成就一个我耳。”〔壮祖〕
    “绝四”。先生曰：“此四者亦是相因底始於有私意。有私意，定是有期必；既期必，又生固滞，却结里做个有我出来。”〔炎〕
    无“意、必、固、我”而凝然中立者，中也。〔端蒙〕
    必，在事先；固，在事後。有意、必、固三者，乃成一个我。如道是我恁地做，盖固滞而不化，便成一个我。横渠曰：“四者有一焉，则与天地不相似。”〔植〕（集注。）
    问：“横渠谓：‘四者有一焉，则与天地不相似。’略有可疑。”曰：“人之为事，亦有其初未必出於私意，而後来不能化去者。若曰绝私意则四者皆无，则曰‘子绝一’便得，何用更言‘绝四’？以此知四者又各是一病也。”〔时举〕
    问：“意、必、固、我，有无次第？”曰：“意，是私意始萌，既起此意。必，是期要必行。固，是既行之後，滞而不化。我，是缘此後便只知有我。此四者似有终始次序。必者，迎之於前；固者，滞之於後。此四者正与‘元、亨、利、贞’四者相类。‘元者，善之长’，贞是个善底成就处。意是造作始萌，我是个恶底成就处。”又问：“‘敬则无己可克。’若学之始，则须从绝四去，如何？”曰：“敬是成己之敬，可知无己可克。此四者，须是始学亦须便要绝去之。”又问“复於喜、怒、哀、乐未发之前”。曰：“此语，尹子已辨之，疑记录有差处。”又问：“‘意、必、固、我既亡之後，学者所宜尽心’，如何？”曰：“所谓‘学者所宜尽心’，於此事而学之，非谓意、必、固、我既亡之後，始尽心耳。”又问：“横渠云：‘四者既亡，则“以直养而无害”。’”曰：“此‘直’字说得重了。观孟子所说处，说得杞恰Ｖ保只是‘自反而缩’。後人求之太深，说得忒夹细了。”〔┿〕集义。
    问：“‘君子之学，在於意、必、固、我既亡之後，而复於喜、怒、哀、乐未发之前’，如何？”曰：“不然。尹和靖一段好。意、必、固、我是要得无。未发之前，众人俱有，却是要发而中节，与此不相类。”又问：“若自学者而言，欲绝意、必、固、我。到圣人地位，无此四者，则复於未发之前。复於未发之前，盖全其天理耳。”曰：“固是如此。但发时岂不要全？”因命敬之取途赣锫祭醇炜础Ｓ衷疲骸八意亦好，却说不好。”〔可学〕
    “‘君子之学，在意、必、固、我既亡之後，而复於喜、怒、哀、乐未发之前’，何也？”曰：“‘意、必、固、我既亡之後’，尽心於学，所言是也。喜、怒、哀、乐自有发时，有未发时。各随处做工夫，如何强复之於未发？尹氏语录中辨此甚详。”〔必大〕
    “‘求之於喜、怒、哀、乐未发之前，而体之於意、必、固、我既亡之後。’如此说著，便害义理。此二句不可相对说。喜、怒、哀、乐未发之前，固无可求；及其既发，亦有中节、不中节之异。发若中节者，有何不可。至如意、必、固、我，则断不可有，二者焉得而对语哉！崆谓‘意、必、固、我，自始学至成德，竭两端之教’者，谓夫子教人绝此四者，故皆以‘毋’字为禁止之辞。”或谓“意、必、固、我既亡之後，必有事焉”者。曰：“意、必、固、我既亡，便是天理流行，鸢飞鱼跃，何必更任私意也！”〔谟〕
    问：“‘意、必、固、我既亡之後，必有事焉’，所谓‘有事’者如何？”曰：“横渠亦有此说。若既无此，天理流出，亦须省著。”〔可学〕
    问：“意、必、固、我，伊川以‘发而当者，理也；发而不当者，私意也’。此语是否？”曰：“不是如此。所谓‘毋意’者，是不任己意，只看道理如何。见得道理是合当如此做，便顺理做将去，自家更无些子私心，所以谓之‘毋意’。若才有些安排布置底心，便是任私意。若元不见得道理，只是任自家意思做将去，便是私意。纵使发而偶然当理，也只是私意，未说到当理在。伊川之语，想是被门人错记了，不可知。”〔亻选
    张子曰：“意，有思也。”未安。意却是个有为底意思。为此一事，故起此一意也。〔必大〕
    “我，有方也。”方，所也，犹言有限隔也。〔端蒙〕
    守约问：“横渠说：‘绝四之外，心可存处，必有事焉，圣不可知也。’”曰：“这句难理会。旧见横渠理窟，见他里面说有这样大意。说无是四者了，便当自有个所乡，所谓‘圣不可知’，只是道这意思难说。横渠亻尽嶙鑫恼拢如西铭及应用之文，如百碗灯诗，甚敏。到说话，却如此难晓，怕是关西人语言自是如此。”〔贺孙〕
    问：“张子曰云云。或问谓此条‘语意简奥，若不可晓’。窃以张子下数条语考之，似以‘必有事焉’为理义之精微处。其意大抵谓善不可以有心为，虽夷清惠和，犹为偏倚，未得谓之精义。故谓‘绝四’之外，下头有一不犯手势自然底道理，方真是义。孟子之言，盖谓下头必有此道理，乃‘圣而不可知’处。此说於孟子本意殊不合，然未审张子之说是如此否？”曰：“横渠此说，又拽退孟子数重，自说得深。古圣贤无此等议论。若如此说，将使读者终身理会不得，其流必有弊。”〔必大〕
    横渠之意，以“绝”为禁止之辞。是言圣人将这四者使学者禁绝而勿为。“毋”字亦是禁止之意。故曰：“自始学至成德，竭两端之教也。”必，是事之未来处；固，是事之已过处。〔道夫〕
    伯丰问：“张子曰：‘毋意、必、固、我，然後能范围天地之化。’”曰：“固是如此。四者未除，如何能范围天地！但如此说话，终是稍宽耳。”〔┿〕
    △子畏於匡章
    “文不在兹乎！”言“在兹”，便是“天未丧斯文”。〔淳〕
    “後死者”，夫子自谓也。“死”字对“没”字。〔泳〕
    问：“‘天之将丧斯文’，‘未丧斯文’，文即是道否？”曰：“既是道，安得有丧、未丧！文亦先王之礼文。圣人於此，极是留意。盖古之圣人既竭心思焉，将行之万世而无弊者也，故常恐其丧失而不可考。”〔大雅〕
    “後死者”是对上文“文王”言之。如曰“未亡人”之类，此孔子自谓也。与“天生德於予”意思一般。斯文既在孔子，孔子便做著天在。孔子此语，亦是被匡人围得紧後，方说出来。又问：“孔子万一不能免匡人之难时，如何？”曰：“孔子自见得了。”〔┿〕
    “‘子畏於匡’一节，看来夫子平日不曾如此说，往往多谦抑，与此不同。”先生笑云：“此却是真个事急了，不觉说将出来。”〔炎〕
    敬之问：“明道：‘“舍我其谁”，是有所受命之辞。“匡人其如予何”，是圣人自做著天里。孟子是论世之盛衰，己之去就，故听之於天。孔子言道之盛衰，自应以己任之。’未审此说如何？”曰：“不消如此看。明道这说话，固是说未尽。如孔子云‘天之将丧斯文’，‘天之未丧斯文’，看此语也只看天如何。只是要紧不在此处。要紧是看圣贤所以出处大节。”〔贺孙〕
    问：“程子云：‘夫子免於匡人之围，亦苟脱也。’此言何谓？”曰：“谓当时或为匡人所杀，亦无十成。”某云：“夫子自言‘匡人其如予何’，程子谓‘知其必不能违天害己’，何故却复有此说？”曰：“理固如是，事则不可知。”〔必大〕
    问：“吕氏曰：‘文者，前後圣之所修，道则出乎天而已。故孔子以道之废兴付之命，以文之得丧任诸己。’”曰：“道只是有废兴，却丧不得。文如三代礼乐制度，若丧，便扫地。”〔┿〕
    △太宰问於子贡章
    先生曰：“太宰云：‘夫子圣者欤！何其多能也？’是以多能为圣也。子贡对以夫子‘固天纵之将圣，又多能也’。是以多能为圣人馀事也。子曰：‘吾少也贱，故多能鄙事。君子多乎哉？不多也。’是以圣为不在於多能也。三者之说不同，诸君且道谁说得圣人地位著？”诸生多主夫子之言。先生曰：“太宰以多能为圣，固不是。若要形容圣人地位，则子贡之言为尽。盖圣主於德，固不在多能，然圣人未有不多能者。夫子以多能不可以律人，故言君子不多，尚德而不尚艺之意，其实圣人未尝不多能也。”〔柄〕
    问：“太宰初以多能为夫子之圣。子贡所答方正说得圣人体段。夫子闻之数语，却是谦辞，及有多能非所以率人之意。”曰：“固是子贡说得圣人本分底。圣人所说乃谦辞。”〔植〕
    “太宰知我乎”以下，煞有曲折意思。圣人不直谓太宰不足以知我，只说太宰也知我，这便见圣人待人恁地温厚。”又曰：“圣人自是多能。今若只去学多能，则只是一个杂骨董底人，所以说：‘君子多乎哉？不多也。’”〔义刚〕
    问：“夫子多材多艺，何故能尔？”曰：“圣人本领大，故虽是材艺，他做得自别。只如礼，圣人动容周旋，俯仰升降，自是与它人不同。如射亦然。天生圣人，气禀清明，自是与他人不同。列子尝言圣人力能拓关，虽未可信，然要之，圣人本领大後，事事做得出来自别。”〔铢〕
    问“吾不试，故艺”。曰：“想见圣人事事会，但不见用，所以人只见它小小技艺。若使其得用，便做出大功业来，不复有小小技艺之可见矣。”问：“此亦是圣人贤於尧舜处否？”曰：“也不须如此说。圣人贤於尧舜处，却在於收拾累代圣人之典章、礼乐、制度、义理，以垂於世，不在此等小小处。此等处，非所以论圣人之优劣也。横渠便是如此说，以为孔子穷而在下，故做得许多事。如舜三十便徵庸了，想见舜於小事，也煞有不会处。虽是如此，也如此说不得。舜少年耕稼陶渔，也事事去做来，所以人无缘及得圣人。圣人事事从手头更历过来，所以都晓得。而今人事事都不会。最急者是礼乐，乐固不识了，只是日用常行吉凶之礼，也都不曾讲得！”〔亻选
    问：“‘天纵之将圣。’‘纵，犹肆也，言不为限量’，何如？”曰：“天放纵圣人做得恁地，不去限量它。”问：“如此，愚不肖是天限量之乎？”曰：“看气象，亦似天限量它一般。如这道理，圣人知得尽得，愚不肖要增进一分不得，硬拘定在这里。”〔取臣注。
    “将圣”，殆也。殆，庶几也，如而今说“将次”。“将”字训大处多。诗中“亦孔之将”之类，多训“大”。诗里多协韵，所以要如此等字使。若论语中，只是平说。〔泳〕
    △吾有知乎哉章
    问：“‘吾有知乎哉’与‘吾无隐乎尔’意一般否？”曰：“那个说得阔，这个主答问而言。”或曰：“那个兼动静语默说了。”曰：“然”。〔焘〕
    林恭甫问此章。曰：“这‘空空’是指鄙夫言。圣人不以其无所有而略之，故下句更用‘我’字唤起。”〔义刚〕
    问：“竭两端处，疑与‘不愤不启’一段相反。‘不愤不启’，圣人待人自理会，方启发他。空空鄙夫，必著竭两端告之，如何？”曰：“两端，就一事而言。说这浅近道理，那个深远道理也便在这里。如举一隅，以四角言。这桌子举起一角，便有三角在。两端，以两头言之。凡言语，便有两端。文字不可类看，这处与那处说又别，须是看他语脉。论这主意，在‘吾有知乎哉？无知也’。此圣人谦辞，言我无所知，空空鄙夫来问，我又尽情说与他。凡圣人谦辞，未有无因而发者。这上面必有说话，门人想记不全，须求这意始得。如达巷党人称誉圣人‘博学而无所成名’，圣人乃曰：‘吾执御矣。’皆是因人誉己，圣人方承之以谦。此处想必是人称道圣人无所不知，诲人不倦，有这般意思。圣人方道是我无知识，亦不是诲人不倦，但鄙夫来问，我则尽情向他说。若不如此，圣人何故自恁地谦？自今观之，人无故说谦话，便似要人知模样。”〔取
    问：“伊川谓：‘圣人之言必降而自卑，不如此则人不亲；贤人之言必引而自高，不如此则道不尊。’此是形容圣人气象不同邪？抑据其地位合当如此？”曰：“圣人极其高大，人自难企及，若更不俯就，则人愈畏惮而不敢进。贤人有未熟处，人未甚信服，若不引而自高，则人必以为浅近不足为。孟子，人皆以为迂阔，把做无用。使孟子亦道我底诚迂阔无用，则何以起人慕心！所以与他争辩，不是要人尊己，直使人知斯道之大，庶几竦动，著力去做。孔子尝言：‘如有用我者，期月而已可也。’又言：‘吾其为东周乎！’只作平常闲说。孟子言：‘如欲平治天下，当今之世，舍我其谁！’便说得广，是势不得不如此。”又问：“如程子说话，亦引而自高否？”曰：“不必如此又生枝节。且就此本文上看一段，须反覆看来看去，要烂熟，方见意味快乐，令人都不欲看别段，始得。”〔淳〕嚷荚疲骸啊程子曰：“圣人之言，必降而自卑，不如此则人不亲；贤人之言，则引而自高，不如此则道不尊。”不审这处形容圣、贤气象不同，或据其地位合著如此耶？’曰：‘地位当如此。圣人极其高大，人皆疑之，以为非我所能及；若更不恁地俯就，则人愈畏惮而不敢进。孟子於道虽已见到至处，然做处毕竟不似圣人熟，人不能不疑其所未至，若不引而自高，则人必以为浅近而不足为。孟子，人皆以为迂阔，把他无用了。若孟子也道是我底诚迂阔无用，如何使得？所以与人辨，与人争，亦不是要人尊己，只要人知得斯道之大，庶几使人竦动警觉。夫子常言：‘如有用我者，期月而已可。’又言：‘吾其为东周乎！’只平常如此说。孟子便道：‘如欲平治天下，当今之世，舍我其谁也！’便说得恁地奢遮，其势不得不如此。这话，从来无人会如此说。非他程先生见得透，如何敢凿空恁地说出来！”
    正淳问：“‘执两端’与‘竭两端’，如何？”曰：“两端也只一般，犹言头尾也。执两端，方识得一个中；竭两端，言彻头彻尾都尽也。”问：“只此是一言而尽这道理，如何？”曰：“有一言而尽者，有数言而尽者。如樊迟问仁，曰：‘爱人。’问知，曰：‘知人。’此虽一言而尽，推而远之，亦无不尽。如子路正名之论，直说到‘无所措手足’。如子路问政，哀公问政，皆累言而尽。但只圣人之言，上下本末，始终小大，无不兼举。”〔端蒙〕
    △凤鸟不至章
    “凤鸟不至。”圣人寻常多有谦词，有时亦自讳不得。〔泳〕
    △子见齐衰者章
    康叔临问：“作与趋者，敬之貌也，何为施之於齐衰与瞽者？”：“作与趋固是敬，然敬心之所由发则不同：见冕衣裳者，敬心生焉，而因用其敬；见齐衰者、瞽者，则哀矜之心动於中，而自加敬也。吕刑所谓‘哀敬折狱’，正此意也。”〔盖卿〕震录疑闻同。
    叔临问：“‘虽少必作，过之必趋’，欲以‘作’字、‘趋’字说做敬，不知如何。”曰：“固是敬，须是看这敬心所从发处。如见齐衰，是敬心生於哀；见瞽者，是敬心生於闵。”〔震〕
    问：“作与趋，如何见得圣人哀矜之心？”曰：“只见之，过之，而变容动色，便是哀矜之，岂真涕泣而後谓之哀矜也！”〔焘〕
    △颜渊喟然叹章
    学者说“颜子喟然叹曰”一章。曰：“公只消理会：颜子因何见得到这里？是见个甚么物事？”众无应者。先生遂曰：“要紧只在‘夫子循循然善诱人，博我以文，约我以礼’三句上。须看夫子‘循循然善诱’底意思是如何。圣人教人，要紧只在‘格物、致知’，‘克己、复礼’。这个穷理，是开天聪明，是甚次第！”〔贺孙〕
    夫子教颜子，只是博文、约礼两事。自尧舜以来，便自如此说。“惟精”便是博文，“惟一”便是约礼。〔义刚〕
    “博我以文，约我以礼”，圣门教人，只此两事，须是互相发明。约礼底工夫深，则博文底工夫愈明，博文底工夫至，则约礼底工夫愈密。〔广〕
    “博我以文，约我以礼”，圣人教人，只此两事。博文工夫固多，约礼只是这些子。如此是天理，如此是人欲。不入人欲，则是天理。“礼者，天理之节文”。节谓等差，文谓文采。等差不同，必有文以行之。乡党一篇，乃圣人动容周旋皆中礼处。与上大夫言，自然りり；与下大夫言，自然侃侃。若与上大夫言却侃侃，与下大夫言却りり，便不是。圣人在这地位，知这则样，莫不中节。今人应事，此心不熟，便解忘了。又云：“圣贤於节文处描画出这样子，令人依本子去学。譬如小儿学书，其始如何便写得好。须是一笔一画都依他底，久久自然好去。”又云：“天理、人欲，只要认得分明。便吃一盏茶时，亦要知其孰为天理，孰为人欲。”〔人杰〕
    安卿问：“博文是求之於外，约礼是求之於内否？”曰：“何者为外？博文也是自内里做出来。我本来有此道理，只是要去求。知须是致，物须是格。虽是说博，然求来求去，终归於一理，乃所以约礼也。易所谓：‘尺蠖之屈，以求伸也；龙蛇之蛰，以存身也；精义入神，以致用也；利用安身，以崇德也。’而今尺蠖褡忧得一寸，便能伸得一寸来许；他之屈，乃所以为伸。龙蛇於冬若不蛰，则冻杀了；其蛰也，乃所以存身也。‘精义入神’，乃所以致用也；‘利用安身’，乃所以崇德也。‘欲罢不能’，如人行步，左脚起了，不由得右脚不起。所谓‘过此以往，未之或知也’。若是到那‘穷神知化’，则须是‘德之盛也’方能。颜子其初见得圣人之道尚未甚定，所以说‘弥高，弥坚，在前，在後’。及博文、约礼工夫既到，则见得‘如有所立，卓尔’。但到此却用力不得了，只待他熟後，自到那田地。”〔义刚〕
    国秀问：“所以博文、约礼，格物、致知，是教颜子就事物上理会。‘克己复礼’，却是颜子有诸己。”曰：“格那物，致吾之知也，便是会有诸己。”〔贺孙〕
    因论“博我以文”，曰：“固是要就书册上理会。然书册上所载者是许多，书册载不尽底又是多少，都要理会。”〔亻选
    正淳问“颜渊喟然叹曰”一段。曰：“吾人未到他地位，毕竟未识说个甚么。”再问，乃曰：“‘瞻之在前，忽然在後’，是没捉摸处，是他颜子见得恁地。‘如有所立，卓尔’，是圣人已到颜子未到处。”〔┿〕以下总论。
    颜渊喟然叹处。是颜子见得未定，只见得一个大物事，没奈他何。〔节〕
    颜子“仰之弥高，钻之弥坚，瞻之在前，忽然在後”，不是别有个物事。只是做来做去，只管不到圣人处。若做得紧，又太过了；若放慢做，又不及。圣人则动容周旋，都是这道理。〔义刚〕
    或问颜子钻仰。曰：“颜子钻仰前後，只得摸索不著意思。及至尽力以求之，则有所谓卓然矣。见圣人气象，大概如此。然到此时工夫细密，从前笃学力行底粗工夫，全无所用。盖当此时只有些子未安乐，但须涵养将去，自然到圣人地位也。”〔力行〕
    仰高钻坚，瞻前忽後，此犹是见得未亲切在。“如有所立，卓尔”，方始亲切。“虽欲从之，末由也已”，只是脚步未到，盖不能得似圣人从容中道也。〔闳祖〕
    “瞻之在前，忽然在後”是犹见得未定。及“所立卓尔”，则已见得定，但未到尔。只是天理自然底，不待安排。所以著力不得时，盖为安排著便不自然，便与他底不相似。这个“卓尔”，事事有在里面，亦如“一以贯之”相似。〔佐〕
    或问“瞻前忽後”章。曰：“此是颜子当初寻讨不著时节，瞻之却似在前，及到著力赶上，又却在後；及钻得一重了，又却有一重；及仰之，又却煞高；及至上得一层了，又有一层。到夫子教人者，又却‘循循善诱’，既博之以文，又约之以礼。博之以文，是事事物物皆穷究；约之以礼，是使之复礼，却只如此教我循循然去下工夫，久而後见道体卓尔立在这里，此已见得亲切处。然‘虽欲从之’，却又‘末由也已’，此是颜子未达一间时，此是颜子说己当初捉摸不著时事。”祖道问：“颜子此说亦是立一个则例与学者求道用力处，故程子以为学者须学颜子，有可依据，孟子才大难学者也。”曰：“然。”〔祖道〕
    周元兴问：“颜子当钻仰瞻忽时，果何所见？”曰：“颜子初见圣人之道广大如此，欲向前求之，转觉无下手处；退而求之，则见圣人所以循循然善诱之者，不过博文约礼。於是就此处竭力求之，而所见始亲切的当，如有所立卓尔在前，而叹其峻绝著力不得也。”又问：“颜子合下何不便做博文、约礼工夫？”曰：“颜子气禀高明，合下见得圣人道大如此，未肯便向下学中求。及其用力之久，而後知其真不外此，故只於此处著力尔。”〔铢〕
    问：“颜子瞻忽事，为其见得如此，所以‘欲罢不能’？”曰：“只为夫子博之以文，约之以礼，所以‘欲罢不能’。”问：“瞻忽前後，是初见时事；仰高钻坚，乃其所用力处。”曰：“只是初见得些小，未能无碍，奈何他不得。夫子又只告以博文、约礼，颜子便服膺拳拳弗失。紧要是博文、约礼。”问：“颜子後来用力，见得‘如有所立卓尔’，何故又曰‘虽欲从之，末由也已’？”曰：“到此亦无所用力。只是博文、约礼，积久自然见得。”〔德明〕
    问：“颜子喟然叹处，莫正是未达一间之意？夫颜子无形显之过，夫子称其‘三月不违仁’。所谓违仁，莫是有纤毫私欲发见否？”曰：“易传中说得好，云：‘既未能“不勉而中”，“所欲不逾矩”，是有过也。’瞻前忽後，是颜子见圣人不可及，无捉摸处。‘如有所立卓尔’，却是真个见得分明。”又曰：“颜子才有不顺意处，有要著力处，便是过。”〔人杰〕
    夫子之教颜子，只是博文、约礼二事。至於“欲罢不能，既竭吾才，如有所立卓尔”处，只欠个熟。所谓“过此以往，未之或知也。穷神知化，德之盛也”。〔人杰〕
    问“颜渊喟然叹”章。曰：“‘仰钻瞻忽’四句是一个关。‘如有所立卓尔’处又是一个关。不是夫子循循善诱，博文、约礼，便虽见得高坚前後，亦无下手处。惟其如此，所以过得这一关。‘欲罢不能’，非止是约礼一节；博文一节处，亦是‘欲罢不能’。博文了，又约礼；约礼了，又博文。恁地做去，所以‘欲罢不能’。至於‘如有所立’去处，见得大段亲切了。那‘末由也已’一节，却自著力不得。著力得处，颜子自著力了；博文、约礼，是著力得处也。”又曰：“颜子为是先见得这个物事了，自高坚前後做得那卓尔处，一节亲切如一节了。如今学者元不曾识那个高坚前後底是甚物事，更怎望他卓尔底！”〔植〕
    问“瞻之在前”四句。曰：“此段有两重关。此处颜子非是都不曾见得。颜子已是到这里了，比他人都不曾到。”问：“圣人教人先博文而後约礼，横渠先以礼教人，何也？”曰：“学礼中也有博文。如讲明制度文为，这都是文；那行处方是约礼也。”〔夔孙〕
    “欲罢不能”，是住不得处。惟“欲罢不能”，故“竭吾才”。不惟见得颜子善学圣人，亦见圣人曲尽诱掖之道，使他欢喜，不知不觉得到气力尽处。如人饮酒，饮得一杯好，只管饮去，不觉醉郎当了。〔夔孙〕
    大率看文字，且看从实处住。如“喟然叹”一章，且看到那欲罢不能处。如後面，只自家工夫到那田地，自见得，都不必如此去赞咏想像笼罩。〔焘〕
    问：“‘如有所立卓尔’，只是说夫子之道高明如此，或是似有一物卓然可见之意否？”曰：“亦须有个模样。”问：“此是圣人不思不勉，从容自中之地。颜子钻仰瞻忽，既竭其才，叹不能到。”曰：“颜子钻仰瞻忽，初是捉摸不著。夫子不就此启发颜子，只博之以文，约之以礼，令有用功处。颜子做这工夫，渐见得分晓，至於‘欲罢不能’，已是住不得。及夫既竭吾才，如此精专，方见得夫子动容周旋无不中处，皆是天理之流行，卓然如此分晓。到这里，只有个生熟了。颜子些小未能浑化如夫子，故曰‘虽欲从之，末由也已’。”〔德明〕
    问：“‘如有所立卓尔’，是圣人不思不勉，从容自中处。颜子必思而後得，勉而後中，所以未至其地。”曰：“颜子竭才，便过之。”问：“如何过？”曰：“才是思勉，便过；不思勉，又不及。颜子勉而後中，便有些小不肯底意；心知其不可，故勉强摆回。此等意义，悬空逆料不得，须是亲到那地位方自知。”问：“集注解‘瞻之在前，忽然在後’，作‘无方体’。”曰：“大概亦是如此。”〔德明〕
    恭父问：“颜子平日深潜沉粹，触处从容，只於喟然之叹见得他煞苦切处。扬子云‘颜苦孔之卓’，恐也是如此。到这里，见得圣人直是峻极，要进这一步不得，便觉有恳切处。”曰：“颜子到这里，也不是大段著力。只他自觉得要著力，自无所容其力。”〔贺孙〕（恪录云：“恭父问：‘颜子平日深潜纯粹，到此似觉有苦心极力之象。只缘他工夫到後，视圣人地位，卓然只在目前，只这一步峻绝，直是难进。故其一时勇猛奋发，不得不如此。观扬子阊浴把湛嗫字卓”，似乎下得个“苦”字亦甚亲切。但颜子只这一时勇猛如此，却不见迫切。到“末由也已”，亦只得放下。’曰：“看他别自有一个道理。然兹苦也，兹其所以为乐也。’”）
    程子曰：“到此地位工夫尤难，直是峻绝，又大段著力不得。”所以著力不得，缘圣人“不勉而中，不思而得”了。贤者若著力要不勉不思，便是思勉了，此所以说“大段著力不得”。今日勉之，明日勉之，勉而至於不勉；今日思之，明日思之，思而至於不思。自生而至熟，正如写字一般。会写底，固是会；不会写底，须学他写。今日写，明日写，自生而至熟，自然写得。〔泳〕集注。
    问：“程子曰‘到此地位’，至‘著力不得’，何谓也？”曰：“未到这处，须是用力。到这处，自要用力不得。如孔子‘六十而耳顺，七十而从心’，这处如何用力得！只熟了，自然恁地去。横渠曰：‘大可为也，化不可为也，在熟之而已。“过此以往，未之或知也。穷神知化，德之盛也”。’”〔淳〕嚷纪。洽录云：“到这里直待他自熟。且如熟，还可著力否？”
    问：“‘颜渊喟然叹’一段，高坚前後，可形容否？”曰：“只是说难学，要学圣人之道，都摸索不著。要如此学不得，要如彼学又不得，方取他前，又见在後。这处皆是譬喻如此。其初恁地难，到‘循循善诱’，方略有个近傍处。”吴氏以为卓尔亦不出乎日用行事之间。问：“如何见得？”曰：“是他见得恁地定，见得圣人定体规模。此处除是颜子方见得。”问：“程子言‘到此大段著力不得’，胡氏又曰‘不怠所从，必欲至乎卓立之地’，何也？”曰：“‘末由也已’，不是到此便休了不用力。但工夫用得细，不似初间用许多粗气力，如‘博学、审问、慎思、明辩、笃行’之类。这处也只是循循地养将去。颜子与圣人大抵争些子，只有些子不自在。圣人便‘不勉而中，不思而得’，这处如何大段著力得！才著力，又成思勉去也。只恁地养熟了，便忽然落在那窠窟里。明道谓：‘贤毋谓我不用力，我更著力！’淳录云：“明道谓：‘贤看颢如此，颢煞用工夫！’”人见明道是从容。然明道却自有著力处，但细腻了，人见不得。”〔取
    正淳问集注“颜子喟然而叹”一章，不用程子而用张子之说。曰：“此章经文自有次第。若不如张子说，须移‘如有所立卓尔’向前，始得。”〔必大〕
    蜚卿问：“博约之说，程子或以为知要，或以为约束，如何？”曰：“‘博我以文，约我以礼’与‘博学於文，约之以礼’一般。但‘博学於文，约之以礼’，孔子是逖匀四懿┪亩又能约礼，可以弗畔夫道，而颜子则更深於此耳。侯氏谓博文是‘致知、格物’，约礼是‘克己复礼’，极分晓。而程子却作两样说，便是某有时晓他老先生说话不得。孟子曰‘博学而详说之，将以反说约也’，这却是知要。盖天下之理，都理会透，到无可理会处，便约。盖博而详，所以方能说到要约处。约与要同。”道夫曰：“汉书‘要求’字读如‘约束’。”曰：“然。”顷之，复曰：“‘知崇礼卑’，圣人这个‘礼’字，如何说到那地位？”道夫曰：“知崇便是博，礼卑便是约否？”曰：“博然後崇，约然後卑。物理穷尽，卓然於事物之表，眼前都栏自家不住，如此则所谓崇。戒慎恐惧，一举一动，一言一行，无不著力，如此则是卑。”问“卑法地”。曰：“只是极其卑尔。”又问：“知崇如天，礼卑如地，而後人之理行乎？”曰：“知礼成性，而天理行乎其间矣。”〔道夫〕集义。
    问：“横渠说颜子三段，却似说颜子未到中处。”曰：“可知是未到从容中道。如‘瞻之在前，忽焉在後’，便是横渠指此做未能及中。盖到这里，又著力不得，才紧著便过了，稍自放慢便远了。到此不争分毫间，只是做得到了，却只涵养。‘既竭吾才，如有所立卓尔’，便是未到‘不思而得’处；‘虽欲从之，末由也已’，便是未到‘不勉而中’处。”〔┿〕
    问横渠说颜子发叹处。曰：“‘高明不可穷’，是说‘仰之弥高’；‘博厚不可极’，是说‘钻之弥坚’；‘中道不可识’，则‘瞻之在前，忽然在後’。至其‘欲罢不能，既竭吾才’，则方见‘如有所立卓尔’。谓之‘如’，则是於圣人中道所争不多。才著力些，便过；才放慢些，便不及，直是不容著力。”〔人杰〕
    “所谓‘瞻之在前，忽然在後’，这只是个‘中庸不可能’。盖圣人之道，是个恰好底道理，所以不可及。自家才著意要去做，不知不觉又蹉过了。且如‘恭而安’，这是圣人不可及处。到得自家才著意去学时，便恭而不安了，此其所以不可能。只是难得到恰好处，不著意又失了，才著意又过了，所以难。横渠曰：‘高明不可穷，博厚不可极，则中道不可识，盖颜子之叹也。’虽说得拘，然亦自说得好。”或曰：“伊川过、不及之说，亦是此意否？”曰：“然。盖方见圣人之道在前，自家要去赶著他，不知不觉地蹉过了，那圣人之道又却在自家後了。”所谓‘忽然在後’，也只是个‘中庸不可能’。‘夫子循循然善诱人’，非特以博文、约礼分先後次序，博文中亦自有次序，约礼中亦自有次序，有个先後浅深。‘欲罢不能’，便只是就这博文、约礼中做工夫。合下做时，便是下这十分工夫去做。到得这叹时，便是‘欲罢不能’之效。众人与此异者，只是争这个‘欲罢不能’。做来做去，不知不觉地又住了。颜子则虽罢而自有所不能，不是勉强如此，此其所以异於人也。”又曰：“颜子工夫到此，已是七八分了。到得此，是滔滔地做将去，所以‘欲罢不能’。如人过得个关了，便平地行将去。”〔亻选
    伯丰问：“颜子求‘龙德正中’，而未见是‘庸言之信，庸行之谨，闲邪存其诚’，圣人从容中道地位否？”曰：“然。”又问：“‘极其大而後中可求’，如何？”曰：“此言‘执其两端，用其中於民’，正如程子室中、厅中、国中之说。不极其大，则不得其中也。”又问：“‘止其中而後大可有’，如何？”曰：“在中间，便尽得四边。若偏向这一边，即照管那一边不得。张子此语甚好。若云‘未见其止’，却使得不是。‘未见其止’，只是不息，非‘得其所止’之‘止’。”〔┿〕
    △子疾病章
    问：“‘久矣哉，由之行诈！’是不特指那一事言也。”曰：“是指从来而言。”问：“人苟知未至，意未诚，则此等意虑时复发露而不自觉？”曰：“然。”〔广〕
    问：“‘由之行诈’，如何？”曰：“见子路要尊圣人，耻於无臣而为之，一时不能循道理，子路本心亦不知其为诈。然而子路寻常亦是有不明处，如死孔悝之难，是致死有见不到。只有一毫不诚，便是诈也。”饶本作：“子路平日强其所不知以为知，故不以出公为非。”〔┿〕
    问“子路使门人为臣”一章。曰：“世间有一种事，分明是不好，人也皆知其不好。谓如子路使门人为臣，此等事，未有不好，亦未为欺天。但子路见不透，却把做好事去做了，不知其实却不是了。”〔焘〕
    △子贡曰有美玉章
    子贡只是如此设问，若曰“此物色是只藏之，惟复将出用之”耳，亦未可议其言之是非也。〔必大〕
    △子欲居九夷章
    问：“子欲居九夷，使圣人居之，真有可变之理否？”曰：“然。”或问：“九夷，前辈或以箕子为证，谓朝鲜之类，是否？”曰：“此亦未见得。古者中国亦有夷、狄，如鲁有淮夷，周有伊雒之戎是也。”又问：“此章与‘乘桴浮！，莫是戏言否？”曰：“只是见道不行，偶然发此叹，非戏言也。”因言：“後世只管说当时人君不能用圣人，不知亦用不得。每国有世臣把住了，如何容外人来做！如鲁有三桓，齐有田氏，晋有六卿，比比皆然，如何容圣人插手！”〔雉〕
    △出则事公卿章
    “丧事不敢不勉，不为酒困。”此等处，圣人必有为而言。〔焘〕
    问“不为酒困，何有於我哉”。曰：“语有两处如此说，皆不可晓。寻常有三般说话：一以为上数事我皆无有；一说谓此数事外我皆复何有；一说云於我何有，然皆未安，某今阙之。”〔去伪〕集注今有定说。
    正淳问：“‘出则事公卿’一段，及范氏以‘燕而不乱’为‘不为酒困’，如何？”曰：“此说本卑，非有甚高之行，然工夫却愈精密，道理却愈无穷。故曰‘知崇、礼卑’，又曰‘崇德、广业’。盖德知虽高，然践履却只是卑则愈广。”又曰：“‘德言盛，礼言恭，谦也者，致恭以存其位者也。’此章之义，似说得极低，然其实则说得极重。范氏似以‘不为酒困’为不足道，故以燕饮不乱当之，过於深矣。”〔必大〕
    △子在川上章
    问“逝者如斯”。曰：“逝只训往。‘斯’字方指川流处。”〔植〕
    或问：“子在川上曰：‘逝者如斯夫，不舍昼夜！’”曰：“古说是见川流，因叹。大抵过去底物不息，犹天运流行不息如此，亦警学者要当如此不息。盖圣人之心‘纯亦不已’，所以能见之。”〔去伪〕
    问：“注云：‘天地之化，往者过，来者续，无一息之停，乃道体之本然也。其可指而易见者，莫如川流，故於此发以示人。’其反而求之身心，固生生而不息，气亦流通而不息。二者皆得之於天，与天地为一体者也。然人之不能不息者有二：一是不知後行不得，二是役於欲後行不得。人须是下穷理工夫，使无一理之不明；下克己工夫，使无一私之或作。然此两段工夫皆归在敬上，故明道云：‘其要只在慎独。’”曰：“固是。若不慎独，便去隐微处间断了。能慎独，然後无间断。若或作或辍，如何得与天地相似！”〔广〕士毅录云：“此只要常常相续，不间断了。”集注。
    或问：“‘天地之化，往者过，来者续，此道体之本然也。’如何？”曰：“程子言之矣，‘天运而不已，日往则月来’云云，‘皆与道为体’。‘与道为体’，此句极好。某常记得旧作观澜记两句云：‘观湍流之不息，悟有本之无穷。’”〔人杰〕祖道录别出。
    或问“子在川上”。曰：“此是形容道体。伊川所谓‘与道为体’，此一句最妙。某尝为人作观澜词，其中有二句云：‘观川流之不息兮，悟有本之无穷。’”又问：“明道曰：‘其要只在慎独。’如何？”曰：“能慎独，则无间断，而其理不穷。若不慎独，便有欲来参入里面，便间断了也，如何却会如川流底意！”又问：“明道云：‘自汉以来，诸儒皆不识此’，如何？”曰：“是他不识，如何却要道他识。此事除了孔孟，犹是佛老见得些形象。譬如画人一般，佛老画得些模样。後来儒者於此全无相著，如何教他两个不做大！”祖道曰：“只为佛老从心上起工夫，其学虽不是，然却有本。儒者只从言语文字上做，有知此事是合理会者，亦只做一场八倒了，所以输与他。”曰：“彼所谓心上工夫本不是，然却胜似儒者多。公此说却是。”〔祖道〕
    问：“注云：‘此道体之本然也。’後又曰：‘皆与道为体。’向见先生说：‘道无形体，却是这物事盛，载那道出来，故可见。“与道为体”，言与之为体也。这“体”字较粗。’如此，则与本然之体微不同。”曰：“也便在里面。只是前面‘体’字说得来较阔，连本末精粗都包在里面；後面‘与道为体’之‘体’，又说出那道之亲切底骨子。恐人说物自物，道自道，所以指物以见道。其实这许多物事凑合来，便都是道之体，便在这许多物上，只是水上较亲切易见。”〔亻选
    公晦问：“‘子在川上’注，‘体’字是‘体用’之‘体’否？”曰：“只是这个‘体道’之‘体’，只是道之骨子。”〔节〕
    问：“如何是‘与道为体’？”曰：“与那道为形体。这体字却粗，只是形体。”问：“犹云‘性者道之形体’否？”曰：“然。”〔亻选
    问：“注云：‘此道体也’。下面云：‘是皆与道为体。’‘与’字，其义如何？”曰：“此等处要紧。‘与道为体’，是与那道为体。道不可见，因从那上流出来。若无许多物事，又如何见得道？便是许多物事与那道为体。水之流而不息，最易见者。如水之流而不息，便见得道体之自然。此等处，闲时好玩味。”〔炎〕
    “与道为体”，此四字甚精。盖物生水流，非道之体，乃与道为体也。〔学蒙〕
    先生举程子“与道为体”之语示过，言：“道无形体可见。只看日往月来，寒往暑来，水流不息，物生不穷，显显者乃是‘与道为体’。”〔过〕
    问：“伊川曰‘此道体也。天运而不已’，至‘皆与道为体’，如何？”曰：“‘形而上者谓之道，形而下者谓之器’，道本无体。此四者，非道之体也，但因此则可以见道之体耳。那‘无声无臭’便是道。但寻从那‘无声无臭’处去，如何见得道？因有此四者，方见得那‘无声无臭’底，所以说‘与道为体’。”刘用之曰：“如炭与火相似。”曰：“也略是如此。”〔义刚〕
    徐问：“程子曰‘日往则月来’，至‘皆与道为体’，何谓也？”曰：“日月寒暑等不是道。嚷荚疲骸叭胀月来，寒往暑来，水流不息，物生不穷不是道。”然无这道，便也无这个了。惟有这道，方始有这个。既有这个，则就上面便可见得道。这个是与道做骨子。”问：“张思叔说：‘此便是无穷。’伊川曰：‘一个“无穷”，如何便了得！’何也？”曰：“固是无穷，然须看因甚恁地无穷。须见得所以无穷处，始得。若说天只是高，地只是厚，便也无说了。须看所以如此者是如何。”〔淳〕（韧。）
    周元兴问“与道为体”。曰：“天地日月，阴阳寒暑，皆‘与道为体’。又问：“此‘体’字如何？”曰：“是体质。道之本然之体不可见，观此则可见无体之体，如阴阳五行为太极之体。”又问：“太极是体，二五是用？”曰：“此是无体之体。”叔重曰：“如‘其体则谓之易’否？”曰：“然。”又问：“有天德便可语王道。”曰：“有天德，则便是天理，便做得王道；无天德，则做王道不成。”又曰：“无天德，则是私意，是计较。後人多无天德，所以做王道不成。”〔节〕
    伊川说：“水流而不息，物生而不穷，皆与道为体。”这个“体”字，似那形体相似。道是虚底道理，因这个物事上面方看见。如历家说二十八宿为天之体。天高远，又更运转不齐，不记这几个经星，如何见得他。“经礼三百，曲礼三千”，无一事之非仁。经礼、曲礼，便是与仁为体。〔高〕
    至之问：“‘逝者如斯夫，不舍昼夜！’便是‘纯亦不已’意思否？”曰：“固是。然此句在吾辈作如何使？”杨曰：“学者当体之以自强不息。”曰：“只是要得莫间断。程子谓：‘此天德也。有天德，便可语王道，其要只在慎独。’慎独与这里何相关？只少有不慎，便断了。”〔取
    又曰：“天理流行之妙，若少有私欲以间之，便如水被些障塞，不得恁滔滔地流去。”问：“程子谓：‘自汉以来，儒者皆不识此义。’”曰：“是不曾识得。佛氏却略曾窥得上面些个影子。”〔儒用〕
    问注中“有天德而後可以语王道”。先生云：“只是无些子私意。”
    “子在川上”一段注：“此道体之本然也。欲学者时时省察，而无毫渲间断。”才不省察，便间断，此所以“其要只在慎独”。人多於独处间断。〔泳〕
    因说此章，问曰：“今不知吾之心与天地之化是两个物事，是一个物事？公且思量。”良久，乃曰：“今诸公读书，只是去理会得文义，更不去理会得意。圣人言语，只是发明这个道理。这个道理，吾身也在里面，万物亦在里面，天地亦在里面。通同只是一个物事，无障蔽，无遮碍。吾之心，即天地之心。圣人即川之流，便见得也是此理，无往而非极致。但天命至正，人心便邪；天命至公，人心便私；天命至大，人心便小，所以与天地不相似。而今讲学，便要去得与天地不相似处，要与天地相似。”又曰：“虚空中都是这个道理，圣人便随事物上做出来。”又曰：“如今识得个大原了，便见得事事物物都从本根上发出来。如一个大树，有个根株，便有许多芽蘖枝叶，牵一个则千百个皆动。”〔夔孙〕
    因说“子在川上”章，问：“明道曰：‘天地设位，而易行乎其中，只是敬也。敬则无间断。’也是这意思？”曰：“固是天地与圣人一般，但明道说得宽。”〔夔孙〕
    问：“‘见大水，必观焉’，是何意？”曰：“只川上之叹，恐是夫子本语。孟荀之言，或是传闻之讹。”〔必大〕
    △我未见好德如好色章
    至之问：“‘好德如好色’，此即大学‘如好好色’之意，要得诚如此。然集注载卫灵公事，与此意不相应，何也？”曰：“书不是恁地读。除了灵公事，便有何发明？存灵公事在那上，便有何相碍？此皆没紧要。圣人当初只是恁地叹未见好德如那好色者。自家当虚心去看，又要反求思量，自己如何便是好德，如何便是好色，方有益。若只管去校量他，与圣人意思愈见差错。圣人言语，自家当如奴仆，只去随他，教住便住，教去便去。今却如与做师友一般，只去与他校，如何得！大学之说，自是大学之意；论语之说，自是论语之意。论语只是说过去，尾重则首轻，这一头低，那一头昂。大学只将两句平头说去，说得尤力。如何要合两处意来做一说得！”〔淳〕蜀录作“林一之问”，文少异。
    叔重问：“何谓招摇？”曰：“如翱翔。”〔节〕
    △语之而不惰章
    读“语之而不惰”，曰：“惟於行上见得他不惰。”〔时举〕
    陈仲亨问：“‘语之而不惰’，於甚处见得？”曰：“如‘得一善，则拳拳服膺，而不失之矣’，‘欲罢不能’，皆是其不惰处。”〔义刚〕
    问：“如何是不惰处？”曰：“颜子听得夫子说话，自然住不得。若他人听过了，半疑半信，若存若亡，安得不惰！”〔雉〕
    问：“语之不惰。”曰：“看来‘不惰’，只是不说没紧要底话，盖是那时也没心性说得没紧要底话了。”〔焘〕
    △子谓颜渊章
    问：“未见其止。”曰：“如横渠之说，以为止是止於中，亦说得，但死而不活。盖是颜子未到那处，未到那成就结果处。盖颜子一个规模许多大，若到那收因结果，必有大段可观者也。”〔焘〕
    △苗而不秀章
    徐问：“‘苗而不秀，秀而不实’，何所喻？”曰：“皆是勉人进学如此。这个道理难当，只管恁地勉强去。‘苗而不秀，秀而不实’，大概只说物有生而不到长养处，有长养而不到成就处。”〔淳〕
    苗须是秀，秀须是实，方成。不然，何所用？学不至实，亦何所用？
    △後生可畏章
    “‘後生可畏’，是方进者也；‘四十五十而无闻’，是中道而止者也。”曰：“然。”
    ●卷三十七・论语十九
    ◎子罕篇下
    △法语之言章
    “法语之言”，“巽与之言”，巽，谓巽顺。与他说，都是教他做好事，如“有言逊于汝志”。重处在“不改、不绎”。圣人谓如此等人，与他说得也不济事，故曰：“吾末如之何也已！”〔端蒙〕
    植说：“此章集注云：‘法语，人所敬惮，故必从。然不改，则面从而已。’如汉武帝见汲黯之直，深所敬惮，至帐中可其奏，可谓从矣。然黯论武帝‘内多欲而外施仁义’，岂非面从！集注云：‘巽言无所乖忤，故必悦。然不绎，又不足以知其微意之所在。’如孟子论太王好色、好货，齐王岂不悦。若不知绎，则徒知古人所谓好色，不知其能使‘内无怨女，外无旷夫’；徒知古人所谓好货，不知其能使‘居者有积仓，行者有裹粮’。”先生因曰：“集注中举杨氏说，亦好。”〔植〕
    △三军可夺帅章
    志若可夺，则如三军之帅被人夺了。做官夺人志。志执得定，故不可夺；执不牢，也被物欲夺去。志真个是不可夺！〔泳〕
    △衣敝颗壅
    “衣敝颗邸保是里面夹衣，有绵作胎底。〔义刚〕
    “衣敝颗邸保也有一等人资质自不爱者。然如此人亦难得。〔泳〕
    先生曰：“李闳祖云：‘忮，是疾人之有；求，是耻己之无。’吕氏之说亦近此意。然此说又分晓。”〔┿〕
    问“子路终身诵之”。曰：“是自有一般人，著破衣服在好衣服中，亦不管者。子路自是不把这般当事。”┿问：“子路却是能克治。如‘愿车马，衣轻裘，与朋友共，敝之而无憾’。”曰：“子路自是恁地人，有好物事，犹要与众人共用了。上蔡论语中说管仲器小处一段，极好。”〔┿〕
    问：“‘子路终身诵之’，此子路所以不及颜渊处。盖此便是‘愿车马，衣轻裘，与朋友共，敝之而无憾’底意思。然他将来自诵，便是‘无那无伐善、施劳’意思。”曰：“所谓‘终身诵之’，亦不是他矜伐。只是将这个做好底事，‘终身诵之’，要常如此，便别无长进矣。”又问吕氏“贫与富交，强者必忮，弱者必求”之语。曰：“世间人见富贵底，不是心里妒嫉他，便羡慕他，只是这般见识尔！”〔亻选
    谢教问：“‘子路终身诵之’，夫子何以见得终其身也？”曰：“只是以大势恁地。这处好，只不合自担当了，便止於此，便是自画。大凡十分好底事，才自担，便也坏了，所谓‘有其善，丧厥善’。”〔淳〕
    道怕担了。“何足以臧！”〔可学〕
    △知者不惑章
    “知者不惑。”真见得分晓，故不惑。〔泳〕
    道夫问“仁者不忧”。曰：“仁者通体是理，无一点私心。事之来者虽无穷，而此之应者各得其度。所谓‘建诸天地而不悖，质诸鬼神而无疑，百世以俟圣人而不惑’，何忧之有！”〔骧〕
    “仁者不忧。”仁者，天下之公。私欲不萌，而天下之公在我，何忧之有！〔泳〕
    或问：“‘仁者不忧’，但不忧，似亦未是仁”。曰：“今人学问百种，只是要‘克己复礼’。若能克去私意，日间纯是天理，自无所忧，如何不是仁。”〔义刚〕
    陈仲亨说“仁者不忧”，云：“此非仁体，只是说夫子之事。”先生曰：“如何又生出这一项情节！恁地，则那两句也须恁地添一说，始得。这只是统说。仁者便是不忧。”〔义刚〕
    “勇者不惧。”气足以助道义，故不惧。故孟子说：“配义与道，无是，馁也。”今有见得道理分晓而反慑怯者，气不足也。〔泳〕
    或问“勇者不惧”，举程子“明理可以治惧”之说。曰：“明理固是能勇，然便接那‘不惧’未得，盖争一节在，所以圣人曰：‘勇者不惧。’”〔焘〕
    李闳祖问：“论语所说‘勇者不惧’处，作‘有主则不惧’。恐‘有主’字明‘勇’字不出。”曰：“也觉见是如此。多是一时间下字未稳，又且恁地备员去。”因云：“前辈言，解经命字为难。近人解经，亦间有好处，但是下语亲切，说得分晓。若前辈所说，或有不大故分晓处，亦不好。如近来耿氏说易‘女子贞不字’。伊川说作‘字育’之‘字’。耿氏说作‘许嫁笄而字’之‘字’，言‘女子贞不字’者，谓其未许嫁也，却与昏媾之义相通，亦说得有理。”又云：“伊川易亦有不分晓处甚多。如‘益之，用凶事’，作凶荒之‘凶’，直指刺史、郡守而言。在当时未见有刺史、郡守，岂可以此说。某谓‘益之，用凶事’者，言人臣之益君，是责难於君之时，必以危言鲠论恐动其君而益之，虽以中而行，然必用圭以通其信。若不用圭而通，又非忠以益於君也。”〔卓〕
    行夫说“仁者不忧”一章。曰：“‘勇者不惧’，勇是一个果勇必行之意，说‘不惧’也易见。‘知者不惑’，知是一个分辨不乱之意，说‘不惑’也易见。惟是仁如何会不忧？这须思之。”行夫云：“仁者顺理，故不忧。若只顺这道理做去，自是无忧。”曰：“意思也是如此，更须细思之。”久之，行夫复云云。曰：“毕竟也说得粗。仁者所以无忧者，止缘仁者之心便是一个道理。看是甚么事来，不问大小，改头换面来，自家此心各各是一个道理应副去。不待事来，方始安排，心便是理了。不是方见得道理合如此做，不是方去恁地做。”〔贺孙〕恪录别出。
    蔡行夫问“仁者不忧”一章。曰：“知不惑，勇不惧，却易理会。‘仁者不忧’，须思量仁者如何会不忧。”蔡云：“莫只是无私否？”方子录云：“或曰：‘仁者无私心，故乐天而不忧。’”曰：“固是无私。然所以不忧者，须看得透，方得。”杨至之云：“是人欲净尽，自然乐否？”曰：“此亦只是貌说。”洪庆问：“先生说是如何？”曰：“仁者心便是理，看有甚事来，便有道理应他，所以不忧。方子录云：“仁者理即是心，心即是理。有一事来，便有一理以应之，所以无忧。”恪录一作：“仁者心与理一，心纯是这道理。看甚么事来，自有这道理在处置他，自不烦恼。”人所以忧者，只是卒然遇事，未有一个道理应他，便不免有忧。”恪录一作：“今人有这事，却无道理，便处置不来，所以忧。”从周录云：“人所以有忧者，只是处未得。”〔恪〕
    方毅父问：“‘知者不惑’，明理便能无私否？”曰：“也有人明理而不能去私欲者。然去私欲，必先明理。无私欲，则不屈於物，故勇。惟圣人自诚而明，可以先言仁，後言知。至於教人，当以知为先。”〔铢〕时举少异。
    先生说“知者不惑”章：“惟不惑不忧，便生得这勇来。”〔植〕
    问“知者不惑”章。曰：“有仁、知而後有勇，然而仁、知又少勇不得。盖虽曰‘仁能守之’，只有这勇方能守得到头，方能接得去。若无这勇，则虽有仁、知、少间亦恐会放倒了。所以中庸说‘仁、知、勇三者’。勇，本是个没紧要底物事。然仁、知不是勇，则做不到头，半涂而废。”〔焘〕
    或问：“‘仁者不忧，知者不惑，勇者不惧’，何以与前面‘知者不惑，仁者不忧，勇者不惧’，次序不同？”曰：“成德以仁为先，进学以知为先，此诚而明，明而诚也。”“中庸言三德之序如何？”曰：“亦为学者言也。”问：“何以勇皆在後？”曰：“末後做工夫不退转，此方是勇。”〔铢〕
    或问：“人之所以忧、惑、惧者，只是穷理不尽，故如此。若穷尽天下之理，则何忧何惧之有？因其无所忧，故名之曰仁；因其无所惑，故名之曰知；因其无所惧，故名之曰勇。不知二说孰是？”曰：“仁者随所寓而安，自是不忧；知者所见明，自是不惑；勇者所守定，自是不惧。夫不忧、不惑、不惧，自有次第。”或曰：“勇於义，是义理之勇。如孟施舍、北宫黝，皆血气之勇。”人杰录云：“或曰：‘勇是勇於义，或是武勇之勇？’曰：‘大概统言之，如孟施舍北宫黝，皆血气之勇。’”曰：“三者也须穷理克复，方得。只如此说，不济事。”〔去伪〕
    问：“‘知者不惑’，集注：‘知以知之，仁以守之，勇以终之。’看此三句，恐知是致知、格物，仁是存养，勇是克治之功。”先生首肯，曰：“是。勇是持守坚固。”问：“中庸‘力行近乎仁’，又似‘勇者不惧’意思。”曰：“交互说，都是。如‘或生而知之，或学而知之，或困而知之’，三知都是知；‘或安而行之，或利而行之，或勉强而行之’，三行都是仁；‘好学近乎知，力行近乎仁，知耻近乎勇’，三近都是勇。”宙。
    △可与共学章
    “可与共学”，有志於此；“可与玫馈保已看见路脉；“可与立”，能有所立；“可与权”，遭变事而知其宜，此只是大纲如此说。〔可学〕
    问“可与玫馈闭隆Ｔ唬骸罢飧鲋凰凳廊丝捎牍惭У祝未必便可与玫溃豢捎毵玫赖祝未必便可与立；可与立底，未必便可与权。学时，须便教可玫溃户玫溃便更教立去；立，便须教权去。”〔植〕
    或问：“‘可与立’，是如‘嫂叔不通问’；‘可与权’，是‘嫂溺援之以手’？”曰：“然。”〔焘〕
    问：“权，地位如何？”曰：“大贤已上。”〔可学〕
    权，是称量教子细著。〔闳祖〕
    问：“权便是义否？”曰：“权是用那义底。”问：“中便是时措之宜否？”曰：“以义权之，而後得中。义似称，权是将这称去称量，中是物得其平处。”〔亻选
    经自经，权自权。但经有不可行处，而至於用权，此权所以合经也，如汤、武事，伊、周事，嫂溺则援事。常如风和日暖，固好；变如迅雷烈风。若无迅雷烈风，则都旱了，不可以为常。〔泳〕
    苏宜久问“可与权”。曰：“权与经，不可谓是一件物事。毕竟权自是权，经自是经。但非汉儒所谓权变、权术之说。圣人之权，虽异於经，其权亦是事体到那时，合恁地做，方好。”〔植〕（时举同）
    “可与立，未可与权”，亦是甚不得已，方说此话。然须是圣人，方可与权。若以颜子之贤，恐也不敢议此。“磨而不磷，涅而不缁。”而今人才磨便磷，才涅便缁，如何更说权变？所谓“未学行，先学走”也。〔亻选
    先生因说：“‘可与立，未可与权’，权处是道理上面更有一重道理。如君子小人，君子固当用，小人固当去。然方当小人进用时，猝乍要用君子，也未得。当其深根固蒂时，便要去他，即为所害。这里须斟酌时宜，便知个缓急深浅，始得。”或言：“本朝人才过於汉唐，而治效不及者，缘汉唐不去攻小人，本朝专要去小人，所以如此。”曰：“如此说，所谓‘内君子，外小人’，古人且胡乱恁地说，不知何等议论！永嘉学问专去利害上计较，恐出此。”又曰：“‘正其谊不谋其利，明其道不计其功。’正其谊，则利自在；明其道，则功自在。专去计较利害，定未必有利，未必有功。”〔取
    叔重问：“程子云：‘权者，言称锤之义也。何物以为权？义是也。然也只是说到义。义以上更难说，在人自看如何。’此意如何看？”曰：“此如有人犯一罪，性之刚者以为可诛，性之宽者以为可恕，概之以义，皆未是合宜。此则全在权量之精审，然後亲审不差。欲其权量精审，是他平日涵养本原，此心虚明纯一，自然权量精审。伊川常云：‘敬以直内，则义以方外；义以为质，则礼以行之。’”〔时举〕
    问经、权之别。曰：“经与权，须还他中央有个界分。如程先生说，则无界分矣。程先生‘权即经’之说，其意盖恐人离了经，然一滚来滚去，则经与权都鹘突没理会了。”又问：“权是称锤也。称衡是经否？”曰：“这个以物譬之，难得亲切。”久之，曰：“称得平，不可增加些子，是经；到得物重衡昂，移退是权，依旧得平，便是合道，故反经亦须合道也。”〔焘〕
    问经、权。曰：“权者，乃是到这地头，道理合当恁地做，故虽异於经，而实亦经也。且如冬月便合著绵向火，此是经。忽然一日暖，则亦须使扇，当风坐，此便是权。伊川谓‘权只是经’，意亦如此。但说‘经’字太重，若偏了。汉儒‘反经合道’之说，却说得‘经、权’两字分晓。但他说权，遂谓反了经，一向流於变诈，则非矣。”〔义刚〕
    用之问：“‘权也者，反经而合於道’，此语亦好。”曰：“若浅说，亦不妨。伊川以为权便是经。某以为反经而合於道，乃所以为经。如征伐视揖逊，放废视臣事，岂得是常事？但终是正也。”〔贺孙〕
    或问：“伊川云：‘权即是经。’汉儒云：‘反经合道。’其说如何？”曰：“伊川所说权，是说这处合恁地做，便是正理，须是晓得他意。汉儒语亦未十分有病，但他意却是横说，一向不合道理，胡做了。”又曰：“‘男女授受不亲’，是常经合恁地。‘嫂溺，援之以手’，亦是道理合恁地，但不是每常底道理了。譬如冬月衣裘附火，是常理也。忽然天气做热，便须衣夹挥扇，然便不是每常底常理了。公羊就宋人执祭仲处，说得权又怪异了。”又曰：“经是已定之权，权是未定之经。”〔义刚〕
    吴伯英问：“伊川言‘权即是经’，何也？”曰：“某常谓不必如此说。孟子分明说：‘男女授受不亲，礼也；嫂溺援之以手者，权也。’权与经岂容无辨！但是伊川见汉儒只管言反经是权，恐後世无忌惮者皆得借权以自饰，因有此论耳。然经毕竟是常，权毕竟是变。”又问：“某欲以‘义’字言权，如何？”曰：“义者，宜也。权固是宜，经独不宜乎？”〔壮祖〕
    问：“经、权不同，而程子云：‘权即经也。’”曰：“固是不同：经是万世常行之道，权是不得已而用之，大概不可用时多。”又曰：“权是时中，不中，则无以为权矣。”〔赐〕
    或问：“‘反经合道’之说，程先生不取，乃云‘不必说权，权即是经’，如何？”曰：“某常以为程先生不必如此说，是多说了。经者，道之常也；权者，道之变也。道是个统体，贯乎经与权。如程先生之说，则鹘突了。所谓经，众人与学者皆能循之；至於权，则非圣贤不能行也。”〔焘〕
    或有书来问经、权。先生曰：“程子固曰：‘权即经也。’人须著子细看，此项大段要子细。经是万世常行之道，权是不得已而用之，须是合义也。如汤放桀，武王伐纣，伊尹放太甲，此是权也。若日日时时用之，则成甚世界了！”或云：“权莫是中否？”曰：“是此一时之中。不中，则无以为权矣。然舜禹之後六七百年方有汤；汤之後又六七百年方有武王。权也是难说。故夫子曰：‘可与立，未可与权。’到得可与权时节，也是地位太煞高了也。”〔祖道〕
    或问经与权之义。曰：“公羊以‘反经合道’为权，伊川以为非。若平看，反经亦未为不是。且如君臣兄弟，是天地之常经，不可易者。汤武之诛桀纣，却是以臣弑君；周公之诛管蔡，却是以弟杀兄，岂不是反经！但时节到这里，道理当恁地做，虽然反经，却自合道理。但反经而不合道理，则不可。若合道理，亦何害於经乎！”又曰：“合於权，便是经在其中。”正甫谓：“‘权、义举而皇极立’，权、义只相似。”曰：“义可以总括得经、权，不可将来对权。义当守经，则守经；义当用权，则用权，所以谓义可以总括得经、权。若可权、义并言，如以两字对一字，当云‘经、权举’乃可。伊川曰：‘惟义无对。’伊川所谓‘权便是经’，亦少分别。须是分别经、权自是两物；到得合於权，便自与经无异，如此说乃可。”〔恪〕
    问：“‘可与立’，如何是立？”曰：“立，是见得那正当底道理分明了，不为事物所迁惑。”又问：“程子谓‘权只是经’，先生谓：‘以孟子援嫂之事例之，则权与经亦当有辨。’莫是经是一定之理，权则是随事以取中；既是中，则与经不异否？”曰：“经，是常行道理。权，则是那常理行不得处，不得已而有所通变底道理。权得其中，固是与经不异，毕竟权则可暂而不可常。如尧舜揖逊，汤武征诛，此是权也，岂可常行乎！臂圣人此意，毕竟是未许人用‘权’字。学者须当先理会这正底道理。且如朝廷之上，辨别君子小人，君子则进之，小人则去之，此便是正当底道理。今人不去理会此，却说小人亦不可尽去，须放他一路，不尔，反能害人。自古固有以此而济事者，但终非可常行之理。若是君子小人常常并进，则岂可也？”〔广〕
    亚夫问“可与立，未可与权”。曰：“汉儒谓‘反经合道’为权；伊川说‘权是经所不及者’。权与经固是两义，然论权而全离乎经，则不是。盖权是不常用底物事。如人之病，热病者当服叙药，冷病者当服热药，此是常理。然有时有热病，却用热药去发他病者；亦有冷病，却用冷药去发他病者，此皆是不可常论者。然须是下得是方可。若有毫鹬差，便至於杀人，不是则剧。然若用得是，便是少他不得，便是合用这个物事。既是合用，此权也，所以为经也。大抵汉儒说权，是离了个经说；伊川说权，便道权只在经里面。且如周公诛管蔡，与唐太宗杀建成元吉，其推刃於同气者虽同，而所以杀之者则异。盖管蔡与商之遗民谋危王室，此是得罪於天下，得罪於宗庙，盖不得不诛之也。若太宗，则分明是争天下。故周公可以谓之权，而太宗不可谓之权。孟子曰：‘有伊尹之志则可，无伊尹之志则篡也。’故在伊尹可以谓之权，而在他人则不可也。权是最难用底物事，故圣人亦罕言之。自非大贤以上，自见得这道理合是恁地，了不得也。”〔时举〕
    因论“经、权”二字，曰：“汉儒谓‘权者，反经合道’，却是权与经全然相反；伊川非之，是矣。然却又曰‘其实未尝反经’，权与经又却是一个，略无分别。恐如此又不得。权固不离於经，看‘可与立，未可与权’，及孟子‘嫂溺援之以手事’，毫鹬间，亦当有辨。”文蔚曰：“经是常行之理，权是帽浯Α！痹唬骸按蟾偎担固是如此。要就程子说中分别一个异同，须更精微。”文蔚曰：“权只是经之用。且如称衡有许多星两，一定而不可易。权往来称物，使轻重恰好，此便是经之用。”曰：“亦不相似。大纲都是，只争些子。伊川又云：‘权是经所不及者。’此说方尽。经只是一个大纲，权是那精微曲折处。且如君仁臣忠，父慈子孝，此是经常之道，如何动得！其间有该不尽处，须是用权。权即细密，非见理大段精审，不能识此。‘可与立’，便是可与经，却‘未可与权’，此见经权毫鹬间分别处。庄子曰：‘小变而不失其大常。’”或曰：“庄子意思又别。”曰：“他大概亦是如此，但未知他将甚做大常。”〔文蔚〕亻崖急鸪觥
    经与权之分，诸人说皆不合。曰：“若说权自权，经自经，不相干涉，固不可。若说事须用权，经须权而行，权只是经，则权与经又全无分别。观孔子曰‘可与立，未可与权’；孟子曰‘嫂溺援之以手’，则权与经须有异处。虽有异，而权实不离乎经也。这里所争只毫穑只是诸公心粗，看不子细。伊川说：‘权只是经’，恐也未尽。尝记龟山云：‘权者，经之所不及。’这说却好。盖经者只是存得个大法，正当底道理而已。盖精微曲折处，固非经之所能尽也。所谓权者，於精微曲折处曲尽其宜，以济经之所不及耳。所以说‘中之为贵者权’，权者即是经之要妙处也。如汉儒说‘反经合道’，此语亦未甚病。盖事也有那反经底时节，只是不可说事事要反经，又不可说全不反经。如君令臣从，父慈子孝，此经也。若君臣父子皆如此，固好。然事有必不得已处，经所行不得处，也只得反经，依旧不离乎经耳，所以贵乎权也。孔子曰：‘可与立，未可与权。’立便是经。‘可与立’，则能守个经，有所执立矣，却说‘未可与权’。以此观之，权乃经之要妙微密处。非见道理之精密、透彻、纯熟者，不足以语权也。”又曰：“庄子曰‘小变而不失其大常’，便是经权之别。”或曰：“恐庄子意思又别。”曰：“他大概亦是如此，只不知他把甚么做大常。”又云：“事有缓急，理有小大，这样处皆须以权称之。”们问：“‘子莫执中。’程子之解经便是权，则权字又似海说。如云‘时措之宜’，事事皆有自然之中，则似事事皆用权。以孟子‘嫂溺援之以手’言之，则‘权’字须有别。”曰：“‘执中无权’，这‘权’字稍轻，可以如此说。‘嫂溺援之以手’之权，这‘权’字却又重，亦有深浅也。”〔亻选
    问：“伊川谓‘权只是经’，如何？”曰：“程子说得却不活络。如汉儒之说权，却自晓然。晓得程子说底，得知权也是常理；晓不得他说底，经权却鹘突了。某之说，非是异程子之说，只是须与他分别，经是经，权是权。且如‘冬日则饮汤，夏日则饮水’，此是经也。有时天之气变，则冬日须著饮水，夏日须著饮汤，此是权也。权是碍著经行不得处，方使用得，然却依前是常理，只是不可数数用。如‘舜不告而娶’，岂不是怪差事？以孟子观之，那时合如此处。然使人人不告而娶，岂不乱大伦？所以不可常用。”〔赐〕夔孙录详，别出。
    问经、权。曰：“‘冬日则饮汤，夏日则饮水’，此是经也。有时行不得处，冬日须饮水，夏日则饮汤，此是权也。此又依前是经。但经是可常之理，权是碍著经行不得处，方始用权。然当那时却是常理。如“舜不告而娶”，是个怪差底事。然以孟子观之，却也是常理。只是不可常用。如人人不告而娶，大伦都乱了！因推说汤武事。伊川说‘权却是经’，却说得死了，不活。如某说，非是异伊川说，即是须为他分别，经是经，权是权。如汉儒反经之说，却经、权晓然在眼前。伊川说，晓得底却知得权也是常理，晓不得底却鹘突了。如大过卦说：‘道无不中，无不常。圣人有小饼，无大过。’某谓不须恁地说，圣人既说有大过，直是有此事。但云‘大过亦是常理’，则得。因举晋州蒲事，云：“某旧不晓文定之意。後以问其孙伯逢。他言此处有意思，但难说出。如左氏分明有称晋君无道之说。厉公信有罪，但废之可也。栾书中行偃直杀之则不是。然毕竟厉公有罪，故难说出。後必有晓此意者。”〔夔孙〕
    问：“‘可与立，未可与权’，看来‘权’字亦有两样。伊川以权只是经，盖每日事事物物上称量个轻重处置，此权也，权而不离乎经也。若论尧舜禅逊，汤武放伐，此又是大底权，是所谓‘反经合道’者也。”曰：“只一般，但有小大之异耳。如尧舜之禅逊是逊，与人逊一盆水也是逊；汤武放伐是争，争一个弹丸也是争。康节诗所谓‘唐虞玉帛烟光紫，汤武干戈草色萋’，大小不同而已矣。‘尧夫非是爱吟诗’，正此意也。伊川说‘经、权’字，将经做个大底物事，经却包得那个权，此说本好。只是据圣人说‘可与立，未可与权’，须是还他是两个字，经自是经，权自是权。若如伊川说，便用废了那‘权’字始得。只是虽是权，依旧不离那经，权只是经之变。如冬日须向火，忽然一日大热，须著使扇，这便是反经。今须是晓得孔子说，又晓伊川之说，方得。若相把做一说，如两脚相并，便行不得。须还他是两只脚，虽是两只，依旧是脚。”又曰：“若不是大圣贤用权，少间出入，便易得走作。”〔亻选
    恭父问“可与立，未可与权”。曰：“‘可与立’者，能处置得常事；‘可与权’者，即能处置得变事。虽是处变事，而所谓处置常事，意思只在‘井以辨义，巽以行权’。此说义与权自不同。汉儒有反经之说，只缘将论语下文‘偏其反而’误作一章解，故其说相承曼衍。且看集义中诸儒之说，莫不连下文。独是范纯夫不如此说，苏氏亦不如此说，自以‘唐棣之华’为下截。程子所说汉儒之误，固是如此。要之，‘反经合道’一句，细思之亦通。缘‘权’字与‘经’字对说。才说权，便是变却那个，须谓之反可也。然虽是反那经，却不悖於道；虽与经不同，而其道一也。因知道伊川之说，断然经自是经，权亦是经，汉儒反经之说不是。此说不可不知。然细与推考，其言亦无害，此说亦不可不知。‘义’字大，自包得经与权，自在经与权过接处。如事合当如此区处，是常法如此，固是经；若合当如此，亦是义当守其常。事合当如此区处，却变了常法恁地区处，固是权；若合当恁地，亦是义当通其变。文中子云：‘权义举而皇极立。’若云‘经、权举’，则无害。今云‘权、义举’，则‘义’字下不得。何故？却是将义来当权。不知经自是义，权亦是义，‘义’字兼经、权而用之。若以义对经，恰似将一个包两物之物，对著包一物之物。”行夫云：“经便是权。”曰：“不是说经便是权。经自是经，权自是权。但是虽反经而能合道，却无背於经。如人两脚相似，左脚自是左脚，右脚自是右脚，行时须一脚先，一脚後，相待而行，方始行得。不可将左脚便唤做右脚，右脚便唤做左脚。系辞既说‘井以辨义’，又说‘井居其所而迁’。井是不可动底物事，水却可随所汲而往。如道之正体却一定於此，而随事制宜，自莫不当。所以说‘井以辨义’，又云：‘井居其所而迁。’”〔贺孙〕
    △唐棣之华章
    问“唐棣之华，偏其反而”。曰：“此自是一篇诗，与今常棣之诗别。常，音裳。尔雅：‘棣，多，似白杨，江东呼夫多。常棣，棣，子如樱桃可食。’自是两般物。此逸诗，不知当时诗人思个甚底。东坡谓‘思贤而不得之诗’，看来未必是思贤。但夫子大概止是取下面两句云：‘人但不思，思则何远之有！’初不与上面说权处是一段。‘唐棣之华’而下，自是一段。缘汉儒合上文为一章，故误认‘偏其反而’为‘反经合道’，所以错了。晋书於一处引‘偏’字作‘翩’，‘反’作平声，言其花有翩反飞动之意。今无此诗，不可考据，故不可立为定说。”去伪。
    或问“未之思也，夫何远之有”一章。时举因云：“人心放之甚易，然反之亦甚易。”曰：“反之固易，但恐不能得他久存尔。”〔时举〕
    ●卷三十八・论语二十
    ◎乡党篇
    △总论
    乡党记圣人动容周旋，无不中礼。〔泳〕
    如乡党说圣人容色处，是以有事观圣人；如言‘燕居申申、夭夭’，是以无事时观圣人。学者於此，又知得圣人无时无处而不然。〔焘〕
    乡党一篇，自“天命之谓性”至“道不可须臾离也”，皆在里面。许多道理，皆自圣人身上迸出来。惟圣人做得甚分晓，故门人见之熟，是以纪之详也。
    问：“看论语，及乡党之半。”曰：“觉公看得浅，未甚切己。终了乡党篇，更须从头温一过。许多说话，尽在集注中。”〔贺孙〕
    问贺孙：“读乡党已终，觉得意思如何？”曰：“见得段段都是道理合著如此，不如此定不得。才有些子不如此，心下便不安。”曰：“圣贤一句是一个道理，要得教人识著，都是要人收拾已放之心。所谓‘学问之道无他，求其放心而已’，非是学问只在求放心，非把求放心为学问工夫，乃是学问皆所以求放心。如‘诗三百，一言以蔽之，曰“思无邪”’，大要皆欲使人‘思无邪’而已。”〔贺孙〕
    △第一节（乡党、宗庙、朝廷言貌不同。）
    看乡党篇，须以心体之。“孔子於乡党，恂恂如也，似不能言者。”如何是“似不能言者”？“宗庙、朝廷，便便言，唯谨。”如何是“便便言唯谨”？“朝，与下大夫言，侃侃如也；与上大夫言，りり如也。”如何是“侃侃”？如何是“りり”？义刚录云：“看乡党一篇，须是想像他恂恂是如何，りり是如何，不可一滚看。”
    问：“先生解‘侃侃、りり’四字，不与古注同。古注以侃侃为和乐，りり为中正。”曰：“‘ぅ’字乃训和乐，与此‘侃’字不同。说文以侃为刚直。後汉书中亦云‘侃然正色’。りり是‘和说而诤’，此意思甚好。和说则不失事上之恭，诤则又不失自家义理之正。”〔广〕
    或问乡党如恂恂侃侃之类。曰：“如此类，解说则甚易。须是以心体之，真自见个气象始得。”〔士毅〕
    问：“‘孔子於乡党，恂恂如也，似不能言者。’或有大是非利害，似不可不说。所谓‘似不能言者’，恐但当以卑逊为主，所以说‘似不能言’。”曰：“不是全不说。但较之宗庙、朝廷，为不敢多说耳。”问：“‘其在宗庙、朝廷’，集注云：‘宗庙，礼法之所在。’在宗庙则‘每事问’，固是礼法之所在，不知圣人还已知之而犹问，还以其名物制度之非古而因订之？”曰：“便是这处，某尝道是孔子初仕时如此。若初来问一番了，後番番来，番番问，恐不如此。‘孰谓鄹人之子知礼乎？’呼曰‘鄹人之子’，是与孔子父相识者有此语，多应是孔子初年。”〔贺孙〕
    △第二节（在朝廷事上、接下不同。）
    亚夫问“朝，与下大夫言，侃侃如也；与上大夫言，りり如也”。曰：“侃侃，是刚直貌。以其位不甚尊，故吾之言可得而直遂。至於上大夫之前，则虽有所诤，必须有含蓄不尽底意思，不如侃侃之发露得尽也。‘闵子侍侧’一章，义亦如此。”〔时举〕
    问：“注云：‘侃侃，刚直。’‘りり’，是‘和悦而诤’。不知诤意思如何？”曰：“说道和悦，终不成一向放倒了。到合辨别处，也须辨别，始得。内不失其事上之礼，而外不至於曲从。如古人用这般字，不是只说字义，须是想像这意思是如此。如‘恂恂’，皆是有此意思，方下此字。如史记云：‘鲁道之衰，洙泗之间如也。’“”、“り”，字同。这正见‘和悦而诤’底意思。当道化盛时，斑白者不提挈，不负戴於道路，少壮者代其事。到周衰，少壮者尚欲执其任，而老者自不肯安，争欲自提挈，自负戴，此正是‘和悦而诤’。”〔贺孙〕
    “‘りり’，说文云：‘和悦而诤。’看得字义是一难底字，缘有争义。汉志‘洙泗之间’，义一同两齿相断。”〔泳〕
    汉书，诸尚书争一件事，其中有云：“りり侃侃，得礼之容。缄默邪心，非朝廷福。”〔泳〕
    △第三节（为君摈相。）
    问“宾不顾矣”。曰：“古者宾退，主人送出门外，设两拜，宾更不顾而去。国君於列国之卿大夫亦如此。”〔焘〕
    问：“‘君召使摈’，摈如其命数之半。如上公九命，则摈者五人，以次传命。”曰：“古者摈介之仪甚烦。如九命摈五人，介则如命数，是九人。宾主相见，自摈以下列两行，行末相近。如主人说一句，主人之摈传许多摈者讫，又交过末介传中介，直至宾之上介，方闻之宾。”〔贺孙〕
    古者相见之礼，主人有摈，宾有介。宾传命於上介，上介传之次介，次介传之末介，末介传之末摈，末摈传之次摈，次摈传之上摈，上摈传之主人，然後宾主方相见。又曰：“看来古人大故淳朴。人君出命不甚会说话，所以著人代他说话。”〔焘〕
    植举注云：“‘揖左人，则左其手；揖右人，则右其手。’揖左人，传命出也；揖右人，传命入也。”曰：“然。”〔植〕
    集注引晁氏说，谓孔子无使摈执圭之事。正淳曰：“定公十年夹谷之会，孔子相，恐即摈相之相。”曰：“相自是相，摈自是摈。相是相其礼仪。摈是传道言语，故摈用命数之半，以次传说。”〔必大〕今集注无。
    △第四节（在朝之容。）
    “立不中门，行不履阈。”注云“枨壑间，由塾遥不践阈”，只是自外入。右边门中，乃君出入之所。郏如一木拄门，如今人多用石墩当两门中。臣傍塾冶叱鋈搿４恕坝摇弊郑自内出而言。〔贺孙〕
    枨，如今羁头相似。郏当中碍门者，今城门有之。古人常扌巫箪椤Ｈ司多出在门外见人，所以当枨壑间为君位。〔泳〕
    问：“‘立不中门。’或问谓‘门之左右扉各有中’，其制可考否？”曰：“门之中有郏扉之两旁有枨。枨、壑间，即中。古人常阖左扉，所谓中门者，谓右扉之中也。”〔必大〕
    萧问：“‘过位，色勃如也。’‘位，谓门屏之间，人君宁立之处。’”曰：“古今之制不同，今之朝仪，用秦制也。古者朝会，君臣皆立，故史记谓‘秦王一旦捐宾客，而不立朝’。君立於门屏之间。屏者，乃门间萧墙也。今殿门亦设之。三公九卿以下，设位於廷中，故谓之‘三槐、九棘’者，廷中有树处，公卿位当其下也。”〔雉〕
    “过位。”注云：“君之虚位，谓门屏之间。”曰：“如今人厅门之内，屏门之外，似周礼所谓‘外朝’也。”〔植〕
    问“复其位，鼹鋈缫病薄Ｔ唬骸按耸堑侥┥矣纸崴阍蚋觥Ｈ糁谌说侥┥遥便撒了。圣人则始乎敬，终乎敬，故到末梢，又整顿则个。”〔焘〕
    △第五节（为君聘。）
    “上如揖，下如授”，旧说亦好。但此方说升堂时，其容如此。既升堂纳圭於君前，即不复执之以下，故说做下堂不得，所以只用平衡之说言之。上下，谓执圭之高低也。〔必大〕
    “执圭，上如揖，下如授。”前辈多作上阶之“上”，下阶之“下”。其实既下则已不用笏，往往授介者。只是高不过於揖，故如揖；下不低於授，故如授。〔贺孙〕
    “享礼有容色。”曰：“聘但以圭。至享，则更用圭璧、庭实。”〔植〕
    问聘享之礼。曰：“正行聘礼毕，而後行享礼。聘，是以命圭通信。少间，仍旧退还命圭。享，是献其圭璧琮璜，非命圭也。币皮舆马之类，皆拜跪以献，退而又以物献其夫人，凡三四次方毕。所献之物皆受，但少间别有物回之。”又问庭实。曰：“皮币舆马，皆陈之於庭实。私觌，是所遣之大夫，既以君命行聘享之礼毕，却行私礼参见他国之君也。”〔焘〕
    “‘飨礼有容色’，仪礼谓‘发气满容’，何故如此？”曰：“聘是初见时，故其意极於恭肃。既聘而享，则用圭璧以通信，有庭实以将其意，比聘时渐纾也。”聘礼篇。〔广〕
    “私觌愉愉。”曰：“聘者享礼，乃其君之信。私觌，则聘使亦有私礼物，与所聘之国君及其大臣。”〔植〕
    △第六节（衣服之制。）
    “君子不以绀纟取饰，红紫不以为亵服。”今反以红紫为朝服。〔贺孙〕
    绀是而今深底鸦青色。〔义刚〕
    “绀深青扬赤色。”扬，浮也。〔植〕
    问：“‘纟取以饰练服’，纟取是绛色。练服是小祥後丧服，如何用绛色以为饰？”曰：“便是不可晓。此个制度差异。绛是浅红色；绀是青赤色，如今之闪青也。”〔广〕
    问：“红紫‘且近於妇人女子之服’。不知古之妇人女子亦多以红紫为服否？”曰：“此亦不可知，但据先儒如此说耳。”〔广〕
    绛朱，此红之染数，一入为ぃ再入为，三入为绛，四入为朱。〔子蒙〕
    “当暑衤觚抱危必表而出之”，与“蒙彼绉薄保有两说。〔泳〕
    “裘，乃纯用兽皮，而加里衣，如今之貂裘。”或问狐白裘。曰：“是集众狐为之。”〔植〕
    △第七节（谨斋事。）
    “明衣”即是个布衫。“长一身有半”，欲蔽足尔。又曰：“即浴衣也。见玉藻注。”〔植〕
    问：“‘“变食”，谓不饮酒，不茹荤。’而今之致斋者有酒，何也？”曰：“饮酒非也。但礼中亦有‘饮不至醉’之说。”〔广〕
    问“斋必变食”。曰：“荤，是不食五辛。”〔┿〕
    △第八节（饮食之制。）
    一言一语，一动一作，一坐一立，一饮一食，都有是非。是底便是天理，非底便是人欲。如孔子“失饪不食，不时不食，割不正不食，不多食”，无非天理。如口腹之人，不时也食，不正也食，失饪也食，便都是人欲，便都是逆天理。如只吃得许多物事，如不当吃，才去贪吃不住，都是逆天理。看道理只管进，只管细，便好。只管见上面，只管有一重，方好。如一物相似，剥一重，又剥一重；又有一重，又剥一重；剥到四五重，剥得许多皮壳都尽，方见真实底。今人不是不理会道理，只是不肯子细，只守著自底便了，是是非非，一向都没分别。如讠皮淫邪遁之辞，也不消得辨；便说道是他自陷，自蔽，自如此，且恁地和同过，也不妨。〔贺孙〕
    问：“‘割不正不食’，与‘席不正不坐’，此是圣人之心纯正，故日用间才有不正处，便与心不相合，心亦不安。”曰：“圣人之心，无毫鹬差。谓如事当恁地做时，便硬要恁地做。且如‘不得其酱不食’，这一物合用酱而不得其酱，圣人宁可不吃，盖皆欲得其当然之则故也。”又问：“注云：‘精，凿也。’”曰：‘是插教那米白著。’〔焘〕
    “不得其酱不食。”“其”字正紧要。“其酱”，如“鱼脍芥酱”之类。〔闳祖〕
    “不得其酱”，如今所谓酱。如礼记内则中有数般酱，随所用而不同。〔植〕
    “肉虽多，不使胜食气。”非特肉也，凡蔬果之类，皆不可胜食气。〔泳〕
    △第十节（居乡。）
    问：“‘乡人傩，朝服而立於阼阶。’集注云：‘庶其依己而安。’或云，存室神，盖五祀之属。子孙之精神，即祖考之精神，故祖考之精神依於己。若门、行、户、灶之属，吾身朝夕之所出处，则鬼神亦必依己而存。”曰：“然。一家之主，则一家之鬼神属焉；诸侯守一国，则一国鬼神属焉；天子有天下，则天下鬼神属焉。看来为天子者，这一个神明是多少大，如何有些子差忒得！若纵欲无度，天上许多星辰，地下许多山川，如何不变怪！”蔡云：“子陵足加帝腹，便见客星侵帝座。”曰：“‘殷之未丧师，克配上帝。’纣未做不好时，便与天相配，是甚细事！”〔贺孙〕
    △第十一节（与人交之诚意。）
    苏实问“问人於他邦，再拜而送之”。曰：“古人重此礼，遣使者问人於他邦，则主人拜而送之，从背脊後拜。”潘子善因言：“浙中若纳妇嫁娶盛礼时，遣人入传语婚姻之家，亦拜送之。至反命，则不拜也。”〔植〕
    问：“‘康子馈药，拜而受之。’看此一事，见圣人应接之间，义理发见，极其周密。”曰：“这般所在，却是龟山看得子细，云：‘大夫有赐，拜而受之，礼也；未达不敢尝，所以慎疾；必告之，直也。直而有礼，故其直不绞。’龟山为人粘泥，故说之较密。”〔贺孙〕
    △第十二节（事君之礼。）
    “君祭先饭”。寻常则主人延客祭，如世俗出生之类。今侍食於君，君祭则臣先自吃饭，若为君尝食然，不敢当客礼也。膳人取那饮食来，请君祭。〔泳〕
    问：“‘疾，君视之’，方东首。常时首当在那边？礼记自云寝常当东首矣。平时亦欲受生气，恐不独於疾时为然。”曰：“常时多东首，亦有随意卧时节。如记云：‘请席何向，请衽何趾。’这见得有随意向时节。然多是东首，故玉藻云‘居常当户，寝常东首’也。常寝於北牖下，君问疾，则移南牖下。”〔贺孙〕
    问病者居北牖之义。曰：“是就北牖下安床睡。因君来，故迁之南牖下，使以南面视己耳。”〔义刚〕
    △第十三节（交朋友之义。）
    问：“‘朋友死，无所归，曰：“於我殡。”朋友之馈，非祭肉不拜。’朋友之义，固当如此。後世同志者少，而迦唤淮φ叨啵只得随其浅深厚薄，度吾力量为之，宁可过厚，不可过薄。”曰：“朋友交游固有浅深。若泛然之交，一一要周旋，也不可。於自家情分稍厚，自著如此。须是情文相称，若瀵迨┲，却是曲意徇物。古人於这般所在自分明。如‘交友称其信也，执友称其仁也’，自有许多样。又如，於‘师，吾哭诸寝；朋友，哭诸寝门之外；所知，哭於野’，恩义自有许多节。”〔贺孙〕
    △第十四节（容貌之变。）
    问：“记云：‘若有疾风、迅雷、甚雨，虽夜必兴，衣服冠而坐。’看来不如此，定是不安。但有终日之雷，终夜之雨，如何得常如此？”曰：“固当常如此，但亦主於疾风、迅雷、甚雨。若平平底雷风雨，也不消如此。”问：“当应接之际，无相妨否？”曰：“有事也只得应。”〔贺孙〕
    △第十五节（升车之容。）
    立之说“车中不内顾”一章。曰：“‘立视五隽，式视马尾。’盖隽是车轮一转之地，车轮高六尺，围三径一，则阔丈八，五转则正为九丈矣。立视虽远，亦不过此。”〔时举〕
    ●卷三十九・论语二十一
    ◎先进篇上
    △先进於礼乐章
    立之问：“先进、後进，於礼乐文质何以不同？”曰：“礼，只是一个礼，用得自不同。如升降揖逊，古人只是诚实依许多威仪行将去，後人便自做得一般样忒好看了。古人只是正容谨节，後人便近於巧言、令色。乐，亦只是一个乐，亦是用处自不同。古乐不可得而见矣。只如今人弹琴，亦自可见。如诚实底人弹，便雍容平淡，自是好听。若弄手弄脚，撰出无限不好底声音，只见繁碎耳。”因论乐：“黄锺之律最长，应锺之律最短，长者声浊，短者声清。十二律旋相为宫，宫为君，商为臣。乐中最忌臣陵君，故有四清声。如今响板子有十六个，十二个是正律，四个是四清声。清声是减一律之半。如应锺为宫，其声最短而清。或蕤宾为商，则是商声高似宫声，是为臣陵君，不可用；遂乃用蕤宾律减半为清声以应之。虽然减半，然只是此律，故亦自能相应也。此是通典载此一项。徽宗朝作大晟乐，其声是一声低似一声，故其音缓散。太祖英明不可及。当王朴造乐时，闻其声太急，便令减下一律，其声遂平。”〔时举〕
    问：“‘先进於礼乐’，此礼乐还说宗庙、朝廷以至州、闾、乡、党之礼乐？”曰：“也不止是这般礼乐。凡日用之间，一礼一乐，皆是礼乐。只管文胜去，如何合杀！须有个变转道理。如今日事，都恁地侈靡。某在南康时，通上位书启，只把纸封。後来做书福如今尽用紫罗背福内用真红。事事都如此，如何合杀！”问：“孔子又云：‘吾从周。’只是指周之前辈而言？”曰：“然。圣人穷而在下，所用礼乐，固是从周之前辈。若圣人达而在上，所用礼乐，须更有损益，不止从周之前辈。若答颜子为邦之问，则告以四代之礼乐。”问：“如孔子所言：‘礼，与其奢也宁俭；丧，与其易也宁戚。’又云：‘礼云礼云，玉帛云乎哉！乐云乐云，锺鼓云乎哉！’此皆欲损过就中之意。”曰：“固是。此等语最多。”又云：“观圣人意思，因见得事事都如此，非独礼乐。如孟子後面说许多乡原、狂狷，亦是此意。乡原直是不好，宁可是狂底、狷底。如今人恁地文理细密，倒未必好，宁可是白直粗疏底人。”〔贺孙〕
    夫子於礼乐欲从先进。今观礼书所载燕飨之礼，品节太繁，恐亦难用。不若只如今人宴集，就中删修，使之合义。如乡饮酒礼，向来所行，真成馊耍行之何益！所以难久。不若只就今时宴饮之礼中删改行之，情意却须浃洽。〔必大〕
    △从我於陈蔡章
    问“从我於陈、蔡者皆不及门”。曰：“此说当从明道。谓此时媒圆辉诳鬃又门，思其相从於患难，而言其不在此耳。门人记之，因历数颜子而下十人，并目其所长云耳。”〔谟〕
    问：“德行，不知可兼言语、文学、政事否？”曰：“不消如此看，自就逐项上看。如颜子之德行，固可以备；若他人，固有德行而短於才者。”因云：“冉伯牛闵子之德行，亦不多见。子夏子游两人成就自不同。胡五峰说，不知集注中载否。他说子夏是循规守矩，细密底人；子游却高朗，又欠细密工夫。荀子曰：‘第作其冠，神谭其辞，禹行而舜趋，是子张氏之贱儒也；正其衣冠，齐其颜色，兼然而终日不言，是子夏氏之贱儒也；偷懦惮事，无廉耻而嗜饮食，必曰：“君子固不用力”，是子游氏之贱儒也。’如学子游之弊，只学得许多放荡疏阔意思。”贺孙因举如“丧至乎哀而止”，“事君数，斯辱；朋友数，斯疏”，皆是子游之言。如“小子当洒埽应对进退”等语，皆是子夏之言。又如子游能养而不能敬，子夏能敬而少温润之色，皆见二子气象不同处。曰：“然。”〔贺孙〕
    问“德行、言语、政事、文学”之别。曰：“德行是个兼内外、贯本末、全体底物事，那三件，各是一物见於用者也。”
    德行，得之於心而见於行事者也。
    △回也非助我者也章
    旧曾问李先生，颜子非助我者处。李先生云：“颜子於圣人根本有默契处，不假枝叶之助也。如子夏，乃枝叶之功。”〔祖道〕
    △南容三复白圭章
    先生令接读问目“南容三复白圭”。云：“不是一旦读此，乃是日日读之，玩味此诗而欲谨於言行也。此事见家语，自分明。”〔时举〕
    △颜路请子之车章
    郑问：“颜渊死，孔子既不与之车，若有钱，还亦与之否？”曰：“有钱亦须与之，无害。”
    问：“注以为命车，何以验之？”曰：“礼记言，大夫赐命车。”〔节〕
    △门人厚葬章
    “门人厚葬”，是颜子之门人。“不得视犹子”，以有二三子故也，叹不得如葬鲤之得宜。此古注说得甚好，又简径。〔明作〕
    △季路问事鬼神章
    “事人、事鬼”，以心言；“知生、知死”，以理言。〔泳〕
    或问“季路问鬼神”章。曰：“事君亲尽诚敬之心，即移此心以事鬼神，则‘祭如在，祭神如神在’。人受天所赋许多道理，自然完具无欠阙。须尽得这道理无欠阙，到那死时，乃是生理已尽，安於死而无愧。”〔时举〕
    或问：“二气五行，聚则生，散则死；聚则不能不散，如昼之不能不夜。故知所以生，则知所以死。苟於事人之道未能尽，焉能事鬼哉？”曰：“不须论鬼为已死之物。但事人须是诚敬，事鬼亦要如此。事人，如‘出则事公卿，入则事父兄’，事其所当事者。事鬼亦然。苟非其鬼而事之，则谄矣。”〔去伪〕
    问：“人鬼一理。人能诚敬，则与理为一，自然能尽事人、事鬼之道。有是理，则有是气。人气聚则生，气散则死，是如此否？”曰：“人且从分明处理会去。如诚敬不至，以之事人，则必不能尽其道，况事神乎！不能晓其所以生，则又焉能晓其所以死乎！”
    亚夫问“未知生，焉知死”。先生曰：“若曰气聚则生，气散则死，才说破，则人便都理会得。然须知道人生有多少道理，自禀五常之性以来，所以‘父子有亲，君臣有义’者，须要一一尽得这生底道理，则死底道理皆可知矣。张子所谓‘存吾顺事，没吾宁也’，是也。”〔时举〕
    问：“天地之化，虽生生不穷，然而有聚必有散，有生必有死。能原始而知其聚而生，则必知其後必散而死。能知其生也，得於气化之日，初无精神寄寓於太虚之中；则知其死也，无气而俱散，无复更有形象尚留於冥漠之内。”曰：“死便是都散无了。”
    或问“季路问鬼神”章。曰：“世间无有聚而不散，散而不聚之物。聚时是这模样，则散时也是这模样。若道孔子说与子路，又不全与他说；若道不说，又也只是恁地。”〔义刚〕
    先生说“未能事人，焉能事鬼”，曾以一时趋平原者言之：“我於人之不当事者，不妄事，则於鬼神亦然。所以程子云：‘能尽事人之道，则能尽事鬼之道，一而二，二而一。’”〔过〕
    问：“伊川谓‘死生人鬼，一而二，二而一’，是兼气与理言之否？”曰：“有是理，则有是气；有是气，则有是理。气则二，理则一。”〔贺孙〕
    徐问：“集注云‘鬼神不外人事’，在人事中，何以见？”曰：“鬼神只是二气屈伸往来。在人事，如福善祸淫，亦可见鬼神道理。论语少说此般话。”曰：“动静语默，亦是此理否？”曰：“亦是。然圣人全不曾说这般话与人，以其无形无影，固亦难说。所谓‘敬鬼神而远之’，只如此说而已。”〔淳〕今集注无。
    △闵子侍侧章
    问闵子りり，冉有子贡侃侃，二者气象。曰：“闵子纯粹，冉有子贡便较粗了。侃侃，便有尽发见在外底气象。闵子则较近里些子。”雄。
    问：“‘冉有子贡侃侃如也。’这‘侃侃’字，只作刚直说，如何？”曰：“也只是刚直。闵子骞气象便自深厚。冉有子贡便都发见在外。”
    “冉有子贡，侃侃如也。”侃侃，刚直之貌，不必泥事迹，以二子气象观之。赐之达，求之艺，皆是有才底人。大凡人有才，便自暴露，便自然有这般气象。闵子纯於孝，自然有りり气象。〔端蒙〕
    りり，是深沉底；侃侃，是发露圭角底；行行，是发露得粗底。〔夔孙〕
    问：“‘りり、行行、侃侃’，皆是刚正之意。如冉求平日自是个退逊之人，如何也解有此意思？”曰：“三子皆意思大同小异：求赐则微见其意，子路则全体发在外，闵子则又全不外见，然此意思亦自在。三子者，皆有疑必问，有怀必吐，无有遮覆含糊之意。”曰：“岂非以卑承尊，易得入於柔佞卑谄；三子各露其情实如此，故夫子乐之？”曰：“都无那委曲回互底意思。”〔广〕
    问“りり、行行、侃侃”。曰：“闵子於和悦中，却有刚正意思。仲由一於刚正。闵子深厚，仲由较表露。”问“子路不得其死然”。曰：“‘然’者，未定之辞。圣人虽谓其‘不得其死’，使子路能变其气习，亦必有以处死。”〔贺孙〕
    吴伯英讲“由也不得其死”处，问曰：“由之死，疑其甚不明於大义。岂有子拒父如是之逆，而可以仕之乎？”曰：“然。仲由之死，也有些没紧要。然误处不在致死之时，乃在於委质之始。但不知夫子既教之以正名，而不深切言其不可仕於卫，何欤？若冉有子贡则能问夫子为卫君与否，盖不若子路之粗率。”〔壮祖〕
    或问：“子路死於孔悝之难，死得是否？”曰：“非是，自是死得呆。出公岂可仕也！”又问：“若仕於孔悝，则其死为是否？”曰：“未问死孔悝是不是，只合下仕於卫，自不是了。况孔悝亦自是不好底人，何足仕也。子路只见得可仕於大夫，而不知辄之国非可仕之国也。”问：“孔门弟子多仕於列国之大夫者，何故？”曰：“他别无科阙，仕进者只有此一门，舍此则无从可仕，所以颜闵宁不仕耳。”〔亻选
    子路死孔悝之难，未为不是；只是他当初事孔悝时错了，到此不得其死。饶本作：“到此只得死。”卫君不正，冉有子贡便能疑而问之，有思量，便不去事他。若子路粗率，全不信圣人说话。“必也正名”，亦是教子路不要事卫。他更说夫子之迂。“若由也，不得其死！”圣人已见得他错了，但不如鸣鼓攻之，责得求之深。虽有不得其死及正名之说，然终不分晓痛说与他，使之知不要事孔悝。此事不可晓，不知圣人何故不痛责之？〔明作〕
    子路为人粗，於精微处多未达。其事孔悝，盖其心不以出公为非故也。悝即出公之党。何以见得他如此？如“卫君待子为政”，夫子欲先正名，他遂以为迂，可见他不以出公为非。故其事悝，盖自以为善而为之，而不知其非义也。〔┿〕
    △子贡问师与商也章
    问：“‘师也过，商也不及。’看过与不及处，莫只是二子知见上欠工夫？”曰：“也不独知见上欠，只二子合下资质是这模样。子张便常要将大话盖将去，子夏便规规谨守。看论语中所载子张说话，及夫子告子张处，如‘多闻阙疑，多见阙殆’之类。如子张自说：‘我之大贤欤，於人何所不容？我之不贤欤，人将拒我，如之何其拒人也！’此说话固是好，只是他地位未说得这般话。这是大贤以上，圣人之事，他便把来盖人，其疏旷多如此。孔子告子夏，如云‘无为小人儒’；又云‘无欲速，无见小利’；如子夏自言‘可者与之，其不可者拒之’；‘小子当洒埽应对进退’之类，可见。”又问：“‘参也，竟以鲁得之。’鲁，却似有不及之意。然曾参虽鲁，而规模志向自大，所以终能传夫子之道。子夏合下浅狭，而不能穷究道体之大全，所以终於不及。”曰：“鲁，自与不及不相似。鲁是质朴浑厚意思，只是钝；不及底恰似一个物事欠了些子。”〔贺孙〕
    问：“伊川谓师商过、不及，其弊为杨墨。”曰：“不似杨墨。墨氏之学，萌蘖已久，晏子时已有之矣。师商之过、不及，与兼爱、为我不关事。”〔必大〕
    △季氏富於周公章
    问：“以季氏之富，‘而求也为之聚敛’。”曰：“不问季氏贫富。若季氏虽富，而取於民有制，亦何害。此必有非所当取而取之者，故夫子如此说。”〔义刚〕
    问：“冉求圣门高弟，亲炙圣人，不可谓无所见。一旦仕於季氏，‘为之聚敛而附益之’。盖缘他工夫间断，故不知不觉做到这里，岂可不时时自点检！”曰：“固是。只缘个公私义利界分不明，所以如此。若是常在界分内做，自然不到如此。才出界分去，则无所不至矣。”〔广〕
    问“季氏富於周公”一章。先生令举范氏之说，叹美久之。云：“人最怕资质弱。若过於刚，如子路虽不得其死，百世之下，其勇气英风，尚足以起顽立懦！若冉有之徒，都自扶不起。如云‘可使足民’，他岂不知爱民，而反为季氏聚敛。如范氏云：‘其心术不明。’惟是心术不明，到这般所在，都不自知。”又云：“‘以仕为急。’他只缘以仕为急，故从季氏。见他所为如此，又拔不出，一向从其恶。”贺孙因云：“若闵子‘善为我辞’之意，便见得煞高。”曰：“然。”因云：“谢氏说闵子处最好。”因令贺孙举读全文。曰：“冉求路头错处，只在急於仕。人亦有多样，有一等人合下只是要求进；又有一等人心性自不要如此，见此事自匹似闲；又有一等人虽要求进，度其不可，亦有退步之意。”〔贺孙〕
    △柴也愚章
    “柴也愚。”他是个谨厚底人，不曾见得道理，故曰愚。〔明作〕
    吴伯英问“柴也愚”，因说：“柴尝避难於卫，不径不窦。使当时非有室可入，则柴必不免，此还合义否？”曰：“此圣人所以言其愚也。若夫子畏於匡，微服过宋，料须不如此。”〔壮祖〕
    用之问高子羔不窦不径事。曰：“怕圣人须不如此。如不径不窦，只说平安无事时节。若当有寇赋患难，如何专守此以残其躯，此柴之所以为愚。圣人‘微服而过宋’。微服，是著那下贱人衣服。观这意如此，只守不径不窦之说不得。如途中万一遇大盗贼，也须走避，那时如何要不由小径去得！然子羔也是守得定。若更学到变通处，亻尽好，止缘他学有未尽处。”问：“学到时，便如曾子之易箦？”曰：“易箦也只是平常时节。”又曰：“‘子路使子羔为费宰。子曰：“贼夫人之子！”’不可为政者，正缘他未能应变，他底却自正。”问：“子路之死，与子羔事如何？”曰：“子路事更难说。”又曰：“如圣节，就祝寿处拜四拜。张忠甫不出仕，尝曰：‘只怕国忌、圣节，去拜佛不得。’这也如不窦不径相似。”因说：“国家循袭这般礼数，都晓不得。往往拜佛之事，始於梁武帝，以私忌设斋，始思量圣节要寓臣子之意，又未有个所在奉安。”又曰：“尊号始於唐德宗，後来只管循袭。若不是人主自理会得，如何说。当神宗时，群臣上尊号，司马温公密撰不允诏书，劝上不受，神宗便不受。这只是神宗自见得，虽温公也要如此不得。且如三年丧，其废如此长远，寿皇要行便行了，也不见有甚不可行处。”〔贺孙〕
    “参也鲁。”鲁，是鲁钝。曾子只缘鲁钝，被他不肯放过，所以做得透。若是放过，只是鲁而已。〔恪〕
    读“参也鲁”一段，云：“只曾子资质自得便宜了。盖他以迟钝之故，见得未透，只得且去理会，终要洞达而後已。若理会不得，便放下了，如何得通透，则是终於鲁而已。”〔时举〕
    “参也，竟以鲁得之。”曾子鲁钝难晓，只是他不肯放过，直是捱得到透彻了方住；不似别人，只略绰见得些小了便休。今一样敏底见得容易，又不能坚守；钝底捱得到略晓得处，便说道理止此，更不深求。惟曾子更不放舍，若这事看未透，真是捱得到尽处，所以竟得之。〔亻选
    明道谓曾子“竟以鲁得之”。缘他质钝，不解便理会得，故著工夫去看，遂看得来透彻，非他人所及。有一等伶俐人见得虽快，然只是从皮肤上略过，所以不如他。且莫说义理，只如人学做文章，非是只恁地读前人文字了，便会做得似他底；亦须是下工夫，始造其妙。观韩文公与李翊书，老苏与欧阳公书，说他学做文章时，工夫甚么细密！岂是只恁从册子上略过，便做得如此文字也。毅略。
    “参也，竟以鲁得之。”不说须要鲁。鲁却正是他一般病，但却尚是个好底病。就他说，却是得这个鲁底力。〔义刚〕
    “参也，竟以鲁得之。”鲁钝则无造作。〔贺孙〕
    曾子以鲁得之，只是鲁钝之人，却能守其心专一。明达者每事要入一分，半上落下，多不专一。〔端蒙〕
    △回也其庶乎章
    敬之问：“‘回也，其庶乎；屡空。’大意谓颜子不以贫窭动其心，故圣人见其於道庶几。子贡不知贫富之定命，而於贫富之间不能无留情，故圣人见其平日所讲论者多出亿度而中。”曰：“据文势也是如此。但颜子於道庶几，却不在此。圣人谓其如此，益见其好。子贡不受命，也在平日，圣人亦不因其货殖而言。”贺孙因问：“集注云，颜回，言其乐道，又能安贫。以此意看，若颜子不处贫贱困穷之地，亦不害其为乐。”曰：“颜子不处贫贱，固自乐；到他处贫贱，只恁地更难，所以圣人於此数数拈掇出来。”〔贺孙〕
    颜子屡空，说作“空中”，不是。论语中只有“空空如也”，是说无所得，别不见说虚空处。〔可学〕
    问：“‘屡空’，前辈及南轩皆作空无说，以为‘无意、必、固、我’之‘无’。但颜子屡空，未至於圣人之皆无而纯然天理也。及先生所解，却作屡空乏而自乐，何也？”曰：“经意当如此。不然，则连下文子贡作二段事。空无之说，盖自何晏有此解。晏，老氏清净之学也。因其有此说，後来诸公见其说得新好，遂发明之。若颜子固是意、必、固、我之屡无，只是此经意不然。颜子不以贫乏改其乐而求其富。如此说，下文见得子贡有优劣。”〔取
    问：“吕曰：‘货殖之学，聚所闻见以度物，可以屡中，而不能悉中。’尝记前辈一说曰：‘自太史公班固列子贡於货殖，下与马医、夏畦同科，谓其“所至，诸侯莫不分庭抗礼”，天下後世无不指子贡为竖贾之事。子贡，孔门高弟，岂有圣人之门，而以贾竖为先乎！屡空，无我者也，其学则自内而求。货殖，自外而入，非出於己之所自得也。特其才高，凡接於见闻者莫不解悟，比之屡空者为有间矣。’”曰：“此说乃观文叶公所作，审是集中之语，盖吕与叔之遗意也。乍看似好，而道理恐不如是。盖屡空者，‘空乏其身’也。货殖，则对屡空而言，不能不计较者是也。范氏曰：‘颜子箪食瓢饮屡绝，而不改其乐，天下之物岂有能动其心者！’此说为得之。”〔谟〕
    △子张问善人之道章
    问“善人之道”。曰：“‘善人之道’，只是个善人底道理。所谓善人者，是天资浑然一个好人，他资质至善而无恶，即‘可欲之谓善’。他所行底事，自然皆善，不消得按本子，自不至於恶。若是常人，不依本子，便不能尽善流而为恶。但他既天资之善，故不必循涂守辙，行之皆善。却缘只是如此而无学，故不能入圣人阃室。横渠之解极好。”涂辙，犹言规矩尺度。〔┿〕
    味道问：“善人只是好资质，全未曾学。”曰：“是。”又问：“不践迹”。曰：“是古人所做底事恁地好。虽不曾学古人已做底事，做得来也恁地好。‘循涂守彻’，犹言循规守矩云耳。”
    “践迹”，迹是旧迹，前人所做过了底样子，是成法也。善人虽不曾知得前人所做样子，效他去做，但所为亦自与暗合，但未能到圣人深处。〔恪〕
    施问“不践迹”。曰：“是他资质美，所为无个不是；虽不践成法，却暗合道理。然他也自不能晓会，只暗合而已。又却不曾学问，所以‘亦不入於室’。”林问：“不入室，室是神化地位否？”曰：“非也。室只是深奥处。”〔取
    问“不践迹”。曰：“善人质美，虽不学样子，却做得是。然以其不学，是以不入室，到圣人地位不得。”〔谦之〕
    善人乃是天资自然有善者，不待循常迹，而自然能有其善。然而不能加学，则亦不足以入圣人之室。〔震〕
    谢教问“不践迹”。曰：“资质美，只是暗合，不依本子做。横渠说得好。然亦只是终於此而已。”〔淳〕
    问：“‘不践迹，亦不入於室’，莫是笃行之而後可以入善之阃奥否？”曰：“若如此言，却是说未为以前事。今只说善人只是一个好底资质，不必践元本子，亦未入於室。须是要学，方入圣贤之域。惟横渠云：‘志於仁而无恶。’此句最尽。如乐正子，自‘可欲’之善人去，自可到‘美、大、圣、神’地位。”〔去伪〕
    问：“善人莫是天资好人否？故虽不必循守旧人涂辙，而自不为恶。然其不知学问，故亦不能入於圣人之室。此可见美质有限，学问无穷否？”曰：“然。”〔广〕
    问：“寻常解‘践迹’，犹踏故步。‘不践迹’者，亦有所进；‘亦不入於室’者，所进不远也。今集注解‘践迹’，不循样辙之意，如何？”曰：“善人者以其心善，故不假成法，而其中自能运用，故曰‘不践迹’。据此，止说善人未有进意。”洽。
    问：“不践迹何以为善人？”曰：“不循习前人已试之法度，而亦可以为善，如汉文帝是也。”〔大雅〕
    魏才仲问“善人之道”一章。曰：“如所谓‘虽曰未学，吾必谓之学矣’之类。”又问：“如太史公赞文帝为善人，意思也是？”曰：“然。只为他截断，只到这里，不能做向上去；所以说道不依样子，也自不为恶，只是不能入圣人之室。”又问：“文帝好黄老，亦不免有惨酷处。莫是才好清净，便至於法度不立，必至惨酷而後可以服人？”曰：“自清净至惨酷，中间大有曲折，却如此说不得。唯是自家好清净，便一付之法。有犯罪者，都不消问自家，但看法何如。只依法行，自家这里更不与你思量得，此所以流而为惨酷。”伯谟曰：“黄老之教，本不为刑名，只要理会自己，亦不说要惨酷，但用之者过耳。”曰：“缘黄老之术，凡事都先退一著做，教人不防他。到得逼近利害，也便不让别人，宁可我杀了你，定不容你杀了我。他术多是如此，所以文景用之如此。文帝犹善用之，如南越反，则卑词厚礼以诱之；吴王不朝，赐以几杖等事。这退一著，都是术数。到他教太子，晁错为家令。他谓太子亦好学，只欠识术数，故以晁错傅之。到後来七国之变，弄成一场纷乱。看文景许多慈祥岂弟处，都只是术数。然景帝用得不好，如削之亦反，不削亦反。”〔贺孙〕
    △子畏於匡章
    或问：“‘回何敢死’，伊川改‘死’为‘先’，是否？”曰：“伊川此话，门人传之恐误，其间前後有相背处。今只作‘死’字说。其曰‘吾以汝为死矣’者，孔子恐颜回遇害，故有此语。颜子答曰‘子在，回何敢死’者，颜子谓孔子既得脱祸，吾可以不死矣。若使孔子遇害，则颜子只得以死救之也。”或问：“颜路在，颜子许人以死，何也？”曰：“事偶至此，只得死。此与不许友以死之意别。不许以死，在未处难以前乃可。如此处已遇难，却如此说不得。”〔去伪〕
    ●卷四十・论语二十二
    ◎先进篇下
    △季子然问仲由冉求章
    问：“据贺孙看来，仲由冉求气质不同，恐冉求未必可保，仲由终是不屈。”曰：“不要论他气质。只这君臣大义，他岂不知。圣人也是知他必可保。然死於祸难是易事，死於不可夺之节是难事。才出门去事君，这身己便不是自家底，所谓‘事君能致其身’是也。如做一郡太守，一邑之宰，一尉之任，有盗贼之虞，这不成休了！便当以死守之，亦未为难。惟卒遇君臣大变，利害之际只争些子，这诚是难。今处草茅，说这般事，似未为切己。看史策所载，篡易之际，直是难处。篡弑之贼，你若不从他，他便杀了你；你从他，便不死。既是贪生惜死，何所不至！”〔贺孙〕
    问：“孔门弟子如由求皆仕於季氏，何也？”曰：“只仕，便是病了。亻尽斑底便不肯仕，如闵子曾子是也。但当时不仕则已，仕则必出於季氏。盖当时鲁君用舍之权，皆归於季氏也。”又问：“子路未易屈者，当时亦仕於季氏；盖他虽不能行其道，亦稍知尊敬之。”曰：“说道他尊敬不得。才不当仕时，便教他尊敬，也不当仕。”次日见先生，先生又曰：“夜来说尊敬话，这处认不得，当下便做病。而今说被他敬，去仕他。若是个贼来尊敬自家，自家还从他不从他！但看义如何耳。”〔夔孙〕
    因说：“仕於季氏之门者，仲弓为季氏宰。亦未是叛臣。只是乘鲁之弱，招权聚财归己而已。然终不敢篡，如曹操。故昭公出许多时，季氏卒不敢取。至於三卿分晋，亦必俟天子之命乃安。只是当时鲁君自做不行。弱则常如此，强则为昭公。若孔子处之，则必有道矣。如堕三都，是乘他要堕而堕之，三都堕而三家之所恃者失矣，故其势自弱。如罗崇勋杀牙兵，初恶其为乱，既杀之，又自弱。”因言：“三家自不相能，如斗鸡之事可见。”曰：“三家，急之则合；缓之，又自不相能。”〔〕
    问：“‘以道事君，不可则止’；‘忠告而善道之，不可则止’。张子韶解此，谓：‘当其微有不可，则随即止之；无待其事之失，过之形，而後用力以止之也。’”曰：“子韶之说不通，与上下文义不相贯。近世学者多取此说，爱其新奇，而不察其不当於理。此甚害事，不可不知也。”〔谟〕
    △子路使子羔为费宰章
    问“何必读书，然後为学”。曰：“子路当初使子羔为费宰，意不知如何。本不是如此，只大言来答，故孔子恶其佞。”问：“此恐失之偏否？”曰：“亦须是讲学，方可如此做。左传子产说‘学而後从政，未闻以政学’一段，说得好。如子路，却是以政学者也。”〔淳〕
    △子路曾皙冉有公西华侍坐章
    读“曾皙言志”一章，曰：“此处正要理会。如子路说：‘比及三年，可使有勇。’冉有云：‘可使足民。’不知如何施设得便如此。曾皙意思固是高远，须是看他如何得如此。若子细体认得这意思分明，令人消得无限利禄鄙吝之心。须如此看，方有意味。”〔时举〕
    冉求公西赤言皆退让，却是见子路被哂後，计较如此说。子路是真。此四人气象好看。〔升卿〕
    曾点之志，如凤凰翔於千仞之上，故其言曰：“异乎三子者之撰。”〔道夫〕
    曾点是见他个道理大原了，只就眼前景致上说将去。其行有不掩者，是他先见得大了，自然是难掩。〔广〕
    曾点见得事事物物上皆是天理流行。良辰美景，与几个好朋友行乐。他看那几个说底功名事业，都不是了。他看见日用之间，莫非天理，在在处处，莫非可乐。他自见得那“春服既成，冠者五六人，童子六七人，浴跻剩风乎舞雩，咏而归”处，此是可乐天理。〔植〕
    林恭甫问浴沂事。曰：“想当时也真是去浴。但古人上巳祓禊，只是盥濯手足，不是解衣浴也。”〔义刚〕
    恭甫问：“曾点‘咏而归’，意思如何？”曰：“曾点见处极高，只是工夫疏略。他狂之病处易见，却要看他狂之好处是如何。缘他日用之间，见得天理流行，故他意思常恁地好。只如‘莫春浴沂’数句，也只是略略地说将过。”又曰：“曾点意思，与庄周相似，只不至如此跌荡。庄子见处亦高，只不合将来玩弄了。”〔时举〕
    敬之又问“曾点”章。曰：“都不待著力说。只是他见得许多自然道理流行发见，眼前触处皆是，点但举其一事而言之耳。只看他‘鼓瑟希，铿尔，舍瑟而作’，从容优裕悠然自得处，无不是这个道理。此一段都是这意思。今人读之，只做等闲说了。当时记者亦多少子细。曾点见子路冉有公西华几个所对，都要著力出来做，他肚里自觉得不足为。若以次对，当於子路对後便问他。圣人见他鼓瑟，意思恁地自得，且问从别人上去，待都说了，却问他。”又曰：“这道理处处都是：事父母，交朋友，都是这道理；接宾客，是接宾客道理；动静语默，莫非道理；天地之运，春夏秋冬，莫非道理。人之一身，便是天地，只缘人为人欲隔了，自看此意思不见。如曾点，却被他超然看破这意思，夫子所以喜之。日月之盈缩，昼夜之晦明，莫非此理。”〔贺孙〕
    曾点之志，夫子当时见他高於三子，故与之。要之，观夫子“不知所以裁之”之语，则夫子正欲共他理会在。〔道夫〕
    曾点言志，当时夫子只是见他说几句索性话，令人快意，所以与之。其实细密工夫却多欠阙，便似庄列。如季武子死，倚其门而歌，打曾参仆地，皆有些狂怪。〔人杰〕
    恭父问：“曾点说‘咏而归’一段，恐是他已前实事，因举以见志。”曰：“他只是说出个意思要如此。若作已前事说，亦不可知。人只见说曾点狂，看夫子特与之之意，须是大段高。缘他资质明敏，洞然自见得斯道之体，看天下甚么事能动得他！他大纲如庄子。明道亦称庄子云：‘有大底意思。’又云：‘庄子形容道体，亻尽有好处。’邵康节晚年意思正如此，把造物世事都做则剧看。曾点见得大意，然里面工夫却疏略。明道亦云：‘庄子无礼，无本。’”〔贺孙〕
    或问：“‘如或知尔，则何以哉？’待诸子以可用对，而曾点独不答所问，夫子乃许之，何也？”曰：“曾点意思见得如此，自与诸子别。看他意思若做时，上面煞有事在。”或问：“如何煞有事？”曰：“曾点见得如此时，若子路冉求公西华之所为，曾点为之有馀。”又曰：“只怕曾点有庄老意思。”或问：“曾点是实见得如此，还是偶然说著？”曰：“这也只是偶然说得如此。他也未到得便做庄老，只怕其流入於庄老。”又问：“东莱说‘曾点只欠“宽以居之”’，这是如何？”曰：“他是太宽了，却是工夫欠细密。”因举明道说康节云：“尧夫豪杰之士，根本不贴贴地。”又曰：“今人却怕做庄老，却不怕做管商，可笑！”〔贺孙〕
    问：“夫子令四子言志，故三子皆言用。夫子卒不取，而取无用之曾点，何也？”曰：“三子之志趣，皆止於所能；而曾点气象又大，志趣又别，极其所用，当不止此也。”又曰：“曾点虽是如此，於用工夫处亦欠细密。”〔卓〕
    子路冉有等言志，观其所对，只住在所做工夫上，故圣人与点，又以进诸子。如告子路“何足以臧”，亦此意。〔端蒙〕
    问四子言志。曰：“曾点与三子，只是争个粗细。曾点与漆雕开，只是争个生熟。曾点说得惊天动地，开较稳贴。三子在孔门岂是全不理会义理。只是较粗，不如曾点之细。”又曰：“子路使民，非若後世之孙吴；冉有足民，非若後世之管商。”
    子路品格甚高，若打叠得些子过，谓粗暴。便是曾点气象。〔升卿〕
    曾点於道，见其远者大者，而视其近小皆不足为。故其言超然，无一毫作为之意，唯欲乐其所乐，以终身焉耳。〔道夫〕
    敬之问：“曾点言志，见得天理流行，独於其间认取这许多，作自家受用。”曰：“不用恁地说。曾点只是见得许多都是道理发见，触处是道理，只缘这道理本来到处都是。”〔贺孙〕
    或问：“曾点之言如何？”曰：“公莫把曾点作面前人看，纵说得是，也无益。须是自家做曾点，便见得曾点之心。”〔学蒙〕
    问：“曾点浴沂气象，与颜子乐底意思相近否？”曰：“颜子底较恬静，无许多事。曾点是自恁说，却也好；若不已，便成释老去，所以孟子谓之狂。颜子是孔子称他乐，他不曾自说道我乐。大凡人自说乐时，便已不是乐了。”〔淳〕
    或问：“曾皙言志，既是知得此乐，便如颜子之乐同。曾皙行又不掩，何也？”曰：“程子说：‘曾点漆雕开已见大意。’他只是见得这大纲意思，於细密处未必便理会得。如千兵万马，他只见得这个，其中队伍未必知。如佛氏，不可谓他无所见，但他只见得个大浑沦底道理；至於精细节目，则未必知。且君臣父子夫妇兄弟，他知道理发出来。然至‘为人君，止於仁；为人臣，止於敬；为人子，止於孝’之类，却未必知也。”〔植〕
    林正卿问：“曾点只从高处见破，却不是次第做工夫来。”曰：“某以为颇与庄列之徒相似，但不恁地跌荡耳。”又问：“‘曾点漆雕开已见大意’，开却实用工夫。”曰：“开觉得细密。”〔恪〕
    汉卿举叔重疑问曰：“曾点‘已见大意’。或谓点无细密工夫，或谓点曾做工夫而未至，如何？”曰：“且只理会曾点如何见得到这里。不须料度他浅深，徒费心思也。”〔人杰〕
    或问曾皙曰：“是他见得到日用之间，无非天理流行。如今便是不能得恁地。充其见，便是孔子‘老者安之，朋友信之，少者怀之’意思。圣贤做出，便只是这个物事，更不用安排。如今将文字看，也说得是如此，只是做不能得恁地。”汉卿再请：“前所问‘必有事焉’，蒙教曰：‘人须常常收敛此心，但不可执持太过，便倒塞了。然此处最难，略看差了，便是禅。’此意如何？”曰：“这便是难言。”正淳谓云云。先生曰：“固是如此，便是难。学者固当寻向上去，只是向上去，便怕易差。只吾儒与禅家说话，其深处止是毫忽之争。到得不向上寻，又只画住在浅处。须是就源头看。若理会得，只是滔滔地去。如操舟，寻得大港水脉，便一直溜去，不问三尺船也去得，五尺船也去得，一丈二丈船也去得。若不就源头寻得，只三五尺船子，便只阁在浅处，积年过代，无缘得进。”〔贺孙〕
    先生令叔重读江西严时亨欧阳希逊问目，皆问“曾点言志”一段。以为学之与事，初非二致，学者要须涵养到“清明在躬，志气如神”之地，则无事不可为也。先生曰：“此都说得偏了。学固著学，然事亦岂可废也！若都不就事上学，只要便如曾点样快活，将来却恐狂了人去也。学者要须常有三子之事业，又有曾点襟怀，方始不偏。盖三子是就事上理会，曾点是见得大意。曾点虽见大意，却少事上工夫；三子虽就事上学，又无曾点底脱洒意思。若曾子之学，却与曾点全然相反。往往曾点这般说话，曾子初间却理会不得他。但夫子说东便去学东，说西便去学西，说南便去学南，说北便去学北。到学来学去，一旦贯通，却自得意思也。”〔时举〕
    萧问“曾点言志”章，程子云云。先生曰：“集注内载前辈之说於句下者，是解此句文义；载前辈之说於章後者，是说一章之大旨及反覆此章之馀意。今曾点说底不曾理会得，又如何理会得後面底！”〔雉〕以下集注。
    所谓“天理流行”一句，须是先自尽於一心，然後及物，则能随寓而乐。如曾点，只是他先自分内见得个道理，如“莫春”以下是无可说，只就眼前境界，便说出来也得。又曰：“曾点曾参父子却相背。曾点是先见得大了，曾参却细。孔子见他著细工夫到，遂告以一贯，那时参言下一唯，见得都实。如曾点则行有不掩。是他先见得大了，自然是难掩。”〔士毅〕
    问：“集注云：‘曾点之学，有以见乎日用之间，莫非天理流行之妙，日用之间，皆人所共。’曾点见处，莫是於饥食渴饮、冬裘夏葛以至男女居室之类，在曾点见则莫非天理，在他人则只以济其嗜欲？”曰：“固是。同是事，是者便是天理，非者便是人欲。如视听言动，人所同也。非礼勿视听言动，便是天理；非礼而视听言动，便是人欲。”植曰：“即是五峰所谓‘天理人欲，同行异情’否？”曰：“是。”〔植〕
    周贵卿问：“先生教人，每令就下学上用功，而‘子路曾皙冉有公西华侍坐’一章，乃云‘其视三子区区於事为之末者有间矣’，如何？”曰：“三子於事为上也见不曾透。如‘为国以礼’，他正缘见那‘为国以礼’底道理未透，所以後来恁地。今观三子虽不可尽见，然大概也可知。如子路，便是那些子客气未消磨得尽。冉求毕竟有才，要做事为底意重。公西华较细腻得些子，但也见不透。”又问：“曾皙似说得高远，不就事实？”曰：“某尝说，曾皙不可学。他是偶然见得如此，夫子也是一时被他说得恁地也快活人，故与之。今人若要学他，便会狂妄了。他父子之学正相反。曾子是一步一步踏著实地去做，直到那‘“参乎！吾道一以贯之。”曾子曰：“唯。”’方是。夔孙录作：“已是得了。”然他到这里，也只是唯而已，也不曾恁地差异。从此後，也只是稳稳帖帖恁地去。到临死，尚曰‘而今而後，吾知免夫小子’！也依旧是战战兢兢，不曾恁地自在。夔孙录云：“未死以前，战战兢兢，未尝少息。岂曾如此狂妄颠蹶！”曾皙不曾见他工夫，只是天资高後自说著。如夫子说‘吾党之小子狂、简，斐然成章，不知所以裁之’，这便是狂、简。如庄列之徒，皆是他自说得恁地好，夔孙录云：“也是他见得如此。”所以夫子要归裁正之。若是不裁，只管听他恁地，今日也浴沂咏归，明日也浴沂咏归，却做个甚么合杀！”〔义刚〕夔孙略。
    夫子与点，以其无所系著，无所作为，皆天理之流行。“夫何为哉？恭己正南面而已。”“天叙有典，敕我五典五对眨√熘扔欣瘢自我五礼五庸哉！天命有德，五服五章哉！天讨有罪，五刑五用哉！”即此气象。夫子以其所见极高明了，所以与之。如今人见学者议论拘滞，忽有一个说得索性快活，亦须喜之。然未见得其做事时如何。若只如此忽略，恐却是病，其流即庄老耳。如季武子之死，倚门而歌事，及家语所载芸瓜事，虽未必然，但如此放旷，凡百事何故都当入声。在他身上？所以孟子以之与琴张牧皮同称“狂士”。又庄子载子桑户孟子反子琴张事，虽是寓言未足凭，然何故不别言一人？孔门如曾点，只见识高，未见得其後成就如何。如曾参，却是笃实细密，工夫到。程子论“三子言志自是实事”一段甚好，及论“夫子与点”一段，意却少异，所以集注两载之。〔必大〕
    “孔子与点，与圣人之志同”者，盖都是自然底道理。安老、怀少、信朋友，自是天理流行。天理流行，触处皆是。暑往寒来，川流山峙，“父子有亲，君臣有义”之类，无非这理。如“学而时习之”，亦是穷此理；“孝弟仁之本”，亦是实此理。所以贵乎格物者，是物物上皆有此理。此圣人事，点见得到。盖事事物物，莫非天理，初岂是安排得来！安排时，便凑合不著。这处更有甚私意来？自是著不得私意。圣人见得，只当闲事，曾点把作一件大事来说。他见得这天理随处发见，处处皆是天理，所以如此乐。〔植〕
    植举曾点言志，明道云：“盖与圣人之志同。”先生诘云：“曾点与圣人志同在那里？”植云：“曾点浴沂咏归，乐而得其所，与圣人安老、怀少、信朋友，使万物各遂其性处同。”曰：“也未凑尽得。”因座中诸友皆不合，先生曰：“立之底只争这些子。”潘子善以为：“点只是乐其性分而已。日用间见得天理流行，才要著私意去安排，便不得。”曰：“他不是道我不要著意私安排，私意自著不得。这个道理，是天生自然，不待安排。盖道理流行，无亏无欠，是天生自然如此。与圣人安老、怀少、信朋友底意思相似。圣人见老者合安，便安之；朋友合信，便信之；少者合怀，便怀之。惟曾点见得到这里，圣人做得到这里。”〔植〕（时举略。）
    问：“曾点言志，如何是有‘尧舜气象’？”曰：“明道云：‘万物各遂其性。’此一句正好看‘尧舜气象’。且看莫春时物态舒畅如此，曾点情思又如此，便是各遂其性处。尧舜之心，亦只是要万物皆如此尔。孔子之志，欲得‘老者安之，少者怀之，朋友信之’，亦是此意。”又问：“上蔡云：‘子路冉有公西华皆未免有意、必之心；曾点却不愿仕，故孔子与之。’此说如何？”曰：“亦是。但此意逼窄尔。”又问：“曾点之狂如何？”曰：“他虽知此理，只是践履未至。”〔谟〕
    曾点之志，所谓“达可行於天下而後行之”。程子谓“便是尧舜气象”。为他见处大，故见得世间细小宝业，皆不足以入其心。〔道夫〕
    问：“程子谓‘便是尧舜气象’，如何？”曰：“曾点却只是见得，未必能做得尧舜事。孟子所谓‘狂士’，‘其行不掩焉者也’。其见到处，直是有尧舜气象。如庄子亦见得尧舜分晓。”或问天王之用心何如，便说到“‘天德而出宁，日月照而四时行，若昼夜之有经，阈卸雨施’。以是知他见得尧舜气象出。曾点见识亻尽斑，见得此理洞然，只是未曾下得工夫。曾点曾参父子正相反。以点如此高明，参却鲁钝，一向低头捱将去，直到一贯，方始透彻。是时见识方到曾点地位，然而规模气象又别”。〔取
    问：“集注谓曾点‘气象从容’，便是鼓瑟处；词意洒落，便是下面答言志，‘虽尧舜事业亦优为之’处否？”曰：“且道尧舜是甚么样事？何不说尧舜之心，恰限说事业，盖‘富有之谓大业’，至如‘平章百姓’，明目达聪，纳大麓，皆是事也。此分明说事业。缘曾点见得道理大，所以‘尧舜事业优为之’，‘视三子规规於事为之末’，固有间矣。是他见得圣人气象如此，虽超乎事物之外，而实不离乎事物之中。是个无事无为底道理，却做有事有为底功业。天样大事也做得，针样小事也做得，此所谓大本，所谓忠，所谓一者，是也。点操得柄{列巾}，据著源头；诸子则从支派上做工夫。诸子底做得小，他底高大。曾点合下便见得圣人大本是如此，但於细微工夫却不曾做得，所以未免为狂。缘他资禀高，见得这个大，不肯屑屑做那小底工夫。是他合下一见便了，於细微节目工夫却有欠阙，与後世佛老近似，但佛老做得忒无状耳。”又云：“曾参曾点父子两人绝不类。曾子随事上做，细微曲折，做得极烂熟了，才得圣人指拨，一悟即了当。点则不然，合下便见得如此，却不曾从事曲折工夫。所以圣人但说‘吾与点’而已；若传道，则还曾子也。学者须是如曾子做工夫，点自是一种天资，不可学也。伊川说‘曾点漆雕开已见大意’。点则行不掩，开见此个大意了，又却要补填满足，於‘未能信’一句上见之。此与一贯两处是大节目，当时时经心始得。”又曰：“只看‘异乎三子者之撰’一句，便是从容洒落处了。”又曰：“诸子之欲为国，也是他实做得，方如此说。”〔明作〕集注非定本。
    吴兄问曾皙言志一段。先生曰：“何谓‘视其气象，虽尧舜事业亦可为’？”吴兄无对。先生曰：“曾点但开口说一句‘异乎三子者之撰’时，便自高了。盖三子所志者虽皆是实，然未免局於一国一君之小，向上更进不得。若曾点所见，乃是大根大本。使推而行之，则将无所不能，虽其功用之大，如尧舜之治天下，亦可为矣。盖言其所志者大，而不可量也。譬之於水，曾点之所用力者，水之源也；三子之所用力者，水之流也。用力於派分之处，则其功止於一派；用力於源，则放之四海亦犹是也。然使点遂行其志，则恐未能掩其言，故以为狂者也。某尝谓，曾点父子为学，每每相反。曾点天资高明，用志远大，故能先见其本；往往於事为之间，有不屑用力者焉。是徒见其忠之理，而不知其恕之理也。曾子一日三省，则随事用力，而一贯之说，必待夫子告之而後知。是先於恕上得之，而忠之理则其初盖未能会也。然而一唯之後，本末兼该，体用全备，故其传道之任，不在其父，而在其子。则其虚实之分，学者其必有以察之！”〔壮祖〕
    问“曾点言志，虽尧舜事业亦优为之”。曰：“曾点为人高爽，日用之间，见得这天理流行之妙，故尧舜事业亦不过自此做将去。然有不同处：尧舜便是实有之，踏实做将去；曾点只是偶然绰见在。譬如一块宝珠，尧舜便实有在怀中，曾点只看见在，然他人亦不曾见得。某尝谓曾点父子正相拗。曾子先未曾见得个大统体，只是从事上积累做将去，後来方透彻。曾点都未曾去做，却先晓得了，更教他如曾子恁地细密做将去，何可比也？只缘他见得快後不当事，所以只见得了便休。故他言志，亦不是要去做事底，只是心里要恁地快活过日而已。”又云：“学者须如曾子逐步做将去，方稳实。”〔焘〕
    或问曾点气象。曰：“曾点气象，固是从容洒落。然须见得他因甚得如此，始得。若见得此意，自然见得他做得尧舜事业处。”〔铢〕
    廖子晦李唐卿陈安卿共论三子言志，及颜子喟然之叹，录其语质诸先生。先生曰：“觉见诸公都说得枝蔓。此等处不通如此说，在人自活看方得。若云尧舜事业非曾点所能，又逐一称说尧舜来比并，都不是如此。曾点只是个高爽底人，他意思偶然自见得，只见得了便休；尧舜则都见得了，又都踏著这个物事行，此其不同处耳。要之，只说得个见得天理明，所以如此。只说得到此住，已上说不去了，要人自见得。只管推说，已是枝蔓。”或问：“程子云：‘子路只缘晓不得为国以礼底道理。若晓得，便是此气象。’如公西冉求二子，语言之间亦自谦逊，可谓达礼者矣，何故却无曾点气象？”曰：“二子只是晓得那礼之皮肤，晓不得那里面微妙处。他若晓得，便须见得‘天高地下，万物散殊，而礼制行矣；流而不息，合同而化，而乐兴焉’底自然道理矣。曾点却有时见得这个气象，只是他见得了便休。缘他见得快，所以不将当事。他若见得了，又从头去行，那里得来！曾参则元来未见这个大统体，先从细微曲折处行都透了，见得个大体。曾氏父子二人极不同。世间自有一样人如此高洒，见得底，学不得也。学者须是学曾子逐步做将去，方稳实。”又问：“子路气象须较开阔如二子。”曰：“然。”又曰：“看来他们都是合下不曾从实地做工夫去，却只是要想像包揽，说个形象如此，所以不实。某尝说，学者只是依先儒注解，逐句逐字与我理会，著实做将去，少间自见。最怕自立说笼罩，此为学者之大病。世间也只有这一个方法路径，若才不从此去，少间便落草，不济事。只依古人所说底去做，少间行出来便是我底，何必别生意见。此最是学者之大病，不可不深戒！”〔亻选
    问：“论语只有个颜子曾子传圣人之学，其大概既得闻命矣。敢问：‘曾点浴沂处，注云“有尧舜气象”，夫子固於此与点矣；而子路‘为国以礼’处，亦注云‘达得时便是这气象’，如何？”曰：“子路所言底，他亦是无私意；但是不逊让时，便不是也。曾点见处岂不曰‘与尧舜同’，但是他做不得此事。如今人在外看屋一般，知得有许大许高，然其中间廊庑厅馆，户牖房闼，子细曲折，却是未必看得子细也。然看到此，也是大故难。”或曰：“程子云：‘曾点漆雕开已见得大意’，如何？”曰：“曾点见得较高。开只是朴实，其才虽不及点，然所见也是不苟。”或曰：“曾点既见得天理流行，胸中洒落矣，而行有不掩，何也？”曰：“盖为他天资高，见得这物事透彻，而做工夫却有欠阙。如一个大屋样，他只见得四面墙壁，高低大小都定，只是里面许多间架，殊不见得。如漆雕开，见大意则不如点，然却是他肯去做。点虽见得，却又不肯去做到尽处。且如邵康节，只缘他见得如此，便把来做几大作弄，更不加细密工夫。某尝谓，曾子父子正相反。曾参初头都不会，只从头自一事一物上做去，及四方八面都做了，却到大处。及他见得大处时，其他小处，一一都了也。点合下见得大处，却不肯去做小底，终不及他儿子也。”〔祖道〕赐录一条见“漆雕开”章，疑同闻。
    问：“使子路知礼，如何便得似曾皙气象？”曰：“此亦似乎隔蓦，然亦只争个知不知、见不见耳。若达得，则便是这气象也。曾点只缘他见得个大底意思了。据他所说之分，只得如此说。能如此，则达而在上，便可做得尧舜事业，随所在而得其乐矣。”又曰：“公且更说曾点意思。”广云：“点是已见得大意，其所言者无非天理之流行，都不为事物所累。”曰：“亦不必说不为事物所累。只是缘他高明，自见得个大底意思。”曰：“既见得这意思，如何却行有不掩？”曰：“缘他见得了，不去下工夫，所以如此。譬如人须以目见，以足行，见得方能行得。然亦有见得了不肯行者；亦有未见得後强力以进者。如颜子，则见与行皆到也。”又曰：“曾点父子，学问却如此不同。曾点是未行而先见得此意思者。曾子其初却都未能见，但一味履践将去。到得後来真积力久，夫子知其将有所得，始告之以一贯之说，曾子方领略得。然缘他工夫在先，故一见便了，更无窒碍处。若是曾皙，则须是更去行处做工夫始得；若不去做工夫，则便入於释老去也。观季武子死，曾点倚其门而歌；他虽未是好人，然人死而歌，是甚道理！此便有些庄老意思。程子曰：‘曾点漆雕开已见大意。’看得来漆雕开为人却有规矩，不肯只恁地休，故曰‘吾斯之未能信’。”〔广〕
    问：“‘子路若达，便是曾点气象。’莫是子路无曾点从容意思否？”曰：“子路见处极高，只是有些粗。缘他勇，便粗。若不是勇，又不会变得如此快，这勇却不曾去得。如人得这个药去病，却不曾去得药毒。若去得尽，即达‘为国以礼’道理。”顾文蔚曰：“子路与冉有公西华如何？”文蔚曰：“只是小大不同。”曰：“二子终无子路所见。”问：“何以验之？”曰：“观他平日可见。”〔文蔚〕
    陈仲亨说：“‘子路只是不达为国以礼道理’数句，未明。”先生曰：“子路地位高，品格亦大故高，但其病是有些子粗。缘如此，所以便有许多粗暴疏率处。他若能消磨得这些子去，却能恁地退逊，则便是这个气象了。盖是他资质大段高，不比冉求公西华，那二子虽如此谦退，然却如何及得子路？譬之如一个坑，跳不过时，只在这边；一跳过，便在那边。若达那‘为国以礼’道理，便是这般气象，意正如此。‘求也退，故进之。’冉求之病，乃是子路底药；子路底病，乃是冉求底药。”〔义刚〕
    李守约问：“‘子路达时，便是此气象。’意谓礼是天理，子路若识得，便能为国，合得天理？”曰：“固是。只更有节奏难说。圣人只为他‘其言不让’，故发此语。如今看来，终不成才会得让底道理，便与曾点气象相似！似未会如此。如今且平看，若更去说程子之说，却又是说上添说。子思言‘鸢飞鱼跃’，与孟子言‘勿忘、勿助长’，此两处皆是吃紧为人处。但语意各自别。後人因‘吃紧为人’一句，却只管去求他同处，遂至牵合。”〔木之〕
    问：“孔子语子路‘为国以礼’，只是以子路不逊让，故发此言。程先生云云，如何？”曰：“到‘为国以礼’分上，便是理明，自然有曾点气象。”〔可学〕
    伊川谓“子路之志亚於曾点”。盖子路所言，却是实地。二子却鉴他子路为夫子所哂，故退後说。〔道夫〕
    问：“再看‘浴沂’章，程子云：‘曾点，狂者也，未必能为圣人之事，而能知夫子之志。故曰“浴跻剩风乎舞雩，咏而归”，言乐而得其所也。孔子之志在於“老者安之，朋友信之，少者怀之”，使万物莫不遂其性。曾点知之。故孔子喟然叹曰：“吾与点也！”’若如程子之说看，则事皆切实。若只从曾点见得个大底意思看，恐易入於虚无。”先生曰：“此一段，唯上蔡见得分晓。盖三子只就事上见得此道理，曾点是去自己心性上见得那本源头道理。使曾点做三子事，未必做得。然曾点见处，虽尧舜事业亦不过以此为之而已。程子所说意思固好，但所录不尽其意。看得来上面须别有说话在。必先说曾点已见此道理了，然後能如此，则体用具备。若如今恁地说，则有用无体，便觉偏了。”因说：“一贯之旨，忠恕之说，程先生门人中，亦只上蔡领略得他意思，馀皆未晓。‘浴沂’一章解，向来亦曾改过，但令寻未见在。”问：“先生谓三子从事上见得此道理，必如此说，然後见得程子所谓‘只缘子路不达为国以礼道理，若达，则便是这气象’之说。三子皆是去事上见得此道理，而子路之言不让，则便是不知不觉违了这个道理处，故夫子哂之也。”曰：“然。二子亦因夫子之哂子路，故其言愈加谦让，皆非其自然，盖有所警也。”〔广〕
    上蔡说“鸢飞鱼跃”，因云：“知‘勿忘，勿助长’，则知此；知此，则知夫子与点之意。看来此一段好，当入在集注中‘舞雩’後。”〔亻选骋韵录义。
    问：“前辈说，‘鸢飞鱼跃’与曾点浴沂一事同。不知曾点之事何缘与子思之说同？”曰：“曾点见日用之间莫非天理。”问：“何以见曾点见日用之间莫非天理？”曰：“若非见得日用之间无非天理，只恁地空乐，也无意思。”又曰：“诸子有安排期必，至曾点，只以平日所乐处言之。曾点不说道欲做那事，不做那事。”又曰：“曾点以乐於今日者对，诸子以期於异日者对。”又曰：“某今日见得又别。”节次日问：“节取先生所注一段看，不见与昨日之说异。”曰：“前日不曾说诸子有安排期必，至曾点无之。”〔节〕
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
