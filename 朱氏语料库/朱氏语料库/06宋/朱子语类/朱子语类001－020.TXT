
    
    │ 朱子语类 │   宋・朱熹
    
    

    ●卷一・理气上
    ◎太极天地上
    问：“太极不是未有天地之先有个浑成之物，是天地万物之理总名否？”曰：“太极只是天地万物之理。在天地言，则天地中有太极；在万物言，则万物中各有太极。未有天地之先，毕竟是先有此理。动而生阳，亦只是理；静而生阴，亦只是理。”问：“太极解何以先动而後静，先用而後体，先感而後寂？”曰：“在阴阳言，则用在阳而体在阴，然动静无端，阴阳无始，不可分先後。今只就起处言之，毕竟动前又是静，用前又是体，感前又是寂，阳前又是阴，而寂前又是感，静前又是动，将何者为先後？不可只道今日动便为始，而昨日静更不说也。如鼻息，言呼吸则辞顺，不可道吸呼。毕竟呼前又是吸，吸前又是呼。”〔淳〕
    问：“昨谓未有天地之先，毕竟是先有理，如何？”曰：“未有天地之先，毕竟也只是理。有此理，便有此天地；若无此理，便亦无天地，无人无物，都无该载了！有理，便有气流行，发育万物。”曰：“发育是理发育之否？”曰：“有此理，便有此气流行发育。理无形体。”曰：“所谓体者，是强名否？”曰：“是。”曰：“理无极，气有极否？”曰：“论其极，将那处做极？”〔淳〕
    若无太极，便不翻了天地！〔方子〕
    太极只是一个“理”字。〔人杰〕
    有是理後生是气，自“一阴一阳之谓道”推来。此性自有仁义。〔德明〕
    天下未有无理之气，亦未有无气之理。气以成形，而理亦赋焉。〔铢〕
    先有个天理了，却有气。气积为质，而性具焉。〔敬仲〕
    问理与气。曰：“伊川说得好，曰：‘理一分殊。’合天地万物而言，只是一个理；及在人，则又各自有一个理。”〔夔孙〕
    问理与气。曰：“有是理便有是气，但理是本，而今且从理上说气。如云：‘太极动而生阳，动极而静，静而生阴。’不成动已前便无静。程子曰：‘动静无端。’盖此亦是且自那动处说起。若论著动以前又有静，静以前又有动，如云：‘一阴一阳之谓道，继之者善也。’这‘继’字便是动之端。若只一开一阖而无继，便是阖杀了。”又问：“继是动静之间否？”曰：“是静之终，动之始也。且如四时，到得冬月，万物都归窠了；若不生，来年便都息了。盖是贞复生元，无穷如此。”又问：“元亨利贞是备个动静阴阳之理，而易只是乾有之？”曰：“若论文王易，本是作‘大亨利贞’，只作两字说。孔子见这四字好，便挑开说了。所以某尝说，易难看，便是如此。伏羲自是伏羲易，文王自是文王易，孔子因文王底说，又却出入乎其间也。”又问：“有是理而後有是气。未有人时，此理何在？”曰：“也只在这里。如一海水，或取得一杓，或取得一担，或取得一碗，都是这海水。但是他为主，我为客；他较长久，我得之不久耳。”〔夔孙〕义刚录同。
    问：“先有理，抑先有气？”曰：“理未尝离乎气。然理形而上者，气形而下者。自形而上下言，岂无先後！理无形，气便粗，有渣滓。”〔淳〕
    或问：“必有是理，然後有是气，如何？”曰：“此本无先後之可言。然必欲推其所从来，则须说先有是理。然理又非别为一物，即存乎是气之中；无是气，则是理亦无挂搭处。气则为金木水火，理则为仁义礼智。”〔人杰〕
    或问“理在先，气在後”。曰：“理与气本无先後之可言。但推上去时，却如理在先，气在後相似。”又问：“理在气中发见处如何？”曰：“如阴阳五行错综不失条绪，便是理。若气不结聚时，理亦无所附著。故康节云：‘性者，道之形体；心者，性之郛郭；身者，心之区宇；物者，身之舟车。’”问道之体用。曰：“假如耳便是体，听便是用；目是体，见是用。”〔祖道〕
    或问先有理後有气之说。曰：“不消如此说。而今知得他合下是先有理，後有气邪；後有理，先有气邪？皆不可得而推究。然以意度之，则疑此气是依傍这理行。及此气之聚，则理亦在焉。盖气则能凝结造作，理却无情意，无计度，无造作。只此气凝聚处，理便在其中。且如天地间人物草木禽兽，其生也，莫不有种，定不会无种子白地生出一个物事，这个都是气。若理，则只是个净洁空阔底世界，无形迹，他却不会造作；气则能酝酿凝聚生物也。但有此气，则理便在其中。”〔亻选
    问：“有是理便有是气，似不可分先後？”曰：“要之，也先有理。只不可说是今日有是理，明日却有是气；也须有先後。且如万一山河大地都陷了，毕竟理却只在这里。”〔胡泳〕
    徐问：“天地未判时，下面许多都已有否？”曰：“只是都有此理，天地生物千万年，古今只不离许多物。”淳天地。
    问：“天地之心亦灵否？还只是漠然无为？”曰：“天地之心不可道是不灵，但不如人恁地思虑。伊川曰：‘天地无心而成化，圣人有心而无为。’”〔淳〕
    问：“天地之心，天地之理。理是道理，心是主宰底意否？”曰：“心固是主宰底意，然所谓主宰者，即是理也，不是心外别有个理，理外别有个心。”又问：“此‘心’字与‘帝’字相似否？”曰：“‘人’字似‘天’字，‘心’字似‘帝’字。”〔夔孙〕（义刚同。）
    道夫言：“向者先生教思量天地有心无心。近思之，窃谓天地无心，仁便是天地之心。若使其有心，必有思虑，有营为。天地曷尝有思虑来！然其所以‘四时行，百物生’者，盖以其合当如此便如此，不待思维，此所以为天地之道。”曰：“如此，则易所谓‘复其见天地之心’，‘正大而天地之情可见’，又如何？如公所说，潘档盟无心处尔。若果无心，则须牛生出马，桃树上发李花，他又却自定。程子曰：‘以主宰谓之帝，以性情谓之乾。’他这名义自定，心便是他个主宰处，所以谓天地以生物为心。中间钦夫以为某不合如此说。某谓天地别无勾当，只是以生物为心。一元之气，运转流通，略无停间，只是生出许多万物而已。”问：“程子谓：‘天地无心而成化，圣人有心而无为。’”曰：“这是说天地无心处。且如‘四时行，百物生’，天地何所容心？至於圣人，则顺理而已，复何为哉！所以明道云：‘天地之常，以其心普万物而无心；圣人之常，以其情顺万事而无情。’说得最好。”问：“普万物，莫是以心周遍而无私否？”曰：“天地以此心普及万物，人得之遂为人之心，物得之遂为物之心，草木禽兽接著遂为草木禽兽之心，只是一个天地之心尔。今须要知得他有心处，又要见得他无心处，只恁定说不得。”〔道夫〕
    万物生长，是天地无心时；枯槁欲生，是天地有心时。〔方〕
    问：“‘上帝降衷于民。’‘天将降大任於人。’‘天堂瘢作之君。’‘天生物，因其才而笃。’‘作善，降百祥；作不善，降百殃。’‘天将降非常之祸於此世，必预出非常之人以拟之。’凡此等类，是苍苍在上者真有主宰如是邪？抑天无心，只是推原其理如此？”曰：“此三段只一意。这个也只是理如此。气运从来一盛了又一衰，一衰了又一盛，只管恁地循环去，无有衰而不盛者。所以降非常之祸於世，定是生出非常之人。邵尧夫经世吟云：‘义轩尧舜，汤武桓文，皇王帝霸，父子君臣。四者之道，理限于秦，降及两汉，又历三分。东西ㄈ扰，南北纷纭，五胡、十姓，天纪几棼。非唐不济，非宋不存，千世万世，中原有人！’盖一治必又一乱，一乱必又一治。夷狄只是夷狄，须是还他中原。”〔淳〕
    帝是理为主。〔淳〕
    苍苍之谓天。运转周流不已，便是那个。而今说天有个人在那里批判罪恶，固不可；说道全无主之者，又不可。这里要人见得。〔亻选秤重榄盐示传中“天”字。曰：“要人自看得分晓，也有说苍苍者，也有说主宰者，也有单训理时。”
    天地初间只是阴阳之气。这一个气运行，磨来磨去，磨得急了，便拶许多渣滓；里面无处出，便结成个地在中央。气之清者便为天，为日月，为星辰，只在外，常周环运转。地便只在中央不动，不是在下。〔淳〕
    清刚者为天，重浊者为地。〔道夫〕
    天运不息，昼夜辗转，故地扌裨谥屑洹Ｊ固煊幸幌⒅停，则地须陷下。惟天运转之急，故凝结得许多渣滓在中间。地者，气之渣滓也，所以道“轻清者为天，重浊者为地”。〔道夫〕
    天以气而依地之形，地以形而附天之气。天包乎地，地特天中之一物尔。天以气而运乎外，故地扌裨谥屑洌ㄨ然不动。使天之运有一息停，则地须陷下。〔道夫〕
    天包乎地，天之气又行乎地之中，故横渠云：‘地对天不过。’〔振〕
    地却是有空阙处。天却四方上下都周匝无空阙，逼塞满皆是天。地之四向底下却靠著那天。天包地，其气无不通。恁地看来，浑只是天了。气却从地中迸出，又见地广处。〔渊〕
    季通云：“地上便是天。”〔端蒙〕
    天只是一个大底物，须是大著心肠看他，始得。以天运言之，一日固是转一匝；然又有大转底时候，不可如此偏滞求也。〔亻选
    天明，则日月不明。天无明。夜半黑淬淬地，天之正色。〔亻选
    山河大地初生时，须尚软在。气质。〔方子〕
    “天地始初混沌未分时，想只有水火二者。水之滓脚便成地。今登高而望，群山皆为波浪之状，便是水泛如此。只不知因甚么时凝了。初间极软，後来方凝得硬。”问：“想得如潮水涌起沙相似？”曰：“然。水之极浊便成地，火之极清便成风霆雷电日星之属。”〔亻选
    西北地至高。地之高处，又不在天之中。〔义刚〕
    唐太宗用兵至极北处，夜亦不曾太暗，少顷即天明。谓在地尖处，去天地上下不相远，掩日光不甚得。〔扬〕
    地有绝处。唐太宗收至骨利唬置坚昆都督府。其地夜易晓，夜亦不甚暗，盖当地绝处，日影所射也。其人浣猿唷！惭铩
    通鉴说，有人猛夤，夜熟一羊脾而天明。此是地之角尖处。日入地下，而此处无所遮蔽，故常光明；及从东出而为晓，其所经遮蔽处亦不多耳。〔义刚〕
    问：“康节论六合之外，恐无外否？”曰：“理无内外，六合之形须有内外。日从东畔升，西畔沉，明日又从东畔升。这上面许多，下面亦许多，岂不是六合之内！历家算气，只算得到日月星辰运行处，上去更算不得。安得是无内外！”〔淳〕
    问：“自开辟以来，至今未万年，不知已前如何？”曰：“已前亦须如此一番明白来。”又问：“天地会坏否？”曰：“不会坏。只是相将人无道极了，便一齐打合，混沌一番，人物都尽，又重新起。”问：“生第一个人时如何？”曰：“以气化。二五之精合而成形，释家谓之化生。如今物之化生甚多，如虱然。”〔扬〕
    “天地不恕”，谓肃杀之类。〔振〕
    可几问：“大钧播物，还是一去便休，也还有去而复来之理？”曰：“一去便休耳，岂有散而复聚之气！”〔道夫〕气。
    造化之运如磨，上面常转而不止。万物之生，似磨中撒出，有粗有细，自是不齐。又曰：“天地之形，如人以两碗相合，贮水於内。以手常常掉开，则水在内不出；稍住手，则水漏矣。”〔过〕
    问气之伸屈。曰：“譬如将水放锅里煮，水既乾，那泉水依前又来，不到得将已乾之水去做它。”〔夔孙〕
    人呼气时，腹却胀；吸气时，腹却厌。论来，呼而腹厌，吸而腹胀，乃是。今若此者，盖呼气时，此一口气虽出，第二口气复生，故其腹胀；及吸气时，其所生之气又从里赶出，故其腹却厌。大凡人生至死，其气只管出，出尽便死。如吸气时，非是吸外气而入，只是住得一霎时，第二口气又出，若无得出时便死。老子曰：“天地之间，其犹橐窈酰动而不屈，虚而愈出。”橐裰皇墙裰鞴扇耳。〔广〕
    数只是算气之节候。大率只是一个气。阴阳播而为五行，五行中各有阴阳。甲乙木，丙丁穑淮菏裟荆夏属火。年月日时无有非五行之气，甲乙丙丁又属阴属阳，只是二五之气。人之生，糜銎淦，有得清者，有得浊者，贵贱寿夭皆然，故有参错不齐如此。圣贤在上，则其气中和；不然，则其气偏行。故有得其气清，聪明而无福禄者；亦有得其气浊，有福禄而无知者，皆其气数使然。尧舜禹皋文武周召得其正，孔孟夷齐得其偏者也。至如极乱之後，五代之时，又却生许多圣贤，如祖宗诸臣者，是极而复者也。扬录云：“硕果不食之理。”如大睡一觉，及醒时却有精神。扬录此下云：“今却诡诈玩弄，未有醒时。非积乱之甚五六十年，即定气息未苏了，是大可忧也！”
    天地统是一个大阴阳。一年又有一年之阴阳，一月又有一月之阴阳，一日一时皆然。〔端蒙〕阴阳五行。
    阴阳五行之理，须常常看得在目前，则自然牢固矣。〔人杰〕
    阴阳是气，五行是质。有这质，所以做得物事出来。五行虽是质，他又有五行之气做这物事，方得。然却是阴阳二气截做这五个，不是阴阳外别有五行。如十干甲乙，甲便是阳，乙便是阴。〔高〕（渊同。）
    问：“前日先生答书云：‘阴阳五行之为性，各是一气所禀，而性则一也。’两‘性’字同否？”曰：“一般。”又曰：“同者理也，不同者气也。”又曰：“他所以道‘五行之生各一其性。’”节复问：“这个莫是木自是木，火自是火，而其理则一？”先生应而曰：“且如这个光，也有在砚盖上底，也有在墨上底，其光则一也。”〔节〕
    五行相为阴阳，又各自为阴阳。〔端蒙〕
    气之精英者为神。金木水火土非神，所以为金木水火土者是神。在人则为理，所以为仁义礼智信者是也。〔植〕
    金木水火土虽曰‘五行各一其性’，然一物又各具五行之理，不可不知。康节却细推出来。〔亻选
    天一自是生水，地二自是生火。生水只是合下便具得湿底意思。木便是生得一个软底，金便是生出得一个硬底。五行之说，正蒙中说得好。又曰：“木者，土之精华也。”又记曰：“水火不出於土，正蒙一段说得最好，不胡乱下一字。”〔节〕
    问：“黄寺丞云：‘金木水火体质属土。’”曰：“正蒙有一说好，只说金与木之体质属土，水与火却不属土。”问：“火附木而生，莫亦属土否？”曰：“火自是个虚空中物事。”问：“只温热一作“暖”。之气便是火否？”曰：“然。”〔胡泳〕亻淹。
    水火清，金木浊，土又浊。〔可学〕
    论阴阳五行，曰：“康节说得法密，横渠说得理透。邵伯温载伊川言曰：‘向惟见周茂叔语及此，然不及先生之有条理也。’钦夫以为伊川未必有此语，盖伯温妄载。某则以为此语恐诚有之。”〔方子〕
    土无定位，故今历家以四季之月十八日为土，分得七十二日。若说播五行於四时，以十干推之，亦得七十二日。〔方子〕高同。
    问：“四时取穑何为季夏又取一番？”曰：“土旺於未，故再取之。土寄旺四季，每季皆十八日，四个十八日，计七十二日。其他四行分四时，亦各得七十二日。五个七十二日，共凑成三百六十日也。”〔亻选
    问：“古者取穑四时不同。不知所取之木既别，则火亦异否？”曰：“是如此。”〔胡泳〕
    火中有黑，阳中阴也；水外黑洞洞地，而中却明者，阴中之阳也。故水谓之阳，火谓之阴，亦得。〔伯羽〕
    阴以阳为质，阳以阴为质。水内明而外暗，火内暗而外明。横渠曰“阴阳之精，互藏其宅”，正此意也。坎、离。〔道夫〕
    清明内影，浊明外影；清明金水，浊明火日。〔亻选
    天有春夏秋冬，地有金木水火，人有仁义礼智，皆以四者相为用也。〔季札〕
    春为感，夏为应；秋为感，冬为应。若统论，春夏为感，秋冬为应；明岁春夏又为感。〔可学〕四时。
    问学者云：“古人排十二时是如何？”诸生思未得。先生云：“‘志’是从‘之’，从‘心’，乃是心之所之。古‘时’字从‘之’，从‘日’，亦是日之所至。盖日至於午，则谓之午时；至未，则谓之未时。十二时皆如此推。古者训‘日’字，实也；‘月’字，缺也。月则有缺时，日常实，是如此。如天行亦有差，月星行又迟，赶它不上。惟日，铁定如此。”又云：“看北斗，可以见天之行。”〔夔孙〕
    ●卷二・理气下
    ◎天地下
    天文有半边在上面，须有半边在下面。〔亻选
    如何见得天有三百六十度？甚么人去量来？只是天行得过处为度。天之过处，便是日之退处。日月会为辰。〔节〕
    有一常见不隐者为天之盖，有一常隐不见者为天之底。〔节〕
    叔器问：“天有几道？”曰：“据历家说有五道。而今且将黄赤道说，赤道正在天之中，如合子缝模样，黄道是在那赤道之间。”〔义刚〕
    问同度同道。曰：“天有黄道，有赤道。天正如一圆匣相似，赤道是那匣子相合缝处，在天之中。黄道一半在赤道之内，一半在赤道之外，东西两处与赤道相交。度，却是将天横分为许多度数。会时是日月在那黄道赤道十字路头相交处冢撞著。望时是月与日正相向。如一个在子，一个在午，皆同一度。谓如月在毕十一度，日亦在毕十一度。虽同此一度，却南北相向。日所以蚀於朔者，月常在下，日常在上，既是相会，被月在下面遮了日，故日蚀。望时月蚀，固是阴敢与阳敌，然历家又谓之暗虚。盖火日外影，其中实暗，到望时恰当著其中暗处，故月蚀。〔亻选
    问：“周天之度，是自然之数，是强分？”曰：“天左旋，一昼一夜行一周，而又过了一度。以其行过处，一日作一度，三百六十五度四分度之一，方是一周。只将南北表看：今日恁时看，时有甚星在表边；明日恁时看，这星又差远，或别是一星了。”〔胡泳〕
    天一日周地一遭，更过一度。日即至其所，赶不上一度。月不及十三度。天一日过一度，至三百六十五度四分度之一，则及日矣，与日一般，是为一期。〔扬〕
    天行至健，一日一夜一周，天必差过一度。日一日一夜一周恰好，月却不及十三度有奇。只是天行极速，日稍迟一度，月必迟十三度有奇耳。因举陈元滂云：“只似在圆地上走，一人过急一步，一人差不及一步，又一人甚缓，差数步也。”天行只管差过，故历法亦只管差。尧时昏旦星中於午，月令差於未，汉晋以来又差，今比尧时似差及四分之一。古时冬至日在牵牛，今却在斗。〔德明〕
    天最健，一日一周而过一度。日之健次於天，一日恰好行三百六十五度四分度之一，但比天为退一度。月比日大故缓，比天为退十三度有奇。但历家只算所退之度，却云日行一度，月行十三度有奇。此乃截法，故有日月五星右行之说，其实非右行也。横渠曰：“天左旋，处其中者顺之，少迟则反右矣。”此说最好。书疏“玑衡”，礼疏“星回於天”，汉志天体，沈括浑仪议，皆可参考。〔闳祖〕
    问：“天道左旋，自东而西，日月右行，则如何？”曰：“横渠说日月皆是左旋，说得好。盖天行甚健，一日一夜周三百六十五度四分度之一，又进过一度。日行速，健次於天，一日一夜周三百六十五度四分度之一，正恰好。比天进一度，则日为退一度。二日天进二度，则日为退二度。积至三百六十五日四分日之一，则天所进过之度，又恰周得本数；而日所退之度，亦恰退尽本数，遂与天会而成一年。月行迟，一日一夜三百六十五度四分度之一行不尽，比天为退了十三度有奇。进数为顺天而左，退数为逆天而右。历家以进数难算，只以退数算之，故谓之右行，且曰：‘日行迟，月行速。’然则日行却得其正，故扬子太玄首便说日云云。向来久不晓此，因读月令‘日穷於次’疏中有天行过一度之说，推之乃知其然。又如书‘齐七政’疏中二三百字，说得天之大体亦好。後汉历志亦说得好。”义刚录云：“前汉历志说道理处少，不及东汉志较详。”淳问：“月令疏‘地冬上腾，夏下降’，是否？”曰：“未便理会到此。且看大纲识得後，此处用度算方知。”〔淳〕义刚同。
    天左旋，日月亦左旋。但天行过一度，日只在此，当卯而卯，当午而午。某看得如此，後来得礼记说，暗与之合。〔泳〕
    天道与日月五星皆是左旋。天道日一周天而常过一度。日亦日一周天，起度端，终度端，故比天道常不及一度。月行不及十三度四分度之一。今人却云月行速，日行迟，此错说也。但历家以右旋为说，取其易见日月之度耳。〔至〕
    问天道左旋，日月星辰右转。曰：“自疏家有此说，人皆守定。某看天上日月星不曾右转，只是随天转。天行健，这个物事极是转得速。且如今日日与月星都在这度上，明日旋一转，天却过了一度；日迟些，便欠了一度；月又迟些，又欠了十三度。如岁星须一转争了三十度。要看历数子细，只是‘璇玑玉衡’疏载王蕃浑天说一段极精密，可检看，便是说一个现成天地了。月常光，但初二三日照只照得那一边，过几日渐渐移得正，到十五日，月与日正相望。到得月中天时节，日光在地下，迸从四边出，与月相照，地在中间，自遮不过。今月中有影，云是莎罗树，乃是地形，未可知。”〔贺孙〕
    义刚言：“伯靖以为天是一日一周，日则不及一度，非天过一度也。”曰：“此说不是。若以为天是一日一周，则四时中星如何解不同？更是如此，则日日一般，却如何纪岁？把甚么时节做定限？若以为天不过而日不及一度，则趱来趱去，将次午时便打三更矣！”因取礼记月令疏指其中说早晚不同，及更行一度两处，曰：“此说得甚分明。其他历书都不如此说。盖非不晓，但是说滑了口後，信口说，习而不察，更不去子细检点。而今若就天里看时，只是行得三百六十五度四分度之一。若把天外来说，则是一日过了一度。季通常有言：‘论日月，则在天里；论天，则在太虚空里。若去太虚空里观那天，自是日月羁得不在旧时处了。’”先生至此，以手画轮子，曰：“谓如今日在这一处，明日自是又羁动著些子，又不在旧时处了。”又曰：“天无体，只二十八宿便是天体。日月皆从角起，天亦从角起。日则一日运一周，依旧只到那角上；天则一周了，又过角些子。日日累上去，则一年便与日会。”次日，仲默附至天说曰：“天体至圆，周围三百六十五度四分度之一，绕地左旋，常一日一周而过一度。日丽天而少迟，故日行一日，亦绕地一周，而在天为不及一度。积三百六十五日九百四十分日之二百三十五而与天会，是一岁日行之数也。月丽天而尤迟，一日常不及天十三度十九分度之七。积二十九日九百四十分日之四百九十九而与日会。十二会，得全日三百四十八，馀分之积，又五千九百八十八。如日法，九百四十而一，得六，不尽三百四十八。通计得日三百五十四，九百四十分日之三百四十八，是一岁月行之数也。岁有十二月，月有三十日。三百六十日者，一岁之常数也。故日与天会，而多五日九百四十分日之二百三十五者，为气盈。月与日会，而少五日九百四十分日之五百九十二者，为朔虚。合气盈朔虚而闰生焉。故一岁闰率则十日九百四十分日之八百二十七；三岁一闰，则三十二日九百四十分日之六百单一；五岁再闰，则五十四日九百四十分日之三百七十五。十有九岁七闰，则气朔分齐，是为一章也。”先生以此示义刚，曰：“此说也分明。”〔义刚〕
    天道左旋，日月星并左旋。星不是贴天。天是阴阳之气在上面，下人看，见星随天去耳。〔取
    问：“经星左旋，纬星与日月右旋，是否？”曰：“今诸家是如此说。横渠说天左旋，日月亦左旋。看来横渠之说极是。只恐人不晓，所以诗传只载旧说。”或曰：“此亦易见。如以一大轮在外，一小轮载日月在内，大轮转急，小轮转慢。虽都是左转，只有急有慢，便觉日月似右转了。”曰：“然。但如此，则历家‘逆’字皆著改做‘顺’字，‘退’字皆著改做‘进’字。”〔亻选
    晋天文志论得亦好，多是许敬宗为之。日月随天左旋，如横渠说较顺。五星亦顺行。历家谓之缓者反是急，急者反是缓。历数，谓日月星所经历之数。〔扬〕
    问：“日是阳，如何反行得迟如月？”曰：“正是月行得迟。”问：“日行一度，月行十三度有奇。”曰：“历家是将他退底度数为进底度数。天至健，故日常不及他一度；月又迟，故不及天十三度有奇。且如月生於西，一夜一夜渐渐向东，便可见月退处。”问：“如此说，则是日比天行迟了一度，月比天行迟了十三度有奇。”曰：“历家若如此说，则算著那相去处度数多。今只以其相近处言，故易算。闻季通云：‘西域有九执历，却是顺算。’”〔胡泳〕
    程子言日升降於三万里，是言黄赤道之间相去三万里。天日月星皆是左旋，只有迟速。天行较急，一日一夜绕地一周三百六十五度四分度之一，而又进过一度。日行稍迟，一日一夜绕地恰一周，而於天为退一度。至一年，方与天相值在恰好处，是谓一年一周天。月行又迟，一日一夜绕地不能匝，而於天常退十三度十九分度之七。至二十九日半强，恰与天相值在恰好处，是谓一月一周天。月只是受日光。月质常圆，不曾缺，如圆球，只有一面受日光。望日日在酉，月在卯，正相对，受光为盛。天积气，上面劲，只中间空，为日月来往。地在天中，不甚大，四边空。有时月在天中央，日在地中央，则光从四旁上受於月。其中昏暗，便是地影。望以後，日与月行便差背向一畔，相去渐渐远，其受光面不正，至朔行又相遇。日与月正紧相合，日便蚀，无光。月或从上过，或从下过，亦不受光。星亦是受日光，但小耳。北辰中央一星甚小，谢氏谓“天之机”，亦略有意，但不似“天之枢”较切。〔淳〕
    日月升降三万里之中，此是主黄道相去远近而言。若天之高，则里数又煞远。或曰八万四千里，未可知也。立八尺之表，以候尺有五寸之景，寸当千里，则尺有五寸恰当三万里之半。日去表有远近，故景之长短为可验也。历家言天左旋，日月星辰右行，非也。其实天左旋，日月星辰亦皆左旋。但天之行疾如日，天一日一周，更扌坦一度，日一日一周，恰无赢缩，以月受日光为可见。月之望，正是日在地中，月在天中，所以日光到月，四伴更无亏欠；唯中心有少压翳处，是地有影蔽者尔。及日月各在东西，则日光到月者止及其半，故为上弦；又减其半，则为下弦。逐夜增减，皆以此推。地在天中，不为甚大，只将日月行度折算可知。天包乎地，其气极紧。试登极高处验之，可见形气相催，紧束而成体。但中间气稍宽，所以容得许多品物。若一例如此气紧，则人与物皆消磨矣！谓日月只是气到寅上则寅上自光，气到卯上则卯上自光者，亦未必然。既曰日月，则自是各有一物，方始各有一名。星光亦受於日，但其体微尔。五星之色各异，观其色，则金木水火之名可辩。众星光芒闪烁，五星独不如此。众星亦皆左旋，唯北辰不动，在北极五星之旁一小星是也。盖此星独居天轴，四面如轮盘，环绕旋转，此独为天之枢纽是也。日月薄蚀，只是二者交会处，二者紧合，所以其光掩没，在朔则为日食，在望则为月蚀，所谓“纾前缩後，近一远三”。如自东而西，渐次相近，或日行月之旁，月行日之旁，不相掩者皆不蚀。唯月行日外而掩日於内，则为日蚀；日行月外而掩月於内，则为月蚀。所蚀分数，亦推其所掩之多少而已。〔谟〕
    日月升降三万里中，谓夏至谓冬至，其间黄道相去三万里。夏至黄道高，冬至黄道低。伊川误认作东西相去之数。形器之物，虽天地之大，亦有一定中处。伊川谓“天地无枚非中”，非是。〔扬〕
    先生论及玑衡及黄赤道日月躔度，潘子善言：“嵩山本不当天之中，为是天形欹侧，遂当其中耳。”曰：“嵩山不是天之中，乃是地之中。黄道赤道皆在嵩山之北。南极北极，天之枢纽，只有此处不动，如磨脐然。此是天之中至极处，如人之脐带也。”〔铢〕
    “周髀法谓极当天中，日月绕天而行，远而不可见者为尽。此说不是。”问：“论语或问中云：‘南极低入地三十六度，北极高出地三十六度。’如何？”曰：“圆径七十二度，极正居其中。尧典疏义甚详。”〔德明〕
    季通尝设一问云：“极星只在天中，而东西南北皆取正於极，而极星皆在其上，何也？”某无以答。後思之，只是极星便是北，而天则无定位。〔义刚〕
    南极在下七十二度，常隐不见。唐书说，有人至海上，见南极下有数大星甚明。此亦在七十二度之内。〔义刚〕
    月体常圆无阙，但常受日光为明。初三四是日在下照，月在西边明，人在这边望，只见在弦光。十五六则日在地下，其光由地四边而射出，月被其光而明。月中是地影。月，古今人皆言有阙，惟沈存中云无阙。〔扬〕
    “月无盈阙，人看得有盈阙。盖晦日则月与日相叠了，至初三方渐渐离开去，人在下面侧看见，则其光阙。至望日则月与日正相对，人在中间正看见，则其光方圆。”因云，礼运言：“播五行於四时，和而後月生也。”如此，则气不和时便无月，恐无此理。其云“三五而盈，三五而阙”，彼必不曾以理推之。若以理推之，则无有盈阙也。毕竟古人推究事物，似亦不甚子细。或云：“恐是说元初有月时。”曰：“也说不得。”〔焘〕
    问“弦望”之义。曰：“上弦是月盈及一半，如弓之上弦；下弦是月亏了一半，如弓之下弦。”又问：“是四分取半否？”曰：“如二分二至，也是四分取半。”因说历家谓“纾前缩後，近一远三”。以天之围言之，上弦与下弦时，月日相看，皆四分天之一。〔亻选
    问：“月本无光，受日而有光。季通云：‘日在地中，月行天上。所以光者，以日气从地四旁周围空处迸出，故月受其光。’”先生曰：“若不如此，月何缘受得日光？方合朔时，日在上，月在下，则月面向天者有光，向地者无光，故人不见。及至望时，月面向人者有光，向天者无光，故见其圆满。若至弦时，所谓‘近一远三’，只合有许多光。”又云：“月常有一半光。月似水，日照之，则水面光倒射壁上，乃月照也。”问：“星受日光否？”曰：“星恐自有光。”〔德明〕
    问：“月受日光，只是得一边光？”曰：“日月相会时，日在月上，不是无光，光都载在上面一边，故地上无光。到得日月渐渐相远时，渐擦挫，月光渐渐见於下。到得望时，月光浑在下面一边。望後又渐渐光向上去。”〔胡泳〕
    或问：“月中黑影是地影否？”曰：“前辈有此说，看来理或有之。然非地影，乃是地形倒去遮了他光耳。如镜子中被一物遮住其光，故不甚见也。盖日以其光加月之魄，中间地是一块实底物事，故光照不透而有此黑晕也。”问：“日光从四边射入月光，何预地事，而碍其光？”曰：“终是被这一块实底物事隔住，故微有碍耳。”或录云：“今人剪纸人贴镜中，以火光照之，则壁上圆光中有一人。月为地所碍，其黑晕亦犹是耳。”
    康节谓：“日，太阳也；月，少阴也；星，少阳也；辰，太阴也。星辰，非星也。”又曰：“辰弗集於房。”房者，舍也。故十二辰亦谓之十二舍。上“辰”字谓日月也，所谓三辰。北斗去辰争十二来度。日蚀是日月会合处。月合在日之下，或反在上，故蚀。月蚀是日月正相照。伊川谓月不受日光，意亦相近。盖阴盛亢阳，而不少让阳故也。又曰：“日月会合，故初一初二，月全无光。初三渐开，方微有弦上光，是哉生明也。开後渐亦光，至望则相对，故圆。此後复渐相近，至晦则复合，故暗。月之所以亏盈者此也。”〔伯羽〕
    问：“自古以日月之蚀为灾异。如今历家却自预先算得，是如何？”曰：“只大约可算，亦自有不合处。有历家以为当食而不食者，有以为不当食而食者。”〔木之〕
    历家之说，谓日光以望时遥夺月光，故月食；日月交会，日为月掩，则日食。然圣人不言月蚀日，而以“有食”为文者，阙於所不见。〔闳祖〕
    日食是为月所掩，月食是与日争敌。月饶日些子，方好无食。〔扬〕
    日月交蚀。暗虚。〔道夫〕
    “遇险”，谓日月相遇，阳遇阴为险也。〔振〕
    日月食皆是阴阳气衰。徽庙朝曾下诏书，言此定数，不足为灾异，古人皆不晓历之故。〔扬〕
    横渠言，日月五星亦随天转。如二十八宿随天而定，皆有光芒；五星逆行而动，无光芒。〔扬〕
    纬星是阴中之阳，经星是阳中之阴。盖五星皆是地上木火土金水之气上结而成，却受日光。经星却是阳气之馀凝结者，疑得也受日光。但经星则闪烁开阖，其光不定。纬星则不然，纵有芒角，其本体之光亦自不动，细视之可见。〔亻选
    莫要说水星。盖水星贴著日行，故半月日见。〔泳〕
    夜明多是星月。早日欲上未上之际，已先烁退了星月之光，然日光犹未上，故天欲明时，一霎时暗。〔扬〕
    星有堕地其光烛天而散者，有变为石者。〔扬〕
    分野之说始见於春秋时，而详於汉志。然今左传所载大火辰星之说，又却只因其国之先曾主二星之祀而已。是时又未有所谓赵魏晋者。然後来占星者又却多验，殊不可晓。〔广〕
    叔重问星图。曰：“星图甚多，只是难得似。圆图说得顶好。天弯，纸却平。方图又却两头放小不得。”又曰：“那个物事两头小，中心涨。”又曰：“三百六十五度四分度之一，想见只是说赤道。两头小，必无三百六十五度四分之一。”〔节〕
    风只如天相似，不住旋转。今此处无风，盖或旋在那边，或旋在上面，都不可知。如夏多南风，冬多北风，此亦可见。〔广〕
    霜只是露结成，雪只是雨结成。古人说露是星月之气，不然。今高山顶上虽晴亦无露。露只是自下蒸上。人言极西高山上亦无雨雪。〔广〕
    “高山无霜露，却有雪。某尝登愎取３科鸫┝直≈校并无露水沾衣。但见烟霞在下，茫然如大洋海，众山仅露峰尖，烟慊啡仆来，山如移动，天下之奇观也！”或问：“高山无霜露，其理如何？”曰：“上面气渐清，风渐紧，虽微有雾气，都吹散了，所以不结。若雪，则只是雨遇寒而凝，故高寒处雪先结也。道家有高处有万里刚风之说，便是那里气清紧。低处则气浊，故缓散。想得高山更上去，立人不住了，那里气又紧故也。离骚有九天之说，注家妄解，云有九天。据某观之，只是九重。盖天运行有许多重数。以手画图晕，自内绕出至外，其数九。里面重数较软，至外面则渐硬。想到第九重，只成硬壳相似，那里转得又愈紧矣。”〔亻选
    雪花所以必六出者，盖只是霰下，被猛风拍开，故成六出。如人掷一团烂泥於地，泥必氵赞开成齄彀暌病Ｓ郑六者阴数，大阴玄精石亦六棱，盖天地自然之数。〔亻选
    问龙行雨之说。曰：“龙，水物也。其出而与阳气交蒸，故能成雨。但寻常雨自是阴阳气蒸郁而成，非必龙之为也。‘密悴挥辏尚往也’，盖止是下气上升，所以未能雨。必是上气蔽盖无发氵曳处，方能有雨。横渠正蒙论风雷阌曛说最分晓。”〔木之〕
    问：“雷电，程子曰：‘只是气相摩轧。’是否？”曰：“然。”“或以为有神物。”曰：“气聚则须有，然才过便散。如雷斧之类，亦是气聚而成者。但已有渣滓，便散不得，此亦属‘成之者性。’张子云：‘其来也，几微易简；其究也，广大坚固。’即此理也。”〔┿〕
    雷如今之爆杖，盖郁积之极而迸散者也。〔方子〕
    十月雷鸣。曰：“恐发动了阳气。所以大雪为丰年之兆者，雪非丰年，盖为凝结得阳气在地，来年发达生长万物。”〔敬仲〕
    雷虽只是气，但有气便有形。如颛ぐ本只是薄雨为日所照成影，然亦有形，能吸水，吸酒。人家有此，或为妖，或为祥。〔义刚〕
    虹非能止雨也，而雨气至是已薄，亦是日色射散雨气了。〔扬〕
    伊川说：“世间人说雹是蜥蜴做，初恐无是理。”看来亦有之。只谓之全是蜥蜴做，则不可耳。自有是上面结作成底，也有是蜥蜴做底，某少见十九伯说亲见如此。记在别录。十九伯诚确人，语必不妄。又，此间王三哥之祖参议者云，尝登五台山，山极高寒，盛夏携绵被去。寺僧曰：“官人带被来少。”王甚怪之。寺僧又为借得三两条与之。中夜之间寒甚，拥数床绵被，犹不暖。盖山顶皆蜥蜴含水，吐之为雹。少间，风雨大作，所吐之雹皆不见。明日下山，则见人言，昨夜雹大作。问，皆如寺中所见者。又，夷坚志中载刘法师者，後居隆兴府西山修道。山多蜥蜴，皆如手臂大。与之饼饵，皆食。一日，忽领无限蜥蜴入罚井中之水皆为饮尽。饮乾，即吐为雹。已而风雨大作，所吐之雹皆不见。明日下山，则人言所下之雹皆如蜥蜴所吐者。蜥蜴形状亦如龙，是阴属。是这气相感应，使作得他如此。正是阴阳交争之时，所以下雹时必寒。今雹之两头皆尖，有棱道。疑得初间圆，上面阴阳交争，打得如此碎了。“雹”字从“雨”，从“包”，是这气包住，所以为雹也。
    古今历家只推算得个阴阳消长界分耳。〔人杰〕历。
    太史公历书是说太初，然却是颛顼四分历。刘歆作三统历。唐一行大衍历最详备。五代王朴司天考亦简严。然一行王朴之历，皆止用之二三年即差。王朴历是七百二十加去。季通所用，却依康节三百六十数。〔人杰〕
    今之造历者无定法，只是赶趁天之行度以求合，或过则损，不及则益，所以多差。因言，古之锺律纽算，寸分毫鹚亢鼋杂卸ǚǎ如合符契，皆自然而然，莫知所起。古之圣人，其思之如是之巧，然皆非私意撰为之也。意古之历书，亦必有一定之法，而今亡矣。三代而下，造历者纷纷莫有定议，愈精愈密而愈多差，由不得古人一定之法也。季通尝言：“天之运无常。日月星辰积气，皆动物也。其行度疾速，或过不及，自是不齐。使我之法能运乎天，而不为天之所运，则其疏密迟速，或过不及之间，不出乎我。此虚宽之大数纵有差忒，皆可推而不失矣。何者？以我法之有定而律彼之无定，自无差也。”季通言非是。天运无定，乃其行度如此，其行之差处亦是常度。但後之造历者，其为数窄狭，而不足以包之尔。〔亻选
    问：“历法何以推月之大小？”曰：“只是以每月二十九日半，六百四十分日之二十九计之，观其合朔为如何。如前月大，则後月初二日月生明；前月小，则後月初三日月生明。”〔人杰〕
    闰馀生於朔不尽周天之气。周天之气，谓二十四气也。月有大小，朔不得尽此气，而一岁日子足矣，故置闰。〔扬〕
    中气只在本月。若趱得中气在月尽，後月便当置闰。〔人杰〕
    沈存中欲以节气定晦朔，不知交节之时迷诤ィ此日当如何分。〔方子〕
    或说历四废日。曰：“只是言相胜者：春是庚辛日，秋是甲乙日。温公潜虚亦是此意。”〔人杰〕
    五子六甲，二五为干，二六为支。〔人杰〕
    先在先生处见一书，先立春，次惊蛰，次雨水，次春分，次嫌辏次清明。云：“汉历也。”〔扬〕
    子升问：“人言虏中历与中国历差一日，是否？”曰：“只如子正四刻方属今日，子初自属昨日。今人才交子时，便唤做今日。如此亦便差一日。”〔木之〕
    历数微眇，如今下漏一般。漏管稍涩，则必後天；稍阔，则必先天，未子而子，未午而午。〔渊〕
    历法，季通说，当先论天行，次及七政。此亦未善。要当先论太虚，以见三百六十五度四分度之一，一一定位，然後论天行，以见天度加损虚度之岁分。岁分既定，然後七政乃可齐耳。〔道夫〕
    或问：“季通历法未是？”曰：“这都未理会得。而今须是也会布算，也学得似他了，把去推测，方见得他是与不是。而今某自不曾理会得，如何说得他是与不是。这也是康节说恁地。若错时，也是康节错了。只是觉得自古以来，无一个人考得到这处。然也只在史记汉书上，自是人不去考。司马迁班固刘向父子杜佑说都一同，不解都不是。”〔贺孙〕
    陈得一统元历，绍兴七八年间作。又云：“局中暗用纪元历，以统元为名。”〔文蔚〕
    浑仪可取，盖天不可用。试令主盖天者做一样子，如何做？只似个雨伞，不知如何与地相附著。若浑天，须做得个浑天来。〔贺孙〕或录云：“有能说盖天者，欲令作一盖天仪，不知可否。或云似伞样。如此，则四旁须有漏风处，故不若浑天之可为仪也。”
    先生尝言：“数家有大小阳九。”道夫问：“果尔，则有国有家者何贵乎修治？”曰：“在我者过得他一二分，便足以胜之。”〔道夫〕数。
    问：“周公定豫州为天地之中，东西南北各五千里。今北边无极，而南方交趾便际海，道里长短笆猓何以云各五千里？”曰：“此但以中国地段四方相去言之，未说到极边与际海处。南边虽近海，然地形则未尽。如海外有岛夷诸国，则地犹连属。彼处海犹有底，至海无底处，地形方尽。周公以土圭测天地之中，则豫州为中，而南北东西际天各远许多。至於北远而南近，则地形有偏尔，所谓‘地不满东南’也。禹贡言东西南北各二千五百里，不知周公何以言五千里。今视中国，四方相去无五千里，想他周公且恁大说教好看。如尧舜所都冀州之地，去北方甚近。是时中国土地甚狭，想只是略相羁縻。至夏商已後，渐渐开辟。如三苗只在今洞庭彭蠡湖湘之间。彼时中国已不能到，三苗所以也负固不服。”後来又见先生说：“昆仑取中国五万里，此为天地之中。中国在东南，未必有五万里。尝见佛经说昆仑山顶有阿耨大池，水流四面去，其东南入中国者为黄河，其二方流为弱水黑水之类。”又曰：“自古无人穷至北海，想北海只挨著天壳边过。缘北边地长，其势北海不甚阔。地之下与地之四边皆海水周流，地浮水上，与天接，天包水与地。”问：“天有形质否？”曰：“无。只是气旋转得紧，如急风然，至上面极高处转得愈紧。若转才慢，则地便脱坠矣！”问：“星辰有形质否？”曰：“无。只是气之精英凝聚者。”或云：“如灯花否？”曰：“然。”〔亻选常ǖ乩怼＃
    人言北方土地高燥，恐暑月亦蒸湿。何以言之？月令云：“是月也，土润溽暑，天气下降，地气上腾。”想得春夏间天转稍慢，故气候缓散昏昏然，而南方为尤甚。至秋冬，则天转益急，故气候清明，宇宙澄旷。所以说天高气清，以其转急而气紧也。〔亻选
    “海那岸便与天接。”或疑百川赴海而海不溢。曰：“盖是乾了。有人见海边作旋涡吸水下去者。”直卿云：“程子大炉鞴之说好。”〔方子〕
    海水无边，那边只是气蓄得在。〔扬〕
    海水未尝溢者，庄周所谓“沃焦土”是也。〔德明〕
    潮之迟速大小自有常。旧见明州人说，月加子午则潮长，自有此理。沈存中笔谈说亦如此。〔德明〕
    陆子静谓潮是子午月长，沈存中续笔谈之说亦如此，谓月在地子午之方，初一卯，十五酉。〔方子〕
    蔡伯靖曰：“山本同而末异，水本异而末同。”〔义刚〕
    问：“先生前日言水随山行，何以验之？”曰：“外面底水在山下，中间底水在脊上行。”因以指为喻，曰：“外面底水在指缝中行，中间底水在指头上行。”又曰：“山下有水。今浚井底人亦看山脉。”〔节〕
    冀都是正天地中间，好个风水。山脉从阒蟹⒗矗阒姓高脊处。自脊以西之水，则西流入于龙门西河；自脊以东之水，则东流入于海。前面一条黄河环绕，右畔是华山耸立，为虎。自华来至中，为嵩山，是为前案。遂过去为泰山，耸于左，是为龙。准南诸山是第二重案。江南诸山及五岭，又为第三四重案。〔淳〕义刚同。
    尧都中原，风水极佳。左河东，太行诸山相绕，海岛诸山亦皆相向。右河南绕，直至泰山凑海。第二重自蜀中出湖南，出庐山诸山。第三重自五岭至明越。又黑水之类，自北缠绕至南海。泉州常平司有一大图，甚佳。〔扬〕
    河东地形极好，乃尧舜禹故都，今晋州河中府是也。左右多山，黄河绕之，嵩、华列其前。〔广〕
    上党即今潞州，春秋赤狄潞氏，即其地也。以其地极高，与天为党，故曰上党。上党，太行山之极高处。平阳晋州蒲阪，山之尽头，尧舜之所都也。河东河北诸州，如太原晋阳等处，皆在山之两边窠中。山极高阔。伊川云：“太行千里一块石。”山後是忻代诸州。泰山却是太行之虎山。又问：“平阳蒲阪，自尧舜後何故无人建都？”曰：“其地粢Ⅰげ簧物，人民朴陋俭啬，故惟尧舜能都之。後世侈泰，如何都得。”〔亻选
    河东河北皆绕太行山。尧舜禹所都，皆在太行下。〔扬〕
    太行山一千里，河北诸州皆旋其趾。潞州上党在山脊最高处。过河便见太行在半天，如黑闳弧！惭铩
    或问：“天下之山西北最高？”曰：“然。自关中一支生下函谷，以至嵩山，东尽泰山，此是一支。又自れ冢汉水之北生下一支，至扬州而尽。江南诸山则又自岷山分一支，以尽趿秸忝龉恪！薄藏榄选
    江西山皆自五岭赣上来，自南而北，故皆逆。闽中却是自北而南，故皆顺。〔扬〕
    闽中之山多自北来，水皆东南流。江浙之山多自南来，水多北流，故江浙冬寒夏热。〔亻选
    仙霞岭在信州分水之右，其脊脉发去为临安，又发去为建康。〔义刚〕
    江西山水秀拔，生出人来便要硬做。〔升卿〕
    荆襄山川平旷，得天地之中，有中原气象，为东南交会处，耆旧人物多，最好卜居。但有变，则正是兵交之冲，又恐无焦类！〔义刚〕
    要作地理图三个样子：一写州名，一写县名，一写山川名。仍作图时，须用逐州正斜、长短、阔狭如其地形，糊纸叶子以剪。〔振〕
    或问南北对境图。曰：“天下大川有二，止河与江。如淮亦小，只是中间起。虏中混同江却是大川。”李德之问：“薛常州九域图如何？”曰：“其书细碎，不是著书手段。‘予决九川，距四海’了，却逐旋爬疏小江水，令至川。此是大形势。”〔盖卿〕
    先生谓张ヘ云：“向於某人家看华夷图，因指某水云：‘此水将有入淮之势。’其人曰：‘今其势已自如此。’”先生因言，河本东流入海，後来北流。当时亦有填河之议，今乃向南流矣。〔力行〕
    “某说道：‘後来黄河必与淮河相并。’伯恭说：‘今已如此。’问他：‘如何见得？’伯恭说：‘见薛某说。’”又曰：“元丰间河北流，自後中原多事；後来南流，虏人亦多事。近来又北流，见归正人说。”或录云：“因看刘枢家中原图，黄河却自西南贯梁山泊，迤逦入淮来。神宗时，河北流，故虏人盛；今却南来，故其敢嗨ァ！庇衷唬骸吧褡谑毙杏偬锊撸行得甚力。差官去监那个水，也是肥。只是未蒙其利，先有冲颓庐舍之患。”潘子善问：“如何可治河决之患？”曰：“汉人之策，令两旁不立城邑，不置民居，存留些地步与他，不与他争，放教他宽，教他水散漫，或流从这边，或流从那边，不似而今作堤去圩他。元帝时，募善治河决者。当时集众议，以此说为善。”又问：“河决了，中心平处却低，如何？”曰：“不会低，他自择一个低处去。”又问：“雍州是九州那里高？”曰：“那里无甚水。”又曰：“禹贡亦不可考其次第，那如经量门簿？所谓门簿者，载此一都有田若干，有山若干。”〔节〕
    御河是太行之水，出来甚清。周世宗取三关，是从御河里去，三四十日取了。又曰：“御河之水清见底。後来黄河水冲来，浊了。”曰：“河北流，是禹之故道。”又曰：“不是禹之故道，近禹之故道。”〔节〕
    仲默问：“有两汉水，如何有一水谓之西汉江？”曰：“而今如阆州等处，便是东川。东川却有一支出来，便是西汉江，即所谓嘉陵江也。”〔义刚〕
    南康郡治，张齐贤所建，盖两江之咽喉。古人做事都有意思。又如利州路，却有一州在剑阁外。〔方子〕
    汉荆州刺史是守襄阳。魏晋以後，以江陵为荆州。〔节〕
    吴大年曰：“吕蒙城在郢州。其城方，其中又有数重，形址如井，今犹存。”〔义刚〕
    道州即舂陵。武帝封子为舂陵王，後徙居邓州。至今邓州亦谓之舂陵。〔义刚〕
    汉时人仕宦於瓜州者，更极前面亦有人往。长安西门至彼，九千九百九十九里。〔扬〕
    ●卷三・鬼神
    因说鬼神，曰：“鬼神事自是第二著。那个无形影，是难理会底，未消去理会，且就日用紧切处做工夫。子曰：‘未能事人，焉能事鬼！未知生，焉知死！’此说尽了。此便是合理会底理会得，将间鬼神自有见处。若合理会底不理会，只管去理会没紧要底，将间都没理会了。”〔淳〕义刚问目别出。
    义刚将鬼神问目呈毕，先生曰：“此事自是第二著。‘未能事人，焉能事鬼！’此说尽了。今且须去理会眼前事，那个鬼神事，无形无影，莫要枉费心力。理会得那个来时，将久我著实处皆不晓得。所谓‘诗书执礼，皆雅言也’，这个皆是面前事，做得一件，便是一件。如易，便自难理会了。而今只据我恁地推测，不知是与不是，亦须逐一去看。然到极处，不过只是这个。”〔义刚〕
    或问鬼神有无。曰：“此岂卒乍可说！便说，公亦岂能信得及。须於众理看得渐明，则此惑自解。‘樊迟问知。子曰：“务民之义，敬鬼神而远之，可谓知矣。”’人且理会合当理会底事，其理会未得底，且推向一边。待日用常行处理会得透，则鬼神之理将自见得，乃所以为知也。‘未能事人，焉能事鬼！’意亦如此。”〔必大〕
    天下大底事，自有个大底根本；小底事，亦自有个紧切处。若见得天下亦无甚事。如鬼神之事，圣贤说得甚分明，只将礼熟读便见。二程初不说无鬼神，但无而今世俗所谓鬼神耳。古来圣人所制祭祀，皆是他见得天地之理如此。〔去伪〕
    神，伸也；鬼，屈也。如风雨雷电初发时，神也；及至风止雨过，雷住电息，则鬼也。
    鬼神不过阴阳消长而已。亭毒化育，风雨晦冥，皆是。在人则精是魄，魄者鬼之盛也；气是魂，魂者神之盛也。精气聚而为物，何物而无鬼神！“游魂为变”，魂游则魄之降可知。〔升卿〕
    鬼神只是气。屈伸往来者，气也。天地间无非气。人之气与天地之气常相接，无间断，人自不见。人心才动，必达於气，便与这屈伸往来者相感通。如卜筮之类，皆是心自有此物，只说你心上事，才动必应也。〔恪〕
    问：“鬼神便只是此气否？”曰：“又是这气里面神灵相似。”〔焘〕
    问：“先生说‘鬼神自有界分’，如何？”曰：“如日为神，夜为鬼；生为神，死为鬼，岂不是界分？”〔义刚〕
    叔器问：“先生前说‘日为神，夜为鬼，所以鬼夜出’，如何？”曰：“间有然者，亦不能皆然。夜属阴。且如妖鸟皆阴类，皆是夜鸣。”义刚，淳同。
    雨风露雷，日月昼夜，此鬼神之迹也，此是白日公平正直之鬼神。若所谓‘有啸於梁，触於胸’，此则所谓不正邪暗，或有或无，或去或来，或聚或散者。又有所谓祷之而应，祈之而获，此亦所谓鬼神，同一理也。世间万事皆此理，但精粗小大之不同尔。又曰：“以功用谓之鬼神，即此便见。”〔道夫〕
    鬼神死生之理，定不如释家所云，世俗所见。然又有其事昭昭，不可以理推者，此等处且莫要理会。〔扬〕
    因说神怪事，曰：“人心平铺著便好，若做弄，便有鬼怪出来。”〔方〕
    “理有明未尽处，如何得意诚？且如鬼神事，今是有是无？”因说张仲隆曾至金沙堤，见巨人迹。“此是如何？”扬谓：“册子说，并人传说，皆不可信，须是亲见。扬平昔见册子上并人说得满头满耳，只是都不曾自见。”先生曰：“只是公不曾见。毕竟其理如何？南轩亦只是硬不信，有时戏说一二。如禹鼎铸魑魅魍魉之属，便是有这物。深山大泽，是彼所居处，人往占之，岂不为祟！邵先生语程先生：‘世间有一般不有不无底人马。’程难之，谓：‘鞍辔之类何处得？’如邵意，则是亦以为有之。邵又言：‘蜥蜴造雹。’程言：‘雹有大者，彼岂能为之？’豫章曾有一刘道人，尝居一山顶结贰Ｒ蝗眨众蜥蜴入来，如手臂大，不怕人，人以手抚之。尽吃分兴，少顷吠饨远殉杀。明日，山下果有雹。此则是册子上所载。有一妻伯刘丈，致中兄。其人甚朴实，不能妄语，云：‘尝过一岭，稍晚了，急行。忽闻溪边林中响甚，往看之，乃无，止蜥蜴在林中，各把一物如水晶。看了，去未数里，下雹。’此理又不知如何。造化若用此物为雹，则造化亦小矣。又南剑邓德喻尝为一人言：‘尝至馀杭大涤山中，常有龙骨，人往来取之。未入山洞，见一阵青烟出。少顷，一阵火出。少顷，一龙出，一鬼随後。’大段尽人事，见得破，方是。不然，不信。中有一点疑在，终不得。又如前生後生，死复为人之说，亦须要见得破。”又云：“南轩拆庙，次第亦未到此。须是使民知信，末梢无疑，始得。不然，民倚神为主，拆了转使民信向怨望。旧有一邑，泥塑一大佛，一方尊信之。後被一无状宗子断其首，民聚哭之，颈上泥木出舍利。泥木岂有此物！只是人心所致。”先生谓一僧云。问：“龙行雨如何？”曰：“不是龙口中吐出。只是龙行时，便有雨随之。刘禹锡亦尝言，有人在一高山上，见山下雷神龙鬼之类行雨。此等之类无限，实要见得破。”问：“‘敬鬼神而远之’，则亦是言有，但当敬而远之，自尽其道，便不相关。”曰：“圣人便说只是如此。尝以此理问李先生，曰：‘此处不须理会。’”先生因曰：“蜥蜴为雹，亦有如此者，非是雹必要此物为之也。”〔扬〕
    因论薛士龙家见鬼，曰：“世之信鬼神者，皆谓实有在天地间；其不信者，断然以为无鬼。然却又有真个见者。郑景望遂以薛氏所见为实理，不知此特虹霓之类耳。”必大因问：“虹霓只是气，还有形质？”曰：“既能啜水，亦必有肠肚。只才散，便无了。如雷部神物，亦此类。”〔必大〕
    因说鬼怪，曰：“‘木之精夔魍魉。’夔只一脚。魍魉，古有此语，若果有，必是此物。”〔淳〕
    气聚则生，气散则死。〔泳〕以下并在人鬼神，兼论精神魂魄。
    问：“死生有无之说，人多惑之。”曰：“不须如此疑。且作无主张。”因问：“识环记井之事，古复有此，何也？”曰：“此又别有说话。”〔力行〕
    问生死鬼神之理。勖髯髀荚疲骸拔剩骸鬼神生死，虽知得是一理，然未见得端的。’曰：‘精气为物，游魂为变，便是生死底道理。’未达。曰：‘精气凝则为人，散则为鬼。’又问：‘精气凝时，此理便附在气上否？’”菰唬骸疤斓懒餍校发育万物，有理而後有气。虽是一时都有，毕竟以理为主，人得之以有生。勖髯髀荚疲骸叭黄则有清浊。”萜之清者为气，浊者为质。勖髯髀荚疲骸扒逭呤粞簦浊者属阴。”葜觉运动，阳之为也；形体，明作录作“骨肉皮毛”。阴之为也。气曰魂，体曰魄。高诱淮南子注曰：‘魂者，阳之神；魄者。阴之神。’所谓神者，以其主乎形气也。人所以生，精气聚也。人只有许多气，须有个尽时；明作录云：“医家所谓阴阳不升降是也。”尽则魂气归於天，形魄归于地而死矣。人将死时，热气上出，所谓魂升也；下体渐冷，所谓魄降也。此所以有生必有死，有始必有终也。夫聚散者，气也。若理，则只泊在气上，初不是凝结自为一物。但人分上所合当然者便是理，不可以聚散言也。然人死虽终归於散，然亦未便散尽，故祭祀有感格之理。先祖世次远者，气之有无不可知。然奉祭祀者既是他子孙，必竟只是一气，所以有感通之理。然已散者不复聚。释氏却谓人死为鬼，鬼复为人。如此，则天地间常只是许多人来来去去，更不由造化生生，必无是理。至如伯有为厉，伊川谓别是一般道理。盖其人气未当尽而强死，自是能为厉。子产为之立後，使有所归，遂不为厉，亦可谓知鬼神之情状矣。”问：“伊川言：‘鬼神造化之迹。’此岂亦造化之迹乎？”曰：“皆是也。若论正理，则似树上忽生出花叶，此便是造化之迹。又加空中忽然有雷霆风雨，皆是也。但人所常见，故不之怪。忽闻鬼啸、鬼火之属，则便以为怪。不知此亦造化之迹，但不是正理，故为怪异。如家语云：‘山之怪曰夔魍魉，水之怪曰龙罔象，土之怪腙谘颉！皆是气之杂揉乖戾所生，亦非理之所无也，专以为无则不可。如冬寒夏热，此理之正也。有时忽然夏寒冬热，岂可谓无此理！但既非理之常，便谓之怪。孔子所以不语，学者亦未须理会也。”垡蚓偎颇闲不信鬼神而言。〔闳祖〕赐录云：“问：‘民受天地之中以生，中是气否？’曰：‘中是理，理便是仁义礼智，曷尝有形象来！凡无形者谓之理；若气，则谓之生也。清者是气，浊者是形。气是魂，谓之精；血是魄，谓之质。所谓“精气为物”，须是此两个相交感，便能成物。“游魂为变”，则所谓气至此已尽。魂升于天，魄降于地。阳者气也，归于天；阴者质也，魄也，降于地，谓之死也。知生则便知死，只是此理。夫子告子路，非拒之，是先後节次如此。’因说，鬼神造化之迹，且如起风做雨，震雷花生，始便有终也。又问：‘人死则魂魄升降，日渐散而不复聚矣。然人之祀祖先，却有所谓“来假来享”，此理如何？’曰：‘若是诚心感格，彼之魂气未尽散，岂不来享？’又问：‘如周以后稷为始祖，以帝喾为所自出之帝，子孙相去未远，尚可感格。至於成康以後千有馀年，岂复有未散者而来享之乎？’曰：‘夫聚散者，气也。若理，则只泊在气上，初不是凝结为一物而为性也。但人分上所合当者，便是理。气有聚散，理则不可以聚散言也。人死，气亦未便散得尽，故祭祖先有感格之理。若世次久远，气之有无不可知。然奉祭祀者既是他子孙，必竟只是这一气相传下来，若能极其诚敬，则亦有感通之理。释氏谓人死为鬼，鬼复为人。如此，则天地间只是许多人来来去去，更不由造化，生生都废，却无是理也。’曰：‘然则羊叔子识环之事非邪？’曰：‘史传此等事极多，要之不足信。便有，也不是正理。’又问：‘世之见鬼神者甚多，不审有无如何？’曰：‘世间人见者极多，岂可谓无，但非正理耳。如伯有为厉，伊川谓别是一理。盖其人气未当尽而强死，魂魄无所归，自是如此。昔有人在淮上夜行，见无数形象，似人非人，旁午克斥，出没於两水之间，久之，累累不绝。此人明知其鬼，不得已，跃跳之，冲之而过之下，却无碍。然亦无他。询之，此地乃昔人战场也。彼皆死於非命，衔冤抱恨，固宜未散。’又问：‘“知鬼神之情状”，何缘知得？’曰：‘伯有为厉，子产为之立後，使有所归，遂不为厉，可谓“知鬼神之情状矣。”’又问：‘伊川言：“鬼神者，造化之迹。”此岂为造化之迹乎？’曰：‘若论正理，则庭前树木，数日春风便开花，此岂非造化之迹！又如雷霆风雨，皆是也。但人常见，故不知怪。忽闻鬼叫，则以为怪。不知此亦是造化之迹，但非理之正耳。’又问：‘世人多为精怪迷惑，如何？’曰：‘家语曰：“山之怪曰夔魍魉，水之怪曰龙罔象，土之怪腙谘颉！苯允瞧之杂揉乖乱所生，专以为无则不可。如冬寒夏热，春荣秋枯，此理之正也。忽冬月开一朵花，岂可谓无此理，但非正耳，故谓之怪。孔子所以不语，学者未须理会也。’坐间或云：‘乡间有李三者，死而为厉，乡曲凡有祭祀佛事，必设此人一分。或设黄泶篚矗不曾设他一分，斋食尽为所污。後因为人放爆杖，焚其所依之树，自是遂绝。’曰：‘是他枉死，气未散，被爆杖惊散了。设醮请天地山川神牛却被小表污却，以此见设醮无此理也。’”明作录云：“如起风做雨，震雷闪电，花生花结，非有神而何！自不察耳。才见说鬼事，便以为怪。世间自有个道理如此，不可谓无，特非造化之正耳。此为得阴阳不正之气，不须惊惑。所以夫子不语怪，以其明有此事，特不语耳。南轩说无，便不是。”馀同。
    才卿问：“来而伸者为神，往而屈者为鬼。凡阴阳魂魄，人之嘘吸皆然；不独死者为鬼，生者为神。故横渠云：‘神耪吖橹始，归往者来之终。’”曰：“此二句，正如俗语骂鬼云：‘你是已死我，我是未死你。’楚词中说终古，亦是此义。”“去终古之所之兮，今逍遥而来东。灵魂之欲归兮，何须臾而忘反！”用之云：“既屈之中，恐又自有屈伸。”曰：“祭祀致得鬼神来格，便是就既屈之气又能伸也。”亻盐剩骸盎昶则能既屈而伸，若祭祀来格是也。若魄既死，恐不能复伸矣。”曰：“也能伸。盖他来则俱来。如祭祀报魂报魄，求之四方上下，便是皆有感格之理。”用之问：“‘游魂为变’，圣愚皆一否？”曰：“然。”亻盐剩骸啊天神地湃斯怼！地何以曰‘拧？”曰：“‘拧字只是‘示’字。盖天垂三辰以著象，如日月星辰是也。地亦显山川草木以示人，所以曰‘地示’。”用之云：“人之祷天地山川，是以我之有感彼之有。子孙之祭先祖，是以我之有感他之无。”曰：“神胖气常屈伸而不已，人鬼之气则消散而无馀矣。其消散亦有久速之异。人有不伏其死者，所以既死而此气不散，为妖为怪。如人之凶死，及僧道既死，多不散。僧道务养精神，所以凝聚不散。若圣贤则安於死，岂有不散而为神怪者乎！如黄帝尧舜，不闻其既死而为灵怪也。尝见辅汉卿说：‘某人死，其气温温然，熏蒸满室，数日不散。’是他气盛，所以如此。刘元城死时，风雷轰於正寝，阄窕挹ぃ少顷辩色，而公已端坐薨矣。他是什么样气魄！”用之曰：“莫是元城忠诚，感动天地之气否？”曰：“只是元城之气自散尔。他养得此气刚大，所以散时如此。祭义云：‘其气发扬於上，为昭明、栎铩⑵噔耄此百物之精也。’此数句说尽了。人死时，其魂气发扬於上。昭明，是人死时自有一般光景；栎铮即前所云‘温温之气’也；凄怆，是一般肃然之气，令人凄怆，如汉武帝时‘神君来则风肃然’是也。此皆万物之精，既死而散也。〔亻选炒韭荚疲骸拔剩骸“其气发扬於上”，何谓也？’曰：‘人气本腾上，这下面尽，则只管腾上去。如火之烟，这下面薪尽，则烟只管腾上去。’淳云：‘终久必消了。’曰：‘然’。”
    问：“鬼神便是精神魂魄，如何？”曰：“然。且就这一身看，自会笑语，有许多聪明知识，这是如何得恁地？虚空之中，忽然有风有雨，忽然有雷有电，这是如何得恁地？这都是阴阳相感，都是鬼神。看得到这里，见一身只是个躯壳在这里，内外无非天地阴阳之气。所以夜来说道：‘“天地之塞，吾其体；天地之帅，吾其性”，思量来只是一个道理。’”又云：“如鱼之在水，外面水便是肚里面水。筘视愣抢锼与鲤鱼肚里水，只一般。”仁父问：“魂魄如何是阴阳？”曰：“魂如火，魄如水。”〔贺孙〕
    因言魂魄鬼神之说，曰：“只今生人，便自一半是神，一半是鬼了。但未死以前，则神为主；已死之後，则鬼为主。纵横在这里。以屈伸往来之气言之，则来者为神，去者为鬼；以人身言之，则气为神而精为鬼。然其屈伸往来也各以渐。”〔亻选橙穆荚疲骸叭粢远源言，一半是气，一半是精。”
    问魂魄。曰：“气质是实底；魂魄是半虚半实底；鬼神是虚分数多，实分数少底。”〔赐〕
    问魂魄。曰：“魄是一点精气，气交时便有这神。魂是发扬出来底，如气之出入息。魄是如水，人之视能明，听能聪，心能强记底。有这魄，便有这神，不是外面入来。魄是精，魂是气；魄主静，魂主动。”又曰：“草木之生自有个神，它自不能生。在人则心便是，所谓‘形既生矣，神发知矣’，是也。”又问生魄死魄。曰：“古人只说‘三五而盈，三五而阙’。近时人方推得他所以圆阙，乃是魄受光处，魄未尝无也。人有魄先衰底，有魂先衰底。如某近来觉重听多忘，是魄先衰。”又曰：“一片底便是分做两片底，两片底便是分作五片底。做这万物、四时、五行，只是从那太极中来。太极只是一个气，迤逦分做两个：气里面动底是阳，静底是阴。又分做五气，又散为万物。”〔植〕
    先儒言：“口鼻之嘘吸为魂，耳目之聪明为魄。”也只说得大概。却更有个母子，这便是坎离水火。暖气便是魂，冷气便是魄。魂便是气之神，魄便是精之神；会思量讨度底便是魂，会记当去底便是魄。又曰：“见於目而明，耳而聪者，是魄之用。老氏云载营魄，营是晶荧之义，魄是一个晶光坚凝物事。释氏之地水火风，其说云，人之死也，风火先散，则不能为祟。盖魂先散而魄尚存，只是消磨未尽，少间自塌了。若地水先散，而风火尚迟，则能为祟，盖魂气犹存尔。”又曰：“无魂，则魄不能以自存。今人多思虑役役，魂都与魄相离了。老氏便只要守得相合，所谓‘致虚极，守静笃’，全然守在这里，不得动。”又曰：“专气致柔，不是‘守’字，却是‘专’字。便只是专在此，全不放出，气便细。若放些子出，便粗了也。”
    阴阳之始交，天一生水。物生始化曰魄。既生魄，暖者为魂。先有魄而後有魂，故魄常为主为弧！藏榄选
    人生初间是先有气。既成形，是魄在先。“形既生矣，神发知矣。”既有形後，方有精神知觉。子产曰：“人生始化曰魄，既生魄，阳曰魂。”数句说得好。〔淳〕
    动者，魂也；静者，魄也。“动静”二字括尽昶恰７材茉擞米魑，皆魂也，魄则不能也。今人之所以能运动，都是魂使之尔。魂若去，魄则不能也。今魄之所以能运，体便死矣。月之黑晕便是魄，其光者，乃日加之光耳，他本无光也，所以说“哉生魄”，“旁死魄”。庄子曰：“日火外影，金水内影。”此便是魂魄之说。〔亻选秤型盐蟆
    耳目之聪明为魄，魄是鬼。某自觉气盛则魄衰。童男童女死而魄先化。〔升卿〕
    魄是耳目之精，魂是口鼻呼吸之气。眼光落地，所谓“体魄则降”也。
    或问：“口鼻呼吸者为魂，耳目之聪明为魄？”曰：“精气为物，魂乃精气中无形迹底。淮南子注云：‘魂者，阳之神；魄者，阴之神。’释氏四大之说亦是窃见这意思。人之一身，皮肉之类皆属地，涕唾之类皆属水。暖气为火，运动为风。地水，阴也；火风，阳也。”
    或问：“气之出入者为魂，耳目之聪明为魄。然则魄中复有魂，魂中复有魄耶？”曰：“精气周流，充满於一身之中，嘘吸聪明，乃其发而易见者耳。然既周流充满於一身之中，则鼻之知臭，口之知味，非魄乎？耳目之中皆有暖气，非魂乎？推之遍体，莫不皆然。佛书论四大处，似亦祖述此意。”问：“先生尝言，体魄自是二物。然则魂气亦为两物耶？”曰：“将魂气细推之，亦有精粗；但其为精粗也甚微，非若体魄之悬殊耳。”问：“以目言之，目之轮，体也；睛之明，魄也。耳则如何？”曰：“窍即体也，聪即魄也。”又问：“月魄之魄，岂只指其光而言之，而其轮则体耶？”曰：“月不可以体言，只有魂魄耳。月魄即其全体，而光处乃其魂之发也。”
    魂属木，魄属金。所以说“三魂七魄”，是金木之数也。
    人之能思虑计画者，魂之为也；能记忆辩别者，魄之为也。〔亻选
    “人有尽记得一生以来履历事者，此是智以藏往否？”曰：“此是魄强，所以记得多。”〔德明〕
    问：“魂气升於天，莫只是消散，其实无物归於天上否？”曰：“也是气散，只是才散便无。如火将灭，也有烟上，只是便散。盖缘木之性已尽，无以继之。人之将死，便气散，即是这里无个主子，一散便死。大率人之气常上。且如说话，气都出上去。”〔夔孙〕
    魂散，则魄便自沉了。今人说虎死则眼光入地，便是如此。
    问：“人死时，是当初禀得许多气，气尽则无否？”曰：“是。”曰：“如此，则与天地造化不相干。”曰：“死生有命，当初禀得气时便定了，便是天地造化。只有许多气，能保之亦可延。且如我与人俱有十分，俱已用出二分。我才用出二分便收回，及收回二分时，那人已用出四分了，所以我便能少延。此即老氏作福意。老氏惟见此理，一向自私其身。”〔淳〕
    问：“黄寺丞云：‘气散而非无。’泳窃谓人禀得阴阳五行之气以生，到死後，其气虽散，只反本还原去。”曰：“不须如此说。若说无，便是索性无了。惟其可以感格得来，故只说得散。要之，散也是无了。”问：“灯焰冲上，渐渐无去。要之不可谓之无，只是其气散在此一室之内。”曰：“只是他有子孙在，便是不可谓之无。”〔胡泳〕
    问：“有人死而气不散者，何也？”曰：“他是不伏死。如自刑自害者，皆是未伏死，又更聚得这精神。安於死者便自无，何曾见尧舜做鬼来！”
    死而气散，泯然无迹者，是其常。道理恁地。有托生者，是偶然聚得气不散，又怎生去凑著那生气，便再生，然非其常也。伊川云：“左传伯有之为厉，又别是一理。”言非死生之常理也。人杰录略。
    伯有为厉之事，自是一理，谓非生死之常理。人死则气散，理之常也。它却用物宏，取精多，族大而强死，故其气未散耳。〔┿〕
    光祖问：“先生所答崧卿书云云。如伊川又云：‘伯有为厉，别是一理。’又如何？”曰：“亦自有这般底。然亦多是不得其死，故强气未散。要之，久之亦不会不散。如漳州一件公事：妇杀夫，密埋之。後为崇，事才发觉，当时便不为祟。此事恐奏裁免死，遂於申诸司状上特批了。後妇人斩，与妇人通者绞。以是知刑狱里面这般事，若不与决罪偿命，则死者之冤必不解。”又曰：“气久必散。人说神仙，一代说一项。汉世说甚安期生，至唐以来，则不见说了。又说锺离权吕洞宾，而今又不见说了。看得来，他也只是养得分外寿考，然终久亦散了。”〔贺孙〕
    问：“伯有之事别是一理，如何？”曰：“是别是一理。人之所以病而终尽，则其气散矣。或遭刑，或忽然而死者，气犹聚而未散，然亦终於一散。释道所以自私其身者，便死时亦只是留其身不得，终是不甘心，死御冤愤者亦然，故其气皆不散。浦城山中有一道人，常在山中烧丹。後因一日出神，乃祝其人云：‘七日不返时，可烧我。’未满七日，其人焚之。後其道人归，叫骂取身，亦能於壁间写字，但是墨较淡，不久又无。”扬尝闻张天觉有一事亦然。邓隐峰一事亦然。其人只管讨身，隐峰云：“说底是甚么？”其人悟，谢之而去。〔扬〕
    问：“‘游魂为变’，间有为妖孽者，是如何得未散？”曰：“‘游’字是渐渐散。若是为妖孽者，多是不得其死，其气未散，故郁结而成妖孽。若是≠病死底人，这气消耗尽了方死，岂复更郁结成妖孽！然不得其死者，久之亦散。如今打面做糊，中间自有成小块核不散底，久之渐渐也自会散。又如其取精多，其用物弘，如伯有者，亦是卒未散也。横渠曰：‘物之初生，气日至而滋息；物生既盈，气日反而游散。至之谓神，以其伸也；反之谓鬼，以其归也。’天下万物万事自古及今，只是个阴阳消息屈伸。横渠将屈伸说得贯通。上蔡说，却似不说得循环意思。宰我曰：‘吾闻鬼神之名，不知其所谓。’子曰：‘气也者，神之盛也；魄也者，鬼之盛也。合鬼与神，教之至也。’注谓口鼻嘘吸为气，耳目聪明为魄。气属阳，魄属阴。而今有人说眼光落，这便是魄降。今人将死，有云魄落。若气，只升而散。故云：‘魄气归於天，形魄归於地。’道家修养有这说，与此大段相合。”〔贺孙〕
    苌弘死三年而化为碧。此所谓魄也，如虎威之类。弘以忠死，故其气凝结如此。〔广〕
    “鬼神凭依言语，乃是依凭人之精神以发”。问：“伊川记金山事如何？”曰：“乃此婢子想出。”问：“今人家多有怪者。”曰：“此乃魑魅魍魉之为。建州有一士人，行遇一人，只有一脚，问某人家安在。与之同行，见一脚者入某人家。数日，其家果死一子。”〔可学〕
    郑说：“有人寤寐间见鬼通刺甚验者。”曰：“如此，则是不有不无底纸笔。”〔淳〕
    论及巫人治鬼，而鬼亦效巫人所为以敌之者，曰：“後世人心奸诈之甚，感得奸诈之气，做得鬼也奸巧。”〔淳〕
    厚之问：“人死为禽兽，恐无此理。然亲见永春人家有子，耳上有猪毛及猪皮，如何？”曰：“此不足怪。向见籍溪供事一兵，胸前有猪毛，睡时作猪鸣。此只是禀得猪气。”〔可学〕
    或问鬼神。曰：“且类聚前辈说鬼神处看，要须自理会得。且如祭天地祖考，直是求之冥漠。然祖考却去人未久，求之似易。”先生又笑曰：“如此说，又是作怪了也。”〔祖道〕以下论祭祀祖考、神示。
    问：“性即是理，不可以聚散言。聚而生，散而死者，气而已。所谓精神魂魄，有知有觉者，气也。故聚则有，散则无。若理则亘古今常存，不复有聚散消长也。”曰：“只是这个天地阴阳之气，人与万物皆得之。气聚则为人，散则为鬼。然其气虽已散，这个天地阴阳之理生生而不穷。祖考之精神魂魄虽已散，而子孙之精神魂魄自有些小相属。故祭祀之礼尽其诚敬，便可以致得祖考之魂魄。这个自是难说。看既散後，一似都无了。能尽其诚敬，便有感格，亦缘是理常只在这里也。”〔贺孙〕
    问：“鬼神以祭祀而言。天地山川之属，分明是一气流通，而兼以理言之。人之先祖，则大概以理为主，而亦兼以气魄言之。若上古圣贤，则只是专以理言之否？”曰：“有是理，必有是气，不可分说。都是理，都是气。那个不是理？那个不是气？”问：“上古圣贤所谓气者，只是天地间公共之气。若祖考精神，则毕竟是自家精神否？”曰：“祖考亦只是此公共之气。此身在天地间，便是理与气凝聚底。天子统摄天地，负荷天地间事，与天地相关，此心便与天地相通。不可道他是虚气，与我不相干。如诸侯不当祭天地，与天地不相关，便不能相通。圣贤道在万世，功在万世。今行圣贤之道，传圣贤之心，便是负荷这物事，此气便与他相通。如释奠列许多笾豆，设许多礼仪，不成是无此姑谩为之！人家子孙负荷祖宗许多基业，此心便与祖考之心相通。祭义所谓‘春厍锍’者，亦以春阳来则神亦来，秋阳退则神亦退，故於是时而设祭。初间圣人亦只是略为礼以达吾之诚意，後来遂加详密。”〔义刚〕
    自天地言之，只是一个气。自一身言之，我之气即祖先之气，亦只是一个气，所以才感必应。
    周问：“何故天曰神，地曰牛人曰鬼？”曰：“此又别。气之清明者为神，如日月星辰之类是也，此变化不可测。疟尽示’字，以有迹之可示，山河草木是也，比天象又差著。至人，则死为鬼矣。”又问：“既曰往为鬼，何故谓‘祖考来格’？”曰：“此以感而言。所谓来格，亦略有些神底意思。以我之精神感彼之精神，盖谓此也。祭祀之礼全是如此。且‘天子祭天地，诸侯祭山川，大夫祭五祀’，皆是自家精神抵当得他过，方能感召得他来。如诸侯祭天地，大夫祭山川，便没意思了。”〔雉〕
    陈後之问：“祖宗是天地间一个统气，因子孙祭享而聚散？”曰：“这便是上蔡所谓‘若要有时，便有；若要无时，便无’，是皆由乎人矣。鬼神是本有底物事。祖宗亦只是同此一气，但有个总脑处。子孙这身在此，祖宗之气便在此，他是有个血脉贯通。所以‘神不歆非类，民不祀非族’，只为这气不相关。如‘天子祭天地，诸侯祭山川，大夫祭五祀’，虽不是我祖宗，然天子者天下之主，诸侯者山川之主，大夫者五祀之主。我主得他，便是他气又总统在我身上，如此便有个相关处。”〔义刚〕淳同。
    问：“人之死也，不知魂魄便散否？”曰：“固是散。”又问：“子孙祭祀，却有感格者，如何？”曰：“毕竟子孙是祖先之气。他气虽散，他根却在这里；尽其诚敬，则亦能呼召得他气聚在此。如水波样，後水非前水，後波非前波，然却通只是一水波。子孙之气与祖考之气，亦是如此。他那个当下自散了，然他根却在这里。根既在此，又却能引聚得他那气在此。此事难说，只要人自看得。”问：“下武诗‘三后在天’，先生解云：‘在天，言其既没而精神上合於天。’此是如何？”曰：“便是又有此理。”用之云：“恐只是此理上合於天耳。”曰：“既有此理，便有此气。”或曰：“想是圣人禀得清明纯粹之气，故其死也，其气上合於天。”曰：“也是如此。这事又微妙难说，要人自看得。世间道理有正当易见者，又有变化无常不可窥测者，如此方看得这个道理活。又如云：‘文王陟降，在帝左右。’如今若说文王真个在上帝之左右，真个有个上帝如世间所塑之像，固不可。然圣人如此说，便是有此理。如周公金中‘乃立坛龅ァ一节，分明是对鬼。‘若尔三王是有丕子之责於天，以旦代某之身。’此一段，先儒都解错了，只有晁以道说得好。他解‘丕子之责’如史传中‘责其侍子’之‘责’。盖云上帝责三王之侍子。侍子，指武王也。上帝责其来服事左右，故周公乞代其死云：‘以旦代某之身。’言三王若有侍子之责於天，则不如以我代之。我多才多艺，能事上帝。武王不若我多才多艺，不能事鬼神，不如且留他在世上，定你之子孙与四方之民。文意如此。伊川却疑周公不应自说多才多艺，不是如此，他止是要代武王之死尔。”用之问：“先生答廖子晦书云：‘气之已散者，既化而无有矣，而根於理而日生者，则固浩然而无穷也。故上蔡谓：“我之精神，即祖考之精神。”盖谓此也。’”问：“根於理而日生者浩然而无穷，此是说天地气化之气否？”曰：“此气只一般。周礼所谓‘天神、地示、人鬼’，虽有三样，其实只一般。若说有子孙底引得他气来，则不成无子孙底他气便绝无了！他血气虽不流传，他那个亦自浩然日生无穷。如礼书，诸侯因国之祭，祭其国之无主後者，如齐太公封於齐，便用祭甚爽鸠氏、季病⒎瓴陵、蒲姑氏之属。盖他先主此国来，礼合祭他。然圣人制礼，惟继其国者，则合祭之；非在其国者，便不当祭。便是理合如此，道理合如此，便有此气，如卫成公梦康叔云：‘相夺予飨。’盖卫後都帝丘，夏后相亦都帝丘，则都其国自合当祭。不祭，宜其如此。又如晋侯梦黄熊入寝门，以为鲧之神，亦是此类。不成说有子孙底方有感格之理！便使其无子孙其气亦未尝亡也。如今祭勾芒，他更是远。然既合当祭他，便有些池作“此”。气。要之，通天地人只是这一气，所以说：‘洋洋然如在其上，如在其左右！’虚空Τ塞，无非此理，自要人看得活，难以言晓也。所以明道答人鬼神之问云：‘要与贤说无，何故圣人却说有？要与贤说有，贤又来问某讨。’说只说到这里，要人自看得。孔子曰：‘未能事人，焉能事鬼！’而今且去理会紧要道理。少间看得道理通时，自然晓得。上蔡所说，已是煞分晓了。”〔亻选
    问：“鬼神恐有两样：天地之间，二气氤氲，无非鬼神，祭祀交感，是以有感有；人死为鬼，祭祀交感，是以有感无。”曰：“是。所以道天神人鬼，神便是气之伸，此是常在底；鬼便是气之屈，便是已散了底。然以精神去合他，又合得在。”问：“不交感时常在否？”曰：“若不感而常有，则是有馁鬼矣。”又曰：“先辈说魂魄多不同。左传说魄先魂而有，看来也是。以赋形之初言之，必是先有此体象，方有阳气来附他。”
    鬼神以主宰言，然以物言不得。又不是如今泥塑底神之类，只是气。且如祭祀，只是你聚精神以感之。祖考是你所承流之气，故可以感。〔扬〕
    蔡行夫问事鬼神。曰：“古人交神明之道，无些子不相接处。古人立尸，便是接鬼神之意。”〔时举〕
    问：“祭祀之理，还是有其诚则有其神，无其诚则无其神否？”曰：“鬼神之理，即是此心之理。”〔恪〕
    祭祀之感格，或求之阴，或求之阳，各从其类，来则俱来。然非有一物积於空虚之中，以待子孙之求也。但主祭祀者既是他一气之流传，则尽其诚敬感格之时，此气固寓此也。〔亻选
    问：“子孙祭祀，尽其诚意以聚祖考精神，不知是合他魂魄，只是感格其魂气？”曰：“芮萧祭脂，所以报气；灌用郁鬯，所以招魂，便是合他，所谓‘合鬼与神，教之至也’。”又问：“不知常常恁地，只是祭祀时恁地？”曰：“但有子孙之气在，则他便在。然不是祭祀时，如何得他聚！”
    人死，虽是魂魄各自飞散，要之，魄又较定。须是招魂来复这魄，要他相合。复，不独是要他活，是要聚他魂魄，不教便散了。圣人教人子孙常常祭祀，也是要去聚得他。
    问：“祖考精神既散，必须‘三日斋，七日戒’，‘求诸阳，求诸阴’，方得他聚。然其聚也，倏然其聚。到得祷祠既毕，诚敬既散，则又忽然而散。”曰：“然。”〔子蒙〕
    问：“死者精神既散，必须生人祭祀，尽诚以聚之，方能凝聚。若‘相夺予享’事，如伊川所谓‘别是一理’否？”曰：“他梦如此，不知是如何。或是他有这念，便有这梦，也不可知。”〔子蒙〕
    问：“死者魂气既散，而立主以主之，亦须聚得些子气在这里否？”曰：“古人自始死，吊魂复魄，立重设主，便是常要接续他些子精神在这里。古者衅龟用牲血，便是觉见那龟久後不灵了，又用些子生气去接续他。史记上龟甏，占春，将鸡子就上面开卦，便也是将生气去接他，便是衅龟之意。”又曰：“古人立尸，也是将生人生气去接他。”〔子蒙〕
    问：“祭天地山川，而用牲币酒醴者，只是表吾心之诚耶？抑真有气来格也？”曰：“若道无物来享时，自家祭甚底？肃然在上，令人奉承敬畏，是甚物？若道真有愠涤荡佣来，又妄诞。”〔淳〕以下论祭祀神示。
    汉卿问天神地示之义。曰：“注疏谓天气常伸，谓之神；地道常默以示人，谓之示。”〔人杰〕
    地耪撸周礼作“示”字，只是示见著见之义。
    地之神，只是万物发生，山川出阒类。〔振〕
    说鬼神，举明道有无之说，因断之曰：“有。若是无时，古人不如是求。‘七日戒，三日斋’，或‘求诸阳’，或‘求诸阴’，须是见得有。如天子祭天地，定是有个天，有个地；诸侯祭境内名山、大川，定是有个名山、大川；大夫祭五祀，定是有个门、行、户、灶、中ニ。今庙宇有灵底，亦是山川之气会聚处。久之，被人掘凿损坏，於是不复有灵，亦是这些气过了。”〔贺孙〕
    问：“鬼者，阴之灵；神者，阳之灵。司命、中ニ、灶与门、行，人之所用者。有动有静，有作有止，故亦有阴阳鬼神之理，古人所以祀之。然否？”曰：“有此物便有此鬼神，盖莫非阴阳之所为也。五祀之神，若细分之，则户、灶属阳，门、行属阴，中ニ兼统阴阳。就一事之中，又自有阴阳也。”〔壮祖〕
    或言鬼神之异。曰：“世间亦有此等事，无足怪。”味道举以前日“魂气归天，体魄降地；人之出入气即魂也，魄即精之鬼，故气曰阳，魄曰阴，人之死则气散於空中”之说，问：“人死气散，是无踪影，亦无鬼神。今人祭祀，从何而求之？”曰：“如子祭祖先，以气类而求。以我之气感召，便是祖先之气，故想饶本作“祭”。之如在，此感通之理也。”味道又问：“子之於祖先，固是如此。若祭其他鬼神，则如之何？有来享之意否？”曰：“子之於祖先，固有显然不易之理。若祭其他，亦祭其所当祭。‘祭如在，祭神如神在。’如天子则祭天，是其当祭，亦有气类，乌得而不来歆乎！诸侯祭社稷，故今祭社亦是从气类而祭，乌得而不来歆乎！今祭孔子必於学，其气类亦可想。”长孺因说，祭孔子不当以塑像，只当用木主。曰：“向日白鹿洞欲塑孔子像於殿。某谓不必，但置一空殿，临时设席祭之。不然，只塑孔子坐於地下，则可用笾、豆、铩Ⅲ。今塑像高高在上，而设器皿於地，甚无义理。”{与心}。
    汪德辅问：“‘祖考精神便是自家精神’，故斋戒祭祀，则祖考来格。若祭旁亲及子，亦是一气，犹可推也。至於祭妻及外亲，则其精神非亲之精神矣，岂於此但以心感之而不以气乎？”曰：“但所祭者，其精神魂魄，无不感通，盖本从一源中流出，初无间隔，虽天地山川鬼神亦然也。”〔壮祖〕
    问：“人祭祖先，是以己之精神去聚彼之精神，可以合聚。盖为自家精神便是祖考精神，故能如此。诸侯祭因国之主，与自家不相关，然而也呼唤得他聚。盖为天地之气，便是他气底母，就这母上聚他，故亦可以感通。”曰：“此谓无主後者，祭时乃可以感动。若有主後者，祭时又也不感通。”用之曰：“若理不相关，则聚不得他；若理相关，则方可聚得他。”曰：“是如此。”又曰：“若不是因国，也感他不得。盖为他元是这国之主，自家今主他国土地，他无主後，合是自家祭他，便可感通。”〔子蒙〕
    问：“天地山川是有个物事，则祭之其神可致。人死气已散，如何致之？”曰：“只是一气。如子孙有个气在此，毕竟是因何有此？其所自来，盖自厥初生民气化之祖相传到此，只是此气。”问：“祭先贤先圣如何？”曰：“有功德在人，人自当报之。古人祀五帝，只是如此。後世有个新生底神道，缘众人心都向它，它便盛。如狄仁杰只留吴太伯伍子胥庙，坏了许多庙，其鬼亦不能为害，缘是它见得无这物事了。”因举上蔡云：“可者欲人致生之，故其鬼神；不可者欲人致死之，故其鬼不神。”〔夔孙〕（赐录略）
    或问：“世有庙食之神，绵历数百年，又何理也？”曰：“浸久亦能散。昔守南康，缘久旱，不免遍祷於神。忽到一庙，但有三间弊屋，狼籍之甚。彼人言，三五十年前，其灵如响，因有人来，而帷中有神与之言者。昔之灵如彼，今之灵如此，亦自可见。”〔壮祖〕
    风俗尚鬼，如新安等处，朝夕如在鬼窟。某一番归乡里，有所谓五通庙，最灵怪。众人捧拥，谓祸福立见。居民才出门，便带纸片入庙，祈祝而後行。士人之过者，必以名纸称“门生某人谒庙”。某初还，被宗人煎迫令去，不往。是夜会族人，往官司打酒，有灰，乍饮，遂动脏腑终夜。次日，又偶有一蛇在阶旁。众人∪唬以为不谒庙之故。某告以“脏腑是食物不著，关他甚事！莫枉了五通”。中有某人，是向学之人，亦来劝往，云：“亦是从众。”某告以“从众何为？不意公亦有此语！某幸归此，去祖墓甚近。若能为祸福，请即葬某於祖墓之旁，甚便”。又云：“人做州郡，须去淫祠。若系敕额者，则未可轻去。”〔贺孙〕
    论鬼神之事，谓：“蜀中灌口二郎庙，当初是李冰因开离堆有功，立庙。今来现许多灵怪，乃是他第二儿子出来。初间封为王，後来徽宗好道，谓他是甚么真君，遂改封为真君。向张魏公用兵祷於其庙，夜梦神语云：‘我向来封为王，有血食之奉，故威福用得行。今号为“真君”，虽尊，凡祭我以素食，无血食之养，故无威福之灵。今须复我封为王，当有威灵。’魏公遂乞复其封。不知魏公是有此梦，还复一时用兵，托为此说。今逐年人户赛祭，杀数万来头羊，庙前积骨如山，州府亦得此一项税钱。利路又有梓潼神，极灵。今二个神似乎割据了两川。大抵鬼神用生物祭者，皆是假此生气为灵。古人衅钟、衅龟，皆此意。”汉卿云：“季通说：‘有人射虎，见虎後数人随著。乃是为虎伤死之人，生气未散，故结成此形。’”先生曰：“仰山庙极壮大，亦是占得山川之秀。寺在庙後，却幽静。庙基在山边。此山亦小，但是来远。到此溪边上，外面群山皆来朝。寺基亦好。大抵僧家寺基多是好处。往往佛法入中国，他们自会寻讨。今深山穷谷好处，只得做僧寺。若人家居，必不可。”因言“僧家虚诞。向过雪峰，见一僧云：‘法堂上一木球，才施主来做功德，便会热。’某向他道：‘和尚得恁不脱洒！只要恋著这木球要热做甚！’”因说“路当可向年十岁，道人授以符印，父兄知之，取而焚之。後来又自有”。汉卿云：“後来也疏脱。”先生曰：“人只了得每日与鬼做头底，是何如此无心得则鬼神服？若是此心洞然，无些子私累，鬼神如何不服！”〔贺孙〕淳同。
    论及请紫姑神吟诗之事，曰：“亦有请得正身出见，其家小女子见，不知此是何物。且如衢州有一个人事一个神，只录所问事目於纸，而封之祠前。少间开封，而纸中自有答语。这个不知是如何。”〔义刚〕
    问：“尝问紫姑神”云云。曰：“是我心中有，故应得。应不得者，是心中亦不知曲折也。”〔方〕
    问：“道理有正则有邪，有是则有非。鬼神之事亦然。世间有不正之鬼神，谓其无此理则不可。”曰：“老子谓‘以道莅天下者，其鬼不神’。若是王道修明，则此等不正之气都消铄了。”〔人杰〕方录云：“老子云：‘以道治世，则其鬼不神。’此有理。行正当事人，自不作怪。弃常则妖兴。”
    ●卷四・性理一
    ◎人物之性气质之性
    这几个字，自古圣贤上下数千年，呼唤得都一般。毕竟是圣学传授不断，故能如此。至春秋时，此个道理其传犹未泯。如刘定公论人受天地之中以生，郑子产论伯有为厉事，其穷理煞精。〔广〕
    天之生物也，一物与一无妄。〔大雅〕
    天下无无性之物。盖有此物，则有此性；无此物，则无此性。〔若海〕
    问：“五行均得太极否？”曰：“均。”问：“人具五行，物只得一行？”曰：“物亦具有五行，只是得五行之偏者耳。”〔可学〕
    问：“性具仁义礼智？”曰：“此犹是说‘成之者性’。上面更有‘一阴一阳’，‘继之者善’。只一阴一阳之道，未知做人做物，已具是四者。虽寻常昆虫之类皆有之，只偏而不全，浊气间隔。”〔德明〕
    人物之生，其赋形偏正，固自合下不同。然随其偏正之中，又自有清浊昏明之异。〔亻选
    物物运动蠢然，若与人无异。而人之仁义礼智之粹然者，物则无也。当时所记，改“人之”“之”字为“性”字，姑两存之。〔节〕
    或问：“人物之性一源，何以有异？”曰：“人之性论明暗，物之性只是偏塞。暗者可使之明，已偏塞者不可使之通也。横渠言，凡物莫不有是性，由通蔽开塞，所以有人物之别。而卒谓塞者牢不可开，厚者可以开而开之也难，薄者开之也易是也。”又问：“人之习为不善，其溺已深者，终不可复反矣。”曰：“势极重者不可反，亦在乎识之浅深与其用力之多寡耳。”〔大雅〕
    先生答黄商伯书有云：“论万物之一原，则理同而气异；观万物之异体，则气犹相近，而理绝不同。”问：“‘理同而气异’，此一句是说方付与万物之初，以其天命流行，只是一般，故理同；以其二五之气有清浊纯驳，故气异。下句是就万物已得之後说，以其虽有清浊之不同，而同此二五之气，故气相近；以其昏明开塞之甚远，故理绝不同。中庸是论其方付之初，集注是看其已得之後。”曰：“气相近，如知寒暖，识饥饱，好生恶死，趋利避害，人与物都一般。理不同，如蜂蚁之君臣，只是他义上有一点子明；虎狼之父子，只是他仁上有一点子明；其他更推不去。恰似镜子，其他处都暗了，中间只有一两点子光。大凡物事禀得一边重，便占了其他底。如慈爱底人少断制，断制之人多残忍。盖仁多，便遮了义；义多，便遮了那仁。”问：“所以妇人临事多怕，亦是气偏了？”曰：“妇人之仁，只流从爱上去。”〔亻选
    问：“人物皆禀天地之理以为性，皆受天地之气以为形。若人品之不同，固是气有昏明厚薄之异。若在物言之，不知是所禀之理便有不全耶，亦是缘气禀之昏蔽故如此耶？”曰：“惟其所受之气只有许多，故其理亦只有许多。如犬马，他这形气如此，故只会得如此事。”又问：“物物具一太极，则是理无不全也。”曰：“谓之全亦可，谓之偏亦可。以理言之，则无不全；以气言之，士毅录作“以不能推言之”。则不能无偏。故吕与叔谓物之性有近人之性者，如猫相乳之类。温公集载他家一猫，又更差异。人之性有近物之性者。”如世上昏愚人。〔广〕
    问：“气质有昏浊不同，则天命之性有偏全否？”曰：“非有偏全。谓如日月之光，若在露地，则尽见之；若在段葜下，有所蔽塞，有见有不见。昏浊者是气昏浊了，故自蔽塞，如在段葜下。然在人则蔽塞有可通之理；至於禽兽，亦是此性，只被他形体所拘，生得蔽隔之甚，无可通处。至於虎狼之仁，豺獭之祭，蜂蚁之义，却只通这些子，譬如一隙之光。至於猕猴，形状类人，便最灵於他物，只不会说话而已。到得夷狄，便在人与禽兽之间，所以终难改。”〔┿〕
    性如日光，人物所受之不同，如隙窍之受光有大小也。人物被形质局定了，也是难得开广。如蝼蚁如此小，便只知得君臣之分而已。〔亻选
    或说：“人物性同。”曰：“人物性本同，只气禀异。如水无有不清，倾放白碗中是一般色，及放黑碗中又是一般色，放青碗中又是一般色。”又曰：“性最难说，要说同亦得，要说异亦得。如隙中之日，隙之长短大小自是不同，然却只是此日。”〔夔孙〕
    人物之生，天赋之以此理，未尝不同，但人物之禀受自有异耳。如一江水，你将杓去取，只得一杓；将碗去取，只得一碗；至於一桶一缸，各自随器量不同，故理亦随以异。〔亻选
    问：“人则能推，物则不能推。”曰：“谓物无此理，不得。只是气昏，一似都无了。”〔夔孙〕
    天地间非特人为至灵，自家心便是鸟兽草木之心，但人受天地之中而生耳。〔敬仲〕
    某有疑问呈先生曰：“人物之性，有所谓同者，又有所谓异者。知其所以同，又知其所以异，然後可以论性矣。夫太极动而二气形，二气形而万化生。人与物俱本乎此，则是其所谓同者；而二气五行，蛆拷桓校万变不齐，则是其所谓异者。同者，其理也；异者，其气也。必得是理，而後有以为人物之性，则其所谓同然者，固不得而异也；必得是气，而後有以为人物之形，则所谓异者，亦不得而同也。是以先生於大学或问因谓‘以其理而言之，则万物一原，固无人物贵贱之殊；以其气而言之，则得其正且通者为人，得其偏且塞者为物；是以或贵或贱而有所不能齐’者，盖以此也。然其气虽有不齐，而得之以有生者，在人物莫不皆有理；虽有所谓同，而得之以为性者，人则独异於物。故为知觉，为运动者，此气也；为仁义，为礼智者，此理也。知觉运动，人能之，物亦能之；而仁义礼智，则物固有之，而岂能全之乎！今告子乃欲指其气而遗其理，梏於其同者，而不知其所谓异者，此所以见辟於孟子。而先生於集注则亦以为：‘以气言之，则知觉运动人物若不异；以理言之，则仁义礼智之禀，非物之所能全也。’於此，则言气同而理异者，所以见人之为贵，非物之所能并；於彼则言理同而气异者，所以见太极之无亏欠，而非有我之所得为也。以是观之，尚何疑哉！有以集注、或问异同为疑者，答之如此，未知是否？”先生批云：“此一条论得甚分明。昨晚朋友正有讲及此者，亦已略为言之，然不及此之有条理也。”〔开〕
    子晦问人物清明昏浊之殊，德辅因问：“尧舜之气常清明冲和，何以生丹朱商均？”曰：“气偶然如此，如瞽瞍生舜是也。”某曰：“瞽瞍之气有时而清明，尧舜之气无时而昏浊。”先生答之不详。次日，廖再问：“恐是天地之气一时如此？”曰：“天地之气与物相通，只借从人躯壳里过来。”〔德辅〕
    问：“虎狼之父子，蜂蚁之君臣，豺獭之报本，雎鸠之有别，物虽得其一偏，然彻头彻尾得义理之正。人合下具此天命之全体，乃为物欲、气禀所昏，反不能如物之能通其一处而全尽，何也？”曰：“物只有这一处通，便却专。人却事事理会得些，便却泛泛，所以易昏。”〔铢〕
    虎遇药箭而死，也直去不回。虎是刚劲之物，便死得也公正。〔亻选
    有飞蚁争集於烛而死，指而示诸生曰：“此飞而亢者，便是属阴，便是‘成之者性’。庄子谓：‘一受其成形，不亡以待尽。’”〔道夫〕
    问：“人与物以气禀之偏全而不同，不知草木如何？”曰：“草木之气又别，他都无知了。”〔广〕
    一草一木，皆天地和平之气。〔人杰〕
    “天下之物，至微至细者，亦皆有心，只是有无知觉处尔。且如一草一木，向阳处便生，向阴处便憔悴，他有个好恶在里。至大而天地，生出许多万物，运转流通，不停一息，四时昼夜，恰似有个物事积踏恁地去。天地自有个无心之心。复卦一阳生於下，这便是生物之心。又如所谓‘惟皇上帝降衷於下民’，‘天道福善祸淫’，这便自分明有个人在里主宰相似。心是他本领，情是他个意思。”又问：“如何见天地之情？”曰：“人正大，便也见得天地之情正大。天地只是正大，未尝有些子邪处，一尝有些子小处。”又曰：“且如今言药性热，药何尝有性，只是他所生恁地。”〔道夫〕
    徐子融以书问：“枯槁之中，有性有气，故附子热，大黄寒，此性是气质之性？”陈才卿谓即是本然之性。先生曰：“子融认知觉为性，故以此为气质之性。性即是理。有性即有气，是他禀得许多气，故亦只有许多理。”才卿谓有性无仁。先生曰：“此说亦是。是他元不曾禀得此道理。惟人则得其全。如动物，则又近人之性矣。故吕氏云：‘物有近人之性，人有近物之性。’盖人亦有昏愚之甚者。然动物虽有知觉，才死，则其形骸便腐坏；植物虽无知觉，然其质却坚久难坏。”〔广〕
    问：“曾见答余方叔书，以为枯槁有理。不知枯槁瓦砾，如何有理？”曰：“且如大黄附子，亦是枯槁。然大黄不可为附子，附子不可为大黄。”〔节〕
    问：“枯槁之物亦有性，是如何？”曰：“是他合下有此理，故云天下无性外之物。”因行街，云：“阶砖便有砖之理。”因坐，云：“竹椅便有竹椅之理。枯槁之物，谓之无生意，则可；谓之无生理，则不可。如朽木无所用。止可付之爨灶，是无生意矣。然烧甚么木，则是甚么气，亦各不同，这是理元如此。”〔贺孙〕
    问：“枯槁有理否？”曰：“才有物，便有理。天不曾生个笔，人把兔毫来做笔。才有笔，便有理。”又问：“笔上如何分仁义？”曰：“小小底，不消恁地分仁义。”〔节〕
    问：“理是人物同得於天者。如物之无情者，亦有理否？”曰：“固是有理，如舟只可行之於水，车只可行之於陆。”〔祖道〕
    季通云：“在陆者不可以入水，在水者不可以居陆。在陆者阳多而阴少，在水者阴多而阳少。若出水入陆，则龟獭之类是也。”〔端蒙〕
    草木都是得阴气，走飞都是得阳气。各分之，草是得阴气，木是得阳气，故草柔而木坚；走兽是得阴气，飞鸟是得阳气，故兽伏草而鸟栖木。然兽又有得阳气者，如猿猴之类是也；鸟又有得阴气者，如雉雕之类是也。唯草木都是得阴气，然却有阴中阳、阳中阴者。”〔端蒙〕
    问：“物有夏秋间生者。”曰：“生得较迟，他又自有个小四时。”〔方子〕
    问：“动物有知，植物无知，何也？”曰：“动物有血气，故能知。植物虽不可言知，然一般生意亦可默见。若戕贼之，便枯悴不复悦怿，池本作“泽”。亦似有知者。尝观一般花树，朝日照曜之时，欣欣向荣，有这生意，皮包不住，自迸出来；若枯枝老叶，便觉憔悴，盖气行已过也。”问：“此处见得仁意否？”曰：“只看戕贼之便鄞幔亦是义底意思。”因举康节云，“植物向下，头向下。‘本乎地者亲下’，故浊；动物向上，人头向上。‘本乎天者亲上’，故清。猕猴之类能如人立，故特灵怪，如鸟兽头多横生，故有知、无知相半。”〔德明〕铢录云：“‘本乎天者亲上’，凡动物首向上，是亲乎上，人类是也。‘本乎地者亲下’，凡植物本向下，是亲乎下，草木是也。禽兽首多横，所以无智。此康节说。”
    纯叟言：“枇杷具四时之气：秋结菩蕾，冬花，春实，夏熟。才熟後，又结菩蕾。”先生顾谓德明曰：“如此看去。”意谓生理循环也。〔德明〕
    冬间花难谢。如水仙，至脆弱，亦耐久；如梅花蜡梅，皆然。至春花则易谢。若夏间花，则尤甚矣。如葵榴荷花，只开得一日。必竟冬时其气贞固，故难得谢。若春夏间，才发便发尽了，故不能久。又云：“大凡花头大者易谢，果实亦然。如梨树，极易得衰，将死时，须猛结一年实了死，此亦是气将脱也。”〔广〕
    看茄子内一粒，是个生性。〔方〕
    问：“命之不齐，恐不是真有为之赋予如此。只是二气错综参差，随其所值，因各不齐。皆非人力所与，故谓之天所命否？”曰：“只是从大原中流出来，模样似恁地，不是真有为之赋予者。那得个人在上面分付这个！诗书所说，便似有个人在上恁地，如‘帝乃震怒’之类。然这个亦只是理如此。天下莫尊於理，故以帝名之。‘惟皇上帝降衷於下民’，降，便有主宰意。”问：“‘大哉乾元！万物资始。乾道变化，各正性命。’万物盈乎两间，生生不穷，日往则月来，寒往则暑来，风雷之所以鼓动，山川之所以流峙，皆苍苍者实有以主其造化之权邪；抑只是太极为万化枢纽，故万物自然如此？”曰：“此与前只一意。”〔淳〕以下论气质之性。
    语厚之：“昨晚说‘造化为性’，不是。造化已是形而下，所以造化之理是形而上。”蜚卿问：“‘纯亦不已’，是理是气？”曰：“是理。‘天命之谓性’，亦是理。天命，如君之命令；性，如受职於君；气，如有能守职者，有不能守职者。”某问：“‘天命之谓性’，只是主理言。才说命，则气亦在其间矣。非气，则何以为人物？理何所受？”曰：“极是，极是。子思且就总会处言，此处最好看。”〔可学〕
    因看┿等说性，曰：“论性，要须先识得性是个甚么样物事。必大录此下云：“性毕竟无形影，只是心中所有底道理是也。”程子：‘性即理也’，此说最好。今且以理言之，毕竟却无形影，只是这一个道理。在人，仁义礼智，性也。然四者有何形状，亦只是有如此道理。有如此道理，便做得许多事出来，所以能恻隐、羞恶、辞逊、是非也。譬如论药性，性寒、性热之类，药上亦无讨这形状处。只是服了後，却做得冷做得热底，便是性，便只是仁义礼智。孟子说：‘仁义礼智根於心。’如曰‘恻隐之心’，便是心上说情。”又曰：“邵尧夫说：‘性者，道之形体；心者，性之郛郭。’此说甚好。盖道无形体，只性便是道之形体。然若无个心，却将性在甚处！须是有个心，便收拾得这性，发用出来。盖性中所有道理，只是仁义礼智，便是实理。吾儒以性为实，释氏以性为空。若是指性来做心说，则不可。今人往往以心来说性，须是先识得，方可说。必大录云：“若指有知觉者为性，只是说得‘心’字。”如有天命之性，便有气质。若以天命之性为根於心，则气质之性又安顿在何处！谓如‘人心惟危，道心惟微’，都是心，不成只道心是心，人心不是心！”又曰：“喜怒哀乐未发之时，只是浑然，所谓气质之性亦皆在其中。至於喜怒哀乐，却只是情。”又曰：“只管说出语言，理会得。只见事多，却不如都不理会得底。”又曰：“然亦不可含糊，亦要理会得个名义著落。”〔┿〕人杰、必大录少异。
    “‘天命之谓性。’命，便是告蛑类；性，便是合当做底职事。如主簿销注，县尉巡捕；心，便是官人；气质，便是官人所习尚，或宽或猛；情，便是当厅处断事，如县尉捉得贼。情便是发用处。性只是仁义礼智。所谓天命之与气质，亦相羁同。才有天命，便有气质，不能相离。若阙一，便生物不得。既有天命，须是有此气，方能承当得此理。若无此气，则此理如何顿放！必大录此云：“有气质之性，无天命之性，亦做人不得；有天命之性，无气质之性，亦做人不得。”天命之性，本未尝偏。但气质所禀，却有偏处，气有昏明厚薄之不同。然仁义礼智，亦无阙一之理。但若恻隐多，便流为姑息柔懦；若羞恶多，便有羞恶其所不当羞恶者。且如言光：必有镜，然後有光；必有水，然後有光。光便是性，镜水便是气质。若无镜与水，则光亦散矣。谓如五色，若顿在黑多处，便都黑了；入在红多处，便都红了，却看你禀得气如何，然此理却只是善。既是此理，如何得恶！所谓恶者，却是气也。孟子之论，尽是说性善。至有不善，说是陷溺，是说其初无不善，後来方有不善耳。若如此，却似‘论性不论气’，有些不备。却得程氏说出气质来接一接，便接得有首尾，一齐圆备了。”又曰：“才又在气质之下。如退之说三品等，皆是论气质之性，说得亻尽好。只是不合不说破个气质之性，却只是做性说时，便不可。如三品之说，便分将来，何止三品？虽千百可也。若荀扬则是‘论气而不论性’，故不明。既不论性，便却将此理来昏了。”又曰：“皋陶谟中所论‘宽而栗’等九德，皆是论反气质之意，只不曾说破气质耳。”伯丰曰：“匡衡疏中说治性之道，亦是说气质。”┿谓：“‘宽而栗’等，‘而’下一字便是功夫。”先生皆然之。或问：“若是气质不善，可以变否？”曰：“须是变化而反之。如‘人一己百，人十己千’，则‘虽愚必明，虽柔必强’。”〔┿〕
    人之所以生，理与气合而已。天理固浩浩不穷，然非是气，则虽有是理而无所凑泊。故必二气交感，凝结生聚，然後是理有所附著。凡人之能言语动作，思虑营为，皆气也，而理存焉。故发而为孝弟忠信仁义礼智，皆理也。然而二气五行，交感万变，故人物之生，有精粗之不同。自一气而言之，则人物皆受是气而生；自精粗而言，则人得其气之正且通者，物得其气之偏且塞者。惟人得其正，故是理通而无所塞；物得其偏，故是理塞而无所知。且如人，头圆象天，足方象地，平正端直，以其受天地之正气，所以识道理，有知识。物受天地之偏气，所以禽兽横生，草木头生向下，尾反在上。物之间有知者，不过只通得一路，如乌之知孝，獭之知祭，犬但能守御，牛但能耕而已。人则无不知，无不能。人所以与物异者，所争者此耳。然就人之所禀而言，又有昏明清浊之异。故上知生知之资，是气清明纯粹，而无一毫昏浊，所以生知安行，不待学而能，如尧舜是也。其次则亚於生知，必学而後知，必行而後至。又其次者，资禀既偏，又有所蔽，须是痛加工夫，“人一己百，人十己千”，然後方能及亚於生知者。及进而不已，则成功一也。孟子曰：“人之所以异於禽兽者几希。”人物之所以异，只是争这些子。若更不能存得，则与禽兽无以异矣！某年十五六时，读中庸“人一己百，人十己千”一章，因见吕与叔解得此段痛快，读之未尝不竦然警厉奋发！人若有向学之志，须是如此做工夫方得。〔亻选
    问气质之性。曰：“才说性时，便有些气质在里。若无气质，则这性亦无安顿处。所以继之者只说得善，到成之者便是性。”〔А
    性只是理。然无那天气地质，则此理没安顿处。但得气之清明则不蔽锢，此理顺发出来。蔽锢少者，发出来天理胜；蔽锢多者，则私欲胜，便见得本原之性无有不善。孟子所谓性善，周子所谓纯粹至善，程子所谓性之本，与夫反本穷源之性，是也。只被气质有昏浊，则隔了，故“气质之性，君子有弗性者焉。学以反之，则天地之性存矣。”故说性，须兼气质说方备。〔端蒙〕
    天命之性，若无气质，却无安顿处。且如一勺水，非有物盛之，则水无归著。程子云：“论性不论气，不备；论气不论性，不明，二之则不是。”所以发明千古圣贤未尽之意，甚为有功。大抵此理有未分晓处，秦汉以来传记所载，只是说梦。韩退之略近似。千有馀年，得程先生兄弟出来，此理益明。且如唐刘知几之子云：“注述六经之旨，世俗陶陶，知我者希！”不知其书如何说，想亦是担当不得。如果能晓得此理，如何不与大家知！〔贺孙〕
    性只是理。气质之性，亦只是这里出。若不从这里出，有甚归著。如云“人心惟危，道心惟微”，道心固是心，人心亦心也。横渠言：“心统性情。”〔人杰〕
    论天地之性，则专指理言；论气质之性，则以理与气杂而言之。未有此气，已有此性。气有不存，而性却常在。虽其方在气中，然气自是气，性自是性，亦不相夹杂。至论其遍体於物，无处不在，则又不论气之精粗，莫不有是理。
    性非气质，则无所寄；气非天性，则无所成。〔道夫〕
    蜚卿问气质之性。曰：“天命之性，非气质则无所寓。然人之气禀有清浊偏正之殊，故天命之正，亦有浅深厚薄之异，要亦不可不谓之性。旧见病翁云：‘伊川言气质之性，正犹佛书所谓水中盐味，色里胶清。’”又问：“孟子言性，与伊川如何？”曰：“不同。孟子是剔出而言性之本，伊川是兼气质而言，要之不可离也，所以程子云：‘论性不论气，不备；论气不论性，不明。’而某於太极解亦云：‘所谓太极者，不离乎阴阳而为言，亦不杂乎阴阳而为言。’”〔道夫〕闳祖录云：“气禀之偏难除。释氏云，‘如水中盐，色中胶’，取不出也。病翁爱说此。”
    性即理也。当然之理，无有不善者。故孟子之言性，指性之本而言。然必有所依而立，故气质之禀不能无浅深厚薄之别。孔子曰“性相近也”，兼气质而言。〔砥〕
    天地间只是一个道理。性便是理。人之所以有善有不善，只缘气质之禀各有清浊。〔去伪〕
    人所禀之气，虽皆是天地之正气，但羁来羁去，便有昏明厚薄之异。盖气是有形之物。才是有形之物，便自有美有恶也。〔广〕
    气质之性，便只是天地之性。只是这个天地之性却从那里过。好底性如水，气质之性如杀些酱与盐，便是一般滋味。〔亻选
    问：“天理变易无穷。由一阴一阳，生生不穷。‘继之者善’，全是天理，安得不善！孟子言性之本体以为善者是也。二气相轧相取，相合相乖，有平易处，有倾侧处，自然有善有恶。故禀气形者有恶有善，何足怪！语其本则无不善也。”曰：“此却无过。”丁按之曰，“先生解中庸大本”云云。曰：“既谓之大本，只是理善而已。才说人欲，便是气也，亦安得无本！但大本中元无此耳。”〔大雅〕
    问：“理无不善，则气胡为有清浊之殊？”曰：“才说著气，便自有寒有热，有香有臭。”〔儒用〕
    二气五行，始何尝不正。只羁来羁去，便有不正。如阳为刚燥，阴为重浊之类。〔士毅〕
    气升降，无时止息。理只附气。惟气有昏浊，理亦随而间隔。〔德明〕
    人性本善，无许多不美，不知那许多不美是甚么物事。〔振〕
    问：“赵书记一日问浩：‘如何是性？’浩对以伊川曰：‘孟子言“性善”，是极本穷原之性；孔子言“性相近”，是气质之性。’赵云：‘安得有两样！只有中庸说“天命之谓性”，自分明。’”曰：“公当初不曾问他：‘既谓之善，固无两般。才说相近，须有两样。’便自说不得！”因问：“‘天命之谓性’，还是极本穷原之性，抑气质之性？”曰：“是极本穷原之性。天之所以命，只是一般；缘气质不同，遂有差殊。孟子分明是於人身上挑出天之所命者说与人，要见得本原皆善。”〔浩〕
    人之性皆善。然而有生下来善底，有生下来便恶底，此是气禀不同。且如天地之运，万端而无穷，其可见者，日月清明气候和正之时，人生而禀此气，则为清明浑厚之气，须做个好人；若是日月昏暗，寒暑反常，皆是天地之戾气，人若禀此气，则为不好底人，何疑！人之为学，却是要变化气禀，然极难变化。如“孟子道性善”，不言气禀，只言“人皆可以为尧舜”。若勇猛直前，气禀之偏自消，功夫自成，故不言气禀。看来吾性既善，何故不能为圣贤，却是被这气禀害。如气禀偏於刚，则一向刚暴；偏於柔，则一向柔弱之类。人一向推托道气禀不好，不向前，又不得；一向不察气禀之害，只昏昏地去，又不得。须知气禀之害，要力去用功克治，裁其胜而归於中乃可。濂溪云：“性者，刚柔善恶中而已。故圣人立教，俾人自易其恶，自至其中而止矣。”责沈言：“气质之用狭，道学之功大。”〔〕
    问：“孟子言‘性善’，伊川谓是‘极本穷原之性’；孔子言：‘性相近’，伊川谓是‘气质之性’；固已晓然。中庸所谓‘天命之谓性’，不知是极本穷原之性，是气质之性？”曰：“性也只是一般。天之所命，何尝有异？正缘气质不同，便有不相似处，故孔子谓之‘相近’。孟子恐人谓性元来不相似，遂於气质内挑出天之所命者说与人，道性无有不善，即子思所谓‘天命之谓性’也。”〔浩〕
    问：“孔子已说‘继之者善，成之者性’，如何人尚未知性？到孟子方才说出，到周先生方说得尽？”曰：“孔子说得细腻，说不曾了。孟子说得粗，说得疏略。孟子不曾推原原头，不曾说上面一截，只是说‘成之者性’也。”〔义刚〕
    孟子言性，只说得本然底，论才亦然。荀子只见得不好底，扬子又见得半上半下底，韩子所言却是说得稍近。盖荀扬说既不是，韩子看来端的见有如此不同，故有三品之说。然惜其言之不尽，少得一个“气”字耳。程子曰：“论性不论气，不备；论气不论性，不明。”盖谓此也。〔力行〕
    孟子未尝说气质之性。程子论性所以有功於名教者，以其发明气质之性也。以气质论，则凡言性不同者，皆冰释矣。退之言性亦好，亦不知气质之性耳。〔人杰〕
    道夫问：“气质之说，始於何人？”曰：“此起於张程。某以为极有功於圣门，有补於後学，读之使人深有感於张程，前此未曾有人说到此。如韩退之原性中说三品，说得也是，但不曾分明说是气质之性耳。性那里有三品来！孟子说性善，但说得本原处，下面却不曾说得气质之性，所以亦费分疏。诸子说性恶与善恶混。使张程之说早出，则这许多说话自不用纷争。故张程之说立，则诸子之说泯矣。”因举横渠：“形而後有气质之性。善反之，则天地之性存焉。故气质之性，君子有弗性者焉。”又举明道云：“论性不论气，不备；论气不论性，不明，二之则不是。”且如只说个仁义礼智是性，世间却有生出来便无状底，是如何？只是气禀如此。若不论那气，这道理便不周匝，所以不备。若只论气禀，这个善，这个恶，却不论那一原处只是这个道理，又却不明。此自孔子曾子子思孟子理会得後，都无人说这道理。谦之问：“天地之气，当其昏明驳杂之时，则其理亦随而昏明驳杂否？”曰：“理却只恁地，只是气自如此。”又问：“若气如此，理不如此，则是理与气相离矣！”曰：“气虽是理之所生，然既生出，则理管他不得。如这理寓於气了，日用间运用都由这个气，只是气强理弱。譬如大礼赦文，一时将税都放了相似，有那村知县硬自捉缚须要他纳，缘被他近了，更自叫上面不应，便见得那气粗而理微。又如父子，若子不肖，父亦管他不得。圣人所以立教，正是要救这些子。”〔时举〕郾录云：“问：‘天地之性既善，则气禀之性如何不善？’曰：‘理固无不善，才赋於气质，便有清浊、偏正、刚柔、缓急之不同。盖气强而理弱，理管摄他不得。如父子本是一气，子乃父所生；父贤而子不肖，父也管他不得。又如君臣同心一体，臣乃君所命；上欲行而下沮格，上之人亦不能一一去督责得他。’”
    问：“人之德性本无不备，而气质所赋，鲜有不偏。将性对‘气’字看，性即是此理。理无不善者，因堕在形气中，故有不同。所谓气质之性者，是如此否？”曰：“固是。但气禀偏，则理亦欠阙了。”问：“‘德不胜气，性命於气；德胜其气，性命於德。’所谓胜者，莫是指人做处否？”曰：“固是。”又问：“‘性命於气’，是性命都由气，则性不能全其本然，命不能顺其自然；‘性命於德’，是性命都由德，则性能全天性，命能顺天理否？”曰：“固是。”又问：“横渠论气质之性，却分晓。明道‘生之谓性’一章却难晓。”曰：“它中间性有两三说，须子细看。”问云：“‘生之谓性’，它这一句，且是说禀受处否？”曰：“是。性即气，气即性，它这且是羁说；性便是理，气便是气，是未分别说。其实理无气，亦无所附。”又问：“‘人生气禀，理有善恶云云，善固性也，然恶亦不可不谓之性也。’看来‘善固性也’固是。若云‘恶亦不可不谓之性’，则此理本善，因气而鹘突；虽是鹘突，然亦是性也。”曰：“它原头处都是善，因气偏，这性便偏了。然此处亦是性。如人浑身都是恻隐而无羞恶，都羞恶而无恻隐，这个便是恶德。这个唤做性邪不是？如墨子之心本是恻隐，孟子推其弊，到得无父处，这个便是‘恶亦不可不谓之性也’。”又问：“‘生之谓性，人生而静以上云云，便已不是性也。’看此几句，是人物未生以前，说性不得。‘性’字是人物已生，方著得‘性’字。故才说性，便是落於气，而非性之本体矣。”曰：“它这是合理气一羁说。到孟子说性，便是从中间斡出好底说，故谓之善。”又问：“‘所谓“继之者善”者，犹水流而就下也。皆水也，有流而至海’云云。”曰：“它这是两个譬喻。水之就下处，它这下更欠言语，要须为它作文补这里，始得。它当时只是羁说了。盖水之就下，便是喻性之善。如孟子所谓过颡、在山，虽不是顺水之性，然不谓之水不得。这便是前面‘恶亦不可不谓之性’之说。到得说水之清，却依旧是譬喻。”问：“它後面有一句说，‘水之清则性善之谓也’，意却分晓。”曰：“固是。它这一段说得详了。”又问：“‘此理天命也。’它这处方提起以此理说，则是纯指上面天理而言，不杂气说。”曰：“固是。”又曰：“理离气不得。而今讲学用心著力，却是用这气去寻个道理。”〔夔孙〕
    先生言气质之性，曰：“性譬之水，本皆清也。以净器盛之，则清；以不净之器盛之，则臭；以文嘀器盛之，则浊。本然之清，未尝不在。但既臭浊，猝难得便清。故‘虽愚必明，虽柔必强’，也煞用气力，然後能至。某尝谓原性一篇本好，但言三品处，欠个‘气’字，欠个来历处，却成天合下生出三般人相似！孟子性善，似也少个‘气’字。”〔砥〕伯羽录云：“大抵孟子说话，也间或有些子不睹是处。只被他才高，当时无人抵得他。告子口更不曾得开。”
    性如水，流於清渠则清，流入吻则浊。气质之清者、正者，得之则全，人是也；气质之浊者、偏者，得之则昧，禽兽是也。气有清浊，人则得其清者，禽兽则得其浊者。人大体本清，故异於禽兽；亦有浊者，则去禽兽不远矣。〔节〕
    有是理而後有是气，有是气则必有是理。但禀气之清者，为圣为贤，如宝珠在清冷水中；禀气之浊者，为愚为不肖，如珠在浊水中。所谓“明明德”者，是就浊水中揩拭此珠也。物亦有是理，又如宝珠落在至巫谴Γ然其所禀亦间有些明处，就上面便自不昧。如虎狼之父子，蜂蚁之君臣，豺獭之报本，雎鸠之有别，曰“仁兽”，曰“义兽”是也。〔儒用〕
    “理在气中，如一个明珠在水里。理在清底气中，如珠在那清底水里面，透底都明；理在浊底气中，如珠在那浊底水里面，外面更不见光明处。”问：“物之塞得甚者，虽有那珠，如在深泥里面，更取不出。”曰：“也是如此。”〔胡泳〕
    “敬子谓：‘性所发时，无有不善，虽气禀至恶者亦然。但方发之时，气一乘之，则有善有不善耳。’亻岩晕人心初发，有善有恶，所谓‘几善恶’也。初发之时本善而流入於恶者，此固有之。然亦有气禀昏愚之极，而所发皆不善者，如子越椒之类是也。且以中人论之，其所发之不善者，固亦多矣。安得谓之无不善邪？”曰：“不当如此说，如此说得不是。此只当以人品贤愚清浊论。有合下发得善底，也有合下发得不善底，也有发得善而为物欲所夺，流入於不善底。极多般样。今有一样人，虽无事在这里坐，他心里也只思量要做不好事，如蛇虺相似，只欲咬人。他有甚么发得善！明道说水处最好。皆水也，有流而至海，终无所污；有流而未远，固已渐浊；有流而甚远，方有所浊。有浊之多者，浊之少者。只可如此说。”〔亻选
    或问气禀有清浊不同。曰：“气禀之殊，其类不一，非但‘清浊’二字而已。今人有聪明，事事晓者，其气清矣，而所为未必皆中於理，则是其气不醇也。有谨厚忠信者，其气醇矣，而所知未必皆达於理，则是其气不清也。推此求之可见。”
    问：“季通主张气质太过。”曰：“形质也是重。且如水之气，如何似长江大河，有许多洪流！金之气，如何似一块铁恁地硬！形质也是重。被此生坏了後，理终是拗不转来。”又曰：“孟子言‘人所以异於禽兽者几希’，不知人何故与禽兽异。”又言：“‘犬之性犹牛之性，牛之性犹人之性与？’不知人何故与牛犬异。此两处似欠中间一转语。须著说是形气不同，故性亦少异，始得。恐孟子见得人性同处，自是分晓直截，却於这些子未甚察。”又曰：“了翁云：‘气质之用狭，道学之功大。’与季通说正相反。若论其至，不可只靠一边。如了翁之说，则何故自古只有许多圣贤？如季通之说，则人皆委之於生质，更不修为。须是看人功夫多少如何。若功夫未到，则气质之性不得不重。若功夫至，则气质岂得不听命於义理！也须著如此说，方尽。”〔闳祖〕
    人性虽同，禀气不能无偏重。有得木气重者，则恻隐之心常多，而羞恶、辞逊、是非之心为其所塞而不发；有得金气重者，则羞恶之心常多，而恻隐、辞逊、是非之心为其所塞而不发。水火亦然。唯阴阳合德，五性全备，然後中正而为圣人也。〔闳祖〕
    性有偏者。如得木气多者，仁较多；金气多者，义较多。〔扬〕
    先生曰：“人有敏於外而内不敏，又有敏於内而外不敏，如何？”曰：“莫是禀气强弱？”曰：“不然。淮南子曰：‘金水内明，日火外明。’气偏於内故内明，气偏於外则外明。”〔可学〕
    “气禀所拘，只通得一路，极多样：或厚於此而薄於彼，或通於彼而塞於此。有人能尽通天下利害而不识义理，或工於百工技艺而不解读书。如虎豹只知父子，蜂蚁只知君臣。惟人亦然，或知孝於亲而薄於他人。如明皇友爱诸弟，长枕大被，终身不变，然而为君则杀其臣，为父则杀其子，为夫则杀其妻，便是有所通，有所蔽。是他性中只通得一路，故於他处皆碍，也是气禀，也是利害昏了。”又问：“以尧为父而有丹朱，以鲧为父而有禹，如何？”曰：“这个又是二气、五行交际运行之际有清浊，人梅昶浠幔所以如此。如算命推五行阴阳交际之气，当其好者则质美，逢其恶者则不肖，又非人之气所能与也。”〔亻选
    问：“人有强弱，由气有刚柔，若人有技艺之类，如何？”曰：“亦是气。如今人看五行，亦推测得些小。”曰：“如才不足人，明得理，可为否？”曰：“若明得尽，岂不可为，所谓‘克念作圣’是也，然极难。若只明得一二，如何做得！”曰：“温公论才德如何？”曰：“他便专把朴者为德。殊不知聪明、果敢、正直、中和，亦是才，亦是德。”〔可学〕
    或问：“人禀天地五行之气，然父母所生，与是气相值而然否？”曰：“便是这气须从人身上过来。今以五行枝煌扑闳嗣，与夫地理家推择山林向背，皆是此理。然又有异处。如磁窑中器物，闻说千百件中，或有一件红色大段好者，此是异禀。惟人亦然。瞽鲧之生舜禹，亦犹是也。”〔人杰〕
    问：“临漳士友录先生语，论气之清浊处甚详。”曰：“粗说是如此。然天地之气有多少般。”问：“尧舜生丹均，瞽叟生舜事，恐不全在人，亦是天地之气？”曰：“此类不可晓。人气便是天地之气，然就人身上透过，如鱼在水，水入口出腮。但天地公共之气，人不得擅而有之。”〔德明〕
    亚夫曰：“性如日月，气浊者如阄怼！毕壬以为然。〔节〕
    人性如一团火，煨在灰里，拨开便明。〔椿〕
    问气禀云云。曰：“天理明，则彼如何著得！”〔可学〕
    问：“人有常言，某人性如何，某物性如何，某物性热，某物性冷。此是兼气质与所禀之理而言否？”曰：“然。”〔亻选
    问指屋柱云：“此理也；曲直，性也；所以为曲直，命也。曲直是说气禀。”曰：“然。”〔可学〕
    质并气而言，则是“形质”之“质”；若生质，则是“资质”之“质”。复举了翁责沈说，曰：“他说多是禅。不知此数句如何恁说得好！”〔义刚〕
    性者万物之原，而气禀则有清浊，是以有圣愚之异。命者万物之所同受，而阴阳交运，参差不齐，是以五福、六极，值遇不一。〔端蒙〕以下兼言命。
    安卿问：“‘命’字有专以理言者，有专以气言者。”曰：“也都相离不得。盖天非气，无以命於人；人非气，无以受天所命。”〔道夫〕
    问：“先生说：‘命有两种：一种是贫富、贵贱、死生、寿夭，一种是清浊、偏正、智愚、贤不肖。一种属气，一种属理。’以亻压壑，两种皆似属气。盖智愚、贤不肖、清浊、偏正，亦气之所为也。”曰：“固然。性则命之理而已。”〔亻选
    问：“性分、命分何以别？”曰：“性分是以理言之，命分是兼气言之。命分有多寡厚薄之不同，若性分则又都一般。此理，圣愚贤否皆同。”〔淳〕嚷忌僖臁
    “命”之一字，如“天命谓性”之“命”，是言所禀之理也。“性也有命焉”之“命”，是言所以禀之分有多寡厚薄之不同也。〔伯羽〕
    问：“‘天命谓性’之‘命’，与‘死生有命’之‘命’不同，何也？”曰：“‘死生有命’之‘命’是带气言之，气便有禀得多少厚薄之不同。‘天命谓性’之‘命’，是纯乎理言之。然天之所命，毕竟皆不离乎气。但中庸此句，乃是以理言之。孟子谓‘性也，有命焉’，此‘性’是兼气禀食色言之。‘命也，有性焉’，此‘命’是带气言之。性善又是超出气说。”〔淳〕
    问：“子罕言命。若仁义礼智五常皆是天所命。如贵贱死生寿夭之命有不同，如何？”曰：“都是天所命。禀得精英之气，便为圣，为贤，便是得理之全，得理之正。禀得清明者，便英爽；禀得敦厚者，便温和；禀得清高者，便贵；禀得丰厚者，便富；禀得久长者，便寿；禀得衰颓薄浊者，一本作：“衰落孤单者，便为贫为贱为夭。”便为愚、不肖，为贫，为贱，为夭。天有那气生一个人出来，便有许多物随他来。”又曰：“天之所命，固是均一，到气禀处便有不齐。看其禀得来如何。禀得厚，道理也备。尝谓命，譬如朝廷诰敕；心，譬如官人一般，差去做官；性，譬如职事一般，郡守便有郡守职事，县令便有县令职事。职事只一般，天生人，教人许多道理，便是付人许多职事。（别本云：“道理只一般。”）气禀，譬如俸给。贵如官高者，贱如官卑者，富如俸厚者，贫如俸薄者，寿如三两年一任又再任者，夭者如不得终任者。朝廷差人做官，便有许多物一齐趁。（一作“随”。）後来横渠云：‘形而後有气质之性，善反之，则天地之性存焉，故气质之性，君子有弗性焉。’如禀得气清明者，这道理只在里面；禀得昏浊者，这道理也只在里面，只被昏浊遮蔽了。譬之水，清底里面纤毫皆见，浑底便见不得。孟子说性善，他只见得大本处，未说得气质之性细碎处。程子谓：‘论性不论气，不备；论气不论性，不明；二之则不是。’孟子只论性，不论气，但不全备。论性不论气，这性说不尽；论气不论性，性之本领处又不透彻。荀扬韩诸人虽是论性，其实只说得气。荀子只见得不好人底性，便说做恶。扬子见半善半恶底人，便说善恶混。韩子见天下有许多般人，所以立为三品之说。就三子中，韩子说又较近。他以仁义礼智为性，以喜怒哀乐为情，只是中间过接处少个‘气’字。”〔取炒韭甲浴昂崆”以下同。
    问：“颜渊不幸短命。伯牛死，曰：‘命矣夫！’孔子‘得之不得曰有命。’如此之‘命’，与‘天命谓性’之‘命’无分别否？”曰：“命之正者出於理，命之变者出於气质。要之，皆天所付予。孟子曰：‘莫之致而至者，命也。’但当自尽其道，则所值之命，皆正命也。”因问：“如今数家之学，如康节之说，谓皆一定而不可易，如何？”曰：“也只是阴阳盛衰消长之理，大数可见。然圣贤不曾主此说。如今人说康节之数，谓他说一事一物皆有成败之时，都说得肤浅了。”〔木之〕
    或问：“‘亡之，命矣夫！’此‘命’是天理本然之命否？”曰：“此只是气禀之命。富贵、死生、祸福、贵贱，皆禀之气而不可移易者。”祖道曰：“‘不知命无以为君子，’与‘五十知天命’，两‘命’字如何？”曰：“‘不知命’亦是气禀之命，‘知天命’却是圣人知其性中四端之所自来。如人看水一般：常人但见为水流，圣人便知得水之发源处。”〔祖道〕
    闻一问：‘亡之，命矣夫！’此‘命’字是就气禀上说？”曰：“死生寿夭，固是气之所禀。只看孟子说‘性也，有命焉’处，便分晓。”择之问：“‘不知命’与‘知天命’之‘命’如何？”曰：“不同。‘知天命’，谓知其理之所自来。譬之於水，人皆知其为水，圣人则知其发源处。如‘不知命’处，却是说死生、寿夭、贫富、贵贱之命也。然孟子又说当‘顺受其正’。若一切任其自然，而‘立乎岩墙之下’，则又非其正也。”因言，上古天地之气，其极清者，生为圣人，君临天下，安享富贵，又皆享上寿。及至後世，多反其常。衰周生一孔子，终身不遇，寿止七十有馀。其禀得清明者，多夭折；暴横者，多得志。旧看史传，见盗贼之为君长者，欲其速死，只是不死，为其全得寿考之气也。〔人杰〕
    履之说：“子温而厉，威而不猛，恭而安。”因问：“得清明之气为圣贤，昏浊之气为愚不肖；气之厚者为富贵，薄者为贫贱，此固然也。然圣人得天地清明中和之气，宜无所亏欠，而夫子反贫贱，何也？岂时运使然邪？抑其所禀亦有不足邪？”曰：“便是禀得来有不足。他那清明，也只管得做圣贤，却管不得那富贵。禀得那高底则贵，禀得厚底则富，禀得长底则寿，贫贱夭者反是。夫子虽得清明者以为圣人，然禀得那低底、薄底，所以贫贱。颜子又不如孔子，又禀得那短底，所以又夭。”又问：“一阴一阳，宜若停匀，则贤不肖宜均。何故君子常少，而小人常多？”曰：“自是他那物事驳杂，如何得齐！且以扑钱譬之：纯者常少，不纯者常多，自是他那气驳杂，或前或後，所以不能得他恰好，如何得均平！且以一日言之：或阴或晴，或风或雨，或寒或热，或清爽，或鹘突，一日之间自有许多变，便可见矣。”又问：“虽是驳杂，然毕竟不过只是一阴一阳二气而已，如何会恁地不齐？”曰：“便是不如此。若只是两个单底阴阳，则无不齐。缘是他那物事错揉万变，所以不能得他恰好。”又问：“如此，则天地生圣贤，又只是偶然，不是有意矣。”曰：“天地那里说我特地要生个圣贤出来！也只是气数到那里，恰相凑著，所以生出圣贤。及至生出，则若天之有意焉耳。”又问：“康节云：‘阳一而阴二，所以君子少而小人多。’此语是否？”曰：“也说得来。自是那物事好底少而恶底多。且如面前事，也自是好底事少，恶底事多。其理只一般。”〔亻选
    敬子问自然之数。曰：“有人禀得气厚者，则福厚；气薄者，则福薄。禀得气之华美者，则富盛；衰飒者，则卑贱；气长者，则寿；气短者，则夭折。此必然之理。”问：“神仙之说有之乎？”曰：“谁人说无？诚有此理。只是他那工夫大段难做，除非百事弃下，办得那般工夫，方做得。”又曰：“某见名寺中所画诸祖师人物，皆魁伟雄杰，宜其杰然有立如此。所以妙喜赞某禅师有曰：‘当初若非这个，定是做个渠魁。’观之信然。其气貌如此，则世之所谓富贵利达，声色货利，如何笼络得他住！他视之亦无足以动其心者。”或问：“若非佛氏收拾去，能从吾儒之教，不知如何？”曰：“他又也未是那‘无文王犹兴’底，只是也须做个特立独行底人，所为必可观。若使有圣人收拾去，可知大段好。只是当时吾道黑淬淬地，只有些章句词章之学。他如龙如虎，这些艺解都束缚他不住，必决去无疑。也煞被他引去了好人，可畏可畏！”〔亻选
    问：“富贵有命，如後世鄙夫小人，富尧舜三代之世，如何得富贵？”曰：“当尧舜三代之世不得富贵，在後世则得富贵，便是命。”曰：“如此，则气禀不一定。”曰：“以此气遇此时，是他命好；不遇此时，便是有所谓资梅晔朗且病Ｈ绯て剿勒咚氖万，但遇白起，便如此。只他相撞著，便是命。”〔可学〕
    问：“前日尝说鄙夫富贵事。今云富贵贫贱是前定，如何？”曰：“恁地时节，气亦自别。後世气运渐乖，如古封建，毕究是好人在上。到春秋乃生许多逆贼。今儒者多叹息封建不行，然行著亦可虑。且如天子，必是天生圣哲为之。後世如秦始皇在上，乃大无道人，如汉高祖，乃崛起田野，此岂不是气运颠倒！”问：“此是天命否？”曰：“是。”〔可学〕
    人之禀气，富贵、贫贱、长短，皆有定数寓其中。禀得盛者，其中有许多物事，其来无穷。亦无盛而短者。若木生於山，取之，或贵而为栋梁，或贱而为厕料，皆其生时所禀气数如此定了。〔扬〕
    ●卷五・性理二
    ◎性情心意等名义
    问：“天与命，性与理，四者之别：天则就其自然者言之，命则就其流行而赋於物者言之，性则就其全体而万物所得以为生者言之，理则就其事事物物各有其则者言之。到得合而言之，则天即理也，命即性也，性即理也，是如此否？”曰：“然。但如今人说，天非苍苍之谓。据某看来，亦舍不得这个苍苍底。”〔贺孙〕以下论性命。
    理者，天之体；命者，理之用。性是人之所受，情是性之用。〔道夫〕
    命犹诰敕，性犹职事，情犹施设，心则其人也。〔贺孙〕
    天所赋为命，物所受为性。赋者命也，所赋者气也；受者性也，所受者气也。〔取
    道即性，性即道，固只是一物。然须看因甚唤做性，因甚唤做道。〔淳〕以下论性。
    性即理也。在心唤做性，在事唤做理。〔焘〕
    生之理谓性。〔节〕
    性只是此理。〔节〕
    性是合当底。同。
    性则纯是善底。同。
    性是天生成许多道理。同。
    性是许多理散在处为性。同。
    问：“性既无形，复言以理，理又不可见。”曰：“父子有父子之理，君臣有君臣之理。”〔节〕
    性是实理，仁义礼智皆具。〔德明〕
    问：“性固是理。然性之得名，是就人生禀得言之否？”曰：“‘继之者善，成之者性。’这个理在天地间时，只是善，无有不善者。生物得来，方始名曰‘性’。只是这理，在天则曰‘命’，在人则曰‘性’。”〔淳〕
    郑问：“先生谓性是未发，善是已发，何也？”曰：“才成个人影子，许多道理便都在那人上。其恻隐，便是仁之善；羞恶，便是义之善。到动极复静处，依旧只是理。”曰：“这善，也是性中道理，到此方见否？”曰：“这须就那地头看。‘继之者善也，成之者性也。’在天地言，则善在先，性在後，是发出来方生人物。发出来是善，生人物便成个性。在人言，则性在先，善在後。”或举“孟子道性善”。曰：“此则‘性’字重，‘善’字轻，非对言也。文字须活看。此且就此说，彼则就彼说，不可死看。牵此合彼，便处处有碍。”〔淳〕
    性不是卓然一物可见者。只是穷理、格物，性自在其中，不须求，故圣人罕言性。〔德明〕
    诸儒论性不同，非是於善恶上不明，乃“性”字安顿不著。〔砥〕
    圣人只是识得性。百家纷纷，只是不识“性”字。扬子鹘鹘突突，荀子又所谓隔靴爬痒。〔扬〕
    致道谓“心为太极”，林正卿谓“心具太极”，致道举以为问。先生曰：“这般处极细，难说。看来心有动静：其体，则谓之易；其理，则谓之道；其用，则谓之神。”直卿退而发明曰：“先生道理精熟，容易说出来，须至极。”贺孙问：“‘其体则谓之易’，体是如何？”曰：“体不是‘体用’之‘体’，恰似说‘体质’之‘体’，犹云‘其质则谓之易’。理即是性，这般所在，当活看。如‘心’字，各有地头说。如孟子云：‘仁，人心也。’仁便是人心，这说心是合理说。如说‘颜子其心三月不违仁’，是心为主而不违乎理。就地头看，始得。”又云：“先生太极图解云：‘动静者，所乘之机也。’蔡季通聪明，看得这般处出，谓先生下此语最精。盖太极是理，形而上者；阴阳是气，形而下者。然理无形，而气却有迹。气既有动静，则所载之理亦安得谓之无动静！”又举通书动静篇云：“‘动而无静，静而无动，物也；动而无动，静而无静，神也。动而无动，静而无静，非不动不静也。物则不通，神妙万物。’动静者，所乘之机也。”先生因云：“某向来分别得这般所在。今心力短，便是这般所在都说不到。”因云：“向要至愎龋自下上山，半涂大雨，通身皆湿，得到地头，因思著：‘天地之塞，吾其体；天地之帅，吾其性。’时季通及某人同在那里。某因各人解此两句，自亦作两句解。後来看，也自说得著，所以迤逦便作西铭等解。”〔贺孙〕以下论心。
    心之理是太极，心之动静是阴阳。〔振〕
    惟心无对。〔方子〕
    问：“灵处是心，抑是性？”曰：“灵处只是心，不是性。性只是理。”〔淳〕
    问：“知觉是心之灵固如此，抑气之为邪？”曰：“不专是气，是先有知觉之理。理未知觉，气聚成形，理与气合，便能知觉。譬如这烛火，是因得这脂膏，便有许多光焰。”问：“心之发处是气否？”曰：“也只是知觉。”〔淳〕
    所知觉者是理。理不离知觉，知觉不离理。〔节〕
    问：“心是知觉，性是理。心与理如何得贯通为一？”曰：“不须去著实通，本来贯通。”“如何本来贯通？”曰：“理无心，则无著处。”〔节〕
    所觉者，心之理也；能觉者，气之灵也。〔节〕
    心者，气之精爽。〔节〕
    心官至灵，藏往知来。〔焘〕
    发明“心”字，曰：“一言以蔽之，曰‘生’而已。‘天地之大德曰生’，人受天地之气而生，故此心必仁，仁则生矣。”〔力行〕
    心须兼广大流行底意看，又须兼生意看。且如程先生言：‘仁者，天地生物之心。’只天地便广大，生物便流行，生生不穷。〔端蒙〕
    “心与理一，不是理在前面为一物。理便在心之中，心包蓄不住，随事而发。”因笑云：“说到此，自好笑。恰似那藏相似，除了经函，里面点灯，四方八面皆如此光明粲烂，但今人亦少能看得如此。”〔广〕
    问：“心之为物，众理具足。所发之善，固出於心。至所发不善，皆气禀物欲之私，亦出於心否？”曰：“固非心之本体，然亦是出於心也。”又问：“此所谓人心否？”曰：“是。”子升因问：“人心亦兼善恶否？”曰：“亦兼说。”〔木之〕
    或问：“心有善恶否？”曰：“心是动底物事，自然有善恶。且如恻隐是善也，见孺子入井而无恻隐之心，便是恶矣。离著善，便是恶。然心之本体未尝不善，又却不可说恶全不是心。若不是心，是甚么做出来？古人学问便要穷理、知至，直是下工夫消磨恶去，善自然渐次可复。操存是後面事，不是善恶时事。”问：“明善、择善如何？”曰：“能择，方能明。且如有五件好底物事，有五件不好底物事，将来拣择，方解理会得好底。不择，如何解明？”〔谦〕
    心无间於已发未发。彻头彻尾都是，那处截做已发未发！如放僻邪侈，此心亦在，不可谓非心。〔淳〕
    问：“形体之动，与心相关否？”曰：“岂不相关？自是心使他动。”曰：“喜怒哀乐未发之前，形体亦有运动，耳目亦有视听，此是心已发，抑未发？”曰：“喜怒哀乐未发，又是一般。然视听行动，亦是心向那里。若形体之行动心都不知，便是心不在。行动都没理会了，说甚未发！未发不是漠然全不省，亦常醒在这里，不恁地困。”〔淳〕
    问：“恻隐、羞恶、喜怒、哀乐，固是心之发，晓然易见处。如未恻隐、羞恶、喜怒、哀乐之前，便是寂然而静时，然岂得块然槁木！其耳目亦必有自然之闻见，其手足亦必有自然之举动，不审此时唤作如何。”曰：“喜怒哀乐未发，只是这心未发耳。其手足运动，自是形体如此。”〔淳〕
    问：“先生前日以挥扇是气，节後思之：心之所思，耳之所听，目之所视，手之持，足之履，似非气之所能到。气之所运，必有以主之者。”曰：“气中自有个灵底物事。”〔节〕
    虚灵自是心之本体，非我所能虚也。耳目之视听，所以视听者即其心也，岂有形象。然有耳目以视听之，则犹有形象也。若心之虚灵，何尝有物！〔人杰〕
    问：“五行在人为五脏。然心却具得五行之理，以心虚灵之故否？”曰：“心属火，缘是个光明发动底物，所以具得许多道理。”〔亻选
    问：“人心形而上下如何？”曰：“如肺肝五脏之心，却是实有一物。若今学者所论操舍存亡之心，则自是神明不测。故五脏之心受病，则可用药补之；这个心，则非菖蒲、茯苓所可补也。”问：“如此，则心之理乃是形而上否？”曰：“心比性，则微有迹；比气，则自然又灵。”〔谦〕
    问：“先生尝言，心不是这一块。某窃谓，满体皆心也，此特其枢纽耳。”曰：“不然，此非心也，乃心之神明升降之舍。人有病心者，乃其舍不宁也。凡五脏皆然。心岂无运用，须常在躯壳之内。譬如此建阳知县，须常在衙里。始管得这一县也。”某曰：“然则程子言‘心要在腔子里’，谓当在舍之内，而不当在舍之外耶？”曰：“不必如此。若言心不可在脚上，又不可在手上，只得在这些子上也。”〔义刚〕
    性犹太极也，心犹阴阳也。太极只在阴阳之中，非能离阴阳也。然至论太极，自是太极；阴阳自是阴阳。惟性与心亦然。所谓一而二，二而一也。韩子以仁义礼智信言性，以喜怒哀乐言情，盖愈於诸子之言性。然至分三品，却只说得气，不曾说得性。〔砥〕（以下总论心性。）
    问：“天之付与人物者为命，人物之受於天者为性，主於身者为心，有得於天而光明正大者为明德否？”曰：“心与性如何分别？明如何安顿？受与得又何以异？人与物与身又何间别？明德合是心，合是性？”曰：“性却实。以感应虚明言之，则心之意亦多。”曰：“此两个说著一个，则一个随到，元不可相离，亦自难与分别。舍心则无以见性，舍性又无以见心，故孟子言心性，每每相随说。仁义礼智是性，又言‘恻隐之心、羞恶之心、辞逊、是非之心’，更细思量。”〔大雅〕
    或问心性之别。曰：“这个极难说，且是难为譬喻。如伊川以水喻性，其说本好，却使晓不得者生病。心，大概似个官人；天命，便是君之命；性，便如职事一般。此亦大概如此，要自理会得。如邵子云：“性者，道之形体。”盖道只是合当如此，性则有一个根苗，生出君臣之义，父子之仁。性虽虚，都是实理。心虽是一物，却虚，故能包含万理。这个要人自体察始得。”〔学蒙〕方子录云：“性本是无，却是实理。心似乎有影象，然其体却虚。”
    旧尝以论心、论性处，皆类聚看。看熟，久则自见。〔淳〕
    性便是心之所有之理，心便是理之所会之地。下“心”字，饶录作“性”。〔升卿〕
    性是理，心是包含该载，敷施发用底。〔夔孙〕
    问心之动、性之动。曰：“动处是心，动底是性。”〔取
    心以性为体，心将性做馅子模样。盖心之所以具是理者，以有性故也。〔盖卿〕
    心有善恶，性无不善。若论气质之性，亦有不善。〔节〕
    郑仲履问：“先生昨说性无不善，心固有不善。然本心则元无不善。”曰：“固是本心元无不善，谁教你而今却不善了！今人外面做许多不善，却只说我本心之善自在，如何得！”〔盖卿〕
    心、性、理，拈著一个，则都贯穿，惟观其所指处轻重如何。如“养心莫善於寡欲，虽有不存焉者寡矣”。“存”虽指理言，然心自在其中。“操则存”，此“存”虽指心言，然理自在其中。〔端蒙〕
    或问：“人之生，禀乎天之理以为性，其气清则为知觉。而心又不可以知觉言，当如何？”曰：“难说。以‘天命之谓性’观之，则命是性，天是心，心有主宰之义。然不可无分别，亦不可太说开成两个，当熟玩而默识其主宰之意可也。”〔高〕
    说得出，又名得出，方是见得分明。如心、性，亦难说。尝曰：“性者，心之理；情者，性之动；心者，性情之主。”〔德明〕
    性对情言，心对性情言。合如此是性，动处是情，主宰是心。大抵心与性，似一而二，似二而一，此处最当体认。〔可学〕
    有这性，便发出这情；因这情，便见得这性。因今日有这情，便见得本来有这性。〔方子〕
    性不可言。所以言性善者，只看他恻隐、辞逊四端之善则可以见其性之善，如见水流之清，则知源头必清矣。四端，情也，性则理也。发者，情也，其本则性也，如见影知形之意。〔力行〕
    在天为命，禀於人为性，既发为情。此其脉理甚实，仍更分明易晓。唯心乃虚明洞彻，统前後而为言耳。据性上说“寂然不动”处是心，亦得；据情上说“感而遂通”处是心，亦得。故孟子说“尽其心者，知其性也”，文义可见。性则具仁义礼智之端，实而易察。知此实理，则心无不尽，尽亦只是尽晓得耳。如云尽晓得此心者，由知其性也。〔大雅〕
    景绍问心性之别。曰：“性是心之道理，心是主宰於身者。四端便是情，是心之发见处。四者之萌皆出於心，而其所以然者，则是此性之理所在也。”道夫问：“‘满腔子是恻隐之心’，如何？”曰：“腔子是人之躯壳。上蔡见明道，举经史不错一字，颇以自矜。明道曰：‘贤却记得许多，可谓玩物丧志矣？’上蔡见明道说，遂满面发赤，汗流浃背。明道曰：‘只此便是恻隐之心。’公要见满腔子之说，但以是观之。”问：“玩物之说主甚事？”曰：“也只是‘矜’字。”〔道夫〕
    伯丰论性有已发之性，有未发之性。曰：“性才发，便是情。情有善恶，性则全善。心又是一个包总性情底。大抵言性，便须见得是元受命於天，其所禀赋自有本根，非若心可以一概言也。却是汉儒解‘天命之谓性’，云‘木神仁，金神义’等语，却有意思，非苟言者。学者要体会亲切。”又叹曰：“若不用明破，只恁涵养，自有到处，亦自省力。若欲立言示训，则须契勘教子细，庶不悖於古人！”〔大雅〕
    履之问未发之前心性之别。曰：“心有体用，未发之前是心之体，已发之际乃心之用，如何指定说得！扒主宰运用底便是心，性便是会恁地做底理。性则一定在这里，到主宰运用却在心。情只是几个路子，随这路子恁地做去底，却又是心。”〔道夫〕
    或问：“静是性，动是情？”曰：“大抵都主於心。‘性’字从‘心’，从‘生’；‘情’字从‘心’，从‘青’。性是有此理。且如‘天命之谓性’，要须天命个心了，方是性。”汉卿问：“心如个藏，四方八面都恁地光明皎洁，如佛家所谓六窗中有一猴，这边叫也应，那边叫也应。”曰：“佛家说心处，亻尽有好处。前辈云，胜於杨墨。”〔贺孙〕
    叔器问：“先生见教，谓‘动处是心，动底是性’。窃推此二句只在‘底’、‘处’两字上。如现秩唬生处便是希生底却是那里面些子。”曰：“若以掀┲，媳闶切模那为粟，为菽，为禾，为稻底，便是性。康节所谓“心者，性之郛郭”是也。包裹底是心，发出不同底是性。心是个没思量底，只会生。又如吃药，吃得会治病是药力，或凉，或寒，或热，便是药性。至於吃了有寒证，有热证，便是情。”〔义刚〕
    旧看五峰说，只将心对性说，一个情字都无下落。後来看横渠“心统性情”之说，乃知此话有大功，始寻得个“情”字著落，与孟子说一般。孟子言：“恻隐之心，仁之端也。”仁，性也；恻隐，情也，此是情上见得心。又曰“仁义礼智根於心”，此是性上见得心。盖心便是包得那性情，性是体，情是用。“心”字只一个字母，故“性”、“情”字皆从“心”。〔亻选
    人多说性方说心，看来当先说心。古人制字，亦先制得“心”字，“性”与“情”皆从“心”。以人之生言之，固是先得这道理。然才生这许多道理，却都具在心里。且如仁义自是性，孟子则曰“仁义之心”；恻隐、羞恶自是情，孟子则曰“恻隐之心，羞恶之心”。盖性即心之理，情即性之用。今先说一个心，便教人识得个情性底总脑，教人知得个道理存著处。若先说性，却似性中别有一个心。横渠“心统性情”语极好。又曰：“合性与知觉有心之名，则恐不能无病，便似性外别有一个知觉了！”
    或问心情性。曰：“孟子说‘恻隐之心，仁之端也’一段，极分晓。恻隐、羞恶、是非、辞逊是情之发，仁义礼智是性之体。性中只有仁义礼智，发之为恻隐、辞逊、是非，乃性之情也。如今人说性，多如佛老说，别有一件物事在那里，至玄至妙，一向说开去，便入虚无寂灭。吾儒论性却不然。程子云：‘性即理也。’此言极无病。‘孟子道性善’，善是性合有底道理。然亦要子细识得善处，不可但随人言语说了。若子细下工夫，子细寻究，自然见得。如今人全不曾理会，才见一庸人胡说，便从他去。尝得项平甫书云，见陈君举门人说：‘儒释，只论其是处，不问其同异。’遂敬信其说。此是甚说话！元来无所有底人，见人胡说话，便惑将去。若果有学，如何谩得他！如举天下说生姜辣，待我吃得真个辣，方敢信。胡五峰说性多从东坡子由们见识说去。”〔谦〕
    问性、情、心、仁。曰：“横渠说得最好，言：‘心，统性情者也。’孟子言：‘恻隐之心，仁之端；羞恶之心，义之端。’极说得性、情、心好。性无不善。心所发为情，或有不善。说不善非是心，亦不得。却是心之本体本无不善，其流为不善者，情之迁於物而然也。性是理之总名，仁义礼智皆性中一理之名。恻隐、羞恶、辞逊、是非是情之所发之名，此情之出於性而善者也。其端所发甚微，皆从此心出，故曰：‘心，统性情者也。’性不是别有一物在心里。心具此性情。心失其主，却有时不善。如‘我欲仁，斯仁至’；我欲不仁，斯失其仁矣。‘回也三月不违仁’，言不违仁，是心有时乎违仁也。‘出入无时，莫知其乡。’存养主一，使之不失去，乃善。大要在致知，致知在穷理，理穷自然知至。要验学问工夫，只看所知至与不至，不是要逐件知过，因一事研磨一理，久久自然光明。如一镜然，今日磨些，明日磨些，不觉自光。若一些子光，工夫又歇，仍旧一尘镜，已光处会昏，未光处不复光矣。且如‘仁’之一字，上蔡只说知仁，孔子便说为仁。是要做工夫去为仁，岂可道知得便休！今学问流而为禅，上蔡为之首。今人自无实学，见得说这一般好，也投降；那一般好，也投降。许久南轩在此讲学，诸公全无实得处。胡乱有一人入潭州城里说，人便靡然从之，此是何道理！学问只理会个是与不是，不要添许多无益说话。今人为学，多是为名，又去安排讨名，全不顾义理。说苑载证父者以为直，及加刑，又请代受以为孝。孔子曰：‘父一也，而取二名！’此是宛转取名之弊。学问只要心里见得分明，便从上面做去。如‘杀身成仁’，不是自家计较要成仁方死，只是见得此事生为不安，死为安，便自杀身。旁人见得，便说能成仁。此旁人之言，非我之心要如此。所谓‘经德不回，非以干禄；哭死而哀，非为生也’。若有一毫为人之心，便不是了。南轩云：‘为己之学，无所为而然。’是也。”〔谦〕
    性、情、心，惟孟子横渠说得好。仁是性，恻隐是情，须从心上发出来。“心，统性情者也。”性只是合如此底，只是理，非有个物事。若是有底物事，则既有善，亦必有恶。惟其无此物，只是理，故无不善。〔盖卿〕
    伊川“性即理也”，横渠“心统性情”二句，颠扑不破！〔砥〕
    “性是未动，情是已动，心包得已动未动。盖心之未动则为性，已动则为情，所谓‘心统性情’也。欲是情发出来底。心如水，性犹水之静，情则水之流，欲则水之波澜，但波澜有好底，有不好底。欲之好底，如‘我欲仁’之类；不好底则一向奔驰出去，若波涛翻浪；大段不好底欲则灭却天理，如水之壅决，无所不害。孟子谓情可以为善，是说那情之正，从性中流出来者，元无不好也。”因问：“‘可欲之谓善’之‘欲’，如何？”曰：“此不是‘情欲’之‘欲’，乃是可爱之意。”〔铢〕（明作录略。）
    心，主宰之谓也。动静皆主宰，非是静时无所用，及至动时方有主宰也。言主宰，则混然体统自在其中。心统摄性情，非亻龙侗与性情为一物而不分别也。〔端蒙〕
    性以理言，情乃发用处，心即管摄性情者也。故程子曰“有指体而言者，‘寂然不动’是也”，此言性也；“有指用而言者，‘感而遂通’是也”，此言情也。〔端蒙〕
    “心统性情”，故言心之体用，尝跨过两头未发、已发处说。仁之得名，只专在未发上。恻隐便是已发，却是相对言之。〔端蒙〕
    心者，主乎性而行乎情。故“喜怒哀乐未发则谓之中，发而皆中节则谓之和”，心是做工夫处。〔端蒙〕
    心之全体湛然虚明，万理具足，无一毫私欲之间；其流行该遍，贯乎动静，而妙用又无不在焉。故以其未发而全体者言之，则性也；以其已发而妙用者言之，则情也。然“心统性情”，只就浑沦一物之中，指其已发、未发而为言尔；非是性是一个地头，心是一个地头，情又是一个地头，如此悬隔也。〔端蒙〕
    问：“人当无事时，其中虚明不昧，此是气自然动处，便是性。”曰：“虚明不昧，便是心；此理具足於中，无少欠阙，便是性；感物而动，便是情。横渠说得好，‘由太虚有“天”之名，由气化有“道”之名’，此是总说。‘合虚与气，有“性”之名；合性与知觉，有“心”之名’，是就人物上说。”〔夔孙〕
    问心性情之辨。曰：“程子云：‘心譬如现郑其中具生之理是性，阳气发生处是情。’推而论之，物物皆然。”〔┿〕
    因言，心、性、情之分，自程子张子合下见得定了，便都不差。如程子诸门人传得他师见成底说，却一齐差！却或曰：“程子张子是他自见得，门人不过只听得他师见成说底说，所以後来一向差。”曰：“只那听得，早差了也！”〔亻选
    性主“具”字，“有”字。许多道理。昭昭然者属性；未发理具，已发理应，则属心；动发则情。所以“存其心”，则“养其性”。心该备通贯，主宰运用。吕云：“未发时心体昭昭。”程云：“有指体而言者，有指用而言者。”李先生云：“心者贯幽明，通有无。”〔方〕
    心如水，情是动处，爱即流向去处。〔椿〕
    问：“意是心之运用处，是发处？”曰：“运用是发了。”问：“情亦是发处，何以别？”曰：“情是性之发，情是发出恁地，意是主张要恁地。如爱那物是情，所以去爱那物是意。情如舟车，意如人去使那舟车一般。”〔取骋韵录媛垡狻
    心、意犹有痕迹。如性，则全无兆朕，只是许多道理在这里。〔砥〕
    问：“意是心之所发，又说有心而後有意。则是发处依旧是心主之，到私意盛时，心也随去。”曰：“固然。”
    李梦先问情、意之别。曰：“情是会做底，意是去百般计较做底，意因有是情而後用。”夔孙录云：“因是有情而後用其意。”〔义刚〕
    问：“情、意，如何体认？”曰：“性、情则一。性是不动，情是动处，意则有主向。如好恶是情，‘好好色，恶恶臭’，便是意。”〔士毅〕
    未动而能动者，理也；未动而欲动者，意也。〔若海〕
    性者，即天理也，万物禀而受之，无一理之不具。心者，一身之主宰；意者，心之所发；情者，心之所动；志者，心之所之，比於情、意尤重；气者，即吾之血气而充乎体者也，比於他，则有形器而较粗者也。又曰：“舍心无以见性，舍性无以见心。”〔椿〕以下兼论志。
    “心之所之谓之志，日之所之谓之时。‘志’字从‘之’，从‘心’；‘[B093]’字从‘之’，从‘日’。如日在午时，在寅时，制字之义由此。志是心之所之，一直去底。意又是志之经营往来底，是那志底脚。凡营为、谋度、往来，皆意也。所以横渠云：‘志公而意私。’”问：“情比意如何？”曰：“情又是意底骨子。志与意都属情，‘情’字较大，‘性、情’字皆从‘心’，所以说‘心统性情’。心兼体用而言。性是心之理，情是心之用。”〔亻选
    问意志。曰：“横渠云：‘以“意、志”两字言，则志公而意私，志刚而意柔，志阳而意阴。’”〔卓〕
    志是公然主张要做底事，意是私地潜行间发处。志如伐，意如侵。〔升卿〕
    问：“情与才何别？”曰：“情只是所发之路陌，才是会恁地去做底。且如恻隐，有恳切者，有不恳切者，是则才之有不同。”又问：“如此，则才与心之用相类？”曰：“才是心之力，是有气力去做底。心是管摄主宰者，此心之所以为大也。心譬水也；性，水之理也。性所以立乎水之静，情所以行乎水之动，欲则水之流而至於滥也。才者，水之气力所以能流者，然其流有急有缓，则是才之不同。伊川谓‘性禀於天，才禀於气’，是也。只有性是一定。情与心与才，便合著气了。心本未尝不同，随人生得来便别了。情则可以善，可以恶。”又曰：“要见得分晓，但看明道云：‘其体则谓之易，其理则谓之道，其用则谓之神。’易，心也；道，性也；神，情也。此天地之心、性、情也。”〔砥〕以下兼论才。
    性者，心之理；情者，心之动。才便是那情之会恁地者。情与才绝相近。但情是遇物而发，路陌曲折恁地去底；才是那会如此底。要之，千头万绪，皆是从心上来。〔道夫〕
    问：“性之所以无不善，以其出於天也；才之所以有善不善，以其出於气也。要之，性出於天，气亦出於天，何故便至於此？”曰：“性是形而上者，气是形而下者。形而上者全是天理，形而下者只是那查滓。至於形，又是查滓至浊者也。”〔道夫〕
    问：“才出於气，德出於性？”曰：“不可。才也是性中出，德也是有是气而後有是德。人之有才者出来做得事业，也是它性中有了，便出来做得。但温厚笃实便是德，刚明果敢便是才。只为他气之所禀者生到那里多，故为才。”〔夔孙〕
    问：“能为善，便是才。”曰：“能为善而本善者是才。若云能为善便是才，则能为恶亦是才也。”〔人杰〕
    论才气，曰：“气是敢做底，才是能做底。”〔德明〕
    问：“‘天命之谓性’，充体谓气，感触谓情，主宰谓心，立趋向谓志，有所思谓意，有所逐谓欲。”答云：“此语或中或否，皆出臆度。要之，未可遽论。且涵泳玩索，久之当自有见。”铢尝见先生云：“名义之语极难下。如说性，则有天地之性，气质之性。说仁，则伊川有专言之仁，偏言之仁。此等且要默识心通。”〔人杰〕
    问：“知与思，於人身最紧要。”曰：“然。二者也只是一事。知与手相似，思是交这手去做事也，思所以用夫知也。”〔卓〕付。
    ●卷六・性理三
    ◎仁义礼智等名义
    道者，兼体、用，该隐、费而言也。〔节〕（以下道理。）
    道是统名，理是细目。〔可学〕
    道训路，大概说人所共由之路。理各有条理界瓣。因举康节云：“夫道也者，道也。道无形，行之则见於事矣。如‘道路’之‘道’，坦然使千亿万年行之，人知其归者也。”〔闳祖〕
    理是有条瓣逐一路子。以各有条，谓之理；人所共由，谓之道。〔节〕
    问：“道与理如何分？”曰：“道便是路，理是那文理。”问：“如木理相似？”曰：“是。”问：“如此却似一般？”曰：“‘道’字包得大，理是‘道’字里面许多理脉。”又曰：“‘道’字宏大，‘理’字精密。”〔胡泳〕
    问：“万物粲然，还同不同？”曰：“理只是这一个。道理则同，其分不同。君臣有君臣之理，父子有父子之理。”〔节〕
    理者有条理，仁义礼智皆有之。〔节〕
    问：“既是一理，又谓五常，何也？”曰：“谓之一理亦可，五理亦可。以一包之则一，分之则五。”问分为五之序。曰：“浑然不可分。”〔节〕
    只是这个理，分做四段，又分做八段，又细碎分将去。四段者，意其为仁义礼智。当时亦因言文路子之说而及此。〔节〕
    理，只是一个理。理举著，全无欠阙。且如言著仁，则都在仁上；言著诚，则都在诚上；言著忠恕，则都在忠恕上；言著忠信，则都在忠信上。只为只是这个道理，自然血脉贯通。〔端蒙〕
    理是有条理，有文路子。文路子当从那里去，自家也从那里去；文路子不从那里去，自家也不从那里去。须寻文路子在何处，只挨著理了行。〔节〕
    “理如一把线相似，有条理，如这竹篮子相似。”指其上行篾曰：“一条子恁地去。”又别指一条曰：“一条恁地去。又如竹木之文理相似，直是一般理，横是一般理。有心，便存得许多理。”〔节〕
    季通云：“理有流行，有对待。先有流行，後有对待。”曰：“难说先有後有。”季通举太极说，以为道理皆然，且执其说。〔人杰〕
    先生与人书中曰：“至微之理，至著之事，一以贯之。”〔节〕
    理无事，则无所依附。〔节〕
    问：“仁与道如何分别？”曰：“道是统言，仁是一事。如‘道路’之‘道’，千枝百派，皆有一路去。故中庸分道德曰，父子、君臣以下为天下之达道，智仁勇为天下之达德。君有君之道，臣有臣之道。德便是个行道底。故为君主於仁，为臣主於敬。仁敬可唤做德，不可唤做道。”〔А常ㄒ韵录媛鄣隆＃
    “至德、至道”：道者，人之所共由；德者，己之所独得。“盛德、至善”：盛德以身之所得而言，至善以理之极致而言。诚、忠、孚、信：一心之谓诚，尽己之谓忠，存於中之谓孚，见於事之谓信。〔端蒙〕
    存之於中谓理，得之於心为德，发见於行事为百行。〔节〕
    德是得於天者，讲学而得之，得自家本分底物事。〔节〕
    问：“骞厶斓丶洌‘日往月来，寒往暑来’，‘四时行，百物生’，这是道之用流行发见处。即此而总言之，其往来生化，无一息间断处，便是道体否？”曰：“此体、用说得是。但‘总’字未当，总，便成兼用说了。只就那骨处便是体。如水之或流，或止，或激成波浪，是用；即这水骨可流，可止，可激成波浪处，便是体。如这身是体；目视，耳听，手足运动处，便是用。如这手是体；指之运动提掇处便是用。”淳举论语集注曰：“往者过，来者续，无一息之停，乃道体之本然也。”曰：“即是此意。”〔淳〕以下论体、用。
    问：“前夜说体、用无定所，是随处说如此。若合万事为一大体、用，则如何？”曰：“体、用也定。见在底便是体，後来生底便是用。此身是体，动作处便是用。天是体，‘万物资始’处便是用。地是体，‘万物资生’处便是用。就阳言，则阳是体，阴是用；就阴言，则阴是体，阳是用。”〔取
    体是这个道理，用是他用处。如耳听目视，自然如此，是理也；开眼看物，著耳听声，便是用。江西人说个虚空底体，涉事物便唤做用。〔节〕
    问：“先生昔曰：‘礼是体。’今乃曰：‘礼者，天理之节文，人事之仪则。’似非体而是用。”曰：“公江西有般乡谈，才见分段子，便说道是用，不是体。如说尺时，无寸底是体，有寸底不是体，便是用；如秤，无星底是体，有星底不是体，便是用。且如扇子有柄，有骨子，用纸糊，此便是体；人摇之，便是用。”杨至之问体。曰：“合当底是体。”〔节〕
    人只是合当做底便是体，人做处便是用，譬如此扇子，有骨，有柄，用纸糊，此则体也；人摇之，则用也。如尺与秤相似，上有分寸星铢，则体也；将去秤量物事，则用也。〔方子〕
    问：“去岁闻先生曰：‘只是一个道理，其分不同。’所谓分者，莫只是理一而其用不同？如君之仁，臣之敬，子之孝，父之慈，与国人交之信之类是也。”曰：“其体已略不同。君臣、父子、国人是体；仁敬慈孝与信是用。”问：“体、用皆异？”曰：“如这片板，只是一个道理，这一路子恁地去，那一路子恁地去。如一所屋，只是一个道理，有厅，有堂。如草木，只是一个道理，有桃，有李。如这众人，只是一个道理，有张三，有李四；李四不可为张三，张三不可为李四。如阴阳，西铭言理一分殊，亦是如此。”又曰：“分得愈见不同，愈见得理大。”〔节〕
    诚者，实有此理。〔节〕以下论诚。
    诚只是实。又云：“诚是理。”一作“只是理”。〔去伪〕
    诚，实理也，亦诚悫也。由汉以来，专以诚悫言诚。至程子乃以实理言，後学皆弃诚悫之说不观。中庸亦有言实理为诚处，亦有言诚悫为诚处。不可只以实为诚，而以诚悫为非诚也。〔砥〕
    问性、诚。曰：“性是实，诚是虚；性是理底名，诚是好处底名。性，譬如这扇子相似；诚，譬则这扇子做得好。”又曰：“五峰曰：‘诚者，命之道乎！中者，性之道乎！仁者，心之道乎！’此语分得轻重虚实处却好。某以为‘道’字不若改做‘德’字，更亲切。‘道’字又较疏。”〔植〕
    先生问诸友：“‘诚、敬’二字如何分？”各举程子之说以对。先生曰：“敬是不放肆底意思，诚是不欺妄底意思。”〔过〕以下诚敬。
    诚只是一个实，敬只是一个畏。〔端蒙〕
    妄诞欺诈为不诚，怠惰放肆为不敬，此诚敬之别。〔А
    问诚、敬。曰：“须逐处理会。诚若是有不欺意处，只做不欺意会；敬若是有谨畏意处，只做谨畏意会。中庸说诚，作中庸看；孟子说诚处，作孟子看。将来自相发明耳。”〔夔孙〕
    “谨”字未如敬，敬又未如诚。程子曰：“主一之谓敬，一者之谓诚。”敬尚是著力。〔铢〕以下杂论。
    问诚、信之别。曰：“诚是自然底实，信是人做底实。故曰：‘诚者，天之道。’这是圣人之信。若众人之信，只可唤做信，未可唤做诚。诚是自然无妄之谓。如水只是水，火只是火，仁彻底是仁，义彻底是义。”〔夔孙〕
    叔器问：“诚与信如何分？”曰：“诚是个自然之实，信是个人所为之实。中庸说‘诚者，天之道也’，便是诚。若‘诚之者，人之道也’，便是信。信不足以尽诚，犹爱不足以尽仁。上是，下不是。”〔可学〕
    诚者实有之理，自然如此。忠信以人言之，须是人体出来方见。〔端蒙〕
    “诚”字以心之全体而言，“忠”字以其应事接物而言，此义理之本名也。至曾子所言“忠恕”，则是圣人之事，故其忠与诚，仁与恕，得通言之。如恕本以推己及物得名，在圣人，则以己及物矣。〔端蒙〕
    问：“仁与诚何别？”曰：“仁自是仁，诚自是诚，何消合理会！理会这一件，也看到极处；理会那一件，也看到极处，便都自见得。”〔淳〕
    或问：“诚是体，仁是用否？”曰：“理一也，以其实有，故谓之诚。以其体言，则有仁义礼智之实；以其用言，则有恻隐、羞恶、恭敬、是非之实，故曰：‘五常百行非诚，非也。’盖无其实矣，又安得有是名乎！”〔植〕
    或问：“诚是浑然不动，仁是此理流出否？”曰：“自性言之，仁亦未是流出，但其生动之理包得四者。”
    问：“一与中，与诚，浩然之气，为一体事否？”曰：“一只是不杂，不可将做一事。中与诚与浩然之气，固是一事，然其分各别：诚是实有此理，中是状物之体段，浩然之气只是为气而言。”〔去伪〕
    问：“仁、义、礼、智、诚、中、庸，不知如何看？”曰：“仁义礼智，乃未发之性，所谓诚。中庸皆已发之理。人之性本实，而释氏以性为空也。”〔浮
    在天只是阴阳五行，在人得之只是刚柔五常之德。〔泳〕（以下五常。）
    大而天地万物，小而起居食息，皆太极阴阳之理也。又曰：“仁木，义金，礼火，智水，信土。”〔祖道〕
    或问：“仁义礼智，性之四德，又添‘信’字，谓之‘五性’，如何？”曰：“信是诚实此四者，实有是仁，实有是义，礼智皆然。如五行之有土，非土不足以载四者。又如土於四时各寄王十八日，或谓王於戊己。然季夏乃土之本宫，故尤王。月令载‘中央土’，以此。”〔人杰〕
    问：“向蒙戒喻，说仁意思云：‘义礼智信上著不得，又须见义礼智信上少不得，方见得仁统五常之意。’大雅今以树为喻：夫树之根固有生气，然贯彻首尾，岂可谓в胫Α⒒ㄓ胍段奚气也？”曰：“固然。只如四时：春为仁，有个生意；在夏，则见其有个亨通意；在秋，则见其有个诚实意；在冬，则见其有个贞固意。在夏秋冬，生意何尝息！本虽哿悖生意则常存。大抵天地间只一理，随其到处，分许多名字出来。四者於五行各有配，惟信配土，以见仁义礼智实有此理，不是虚说。又如乾四德，元最重，其次贞亦重，以明终始之义。非元则无以生，非贞则无以终，非终则无以为始，不始则不能成终矣。如此循环无穷，此所谓‘大明终始’也。”〔大雅〕
    得此生意以有生，然後有礼智义信。以先後言之，则仁为先；以大小言之，则仁为大。〔闳祖〕
    问：“先生以为一分为二，二分为四，四分为八，又细分将去。程子说：‘性中只有仁义礼智四者而已。’只分到四便住，何也？”曰：“周先生亦止分到五行住。若要细分，则如易样分。”〔节〕以下仁义礼智。
    尝言仁义礼智，而以手指画扇中心，曰：“只是一个道理，分为两个。”又横画一画，曰：“两个分为四个。”又以手指逐一指所分为四个处，曰：“一个是仁，一个是义，一个是礼，一个是智，这四个便是个种子。恻隐、羞恶、恭敬、是非便是种子所生底苗。”〔节〕
    人只是此仁义礼智四种心。如春夏秋冬，千头万绪，只是此四种心发出来。〔铢〕
    吉甫问：“仁义礼智，立名还有意义否？”曰：“说仁，便有慈爱底意思；说义，便有刚果底意思。声音气象，自然如此。”直卿云：“六经中专言仁者，包四端也；言仁义而不言礼智者，仁包礼，义包智。”〔方子〕节同。佐同。
    仁与义是柔软底，礼智是坚实底。仁义是头，礼智是尾。一似说春秋冬夏相似，仁义一作“礼”。是阳底一截，礼智一作“义智”。是阴底一截。〔渊〕方子录云：“仁义是发出来嫩底，礼智是坚硬底。”
    问仁义礼智体用之别。曰：“自阴阳上看下来，仁礼属阳，义智属阴；仁礼是用，义智是体。春夏是阳，秋冬是阴。只将仁义说，则‘春作夏长’，仁也；‘秋敛冬藏’，义也。若将仁义礼智说，则春，仁也；夏，礼也；秋，义也；冬，智也。仁礼是敷施出来底，义是肃杀果断底，智便是收藏底。如人肚脏有许多事，如何见得！其智愈大，其藏愈深。正如易中道：‘立天之道，曰阴与阳；立地之道，曰柔与刚；立人之道，曰仁与义。’解者多以仁为柔，以义为刚，非也。却是以仁为刚，义为柔。盖仁是个发出来了，便硬而强；义便是收敛向里底，外面见之便是柔。”〔亻选
    仁礼属阳，义智属阴。袁机仲却说：“义是刚底物，合属阳；仁是柔底物，合属阴。”殊不知舒畅发达，便是那刚底意思；收敛藏缩，便是那阴底意思。他只念得“於仁也柔，於义也刚”两句，便如此说。殊不知正不如此。又云：“以气之呼吸言之，则呼为阳，吸为阴，吸便是收敛底意。乡饮酒义云：‘温厚之气盛於东南，此天地之仁气也；严凝之气盛於西北，此天地之义气也。’”〔亻选
    “仁礼属阳，属健；义知属阴，属顺。”问：“义则截然有定分，有收敛底意思，自是属阴顺。不知智如何解？”曰：“智更是截然，更是收敛。如知得是，知得非，知得便了，更无作用，不似仁义礼三者有作用。智只是知得了，便交付恻隐、羞恶、辞逊三者。他那个更收敛得快。”〔亻选
    生底意思是仁，杀底意思是义，发见会通是礼，收一作“深”。藏不测是智。〔节〕
    仁义礼智，便是元亨利贞。若春间不曾发生，得到夏无缘得长，秋冬亦无可收藏。〔泳〕
    问：“元亨利贞有次第，仁义礼智因发而感，则无次第。”曰：“发时无次第，生时有次第。”〔佐〕
    百行皆仁义礼智中出。〔节〕
    仁义礼智，性之大目，皆是形而上者，岂可分也！〔人杰〕
    问：“仁得之最先，盖言仁具义礼智。”曰：“先有是生理，三者由此推之。”〔可学〕
    仁，浑沦言，则浑沦都是一个生意，义礼智都是仁；对言，则仁与义礼智一般。〔淳〕
    郑问：“仁是生底意，义礼智则如何？”曰：“天只是一元之气。春生时，全见是生；到夏长时，也只是这底；到秋来成遂，也只是这底；到冬天藏敛，也只是这底。仁义礼智割做四段，一个便是一个；浑沦看，只是一个。”〔淳〕
    问：“仁是天地之生气，义礼智又於其中分别。然其初只是生气，故为全体。”曰：“然。”问：“肃杀之气，亦只是生气？”曰：“不是二物，只是敛些。春夏秋冬，亦只是一气。”〔可学〕
    仁与智包得，义与礼包不得。〔方子〕
    仁所以包三者，盖义礼智皆是流动底物，所以皆从仁上渐渐推出。仁智、元贞，是终始之事，这两头却重。如坎与震，是始万物、终万物处，艮则是中间接续处。
    味道问：“仁包义礼智，恻隐包羞恶、辞逊、是非，元包亨利贞，春包夏秋冬。以五行言之，不知木如何包得火金水？”曰：“木是生气。有生气，然後物可得而生；若无生气，则火金水皆无自而能生矣，故木能包此三者。仁义礼智，性也。性无形影可以摸索，只是有这理耳。惟情乃可得而见，恻隐、羞恶、辞逊，是非是也。故孟子言性曰：‘乃若其情，则可以为善矣。’盖性无形影，惟情可见。观其发处既善，则知其性之本善必矣。”〔时举〕
    问：“孟子说仁义礼智，义在第二；太极图以义配利，则在第三。”曰：“礼是阳，故曰亨。仁义礼智，犹言东西南北；元亨利贞，犹言东南西北。一个是对说，一个是从一边说起。”〔夔孙〕
    四端犹四德。逐一言之，则各自为界限；分而言之，则仁义又是一大界限，故曰：“仁，人心也；义，人路也。”如乾文言既曰“四德”，又曰：“乾元者，始而亨者也；利贞者，性情也。”〔文蔚〕
    正淳言：“性之四端，迭为宾主，然仁智其总统也。‘恭而无礼则劳’，是以礼为主也；‘君子义以为质’，是以义为主也。盖四德未尝相离，遇事则迭见层出，要在人默而识之。”曰：“说得是。”〔大雅〕
    学者疑问中谓：“就四德言之，仁却是动，智却是静。”曰：“周子太极图中是如此说。”又曰：“某前日答一朋友书云：‘仁体刚而用柔，义体柔而用刚。’”〔人杰〕
    问：“仁义礼智四者皆一理。举仁，则义礼智在其中；举义与礼，则亦然。如中庸言：‘舜其大智也欤。’其下乃云，‘好问，好察迩言，隐恶而扬善’，谓之仁亦可；‘执其两端，用其中於民’，谓之义亦可。然统言之，只是发明‘智’字。故知理只是一理，圣人特於盛处发明之尔。”曰：“理固是一贯。谓之一理，则又不必疑其多。自一理散为万事，则灿然有条而不可乱，逐事自有一理，逐物自有一名，各有攸当，但当观当理与不当理耳。既当理後，又何必就上更生疑！”〔大雅〕
    仁义礼智，才去寻讨他时，便动了，便不是本来底。又曰：“心之所以会做许多，盖具得许多道理。”又曰：“何以见得有此四者？因其恻隐，知其有仁；因其羞恶，知其有义。”又曰：“伊川谷种之说最好。”又曰：“冬饮汤，是宜饮汤；夏饮水，是宜饮水。冬饮水，夏饮汤，便不宜。人之所以羞恶者，是触著这宜，如两个物事样。触著宜便羞恶者，是独只是一事。”〔节〕末数语疑有脱误。
    “仁”字须兼义礼智看，方看得出。仁者，仁之本体；礼者，仁之节文；义者，仁之断制；知者，仁之分别。犹春夏秋冬虽不同，而同出於春：春则生意之生也，夏则生意之长也，秋则生意之成，冬则生意之藏也。自四而两，两而一，则统之有宗，会之有元，故曰：“五行一阴阳，阴阳一太极。”又曰：“仁为四端之首，而智则能成始而成终；犹元为四德之长，然元不生於元而生於贞。盖天地之化，不翕聚则不能发散也。仁智交际之间，乃万化之机轴。此理循环不穷，吻合无间，故不贞则无以为元也。”又曰：“贞而不固，则非贞。贞，如板筑之有В不贞则无以为元。”又曰：“文言上四句说天德之自然，下四句说人事之当然。元者，乃众善之长也；亨者，乃嘉之会也。嘉会，犹言一齐好也。会，犹齐也，言万物至此通畅茂盛，一齐皆好也。利者，义之和处也；贞者，乃事之桢б病！体仁足以长人’，以仁为体，而温厚慈爱之理由此发出也。体，犹所谓‘公而以人体之’之‘体’。嘉会者，嘉其所会也。一一以礼文节之，使之无不中节，乃嘉其所会也。‘利物足以和义’，义者，事之宜也；利物，则合乎事之宜矣。此句乃翻转，‘义’字愈明白，不利物则非义矣。贞固以贞为骨子，则坚定不可移易。”〔铢〕
    问仁。曰：“将仁义礼智四字求。”又问：“仁是统体底否？”曰：“且理会义礼智令分明，其空阙一处便是仁。”又曰：“看公时一般气象如何，私时一般气象如何。”〔德明〕
    蜚卿问：“仁恐是生生不已之意。人唯为私意所汨，故生意不得流行。克去己私，则全体大用，无时不流行矣。”曰：“此是众人公共说底，毕竟紧要处不知如何。今要见‘仁’字意思，须将仁义礼智四者共看，便见‘仁’字分明。如何是义，如何是礼，如何是智，如何是仁，便‘仁’字自分明。若只看‘仁’字，越看越不出。”曰：“‘仁’字恐只是生意，故其发而为恻隐，为羞恶，为辞逊，为是非。”曰：“且只得就‘恻隐’字上看。”道夫问：“先生尝说‘仁’字就初处看，只是乍见孺子入井，而怵惕恻隐之心盖有不期然而然，便是初处否？”曰：“恁地靠著他不得。大抵人之德性上，自有此四者意思：仁，便是个温和底意思；义，便是惨烈刚断底意思；礼，便是宣著发挥底意思；智，便是个收敛无痕迹底意思。性中有此四者，圣门却只以求仁为急者，缘仁却是四者之先。若常存得温厚底意思在这里，到宣著发挥时，便自然会宣著发挥；到刚断时，便自然会刚断；到收敛时，便自然会收敛。若将别个做主，便都对副不著了。此仁之所以包四者也。”问：“仁即性，则‘性’字可以言仁否？”曰：“性是统言。性如人身，仁是左手，礼是右手，义是左脚，智是右脚。”蜚卿问：“仁包得四者，谓手能包四支可乎？”曰：“且是譬喻如此。手固不能包四支，然人言手足，亦须先手而後足；言左右，亦须先左而後右。”直卿问：“此恐如五行之木，若不是先有个木，便亦自生下面四个不得。”曰：“若无木便无火，无火便无土，无土便无金，无金便无水。”道夫问：“向闻先生语学者：‘五行不是相生，合下有时都有。’如何？”曰：“此难说，若会得底，便自然不相悖，唤做一齐有也得，唤做相生也得。便虽不是相生，他气亦自相灌注。如人五脏，固不曾有先後，但其灌注时，自有次序。”久之，又曰：“‘仁’字如人酿酒：酒方微发时，带些温气，便是仁；到发到极热时，便是礼；到得熟时，便是义；到得成酒後，却只与水一般，便是智。又如一日之间，早间天气清明，便是仁；午间极热时，便是礼；晚下渐叙，便是义；到夜半全然收敛，无些形迹时，便是智。只如此看，甚分明。”〔道夫〕
    “今日要识得仁之意思是如何。圣贤说仁处最多，那边如彼说，这边如此说，文义各不同。看得个意思定了，将圣贤星散说体看，处处皆是这意思，初不相背，始得。集注说：‘爱之理，心之德。’爱是恻隐，恻隐是情，其理则谓之仁。心之德，德又只是爱。谓之心之德，却是爱之本柄。人之所以为人，其理则天地之理，其气则天地之气。理无迹，不可见，故於气观之。要识仁之意思，是一个浑然温和之气，其气则天地阳春之气，其理则天地生物之心。今只就人身己上看有这意思是如何。才有这意思，便自恁地好，便不恁地乾燥。将此意看圣贤许多说仁处，都只是这意。告颜子以‘克己复礼’，克去己私以复於礼，自然都是这意思。这不是待人旋安排，自是合下都有这个浑全流行物事。此意思才无私意间隔，便自见得人与己一，物与己一，公道自流行。须是如此看。孔门弟子所问，都只是问做工夫。若是仁之体段意思，也各各自理会得了。今却是这个未曾理会得，如何说要做工夫！且如程先生云：‘偏言则一事，专言则包四者。’上云：‘四德之元，犹五常之仁。’恰似有一个小小底仁，有一个大大底仁。‘偏言则一事’，是小小底仁，只做得仁之一事；‘专言则包四者’，是大大底仁，又是包得礼义智底。若如此说，是有两样仁。不知仁只是一个，虽是偏言，那许多道理也都在里面；虽是专言，那许多道理也都在里面。”致道云：“如春是生物之时，已包得夏长、秋成、冬藏意思在。”曰：“春是生物之时，到夏秋冬，也只是这气流注去。但春则是方始生荣意思，到夏便是结里定了，是这生意到後只渐老了。”贺孙曰：“如温和之气，固是见得仁。若就包四者意思看，便自然有节文，自然得宜，自然明辨。”曰：“然。”〔贺孙〕
    或问论语言仁处。曰：“理难见，气易见。但就气上看便见，如看元亨利贞是也。元亨利贞也难看，且看春夏秋冬。春时尽是温厚之气，仁便是这般气象。夏秋冬虽不同，皆是阳春生育之气行乎其中。故‘偏言则一事，专言则包四者’。如知福州是这个人，此偏言也；及专言之，为九州安抚，亦是这一个人，不是两人也。故明道谓：‘义礼智，皆仁也。若见得此理，则圣人言仁处，或就人上说，或就事上说，皆是这一个道理。’正叔云：‘满腔子是恻隐之心。’”曰：“仁便是恻隐之母。”又曰：“若晓得此理，便见得‘克己复礼’，私欲尽去，便纯是温和冲粹之气，乃天地生物之心。其馀人所以未仁者，只是心中未有此气象。论语但云求仁之方者，是其门人必尝理会得此一个道理。今但问其求仁之方，故夫子随其人而告之。”赵致道云：“李先生云：‘仁是天理之统体。’”先生曰：“是。”〔南升〕（疑与上条同闻。）
    “仁有两般：有作为底，有自然底。看来人之生便自然如此，不待作为。如说父子欲其亲，君臣欲其义，是他自会如此，不待欲也。父子自会亲，君臣自会义，既自会恁地，便活泼泼地，便是仁。”因举手中扇云：“只如摇扇，热时人自会恁地摇，不是欲他摇。孟子说‘乍见孺子入井时，皆有怵惕恻隐之心’，最亲切。人心自是会如此，不是内交、要誉，方如此。大凡人心中皆有仁义礼智，然元只是一物，发用出来，自然成四派。如破梨相似，破开成四片。如东对著西，便有南北相对；仁对著义，便有礼智相对。以一岁言之，便有寒暑；以气言之，便有春夏秋冬；以五行言之，便有金木水火土。且如阴阳之间，亻尽有次第。大寒後，不成便热，须是且做个春温，渐次到热田地。大热後，不成便寒，须是且做个秋叙，渐次到寒田地。所以仁义礼智自成四派，各有界限。仁流行到那田地时，义处便成义，礼、智处便成礼、智。且如万物收藏，何尝休了，都有生意在里面。如现帧⑻胰省⑿尤手类，种著便生，不是死物，所以名之曰‘仁’，见得都是生意。如春之生物，夏是生物之盛，秋是生意渐渐收敛，冬是生意收藏。”又曰：“春夏是行进去，秋冬是退後去。正如人呵气，呵出时便热，吸入时便冷。”〔明作〕
    百行万善，固是都合著力，然如何件件去理会得！百行万善扌珈段宄＃五常又扌珈度剩所以孔孟只教人求仁。求仁只是“主敬”，“求放心”，若能如此，道理便在这里。〔方子〕（拱寿同。）
    学者须是求仁。所谓求仁者，不放此心。圣人亦只教人求仁。盖仁义礼智四者，仁足以包之。若是存得仁，自然头头做著，不用逐事安排。故曰：“苟志於仁矣，无恶也。”今看大学，亦要识此意，所谓“顾讠是天之明命”，“无他，求其放心而已”。〔方子〕（拱寿同。）
    问求仁。曰：“看来‘仁’字只是个浑沦底道理。如大学致知、格物，所以求仁也；中庸博学、审问、慎思、明辨、力行，亦所以求仁也。”又问：“诸先生皆令人去认仁，必要人体认得这仁是甚物事。”曰：“而今别把仁做一物事认，也不得；羁说鹘突了，亦不得。”〔焘〕
    或问：“存得此心，便是仁。”曰：“且要存得此心，不为私欲所胜，遇事每每著精神照管，不可随物流去，须要紧紧守著。若常存得此心，应事接物，虽不中不远。思虑纷扰於中，都是不能存此心。此心不存，合视处也不知视，合听处也不知听。”或问：“莫在於敬否？”曰：“敬非别是一事，常唤醒此心便是。人每日只鹘鹘突突过了，心都不曾收拾得在里面。”又曰：“仁虽似有刚直意，毕竟本是个温和之物。但出来发用时有许多般，须得是非、辞逊、断制三者，方成仁之事。及至事定，三者各退，仁仍旧温和，缘是他本性如此。人但见有是非、节文、断制，却谓都是仁之本意，则非也。春本温和，故能生物，所以说仁为春。”〔明作〕
    或曰：“存得此心，即便是仁。”曰：“此句甚好。但下面说‘合於心者为之，不合於心者勿为’，却又从义上去了，不干仁事。今且只以孟子‘仁，人心也；义，人路也’，便见得仁义之别。盖仁是此心之德；才存得此心，即无不仁。如说‘克己复礼’，亦只是要得私欲去後，此心常存耳，未说到行处也。才说合於心者行之，便侵过义人路底界分矣。然义之所以能行，却是仁之用处。学者须是此心常存，方能审度事理，而行其所当行也。此孔门之学所以必以求仁为先。盖此是万理之原，万事之本，且要先识认得，先存养得，方有下手立脚处耳。”
    夫仁，亦在乎熟之而已矣！〔文蔚〕
    耳之德聪，目之德明，心之德仁，且将这意去思量体认。○将爱之理在自家心上自体认思量，便见得仁。○仁是个温和柔软底物事。老子说：“柔弱者，生之徒；坚强者，死之徒。”见得自是。看石头上如何种物事出！“蔼乎若春阳之温，搴跞趱肪浦醇。”此是形容仁底意思。○当来得於天者只是个仁，所以为心之全体。却自仁中分四界子：一界子上是仁之仁，一界子是仁之义，一界子是仁之礼，一界子是仁之智。一个物事，四脚撑在里面，唯仁兼统之。心里只有此四物，万物万事皆自此出。○天之春夏秋冬最分晓：春生，夏长，秋收，冬藏。虽分四时，然生意未尝不贯；纵雪霜之惨，亦是生意。○以“生”字说仁，生自是上一节事。当来天地生我底意，我而今须要自体认得。○试自看一个物坚硬如顽石，成甚物事！此便是不仁。○试自看温和柔软时如何，此所以“孝悌为仁之本”。若如顽石，更下种不得。俗说“硬心肠”，可以见。硬心肠，如何可以与他说话！○恻隐、羞恶、辞逊、是非，都是两意：恻是初头子，隐是痛；羞是羞己之恶，恶是恶人之恶；辞在我，逊在彼；是、非自分明。○才仁，便生出礼，所以仁配春，礼配夏；义是裁制，到得智便了，所以配秋，配冬。○既认得仁如此分明，到得做工夫，须是“克己复礼”；“出门如见大宾，使民如承大祭；己所不欲，勿施於人”，方是做工夫处。先生令思“仁”字。至第三夜，方说前三条。以後八条，又连三四夜所说。今依次第，不敢移动。〔泳〕
    仁兼义言者，是言体；专言仁者，是兼体用而言。〔节〕
    孔子说仁，多说体；孟子说仁，多说用。如“克己复礼”，“恻隐之心”之类。〔闳祖〕节同。
    直卿云：“圣贤言仁，有专指体而言者，有包体、用而言者。”先生曰：“仁对义、礼、智言之，则为体；专言之，则兼体、用。此等处，须人自看，如何一一说得。日日将来看，久後须会见得。”〔佐〕
    周明作问仁。曰：“圣贤说话，有说自然道理处，如‘仁，人心’是也；有说做工夫处，如‘克己复礼’是也。”〔雉〕
    前辈教人求仁，只说是渊深温粹，义理饱足。〔А
    仁在事。若不於事上看，如何见仁。〔方〕
    做一方便事，也是仁；不杀一虫，也是仁；‘三月不违’，也是仁。〔节〕
    “仁则固一，一所以为仁。”言所以一者是仁也。〔方〕
    熟底是仁，生底是恕；自然底是仁，勉强底是恕；无计较、无睹当底是仁，有计较、有睹当底是恕。〔道夫〕
    公在前，恕在後，中间是仁。公了方能仁，私便不能仁。〔可学〕
    仁是爱底道理，公是仁底道理。故公则仁，仁则爱。〔端蒙〕
    公是仁之方法，人身是仁之材料。〔铢〕
    公却是仁发处。无公，则仁行不得。〔可学〕
    仁，将“公”字体之。及乎脱落了“公”字，其活底是仁。季通语。〔方〕
    或问仁与公之别。曰：“仁在内，公在外。”又曰：“惟仁，然後能公。”又曰：“仁是本有之理，公是克己工夫极至处。故惟仁然後能公，理甚分明。故程子曰：‘公而以人体之。’则是克尽己私之後，只就自身上看，便见得仁也。”
    公不可谓之仁，但公而无私便是仁。敬不可谓之中，但敬而无失便是中。〔道夫〕
    无私以阎则公，公则仁。譬如水，若一些子碍，便成两截，须是打并了障塞，便滔滔地去。〔从周〕（拱寿同。）
    做到私欲净尽，天理流行，便是仁。〔道夫〕
    余正叔尝於先生前论仁，曰：“仁是体道之全。”曰：“只是一个浑然天理。”〔文蔚〕
    王景仁问仁。曰：“无以为也。须是试去屏叠了私欲，然後子细体验本心之德是甚气象，无徒讲其文义而已也。”〔壮祖〕
    周明作谓：“私欲去则为仁。”曰：“谓私欲去後，仁之体见，则可；谓私欲去後便为仁，则不可。譬如日月之光，阄肀沃，固是不见。若谓阄砣ィ则便指为日月，亦不可。如水亦然。沙石杂之，固非水之本然。然沙石去後，自有所谓水者，不可便谓无沙无石为水也。”〔雉〕
    余正叔谓：“无私欲是仁。”曰：“谓之无私欲然後仁，则可；谓无私便是仁，则不可。盖惟无私欲而後仁始见，如无所壅底而後水方行。”方叔曰：“与天地万物为一体是仁。”曰：“无私，是仁之前事；与天地万物为一体，是仁之後事。惟无私，然後仁；惟仁，然後与天地万物为一体。要在二者之间识得毕竟仁是甚模样。欲晓得仁名义，须并‘义、礼、智’三字看。欲真个见得仁底模样，须是从‘克己复礼’做工夫去。今人说仁，如糖，皆道是甜；不曾吃著，不知甜是甚滋味。圣人都不说破，在学者以身体之而已矣。”〔闳祖〕
    或问：“仁当何训？”曰：“不必须用一字训，但要晓得大意通透。”
    “仁”字说得广处，是全体。恻隐、慈爱底，是说他本相。〔高〕
    仁是根，恻隐是萌芽。亲亲、仁民、爱物，便是推广到枝叶处。〔夔孙〕
    仁固有知觉；唤知觉做仁，却不得。〔闳祖〕
    以名义言之，仁自是爱之体，觉自是智之用，本不相同。但仁包四德。苟仁矣，安有不觉者乎！〔道夫〕
    问：“以爱名仁，是仁之迹；以觉言仁，是仁之端。程子曰：‘仁道难名，惟公近之，不可便以公为仁。’毕竟仁之全体如何识认？‘克己复礼，天下归仁’，孟子所谓‘万物皆备於我’，是仁之体否？”先生曰：“觉，决不可以言仁，虽足以知仁，自属智了。爱分明是仁之迹。”浩曰：“恻隐是仁情之动处。要识仁，须是兼义、礼、智看。有个宜底意思是义，有个让底意思是礼，有个别白底意思是智，有个爱底意思是仁。仁是天理，公是天理。故伊川谓：‘惟公近之。’又恐人滞著，随即曰：‘不可便以公为仁。’‘万物皆备’固是仁，然仁之得名却不然。”“浩曰”二字可疑。〔浩〕
    问：“先生答湖湘学者书，以‘爱’字言仁，如何？”曰：“缘上蔡说得‘觉’字太重，便相似说禅。”问：“龟山却推‘恻隐’二字。”曰：“龟山言‘万物与我为一’云云，说亦太宽。”问：“此还是仁之体否？”曰：“此不是仁之体，却是仁之量。仁者固能觉，谓觉为仁，不可；仁者固能与万物为一，谓万物为一为仁，亦不可。譬如说屋，不论屋是木做柱，竹做壁，却只说屋如此大，容得许多物。如万物为一，只是说得仁之量。”因举禅语是说得量边事云云。〔德明〕
    问：“程门以知觉言仁，克斋记乃不取，何也？”曰：“仁离爱不得。上蔡诸公不把爱做仁，他见伊川言：‘博爱非仁也，仁是性，爱是情。’伊川也不是道爱不是仁。若当初有人会问，必说道‘爱是仁之情，仁是爱之性’，如此方分晓。惜门人只领那意，便专以知觉言之，於爱之说，若将浼焉，遂蹉过仁地位去说，将仁更无安顿处。‘见孺子匍匐将入井，皆有怵惕恻隐之心’，这处见得亲切。圣贤言仁，皆从这处说。”又问：“知觉亦有生意。”曰：“固是。将知觉说来冷了。觉在知上却多，只些小搭在仁边。仁是和底意。然添一句，又成一重。须自看得，便都理会得。”〔淳〕（韧。）
    余景思问仁之与心。曰：“‘仁’字是虚，‘心’字是实。如水之必有冷，‘冷’字是虚，‘水’字是实。心之於仁，亦犹水之冷，火之热。学者须当於此心未发时加涵养之功，则所谓恻隐、羞恶、辞逊、是非发而必中。方其未发，此心之体寂然不动，无可分别，且只恁混沌养将去。若必察其所谓四者之端，则既思便是已发。”〔道夫〕
    仁。○鸡雏初生可怜意与之同。○意思鲜嫩。○天理著见，一段意思可爱，发出即皆是。○切脉同体。说多不能记，盖非言语可喻也。○孟子便说个样子。今不消理会样子，只如颜子学取。○孔子教人仁，只要自寻得了後自知，非言可喻。○只是天理，当其私欲解剥，天理自是完备。只从生意上说仁。○其全体固是仁，所谓专言之也。又从而分，则亦有仁义分言之仁。今不可於名言上理会，只是自到便有知得。○上蔡所谓“饮食知味”也。〔方〕
    湖南学者说仁，旧来都是深空说出一片。顷见王日休解孟子云：“麒麟者，狮子也。”仁本是恻隐温厚底物事，却被他们说得抬虚打险，瞠眉弩眼，却似说麒麟做狮子，有吞伏百兽之状，盖自“知觉”之说起之。麒麟不食生肉，不食生草；狮子则百兽闻之而脑裂。〔┿〕
    若说得本源，则不犯“仁”字。禅家曹洞有“五位法”，固可笑。以黑为正位，白为偏位。若说时，只是形容个黑白道理，更不得犯“黑白”二字。皆是要从心中流出，不犯纸上语。〔从周〕
    义，便作“宜”字看。洽。
    不可执定，随他理去如此，自家行之便是义。〔节〕
    义是个毅然说话，如利刀著物。〔季札〕
    义如利刀相似，人杰录云：“似一柄快刀相似。”都割断了许多牵绊。〔祖道〕
    义如利刀相似，胸中许多劳劳攘攘，到此一齐割断了。圣贤虽千言万语，千头万项，然一透都透。如孟子言义，伊川言敬，都彻上彻下。
    “义”字如一横剑相似，凡事物到前，便两分去。“君子义以为质”，“义以为上”，“义不食也”，“义弗乘也”，“精义入神，以致用也”：是此义十分精熟，用便见也。
    “克己复礼为仁”，善善恶恶为义。〔骧〕
    仁义，其体亦有先後。〔节〕
    仁对义为体、用。仁自有仁之体、用，义又有义之体、用。〔伯羽〕
    赵致道问：“仁义体用、动静何如？”曰：“仁固为体，义固为用。然仁义各有体用，各有动静，自详细验之。”〔贺孙〕
    仁义互为体用、动静。仁之体本静，而其用则流行不穷；义之用本动，而其体则各止其所。
    义之严肃，即是仁底收敛。〔淳〕
    以仁属阳，以义属阴。仁主发动而言，义主收敛而言。若扬子云：“於仁也柔，於义也刚。”又自是一义。便是这物事不可一定名之，看他用处如何。〔┿〕
    问“於仁也柔，於义也刚”。曰：“仁体柔而用刚，义体刚而用柔。”铢曰：“此岂所谓‘阳根阴，阴根阳’邪？”曰：“然。”〔铢〕
    先生答叔重疑问曰：“仁体刚而用柔，义体柔而用刚。”广请曰：“自太极之动言之，则仁为刚，而义为柔；自一物中阴阳言之，则仁之用柔，义之用刚。”曰：“也是如此。仁便有个流动发越之意，然其用则慈柔；义便有个商量从宜之义，然其用则决裂。”〔广〕
    “寻常人施恩惠底心，便发得易，当刑杀时，此心便疑。可见仁属阳，属刚；义属阴，属柔。”直卿云：“即将‘舒敛’二字看，便见：喜则舒，怒则敛。”〔方子〕
    仁义如阴阳，只是一气。阳是正长底气，阴是方消底气；仁便是方生底义，义便是收回头底仁。要之，仁未能尽得道体，道则平铺地散在里，仁固未能尽得。然仁却是足以该道之体。若识得阳，便识得阴；识得仁，便识得义。识得一个，便晓得其馀个。〔道夫〕
    问：“义者仁之质？”曰：“义有裁制割断意，是把定处，便发出许多仁来。如非礼勿视听言动，便是把定处；‘一日克己复礼，天下归仁’，便是流行处。”〔淳〕
    问：“孟子以恻隐为仁之端，羞恶为义之端。周子曰：‘爱曰仁，宜曰义。’然以其存於心者而言，则恻隐与爱固为仁心之发。然羞恶乃就耻不义上反说，而非直指义之端也。‘宜’字乃是就事物上说。不知义在心上，其体段如何。”曰：“义之在心，乃是决裂果断者也。”〔柄〕
    天下之物，未尝无对：有阴便有阳，有仁便有义，有善便有恶，有语便有默，有动便有静。然又却只是一个道理。如人行出去是这脚，行归亦是这脚。譬如口中之气，嘘则为温，吸则为寒耳。〔雉〕
    礼者，节文也。礼数。〔节〕
    直卿曰：“五常中说知有两般：就知识处看，用著知识者是知；就理上看，所以为是为非者，亦知也。一属理，一属情。”曰：“固是。道德皆有体有用。”取
    礼者，仁之发；智者，义之藏。且以人之资质言之：温厚者多谦逊，通晓者多刻剥。〔焘〕
    问仁、敬。曰：“上蔡以来，以敬为小，不足言，须加‘仁’字在上。其实敬不须言仁，敬则仁在其中矣。”方，以下兼论恭敬忠信。
    恭主容，敬主事。有事著心做，不易其心而为之，是敬。恭形於外，敬主於中。自诚身而言，则恭较紧；自行事而言，则敬为切。〔淳〕
    初学则不如敬之切，成德则不如恭之安，敬是主事。然专言，则又如“修己以敬”，“敬以直内”。只偏言是主事。恭是容貌上说。〔端蒙〕
    问：“‘恭敬’二字，以谓恭在外，功夫犹浅；敬在内，功夫大段细密。”曰：“二字不可以深浅论。恭敬，犹‘忠信’两字。”文蔚曰：“恭即是敬之发见。”先生默然良久，曰：“本领虽在敬上，若论那大处，恭反大如敬。若不是里面积盛，无缘发出来做得恭。”〔文蔚〕
    吉甫问恭敬。曰：“‘恭’字软，‘敬’字硬。”直卿云：“恭似低头，敬似抬头。”〔至〕
    因言“恭敬”二字如忠信，或云：“敬，主於中者也；恭，发於外者也。”曰：“凡言发於外，比似主於中者较大。盖必充积盛满，而後发於外，则发於外者岂不如主於中者！然主於中者却是本，不可不知。”〔亻选
    忠信者，真实而无虚伪也；无些欠阙，无些间断，朴实头做去，无停住也。敬者，收敛而不放纵也。〔祖道〕
    忠自里面发出，信是就事上说。忠，是要尽自家这个心；信，是要尽自家这个道理。
    ●卷七・学一
    ◎小学
    古者初年入小学，只是教之以事，如礼乐射御书数及孝弟忠信之事。自十六七入大学，然後教之以理，如致知、格物及所以为忠信孝弟者。〔骧〕
    古人自入小学时，已自知许多事了；至入大学时，只要做此工夫。今人全未曾知此。古人只去心上理会，至去治天下，皆自心中流出。今人只去事上理会。〔泳〕
    古者小学已自养得小儿子这里定，已自是圣贤坯璞了，但未有圣贤许多知见。及其长也，令入大学，使之格物、致知，长许多知见。〔节〕
    古人小学养得小儿子诚敬善端发见了。然而大学等事，小儿子不会推将去，所以又入大学教之。〔〕
    小学是直理会那事；大学是穷究那理，因甚恁地。〔取
    小学者，学其事；大学者，学其小学所学之事之所以。〔节〕
    小学是事，如事君，事父，事兄，处友等事，只是教他依此规矩做去。大学是发明此事之理。〔铢〕
    古人便都从小学中学了，所以大来都不费力，如礼乐射御书数，大纲都学了。及至长大，也更不大段学，便只理会穷理、致知工夫。而今自小失了，要补填，实是难。但须庄敬诚实，立其基本，逐事逐物，理会道理。待此通透，意诚心正了，就切身处理会，旋旋去理会礼乐射御书数。今则无所用乎御。如礼乐射书数，也是合当理会底，皆是切用。但不先就切身处理会得道理，便教考究得些礼文制度，又干自家身己甚事！〔贺孙〕
    古者，小学已自暗养成了，到长来，已自有圣贤坯模，只就上面加光饰。如今全失了小学工夫，只得教人且把敬为主，收敛身心，却方可下工夫。又曰：“古人小学教之以事，便自养得他心，不知不觉自好了。到得渐长，渐更历通达事物，将无所不能。今人既无本领，只去理会许多闲汨董，百方措置思索，反以害心。”〔贺孙〕
    问：“大学与小学，不是截然为二。小学是学其事，大学是穷其理，以尽其事否？”曰：“只是一个事。小学是学事亲，学事长，且直理会那事。大学是就上面委曲详究那理，其所以事亲是如何，所以事长是如何。古人於小学存养已熟，根基已深厚，到大学，只就上面点化出些精彩。古人自能食能言，便已教了，一岁有一岁工夫。至二十时。圣人资质已自有十分。寓作“三分”。大学只出治光彩。今都蹉过，不能转去做，只据而今当地头立定脚做去，补填前日欠阙，栽种後来合做底。寓作“根株”。如二十岁觉悟，便从二十岁立定脚力做去；三十岁觉悟，便从三十岁立定脚力做去。纵待八九十岁觉悟，也当据见定蜃∮舱做去。”〔淳〕（韧。）
    器远前夜说：“敬当不得小学。”某看来，小学却未当得敬。敬已是包得小学。敬是彻上彻下工夫。虽做得圣人田地，也只放下这敬不得。如尧舜，也终始是一个敬。如说“钦明文思”，颂尧之德，四个字独将这个“敬”做擗初头。如说“恭己正南面而已”，如说“笃恭而天下平”，皆是。〔贺孙〕
    陆子寿言：“古者教小子弟，自能言能食，即有教，以至洒扫应对之类，皆有所习，故长大则易语。今人自小即教做对，稍大即教作虚诞之文，皆坏其性质。某当思欲做一小学规，使人自小教之便有法，如此亦须有益。”先生曰：“只做禅苑清规样做，亦自好。”〔大雅〕
    天命，非所以教小儿。教小儿，只说个义理大概，只眼前事。或以洒扫应对之类作段子，亦可。每尝疑曲礼“衣毋拨，足毋蹶；将上堂，声必扬；将入户，视必下”等协韵处，皆是古人初教小儿语。列女传孟母又添两句曰：“将入门，问孰存。”〔淳〕义刚同。
    教小儿读诗，不可破章。〔道夫〕
    先生初令义刚训二三小子，见教曰：“授书莫限长短，但文理断处便住。若文势未断者，虽多授数行，亦不妨。盖儿时读书，终身改口不得。尝见人教儿读书限长短，後来长大後，都念不转。如训诂，则当依古注。”问：“向来承教，谓小儿子读书，未须把近代解说底音训教之。却不知解与他时如何？若依古注，恐他不甚晓。”曰：“解时却须正说，始得。若大段小底，又却只是粗义，自与古注不相背了。”〔义刚〕
    余正叔尝言：“今人家不善教子弟。”先生曰：“风俗弄得到这里，可哀！”〔文蔚〕
    小童添炭，拨开火散乱。先生曰：“可拂杀了，我不爱人恁地，此便是烧火不敬。所以圣人教小儿洒扫应对，件件要谨。某外家子侄，未论其贤否如何，一出来便齐整，缘是他家长上元初教诲得如此。只一人外居，气习便不同。”〔义刚〕
    问：“女子亦当有教。自孝经之外，如论语，只取其面前明白者教之，何如？”曰：“亦可。如曹大家女戒、温公家范，亦好。”〔义刚〕
    後生初学，且看小学之书，那是做人底样子。〔广〕
    先生下学，见说小学，曰：“前贤之言，须是真个躬行佩服，方始有功。不可只如此说过，不济事。”〔淳〕
    和之问小学所疑。曰：“且看古圣人教人之法如何。而今全无这个。‘天佑下民，作之君，作之师’，盖作之君，便是作之师也。”〔时举〕
    或问：“某今看大学，如小学中有未晓处，亦要理会。”曰：“相兼看亦不妨。学者於文为度数，不可存终理会不得之心。须立个大规模，都要理会得。至於其明其暗，则系乎人之才如何耳。”〔人杰〕
    问：“小学载乐一段，不知今人能用得否？”曰：“姑使知之。古人自小皆以乐教之，乃是人执手提诲。到得大来涵养已成，稍能自立便可。今人既无此，非志大有所立，因何得成立！”〔可学〕
    因论小学，曰：“古者教必以乐，後世不复然。”问：“此是作乐使之听，或其自作？”曰：“自作。若自理会不得，自作何益！迸者，国君备乐，士无故不去琴瑟，日用之物，无时不列於前。”问：“郑人赂晋以女乐，乃有歌钟二肆，何故？”曰：“所谓‘郑声’，特其声异耳，其器则同。今之教坊乐乃胡乐。此等事，久则亡。欧阳公集古录载寇莱公好舞柘枝，有五十曲。文忠时，其亡已多，举此可见。旧见升朝官以上，前导一物，用水晶为之，谓之‘主斧’，今亦无之。”某云：“今之籍妓，莫是女乐之遗否？”曰：“不知当时女乐如何。”通老问“左手执瘢右手秉翟”。曰：“所谓‘文舞’也。”又问：“古人舞不回旋？”曰：“既谓之‘舞’，安得不回旋？”某问：“‘汉家周舞’，注云：‘此舜舞’。”曰：“遭秦之暴，古帝王乐尽亡，惟韶乐独存，舜舞乃此舞也。”又问通老，大学祭孔子乐。渠云：“亦分堂上堂下，但无大钟。”曰：“竟未知今之乐是何乐。”〔可学〕
    元兴问：“礼乐射御书数。书，莫只是字法否？”曰：“此类有数法：如‘日月’字，是象其形也；‘江河’字，是谐其声也；‘考老’字，是假其类也。如此数法，若理会得，则天下之字皆可通矣。”〔时举〕论小学书，馀见本类。
    弟子职一篇，若不在管子中，亦亡矣。此或是他存得古人底，亦未可知。或是自作，亦未可知。窃疑是他作内政时，士之子常为士，因作此以教之。想他平日这样处都理会来。然自身又却在规矩准绳之外！〔义刚〕
    弟子职“所受是极”，云受业去後，须穷究道理到尽处也。“毋骄恃力”，如恃气力欲胡乱打人之类。盖自小便教之以德，教之以尚德不尚力之事。”〔卓〕
    ●卷八・学二
    ◎总论为学之方
    这道体，饶本作“理”。浩浩无穷。
    道体用虽极精微，圣贤之言则甚明白。〔若海〕
    圣人之道，如饥食渴饮。〔人杰〕
    圣人之道，有高远处，有平实处。〔道夫〕
    夫道若大路然，岂难知哉！人病不由耳。〔道夫〕
    道未尝息，而人自息之。非道亡也，幽厉不由也。〔道夫〕
    圣人教人，大概只是说孝弟忠信日用常行底话。人能就上面做将去，则心之放者自收，性之昏者自著。如心、性等字，到子思孟子方说得详。因说象山之学。〔儒用〕
    圣人教人有定本。舜“使契为司徒，教以人伦：父子有亲，君臣有义，夫妇有别，长幼有序，朋友有信”。夫子对颜渊曰：“克己复礼为仁。”“非礼勿视，非礼勿听，非礼勿言，非礼勿动。”皆是定本。〔人杰〕
    圣门日用工夫，甚觉浅近。然推之理，无有不包，无有不贯，及其充广，可与天地同其广大。故为圣，为贤，位天地，育万物，只此一理而已。
    常人之学，多是偏於一理，主於一说，故不见四旁，以起争辨。圣人则中正和平，无所偏倚。〔人杰〕
    圣贤所说工夫，都只一般，只是一个“择善固执”。论语则说：“学而时习之”，孟子则说“明善诚身”，只是随他地头所说不同，下得字来，各自精细。其实工夫只是一般，须是尽知其所以不同，方知其所谓同也。〔亻选
    这个道理，各自有地头，不可只就一面说。在这里时是恁地说，在那里时又如彼说，其宾主彼此之势各自不同。〔亻选
    学者工夫，但患不得其要。若是寻究得这个道理，自然头头有个著落，贯通浃洽，各有条理。如或不然，则处处窒碍。学者常谈，多说持守未得其要，不知持守甚底。说扩充，说体验，说涵养，皆是拣好底言语做个说话，必有实得力处方可。所谓要於本领上理会者，盖缘如此。〔谟〕
    为学须先立得个大腔当了，却旋去里面修治壁落教绵密。今人多是未曾知得个大规模，先去修治得一间半房，所以不济事。〔亻选
    识得道理原头，便是地盘。如人要起屋，须是先筑教基址坚牢，上面方可架屋。若自无好基址，空自今日买得多少木去起屋，少间只起在别人地上，自家身己自没顿放处。〔贺孙〕
    须就源头看教大底道理透，阔开基，广开址。如要造百间屋，须著有百间屋基；要造十间屋，须著有十间屋基。缘这道理本同，甲有许多，乙也有许多，丙也有许多。〔贺孙〕
    学须先理会那大底。理会得大底了，将来那里面小底自然通透。今人却是理会那大底不得，只去搜寻里面小小节目。〔植〕
    学问须是大进一番，方始有益。若能於一处大处攻得破，见那许多零碎，只是这一个道理，方是快活。然零碎底非是不当理会，但大处攻不破，纵零碎理会得些少，终不快活。“曾点漆雕开已见大意”，只缘他大处看得分晓。今且道他那大底是甚物事？天下只有一个道理，学只要理会得这一个道理。这里才通，则凡天理、人欲、义利、公私、善恶之辨，莫不皆通。
    或问：“气质之偏，如何救得？”曰：“才说偏了，又著一个物事去救他偏，越见不平正了，越讨头不见。要紧只是看教大底道理分明，偏处自见得。如暗室求物，把火来，便照见。若只管去摸索，费尽心力，只是摸索不见。若见得大底道理分明，有病痛处，也自会变移不自知，不消得费力。”〔贺孙〕
    成己方能成物，成物在成己之中。须是如此推出，方能合义理。圣贤千言万语，教人且从近处做去。如洒扫大厅大廊，亦只是如洒扫小室模样；扫得小处净洁，大处亦然。若有大处开拓不去，即是於小处便不曾尽心。学者贪高慕远，不肯从近处做去，如何理会得大头项底！而今也有不曾从里做得底，外面也做得好。此只是才高，以智力胜将去。中庸说细处，只是谨独，谨言，谨行；大处是武王周公达孝，经纶天下，无不载。小者便是大者之验。须是要谨行，谨言，从细处做起，方能克得如此大。又曰：“如今为学甚难，缘小学无人习得。如今却是从头起。古人於小学小事中，便皆存个大学大事底道理在。大学，只是推将开阔去。向来小时做底道理存其中，正似一个坯素相似。”〔明作〕
    学者做工夫，莫说道是要待一个顿段大项目工夫後方做得，即今逐些零碎积累将去。才等待大项目後方做，即今便蹉过了！学者只今便要做去，断以不疑，鬼神避之。“需者，事之贼也！”〔至〕
    “如今学问未识个入路，就他自做，倒不觉。惟既识得个入头，却事事须著理会。且道世上多多少少事！”江文卿云：“只先生一言一语，皆欲为一世法，所以须著如此。”曰：“不是说要为世法。既识得路头，许多事都自是合著如此，不如此不得。自是天理合下当然。”〔贺孙〕
    若不见得入头处，紧也不可，慢也不得。若识得些路头，须是莫断了。若断了，便不成。待得再新整顿起来，费多少力！如鸡抱卵，看来抱得有甚暖气，只被他常常恁地抱得成。若把汤去荡，便死了；若抱才住，便冷了。然而实是见得入头处，也自不解住了，自要做去，他自得些滋味了。如吃果子相似：未识滋味时，吃也得，不消吃也得；到识滋味了，要住，自住不得。〔贺孙〕
    “待文王而後兴者，凡民也。若夫豪杰之士，虽无文王犹兴。”豪杰质美，生下来便见这道理，何用费力。今人至於沉迷而不反，圣人为之屡言，方始肯来，已是下愚了。况又不知求之，则终於为禽兽而已！扒人为万物之灵，自是与物异。若迷其灵而昏之，则与禽兽何别？〔大雅〕
    学问是自家合做底。不知学问，则是欠阙了自家底；知学问，则方无所欠阙。今人把学问来做外面添底事看了。〔广〕
    圣贤只是做得人当为底事尽。今做到圣贤，止是恰好，又不是过外。〔祖道〕
    “凡人须以圣贤为己任。世人多以圣贤为高，而自视为卑，故不肯进。抑不知，使圣贤本自高，而己别是一样人，则早夜孜孜，别是分外事，不为亦可，为之亦可。然圣贤禀性与常人一同。既与常人一同，又安得不以圣贤为己任？自开辟以来，生多少人，求其尽己者，千万人中无一二，只是羁同枉过一世！诗曰：‘天生泼瘢有物有则。’今世学者，往往有物而不能有其则。中庸曰：‘尊德性而道问学，极高明而道中庸。’此数句乃是彻首彻尾。人性本善，只为嗜欲所迷，利害所逐，一齐昏了。圣贤能尽其性，故耳极天下之聪，目极天下之明，为子极孝，为臣极其忠。”某问：“明性须以敬为先？”曰：“固是。但敬亦不可混沦说，须是每事上检点。论其大要，只是不放过耳。大抵为己之学，於他人无一毫干预。圣贤千言万语，只是使人反其固有而复其性耳。”〔可学〕
    学者大要立志。所谓志者，不道将这些意气去盖他人，只是直截要学尧舜。“孟子道性善，言必称尧舜。”此是真实道理。“世子自楚反，复见孟子。孟子曰：‘世子疑吾言乎？夫道一而已矣。’”这些道理，更无走作，只是一个性善可至尧舜，别没去处了。下文引成<间见>颜子公明仪所言，便见得人人皆可为也。学者立志，须教勇猛，自当有进。志不足以有为，此学者之大病。〔谟〕
    世俗之学，所以与圣贤不同者，亦不难见。圣贤直是真个去做，说正心，直要心正；说诚意，直要意诚；修身齐家，皆非空言。今之学者说正心，但将正心吟咏一晌；说诚意，又将诚意吟咏一晌；说修身，又将圣贤许多说修身处讽诵而已。或掇拾言语，缀缉时文。如此为学，却於自家身上有何交涉？这里须要著意理会。今之朋友，固有乐闻圣贤之学，而终不能去世俗之陋者，无他，只是志不立尔。学者大要立志，才学，便要做圣人是也。〔谟〕
    学者须是立志。今人所以悠悠者，只是把学问不曾做一件事看，遇事则且胡乱恁地打过了。此只是志不立。〔雉〕
    问：“人气力怯弱，於学有妨否？”曰：“为学在立志，不干气禀强弱事。”又曰：“为学何用忧恼，但须令平易宽快去。”寓举圣门弟子，唯称颜子好学，其次方说及曾子，以此知事大难。曰：“固是如此。某看来亦有甚难，有甚易！只是坚立著志，顺义理做去，他无跷欹也。”〔取
    英雄之主所以有天下，只是立得志定，见得大利害。如今学者只是立得志定，讲究得义理分明。〔贺孙〕
    立志要如饥渴之於饮食。才有悠悠，便是志不立。〔祖道〕
    为学须是痛切恳恻做工夫，使饥忘食，渴忘饮，始得。〔砥〕
    这个物事要得不难。如饥之欲食，渴之欲饮，如救火，如追亡，似此年岁间，看得透，活泼泼地在这里流转，方是。〔亻选
    学者做工夫，当忘寝食做一上，使得些入处，自後方滋味接续。浮啊沉沉，半上落下，不济得事。〔振〕
    “而今紧要且看圣人是如何，常人是如何，自家因甚便不似圣人，因甚便只是常人。就此理会得透，自可超凡入圣。〔淳〕
    为学，须思所以超凡入圣。如何昨日为乡人，今日便为圣人！须是竦拔，方始有进！〔砥〕
    为学须觉今是而昨非，日改月化，便是长进。〔砥〕
    今之学者全不曾发愤。〔升卿〕
    为学不进，只是不勇！〔焘〕
    不可倚靠师友。〔方子〕
    不要等待。〔方子〕
    今人做工夫，不肯便下手，皆是要等待。如今日早间有事，午间无事，则午间便可下手，午间有事。晚间便可下手，却须要待明日。今月若尚有数日，必直待後月，今年尚有数月，不做工夫，必曰，今年岁月无几，直须来年。如此，何缘长进！因康叔临问致知，先生曰：“如此说得，不济事。”〔盖卿〕
    道不能安坐等其自至，只待别人理会来，放自家口里！〔淳〕
    学者须是奈烦，奈辛苦。〔方子〕
    必须端的自省，特达自肯，然後可以用力，莫如“下学而上达”也。〔去伪〕
    凡人便是生知之资，也须下困学、勉行底工夫，方得。盖道理缜密，去那里捉摸！若不下工夫，如何会了得！〔敬仲〕
    今之学者，本是困知、勉行底资质，却要学他生知、安行底工夫。便是生知、安行底资质，亦用下困知、勉行工夫，况是困知、勉行底资质！〔文蔚〕
    大抵为学虽有聪明之资，必须做迟钝工夫，始得。既是迟钝之资，却做聪明底样工夫，如何得！〔伯羽〕
    今人不肯做工夫。有先觉得难，後遂不肯做；有自知不可为，公然逊与他人。如退产相似，甘伏批退，自己不愿要。〔盖卿〕
    “为学勿责无人为自家剖析出来，须是自家去里面讲究做工夫，要自见得。”〔道夫〕
    小立课程，大作工夫。〔可学〕
    工夫要趱，期限要宽。〔从周〕
    且理会去，未须计其得。〔德明〕
    才计於得，则心便二，头便低了。〔至〕
    严立功程，宽著意思，久之，自当有味，不可求欲速之功。〔道夫〕
    自早至暮，无非是做工夫时节。〔道夫〕
    人多言为事所夺，有妨讲学，此为“不能使船嫌溪曲”者也。遇富贵，就富贵上做工夫；遇贫贱，就贫贱上做工夫。兵法一言甚佳：“因其势而利导之”也。人谓齐人弱，田忌乃因其弱以取胜，今日三万灶，明日二万灶，後日一万灶。又如韩信特地送许多人安於死地，乃始得胜。学者若有丝毫气在，必须进力！除非无了此气，只口不会说话，方可休也。因举浮屠语曰：“假使铁轮顶上旋，定慧圆明终不失！”〔力行〕
    圣贤千言万语，无非只说此事。须是策励此心，勇猛奋发，拔出心肝与他去做！如两边擂起战鼓，莫问前头如何，只认卷将去！如此，方做得工夫。若半上落下，半沉半浮，济得甚事！〔亻选
    又如大片石，须是和根拔。今只於石面上薄削，济甚事！作意向学，不十日五日又懒，孟子曰：“一日暴之，十日寒之！”〔可学〕
    宗杲云：“如载一车兵器，逐件取出来弄，弄了一件又弄一件，便不是杀人手段。我只有寸铁，便可杀人！”〔┿〕
    且如项羽救赵，既渡，沈船破釜，持三日粮，示士必死，无还心，故能破秦。若瞻前顾後，便做不成。〔┿〕
    如居烧屋之下！如坐漏船之中！〔可学〕
    为学极要求把篙处著力。到工夫要断绝处，又更增工夫，著力不放令倒，方是向进处。为学正如上水船，方平稳处，亻尽行不妨。及到滩脊急流之中，舟人来这上一篙，不可放缓。直须著力撑上，不一步不紧。放退一步，则此船不得上矣！洽。
    学者为学，譬如炼丹，须是将百十斤炭火锻一饷，方好用微微火养教成就。今人未曾将百十斤炭火去锻，便要将微火养将去，如何得会成！恪。
    今语学问，正如煮物相似，须鹈突鹣戎螅方用微火慢煮。若一向只用微火，何由得熟？欲复自家元来之性，乃恁地悠悠，几时会做得？大要须先立头绪。头绪既立，然後有所持守。书曰：“若药弗瞑眩，厥疾弗瘳。”今日学者皆是养病。〔可学〕
    譬如煎药：先猛火煎，教百沸大羁，直至涌坌出来，然後却可以慢火养之。〔┿〕
    须磨砺精神去理会。天下事，非燕安<垂>豫之可得。〔淳〕
    万事须是有精神，方做得。〔振〕
    阳气发处，金石亦透。精神一到，何事不成！〔骧〕
    凡做事，须著精神。这个物事自是刚，有锋刃。如阳气发生，虽金石也透过！〔贺孙〕
    人气须是刚，方做得事。如天地之气刚，故不论甚物事皆透过。人气之刚，其本相亦如此。若只遇著一重薄物事，便退转去，如何做得事！〔从周〕（方子录云：“天地之气，虽至坚如金石，无所不透，故人之气亦至刚，盖其本相如此。”）
    “学者识得个脉路正，便须刚决向前。若半青半黄，非惟无益。”因举酒云：“未尝见有衰底圣贤。”〔德明〕
    学者不立，则一齐放倒了！〔升卿〕
    不带性气底人，为僧不成，做道不了。〔方〕
    因言，前辈也多是背处做几年，方成。〔振〕
    进取得失之念放轻，却将圣贤格言处研穷考究。若悠悠地似做不做，如捕风捉影，有甚长进！今日是这个人，明日也是这个人。〔季札〕
    学者只是不为己，故日间此心安顿在义理上时少，安顿在闲事上时多，於义理却生，於闲事却熟。〔方子〕
    今学者要紧且要分别个路头，要紧是为己为人之际。为己者直拔要理会这个物事，欲自家理会得；不是漫恁地理会，且恁地理会做好看，教人说道自家也曾理会来。这假饶理会得十分是当，也都不阙自身己事。要须先理会这个路头。若分别得了，方可理会文字。〔贺孙〕
    学者须是为己。譬如吃饭，宁可逐些吃，令饱为是乎？宁可铺摊放门外，报人道我家有许多饭为是乎？近来学者，多是以自家合做底事报与人知。又言，此间学者多好高，只是将义理略从肚里过，却翻出许多说话。旧见此间人做婚书，亦说天命人伦。男婚女嫁，自是常事。盖有厌卑近之意，故须将日用常行底事装荷起来。如此者，只是不为己，不求益；只是好名，图好看。亦聊以自诳，如南越王黄屋左纛，聊以自娱尔。〔方子〕
    近世讲学不著实，常有夸底意思。譬如有饭不将来自吃，只管铺摊在门前，要人知得我家里有饭。打叠得此意尽，方有进。〔振〕
    今人为学，多只是谩且恁地，不曾真实肯做。〔方子〕
    今之学者，直与古异，今人只是强探向上去，古人则逐步步实做将去。〔广〕
    只是实去做工夫。议论多，转闹了。〔德明〕
    每论诸家学，及己学，大指要下学著实。〔方〕
    为学须是切实为己，则安静笃实，承载得许多道理。若轻扬浅露，如何探讨得道理？纵使探讨得，说得去，也承载不住。〔铢〕
    入道之门，是将自家身己入那道理中去。渐渐相亲，久之与己为一。而今入道理在这里，自家身在外面，全不曾相干涉。〔亻选
    或问为学。曰：“今人将作个大底事说，不切己了，全无益。一向去前人说中乘虚接渺，妄取许多枝蔓，只见远了，只见无益於己。圣贤千言万语，亻尽自多了。前辈说得分晓了，如何不切己去理会！如今看文字，且要以前贤程先生等所解为主，看他所说如何，圣贤言语如何，将己来听命於他，切己思量体察，就日用常行中著衣吃饭，事亲从兄，尽是问学。若是不切己，只是说话。今人只凭一己私意，瞥见些子说话，便立个主张，硬要去说，便要圣贤从我言语路头去，如何会有益。此其病只是要说高说妙，将来做个好看底物事做弄。如人吃饭，方知滋味；如不曾吃，只要摊出在外面与人看，济人济己都不得。”〔谦〕
    或问：“为学如何做工夫？”曰：“不过是切己，便的当。此事自有大纲，亦有节目。常存大纲在我，至於节目之间，无非此理。体认省察，一毫不可放过。理明学至，件件是自家物事，然亦须各有伦序。”问：“如何是伦序？”曰：“不是安排此一件为先，此一件为後，此一件为大，此一件为小。随人所为，先其易者，阙其难者，将来难者亦自可理会。且如读书：三礼春秋有制度之难明，本末之难见，且放下未要理会，亦得。如书诗，直是不可不先理会。又如诗之名数，书之盘诰，恐难理会。且先读典谟之书，雅颂之诗，何尝一言一句不说道理，何尝深潜谛玩，无有滋味，只是人不曾子细看。若子细看，里面有多少伦序，须是子细参研方得。此便是格物穷理。如遇事亦然，事中自有一个平平当当道理，只是人讨不出，只随事羁将去，亦做得，却有掣肘不中节处。亦缘卤莽了，所以如此。圣贤言语，何曾误天下後世，人自学不至耳。”〔谦〕
    佛家一向撤去许多事，只理会自身己；其教虽不是，其意思却是要自理会。所以他那下常有人，自家这下自无人。今世儒者，能守经者，理会讲解而已；看史传者，计较利害而已。那人直是要理会身己，从自家身己做去。不理会自身己，说甚别人长短！明道曰：“不立己後，虽向好事，犹为化物。不得以天下万物挠己，己立後，自能了当得天下万物。”只是从程先生後，不再传而已衰。所以某尝说自家这下无人。佛家有三门：曰教，曰律，曰禅。禅家不立文字，只直截要识心见性。律本法甚严，毫溆凶铩Ｈ缭撇恍硪水，才饮水便有罪过。如今小院号为律院，乃不律之尤者也！教自有三项：曰天台教，曰慈恩教，曰延寿教。延寿教南方无传，有些文字，无能通者。其学近禅，故禅家以此为得。天台教专理会讲解。慈恩教亦只是讲解。吾儒家若见得道理透，就自家身心上理会得本领，便自兼得禅底；讲说辨讨，便自兼得教底；动由规矩，便自兼得律底。事事是自家合理会。颜渊问为邦。看他陋巷箪瓢如此，又却问为邦之事，只是合当理会，看得是合做底事。若理会得入头，意思一齐都转；若不理会得入头，少间百事皆差错。若差了路头底亦多端：有才出门便错了路底，有行过三两条路了方差底，有略差了便转底，有一向差了煞远，终於不转底。〔贺孙〕
    不可只把做面前物事看了，须是向自身上体认教分明。如道家存想，有所谓龙虎，亦是就身上存想。〔士毅〕
    为学须是专一。吾儒惟专一於道理，则自有得。〔砥〕
    既知道自家患在不专一，何不便专一去！逍遥。
    须是在己见得只是欠阙，他人见之却有长进，方可。〔亻选
    人白睚不得，要将圣贤道理扶持。〔振〕
    为学之道，须先存得这个道理，方可讲究事情。
    今人口略依稀说过，不曾心晓。〔淳〕
    发得早时不费力。〔升卿〕
    有资质甚高者，一了一切了，即不须节节用工。也有资质中下者，不能尽了，却须节节用工。〔振〕
    博学，谓天地万物之理，修己治人之方，皆所当学。然亦各有次序，当以其大而急者为先，不可杂而无统也。
    今之学者多好说得高，不喜平。殊不知这个只是合当做底事。〔节〕
    譬如登山，人多要至高处。不知自低处不理会，终无至高处之理。〔德明〕
    於显处平易处见得，则幽微底自在里许。〔德明〕
    且於切近处加功。〔升卿〕
    著一些急不得。〔方子〕
    学者须是直前做去，莫起计获之心。如今说底，恰似画卦影一般。吉凶未应时，一场鹘突，知他是如何。到应後，方始知元来是如此。〔广〕
    某美矗因澡浴得一说：大抵揩背，须从头徐徐用手，则力省，垢可去。若於此处揩，又於彼处揩，用力杂然，则终日劳而无功。学问亦如此，若一番理会不了，又作一番理会，终不济事。〔盖卿〕
    学者须是熟。熟时，一唤便在目前；不熟时，须著旋思索。到思索得来，意思已不如初了。〔士毅〕
    道理生，便缚不住。〔淳〕
    见，须是见得确定。〔淳〕
    须是心广大似这个，方包裹得过，运动得行。〔方子〕
    学者立得根脚阔，便好。〔升卿〕
    须是有头有尾，成个物事。〔方子〕
    彻上彻下，无精粗本末，只是一理。〔赐〕
    最怕粗看了，便易走入不好处去。〔士毅〕
    学问不只於一事一路上理会。〔振〕
    贯通，是无所不通。
    “未有耳目狭而心广者。”其说甚好。〔振〕
    帖底谨细做去，所以能广。〔振〕
    大凡学者，无有径截一路可以教他了得；须是博洽，历涉多，方通。〔振〕
    不可涉其流便休。〔方子〕
    天下更有大江大河，不可守个土窟子，谓水专在是。〔力行〕
    学者若有本领，相次千枝万叶，都来凑著这里，看也须易晓，读也须易记。〔方子〕
    大本不立，小辨不正。〔可学〕
    刮落枝叶，栽培根本。〔可学〕
    大根本流为小谤本。举前说。因先说：“钦夫学大本如此，则发处不能不受病。”〔方〕
    学问须严密理会，铢分毫析。〔道夫〕
    因论为学，曰：“愈细密，愈广大；愈谨确，愈高明。”〔亻选
    开阔中又著细密，宽缓中又著谨严。〔广〕
    如其窄狭，则当涵泳广大气象；颓惰，则当涵泳振作气象。〔方子〕
    学者须养教气宇开阔弘毅。〔升卿〕
    常使截断严整之时多，胶胶扰扰之时少，方好。〔德明〕
    只有一个界分，出则便不是。〔广〕
    义理难者便不是。〔振〕
    体认为病，自在即好。〔振〕
    须是玩味。〔方子〕
    咬得破时，正好咀味。〔文蔚〕
    若只是握得一个鹘仑底果子，不知里面是酸，是咸，是苦，是涩。须是与他嚼破，便见滋味。〔┿〕
    易曰：“学以聚之，问以辨之，宽以居之，仁以行之。”语曰：“执德不弘，信道不笃，焉能为有！焉能为亡！”学问之後，继以宽居。信道笃而又欲执德弘者，人之为心不可促迫也。人心须令著得一善，又著一善，善之来无穷，而吾心受之有馀地，方好。若只著得一善，第二般来又未便容得，如此，无缘心广而道积也。洽。
    自家犹不能怏自家意，如何他人却能尽怏我意！要在虚心以从善。〔升卿〕
    “虚心顺理”，学者当守此四字。〔人杰〕
    圣人与理为一，是恰好。其他以心处这理，却是未熟，要将此心处理。〔可学〕
    今人言道理，说要平易，不知到那平易处极难。被那旧习缠绕，如何便摆脱得去！譬如作文一般，那个新巧者易作，要平淡便难。然须还他新巧，然後造於平淡。又曰：“自高险处移下平易处，甚难。”〔端蒙〕
    人之资质有偏，则有缝罅。做工夫处，盖就偏处做将去。若资质平底，则如死水然，终激作不起。谨愿底人，更添些无状，便是乡原。不可以为知得些子便了。〔焘〕
    只闻“下学而上达”，不闻“上达而下学”。〔德明〕
    今学者之於大道，其未及者虽是迟钝，却须终有到时。唯过之者，便不肯复回来耳。〔必大〕
    或人性本好，不须矫揉。教人一用此，极害理。又有读书见义理，释书，义理不见，亦可虑。〔可学〕
    学者议论工夫，当因其人而示以用工之实，不必费辞。使人知所么樱以入於坦易明白之域，可也。若泛为端绪，使人迫切而自求之，每肿恃д咧病。〔人杰〕
    师友之功，但能示之於始而正之於终尔。若中间三十分工夫，自用吃力去做。既有以喻之於始，又自勉之於中，又其後得人商量是正之，则所益厚矣。不尔，则亦何补於事。〔道夫〕
    或论人之资质，或长於此而短於彼。曰：“只要长善救失。”或曰：“长善救失，不特教者当如此，人自为学亦当如此。”曰：“然。”〔焘〕
    凡言诚实，都是合当做底事；不是说道诚实好了方去做，不诚实不好了方不做。自是合当诚实。〔亻选
    “言必忠信”，言自合著忠信，何待安排。有心去要恁地，便不是活，便不能久矣。若如此，便是剩了一个字在信见边自是著不得。如事亲必於孝，事长必於弟，孝弟自是道理合当如此。何须安一个“必”字在心头，念念要恁地做。如此，便是辛苦，如何得会长久？又如集义久，然後浩然之气自生。若著一个意在这里等待气生，便为害。今日集得许多，又等待气生，却是私意了。“必有事焉而勿正”，正，便是期必也。为学者须从穷理上做工夫。若物格、知至，则意自诚；意诚，则道理合做底事自然行将去，自无下面许多病痛也。“扩然而大公，物来而顺应。”
    切须去了外慕之心！〔力行〕
    有一分心向里，得一分力；有两分心向里，得两分力。〔文蔚〕
    须是要打叠得尽，方有进。〔从周〕
    看得道理熟後，只除了这道理是真实法外，见世间万事，颠倒迷妄，耽嗜恋著，无一不是戏剧，真不堪著眼也。又答人书云：“世间万事，须臾变灭，皆不足置胸中，惟有穷理修身为究竟法耳。”〔亻选
    大凡人只合讲明道理而谨守之，以无愧於天之所与者。若乃身外荣辱休戚，当一切听命而已。〔骧〕
    因说索面，曰：“今人於饮食动使之物，日极其精巧。到得义理，却不理会，渐渐昏蔽了都不知。”〔广〕
    ●卷九・学三
    ◎论知行
    知、行常相须，如目无足不行，足无目不见。论先後，知为先；论轻重，行为重。〔闳祖〕
    论知之与行，曰：“方其知之而行未及之，则知尚浅。既亲历其域，则知之益明，非前日之意味。”公谨。
    圣贤说知，便说行。大学说“如切如磋，道学也”；便说“如琢如磨，自修也”。中庸说“学、问、思、辨”，便说“笃行”。颜子说“博我以文”，谓致知、格物；“约我以礼”，谓“克己复礼”。〔泳〕
    致知、力行，用功不可偏。偏过一边，则一边受病。如程子云：“涵养须用敬，进学则在致知。”分明自作两脚说，但只要分先後轻重。论先後，当以致知为先；论轻重，当以力行为重。〔端蒙〕
    问：“南轩云：‘致知、力行互相发。’”曰：“未须理会相发，且各项做将去。若知有未至，则就知上理会，行有未至，则就行上理会，少间自是互相发。今人知不得，便推说我行未到，行得不是，便说我知未至，只管相推，没长进。”因说一朋友有书来，见人说他说得不是，却来说我只是践履未至，涵养未熟，我而今且未须考究，且理会涵养。“被他截断，教人与他说不得，都只是这个病。”〔胡泳〕
    汪德辅问：“须是先知，然後行？”曰：“不成未明理，便都不持守了！且如曾点与曾子，便是两个样子：曾点便是理会得底，而行有不扌危辉子便是合下持守，旋旋明理，到一唯处。”〔德明〕
    圣贤千言万语，只是要知得，守得。〔节〕
    只有两件事：理会，践行。〔节〕
    学者以玩索、践履为先。〔道夫〕
    某与一学者言，操存与穷格，不解一上做了。如穷格工夫，亦须铢积寸累，工夫到後，自然贯通。若操存工夫，岂便能常操。其始也，操得一霎，旋旋到一食时；或有走作，亦无如之何。能常常警觉，久久自能常存，自然光明矣。〔人杰〕
    操存涵养，则不可不紧；进学致知，则不可不宽。〔祖道〕
    所谓穷理，大底也穷，小底也穷，少间都成一个物事。所谓持守者，人不能不牵於物欲，才觉得，便收将来。久之，自然成熟。非谓截然今日为始也。〔夔孙〕
    千言万语，说得只是许多事。大概在自家操守讲究，只是自家存得些在这里，便在这里。若放去，便是自家放了。〔道夫〕
    思索义理，涵养本原。〔儒用〕
    涵养中自有穷理工夫，穷其所养之理；穷理中自有涵养工夫，养其所穷之理，两项都不相离。才见成两处，便不得。〔贺孙〕
    择之问：“且涵养去，久之自明。”曰：“亦须穷理。涵养、穷索，二者不可废一，如车两轮，如鸟两翼。如温公，只恁行将去，无致知一段。”〔德明〕
    人之为学，如今雨下相似：雨既下後，到处湿润，其气易得蒸郁。才略晴，被日头略照，又蒸得雨来。前日亢旱时，只缘久无雨下，四面乾枯；纵有些少，都滋润不得，故更不能蒸郁得成。人之於义理，若见得後，又有涵养底工夫，日日在这里面，便意思自好，理义也容易得见，正如雨蒸郁得成後底意思。若是都不去用力者，日间只恁悠悠，都不曾有涵养工夫。设或理会得些小道理，也滋润他不得，少间私欲起来，又间断去，正如亢旱不能得雨相似也。〔时举〕
    学者工夫，唯在居敬、穷理二事。此二事互相发。能穷理，则居敬工夫日益进；能居敬，则穷理工夫日益密。譬如人之两足，左足行，则右足止；右足行，则左足止。又如一物悬空中，右抑则左昂，左抑则右昂，其实只是一事。〔广〕
    人须做工夫，方有疑。初做工夫时，欲做此一事，又碍彼一事，便没理会处。只如居敬、穷理两事便相碍。居敬是个收敛执持底道理，穷理是个推寻究竟底道理。只此二者，便是相妨。若是熟时，则自不相碍矣。〔广〕
    主敬、穷理虽二端，其实一本。
    持敬是穷理之本；穷得理明，又是养心之助。〔夔孙〕
    学者若不穷理，又见不得道理。然去穷理，不持敬，又不得。不持敬，看道理便都散，不聚在这里。〔淳〕
    持敬观理，如病人相似。自将息，固是好，也要讨些药来服。〔泳〕
    文字讲说得行，而意味未深者，正要本原上加功，须是持敬。持敬以静为主。此意须要於不做工夫时频频体察，久而自熟。但是著实自做工夫，不干别人事。“为仁由己，而由人乎哉！”此语的当，更看有何病痛。知有此病，必去其病，此便是疗之之药。如觉言语多，便用简默；意思疏阔，便加细密；觉得轻浮浅易，便须深沉重厚。张先生所谓“矫轻警惰”，盖如此。〔谟〕
    或问：“致知必须穷理，持敬则须主一。然遇事则敬不能持，持敬则又为事所惑，如何”？曰：“孟子云：‘操则存，舍则亡。’人才一把捉，心便在这里。孟子云‘求放心’，已是说得缓了。心不待求，只警省处便见。‘我欲仁，斯仁至矣。’‘为仁由己，而由人乎哉？’其快如此。盖人能知其心不在，则其心已在了，更不待寻。”〔祖道〕
    致知、敬、克己，此三事，以一家譬之：敬是守门户之人，克己则是拒盗，致知却是去推察自家与外来底事。伊川言：“涵养须用敬，进学则在致知。”不言克己。盖敬胜百邪，便自有克，如诚则便不消言闲邪之意。犹善守门户，则与拒盗便是一等事，不消更言别有拒盗底。若以涵养对克己言之，则各作一事亦可。涵养，则譬如将息；克己，则譬如服药去病。盖将息不到，然後服药。将息则自无病，何消服药。能纯於敬，则自无邪僻，何用克己。若有邪僻，只是敬心不纯，只可责敬。故敬则无己可克，乃敬之效。若初学，则须是功夫都到，无所不用其极。〔端蒙〕
    学者吃紧是要理会这一个心，那纸上说底，全然靠不得。或问：“心之体与天地同其大，而其用与天地流通”云云。先生曰：“又不可一向去无形迹处寻，更宜於日用事物、经书指意，史传得失上做工夫。即精粗表里，融会贯通，而无一理之不尽矣。”
    为学先要知得分晓。〔泳〕（以下论知为先。）
    问致知涵养先後。曰：“须先致知而後涵养。”问：“伊川言：‘未有致知而不在敬。’如何？”曰：“此是大纲说。要穷理，须是著意。不著意，如何会理会得分晓。”〔文蔚〕
    尧卿问：“穷理、集义孰先？”曰：“穷理为先。然亦不是截然有先後。”曰：“穷是穷在物之理，集是集处物之义否？”曰：“是。”〔淳〕
    万事皆在穷理後。经不正，理不明，看如何地持守，也只是空。〔道夫〕
    痛理会一番，如血战相似，然後涵养将去。因自云：“某如今虽便静坐，道理自见得。未能识得，涵养个甚！”〔德明〕
    有人专要理会躬行，此亦是孤。〔去伪〕
    王子充问：“某在湖南，见一先生只教人践履。”曰：“义理不明，如何践履？”曰：“他说：‘行得便见得。’”曰：“如人行路，不见，便如何行。今人多教人践履，皆是自立标致去教人。自有一般资质好底人，便不须穷理、格物、致知。圣人作个大学，便使人齐入於圣贤之域。若讲得道理明时，自是事亲不得不孝，事兄不得不弟，交朋友不得不信。”〔А
    而今人只管说治心、修身。若不见这个理，心是如何地治？身是如何地修？若如此说，资质好底便养得成，只是个无能底人；资质不好，便都执缚不住了。傅说云：“学於古训乃有获。事不师古，以克永世，匪说攸闻。”古训何消读他做甚？盖圣贤说出，道理都在里，必学乎此，而後可以有得。又云：“惟学逊志，务时敏，厥修乃来。允怀於兹，道积於厥躬。惟柩О搿Ｄ钪帐嫉潇堆В厥德修罔觉。”自古未有人说“学”字，自傅说说起。他这几句，水泼不入，便是说得密。若终始典於学，则其德不知不觉自进也。〔夔孙〕垡甯章荚疲骸叭巳绾尾徊┭У茫∪舨徊┭В说道修身行己，也猛撞做不得。大学‘诚意’，只是说‘如好好色，如恶恶臭’。及到说修身处时，己自宽了。到後面也自无甚事。其大本只是理会致知、格物。若是不致知、格物，便要诚意、正心、修身；气质纯底，将来只便成一个无见识底呆人。若是意思高广底，将来遏不下，便都颠了，如刘淳叟之徒。六经说‘学’字，自傅说方说起来：‘王，人求多闻，时惟建事。学于古训，乃有获。’先生至此，讽诵‘念终始典于学，厥德修罔觉’，曰：‘这数句，只恁地说，而其曲折意思甚密。便是学时自不知不觉，其德自修。而今不去讲学，要修身，身如何地修！’”
    见，不可谓之虚见。见无虚实，行有虚实。见只是见，见了後却有行，有不行。若不见後，只要硬做，便所成者窄狭。〔┿〕
    学者须常存此心，渐将义理只管去灌溉。若卒乍未有进，即且把见成在底道理将去看认。认来认去，更莫放著，便只是自家底。缘这道理，不是外来物事，只是自家本来合有底，只是常常要点检。如人一家中，合有许多家计，也须常点认过。若不如此，被外人蓦然捉将去，也不知。又曰：“‘温故而知新’，不是离了故底别有一个新，须是常常将故底只管温习，自有新意：一则向时看与如今看，明晦便不同；一则上面自有好意思；一则因这上面却别生得意思。伊川云：‘某二十以前读论语，已自解得文义。到今来读，文义只一般，只是意思别。’”〔贺孙〕
    学聚、问辨，明善、择善，尽心、知性，此皆是知，皆始学之功也。〔道夫〕以下专论知。
    人为学，须是要知个是处，千定万定。知得这个彻底是，那个彻底不是，方是见得彻、见得是，则这心里方有所主。且如人学射：若志在红心上，少间有时只射得那帖上；志在帖上，少间有时只射得那垛上；志在垛上，少间都射在别处去了！〔卓〕
    只争个知与不知，争个知得切与不切。且如人要做好事，到得见不好事，也似乎可做。方要做好事，又似乎有个做不好事底心从後面牵转去，这只是知不切。〔贺孙〕
    许多道理，皆是人身自有底。虽说道昏，然又那曾顽然恁地暗！地都知是善好做，恶不好做。只是见得不完全，见得不的确。所以说穷理，便只要理会这些子。〔贺孙〕（以下穷理。）
    这个道理，与生俱生。今人只安顿放那空处，都不理会，浮生浪老，也甚可惜！要之，理会出来，亦不是差异底事。不知如何理会个得恁少，看他自是甘於无知了。今既要理会，也须理会取透；莫要半青半黄，下梢都不济事。〔道夫〕
    人生天地间，都有许多道理。不是自家硬把与他，又不是自家凿开他肚肠，白放在里面。〔贺孙〕
    一心具万理。能存心，而後可以穷理。〔季札〕
    心包万理，万理具於一心。不能存得心，不能穷得理；不能穷得理，不能尽得心。阳。
    穷理以虚心静虑为本。〔淳〕
    虚心观理。〔方子〕
    或问：“而今看道理不出，只是心不虚静否？”曰：“也是不曾去看。会看底，就看处自虚静，这个互相发。”〔义刚〕
    而今看道理不见，不是不知，只是为物塞了。而今粗法，须是打叠了胸中许多恶杂，方可。张子云：“义理有疑，则濯去旧见，以来新意。”人多是被那旧见恋不肯舍。除是大故聪明，见得不是，便翻了。〔夔孙〕
    理不是在面前别为一物，即在吾心。人须是体察得此物诚实在我，方可。譬如修养家所谓铅汞、龙虎，皆是我身内之物，非在外也。〔广〕
    “穷理，如性中有个仁义礼智，其发则为恻隐、羞恶、辞逊、是非。只是这四者，任是世间万事万物，皆不出此四者之内。”曹问：“有可一底道理否？”曰：“见多後，自然贯。”又曰：“会之於心，可以一得，心便能齐。但心安後，便是义理。”〔卓〕
    器远问：“穷事物之理，还当穷究个总会处，如何？”曰：“不消说总会。凡是眼前底，都是事物。只管恁地逐项穷教到极至处，渐渐多，自贯通。然为之总会者，心也。”〔贺孙〕
    凡看道理，要见得大头脑处分明。下面节节，只是此理散为万殊。如孔子教人，只是逐件逐事说个道理，未尝说出大头脑处。然四面八方合聚凑来，也自见得个大头脑。若孟子，便已指出教人。周子说出太极，已是太煞分明矣。且如恻隐之端，从此推上，则是此心之仁；仁即所谓天德之元；元即太极之阳动。如此节节推上，亦自见得大总脑处。若今看得太极处分明，则必能见得天下许多道理条件皆自此出，事事物物上皆有个道理，元无亏欠也。〔铢〕
    今之学者自是不知为学之要。只要穷得这道理，便是天理。虽圣人不作，这天理自在天地间。“天高地下，万物散殊；流而不息，合同而化”，天地间只是这个道理流行周遍。不应说道圣人不言，这道理便不在。这道理自是长在天地间，只借圣人来说一遍过。且如易，只是一个阴阳之理而已。伏羲始画，只是画此理；文王孔子皆是发明此理。吉凶悔吝，亦是从此推出。及孔子言之，则曰：“君子居其室，出其言善，则千里之外应之；出其言不善，则千里之外违之。言行，君子之枢机；枢机之发，荣辱之主也。言行，君子之所以动天地也，可不谨乎！”圣人只要人如此。且如书载尧舜禹许多事业，与夫都俞吁弗之言，无非是至理。恪。
    这道理，若见得到，只是合当如此。如竹椅相似：须著有四只脚，平平正正，方可坐；若少一只脚，决定是坐不得。若不识得时，只约摸恁地说，两只脚也得，三只脚也得；到坐时，只是坐不得。如穿牛鼻，络马首，这也是天理合当如此。若络牛首，穿马鼻，定是不得。如美此悼思海伊川只说个敬。今人也知道敬，只是不常如此。常常如此，少间自见得是非道理分明。若心下有些子不安稳，便不做。到得更有一项心下习熟底事，却自以为安；外来卒未相入底，却又不安。这便著将前圣所说道理，所做样子，看教心下是非分明。〔贺孙〕
    人见得义理熟时，自然好。〔振〕
    心熟後，自然有见理处。熟则心精微。不见理，只缘是心粗。辞达而已矣。去伪。
    今人口略依稀说过，不曾心晓。〔淳〕
    学者理会道理，当深沉潜思。〔从周〕
    义理亻尽无穷，前人恁地说，亦未必尽。须是自把来横看竖看，亻尽入深，亻尽有在。〔士毅〕
    道理既知缝罅，但当穷而又穷，不可安於小成而遽止也。〔焘〕
    今只是要理会道理。若理会得一分，便有一分受用；理会得二分，便有二分受用。理会得一寸，便是一寸；一尺，便是一尺。渐渐理会去，便多。〔贺孙〕
    看得一件是，未可便以为是，且顿放一所，又穷他语。相次看得多，相比并，自然透得。〔德明〕
    道理无穷。你要去做，又做不办；极力做得三五件，又倦了。盖是不能包括得许多事。〔人杰〕
    太凡义理积得多後，贯通了，自然见效。不是今日理会得一件，便要做一件用。譬如富人积财，积得多了，自无不如意。又如人学作文，亦须广看多後，自然成文可观。不然，读得这一件，却将来排凑做，韩昌黎论为文，便也要读书涵味多後，自然好。柳子厚云，本之於六经云云之意，便是要将这一件做那一件，便不及韩。〔端蒙〕
    只守著一些地，做得甚事！须用开阔看去。天下万事都无阻碍，方可。〔从周〕
    大著心胸，不可因一说相碍。看教平阔，四方八面都见。〔方子〕
    理会道理，到众说纷然处，却好定著精神看一看。〔骧〕
    看理到快活田地，则前头自磊落地去。〔淳〕
    道理有面前底道理。平易自在说出来底，便说；说得出来崎岖底，便不好。〔节〕
    今日且将自家写得出、说得出底去穷究。〔士毅〕
    今人凡事所以说得恁地支离，只是见得不透。
    看道理，须是见得实，方是有功效处。若於上面添些玄妙奇特，便是见他实理未透。〔道夫〕
    理只要理会透彻，更不理会文辞，恐未达而便欲已也。〔去伪〕
    或问：“如何是反身穷理？”曰：“反身是著实之谓，向自家体分上求。”〔广〕
    今之学者不曾亲切见得，而臆度揣摸为说，皆助长之病也。道理只平看，意思自见，不须先立说。〔亻选
    便是看义理难，又要宽著心，又要紧著心。这心不宽，则不足以见其规模之大；不紧，则不足以察其文理一作“义”。之细密。若拘滞於文义，少间又不见他大规模处。
    以圣贤之意观圣贤之书，以天下之理观天下之事。人多以私见自去穷理，只是你自家所见，去圣贤之心尚远在！〔祖道〕
    自家既有此身，必有主宰。理会得主宰，然後随自家力量穷理格物，而合做底事不可放过些子。因引程子言：“如行兵，当先做活计。”〔铢〕
    万理洞开。○众理参会。如说“思事亲”至“不可不知天”，又事亲乃能事天之类，无不互备。〔方〕
    不可去名上理会。须求其所以然。〔方子〕
    “事要知其所以然。”指花斛曰：“此两个花斛，打破一个，一个在。若只恁地，是人知得，说得。须知所以破，所以不破者如何。”〔从周〕
    思索譬如穿井，不解便得清水。先亦须是浊，渐渐刮将去，却自会清。〔贺孙〕
    这个物事广录作“道理”。密，分毫间便相争。如不曾下工夫，一时去旋揣摸他，只是疏阔。真个下工夫见得底人，说出来自是胶粘。旋揣摸得，是亦何补！士毅。广同。
    只是见不透，所以千言万语，费尽心力，终不得圣人之意。大学说格物，都只是要人见得透。且如“杨氏为我，墨氏兼爱”，他欲以此教人，他岂知道是不是，只是见不透。如释氏亦设教授徒，他岂道自不是，只是不曾见得到，但知虚，而不知虚中有理存焉。此大学所以贵穷理也。〔贺孙〕
    知，只有个真与不真分别。如说有一项不可言底知，便是释氏之误。〔士毅〕
    若曰，须待见得个道理然後做去，则“利而行之，勉强而行之”，工夫皆为无用矣！顿悟之说，非学者所宜尽心也，圣人所不道。〔人杰〕
    务反求者，以博观为外驰；务博观者，以内省为狭隘，堕於一偏。此皆学者之大病也！〔道夫〕
    ●卷十・学四
    ◎读书法上
    读书乃学者第二事。〔方子〕
    读书已是第二义。盖人生道理合下完具，所以要读书者，盖是未曾经历见许多，圣人是经历见得许多，所以写在册上与人看。而今读书，只是要见得许多道理。及理会得了，又皆是自家合下元有底，不是外面旋添得来。〔至〕
    学问，就自家身己上切要处理会方是，那读书底已是第二义。自家身上道理都具，不曾外面添得来。然圣人教人，须要读这书时，盖为自家虽有这道理，须是经历过，方得。圣人说底，是他曾经历过来。〔佐〕
    学问，无贤愚，无小大，无贵贱，自是人合理会底事。且如圣贤不生，无许多书册，无许多发明，不成不去理会！也只当理会。今有圣贤言语，有许多文字，却不去做。师友只是发明得。人若不自向前，师友如何著得力！〔谦〕
    为学之道，圣贤教人，说得甚分晓。大抵学者读书，务要穷究。“道问学”是大事。要识得道理去做人。大凡看书，要看了又看，逐段、逐句、逐字理会，仍参诸解、传，说教通透，使道理与自家心相肯，方得。读书要自家道理浃洽透彻。杜元凯云：“优而柔之，使自求之，厌而饫之，使自趋之。若江海之浸，膏泽之润，涣然冰释，怡然理顺，然後为得也。”〔椿〕
    今读书紧要，是要看圣人教人做工夫处是如何。如用药治病，须看这病是如何发，合用何方治之；方中使何药材，何者几两，何者几分，如何炮，如何炙，如何制，如何切，如何煎，如何吃，只如此而已。〔淳〕
    读书以观圣贤之意；因圣贤之意，以观自然之理。〔节〕
    做好将圣人书读，见得他意思如当面说话相似。〔贺孙〕
    圣贤之言，须常将来眼头过，口头转，心头运。〔方子〕
    开卷便有与圣贤不相似处，岂可不自鞭策！〔祖道〕
    圣人言语，一重又一重，须入深去看。若只要皮肤，便有差错，须深沉方有得。〔从周〕
    人看文字，只看得一重，更不去讨他第二重。〔亻选
    读书，须是看著他缝罅处，方寻得道理透彻。若不见得缝罅，无由入得。看见缝罅时，脉络自开。〔植〕
    文字大节目痛理会三五处，後当迎刃而解。学者所患，在於轻浮，不沉著痛快。〔方子〕
    学者初看文字，只见得个浑沦物事。久久看作三两片，以至於十数片，方是长进。如庖丁解牛，目视无全牛，是也。〔人杰〕
    读书，须是穷究道理彻底。如人之食，嚼得烂，方可咽下，然後有补。杞。
    看文字，须逐字看得无去处。譬如前後门塞定，更去不得，方始是。〔从周〕
    关了门，闭了户，把断了四路头，此正读书时也。〔道夫〕
    学者只知观书，都不知有四边，方始有味。〔┿〕
    “学者读书，须是於无味处当致思焉。至於群疑并兴，寝食俱废，乃能骤进。”因叹：“骤进二字，最下得好，须是如此。若进得些子，或进或退，若存若亡，不济事。如用兵相杀，争得些儿小可一二十里地，也不济事。须大杀一番，方是善胜。为学之要，亦是如此。”〔贺孙〕
    看文字，须大段著精彩看。耸起精神，树起筋骨，不要困，如有刀剑在後一般！就一段中，须要透。击其首则尾应，击其尾则首应，方始是。不可按册子便在，掩了册子便忘却；看注时便忘了正文，看正文又忘了注。须这一段透了，方看後板。〔淳〕
    看文字，须要入在里面，猛滚一番。要透彻，方能得脱离。若只略略地看过，恐终久不能得脱离，此心又自不能放下也。〔时举〕
    人言读书当从容玩味，此乃自怠之一说。若是读此书未晓道理，虽不可急迫，亦不放下，犹可也。若徜徉终日，谓之从容，却无做工夫处。譬之煎药，须是以大火煮滚，然後以慢火养之，却不妨。〔人杰〕
    须是一棒一条痕！一掴一掌血！看人文字，要当如此，岂可忽略！〔┿〕
    看文字，须是如猛将用兵，直是鏖战一阵；如酷吏治狱，直是推勘到底，决是不恕他，方得。〔夔孙〕
    看文字，正如酷吏之用法深刻，都没人情，直要做到底。若只恁地等闲看过了，有甚滋味！大凡文字有未晓处，须下死工夫，直要见得道理是自家底，方住。〔赐〕
    看文字如捉贼，须知道盗发处，自一文以上赃罪情节，都要勘出。若只描摸个大纲，纵使知道此人是贼，却不知何处做贼。〔赐〕
    看文字，当如高鑫掖簋霰猓顺风张帆，一日千里，方得。如今只才离小佰，便著浅了，济甚事！文字不通如此看。〔亻选
    读书看义理，须是胸次放开，磊落明快，恁地去。第一不可先责效。才责效，便有忧愁底意。只管如此，胸中便结聚一饼子不散。今且放置闲事，不要闲思量。只专心去玩味义理，便会心精；心精，便会熟。〔淳〕
    读书，放宽著心，道理自会出来。若忧愁迫切，道理终无缘得出来。
    读书，须是知贯通处，东边西边，都触著这关捩子，方得。只认下著头去做，莫要思前算後，自有至处。而今说已前不曾做得，又怕迟晚，又怕做不及，又怕那个难，又怕性格迟钝，又怕记不起，都是闲说。只认下著头去做，莫问迟速，少间自有至处。既是已前不曾做得，今便用下工夫去补填。莫要瞻前顾後，思量东西，少间担阁一生，不知年岁之老！〔亻选
    天下书亻尽多在。只恁地读，几时得了。须大段用著工夫，无一件是合少得底。而今只是那一般合看过底文字也未看，何况其他！〔亻选
    读书，须是遍布周满。某尝以为宁详毋略，宁下毋高，宁拙毋巧，宁近毋远。〔方子〕
    读书之法，先要熟读。须是正看背看，左看右看。看得是了，未可便说道是，更须反覆玩味。〔时举〕
    少看熟读，反覆体验，不必想像计获。只此三事，守之有常。〔夔孙〕
    太凡看文字：少看熟读，一也；不要钻研立说，但要反覆体验，二也；埋头理会，不要求效，三也。三者，学者当守此。〔人杰〕
    书宜少看，要极熟。小儿读书记得，大人多记不得者，只为小儿心专。一日授一百字，则只是一百字；二百字，则只是二百字。大人一日或看百板，不恁精专。人多看一分之十，今宜看十分之一。宽著期限，紧著课程。〔淳〕
    读书，只逐段逐些子细理会。小儿读书所以记得，是渠不识後面字，只专读一进耳。今人读书，只羁羁读去。假饶读得十遍，是读得十遍不曾理会得底书耳。“得寸，则王之寸也；得尺，则王之尺也。”读书当如此。〔〕
    读书，小作课程，大施功力。如会读得二百字，只读得一百字，却於百字中猛施工夫，理会子细，读诵教熟。如此，不会记性人自记得，无识性人亦理会得。若泛泛然念多，只是皆无益耳。读书，不可以兼看未读者。却当兼看已读者。〔〕
    读书不可贪多，且要精熟。如今日看得一板，且看半板，将那精力来更看前半板，两边如此，方看得熟。直须看得古人意思出，方好。洽。
    读书不要贪多。向见州郡纳税，数万钞总作一结。忽错其数，更无推寻处。其後有一某官乃立法，三二十钞作一结。观此，则读书之法可见。〔可学〕
    “读书不可贪多，常使自家力量有馀。”正淳云：“欲将诸书循环看。”曰：“不可如此，须看得一书彻了，方再看一书。若杂然并进，却反为所困。如射弓，有五斗力，且用四斗弓，便可拽满，己力欺得他过。今举者不忖自己力量去观书，恐自家照管他不过。”〔┿〕
    读书，只恁逐段子细看，积累去，则一生读多少书！若务贪多，则反不曾读得。又曰：“须是紧著工夫，不可悠悠，又不须忙。只常抖搜得此心醒，则看愈有力。”〔道夫〕
    不可都要羁去，如人一日只吃得三碗饭，不可将十数日饭都一齐吃了。一日只看得几段，做得多少工夫，亦有限，不可羁去都要了。〔淳〕
    读书，只看一个册子，每日只读一段，方始是自家底。若看此又看彼，虽从眼边过得一遍，终是不熟。〔履孙〕
    今人读书，看未到这里，心已在後面；才看到这里，便欲舍去了。如此，只是不求自家晓解。须是徘徊顾恋，如不欲去，方会认得。〔至〕
    某最不要人摘撮。看文字，须是逐一段、一句理会。〔贺孙〕
    读书是格物一事。今且须逐段子细玩味，反来覆去，或一日，或两日，只看一段，则这一段便是我底。脚踏这一段了，又看第二段。如此逐旋捱去，捱得多後，却见头头道理都到。这工大须用行思坐想，或将已晓得者再三思省，却自有一个晓悟处出，不容安排也。书之句法义理，虽只是如此解说，但一次看，有一次见识。所以某书，一番看，有一番改。亦有已说定，一番看，一番见得稳当。愈加分晓。故某说读书不贵多，只贵熟尔。然用工亦须是勇做进前去，莫思退转，始得。〔大雅〕
    读书，且就那一段本文意上看，不必又生枝节。看一段，须反覆看来看去，要十分烂熟，方见意味，方快活，令人都不爱去看别段，始得。人多是向前趱去，不曾向後反覆，只要去看明日未读底，不曾去纟由绎前日已读底。须玩味反覆，始得。用力深，便见意味长；意味长，便受用牢固。又曰：“不可信口依希略绰说过，须是心晓。”〔取
    大凡读书，须是熟读。熟读了，自精熟；精熟後，理自见得。如吃果子一般，劈头方咬开，未见滋味，便吃了。须是细嚼教烂，则滋味自出，方始识得这个是甜是苦是甘是辛，始为知味。又云：“园夫灌园，善灌之夫，随其蔬果，株株而灌之。少间灌溉既足，则泥水相和，而物得其润，自然生长。不善灌者，忙急而治之，担一担之水，浇满园之蔬。人见其治园矣，而物未尝沾足也。”又云：“读书之道，用力愈多，收功愈远。先难而後获，先事而後得，皆是此理。”又云：“读书之法，须是用工去看。先一书费许多工夫，後则无许多矣。始初一书费十分工夫，後一书费八九分，後则费六七分，又後则费四五分矣。”〔卓〕
    因说“进德居业”“进”字、“居”字曰：“今看文字未熟，所以鹘突，都只见成一片黑淬淬地。须是只管看来看去，认来认去。今日看了，明日又看；早上看了，晚间又看；饭前看了，饭後又看，久之，自见得开，一个字都有一个大缝罅。今常说见得，又岂是悬空见得！亦只是玩味之久，自见得。文字只是旧时文字，只是见得开，如织锦上用青丝，用红丝，用白丝。若见不得，只是一片皂布。”〔贺孙〕
    读书须是专一。读这一句，且理会这一句；读这一章，且理会这一章。须是见得此一章彻了，方可看别章，未要思量别章别句。只是平心定气在这边看，亦不可用心思索太过，少间却损了精神。前辈云：“读书不可不敬。”敬便精专，不走了这心。
    其始也，自谓百事能；其终也，一事不能！言人读书不专一，而贪多广阅之弊。〔亻选
    泛观博取，不若熟读而精思。〔道夫〕
    大抵观书先须熟读，使其言皆若出於吾之口；继以精思，使其意皆若出於吾之心，然後可以有得尔。然熟读精思既晓得後，又须疑不止如此，庶几有进。若以为止如此矣，则终不复有进也。
    书须熟读。所谓书，只是一般。然读十遍时，与读一遍时终别；读百遍时，与读十遍又自不同也。〔履孙〕
    为人自是为人，读书自是读书。凡人若读十遍不会，则读二十遍；又不会，则读三十遍至五十遍，必有见到处。五十遍暝然不晓，便是气质不好。今人未尝读得十遍，便道不可晓。〔力行〕
    李敬子说先生教人读书云：“既识得了，须更读百十遍，使与自家相乳入，便说得也响。今学者本文尚且未熟，如何会有益！”〔方子〕
    读书不可记数，数足则止矣。〔寿昌〕
    “诵数以贯之。”古人读书，亦必是记遍数，所以贯通也。又曰：“凡读书，且从一条正路直去。四面虽有好看处，不妨一看，然非是要紧。”〔佐〕
    温公答一学者书，说为学之法，举荀子四句云：“诵数以贯之，思索以通之，为其人以处之，除其害以持养之。”荀子此说亦好。“诵数”云者，想是古人诵书亦记遍数。“贯”字训熟，如“习贯如自然”；又训“通”，诵得熟，方能通晓。若诵不熟，亦无可得思索。〔广〕
    山谷与李几仲帖云：“不审诸经、诸史，何者最熟。大率学者喜博，而常病不精。謇陌偈椋不若精於一也。有馀力，然後及诸书，则涉猎诸篇亦得其精。盖以我观书，则处处得益；以书博我，则释卷而茫然。”先生深喜之，以为有补於学者。〔若海〕
    读书，理会一件，便要精这一件；看得不精，其他文字便亦都草草看了。一件看得精，其他亦易看。山谷帖说读书法甚好。〔淳〕
    学者贪做工夫，便看得义理不精。读书须是子细，逐句逐字要见著落。若用工粗卤，不务精思，只道无可疑处。非无可疑，理会未到，不知有疑尔。大抵为学老少不同：年少精力有馀，须用无书不读，无不究竟其义。若年齿向晚，却须择要用功，读一书，便觉後来难得工夫再去理会；须沉潜玩索，究极至处，可也。盖天下义理只有一个是与非而已。是便是是，非便是非。既有著落，虽不再读，自然道理浃洽，省记不忘。譬如饮食，从容咀嚼，其味必长；大嚼大咽，终不知味也。〔谟〕
    书只贵读，读多自然晓。今即思量得，写在纸上底，也不济事，终非我有，只贵乎读。这个不知如何，自然心与气合，舒畅发越，自是记得牢。纵饶熟看过，心里思量过，也不如读。读来读去，少间晓不得底，自然晓得；已晓得者，越有滋味。若是读不熟，都没这般滋味。而今未说读得注，且只熟读正经，行住坐卧，心常在此，自然晓得。尝思之，读便是学。夫子说“学而不思则罔，思而不学则殆”，学便是读。读了又思，思了又读，自然有意。若读而不思，又不知其意味；思而不读，纵使晓得，终是堙安话病Ｒ凰瀑坏萌死词匚菹嗨疲不是自家人，终不属自家使唤。若读得熟，而又思得精，自然心与理一，永远不忘。某旧苦记文字不得，後来只是读。今之记得者，皆读之功也。老苏只取孟子论语韩子与诸圣人之书，安坐而读之者七八年，後来做出许多文字如此好。他资质固不可及，然亦须著如此读。只是他读时，便只要模写他言语，做文章。若移此心与这样资质去讲究义理。那里得来！是知书只贵熟读，别无方法。〔亻选
    读书之法：读一遍了，又思量一遍；思量一遍，又读一遍。读诵者，所以助其思量，常教此心在上面流转。若只是口里读，心里不思量，看如何也记不子细。又云：“今缘文字印本多，人不著心读。汉时诸儒以经相授者，只是暗诵，所以记得牢，故其所引书句，多有错字。如孟子所引诗书亦多错，以其无本，但记得耳。”〔亻选
    今人所以读书苟简者，缘书皆有印本多了。如古人皆用竹简，除非大段有力底人方做得。若一介之士，如何置。所以後汉吴恢欲杀青以写汉书，其子吴腾稍唬骸按耸槿舫桑则载之车两。昔马援以薏苡兴谤，王阳以衣囊徼名，正此谓也。”如黄霸在狱中从夏侯胜受书，凡再逾冬而後传。盖古人无本，除非首尾熟背得方得。至於讲诵者，也是都背得，然後从师受学。如东坡作李氏山房藏书记，那时书犹自难得。晁以道尝欲得公、洗，遍求无之，後得一本，方传写得。今人连写也自厌烦了，所以读书苟简。〔铢〕
    讲论一篇书，须是理会得透。把这一篇书与自家羁作一片，方是。去了本子，都在心中，皆说得去，方好。〔敬仲〕
    莫说道见得了便休。而今看一千遍，见得又别；看一万遍，看得又别。须是无这册子时，许多节目次第都恁地历历落落，在自家肚里，方好。〔方子〕
    放下书册，都无书之意义在胸中。〔升卿〕
    欧公言：“作文有三处思量：枕上，路上，厕上。”他只是做文字，尚如此，况求道乎！今人对著册子时，便思量；册子不在，心便不在，如此，济得甚事！〔义刚〕
    今之学者，看了也似不曾看，不曾看也似看了。〔方子〕
    看文字，於理会得了处更能看过，尤妙。〔过〕
    看文字须子细。虽是旧曾看过，重温亦须子细。每日可看三两段。不是於那疑处看，正须於那无疑处看，盖工夫都在那上也。〔广〕
    圣人言语如千花，远望都见好。须端的真见好处，始得。须著力子细看。工夫只在子细看上，别无术。〔淳〕
    圣人言语皆枝枝相对，叶叶相当，不知怎生排得恁地齐整。今人只是心粗，不子细穷究。若子细穷究来，皆字字有著落。〔道夫〕
    某自潭州来，其他尽不曾说得，只不住地说得一个教人子细读书。〔节〕
    读书不精深，也只是不曾专一子细。〔伯羽〕
    看文字有两般病：有一等性钝底人，向来未曾看，看得生，卒急看不出，固是病；又有一等敏锐底人，多不肯子细，易得有忽略之意，不可不戒。〔贺孙〕
    为学读书，须是耐烦细意去理会，切不可粗心。若曰何必读书，自有个捷径法，便是误人底深坑也。未见道理时，恰如数重物色包裹在里许，无缘可以便见得。须是今日去了一重，又见得一重；明日又去了一重，又见得一重。去尽皮，方见肉；去尽肉，方见骨；去尽鼻，方见髓。使粗心大气不得。〔广〕
    观书初得味，即坐在此处，不复精研。故看义理，则汗漫而不别白；遇事接物，则颓然而无精神。〔扬〕
    读书只要将理会得处，反覆又看。〔夔孙〕
    今人读书，看未到这里，心已在後面；才看到这里，便欲舍去。如今，只是不求自家晓解。须是徘徊顾恋，如不欲舍去，方能体认得。又曰：“读书者譬如观此屋，若在外面见有此屋，便谓见了，即无缘识得。须是入去里面，逐一看过，是几多间架，几多窗簟？戳艘槐椋又重重看过，一齐记得，方是。”讲筵亦云：“气象匆匆，常若有所迫逐。”〔方子〕
    看书非止看一处便见道理。如服药相似，一服岂能得病便好！须服了又服，服多後，药力自行。〔道夫〕
    读书著意玩味，方见得义理从文字中迸出。〔季札〕
    读得通贯後，义理自出。〔方子〕
    读书，须看他文势语脉。〔芝〕
    看文字，要便有得。
    看文字，若便以为晓得，则便住了。须是晓得後，更思量後面尚有也无。且如今有人把一篇文字来看，也未解尽知得他意，况於义理。前辈说得恁地，虽是易晓，但亦未解便得其意。须是看了又看，只管看，只管有。〔义刚〕
    读者不可有欲了底心，才有此心，便心只在背後白纸处了，无益。〔扬〕
    大抵学者只在是白纸无字处莫看，有一个字，便与他看一个。如此读书三年，无长进处，则如赵州和尚道：“截取老僧头去！”〔节〕
    人读书，如人饮酒相似。若是爱饮酒人，一盏了，又要一盏吃。若不爱吃，勉强一盏便休。〔泳〕
    读书不可不先立程限。政如农功，如农之有畔。为学亦然。今之始学者不知此理，初时甚锐，渐渐懒去，终至都不理会了。此只是当初不立程限之故。〔广〕
    “曾裘父诗话中载东坡教人读书小简，先生取以示学者，曰：“读书要当如是。”按：裘父诗话载东坡与王郎书云：“少年为学者，每一书皆作数次读之。当如入海，百货皆有。人之精力不能兼收尽取，但得其所欲求者尔。故愿学者每次作一意求之。如欲求古今兴亡治乱，圣贤作用，且只作此意求之，勿生馀念。又别作一次求事迹文物之类，亦如之。他皆放此。若学成，八面受敌，与慕涉猎者不可同日而语。”〔方子〕
    “尹先生门人言尹先生读书云：‘耳顺心得，如诵己言。功夫到後，诵圣贤言语，都一似自己言语。’”良久，曰：“佛所谓心印是也。印第一个了，印第二个，只与第一个一般。又印第三个，只与第二个一般。惟尧舜孔颜方能如此。尧老，逊位与舜，教舜做。及舜做出来，只与尧一般，此所谓真同也。孟子曰：‘得志行乎中国，若合符节。’不是且恁地说。”〔广〕
    读书须教首尾贯穿。若一番只草草看过，不济事。某记舅氏云：“当新经行时，有一先生教人极有条理。时既禁了史书，所读者止是荀扬老庄列子等书，他便将诸书划定次第。初入学，只看一书。读了，理会得都了，方看第二件。每件须要贯穿，从头到尾，皆有次第。既通了许多书，斯为必取科第之计：如刑名度数，也各理会得些；天文地理，也晓得些；五运六气，也晓得些；如素问等书，也略理会得。又如读得圣制经，便须於诸书都晓得些。圣制经者，乃是诸书节略本，是昭武一士人作，将去献梁师成，要构倬簟＜巴督，累月不见消息。忽然一日，只见内降一书云：‘御制圣制经，令天下皆诵读。’方伯谟尚能记此士人姓名。”又云：“是时既禁史学，更无人敢读史。时奉使叔祖教授乡里，只就蒙求逐事开说本末，时人已相尊敬，谓能通古今。有一士人，以犯法被黥，在都中，因计会在梁师成手里直书院，与之打并书册甚整齐。师成喜之，因问其故，他以情告，遂与之补官，令常直书院。一日，传圣驾将幸师成家，师成遂令此人打并装叠书册。此人以经史次第排，极可观。师成来点检，见诸史亦列桌上，因大骇，急移下去，云：‘把这般文字将出来做甚么！’此非独不好此，想只怕人主取去，看见兴衰治乱之端耳。”〔贺孙〕
    近日真个读书人少，也缘科举时文之弊也，才把书来读，便先立个意思，要讨新奇，都不理会他本意著实。才讨得新奇，便准拟作时文使，下梢弄得熟，只是这个将来使。虽是朝廷甚么大典礼，也胡乱信手捻合出来使，不知一撞百碎。前辈也是读书。某曾见大东莱吕居仁。之兄，他於六经三传皆通，亲手点注，并用小圈点。注所不足者，并将疏楷书，用朱点。无点画草。某只见他礼记如此，他经皆如此。诸吕从来富贵，虽有官，多是不赴铨，亦得安乐读书。他家这法度却是到伯恭打破了。自後既弄时文，少有肯如此读书者。〔贺孙〕
    精神长者，博取之，所得多。精神短者，但以词义简易者涵养。
    中年以後之人，读书不要多，只少少玩索，自见道理。
    千载而下，读圣人之书，只看得他个影象，大概路脉如此。若边旁四畔，也未易理会得。〔焘〕
    ●卷十一・学五
    ◎读书法下
    人之为学固是欲得之於心，体之於身。但不读书，则不知心之所得者何事。〔道夫〕
    读书穷理，当体之於身。凡平日所讲贯穷究者，不知逐日常见得在心目间否。不然，则随文逐义，赶趁期限，不见悦处，恐终无益。
    人常读书，庶几可以管摄此心，使之常存。横渠有言：“书所以维持此心。一时放下，则一时德性有懈。其何可废！”〔盖卿〕
    初学於敬不能无间断，只是才觉间断，便提起此心。只是觉处，便是接续。某要得人只就读书上体认义理。日间常读书，则此心不走作；或只去事物中羁，则此心易得汨没。知得如此，便就读书上体认义理，便可唤转来。〔贺孙〕
    本心陷溺之久，义理浸灌未透，且宜读书穷理。常不间断，则物欲之心自不能胜，而本心之义理自安且固矣。
    须是存心与读书为一事，方得。〔方子〕
    人心不在躯壳里，如何读得圣人之书。只是杜撰凿空说，元与他不相似。〔亻选
    读书须将心贴在书册上，逐句逐字，各有著落，方始好商量。大凡学者须是收拾此心，令专静纯一，日用动静间都无驰走散乱，方始看得文字精审。如此，方是有本领。
    今人看文字，多是以昏怠去看，所以不子细。故学者且於静处收拾教意思在里，然後虚心去看，则其义理未有不明者也。〔祖道〕
    昔陈烈先生苦无记性。一日，读孟子“学问之道无他，求其放心而已矣”，忽悟曰：“我心不曾收得，如何记得书！”遂闭门静坐，不读书百馀日，以收放心；却去读书，遂一览无遗。〔亻选
    学者读书，多缘心不在，故不见道理。圣贤言语本自分晓，只略略加意，自见得。若是专心，岂有不见！〔文蔚〕
    心不定，故见理不得。今且要读书，须先定其心，使之如止水，如明镜。暗镜如何照物！〔伯羽〕
    立志不定，如何读书？〔芝〕
    读书有个法，只是刷刮净了那心後去看。若不晓得，又且放下；待他意思好时，又将来看。而今却说要虚心，心如何解虚得。而今正要将心在那上面。〔义刚〕
    读书，须是要身心都入在这一段里面，更不问外面有何事，方见得一段道理出。如“博学而笃志，切问而近思”，如何却说个“仁在其中”？盖自家能常常存得此心，莫教走作，则理自然在其中。今人却一边去看文字，一边去思量外事，只是枉费了工夫。不如放下了文字，待打叠教意思静了，却去看。〔祖道〕
    学者观书多走作者，亦恐是根本上功夫未齐整，只是以纷扰杂乱心去看，不曾以湛然凝定心去看。不若先涵养本原，且将已熟底义理玩味，待其浃洽，然後去看书，便自知。只是如此。老苏自述其学为文处有云：“取迸人之文而读之，始觉其出言用意与己大异。及其久也，读之益精，胸中豁然以明，若人之言固当然者。”此是他於学文上功夫有见处，可取以喻今日读书，其功夫亦合如此。又曰：“看得一两段，却且放心胸宽闲，不可贪多。”又曰：“陆子静尝有旁人读书之说，亦可且如此。”
    凡人看文字，初看时心尚要走作，道理尚见得未定，犹没奈他何。到看得定时，方入规矩，又只是在印板上面说相似，都不活。不活，则受用不得。须是玩味反覆，到得熟後，方始会活，方始会动，方有得受用处。若只恁生记去，这道理便死了。〔时举〕
    不可终日思量文字，恐成硬将心去驰逐了。亦须空闲少顷，养精神，又来看。〔淳〕
    读书闲暇，且静坐，教他心平气定，见得道理渐次分晓。季札录云：“庶几心平气和，可以思索义理。”这个却是一身总会处。且如看大学“在明明德”一句，须常常提醒在这里。他日长进，亦只在这里。人只是一个心做本，须存得在这里，识得他条理脉络，自有贯通处。〔赐〕季札录云：“问：‘伊川见人静坐，如何便叹其善学？’曰：‘这却是一个总要处。’”又云：“大学‘在明明德’一句，当常常提撕。能如此，便有进步处。盖其原自此发见。人只一心为本。存得此心，於事物方知有脉络贯通处。”
    大凡读书，且要读，不可只管思。口中读，则心中闲，而义理自出。某之始学，亦如是尔，更无别法。〔节〕
    学者读书，须要敛身正坐，缓视微吟，虚心涵泳，切己省一作“体”。察。又云：“读一句书，须体察这一句，我将来甚处用得。”又云：“文字是底固当看，不是底也当看；精底固当看，粗底也当看。”〔震〕
    读书须是虚心切己。虚心，方能得圣贤意；切己，则圣贤之言不为虚说。
    看文字须是虚心。莫先立己意，少刻多错了。又曰：“虚心切己。虚心则见道理明；切己，自然体认得出。”〔时举〕
    圣人言语，皆天理自然，本坦易明白在那里。只被人不虚心去看，只管外面捉摸。及看不得，便将自己身上一般意思说出，把做圣人意思。〔淳〕
    圣贤言语，当虚心看，不可先自立说去撑拄，便呙斜了。不读书者，固不足论；读书者，病又如此。〔淳〕
    凡看书，须虚心看，不要先立说。看一段有下落了，然後又看一段。须如人受词讼，听其说尽，然後方可决断。〔泳〕
    看前人文字，未得其意，便容易立说，殊害事。盖既不得正理，又枉费心力。不若虚心静看，即涵养、究索之功，一举而两得之也。〔时举〕
    大抵义理，须是且虚心随他本文正意看。〔必大〕
    读书遇难处，且须虚心搜讨意思。有时有思绎底事，却去无思量处得。〔敬仲〕
    问：“如先生所言，推求经义，将来到底还别有见处否？”曰：“若说如释氏之言有他心通，则无也。但只见得合如此尔。”再问：“所说‘寻求义理，仍须虚心观之’，不知如何是虚心？”曰：“须退一步思量。”次日，又问退一步思量之旨。曰：“从来不曾如此做工夫，後亦是难说。今人观书，先自立了意後方观，尽率古人语言入做自家意思中来。如此，只是推广得自家意思，如何见得古人意思！须得退步者，不要自作意思，只虚此心将古人语言放前面，看他意思倒杀向何处去。如此玩心，方可得古人意，有长进处。且如孟子说诗，要‘以意逆志，是为得之’。逆者，等待之谓也。如前途等待一人，未来时且须耐心等待，将来自有来时候。他未来，其心急切，又要进前寻求，却不是‘以意逆志’，是以意捉志也。如此，只是牵率古人言语，入做自家意中来，终无进益。”〔大雅〕
    某尝见人云：“大凡心不公底人，读书不得。”今看来，是如此。如解说圣经，一向都不有自家身己，全然虚心，只把他道理自看其是非。恁地看文字，犹更自有牵於旧习，失点检处。全然把一己私意去看圣贤之书，如何看得出！〔贺孙〕
    或问：“看文字为众说杂乱，如何？”曰：“且要虚心，逐一说看去，看得一说，却又看一说。看来看去，是非长短，皆自分明。譬如人欲知一个人是好人，是恶人，且随他去看。随来随去，见他言语动作，便自知他好恶。”又曰：“只要虚心。”又云：“濯去旧闻，以来新见。”
    观书，当平心以观之。大抵看书不可穿凿，看从分明处，不可寻从隐僻处去。圣贤之言，多是与人说话。若是┢椋却教当时人如何晓。〔节〕
    观书，须静著心，宽著意思，沈潜反覆，将久自会晓得去。〔儒用〕
    放宽心，以他说看他说。以物观物，无以己观物。〔道夫〕
    以书观书，以物观物，不可先立己见。
    读书，须要切己体验。不可只作文字看，又不可助长。〔方〕
    学者当以圣贤之言反求诸身，一一体察。须是晓然无疑，积日既久，当自有见。但恐用意不精，或贪多务广，或得少为足，则无由明耳。〔祖道〕
    读书，不可只专就纸上求理义，须反来就自家身上以手自指。推究。秦汉以後无人说到此，亦只是一向去书册上求，不就自家身上理会。自家见未到，圣人先说在那里。自家只借他言语来就身上推究，始得。〔淳〕
    今人读书，多不就切己上体察，但於纸上看，文义上说得去便了。如此，济得甚事！“何必读书，然後为学？”子曰：“是故恶夫佞者！”古人亦须读书始得。但古人读书，将以求道。不然，读作何用？今人不去这上理会道理，皆以涉猎该博为能，所以有道学、俗学之别。因提案上药囊起，曰：“如合药，便要治病，终不成合在此看。如此，於病何补！文字浩瀚，难看，亦难记。将已晓得底体在身上，却是自家易晓易做底事。解经已是不得已，若只就注解上说，将来何济！如画那人一般，画底却识那人。别人不识，须因这画去求那人，始得。今便以画唤做那人，不得。”〔取
    或问读书工夫。曰：“这事如今似难说。如世上一等人说道不须就书册上理会，此固是不得。然一向只就书册上理会，不曾体认著自家身己，也不济事。如说仁义礼智，曾认得自家如何是仁？自家如何是义？如何是礼？如何是智？须是著身己体认得。如读‘学而时习之’，自家曾如何学？自家曾如何习？‘不亦说乎’！曾见得如何是说？须恁地认，始得。若只逐段解过去，解得了便休，也不济事。如世上一等说话，谓不消得读书，不消理会，别自有个觉处，有个悟处，这个是不得。若只恁地读书，只恁地理会，又何益！”〔贺孙〕
    学须做自家底看，便见切己。今人读书，只要科举用；已及第，则为杂文用；其高者，则为古文用，皆做外面看。〔淳〕
    读书之法，有大本大原处，有大纲大目处，又有逐事上理会处，又其次则解释文义。〔雉〕
    玩索、穷究，不可一废。〔升卿〕
    或问读书未知统要。曰：“统要如何便会知得？近来学者，有一种则舍去册子，却欲於一言半句上便要见道理；又有一种，则一向謇牟恢归著处，此皆非知学者。须要熟看熟思，久久之间，自然见个道理四停八当，而所谓统要者自在其中矣。”〔履孙〕
    凡看文字，专看细密处，而遗却缓急之间者，固不可；专看缓急之间，而遗却细密者，亦不可。今日之看，所以为他日之用。须思量所以看者何为。非只是空就言语上理会得多而已也。譬如拭桌子，只拭中心，亦不可；但拭四弦，亦不可。须是切己用功，使将来自得之於心，则视言语诚如糟粕。然今不可便视为糟粕也，但当自期向到彼田地尔。〔方子〕
    学者有所闻，须便行，始得。若得一书，须便读便思便行，岂可又安排停待而後下手！且如得一片纸，便来一片纸上道理行之，可也。〔履孙〕
    读书便是做事。凡做事，有是有非，有得有失。善处事者，不过称量其轻重耳。读书而讲究其义理，判别其是非，临事即此理。〔可学〕
    真理会得底，便道真理会得；真理会不得底，便道真理会不得。真理会得底固不可忘，真理会不得底，须看那处有碍。须记那紧要处，常勿忘。所谓“智者利仁”，方其求时，心固在此；不求时，心亦在此。〔淳〕
    学得此事了，不可自以为了，恐怠意生。如读得此书，须终身记之。〔寿昌〕
    读书推类反求，固不害为切己，但却又添了一重事。不若且依文看，逐处各自见个道理。久之自然贯通，不须如此费力也。
    学者理会文义，只是要先理会难底，遂至於易者亦不能晓。学记曰：“善问者如攻坚木，先其易者，後其节目。”所谓“攻瑕，则坚者瑕；攻坚，则瑕者坚”，不知道理好处又却多在平易处。〔〕
    只看自家底。不是自家底，枉了思量。〔焘〕
    凡读书，且须从一条正路直去。四面虽有可观，不妨一看，然非是紧要。〔方子〕
    看书不由直路，只管枝蔓，便於本意不亲切。〔淳〕
    看文字不可相妨，须各自逐一著地头看他指意。若牵窒著，则件件相碍矣。〔端蒙〕
    看文字，且逐条看。各是一事，不相牵合。
    读书要周遍平正。〔夔孙〕
    看文字不可落於偏僻，须是周匝。看得四通八达，无些窒碍，方有进益。又云：“某解语孟，训诂皆存。学者观书，不可只看紧要处，闲慢处要都周匝。今说‘求放心’，未问其他，只此便是‘博学而笃志，切问而近思，仁在其中矣’。‘博学而笃志，切问而近思’，方是读书，却说‘仁在其中’，盖此便是‘求放心’也。”〔人杰〕
    看文字，且依本句，不要添字。那里元有缝罅，如合子相似。自家只去抉开，不是浑沦底物，硬去凿；亦不可先立说，牵古人意来凑。且如“逆诈、亿不信”与“先觉”之辨：逆诈，是那人不曾诈我，先去揣摩道，那人必是诈我；亿不信，是那人未有不信底意，便道那人必是不信；先觉，则分明见得那人已诈我，不信我。如高祖知人善任使，亦是分明见其才耳。
    读书若有所见，未必便是，不可便执著。且放在一边，益更读书，以来新见。若执著一见，则此心便被此见遮蔽了。譬如一片净洁田地，若上面才安一物，便须有遮蔽了处。圣人七通八达，事事说到极致处。学者须是多读书，使互相发明，事事穷到极致处。所谓“本诸身，徵诸庶民，考诸三王而不缪，建诸天地而不悖，质诸鬼神而无疑，百世以俟圣人而不惑”。直到这个田地，方是。语云：“执德不弘。”易云：“宽以居之。”圣人多说个广大宽洪之意，学者要须体之。〔广〕
    看书，不可将自己见硬参入去。须是除了自己所见，看他册子上古人意思如何。如程先生解“直方大”，乃引孟子。虽是程先生言，毕竟迫切。〔节〕
    看文字先有意见，恐只是私意。谓如粗厉者观书，必以勇果强毅为主；柔善者观书，必以慈祥宽厚为主，书中何所不有！〔人杰〕
    凡读书。先须晓得他底言词了，然後看其说於理当否。当於理则是，背於理则非。今人多是心下先有一个意思了，却将他人说话来说自家底意思；其有不合者，则硬穿凿之使合。〔广〕
    学者不可用己意迁就圣贤之言。〔德明〕
    读书，如问人事一般。欲知彼事，须问彼人。今却不问其人，只以己意料度，谓必是如此。〔扬〕
    看人文字，不可随声迁就。我见得是处，方可信。须沉潜玩绎，方有见处。不然，人说沙可做饭，我也说沙可做饭，如何可吃！〔谦〕
    大凡读书，不要般涉。但温寻旧底不妨，不可将新底来扌獭！驳婪颉
    文字不可硬说，但当习熟，渐渐分明。
    凡看圣贤言语，不要迫得太紧。〔振〕
    大凡看文字要急迫不得。有疑处，且渐渐思量。若一下便要理会得，也无此理。〔广〕
    看文字，须是退步看，方可见得。若一向近前迫看，反为所遮蔽，转不见矣。〔力行〕
    学者观书，病在只要向前，不肯退步看。愈向前，愈看得不分晓。不若退步，却看得审。大概病在执著，不肯放下。正如听讼：心先有主张乙底意思，便只寻甲底不是；先有主张甲底意思，便只见乙底不是。不若姑置甲乙之说，徐徐观之，方能辨其曲直。横渠云：“濯去旧见，以来新意。”此说甚当。若不濯去旧见，何处得新意来。今学者有二种病，一是主私意，一是旧有先入之说，虽欲摆脱，亦被他自来相寻。〔┿〕
    学者不可只管守从前所见，须除了，方见新意。如去了浊水，然後清者出焉。〔力行〕
    到理会不得处，便当“濯去旧见，以来新意”，仍且只就本文看之。〔伯羽〕
    某向时与朋友说读书，也教他去思索，求所疑。近方见得，读书只是且恁地虚心就上面熟读，久之自有所得，亦自有疑处。盖熟读後，自有窒碍，不通处是自然有疑，方好较量。今若先去寻个疑，便不得。又曰：“这般也有时候。旧日看论语，合下便有疑。盖自有一样事，被诸先生说成数样，所以便著疑。今却有集注了，且可傍本看教心熟。少间或有说不通处，自见得疑，只是今未可先去疑著。”〔贺孙〕
    看文字，且自用工夫，先已切至，方可举所疑，与朋友讲论。假无朋友，久之自能自见得。盖蓄积多者忽然爆开，便自然通，此所谓“何天之衢亨”也。盖蓄极则通，须是蓄之极，则通。〔┿〕人杰录云：“读书须是先看一件了，然後再看一件。若是蓄积处多，忽然爆开来时，自然所得者大，易所谓‘何天之衢亨’，是也。”
    读书无疑者，须教有疑；有疑者，却要无疑，到这里方是长进。〔道夫〕
    问：“看理多有疑处。如百氏之言，或疑其为非，又疑其为是，当如何断之？”曰：“不可强断，姑置之可也。”〔人杰〕
    人之病，只知他人之说可疑，而不知己说之可疑。试以诘难他人者以自诘难，庶几自见得失。〔必大〕
    因求讲学言论传之，答曰：“圣贤之言，明如日月。”又曰：“人有欲速之病。旧尝与一人读诗集，每略过题一行。不看题目，却成甚读诗也！又尝见龚实之轿中只著一册文字看，此其专静也。且云：‘寻常出外，轿中著三四册书，看一册厌，又看一册，此是甚功夫也！’”〔方〕
    因佥出文字，偶失佥字，遂不能记，云：“旧有人老不识字，然隔年琐琐出入，皆心记口数之，既为写下，覆之无差。盖其人忠兀又专一无他事，所以记得。今学者不能记，又往往只靠著笔墨文字，所以愈忘之也。”〔方〕
    先生戏引禅语云：“一僧与人读碑，云：‘贤读著，总是字；某读著，总是禅。’沩山作一书戒僧家整齐。有一川僧最[B243]苴，读此书，云：‘似都是说我！’善财五十三处见善知识，问皆如一，云：‘我已发三藐三菩提心，而未知如何行菩萨行，成菩萨道。’”
    问读诸经之法。曰：“亦无法，只是虚心平读去。”〔淳〕以下读诸经法。
    学不可躐等，不可草率，徒费心力。须依次序，如法理会。一经通熟，他书亦易看。〔闳祖〕
    圣人千言万语，只是说个当然之理。恐人不晓，又笔之於书。自书契以来，二典三谟伊尹武王箕子周公孔孟都只是如此，可谓尽矣。只就文字间求之，句句皆是。做得一分，便是一分工夫，非茫然不可测也，但患人不子细求索之耳。须要思量圣人之言是说个甚么，要将何用。若只读过便休，何必读！〔明作〕
    读六经时，只如未有六经，只就自家身上讨道理，其理便易晓。〔敬仲〕
    读书只就一直道理看，剖析自分晓，不必去偏曲处看。易有个阴阳，诗有个邪正，书有个治乱，皆是一直路迳，可见别无┢椤！钵取
    人惟有私意，圣贤所以留千言万语，以扫涤人私意，使人人全得恻隐、羞恶之心。六经不作可也，里面著一点私意不得。〔节〕
    许多道理，孔子恁地说一番，孟子恁地说一番，子思又恁地说一番，都恁地悬空挂在那里。自家须自去体认，始得。〔贺孙〕
    为学须是先立大本。其初甚约，中间一节甚广大，到末梢又约。孟子曰：“博学而详说之，将以反说约也。”故必先观论孟大学中庸，以考圣贤之意；读史，以考存亡治乱之迹；读诸子百家，以见其驳杂之病。其节目自有次序，不可逾越。近日学者多喜从约，而不於博求之。不知不求於博，何以考验其约！如某人好约，今只做得一僧，了得一身。又有专於博上求之，而不反其约，今日考一制度，明日又考一制度，空於用处作工夫，其病又甚於约而不博者。要之，均是无益。〔可学〕
    学者只是要熟，工夫纯一而已。读时熟，看时熟，玩味时熟。如孟子诗书，全在读时工夫。孟子每章说了，又自解了。盖他直要说得尽方住，其言一大片，故後来老苏亦拖他来做文章说。须熟读之，便得其味。今观诗，既未写得传，且除了小序而读之。亦不要将做好底看，亦不要将做恶底看，只认本文语意，亦须得八九。〔┿〕
    人做功课若不专一，东看西看，则此心先已散漫了，如何看得道理出。须是看论语，专只看论语；看孟子，专只看孟子。读这一章，更不看後章；读这一句，更不得看後句；这一字理会未得，更不得看下字。如此，则专一而功可成。若所看不一，謇奈尥常虽卒岁穷年，无有透彻之期。某旧时文字，只是守此拙法，以至於今。思之，只有此法，更无他法。〔亻选
    “凡读书，须有次序。且如一章三句，先理会上一句，待通透；次理会第二句，第三句，待分晓；然後将全章反覆纟由绎玩味。如未通透，却看前辈讲解，更第二番读过。须见得身分上有长进处，方为有益。如语孟二书，若便恁地读过，只一二日可了。若要将来做切己事玩味体察，一日多看得数段，或一两段耳。”又云：“看讲解，不可专犭旬他说，不求是非，便道前贤言语皆的当。如遗书中语，岂无过当失实处，亦有说不及处。”又云：“初看时便先断以己意，前圣之说皆不可入。此正当今学者之病，不可不知。”〔取
    人只读一书不得，谓其傍出多事。礼记左传最不可不读。〔扬〕
    看经书与看史书不同：史是皮外物事，没紧要，可以蚣俏嗜恕Ｈ羰蔷书有疑，这个是切己病痛。如人负痛在身，欲斯须忘去而不可得。岂可比之看史，遇有疑则记之纸邪！〔亻选
    浩曰：“赵书记云：‘自有见後，只是看六经语孟，其他史书杂学皆不必看。’其说谓买金须问卖金人，杂卖店中那得金银。不必问也。”曰：“如此，即不见古今成败，便是荆公之学。书那有不可读者？只怕无许多心力读得。六经是三代以上之书，曾经圣人手，全是天理。三代以下文字有得失，然而天理却在这边自若也。要有主，觑得破，皆是学。”〔浩〕
    向时有一截学者，贪多务得，要读周礼、诸史、本朝典故，一向尽要理会得许多没紧要底工夫，少刻身己都自恁地颠颠倒倒没顿放处。如吃物事相似：将甚么杂物事，不是时节，一顿都吃了，便被他撑肠拄肚，没奈何他。〔贺孙〕
    看经传有不可晓处，且要旁通。待其浃洽，则当触类而可通矣。〔人杰〕
    经旨要子细看上下文义。名数制度之类，略知之便得，不必大段深泥，以妨学问。
    理明後，便读申韩书，亦有得。〔方子〕以下杂论。
    诸先生立言有差处，如横渠知言。当知其所以差处，不宜一切委之，所以自广其志，自进其知也。
    读书理会道理，只是将勤苦捱将去，不解得不成。“文王犹勤，而况寡德乎！”今世上有一般议论，成就後生懒惰。如云不敢轻议前辈，不敢妄立论之类，皆中怠惰者之意。前辈固不敢妄议，然论其行事之是非，何害？固不可凿空立论，然读书有疑，有所见，自不容不立论。其不立论者，只是读书不到疑处耳。将精义诸家说相比并，求其是，便自有合辨处。〔〕
    因言读书法，曰：“且先读十数过，已得文义四五分；然後看解，又得三二分；又却读正文，又得一二分。向时不理会得孟子，以其章长故也。因如此读。元来他章虽长，意味却自首末相贯。”又问读书心多散乱。曰：“便是心难把捉处。知得此病者，亦早少了。向时举中庸‘诚者物之终始，不诚无物’，说与直卿云：‘且如读十句书，上九句有心记得，心不走作，则是心在此九句内，是诚，是有其物，故终始得此九句用。若下一句心不在焉，便是不诚，便无物也。’”明作，以下论看注解。
    “大凡人读书，且当虚心一意，将正文熟读，不可便立见解。看正文了，却著深思熟读，便如己说，如此方是。今来学者一般是专要作文字用，一般是要说得新奇，人说得不如我说得较好，此学者之大病。譬如听人说话一般，且从他说尽，不可剿断他说，便以己意见抄说。若如此，全不见得他说是非，只说得自家底，终不济事。”久之，又曰：“须是将本文熟读，字字咀嚼教有味。若有理会不得处，深思之；又不得，然後却将注解看，方有意味。如人饥而後食，渴而後饮，方有味。不饥不渴而强饮食之，终无益也。”又曰：“某所集注论语，至於训诂皆子细者，盖要人字字与某著意看，字字思索到，莫要只作等闲看过了。”又曰：“读书，第一莫要先立个意去看他底；莫要才领略些大意，不耐烦，便休了。”〔祖道〕
    学者观书，先须读得正文，记得注解，成诵精熟。注中训释文意、事物、名义，发明经指，相穿纽处，一一认得，如自己做出来底一般，方能玩味反覆，向上有透处。若不如此，只是虚设议论，如举业一般，非为己之学也。曾见有人说诗，问他关雎篇，於其训诂名物全未晓，便说：“乐而不淫，哀而不伤。”某因说与他道：“公而今说诗，只消这八字，更添‘思无邪’三字，共成十一字，便是一部毛诗了。其他三百篇，皆成渣滓矣！”因忆顷年见汪端明说：“沈元用问和靖：‘伊川易传何处是切要？’尹云：‘“体用一源，显微无间。”此是切要处。’”後举似李先生，先生曰：“尹说固好。然须是看得六十四卦、三百八十四爻都有下落，方始说得此话。若学者未曾子细理会，便与他如此说，岂不误他！”某闻之悚然！始知前日空言无实，不济事，自此读书益加详细云。此一段，系先生亲书示书堂学者。
    凡人读书，若穷得到道理透处，心中也替他饶本作“替地”。快活。若有疑处，须是参诸家解熟看。看得有差互时，此一段终是不稳在心头，不要放过。〔敬仲〕
    凡看文字，诸家说有异同处，最可观。谓如甲说如此，且ㄎ扯住甲，穷尽其词；乙说如此，且ㄎ扯住乙，穷尽其词。两家之说既尽，又参考而穷究之，必有一真是者出矣。〔学蒙〕
    经之有解，所以通经。经既通，自无事於解，借经以通乎理耳。理得，则无俟乎经。今意思只滞在此，则何时得脱然会通也。且所贵乎简者，非谓欲语言之少也，乃在中与不中尔。若句句亲切，虽多何害。若不亲切，愈少愈不达矣！某尝说：“读书须细看得意思通融後，都不见注解，但见有正经几个字在，方好。”〔大雅〕
    句心。〔方子〕
    看注解时，不可遗了紧要字。盖解中有极散缓者，有缓急之间者，有极紧要者。某下一字时，直是称轻等重，方敢写出！上言句心，即此意。〔方子〕
    且寻句内意。〔方子〕
    凡读书，须看上下文意是如何，不可泥著一字。如扬子：“於仁也柔，於义也刚。”到易中，又将刚来配仁，柔来配义。如论语：“学不厌，智也；教不倦，仁也。”到中庸又谓：“成己，仁也；成物，智也。”此等须是各随本文意看，便自不相碍。〔淳〕
    问：“一般字，却有浅深轻重，如何看？”曰：“当看上下文。”〔节〕
    读书，须从文义上寻，次则看注解。今人却於文义外寻索。〔盖卿〕
    传注，惟古注不作文，却好看。只随经句分说，不离经意，最好。疏亦然。今人解书，且图要作文，又加辨说，百般生疑。故其文虽可读，而经意殊远。程子易传亦成作文，说了又说。故今人观者更不看本经，只读传，亦非所以使人思也。〔大雅〕以下附论解经。
    解经谓之解者，只要解释出来。将圣贤之语解开了，庶易读。〔泳〕
    圣经字若个主人，解者犹若奴仆。今人不识主人，且因奴仆通名，方识得主人，毕竟不如经字也。〔泳〕
    随文解义。〔方子〕
    解经当如破的。〔方子〕
    经书有不可解处，只得阙。若一向去解，便有不通而谬处。
    今之谈经者，往往有四者之病：本卑也，而抗之使高；本浅也，而凿之使深；本近也，而推之使远；本明也，而必使至於晦，此今日谈经之大患也。〔盖卿〕
    後世之解经者有三：（一）儒者之经；（一）文人之经，东坡陈少南辈是也；（一）禅者之经，张子韶辈是也。
    解书，须先还他成句，次还他文义。添无紧要字却不妨，添重字不得。今人所添者，恰是重字。〔端蒙〕
    圣贤说出来底言语，自有语脉，安顿得各有所在，岂似後人胡乱说了也！须玩索其旨，所以学不可以不讲。讲学固要大纲正，然其间子细处，亦不可以不讲。只缘当初讲得不子细，既不得圣贤之意，後来胡乱执得一说，便以为是，只胡乱解将去！〔┿〕必大录此下云：“古人似未尝理会文义。今观其说出底言语，不曾有一字用不当者。”
    解经，若於旧说一向人情他，改三字不若改两字，改两字不若且改一字，至於甚不得已乃始改，这意思终为害。〔升卿〕
    凡学者解书，切不可与他看本。看本，则心死在本子上。只教他恁地说，则他心便活，亦且不解失忘了。〔寿昌〕
    “学者轻於著书，皆是气识浅薄，使作得如此，所谓‘圣虽学作兮，所贵者资；便儇皎厉兮，去道远而’！扒此理Ο厚，非便儇皎厉不克负荷者所能当。子张谓‘执德不弘’，人多以宽大训‘弘’字，大无意味，如何接连得‘焉能为有，焉能为亡’，文义相贯。盖‘弘’字有深沉重厚之意。横渠谓：‘义理，深沉方有造，非浅易轻浮所可得也。’此语最佳。”问：“集注解此，谓‘守所得而心不广，则德孤’，如何？”曰：“孤，只是孤单。所得只是这些道理，别无所有，故谓之德孤”〔谟〕论著书。
    编次文字，须作草簿，抄记项头。如此，则免得用心去记他。兵法有云：“车载糗粮兵仗，以养力也。”编次文字，用簿抄记，此亦养心之法。〔广〕论编次文字。
    今人读书未多，义理未至融会处，若便去看史书，考古今治乱，理会制度典章，譬如作陂塘以溉田，须是陂塘中水已满，然後决之，则可以流注滋殖田中禾稼。若是陂塘中水方有一勺之多，遽决之以溉田，则非徒无益於田，而一勺之水亦复无有矣。读书既多，义理已融会，胸中尺度一一已分明，而不看史书，考治乱，理会制度典章，则是犹陂塘之水已满，而不决以溉田。若是读书未多，义理未有融会处，而汲汲焉以看史为先务，是犹决陂塘一勺之水以溉田也，其涸也可立而待也。〔广〕以下读史。
    先看语孟中庸，更看一经，却看史，方易看。先读史记，史记与左传相包。次看左传，次看通鉴，有馀力则看全史。只是看史，不如今之看史有许多┢椤？粗温胰绱耍成败如此，“与治同道罔不兴，与乱同事罔不亡”，知得次第。〔节〕
    今人只为不曾读书，攀嵌恋么质椤７捕潦椋先读语孟，然後观史，则如明鉴在此，而妍丑不可逃。若未读彻语孟中庸大学便去看史，胸中无一个权衡，多为所惑。又有一般人都不曾读书，便言我已悟得道理，如此便是恻隐之心，如此便是羞恶之心，如此便是是非之心，浑是一个私意，如近时祧庙可见。杞。
    问读史之法。曰：“先读史记及左氏，却看西汉东汉及三国志。次看通鉴。温公初作编年，起於威烈王；後又添至共和後，又作稽古录，始自上古。然共和以上之年，已不能推矣。独邵康节却推至尧元年，皇极经世书中可见。编年难得好者。前日周德华所寄来者亦不好。温公於本朝又作大事记。若欲看本朝事，当看长编。若精力不及，其次则当看国纪。国纪只有长编十分之二耳。”〔时举〕
    史亦不可不看。看通鉴固好，然须看正史一部，却看通鉴。一代帝纪，更逐件大事立个纲目，其间节目疏之於下，恐可记得。〔人杰〕
    饶宰问看通鉴。曰：“通鉴难看，不如看史记汉书。史记汉书事多贯穿，纪里也有，传里也有，表里也有，志里也有。通鉴是逐年事，逐年过了，更无讨头处。”道夫录云：“更无踪迹。”饶廷老曰：“通鉴历代具备。看得大概，且未免求速耳。”曰：“求速，却依旧不曾看得。须用大段有记性者，方可。且如东晋以後，有许多小柄夷狄姓名，头项最多。若是看正史後，却看通鉴，见他姓名，却便知得他是某国人。某旧读通鉴，亦是如此。且草草看正史一上，然後却来看他。”〔芝〕
    问：“读通鉴与正史如何？”曰：“好且看正史，盖正史每一事关涉处多，只如高祖鸿门一事，本纪与张良灌婴诸传互载，又却意思详尽，读之使人心地忄嗲，便记得起。通鉴则一处说便休，直是无法，有记性人方看得。”又问：“致堂管见，初得之甚喜。後见南轩集中云：‘病败不可言。’又以为专为桧设。岂有言天下之理而专为一人者！”曰：“亻尽有好处，但好恶不相掩尔。”曰：“只如头一章论三晋事，人多不以为然。自今观之，只是祖温公尔。”曰：“诚是祖。但如周王不分封，也无个出场。”〔道夫〕
    读史当观大伦理、大机会、大治乱得失。〔节〕
    凡观书史，只有个是与不是。观其是，求其不是；观其不是，求其是，然後便见得义理。〔寿昌〕
    史且如此看读去，待知首尾稍熟後，却下手理会。读书皆然。
    读史有不可晓处，虺龃去问人，便且读过。有时读别处，撞著有文义与此相关，便自晓得。〔义刚〕
    问读史。曰：“只是以自家义理断之。大概自汉以来，只是私意，其间有偶合处尔。只如此看他，已得大概。范唐鉴亦是此法，然稍疏。更看得密如他，尤好。然得似他，亦得了。”〔端蒙〕
    读史亦易见作史者意思，後面成败处，他都说得意思在前面了。如陈蕃杀宦者，但读前面，许多疏脱都可见了。“甘露”事亦然。〔贺孙〕
    问芝：“史书记得熟否？苏丞相颂看史，都在手上轮得。他那资性直是会记。”芝曰：“亦缘多忘。”曰：“正缘如此，也须大约记得某年有甚么事，某年有甚么事。才记不起，无缘会得浃洽。”芝云：“正缘是不浃洽。”曰：“合看两件。且看一件，若两件是四百字，且二百字，有何不可。”〔芝〕
    人读史书，节目处须要背得，始得。如读汉书，高祖辞沛公处，义帝遣沛公入关处，韩信初说汉王处，与史赞过秦论之类，皆用背得，方是。若只是略绰看过，心下似有似无，济得甚事！读一件书，须心心念念只在这书上，令彻头彻尾，读教精熟，这说是如何，那说是如何，这说同处是如何，不同处是如何，安有不长进！而今人只办得十日读书，下著头不与闲事，管取便别。莫说十日，只读得一日，便有功验。人若办得十来年读书，世间甚书读不了！今公们自正月至腊月三十日，管取无一日专心致志在书上。”又云：“人做事，须是专一。且如张旭学草书，见公孙大娘舞剑器而悟。若不是他专心致志，如何会悟！”
    杨志之患读史无记性，须三五遍方记得，而後又忘了。曰：“只是一遍读时，须用功，作相别计，止此更不再读，便记得。有一士人，读周礼疏，读第一板讫，则焚了；读第二板，则又焚了；便作焚舟计。若初且草读一遍，准拟三四遍读，便记不牢。”又曰：“读书须是有精力。”至之曰：“亦须是聪明。”曰：“虽是聪明，亦须是静，方运得精神。昔见延平说：‘罗先生解春秋也浅，不似胡文定。後来随人入广，在罗浮山住三两年，去那里心静，须看得较透。’淳录云：“那里静，必做得工夫有长进处。只是归来道死，不及叩之。”某初疑解春秋，干心静甚事，後来方晓。盖静则心虚，道理方看得出。”义刚曰：“前辈也多是在背後处做几年，方成。”曰：“也有不恁地底。如明道自二十岁及第，一向出来做官，自恁地便好了。”〔义刚〕
    ●卷十二・学六
    ◎持守
    自古圣贤皆以心地为本。〔士毅〕
    圣贤千言万语，只要人不失其本心。〔夔孙〕
    古人言志帅、心君，须心有主张，始得。〔升卿〕
    心若不存，一身便无所主宰。〔祖道〕
    才出门，便千岐万辙，若不是自家有个主宰，如何得是！〔道夫〕
    心在，群妄自然退听。〔文蔚〕
    人只有个心，若不降伏得，做甚么人！一作：“如何做得事成！”〔亻选
    人只一心。识得此心，使无走作，虽不加防闲，此心常在。〔季札〕
    人精神飞扬，心不在壳子里面，便害事。〔节〕
    未有心不定而能进学者。人心万事之主，走东走西，如何了得！〔砥〕
    “只外面有些隙罅，便走了。”问：“莫是功夫间断，心便外驰否？”曰：“只此心才向外，便走了。”〔端蒙〕
    人昏时，便是不明；才知那昏时，便是明也。〔广〕
    人心常炯炯在此，则四体不待羁束，而自入规矩。只为人心有散缓时，故立许多规矩来维持之。但常常提警，教身入规矩内，则此心不放逸，而炯然在矣。心既常惺惺，又以规矩绳检之，此内外交相养之道也。〔升卿〕
    今人心耸然在此，尚无惰慢之气，况心常能惺惺者乎！笔心常惺惺，自无客虑。〔升卿〕
    古人瞽史诵诗之类，是规戒警诲之意，无时不然。便被他恁地炒，自是使人住不著。大抵学问须是警省。且如瑞岩和尚每日间常自问：“主人翁惺惺否？”又自答曰：“惺惺。”今时学者却不如此。〔文蔚〕
    人之本心不明，一如睡人都昏了，不知有此身。须是唤醒，方知。恰如磕睡，庾曰叫眩唤之不已，终会醒。某看来，大要工夫只在唤醒上。然如此等处，须是体验教自分明。〔士毅〕
    人有此心，便知有此身。人昏昧不知有此心，便如人困睡不知有此身。人虽困睡，得人唤觉，则此身自在。心亦如此，方其昏蔽，得人警觉，则此心便在这里。〔广〕
    “学者工夫只在唤醒上。”或问：“人放纵时，自去收敛，便是唤醒否？”曰：“放纵只为昏昧之故。能唤醒，则自不昏昧；不昏昧，则自不放纵矣。”〔广〕
    心只是一个心，非是以一个心治一个心。所谓存，所谓收，只是唤醒。〔广〕
    人惟有一心是主，要常常唤醒。〔敬仲〕
    须是猛省！〔淳〕
    人不自知其病者，是未尝去体察警省也。〔升卿〕
    只是频频提起，久之自熟。〔文蔚〕
    学者常用提省此心，使如日之升，则群邪自息。他本自光明广大，自家只著些子力去提省照管他，便了。不要苦著力，著力则反不是。〔伯羽〕
    试定精神看一看，许多暗昧魍魉各自冰散瓦解。太祖月诗曰：“未离海底千山黑，才到天中万国明！”日未上时，黑漫漫地，才一丝线，路上便明。〔伯羽〕
    人常须收敛个身心，使精神常在这里。似担百十斤担相似，须硬著筋骨担！〔贺孙〕
    大抵是且收敛得身心在这里，便已有八九分了。却看道理有窒碍处，却於这处理会。为学且要专一。理会这一件，便只且理会这一件。若行时，心便只在行上；坐时，心便只在坐上。〔贺孙〕
    学者须常收敛，不可恁地放荡。只看外面如此，便见里面意思。如佛家说，只於□□都看得见。才高，须著实用工，少间许多才都为我使，都济事。若不细心用工收敛，则其才愈高，而其为害愈大。又曰：“昔林艾轩在临安，曾见一僧与说话。此僧出入常顶一笠，眼视不曾出笠影外。某所以常道，他下面有人，自家上面没人。”〔贺孙〕
    学者为学，未问真知与力行，且要收拾此心，令有个顿放处。若收敛都在义理上安顿，无许多胡思乱想，则久久自於物欲上轻，於义理上重。须是教义理心重於物欲，如秤令有低昂，即见得义理自端的，自有欲罢不能之意，其於物欲，自无暇及之矣。苟操舍存亡之间无所主宰，纵说得，亦何益！〔铢〕
    今於日用间空闲时，收得此心在这里截然，这便是“喜怒哀乐未发之中”，便是浑然天理。事物之来，随其是非，便自见得分晓：是底，便是天理；非底，便是逆天理。常常恁地收拾得这心在，便如执权衡以度物。〔贺孙〕
    人若要洗刷旧习都净了，却去理会此道理者，无是理。只是收放心，把持在这里，便须有个真心发见，从此便去穷理。〔敬仲〕
    大概人只要求个放心，日夕常照管令在。力量既充，自然应接从容。〔敬仲〕
    今说求放心，说来说去，却似释老说入定一般。但彼到此便死了；吾辈却要得此心主宰得定，方赖此做事业，所以不同也。如中庸说“天命之谓性”，即此心也；“率性之谓道”，亦此心也；“修道之谓教”，亦此心也；以至於“致中和”，“赞化育”，亦只此心也。致知，即心知也；格物，即心格也；克己，即心克也。非礼勿视听言动，勿与不勿，只争毫涞囟。所以明道说：“圣贤千言万语，只是欲人将已放之心收拾入身来，自能寻向上去。”今且须就心上做得主定，方验得圣贤之言有归著，自然有契。如中庸所谓“尊德性”，“致广大”，“极高明”，盖此心本自如此广大，但为物欲隔塞，故其广大有亏；本自高明，但为物欲系累，故於高明有蔽。若能常自省察警觉，则高明广大者常自若，非有所增损之也。其“道问学”，“尽精微”，“道中庸”等工夫，皆自此做，亻尽有商量也。若此心上工夫，则不待商量赌当，即今见得如此，则更无闲时。行时，坐时，读书时，应事接物时，皆有著力处。大抵只要见得，收之甚易而不难也。〔大雅〕
    学者须是求放心，然後识得此性之善。人性无不善，只缘自放其心，遂流於恶。“天命之谓性”，即天命在人，便无不善处。发而中节，亦是善；不中节，便是恶。人之一性，完然具足，二气五行之所禀赋，何尝有不善。人自不向善上去，兹其所以为恶尔。韩愈论孟子之後不得其传，只为後世学者不去心上理会。尧舜相传，不过论人心道心，精一执中而已。天下只是善恶两端。譬如阴阳在天地间，风和日暖，万物发生，此是善底意思；及群阴用事，则万物坫病６裰在人亦然。天地之理固是抑遏阴气，勿使常胜。学者之於善恶，亦要於两夹界处拦截分晓，勿使纤恶间绝善端。动静日用，时加体察，持养久之，自然成熟。〔谟〕
    求放心，乃是求这物；克己，则是漾著这一物也。〔端蒙〕
    许多言语，虽随处说得有浅深大小，然而下工夫只一般。如存其心与持其志，亦不甚争。存其心，语虽大，却宽；持其志，语虽小，却紧。只持其志，便收敛；只持其志，便内外肃然。又曰：“持其志，是心之方涨处便持著。”〔贺孙〕
    再问存心。曰：“非是别将事物存心。赐录云：“非是活捉一物来存著。”孔子曰：‘居处恭，执事敬，与人忠。’便是存心之法。如说话觉得不是，便莫说；做事觉得不是，便莫做；亦是赐录作“只此便是”。存心之法。”〔季札〕（赐同。）
    存得此心，便是要在这里常常照管。若不照管，存养要做甚么用！
    问存心。曰：“存心不在纸上写底，且体认自家心是何物。圣贤说得极分晓。孟子恐後人不识，又说四端，於此尤好玩索。”〔季札〕
    或问存心。曰：“存心只是知有此身。谓如对客，但知道我此身在此对客。”〔方子〕
    记得时，存得一霎时，济得甚事！〔文蔚〕
    但操存得在时，少间他喜怒哀乐，自有一个则在。〔祖道〕
    心存时少，亡时多。存养得熟後，临事省察不费力。〔祖道〕
    “平日涵养之功，临事持守之力。涵养、持守之久，则临事愈益精明。平日养得根本。固善，若平日不曾养得，临事时便做根本工夫，从这里积将去。若要去讨平日涵养，几时得！”又曰：“涵养之则，凡非礼勿视听言动，礼仪三百，威仪三千，皆是。”〔亻选
    明底人便明了，其他须是养。养，非是如何椎凿用工，只是心虚静，久则自明。〔士毅〕
    持养之说，言之，则一言可尽；行之，则终身不穷。〔А
    或言静中常用存养。曰：“说得有病。一动一静，无时不养。”〔亻选
    惜取那无事底时节。因说存养。〔儒用〕
    人之一心，当应事时，常如无事时，便好。〔人杰〕
    平居须是俨然若思。〔升卿〕
    三国时，朱然终日钦钦，如在行阵。学者持此，则心长不放矣。〔升卿〕
    或问：“初学恐有急迫之病？”曰：“未要如此安排，只须常恁地执持。待到急迫时，又旋理会。”〔贺孙〕
    学者须敬守此心，不可急迫，当栽培深厚。栽，只如种得一物在此。但涵养持守之功继继不已，是谓栽培深厚。如此而优游涵泳於其间，则浃洽而有以自得矣。苟急迫求之，则此心已自躁迫纷乱，只是私己而已，终不能优游涵泳以达於道。〔端蒙〕
    大凡气俗不必问，心平则气自和。惟心粗一事，学者之通病。横渠云：“颜子未至圣人，犹是心粗。”一息不存，即为粗病。要在精思明辨，使理明义精；而操存涵养无须臾离，无毫浼洌辉蛱炖沓４妫人欲消去，其庶几矣哉！〔大雅〕
    人能操存此心，卓然而不乱，亦自可与入道。况加之学问探讨之功，岂易量耶！〔盖卿〕
    人心本明，只被物事在上盖蔽了，不曾得露头面，故烛理难。且彻了盖蔽底事，待他自出来行两匝看。他既唤做心，自然知得是非善恶。〔伯羽〕
    或问：“此心未能把得定，如何？”曰：“且论是不是，未须论定不定。”此人曾学禅。〔柄〕
    心须常令有所主。做一事未了，不要做别事。心广大如天地，虚明如日月。要闲，心却不闲，随物走了；不要闲，心却闲，有所主。
    人须将那不错底心去验他那错底心。不错底是本心，错底是失其本心。〔广〕
    心得其正，方能知性之善。〔祖道〕
    今说性善。一日之间，动多少思虑，萌多少计较，如何得善！〔可学〕
    学者工夫，且去翦截那浮泛底思虑。〔文蔚〕
    人心无不思虑之理。若当思而思，自不当苦苦排抑，反成不静。异端之学，以性自私，固为大病。然又不察气质情欲之偏，率意妄行，便谓无非至理，此尤害事。近世儒者之论，亦有流入此者，不可不察。
    凡学须要先明得一个心，然後方可学。譬如烧火相似，必先吹发了火，然後加薪，则火明矣。若先加薪而後吹火，则火灭矣。如今时人不求诸六经而贪时文是也。〔寿昌〕
    人亦须是通达万变，方能湛然纯一。〔砥〕
    一者，其心湛然，只在这里。〔伯羽〕
    把定生死路头！〔方子〕
    扶起此心来斗！〔方子〕
    圣人相传，只是一个字。尧曰“钦明”，舜曰“温恭”。“圣敬日跻”。“君子笃恭而天下平”。〔节〕以下论敬。
    尧是初头出治第一个圣人。尚书尧典是第一篇典籍，说尧之德，都未下别字，“钦”是第一个字。如今看圣贤千言万语，大事小事，莫不本於敬。收拾得自家精神在此，方看得道理尽。看道理不尽，只是不曾专一。或云：“‘主一之谓敬。’敬莫只是主一？”曰：“主一又是‘敬’字注解。要之，事无小无大，常令自家精神思虑尽在此。遇事时如此，无事时也如此。”〔伯羽〕
    孔子所谓“克己复礼”，中庸所谓“致中和”，“尊德性”，“道问学”，大学所谓“明明德”，书曰“人心惟危，道心惟微，惟精惟一，允执厥中”：圣贤千言万语，只是教人明天理，灭人欲。天理明，自不消讲学。人性本明，如宝珠沉溷水中，明不可见；去了溷水，则宝珠依旧自明。自家若得知是人欲蔽了，便是明处。只是这上便紧紧著力主定，一面格物。今日格一物，明日格一物，正如游兵攻围拔守，人欲自消铄去。所以程先生说“敬”字，只是谓我自有一个明底物事在这里。把个“敬”字抵敌，常常存个敬在这里，则人欲自然来不得。夫子曰：“为仁由己，而由人乎哉！”紧要处正在这里！〔铢〕
    圣贤言语，大约似乎不同，然未始不贯。只如夫子言非礼勿视听言动，“出门如见大宾，使民如承大祭”，“言忠信，行笃敬”，这是一副当说话。到孟子又却说“求放心”，“存心养性”。大学则又有所谓格物，致知，正心，诚意。至程先生又专一发明一个“敬”字。若只恁看，似乎参错不齐，千头万绪，其实只一理。道夫曰：“泛泛於文字间，啪醯靡臁Ｊ迪鹿ぃ则贯通之理始见。”曰：“然。只是就一处下工夫，则馀者皆兼摄在里。圣贤之道，如一室然，虽门户不同，自一处行来便入得，但恐不下工夫尔。”〔道夫〕
    因叹“敬”字工夫之妙，圣学之所以成始成终者，皆由此，故曰：“修己以敬。”下面“安人”，“安百姓”，皆由於此。只缘子路问不置，故圣人复以此答之。要之，只是个“修己以敬”，则其事皆了。或曰：“自秦汉以来，诸儒皆不识这‘敬’字，直至程子方说得亲切，学者知所用力。”曰：“程子说得如此亲切了，近世程沙随犹非之，以为圣贤无单独说‘敬’字时，只是敬亲，敬君，敬长，方著个‘敬’字。全不成说话！圣人说‘修己以敬’，曰‘敬而无失’，曰‘圣敬日跻’，何尝不单独说来！若说有君、有亲、有长时用敬，则无君亲、无长之时，将不敬乎？都不思量，只是信口胡说！”〔亻选
    问：“二程专教人持敬，持敬在主一。浩熟思之：若能每事加敬，则起居语默在规矩之内，久久精熟，有‘从心所欲，不逾矩’之理。颜子请事四者，亦只是持敬否？”曰：“学莫要於持敬，故伊川谓：‘敬则无己可克，省多少事。’然此事甚大，亦甚难。须是造次颠沛必於是，不可须臾间断，如此方有功，所谓‘敏则有功’。若还今日作，明日辍，放下了又拾起，几时得见效！修身，齐家，治国，平天下，都少个敬不得。如汤之‘圣敬日跻’，文王‘小心翼翼’之类，皆是。只是他便与敬为一。自家须用持著，稍缓则忘了，所以常要惺惺地。久之成熟，可知道‘从心所欲，不逾矩’。颜子止是持敬。”〔浩〕
    因说敬，曰：“圣人言语，当初未曾关聚。如说‘出门如见大宾，使民如承大祭’等类，皆是敬之目。到程子始关聚说出一个‘敬’来教人。然敬有甚物？只如‘畏’字相似。不是块然兀坐，耳无闻，目无见，全不省事之谓。只收敛身心，整齐纯一，不恁地放纵，便是敬。”〔浩〕
    程子只教人持敬。孔子告仲弓亦只是说“如见大宾，如承大祭”。此心常存得，便见得仁。〔夔孙〕
    敬，只是收敛来。程夫子亦说敬。孔子说“行笃敬”，“敬以直内，义以方外”。圣贤亦是如此，只是工夫浅深不同。圣贤说得好：“人生而静，天之性也；感物而动，性之欲也。”物至知知，然後好恶形焉。好恶无节於内，知诱於外，不能反躬，天理灭矣！〔节〕
    为学有大要。若论看文字，则逐句看将去。若论为学，则自有个大要。所以程子推出一个“敬”字与学者说，要且将个“敬”字收敛个身心，放在模匣子里面，不走作了，然後逐事逐物看道理。尝爱古人说得“学有缉熙於光明”，此句最好。盖心地本自光明，只被利欲昏了。今所以为学者，要令其光明处转光明，所以下“缉熙”字。缉，如“缉麻”之“缉”，连缉不已之意。熙，则训“明”字。心地光明，则此事有此理，此物有此理，自然见得。且如人心何尝不光明。见他人做得是，便道是；做得不是，便知不是，何尝不光明。然只是才明便昏了。又有一种人自谓光明，而事事物物元不曾照见。似此光明，亦不济得事。今释氏自谓光明，然父子则不知其所谓亲，君臣则不知其所谓义。说他光明，则是乱道！〔雉〕
    今说此话，却似险，难说。故周先生只说“一者，无欲也”。然这话头高，卒急难凑泊。寻常人如何便得无欲！笔伊川只说个“敬”字，教人只就这“敬”字上捱去，庶几执捉得定，有个下手处。纵不得，亦不至失。要之，皆只要人於此心上见得分明，自然有得尔。然今之言敬者，乃皆装点外事，不知直截於心上求功，遂觉累坠不快活。不若眼下於求放心处有功，则尤省力也。但此事甚易，只如此提醒，莫令昏昧，一二日便可见效，且易而省力。只在念不念之间耳，何难而不为！〔大雅〕
    “敬”字，前辈都轻说过了，唯程子看得重。人只是要求放心。何者为心？只是个敬。人才敬时，这心便在身上了。〔义刚〕
    人之为学，千头万绪，岂可无本领！此程先生所以有“持敬”之语。只是提撕此心，教他光明，则於事无不见，久之自然刚健有力。〔骧〕
    “而今只是理会个敬，一日则有一日之效，一月则有一月之效。”因问或问中程子谢尹所说敬处。曰：“譬如此屋，四方皆入得。若从一方入到这里，则那三方入处都在这里了。”〔夔孙〕
    程先生所以有功於後学者，最是“敬”之一字有力。人之心性，敬则常存，不敬则不存。如释老等人，却是能持敬。但是他只知得那上面一截事，却没下面一截事。觉而今恁地做工夫，却是有下面一截，又怕没那上面一截。那上面一截，却是个根本底。〔卓〕
    今人皆不肯於根本上理会。如“敬”字，只是将来说，更不做将去。根本不立，故其他零碎工夫无凑泊处。明道延平皆教人静坐。看来须是静坐。〔盖卿〕
    “敬”字工夫，乃圣门第一义，彻头彻尾，不可顷刻间断。
    “敬”之一字，真圣门之纲领，存养之要法。一主乎此，更无内外精粗之间。
    先立乎其大者。持敬。〔方〕
    敬则万理具在。〔节〕
    仲思问“敬者，德之聚”。曰：“敬则德聚，不敬则都散了。”〔伯羽〕
    敬胜百邪。〔泳〕
    只敬，则心便一。〔贺孙〕
    敬，只是此心自做主宰处。
    人常恭敬，则心常光明。〔道夫〕
    敬则天理常明，自然人欲惩窒消治。〔方〕
    人能存得敬，则吾心湛然，天理粲然，无一分著力处，亦无一分不著力处。〔方〕
    敬是个扶策人底物事。人当放肆怠惰时，才敬，便扶策得此心起。常常会恁地，虽有些放僻邪侈意思，也退听。〔贺孙〕
    敬不是只恁坐地。举足动步，常要此心在这里。〔淳〕
    敬非是块然兀坐，耳无所闻，目无所见，心无所思，而後谓之敬。只是有所畏谨，不敢放纵。如此则身心收敛，如有所畏。常常如此，气象自别。存得此心，乃可以为学。〔砥〕
    敬不是万事休置之谓，只是随事专一，谨畏，不放逸耳。
    敬，只是一个“畏”字。〔焘〕
    敬无许多事。〔方〕
    “敬，只是收敛来。”又曰：“敬是始终一事。”〔节〕
    问敬。曰：“一念不存，也是间断；一事有差，也是间断。”
    问：“敬何以用工？”曰：“只是内无妄思，外无妄动。”〔柄〕
    “心走作不在此，便是放。夫人终日之间，如是者多矣。‘博学，审问，慎思，明辨，力行’，皆求之之道也。须是敬。”问敬。曰：“不用解说，只整齐严肃便是。”〔升卿〕
    持敬之说，不必多言。但熟味“整齐严肃”，“严威俨恪”，“动容貌，整思虑”，“正衣冠，尊瞻视”此等数语，而实加工焉，则所谓直内，所谓主一，自然不费安排，而身心肃然，表里如一矣。〔升卿〕
    或问：“主敬只存之於心，少宽四体亦无害否？”曰：“心无不敬，则四体自然收敛，不待十分著意安排，而四体自然舒谩Ｖ意安排，则难久而生病矣。”
    何丞说：“敬不在外，但存心便是敬。”先生曰：“须动容貌，整思虑，则生敬。”已而曰：“各说得一边。”〔方〕
    “坐如尸，立如齐”，“头容直，目容端，足容重，手容恭，口容止，气容肃”，皆敬之目也。〔升卿〕
    今所谓持敬，不是将个“敬”字做个好物事样塞放怀里。只要胸中常有此意，而无其名耳。〔振〕
    元思问：“持敬易散漫，如何？”曰：“只唤著，便在此。”〔可学〕
    或问：“持敬患不能久，当如何下功夫？”曰：“某旧时亦曾如此思量，要得一个直截道理。元来都无他法，只是习得熟，熟则自久。”〔铢〕
    问：“人於诚敬有作辍。”曰：“只是在人，人须自责。如‘为仁由己’，作与辍都不干别人事，须是自家肯做。”又问：“如此时须是勉强？”曰：“然。”去伪。
    或问：“先持敬，令此心惺惺了，方可应接事物，何如？”曰：“不然。”伯静又问：“须是去事物上求。”曰：“亦不然。若无事物时，不成须去求个事物来理会。且无事物之时，要你做甚么？”〔贺孙〕
    “动出时也要整齐，平时也要整齐。”方问：“乃是敬贯动静？”曰：“到头底人，言语无不贯动静者。”〔方〕
    问：“敬通贯动静而言。然静时少，动时多，恐易得挠乱。”曰：“如何都静得！有事须著应。人在世间，未有无事时节；要无事，除是死也。自早至暮，有许多事。不成说事多挠乱，我且去静坐。敬不是如此。若事至前，而自家却要主静，顽然不应，便是心都死了。无事时敬在里面，有事时敬在事上。有事无事，吾之敬未尝间断也。且如应接宾客，敬便在应接上；宾客去後，敬又在这里。若厌苦宾客，而为之心烦，此却是自挠乱，非所谓敬也。故程子说：‘学到专一时方好。’盖专一，则有事无事皆是如此。程子此段，这一句是紧要处。”〔亻选
    学者当知孔门所指求仁之方，日用之间，以敬为主。不论感与未感，平日常是如此涵养，则善端之发，自然明著。少有间断，而察识存养，扩而充之，皆不难乎为力矣。造次颠沛，无时不习。此心之全体皆贯乎动静语默之间，而无一息之间断，其所谓仁乎！
    “敬且定下，如东西南北各有去处，此为根本，然後可明。若与万物并流，则如播糠眯目，上下四方易位矣！如伊川说：‘聪明睿知，皆由是出。’方曰：“敬中有诚立明通道理？”曰：“然。”〔方〕
    大率把捉不定，皆是不仁。人心湛然虚定者，仁之本体。把捉不定者，私欲夺之，而动摇纷扰矣。然则把捉得定，其惟笃於持敬乎！”〔直卿〕〔端蒙〕
    问：“主敬时私欲全不萌，此固是仁。或於物欲中打一觉悟，是时私欲全无，天理尽见，即此便是仁之全体否？”曰：“便是不如此。且如在此静坐时，固敬。应事接物，能免不差否？只才被人叫时，自家便随他去了。须於应事接物上不错，方是。这个便是难。”〔亻选
    问：“人如何发其诚敬，消其欲？”曰：“此是极处了。诚，只是去了许多伪；敬，只是去了许多怠慢；欲，只是要窒。”〔去伪〕
    诚、敬、寡欲，不可以次序做工夫。数者虽则未尝不串，然其实各是一件事。不成道敬则欲自寡，却全不去做寡欲底功夫，则是废了克己之功也。但恐一旦发作，又却无理会。譬如平日慎起居，节饮食，养得如此了，固是无病。但一日意外病作，岂可不服药。敬只是养底功夫。克己是去病。须是俱到，无所不用其极。〔端蒙〕
    敬如治田而灌溉之功；克己，则是去其恶草也。〔端蒙〕
    问持敬与克己工夫。曰：“敬是涵养操持不走作；克己，则和根打并了，教他尽净。”又问敬斋箴。曰：“此是敬之目，说有许多地头去处。”〔亻选
    问：“且如持敬，岂不欲纯一於敬？然自有不敬之念，固欲与己相反，愈制则愈甚。或谓只自持敬，虽念虑妄发，莫管他，久将自定，还如此得否？”曰：“要之，邪正本不对立，但恐自家胸中无个主。若有主，邪自不能入。”又问：“不敬之念，非出於心。如忿欲之萌，学者固当自克，虽圣贤亦无如之何。至於思虑妄发，欲制之而不能。”曰：“才觉恁地，自家便挈起了。但莫先去防他。然此只是自家见理不透，做主不定，所以如此。大学曰：‘物格，而後知至；知至，而後意诚。’才意诚，则自然无此病。”
    问：“尝学持敬。读书，心在书；为事，心在事，如此颇觉有力。只是瞑目静坐时，支遣思虑不去。或云，只瞑目时已是生妄想之端。读书心在书，为事心在事，只是收聚得心，未见敬之体。”曰：“静坐而不能遣思虑，便是静坐时不曾敬。敬只是敬，更寻甚敬之体？似此支离，病痛愈多，更不曾做得工夫，只了得安排杜撰也。”〔人杰〕
    “大凡学者须先理会‘敬’字，敬是立脚去处。程子谓：‘涵养须用敬，进学则在致知。’此语最妙。”或问：“持敬易间断，如何？”曰：“常要自省得。才省得，便在此。”或以为此事最难。曰：“患不省察尔。觉得间断，便已接续，何难之有！‘操则存，舍则亡’，只在操舍两字之间。要之，只消一个‘操’字。到紧要处，全不消许多文字言语。若此意成熟，虽‘操’字亦不须用。‘习矣不察’，人多错看此一语。人固有事亲孝，事兄弟，交朋友亦有信，而终不识其所以然者，‘习矣，而不察也’。此‘察’字，非‘察物’之‘察’，乃识其所以然也。习是用功夫处，察是知识处。今人多於‘察’字用功，反轻了‘习’字。才欲作一事，却又分一心去察一心，胸中扰扰，转觉多事。如张子韶说论语，谓‘察其事亲从兄之心，霭然如春，则为仁；肃然似秋，则为义’。只要自察其心，反不知其事亲、从兄为如何也。故夫子教人，只说习。如‘克己复礼’，是说习也；视听言动，亦是习；‘请事斯语’，亦是习。孟子恐人不识，方说出‘察’字。而‘察’字最轻。‘习’字最重也。”次日，陈一之求先生书“涵养须用敬，进学则在致知”字以为观省之益。曰：“持敬不用判公凭。”终不肯写。〔谟〕
    或问：“一向把捉，待放下便觉恁衰飒，不知当如何？”曰：“这个也不须只管恁地把捉。若要去把捉，又添一个要把捉底心，是生许多事。公若知得放下不好，便提掇起来，便是敬。”曰：“静坐久之，一念不免发动，当如何？”曰：“也须看一念是要做甚么事。若是好事，合当做底事，须去涣恕；虼耸滤剂课赐福须著思量教了。若是不好底事，便不要做。自家才觉得如此，这敬便在这里。”〔贺孙〕
    敬，莫把做一件事看，只是收拾自家精神，专一在此。今看来诸公所以不进，缘是但知说道格物，却於自家根骨上煞欠阙，精神意思都恁地不专一，所以工夫都恁地不精锐。未说道有甚底事分自家志虑，只是观山玩水，也煞引出了心，那得似教他常在里面好！如世上一等闲物事，一切都绝意，虽似不近人情，要之，如此方好。〔贺孙〕
    敬有死敬，有活敬。若只守著主一之敬，遇事不济之以义，辨其是非，则不活。若熟後，敬便有义，义便有敬。静则察其敬与不敬，动则察其义与不义。如“出门如见大宾，使民如承大祭”，不敬时如何？“坐如尸，立如齐”，不敬时如何？须敬义夹持，循环无端，则内外透彻。〔从周〕
    涵养须用敬，处事须是集义。〔道夫〕
    敬、义只是一事。如两脚立定是敬，才行是义；合目是敬，开眼见物便是义。〔从周〕
    方未有事时，只得说“敬以直内”。若事物之来，当辨别一个是非，不成只管敬去。敬、义不是两事。〔德明〕
    敬者，守於此而不易之谓；义者，施於彼而合宜之谓。〔夔孙〕
    敬要回头看，义要向前看。〔寿昌〕
    敬。○义。义是其间物来能应，事至能断者是。〔方〕
    “明道教人静坐，李先生亦教人静坐。盖精神不定，则道理无凑泊处。”又云：“须是静坐，方能收敛。”〔佐〕以下论静。
    静坐无闲杂思虑，则养得来便条畅。〔淳〕
    或问：“疲倦时静坐少顷，可否？”曰：“也不必要似禅和子样去坐禅方为静坐。但只令放教意思好，便了。”〔亻选
    始学工夫，须是静坐。静坐则本原定，虽不免逐物，及收归来，也有个安顿处。譬如人居家熟了，便是出外，到家便安。如茫茫在外，不曾下工夫，便要收敛向里面，也无个著落处。〔士毅〕
    或问：“不拘静坐与应事，皆要专一否？”曰：“静坐非是要如坐禅入定，断绝思虑。只收敛此心，莫令走作闲思虑，则此心湛然无事，自然专一。及其有事，则随事而应；事已，则复湛然矣。不要因一事而惹出三件两件。如此，则杂然无头项，何以得他专一！只观文王‘瀹逶诠，肃肃在庙，不显亦临，无射亦保’，便可见敬只是如此。古人自少小时便做了这工夫，故方其洒扫时加帚之礼，至於学诗，学乐舞，学弦诵，皆要专一。且如学射时，心若不在，何以能中。学御时，心若不在，何以使得他马。书、数皆然。今既自小不曾做得，不奈何，须著从今做去方得。若不做这工夫，却要读书看义理，恰似要立屋无基地，且无安顿屋柱处。今且说那营营底心会与道理相入否？会与圣贤之心相契否？今求此心，正为要立个基址，得此心光明，有个存主处，然後为学，便有归著不错。若心杂然昏乱，自无头当，却学从那头去？又何处是收功处？故程先生须令就‘敬’字上做工夫，正为此也。”〔大雅〕
    人也有静坐无思念底时节，也有思量道理底时节，岂可画为两涂，说静坐时与读书时工夫迥然不同！当静坐涵养时，正要体察思绎道理，只此便是涵养，不是说唤醒提撕，将道理去却那邪思妄念。只自家思量道理时，自然邪念不作。“言忠信，行笃敬”，“立则见其参於前，在舆则见其倚於衡”，只是常常见这忠信笃敬在眼前，自然邪妄无自而入，非是要存这忠信笃敬，去除那不忠不敬底心。今人之病，正在於静坐读书时二者工夫不一，所以差。〔亻选
    一之问：“存养多用静否？”曰：“不必然。孔子却都就用处教人做工夫。今虽说主静，然亦非弃事物以求静。既为人，自然用事君亲，交朋友，抚妻子，御僮仆。不成捐弃了，只闭门静坐，事物之来，且曰：‘候我存养！’又不可只茫茫随他事物中走。二者须有个思量倒断始得。”顷之，复曰：“动时，静便在这里。动时也有静，顺理而应，则虽动亦静也。故曰：‘知止，而後有定；定，而後能静。’事物之来，若不顺理而应，则虽块然不交於物以求静，心亦不能得静。惟动时能顺理，则无事时能静；静时能存，则动时得力。须是动时也做工夫，静时也做工夫，两莫相靠，使工夫无间断，始得。若无间断，静时固静，动时心亦不动，动亦静也。若无工夫，则动时固动，静时虽欲求静，亦不可得而静，静亦动也。动、静，如船之在水，潮至则动，潮退则止；有事则动，无事则静。此段，徐居甫录。说此次日，见徐，云：“事来则动，事过了静。如潮头高，船也高；潮头下，船也下。”虽然，‘动静无端’，亦无截然为动为静之理。如人之气，吸则静，嘘则动。又问答之际，答则动也，止则静矣。凡事皆然。且如涵养、致知，亦何所始？但学者须自截从一处做去。程子：‘为学莫先於致知。’是知在先。又曰：‘未有致知而不在敬者。’则敬也在先。从此推去，只管恁地。”〔砥〕
    心於未遇事时须是静，及至临事方用，重道此二字。便有气力。如当静时不静，思虑散乱，及至临事，已先倦了。伊川解“静专”处云“不专一则不能直遂。”闲时须是收敛定，做得事便有精神。〔┿〕
    心要精一。方静时，须湛然在此，不得困顿，如镜样明，遇事时方好。心要收拾得紧。如颜子“请事斯语”，便直下承当。及“犯而不校”，却别。〔从周〕
    静便定，熟便透。〔义刚〕
    静为主，动为客。静如家舍，动如道路。不翕，则不能直遂。〔亻选
    静时不思动，动时不思静。〔文蔚〕
    静中动，起念时。动中静，是物各付物。〔方〕
    人身只有个动、静。静者，养动之根；动者，所以行其静。动中有静，如“发而皆中节”处，便是动中之静。〔祖道〕
    问：“动、静两字，人日间静时煞少，动时常多。”曰：“若圣人动时亦未尝不静，至众人动时却是胶扰乱了。如今人欲为一事，未尝能专此一事，处之从容不乱。其思虑之发，既欲为此，又欲为彼，此是动时却无那静也。”〔端蒙〕
    “为人君，止於仁；为人臣，止於敬。”止於仁敬者，静也；要止於仁与敬者，便是动。只管是一动一静，循环无端，所以谓“动极复静，静极复动”。如人嘘吸：若嘘而不吸，则须绝；吸而不嘘，亦必壅滞著不得。嘘者，所以为吸之基。“尺蠖之屈，以求信也；龙蛇之蛰，以存身也；精义入神，以致用也；利用安身，以崇德也。”大凡这个都是一屈一信，一消一息，一往一来，一阖一辟。大底有大底阖辟消息，小底有小底阖辟消息，皆只是这道理。〔砥〕
    古人唯如此，所以其应事敏，不失机。今人躁扰，却失机。○今随事匆匆，是以动应动，物交物也。○以静应。兵家亦言。主静，点著便有。〔方〕
    因看“心，生道也”，云：“不可以湖南之偏而废此意。但当於安静深固中涵养出来。此以静应动，湖南以动应动。动静相涵。”○应物。物与我心中之理本是一物，两无少欠，但要我应之尔。方谓：“冲漠无朕”一章通此。物心共此理。定是静，应者是动。○通书云：“无欲，则静虚动直。静虚则明，明则通；动也。动直则公，公则溥。”其致公平，静也。不可无应者。动处亦是仁，定者是义。亦是各正性命，所谓贞也。如木开花结实，实成脱离，则又是本来一性命，元无少欠。方云：“人自是一个天地。木实不能自知，而物则如此。人灵，能知之者矣。”〔方〕
    吴公济云：“逐日应接事物之中，须得一时辰宁静，以养卫精神。要使事愈繁而心愈暇，彼不足而我有馀。”其言虽出於异说，然试之亦略有验，岂周夫子所谓主静者邪！〔道夫〕
    被异端说虚静了後，直使今学者忙得更不敢睡！〔方〕
    问：“心存时也有邪处。”曰：“如何？”泳曰：“有人心、道心。如佛氏所谓‘作用是性’，也常常心存。”曰：“人心是个无拣择底心，道心是个有拣择底心。佛氏也不可谓之邪，只是个无拣择底心。到心存时，已无大段不是处了。”〔胡泳〕
    要得坐忘，便是坐驰。〔道夫〕
    静坐久时，昏困不能思；起去，又闹了，不暇思。〔德明〕
    与好谐戏者处，即自觉言语多，为所引也。〔方〕
    ●卷十三・学七
    ◎力行
    学之之博，未若知之之要；知之之要，未若行之之实。〔祖道〕以下践行。
    善在那里，自家却去行他。行之久，则与自家为一；为一，则得之在我。未能行，善自善，我自我。〔节〕
    人言匹夫无可行，便是乱说。凡日用之间，动止语默，皆是行处。且须於行处警省，须是战战兢兢，方可。若悠悠瀵宓毓，则又不可。〔升卿〕
    若不用躬行，只是说得便了，则七十子之从孔子，只用两日说便尽，何用许多年随著孔子不去。不然，则孔门诸子皆是呆无能底人矣！恐不然也。古人只是日夜皇皇汲汲，去理会这个身心。到得做事业时，只随自家分量以应之。如由之果，赐之达，冉求之艺，只此便可以从政，不用他求。若是大底功业，便用大圣贤做；小底功业，便用小底贤人做。各随他分量做出来，如何强得。〔亻选
    这个事，说只消两日说了，只是工夫难。
    人於道理不能行，只是在我之道理有未尽耳。不当咎其不可行，当反而求尽其道。〔〕
    为学就其偏处著工夫，亦是。其平正道理自在。若一向矫枉过直，又成偏去。如人偏於柔，自可见。只就这里用工，须存平正底道理。虽要致知，然不可恃。书曰：‘知之非艰，行之惟艰。’工夫全在行上。〔振〕
    问：“大抵学便要践履，如何？”曰：“固然是。易云：“学以聚之，问以辨之。”既探讨得是当，又且放顿宽大田地，待触类自然有会合处。故曰：‘宽以居之。’何尝便说‘仁以行之’！”〔谟〕
    某此间讲说时少，践履时多，事事都用你自去理会，自去体察，自去涵养。书用你自去读，道理用你自去究索。某只是做得个引路底人，做得个证明底人，有疑难处同商量而已。〔亻选
    书册中说义理，只说得一面。今人之所谓践履者，只做得个皮草。如居屋室中，只在门户边立地，不曾深入到後面一截。〔人杰〕
    放教脚下实。〔文蔚〕
    人所以易得流转，立不定者，只是脚跟不点地。点，平声。〔亻选
    问学如登塔，逐一层登将去。上面一层，虽不问人，亦自见得。若不去实踏过，却悬空妄想，便和最下底层不曾理会得。〔升卿〕
    学者如行路一般，要去此处，只直去此处，更不可去路上左过右过，相将一齐到不得。〔寿昌〕
    有个天理，便有个人欲。盖缘这个天理须有个安顿处，才安顿得不恰好，便有人欲出来。〔夔孙〕以下理欲、义利、是非之辨。
    “天理人欲分数有多少。天理本多，人欲便也是天理里面做出来。虽是人欲，人欲中自有天理。”问：“莫是本来全是天理否？”曰：“人生都是天理，人欲却是後来没巴鼻生底。”〔А
    人之一心，天理存，则人欲亡；人欲胜，则天理灭，未有天理人欲夹杂者。学者须要於此体认省察之。〔椿〕
    大抵人能於天理人欲界分上立得脚住，则亻尽长进在。〔祖道〕
    天理人欲之分，只争些子，故周先生只管说“几”字，然辨之又不可不早，故横渠每说“豫”字。〔大雅〕
    天理人欲，几微之间。〔焘〕
    或问：“先生言天理人欲，如砚子，上面是天理，下一面是人欲。”曰：“天理人欲常相对。”〔节〕
    问：“饮食之间，孰为天理，孰为人欲？”曰：“饮食者，天理也；要求美味，人欲也。”〔节〕
    有天理自然之安，无人欲陷溺之危。〔焘〕
    不为物欲所昏，则浑然天理矣。〔道夫〕
    天理人欲，无硬定底界，此是两界分上功夫。这边功夫多，那边不到占过来。若这边功夫少，那边必侵过来。〔焘〕
    人只有个天理人欲，此胜则彼退，彼胜则此退，无中立不进退之理。凡人不进便退也。譬如刘项相拒於荥阳成皋间，彼进得一步，则此退一步；此进一步，则彼退一步。初学则要牢蚨脚与他捱，捱得一毫去，则逐旋捱将去。此心莫退，终须有胜时。胜时甚气象！〔祖道〕（儒用略）
    人只是此一心。今日是，明日非，不是将不是底换了是底。今日不好，明日好，不是将好底换了不好底。只此一心，但看天理私欲之消长如何尔。以至千载之前，千载之後，与天地相为始终，只此一心。读书亦不须牵连引证以为工。如此缠绕，皆只是为人；若实为己，则须是将己心验之。见得圣贤说底与今日此心无异，便是工夫。〔大雅〕
    学者须是革尽人欲，复尽天理，方始是学。今去读书，要去看取句语相似不相似，便方始是读书。读书须要有志；志不立，便衰。而今只是分别人欲与天理，此长，彼必短；此短，彼必长。〔寿昌〕
    未知学问，此心浑为人欲。既知学问，则天理自然发见，而人欲渐渐消去者，固是好矣。然克得一层，又有一层。大者固不可有，而纤微尤要密察！〔谟〕
    凡一事便有两端：是底即天理之公，非底乃人欲之私。须事事与剖判极处，即克治扩充功夫随事著见。然人之气禀有偏，所见亦往往不同。如气禀刚底人，则见刚处多，而处事必失之太刚；柔底人，则见柔处多，而处事必失之太柔。须先就气禀偏处克治。〔闳祖〕
    义理身心所自有，失而不知所以复之。富贵身外之物，求之惟恐不得。纵使得之，於身心无分毫之益，况不可必得乎！若义理，求则得之。能不丧其所有，可以为圣为贤，利害甚明。人心之公，每为私欲所蔽，所以更放不下。但常常以此两端体察，若见得时，自须猛省，急摆脱出来！〔闳祖〕
    徐子融问：“水火，明知其可畏，自然畏之，不待勉强。若是人欲，只缘有爱之之意，虽知之而不能不好之，奈何？”曰：“此亦未能真知而已。”又问：“真知者，还当真知人欲是不好物事否？”曰：“如‘克、伐、怨、欲’，却不是要去就‘克、伐、怨、欲’上面要知得到，只是自就道理这边看得透，则那许多不待除而自去。若实是看得大底道理，要去求胜做甚么？要去矜夸他人做甚么？‘求仁而得仁，又何怨！’怨个甚么？耳目口鼻四肢之欲，惟分是安，欲个甚么？见得大处分明，这许多小小病痛，都如冰消冻解，无有痕迹矣。”〔贺孙〕
    “今人日中所为，皆苟而已。其实只将讲学做一件好事，求异於人。然其设心，依旧只是为利，其视不讲者，又何以大相远！天下只是‘善恶’两言而已。於二者始分之中，须著意看教分明。及其流出去，则善者一向善，但有浅深尔。如水清泠，便有极清处，有稍清处。恶者一向恶，恶亦有浅深。如水浑浊，亦有极浑处，有稍浑处。”问：“此善恶分处，只是天理之公，人欲之私耳。”曰：“此却是已有说後，方有此名。只执此为说，不济事。要须验之此心，真知得如何是天理，如何是人欲。几微间极索理会。此心常常要惺觉，莫令须刻悠悠愦愦。”大雅云：“此只是持敬为要。”曰：“敬不是闭眼默坐便为敬，须是随事致敬，要有行程去处。如今且未论齐家、治国、平天下，只截自格物、致知、诚意、正心、修身为说，此行程也。方其当格物时，便敬以格之；当诚意时，便敬以诚之；以至正心、修身以後，节节常要惺觉执持，令此心常在，方是能持敬。今之言持敬者，只是说敬，非是持敬。若此心常在躯壳中为主，便须常如烈火在身，有不可犯之色。事物之来，便成两畔去，又何至如是缠绕！”〔大雅〕
    学无浅深，并要辨义利。〔祖道〕
    看道理，须要就那个大处看。须要前面开阔，不要就那壁角里去。而今须要天理人欲，义利公私，分别得明白。将自家日用底与他勘验，须渐渐有见处。若不去那大坛场上行，理会得一句透，只是一句，道理小了。〔义刚〕
    人贵剖判，心下令其分明，善理明之，恶念去之。若义利，若善恶，若是非，毋使混ゾ不别於其心。譬如处一家之事，取善舍恶；又如处一国之事，取得舍失；处天下之事，进贤退不肖。蓄疑而不决者，其终不成。洽。
    或问义利之别。曰：“只是为己为人之分。才为己，这许多便自做一边去。义也是为己，天理也是为己。若为人，那许多便自做一边去。”
    须於日用间，令所谓义了然明白。或言心安处便是义。亦有人安其所不当安，岂可以安为义也！〔升卿〕
    义利之辨，初时尚相对在。若少间主义功深後，那利如何著得！如小小窃盗，不劳而却矣。〔祖道〕
    事无大小，皆有义利。今做好底事了，其间更包得有多少利私在，所谓“以善为之而不知其道”，皆是也。〔祖道〕
    才卿问：“应事接物别义利，如何得不错？”曰：“先做切己工夫。喻之以物，且须先做了本子。本子既成，便只就这本子上理会。不然，只是悬空说易。”器之问：“义利之分，临事如何辨？”曰：“此须是工夫到，义理精，方晓然。未能至此，且据眼前占取义一边，放令分数多，占得过。这下来，纵错亦少。”〔大雅〕
    才有欲顺玫滓馑迹即是利。〔祖道〕
    仁义根於人心之固有，利心生於物我之相形。〔焘〕
    人只有一个公私，天下只有一个邪正。〔敬仲〕
    将天下正大底道理去处置事，便公；以自家私意去处之，便私。〔亻选
    且以眼前言，虚实真伪是非处，且要剔脱分明。〔祖道〕
    “只是理会个是与不是，便了。”又曰：“是，便是理。”〔节〕
    凡事只去看个是非。假如今日做得一件事，自心安而无疑，便是是处；一事自不信，便是非处。〔寿昌〕
    闲居无事，且试自思之。其行事有於所当是而非，当非而是，当好而恶，当恶而好，自察而知之，亦是工夫。〔士毅〕
    讲学固不可无，须是更去自己分上做工夫。若只管说，不过一两日都说尽了。只是工夫难。且如人虽知此事不是，不可为，忽然无事又自起此念。又如临事时虽知其不义，不要做，又却不知不觉自去做了，是如何？又如好事，初心本自要做，又却终不肯做，是如何？盖人心本善，方其见善欲为之时，此是真心发见之端。然才发，便被气禀物欲随即蔽锢之，不教它发。此须自去体察存养，看得此最是一件大工夫。〔广〕
    学者工夫只求一个是。天下之理，不过是与非两端而已。从其是则为善，徇其非则为恶。事亲须是孝，不然，则非事亲之道；事君须是忠，不然，则非事君之道。凡事皆用审个是非，择其是而行之。圣人教人，谆谆不已，只是发明此理。“十五志学”，所志只在此；“三十而立”，所立只在此；“四十而不惑”，又不是别有一般道理，只是见得明，行得到。为贤为圣，皆只在此。圣人恐人未悟，故如此说，又如彼说；这里既说，那里又说，学者可不知所择哉！今读书而不能尽知其理，只是心粗意广。凡解释文义，须是虚心玩索。圣人言语，义理该贯，如丝湎嗤ǎ若只恁大纲看过，何缘见得精微出来！所以失圣人之意也。〔谟〕
    所谓道，不须别去寻讨，只是这个道理。非是别有一个道，被我忽然看见，攫赖美矗方是见道。只是如日用底道理，恁地是，恁地不是。事事理会得个是处，便是道也。近时释氏便有个忽然见道底说话。道又不是一件甚物，可摸得入手。〔┿〕
    学，大抵只是分别个善恶而去就之尔。〔道夫〕
    论阴阳，则有阴必有阳；论善恶，则一毫著不得！〔节〕
    学者要学得不偏，如所谓无过不及之类，只要讲明学问。如善恶两端，便要分别理会得善恶分明後，只从中道上行，何缘有差。子思言中，而谓之中庸者，庸只训常。日用常行，事事要中，所以谓“中庸不可能”。〔谟〕
    凡事莫非心之所为，虽放僻邪侈，亦是此心。善恶但如反覆手，翻一转便是恶。只安顿不著，亦便是不善。〔道夫〕
    人未说为善，先须疾恶。能疾恶，然後能为善。今人见不好事，都只恁不管他。“民之秉彝，好是懿德”，不知这秉彝之良心做那里去，也是可怪！与立。
    有问好恶。曰：“好恶是情，好善恶恶是性。性中当好善，当恶恶。泛然好恶，乃是私也。”〔谦〕
    圣人之於天地，犹子之於父母。以下系人伦。
    佛经云：“佛为一大事因缘出现於世。”圣人亦是为这一大事出来。这个道理，虽人所固有，若非圣人，如何得如此光明盛大！你不晓得底，我说在这里，教你晓得；你不会做底，我做下样子在此，与你做。只是要扶持这个道理，教它常立在世间，上拄天，下拄地，常如此端正。才一日无人维持，便倾倒了。少间脚拄天，头拄地，颠倒错乱，便都坏了。所以说：“天佑下民，作之君，作之师，惟其克相上帝，宠绥四方。”天只生得你，付得这道理。你做与不做，却在你。做得好，也由你；做得不好，也由你。所以又为之立君师以作成之，既抚养你，又教导你，使无一夫不遂其性。如尧舜之时，真个是“宠绥四方”。只是世间不好底人，不定叠底事，才遇尧舜，都安帖平定了。所以谓之“克相上帝”，盖助上帝之不及也。自秦汉以来，讲学不明。世之人君，固有因其才智做得功业，然无人知明德、新民之事。君道间有得其一二，而师道则绝无矣！〔卓〕亻淹。
    问：“圣人‘兼三才而两之’。”曰：“前日正与学者言，佛经云：‘我佛为一大事因缘出现於世。’圣人亦是为一大事出现於世。上至天，下至地，中间是人。塞於两间者，无非此理。须是圣人出来，左提右挈，原始要终，无非欲人有以全此理，而不失其本然之性。‘天佑下民，作之君，作之师’，只是为此道理。所以作个君师以辅相裁成，左右民，使各全其秉彝之良，而不失其本然之善而已。故圣人以其先得诸身者与民共之，只是为这一个道理。如老佛窥见这个道理。庄子‘神鬼神帝，生天生地，’释氏所谓‘能为万象主，不逐四时凋’，他也窥见这个道理。只是他说得惊天动地。圣人之学，则其作用处与他全不同。圣人之学，则至虚而实实，至无而实有，有此物则有此理。亻崖即讼略疲骸靶胍灰挥胨尽得。”佛氏则只见得如此便休了，所以不同。”又问：“‘辅相裁成’，若以学者言之，日用处也有这样处否？”曰：“有之。如饥则食，渴则饮，寒则裘，凿井而饮，耕田而食，作为耒耜网罟之类，皆辅相左右民事。”〔卓〕亻淹。
    道者，古今共由之理，如父之慈，子之孝，君仁，臣忠，是一个公共底道理。德，便是得此道於身，则为君必仁，为臣必忠之类，皆是自有得於己，方解恁地。尧所以修此道而成尧之德，舜所以修此道而成舜之德，自天地以先，羲黄以降，都即是这一个道理，亘古今未常有异，只是代代有一个人出来做主。做主，便即是得此道理於己，不是尧自是一个道理，舜又是一个道理，文王周公孔子又别是一个道理。老子说：“失道而後德。”他都不识，分做两个物事，便将道做一个空无底物事看。吾儒说只是一个物事。以其古今公共是这一个，不著人身上说，谓之道。德，即是全得此道於己。他说：“失道而後德，失德而後仁，失仁而後义。”若离了仁义，便是无道理了，又更如何是道！〔贺孙〕
    圣人万善皆备，有一毫之失，此不足为圣人。常人终日为不善，偶有一毫之善，此善心生也。圣人要求备，故大舜无一毫鸩皇牵此所以为圣人。不然，又安足谓之舜哉！〔寿昌〕
    圣人不知己是圣人。〔振〕
    天下之理，至虚之中，有至实者存；至无之中，有至有者存。夫理者，寓於至有之中，而不可以目击而指数也。然而举天下之事，莫不有理。且臣之事君，便有忠之理；子之事父，便有孝之理；目之视，便有明之理；耳之听，便有聪之理；貌之动，便有恭之理；言之发，便有忠之理。只是常常恁地省察，则理不难知也。〔壮祖〕
    学者实下功夫，须是日日为之，就事亲、从兄、接物、处事理会取。其有未能，益加勉行。如此之久，则日化而不自知，遂只如常事做将去。〔端蒙〕
    “父子欲其亲”云云，曰：“非是欲其如此。盖有父子，则便自然有亲；有君臣，则便自然有敬。”因指坐门摇扇者曰：“人热，自会摇扇，不是欲其摇扇也。”〔雉〕
    问：“父母之於子，有无穷怜爱，欲其聪明，欲其成立。此谓之诚心邪？”曰：“父母爱其子，正也；爱之无穷，而必欲其如何，则邪矣。此天理人欲之间，正当审决。”
    叶诚之问：“人不幸处继母异兄弟不相容，当如何？”曰：“从古来自有这样子。公看舜如何。後来此样事多有。只是‘为人子，止於孝’。”〔贺孙〕
    “君臣之际，权不可略重，才重则无君。且如汉末，天下唯知有曹氏而已；魏末，唯知有司马氏而已。鲁当庄僖之际，也得个季友整理一番。其後季氏遂执其权，历三四世，鲁君之势全无了，但有一季氏而已。”贺孙问：“也是合下君臣之间，其识虑不远？”曰：“然。所以圣人垂戒，谓：‘臣弑君，子弑父，非一夕一朝之故，其所由来者渐矣！由辨之不早辨也。’这个事体，初间只争些小，到後来全然只有一边。圣人所以‘一日二日万几’，常常戒谨恐惧。诗称文王之盛，於後便云：‘殷之未丧师，克配上帝。宜鉴於殷，峻命不易！’此处甚多。”〔贺孙〕
    用之问：“忠，只是实心，人伦日用皆当用之，何独只於事君上说‘忠’字？”曰：“父子兄弟夫妇，皆是天理自然，人皆莫不自知爱敬。君臣虽亦是天理，然是义合。世之人便自易得苟且，故须於此说‘忠’，却是就不足处说。如庄子说：‘命也，义也，天下之大戒。’看这说，君臣自是有不得已意思。”〔贺孙〕
    问：“君臣父子，同是天伦，爱君之心，终不如爱父，何也？”曰：“离畔也只是庶民，贤人君子便不如此。韩退之云：‘臣罪当诛兮，天王圣明！’此语，何故程子道是好？文王岂不知纣之无道，却如此说？是非欺诳众人，直是有说。须是有转语，方说得文王心出。看来臣子无说君父不是底道理，此便见得是君臣之义处。庄子云：‘天下之大戒二：命也，义也。子之於父，无枚非命也；臣之於君，无枚非义也；无所逃於天地之间。’旧尝题跋一文字，曾引此语，以为庄子此说，乃杨氏无君之说。似他这意思，便是没奈何了，方恁地有义，却不知此是自然有底道理。”又曰：“‘臣之视君如寇雠’，孟子说得来怪差，却是那时说得。如云‘三月无君则吊’等语，似是逐旋去寻个君，与今世不同。而今却是只有进退，无有去之之理，只得退去。又有一种退不得底人，如贵戚之卿是也。贾生吊屈原文云：‘历九州而相其君兮，何必怀此都也！’又为怀王傅，王坠马死，谊自伤傅王无状，悲泣而死。张文潜有诗讥之。当时谊何不去？直是去不得。看得谊当初年少，也只是胡说。”〔赐〕
    臣子无爱身自佚之理。〔升卿〕
    问：“妻有七出，此却是正当道理，非权也。”曰：“然。”〔卓〕
    蜚卿问：“安卿问目，以孝弟推说君臣等事，不须如此得否？”曰：“惟有此理，固当有此事。如人入於水则死，而鱼生於水，此皆天然合当如此底道理。”问：“朋友之义，自天子至於庶人，皆须友以成，而安卿只说以类聚，莫未该朋友之义否？”曰：“此亦只说本来自是如此。自天子至於庶人，未有不须友以成，乃是後来事，说朋友功效如此。人自与人同类相求，牛羊亦各以类相从。朋友乃彝伦之一。今人不知有朋友之义者，只缘但知有四个要紧，而不知朋友亦不可阙。”〔贺孙〕
    朋友之於人伦，所关至重！〔骧〕
    问：“与朋友交，後知其不善，欲绝，则伤恩；不与之绝，则又似‘匿怨而友其人’。”曰：“此非匿怨之谓也。心有怨於人，而外与之交，则为匿怨。若朋友之不善，情意自是当疏，但疏之以渐。若无大故，则不必峻绝之，所谓‘亲者毋失其为亲，故者毋失其为故’者也。”〔淳〕
    问：“人伦不及师，何也？”曰：“师之义，即朋友，而分则与君父等。朋友多而师少，以其多者言之。”又问：“服中不及师，何也？”曰：“正是难处。若论其服，则当与君父等，故礼谓‘若丧父而无服’；又曰：‘平居则尽！”〔卓〕
    李问人伦不及师。曰：“师与朋友同类，而势分等於君父，唯其所在而致死焉。”曾云：“如在君旁，则为君死；在父旁，则为父死。”曰：“也是如此。如在君，虽父有罪，不能为父死。”〔贺孙〕
    教导後进，须是严毅。然亦须有以兴起开发之，方得。只恁严，徒拘束之，亦不济事。〔道夫〕
    某尝言，今教导之法，皆失真，无一个人晓得。说道理底，尽说错了，说从别处去。做文章底，也只学做那不好底文章；做诗底，也不识好诗；以至说禅底，也不是他元来佛祖底禅；修养者，也非老庄之道，无有是者。〔亻选
    古人上下之分虽严，然待臣仆如子弟，待子弟如臣仆。伯玉之使，孔子与之坐。陶渊明篮舆，用其子与门人。子路之负米，子贡之埋马，夫子之钓弋，有若之三踊於鲁大夫之庭，冉有用矛却齐以入其军，而樊须虽少能用命也。古之人执干戈卫社稷，躬耕稼，与陶、渔之事，皆是也。後世骄侈日甚，反以臣子之职为耻。此风日变，不可复也。士君子知此，为学者言之，以渐率其子弟，庶几可少变乎！〔人杰〕
    耳目口鼻之在人，尚各有攸司，况人在天地间，自农商工贾等而上之，不知其几，皆其所当尽者。小大虽异，界限截然。本分当为者，一事有阙，便废天职。“居处恭，执事敬，与人忠。”推是心以尽其职者，无以易诸公之论。但必知夫所处之职，乃天职之自然，而非出於人为，则各司其职以办其事者，不出於勉强不得已之意矣。〔大雅〕以下杂论立心处事。
    有是理，方有这物事。如草木有个种子，方生出草木。如人有此心去做这事，方始成这事。若无此心，如何会成这事。〔夔孙〕
    事无非学。〔文蔚〕
    或说事多。曰：“世事无时是了。且拣大段无甚紧要底事，不要做；又逐旋就小者又拣出无紧要底，不要做。先去其粗，却去其精，磨去一重，又磨一重。天下事都是如此。且如中庸说：‘戒慎乎其所不睹，恐惧乎其所不闻。’先且就睹处与闻处做了，然後就不睹不闻处用工，方能细密。而今人每每跳过一重做事，睹处与闻处元不曾有工夫，却便去不睹不闻处做，可知是做不成，下梢一齐担阁。且如屋漏暗室中工夫，如何便做得？须从‘十目所视，十手所指’处做起，方得。”〔明作〕
    且须立个粗底根脚，却正好著细处工夫。今人於无义理底言语亻尽说了，无义理底事亻尽做了。是於粗底根脚犹未立，却求深微。纵理会得，干己甚事！〔升卿〕
    多是要求济事，而不知自身己不立，事决不能成。人自心若一毫私意未尽，皆足以败事。如上有一点黑，下便有一扑黑；上有一毫差，下便有寻丈差。今若见得十分透彻，待下梢遇事转移，也只做得五六分。若今便只就第四五著理会，下梢如何！〔贺孙〕
    圣贤劝人做底，必是人有欠阙处；戒人莫为底，必是自家占得一分在其间。〔祖道〕
    要做好事底心是实，要做不好事底心是虚。被那虚底在里夹杂，便将实底一齐打坏了。〔贺孙〕
    须是信得及。这件物事好笑，不信，便了不得。〔士毅〕
    这一边道理熟，那一边俗见之类自破。
    常先难而後易，不然，则难将至矣。如乐毅用兵，始常惧难，乃心谨畏，不敢忽易，故战则虽大国坚城，无不破者。及至胜，则自骄胆大，而恃兵强，因去攻二城亦攻不下。〔寿昌〕
    今人未有所见时，直情做去，都不见得。一有所见，始觉所为多有可寒心处！〔砥〕
    今人多是安於所不安。做些事，明知事不好，只说恁地也不妨，正所谓“月攘一鸡，以待来年”者也。〔贺孙〕
    作事若顾利害，其终未有不陷於害者。〔可学〕
    无所为於前，无所冀於後。〔焘〕
    古人临事所以要回互时，是一般国家大事，系死生存亡之际，有不可直情径行处，便要权其轻重而行之。今则事事用此，一向回互。至於“枉寻直尺而利，亦可为欤”？是甚意思！〔〕
    问：“学者讲明义理之外，亦须理会时政。凡事当一一讲明，使先有一定之说，庶它日临事，不至墙面。”曰：“学者若得胸中义理明，从此去量度事物，自然泛应曲当。人若有尧舜许多聪明，自做得尧舜许多事业。若要一一理会，则事变无穷，难以逆料，随机应变，不可预定。今世文人才士，开口便说国家利害，把笔便述时政得失，终济得甚事！只是讲明义理以淑人心，使世间识义理之人多，则何患政治之不举耶！”〔柄〕
    因论人好习古今治乱典故等学，曰：“亦何必苦苦於此用心。古今治乱，不过进君子，退小人，爱人利物之类，今人都看巧去了。”〔扬〕
    某看人也须是刚，虽则是偏，然较之柔不同。易以阳刚为君子，阴柔为小人。若是柔弱不刚之质，少间都不会振奋，只会困倒了。〔贺孙〕
    天下事亦要得危言者，亦要得宽缓者，皆不可少。随其人所见，看其人议论。如狄梁公辞虽缓，意甚恳切。如中边皆缓，则不可“翕受敷施，九德咸事”。圣人便如此做。〔去伪〕
    今人大抵皆先自立一个意见。若其性宽大，便只管一向见得一个宽大底路；若性严毅底人，便只管见得一个廉介底路，更不平其心。看事物，自有合宽大处，合严毅处。〔贺孙〕
    “人最不可晓：有人奉身俭啬之甚，充其操‘上食槁壤，下饮黄泉’底，却只爱官职；有人奉身清苦而好色。他只缘私欲不能克，临事只见这个重，都不见别个了。”或云：“似此等人，分数胜已下底。”曰：“不得如此说。才有病，便不好，更不可以分数论。他只爱官职，便弑父与君也敢！”〔夔孙〕
    李问：“世间有一种人，慈惠温厚，而於义不足，作事无断制，是如何？”曰：“人生得多般样，这个便全是气禀。如唐明皇为人，他於父子夫妇君臣分上，极忍无状，然终始於兄弟之情不衰。这只缘宁王让他位，所以如此。宁王见他有功，自度不可居储嗣，遂力让他。缘这一节感动得他，所以终始恩重不衰。”胡兄说：“他见他兄让他，所以如此友重。”曰：“不是如此，自是他里面有这个道理，得他兄感动发出来，得一个物事承接得在耳。若其中元无此道理，如何会感动得来。人之气禀极多般样，或有馀於此，不足於彼。这个不干道理事，皆气禀所为也。”
    古人尊贵，奉之者愈备，则其养德也愈善。後之奉养备者，贼之而已矣！〔方〕
    容貌辞气，乃德之符也。〔焘〕
    血气之怒不可有，义理之怒不可无。〔焘〕
    为气血所使者，只是客气。惟於性理说话涵泳，自然临事有别处。〔季札〕
    须是慈祥和厚为本。如勇决刚果，虽不可无，然用之有处所。因论仁及此。〔德明〕
    周旋回护底议论最害事。〔升卿〕
    事至於过当，便是伪。杨丞通老云：“陆子静门人某人，常裹头巾洗面。”先生因言此。〔焘〕
    学常要亲细务，莫令心粗。江西人大抵用心粗。〔祖道〕
    向到临安，或云建本误，宜用浙本。後来观之，不如用建本。谓浙俗好作长厚。〔可学〕
    避俗，只是见不透。〔方〕
    问：“避嫌是否？”曰：“合避岂可不避？如‘瓜田不纳履，李下不整冠’，岂可不避？如‘君不与同姓同车，与异姓同车不同服’，皆是合避处。”又问：“世有刑人不娶，如上世不贤，而子孙贤，则如何？”曰：“‘犁牛之子も且角，虽欲勿用，山川其舍诸！’所谓不娶者，是世世为恶不能改者，非指一世而言。如‘丧父长子不娶’一句，却可疑。若然，则无父之女不复嫁，此不可晓。”〔义刚〕
    叔蒙问：“程子说：‘避嫌之事，贤者且不为，况圣人乎？’若是有一项合委曲而不可以直遂者，这不可以为避嫌。”曰：“自是道理合如此。如避嫌者，却是又怕人道如何，这却是私意。如十起与不起，便是私，这便是避嫌。只是他见得这意思，已是大段做工夫，大段会省察了。又如人遗之千里马，虽不受，後来荐人未尝忘之，後亦竟不荐。不荐自是好，然於心终不忘，便是吃他取奉意思不过，这便是私意。又如如今立朝，明知这个是好人，当荐举之，却缘平日与自家有恩意往来，不是说亲戚，亲戚自是碍法，但以相熟，遂避嫌不举他。又如有某人平日与自家有怨，到得当官，彼却有事当治，却怕人说道因前怨治他，遂休了。如此等，皆蹉过多了。”〔贺孙〕
    因说人心不可狭小，其待人接物，胸中不可先分厚薄，有所别异，曰：“惟君子为能‘通天下之志’，放令规模宽阔，使人人各得尽其情，多少快活！”〔大雅〕
    问：“待人接物，随其情之厚薄轻重，而为酬酢邪？一切不问而待之以厚邪？”曰：“知所以处心持己之道，则所以接人待物，自有准则。”〔人杰〕
    事有不当耐者，岂可全学耐事！〔升卿〕
    学耐事，其弊至於苟贱不廉。〔升卿〕
    “学者须要有廉隅墙壁，便可担负得大事去。如子路世间病痛都没了，亲於其身为不善，直是不入，此大者立也。”问：“子路此个病何以终在？”曰：“当时也须大段去做工夫来，只打叠不能得尽。冉求比子路大争。”〔升卿〕
    耻，有当忍者，有不当忍者。〔升卿〕
    “人须是有廉耻。孟子曰：‘耻之於人大矣！’耻便是羞恶之心。人有耻，则能有所不为。今有一样人不能安贫，其气销屈，以至立脚不住，不知廉耻，亦何所不至！”因举吕舍人诗云：“逢人即有求，所以百事非！”人言今人只见曾子唯一贯之旨，遂得道统之传。此虽固然，但曾子平日是个刚毅有力量、壁立千仞底人，观其所谓“士不可以不弘毅”；“可以⒘尺之孤，可以寄百里之命，临大节而不可夺”；“晋楚之富不可及也，彼以其富，我以吾仁；彼以其爵，我以吾义，吾何慊乎哉”底言语，可见。虽是做工夫处比颜子觉粗，然缘他资质刚毅，先自把捉得定，故得卒传夫子之道。後来有子思孟子，其传亦永远。又如论语必先说：“富与贵是人之所欲也，不以其道得之，不处也；贫与贱是人之所恶也，不以其道得之，不去也。”然後说：“君子去仁，恶乎成名！”必先教取舍之际界限分明，然後可做工夫。不然，则立脚不定，安能有进！又云：“学者不於富贵贫贱上立定，则是入门便差了也。”〔广〕
    人之所以戚戚於贫贱，汲汲於富贵，只缘不见这个道理。若见得这个道理，贫贱不能损得，富贵不曾添得，只要知这道理。
    若沮人之轻富贵者，下梢便愈更卑下，一齐衰了。〔升卿〕
    学者当常以“志士不忘在沟壑”为念，则道义重，而计较死生之心轻矣。况衣食至微末事，不得未必死，亦何用犯义犯分，役心役志，营营以求之耶！某观今人因不能咬菜根而至於违其本心者众矣，可不戒哉！〔大雅〕
    困厄有轻重，力量有小大。若能一日十二辰点检自己，念虑动作都是合宜，仰不愧，俯不作，如此而不幸填沟壑，丧躯殒命，有不暇恤，只得成就一个是处。如此，则方寸之间全是天理，虽遇大困厄，有致命遂志而已，亦不知有人之是非向背，惟其是而已。〔大雅〕
    因说贫，曰：“朋友若以钱相惠，不害道理者可受。分明说：‘其交也以道，其接也以礼，斯孔子受之。’若以不法事相委，却以钱相惠，此则断然不可！”〔明作〕
    味道问：“死生是大关节处。须是日用间虽小事亦不放过，一一如此用工夫，当死之时，方打得透。”曰：“然。”
    贪生畏死，一至於此！〔可学〕
    以小菹噱δ，觉见气象不好。〔方〕
    某人立说：“不须作同异。见人作事，皆入一分。”先生曰：“不曾参得此无碍禅。天下事，安可必同？安可必异？且如为子须孝，为臣须忠，我又如何异於人？若是不好事，又安可必同？只是有理在。”〔可学〕
    作事先要成，所以常匆匆。〔方〕
    每常令儿子们作事，只是说个大纲与他，以为那小小处置处也易晓，不须说也得。後来做得有不满人意处，未有不由那些子说不要区处处起。〔义刚〕
    问：“见有吾辈临终，多以不能终养与卒学为恨。若大段以为恨，也是不顺理否？”曰：“也是如此。”因言：“‘悔’字难说。既不可常存在胸中以为悔，又不可不悔。若只说不悔，则今番做错且休，明番做错又休，不成说话。”问：“如何是著中底道理？”曰：“不得不悔，但不可留滞。既做错此事，他时更遇此事，或与此事相类，便须惩戒，不可再做错了。”〔胡泳〕
    轻重是非他人，最学者大病。是，是他是；非，是他非，於我何所预！且管自家。〔可学〕
    品藻人物，须先看他大规模，然後看他好处与不好处，好处多与少，不好处多与少。又看某长某短，某有某无，所长所有底是紧要与不紧要，所短所无底是紧要与不紧要。如此互将来品藻，方定得他分数优劣。〔焘〕
    今来专去理会时文，少间身己全做不是，这是一项人。又有一项人，不理会时文，去理会道理，少间所做底事，却与所学不相关。又有依本分，就所见定是要躬行，也不须去讲学。这个少间只是做得会差，亦不至大狼狈。只是如今如这般人，已是大段好了。〔贺孙〕以下论科举之学。
    义理人心之所同然，人去讲求，却易为力。举业乃分外事，倒是难做。可惜举业坏了多少人！〔贺孙〕
    士人先要分别科举与读书两件，孰轻孰重。若读书上有七分志，科举上有三分，犹自可；若科举七分，读书三分，将来必被他胜却，况此志全是科举！所以到老全使不著，盖不关为己也。圣人教人，只是为己。〔泳〕
    或以不安科举之业请教。曰：“‘道二：仁与不仁而已。’二者不能两立。知其所不安，则反其所不安，以就吾安尔。圣贤千言万语，只是教人做人而已。前日科举之习，盖未尝不谈孝弟忠信，但用之非尔。若举而反之於身，见於日用，则安矣。”又问：“初学当读何书？”曰：“六经语孟皆圣贤遗书，皆当读，但初学且须知缓急。大学语孟最是圣贤为人切要处。然语孟却是随事答问，难见要领。唯大学是曾子述孔子说古人为学之大方，门人又传述以明其旨，体统都具。玩味此书，知得古人为学所乡，读语孟便易入。後面工夫虽多，而大体已立矣。”〔大雅〕
    专做时文底人，他说底都是圣贤说话。且如说廉，他且会说得好；说义，他也会说得好。待他身做处，只自不廉，只自不义，缘他将许多话只是就纸上说。廉，是题目上合说廉；义，是题目上合说义，都不关自家身己些子事。〔贺孙〕
    告或人曰：“看今人心下自成两样。如何却专向功名利禄底心去，却全背了这个心，不向道理边来？公今赴科举是几年？公文字想不为不精。以公之专一理会做时文，宜若一举便中高科，登显仕都了。到今又却不得，亦可自见得失不可必如此。若只管没溺在里面，都出头不得，下梢只管衰塌。若将这个自在一边，须要去理会道理是要紧，待去取宝名，却未必不得。孟子曰：‘自暴者不可与有言也，自弃者不可与有为也。言非礼义，谓之自暴也。’非礼义，是专道礼义是不好。世上有这般人，恶人做好事。只道人做许多模样是如何。这是他自恁地粗暴了，这个更不通与他说。到得自弃底，也自道义理是好，也听人说，也受人说，只是我做不得。任你如何，只是我做不得。这个是自弃，终不可与有为。故伊川说：‘自暴者，拒之以不信；自弃者，绝之以不为。’拒之以不信，只是说道没这道理；绝之以不为，是知有道理，自割断了，不肯做。自暴者，有强悍意；自弃者，有懦弱意。”今按：自暴谓粗暴。及再问，所答不然。〔贺孙〕
    语或人曰：“公且道不去读书，专去读些时文，下梢是要做甚么人？赴试屡试不得，到老只恁地衰飒了，沉浮乡曲间。若因时文做得一个官，只是恁地卤莽，都不说著要为国为民兴利除害，尽心奉职。心心念念，只要做得向上去，便逐人背後钻刺，求举辜觯无所不至！”〔贺孙〕
    专一做举业工夫，不待不得後枉了气力，便使能竭力去做，又得到状元时，亦自输却这边工夫了。人於此事，从来只是强勉，不能舍命去做，正似今人强勉来学义理。然某平生穷理，惟不敢自以为是。〔伯羽〕
    “若欲学俗儒作文字，纵攫取大魁”，因抚所坐椅曰：“已自输了一著！”〔力行〕
    或谓科举害人。曰：“此特一事耳。若自家工夫到後，那边自轻。”〔自修〕
    士人亦有略知向者。然那下重，掉不得，如何知此下事。如今凝神静虑，积日累月如此，尚只今日见得一件，明日见得一件，未有廓然贯通处。况彼千头万绪，支离其心，未尝一日用其力於此者耶！〔方〕
    说修身应举重轻之序，因谓：“今有恣为不忠不孝，冒廉耻，犯条贯，非独他自身不把作差异事，有司也不把作差异事，到得乡曲邻里也不把作差异事。不知风俗如何坏到这里，可畏！某都为之寒心！”〔贺孙〕
    不赴科举，也是匹似闲事。如今人才说不赴举，便把做掀天底大事。某看来，才著心去理会道理，少间於那边便自没紧要。不知是如何，看许多富贵荣达都自轻了。如郭子仪二十四考中书，做许大功名，也只是如此。〔贺孙〕
    科举累人不浅，人多为此所夺。但有父母在，仰事俯育，不得不资於此，故不可不勉尔。其实甚夺人志。〔道夫〕
    问科举之业妨功。曰：“程先生有言：‘不恐妨功，惟恐夺志。’若一月之间著十日事举业，亦有二十日修学。若被他移了志，则更无医处矣！”〔大雅〕
    以科举为为亲，而不为为己之学，只是无志。以举业为妨实学，不知曾妨饮食否，只是无志也。〔方〕
    或以科举作馆废学自咎者。曰：“不然，只是志不立，不曾做工夫尔。孔子曰：‘不怨天，不尤人。’自是不当怨尤，要你做甚耶！伊川曰：‘学者为气所胜，习所夺，只可责志。’正为此也。若志立，则无处无工夫，而何贫贱患难与夫夷狄之间哉！”〔伯羽〕
    举业亦不害为学。前辈何尝不应举。只缘今人把心不定，所以有害。才以得失为心，理会文字，意思都别了。〔闳祖〕
    尝论科举云：“非是科举累人，自是人累科举。若高见远识之士，读圣贤之书，据吾所见而为文以应之，得失利害置之度外，虽日日应举，亦不累也。居今之世，使孔子复生，也不免应举，然岂能累孔子邪！自有天资不累於物，不须多用力以治之者。某於科举，自小便见得轻，初亦非有所见而轻之也。正如人天资有不好啖酒者，见酒自恶，非知酒之为害如何也。又人有天资不好色者，亦非是有见如何，自是他天资上看见那物事无紧要。若此者，省得工夫去治此一项。今或未能如此，须用力胜治方可。”〔伯羽〕
    宜之云：“许叔重太贪作科举文字。”曰：“既是家贫亲老，未免应举，亦当好与他做举业。举业做不妨，只是先以得失横置胸中，却害道。”〔可学〕
    父母责望，不可不应举。如遇试则入去，据己见写了出来。〔节〕
    或问科举之学。曰：“做举业不妨，只是把他格式，隐括自家道理，都无那追逐时好、回避、忌讳底意思，便好。”〔学蒙〕
    谭兄问作时文。曰：“略用体式，而隐括以至理。”〔节〕
    南安黄谦，父命之入郡学习举业，而径来见先生。先生曰：“既是父要公习举业，何不入郡学。日则习举业，夜则看此书，自不相妨，如此则两全。硬要弗父之命，如此则两败，父子相夷矣，何以学为！读书是读甚底？举业亦有何相妨？一旬便做五日修举业，亦有五日得暇及此。若说践履涵养，举业亻尽无相妨。只是精神昏了。不得讲究思索义理，然也怎奈之何！”〔淳〕
    向来做时文，只粗疏恁地直说去，意思自周足，且是有气魄。近日时文屈曲纤巧，少刻堕在里面，只见意气都衰塌了。也是教化衰，风俗坏到这里，是怎生！〔贺孙〕
    今人皆不能修身。方其为士，则役役求仕；既仕，则复患禄之不加。趋走奔驰，无一日闲。何如山林布衣之士，道义足於身。道义既足於身，则何物能婴之哉！〔寿昌〕（以下论仕。）
    “诸葛武侯未遇先主，只得退藏，一向休了，也没奈何。孔子弟子不免事季氏，亦事势不得不然，舍此则无以自活。如今世之科举亦然。如颜闵之徒自把得住，自是好，不可以一律看。人之出处最可畏。如汉晋之末，汉末之所事者，止有个曹氏；晋末之所事者，止有个司马氏，皆逆贼耳。”直卿问：“子路之事辄，与乐正子从子敖相似。”曰：“不然，从子敖更无说。”〔贺孙〕
    当官勿避事，亦勿侵事。〔升卿〕
    人须办得去。托身於人仕宦。〔升卿〕
    名义不正，则事不可行。无可为者，有去而已。然使圣人当之，又不知何如，恐於义未精也。〔方〕
    三哥问：“汀寇姜大老捉四巡检以去，人当此时如何？”曰：“‘事君则致其身’，委质为臣，身非我有矣。有道理杀得他时，即杀之。如被他拘一处，都不问，亦须问他：‘朝廷差我来，你拘我何为？’如全无用智力处，只是死。孟子言舍生而取义，只看义如何，当死便须死。古人当此，即是寻常，今人看著是大事。”〔扬〕
    ●卷十四・大学一
    ◎纲领
    学问须以大学为先，次论语，次孟子，次中庸。中庸工夫密，规模大。〔德明〕
    读书，且从易晓易解处去读。如大学中庸语孟四书，道理粲然。人只是不去看。若理会得此四书，何书不可读！何理不可究！何事不可处！〔盖卿〕
    某要人先读大学，以定其规模；次读论语，以立其根本；次读孟子，以观其发越；次读中庸，以求古人之微妙处。大学一篇有等级次第，总作一处，易晓，宜先看。论语却实，但言语散见，初看亦难。孟子有感激兴发人心处。中庸亦难读，看三书後，方宜读之。〔取
    先看大学，次语孟，次中庸。果然下工夫，句句字字，涵泳切己，看得透彻，一生受用不尽。只怕人不下工，虽多读古人书，无益。书只是明得道理，却要人做出书中所说圣贤工夫来。若果看此数书，他书可一见而决矣。〔谦〕
    论孟中庸，待大学贯通浃洽，无可得看後方看，乃佳。道学不明，元来不是上面欠却工夫，乃是下面元无根脚。若信得及，脚踏实地，如此做去，良心自然不放，践履自然纯熟。非但读书一事也。
    “人之为学，先读大学，次读论语。大学是个大坯模。大学譬如买田契，论语如田亩阔狭去处，逐段子耕将去。”或曰：“亦在乎熟之而已。”曰：“然。”去伪。人杰同。
    问：“欲专看一书，以何为先？”曰：“先读大学，可见古人为学首末次第。且就实处理会却好，不消得专去无形影处理会。”〔淳〕
    可将大学用数月工夫看去。此书前後相因，互相发明，读之可见，不比他书。他书非一时所言，非一人所记。惟此书首尾具备，易以推寻也。〔力行〕
    今且须熟究大学作间架，却以他书填补去。如此看得一两书，便是占得分数多，後却易为力。圣贤之言难精。难者既精，则後面粗者却易晓。〔大雅〕
    亚夫问大学大意。曰：“大学是修身治人底规模。如人起屋相似，须先打个地盘。地盘既成，则可举而行之矣。”〔时举〕
    或问：“大学之书，即是圣人做天下根本？”曰：“此譬如人起屋，是画一个大地盘在这里。理会得这个了，他日若有材料，却依此起将去，只此一个道理。明此以南面，尧之为君也；明此以北面，舜之为臣也。”
    大学一书，如行程相似。自某处到某处几里，自某处到某处几里。识得行程，须便行始得。若只读得空壳子，亦无益也。〔履孙〕
    大学如一部行程历，皆有节次。今人看了，须是行去。今日行得到何处，明日行得到何处，方可渐到那田地。若只把在手里翻来覆去，欲望之燕，之越，岂有是理！〔自修〕
    大学是一个腔子，而今却要去填教实著。如他说格物，自家是去格物後，填教实著；如他说诚意，自家须是去诚意後，亦填教实著。〔节〕
    大学重处都在前面。後面工夫渐渐轻了，只是揩磨在。〔士毅〕广录云：“後面其失渐轻，亦是下揩磨底工夫在。”
    看大学前面初起许多，且见安排在这里。如今食次册相似，都且如此呈说後，方是可吃处。初间也要识许多模样。〔贺孙〕
    大学一字不胡乱下，亦是古人见得这道理熟。信口所说，便都是这里。〔淳〕
    大学总说了，又逐段更说许多道理。圣贤怕有些子照管不到，节节觉察将去，到这里有恁地病，到那里有恁地病。〔节〕
    明德，如八窗玲珑，致知格物，各从其所明处去。今人不曾做得小学工夫，一旦学大学，是以无下手处。今且当自持敬始，使端悫纯一静专，然後能致知格物。〔椿〕
    而今无法。尝欲作一说，教人只将大学一日去读一遍，看他如何是大人之学，如何是小学，如何是“明明德”，如何是“新民”，如何是“止於至善”。日日如是读，月去日来，自见所谓“温故而知新”。须是知新，日日看得新方得。却不是道理解新，但自家这个意思长长地新。〔义刚〕
    才仲问大学。曰：“人心有明处，於其间得一二分，即节节推上去。”又问：“小学、大学如何？”曰：“小学涵养此性，大学则所以实其理也。忠信孝弟之类，须於小学中出。然正心、诚意之类，小学如何知得。须其有识後，以此实之。大抵大学一节一节恢廓展布将去，然必到於此而後进。既到而不进，固不可；未到而求进，亦不可。且如国既治，又却炀兀则又欲其四方皆准之也。此一卷书甚分明，不是滚作一块物事。”〔可学〕
    大学是为学纲目。先通大学，立定纲领，其他经皆杂说在里许。通得大学了，去看他经，方见得此是格物、致知事；此是正心、诚意事；此是修身事；此是齐家、治国、平天下事。
    问：“大学一书，皆以修身为本。正心、诚意、致知、格物，皆是修身内事。”曰：“此四者成就那修身。修身推出，做许多事。”〔椿〕
    致知、格物，大学中所说，不过“为人君，止於仁；为人臣，止於敬”之类。古人小学时都曾理会来。不成小学全不曾知得。然而虽是“止於仁，止於敬”，其间却有多少事。如仁必有所以为仁者，敬必有所以为敬者，故又来大学致知、格物上穷究教尽。如入书院，只到书院门里，亦是到来，亦唤做格物、致知得。然却不曾到书院筑底处，终不是物格、知至。〔┿〕
    人多教践履，皆是自立标置去教人。自有一般资质好底人，便不须穷理、格物、致知。此圣人作今大学，便要使人齐入於圣人之域。〔А
    大学所载，只是个题目如此。要须自用工夫做将去。〔贺孙〕
    大学教人，先要理会得个道理。若不理会得，见圣人许多言语都是硬将人制缚，剩许多工夫。若见得了，见得许多道理，都是天生自然铁定底道理，更移易分毫不得。而今读大学，须是句句就自家身上看过。少间自理会得，不待解说。如语孟六经，亦须就自家身上看，便如自家与人对说一般，如何不长进！圣贤便可得而至也。〔贺孙〕
    今人都是为人而学。某所以教诸公读大学，且看古人为学是如何，是理会甚事。诸公愿为古人之学乎？愿为今人之学乎？〔敬仲〕
    读大学，且逐段捱。看这段时，似得无後面底。看第二段，却思量前段，令文意联属，却不妨。〔А
    看大学，固是著逐句看去。也须先统读传文教熟，方好从头仔细看。若全不识传文大意，便看前头亦难。〔贺孙〕
    或问读大学。曰：“读後去，须更温前面，不可只恁地茫茫看。须‘温故而知新’。须是温故，方能知新。若不温故，便要求知新，则新不可得而知，亦不可得而求矣。”〔贺孙〕
    读大学，初间也只如此读，後来也只如此读。只是初间读得，似不与自家相关；後来看熟，见许多说话须著如此做，不如此做自不得。〔贺孙〕
    谓任道弟读大学，云：“须逐段读教透，默自记得，使心口相应。古时无多书，人只是专心暗诵。且以竹简写之，寻常人如何办得竹简如此多。所以人皆暗诵而後已。伏生亦只是口授尚书二十馀篇。黄霸就狱，夏侯胜受尚书於狱中，又岂得本子。只被他读得透彻。後来著述，诸公皆以名闻。汉之经学所以有用。”〔贺孙〕
    或问大学。曰：“大概是如此。只是更要熟读，熟时，滋味自别。且如吃果子，生时将来吃，也是吃这果子；熟时将来吃，也是吃这果子，只是滋味别。”〔胡泳〕
    问贺孙：“读大学如何？”曰：“稍通，方要读论语。”曰：“且未要读论语。大学稍通，正好著心精读。前日读时，见得前未见得後面，见得後未接得前面。今识得大纲统体，正好熟看。如吃果实相似，初只恁地硬咬嚼。待嚼来嚼去，得滋味，如何便住却！读此书功深，则用博。昔和靖见伊川，半年方得大学西铭看。今人半年要读多少书，某且要人读此，是如何？缘此书却不多，而规模周备。凡读书，初一项须著十分工夫了，第二项只费得九分工夫，第三项便只费六七分工夫。少刻读渐多，自贯通他书，自不著得多工夫。”〔贺孙〕
    诸生看大学未晓，而辄欲看论语者，责之曰：“公如吃饭一般，未曾有颗粒到口，如何又要吃这般，吃那般！这都是不曾好生去读书。某尝谓人看文字晓不得，只是未曾著心。文字在眼前，他心不曾著上面，只是恁地略绰将过，这心元不曾伏杀在这里。看他只自恁地豹跳，不肯在这里理会，又自思量做别处去。这事未了，又要寻一事做，这如何要理会得！今之学者看文字，且须压这心在文字上。逐字看了，又逐句看；逐句看了，又逐段看，未有晓不得者。”〔贺孙〕
    子渊说大学。曰：“公看文字，不似味道只就本子上看，看来看去，久之浃洽，自应有得。公便要去上面生意，只讨头不见。某所成章句或问之书，已是伤多了。当初只怕人晓不得，故说许多。今人看，反晓不得。此一书之间，要紧只在‘格物’两字，认得这里看，则许多说自是闲了。初看须用这本子，认得要害处，本子自无可用。某说十句在里面，看得了，只做一句说了方好。某或问中已说多了，却不说到这般处。看这一书，又自与看语孟不同。语孟中只一项事是一个道理。如孟子说仁义处，只就仁义上说道理；孔子答颜渊以‘克己复礼’，只就‘克己复礼’上说道理。若大学，却只统说。论其功用之极，至於平天下。然天下所以平，却先须治国；国之所以治，却先须齐家；家之所以齐，却先须修身；身之所以修，却先须正心；心之所以正，却先须诚意；意之所以诚，却先须致知；知之所以至，却先须格物。本领全只在这两字上。又须知如何是格物。许多道理，自家从来合有，不合有。定是合有。定是人人都有。人之心便具许多道理：见之於身，便见身上有许多道理；行之於家，便是一家之中有许多道理；施之於国，便是一国之中有许多道理；施之於天下，便是天下有许多道理。‘格物’两字，只是指个路头，须是自去格那物始得。只就纸上说千千万万，不济事。”〔贺孙〕
    答林子渊说大学，曰：“圣人之书，做一样看不得。有只说一个下工夫规模，有首尾只说道理。如中庸之书，劈初头便说‘天命之谓性’。若是这般书，全著得思量义理。如大学，只说个做工夫之节目，自不消得大段思量，才看过，便自晓得。只是做工夫全在自家身心上，却不在文字上。文字已不著得思量。说穷理，只就自家身上求之，都无别物事。只有个仁义礼智，看如何千变万化，也离这四个不得。公且自看，日用之间如何离得这四个。如信者，只是有此四者，故谓之信。信，实也，实是有此。论其体，则实是有仁义礼智；论其用，则实是有恻隐、羞恶、恭敬、是非，更假伪不得。试看天下岂有假做得仁，假做得义，假做得礼，假做得智！所以说信者，以言其实有而非伪也。更自一身推之於家，实是有父子，有夫妇，有兄弟；推之天地之间，实是有君臣，有朋友。都不是待後人旋安排，是合下元有此。又如一身之中，里面有五脏六腑，外面有耳目口鼻四肢，这是人人都如此。存之为仁义礼智，发出来为恻隐、羞恶、恭敬、是非。人人都有此。以至父子兄弟夫妇朋友君臣，亦莫不皆然。至於物，亦莫不然。但其拘於形，拘於气而不变。然亦就他一角子有发见处：看他也自有父子之亲；有牝牡，便是有夫妇；有大小，便是有兄弟；就他同类中各有群众，便是有朋友；亦有主脑，便是有君臣。只缘本来都是天地所生，共这根蒂，所以大率多同。圣贤出来抚临万物，各因其性而导之。如昆癫菽荆未尝不顺其性，如取之以时，用之有节：当春生时‘不曦藏玻不覆巢，不杀胎；草木零落，然後入山林；獭祭鱼，然後虞人入泽梁；豺祭兽，然後田猎’。所以能使万物各得其所者，惟是先知得天地本来生生之意。”〔贺孙〕
    问大学。曰：“看圣贤说话，所谓坦然若大路然。缘後来人说得崎岖，所以圣贤意思难见。”〔贺孙〕
    圣贤形之於言，所以发其意。後人多因言而失其意，又因注解而失其主。凡观书，且先求其意，有不可晓，然後以注通之。如看大学，先看前後经亦自分明，然後看传。〔可学〕
    大学诸传，有解经处，有只引经传赞扬处。其意只是提起一事，使人读著常惺惺地。〔道夫〕
    伊川旧日教人先看大学，那时未有解说，想也看得鹘突。而今看注解，觉大段分晓了，只在子细去看。〔贺孙〕
    “看大学，且逐章理会。须先读本文，念得，次将章句来解本文，又将或问来参章句。须逐一令记得，反覆寻究，待他浃洽。既逐段晓得，将来统看温寻过，这方始是。须是靠他这心，若一向靠写底，如何得。”又曰：“只要熟，不要贪多。”〔道夫〕
    圣人不令人悬空穷理，须要格物者，是要人就那上见得道理破，便实。只如大学一书，有正经，有注解，有或问。看来看去，不用或问，只看注解便了；久之，又只看正经便了；又久之，自有一部大学在我胸中，而正经亦不用矣。然不用某许多工夫，亦看某底不出；不用圣贤许多工夫，亦看圣贤底不出。〔大雅〕
    或问：“大学解已定否？”曰：“据某而今自谓稳矣。只恐数年後又见不稳，这个不由自家。”问中庸解。曰：“此书难看。大学本文未详者，某於或问则详之。此书在章句，其或问中皆是辨诸家说理未必是。有疑处，皆以‘盖’言之。”〔淳〕
    大学章句次第得皆明白易晓，不必或问。但致知、格物与诚意较难理会，不得不明辨之耳。〔人杰〕
    子渊问大学或问。曰：“且从头逐句理会，到不通处，却看章句。或问乃注脚之注脚，亦不必深理会。”〔贺孙〕
    “学者且去熟读大学正文了，又子细看章句。或问未要看，俟有疑处，方可去看。”又曰：“某解书不合太多。又先准备学者，为他设疑说了。他未曾疑到这上，先与说了，所以致得学者看得容易了。圣人云：‘不愤不启，不悱不发。举一隅不以三隅反，则不复也。’须是教他疑三朝五日了，方始与说他，便通透。更与从前所疑虑，也会因此触发，工夫都在许多思虑不透处。而今却是看见成解底，都无疑了。吾儒与老庄学皆无传，惟有释氏常有人。盖他一切办得不说，都待别人自去敲磕，自有个通透处。只是吾儒又无这不说底，若如此，少间差异了。”又曰：“解文字，下字最难。某解书所以未定，常常更改者，只为无那恰好底字子。把来看，又见不稳当，又著改几字。所以横渠说命辞为难。”〔贺孙〕
    某作或问，恐人有疑，所以设此，要他通晓。而今学者未有疑，却反被这个生出疑！〔贺孙〕
    或问朱敬之：“有异闻乎？”曰：“平常只是在外面听朋友问答，或时里面亦只说某病痛处得。”一日，教看大学，曰：“我平生精力尽在此书。先须通此，方可读书。”〔贺孙〕
    某於大学用工甚多。温公作通鉴，言：“臣平生精力，尽在此书。”某於大学亦然。论孟中庸，却不费力。〔友仁〕
    大学一日只看二三段时，便有许多修处。若一向看去，便少。不是少，只是看得草草。
    某解注书，不引後面说来证前说，却引前说去证後说。盖学者方看此，有未晓处，又引他处，只见难晓。大学都是如此。〔亻选
    说大学启蒙毕，因言：“某一生只看得这两件文字透，见得前贤所未到处。若使天假之年，庶几将许多书逐件看得恁地，煞有工夫。”〔贺孙〕
    ◎序
    亚夫问：“大学序云：‘既与之以仁义礼智之性，又有气质之禀。’所谓气质，便是刚柔、强弱、明快、迟钝等否？”曰：“然。”又云：“气，是那初禀底；质，是成这模样了底。如金之矿，木之萌芽相似。”又云：“只是一个阴阳五行之气，滚在天地中，精英者为人，渣滓者为物；精英之中又精英者，为圣，为贤；精英之中渣滓者，为愚，为不肖。”〔恪〕
    问：“‘一有聪明睿智能尽其性者，则天必命之以为亿兆之君师’，何处见得天命处？”曰：“此也如何知得。只是才生得一个恁地底人，定是为亿兆之君师，便是天命之也。他既有许多气魄才德，决不但已，必统御亿兆之众，人亦自是归他。如三代已前圣人都是如此。及至孔子，方不然。然虽不为帝王，也闲他不得，也做出许多事来，以教天下後世，是亦天命也。”〔亻选
    问：“‘天必命之以为亿兆之君师’，天如何命之？”曰：“只人心归之，便是命。”问：“孔子如何不得命？”曰：“中庸云：‘大德必得其位’，孔子却不得。气数之差至此极，故不能反。”〔可学〕
    问“继天立极。”曰：“天只生得许多人物，与你许多道理。然天却自做不得，所以生得圣人为之修道立教，以教化百姓，所谓‘裁成天地之道，辅相天地之宜’是也。盖天做不得底，却须圣人为他做也。”〔亻选
    问：“‘各亻免焉以尽其力。’下此‘亻免’字何谓？”曰：“‘亻免’字者，乃是刺著头，只管做将去底意思。”〔友仁〕
    问：“外有以极其规模之大，内有以尽其节目之详。”曰：“这个须先识得外面一个规模如此大了，而内做工夫以实之。所谓规模之大，凡人为学，便当以‘明明德，新民，止於至善’，及‘明明德於天下’为事，不成只要独善其身便了。须是志於天下，所谓‘志伊尹之所志，学颜子之所学也’。所以大学第二句便说‘在新民’。”〔亻选
    明德，新民，便是节目；止於至善，便是规模之大。〔道夫〕
    仁甫问：“释氏之学，何以说为‘高过於大学而无用？’”曰：“吾儒更著读书，逐一就事物上理会道理。他便都扫了这个，他便恁地空空寂寂，恁地便道事都了。只是无用。德行道艺，艺是一个至末事，然亦皆有用。释氏若将些子事付之，便都没奈何。”又曰：“古人志道，据德，而游於艺：礼乐射御书数，数尤为最末事。若而今行经界，则算法亦甚有用。若时文整篇整卷，要作何用耶！徒然坏了许多士子精神。”〔贺孙〕
    ◎经上
    大学首三句说一个体统，用力处却在致知、格物。〔端蒙〕
    天之赋於人物者谓之命，人与物受之者谓之性，主於一身者谓之心，有得於天而光明正大者谓之明德。〔敬仲〕（以下明明德。）
    或问：“明德便是仁义礼智之性否？”曰：“便是。”
    或问：“所谓仁义礼智是性，明德是主於心而言？”曰：“这个道理在心里光明照彻，无一毫不明。”
    明德是指全体之妙，下面许多节目，皆是靠明德做去。
    “明明德”，明只是提撕也。〔士毅〕
    学者须是为己。圣人教人，只在大学第一句“明明德”上。以此立心，则如今端己敛容，亦为己也；读书穷理，亦为己也；做得一件事是实，亦为己也。圣人教人持敬，只是须著从这里说起。其实若知为己後，即自然著敬。〔方子〕
    “明明德”乃是为己工夫。那个事不是分内事？明德在人，非是从外面请入来底。〔盖卿〕
    为学只“在明明德”一句。君子存之，存此而已；小人去之，去此而已。一念竦然，自觉其非，便是明之之端。〔儒用〕
    大学“在明明德”一句，当常常提撕。能如此，便有进步处。盖其原自此发见。人只一心为本。存得此心，於事物方知有脉络贯通处。〔季札〕
    “在明明德”，须是自家见得这物事光明灿烂，常在目前，始得。如今都不曾见得。须是勇猛著起精神，拔出心肝与它看，始得！正如人跌落大水，浩无津涯，须是勇猛奋起这身，要得出来，始得！而今都只瀵逄他流将去。
    或以“明明德”譬之磨镜。曰：“镜犹磨而後明。若人之明德，则未尝不明。虽其昏蔽之极，而其善端之发，终不可绝。但当於其所发之端，而接续光明之，令其不昧，则其全体大用可以尽明。且如人知己德之不明而欲明之。只这知其不明而欲明之者，便是明德，就这里便明将去。”〔亻选
    “明明德”，如人自云，天之所与我，未尝昏。只知道不昏，便不昏矣。〔亻选
    “明明德”，是明此明德，只见一点明，便於此明去。正如人醉醒，初间少醒，至於大醒，亦只是一醒。学者贵复其初，至於已到地位，则不著个“复”字。〔可学〕
    问“明明德”。曰：“人皆有个明处，但为物欲所蔽，剔拨去了。只就明处渐明将去。然须致知、格物，方有进步处，识得本来是甚么物。”〔季札〕
    明德未尝息，时时发见於日用之间。如见非义而羞恶，见孺子入井而恻隐，见尊贤而恭敬，见善事而叹慕，皆明德之发见也。如此推之，极多。但当因其所发而推广之。〔亻选
    明德，谓得之於己，至明而不昧者也。如父子则有亲，君臣则有义，夫妇则有别，长幼则有序，朋友则有信，初未尝差也。苟或差焉，则其所得者昏，而非固有之明矣。〔履孙〕
    人本来皆具此明德，德内便有此仁义礼智四者。只被外物汨没了不明，便都坏了。所以大学之道，必先明此明德。若能学，则能知觉此明德，常自存得，便去刮剔，不为物欲所蔽。推而事父孝，事君忠，推而齐家、治国、平天下，皆只此理。大学一书，若理会得这一句，便可迎刃而解。〔椿〕
    明德，也且就切近易见处理会，也且慢慢自见得。如何一日便都要识得！如出必是告，反必是面，昏定晨省，必是昏定晨省，这易见。“徐行後长者谓之弟，疾行先长者谓之不弟”，这也易见，有甚不分明。如“九族既睦”，是尧一家之明德；“百姓昭明”，是尧一国之明德；“黎民於变时雍”，是尧天下之明德。如“博弈好饮酒，不顾父母之养”，是不孝；到能昏定晨省，冬温夏冫青，可以为孝。然而“从父之令”，今看孔子说，却是不孝。须是知父之命当从，也有不可从处。盖“与其得罪於乡党州闾，甯熟谏”。“谕父母於道”，方是孝。〔贺孙〕
    曾兴宗问：“如何是‘明明德’？”曰：“明德是自家心中具许多道理在这里。本是个明底物事，初无暗昧，人得之则为德。如恻隐、羞恶、辞让、是非，是从自家心里出来，触著那物，便是那个物出来，何尝不明。缘为物欲所蔽，故其明易昏。如镜本明，被外物点危则不明了。少间磨起，则其明又能照物。”又云：“人心惟定则明。所谓定者，非是定於这里，全不修习，待他自明。惟是定後，却好去学。看来看去，久後自然彻。”又有人问：“自觉胸中甚昧。”曰：“这明德亦不甚昧。如美此碘隐、羞恶、辞逊、是非等，此是心中元有此等物。发而为恻隐，这便是仁；发而为羞恶，这便是义；发而为辞逊、是非，便是礼、智。看来这个亦不是甚昧，但恐於义理差互处有似是而非者，未能分别耳。且如冬温夏冫青为孝，人能冬温夏冫青，这便是孝。至如子从父之令，本似孝，孔子却以为不孝。与其得罪於乡闾，不若且谏父之过，使不陷於不义，这处方是孝。恐似此处，未能大故分别得出，方昧。且如齐宣王见牛之觳觫，便有不忍之心，欲以羊易之。这便见恻隐处，只是见不完全。及到‘兴甲兵，危士臣’处，便欲快意为之。是见不精确，不能推爱牛之心而爱百姓。只是心中所见所好如此，且恁地做去。又如胡侍郎读史管见，其为文字与所见处甚好，到他自做处全相反。不知是如何，却似是两人做事一般，前日所见是一人，今日所行又是一人。是见不真确，致得如此。”〔卓〕
    或问：“‘明明德’，是於静中本心发见，学者因其发见处从而穷究之否？”曰：“不特是静，虽动中亦发见。孟子将孺子将入井处来明这道理。盖赤子入井，人所共见，能於此发端处推明，便是明。盖人心至灵，有什么事不知，有什么事不晓，有什么道理不具在这里。何缘有不明？为是气禀之偏，又为物欲所乱。如目之於色，耳之於声。口之於味，鼻之於臭，四肢之於安佚，所以不明。然而其德本是至明物事，终是遮不得，必有时发见。便教至恶之人，亦时乎有善念之发。学者便当因其明处下工夫，一向明将去。致知、格物，皆是事也。且如今人做得一件事不是，有时都不知，便是昏处；然有时知得不是，这个便是明处。孟子发明赤子入井。盖赤子入井出於仓猝，人都主张不得，见之者莫不有怵惕恻隐之心。”又曰：“人心莫不有知，所以不知者，但气禀有偏，故知之有不能尽。所谓致知者，只是教他展开使尽。”又曰：“看大学，先将经文看教贯通。如看或问，须全段相参酌，看教他贯通，如看了只手，将起便有五指头，始得。今看或问，只逐些子看，都不贯通，如何得。”〔子蒙〕
    或问“明明德”云云。曰：“不消如此说，他那注得自分晓了。只要你实去体察，行之於身。须是真个明得这明德是怎生地明，是如何了得它虚灵不昧。须是真个不昧，具得众理，应得万事。只恁地说，不济得事。”又曰：“如格物、致知、诚意、正心、修身五者，皆‘明明德’事。格物、致知，便是要知得分明；诚意、正心、修身，便是要行得分明。若是格物、致知有所未尽，便是知得这明德未分明；意未尽诚，便是这德有所未明；心有不正，则德有所未明；身有不修，则德有所未明。须是意不可有顷刻之不诚，心不可有顷刻之不正，身不可有顷刻之不修，这明德方常明。”问：“所谓明德，工夫也只在读书上？”曰：“固是在读书上。然亦不专是读书，事上也要理会。书之所载者，固要逐件理会。也有书所不载，而事上合当理会者；也有古所未有底事，而今之所有当理会者极多端。”〔亻选踌饴急鸪觥
    问：“或谓‘虚灵不昧’，是精灵底物事；‘具众理’，是精灵中有许多条理；‘应万事’，是那条理发见出来底。”曰：“不消如此解说。但要识得这明德是甚物事，便切身做工夫，去其气禀物欲之蔽。能存得自家个虚灵不昧之心，足以具众理，可以应万事，便是明得自家明德了。若只是解说‘虚灵不昧’是如何，‘具众理’是如何，‘应万事’又是如何，却济得甚事！”又问：“明之之功，莫须读书为要否？”曰：“固是要读书。然书上有底，便可就书理会；若书上无底，便著就事上理会；若古时无底，便著就而今理会。盖所谓明德者，只是一个光明底物事。如人与我一把火，将此火照物，则无不烛。自家若灭息著，便是暗了明德；能吹得著时，又是明其明德。所谓明之者，致知、格物、诚意、正心、修身，皆明之之事，五者不可阙一。若阙一，则德有所不明。盖致知、格物，是要知得分明；诚意、正心、修身，是要行得分明。然既明其明德，又要功夫无间断，使无时而不明，方得。若知有一之不尽，物有一之未穷，意有顷刻之不诚，心有顷刻之不正，身有顷刻之不修，则明德又暗了。惟知无不尽，物无不格，意无不诚，心无不正，身无不修，即是尽明明德之功夫也。”〔焘〕
    问：“大学注言：‘其体虚灵而不昧；其用鉴照而不遗。’此二句是说心，说德？”曰：“心、德皆在其中，更子细看。”又问：“德是心中之理否？”曰：“便是心中许多道理，光明鉴照，毫洳徊睢！薄钵取嘲矗鹤⑹蔷杀尽
    “明德者，人之所得乎天，而虚灵不昧，以具众理而应万事者也。”禅家则但以虚灵不昧者为性，而无以具众理以下之事。〔亻选
    问：“‘学者当因其所发而遂明之’，是如何？”曰：“人固有理会得处，如孝於亲，友於弟；如水之必寒，火之必热，不可谓他不知。但须去致极其知，因那理会得底，推之於理会不得底，自浅以至深，自近以至远。”又曰：“因其已知之理而益穷之，以求至乎其极。”〔广〕
    问：“‘大学之道，在明明德’。此‘明德’，莫是‘天生德於予’之‘德’？”曰：“莫如此问，只理会明德是我身上甚么物事。某若理会不得，便应公‘是“天生德於予”之“德”’，公便两下都理会不得。且只就身上理会，莫又引一句来问。如此，只是纸上去讨。”又曰：“此明德是天之予我者，莫令位啵当常常有以明之。”〔骧〕
    问：“‘明明德’意思，以平旦验之，亦见得於天者未尝不明。”曰：“不要如此看。且就明德上说，如何又引别意思证？读书最不要如此。”贺孙遂就明德上推说。曰：“须是更仔细，将心体验。不然，皆是闲说。”〔贺孙〕
    传敬子说“明明德”。曰：“大纲也是如此。只是说得恁地孤单，也不得。且去子细看。圣人说这三句，也且大概恁地说，到下面方说平天下至格物八者，便是明德新民底工夫。就此八者理会得透彻，明德、新民都在这里。而今且去子细看，都未要把自家言语意思去扌趟底。公说胸中有个分晓底，少间捉摸不著，私意便从这里生，便去穿凿。而今且去熟看那解，看得细字分晓了，便晓得大字，便与道理相近。道理在那无字处自然见得。而今且说格物这个事理，当初甚处得来？如今如何安顿它？逐一只是虚心去看万物之理，看日用常行之理，看圣贤所言之理。”〔夔〕
    明德，谓本有此明德也。“孩提之童，无不知爱其亲；及其长也，无不知敬其兄。”其良知、良能，本自有之，只为私欲所蔽，故暗而不明。所谓“明明德”者，求所以明之也。譬如镜焉：本是个明底物，缘为尘昏，故不能照；须是磨去尘垢，然後镜复明也。“在新民”，明德而後能新民。〔德明〕以下明德新民。
    或问：“明德新民，还须自家德十分明後，方可去新民？”曰：“不是自家德未明，便都不管著别人，又不是硬要去新他。若大段新民，须是德十分明，方能如此。若小小效验，自是自家这里如此，他人便自观感。‘一家仁，一国兴仁；一家让，一国兴让’，自是如此。”〔子蒙〕
    问：“明德新民，在我有以新之。至民之明其明德，却又在它？”曰：“虽说是明己德，新民德，然其意自可参见。‘明明德於天下’，自新以新其民，可知。”〔取
    蜚卿问：“新民，莫是‘修道之谓教’，有以新之否？”曰：“‘道之以德’，是‘明明德’；‘齐之以礼’，是以礼新民，也是‘修道之谓教’。有礼乐、法度、政刑，使之去旧我病！薄叉〕
    至善，只是十分是处。〔贺孙〕以下止至善。
    至善，犹今人言极好。〔方子〕
    凡曰善者，固是好。然方是好事，未是极好处。必到极处，便是道理十分尽头，无一毫不尽，故曰至善。〔亻选
    至善是极好处。且如孝：冬温夏冫青，昏定晨省，虽然是孝底事，然须是能‘听於无声，视於无形’，方始是尽得所谓孝。〔履孙〕
    至善是个最好处。若十件事做得九件是，一件不尽，亦不是至善。〔震〕
    说一个“止”字，又说一个“至”字，直是要到那极至处而後止。故曰：‘君子无所不用其极’也。〔德明〕
    善，须是至善始得。如通书“纯粹至善”，亦是。〔泳〕
    问：“‘必至於是而不迁’，如何？”曰：“未至其地，则求其至；既至其地，则不当迁动而之它也。”〔德明〕
    问：“‘止於至善’，向承教，以为君止於仁，臣止於敬，各止其所而行其所止之道。知此而能定。今日先生语窦文卿，又云：‘“坐如尸”，坐时止也；“立如齐”，立时止也。’岂以自君臣父子推之於万事，无不各有其止？”曰：“固然。‘定公问君使臣，臣事君。子曰：“君使臣以礼；臣事君以忠。”’君与臣，是所止之处；礼与忠，是其所止之善。又如‘视思明，听思聪，色思温，貌思恭’之属，无不皆然。”〔德明〕
    问至善。先生云：“事理当然之极也。”“恐与伊川说‘艮其止，止其所也’之义一同。谓有物必有则，如父止於慈，子止於孝，君止於仁，臣止於敬，万物庶事莫不各有其所。得其所则安，失其所则悖。所谓‘止其所’者，即止於至善之地也。”曰：“只是要如此。”〔卓〕
    或问：“何谓明德？”曰：“我之所得以生者，有许多道理在里，其光明处，乃所谓明德也。‘明明德’者，是直指全体之妙。下面许多节目，皆是靠明德做去。”又问：“既曰明德，又曰至善，何也？”曰：“明得一分，便有一分；明得十分，便有十分；明得二十分，乃是极至处也。”又曰：“明德是下手做，至善是行到极处。”又曰：“至善虽不外乎明德，然明德亦有略略明者，须是止於那极至处。”〔铢〕以下明德止至善。
    大学只前面三句是纲领。如“孩提之童，无不知爱其亲；及其长也，无不知敬其兄”，此良心也。良心便是明德，止是事事各有个止处。如“坐如尸，立如齐”，坐立上须得如此，方止得。又如“视思明”以下，皆“止於至善”之意。大学须自格物入，格物从敬入最好。只敬，便能格物。敬是个莹彻底物事。今人却块坐了，相似昏倦，要须提撕著。提撕便敬；昏倦便是肆，肆便不敬。〔德明〕
    问：“明德、至善，莫是一个否？”曰：“至善是明德中有此极至处。如君止於仁，臣止於敬，父止於慈，子止於孝，与国人交止於信，此所谓‘在止於至善’。只是又当知如何而为止於仁，如何而止於敬，如何而止於慈孝，与国人交之信。这里便用究竟一个下工夫处。”景绍曰：“止，莫是止於此而不过否？”曰：“固是。过与不及，皆不济事。但仁敬慈孝，谁能到得这里？闻有不及者矣，未闻有过於此者也。如舜之命契，不过是欲使‘父子有亲，君臣有义，夫妇有别，长幼有序，朋友有信’，只是此五者。至於後来圣贤千言万语，只是欲明此而已。这个道理，本是天之所以与我者，不为圣贤而有馀，不为愚不肖而不足。但其间节目，须当讲学以明之，此所以读圣贤之书，须当知他下工夫处。今人只据他说一两字，便认以为圣贤之所以为圣贤者止此而已，都不穷究著实，殊不济事。且如论语相似：读‘学而时习之’，须求其所谓学者如何？如何谓之时习？既时习，如何便能说？‘有朋自远方来’，朋友因甚而来自远方？我又何自而乐？须著一一与他考究。似此用工，初间虽觉得生受费力，久後读书甚易为工，却亦济事。”〔道夫〕
    “明明德”是知，“止於至善”是守。夫子曰：“知及之，仁能守之。”圣贤未尝不为两头底说话。如中庸所谓“择善固执”，择善，便是理会知之事；固执便是理会守之事。至书论尧之德，便说‘钦明’，舜便说‘稣芪拿鳎温恭允塞’。钦，是钦敬以自守；明，是其德之聪明。‘稣芪拿鳌，便有知底道理；‘温恭允塞’，便有守底道理。此条所录恐有误。〔道夫〕
    问：“新民如何止於至善？”曰：“事事皆有至善处。”又曰：“‘善’字轻，‘至’字重。”〔节〕以下新民止至善。
    问：“新民止於至善，只是要民修身行己，应事接物，无不曲当？”曰：“虽不可使知之，亦当使由之，不出规矩准绳之外。”〔节〕
    “止於至善”，是包“在明明德，在新民”。己也要止於至善，人也要止於至善。盖天下只是一个道理，在他虽不能，在我之所以望他者，则不可不如是也。〔道夫〕（以下明德、新民、至善。）
    明德、新民，二者皆要至於极处。明德，不是只略略地明德便了；新民，不是只略略地新得便休。须是要止於极至处。〔贺孙〕
    问：“至善，不是明德外别有所谓善，只就明德中到极处便是否？”曰：“是。明德中也有至善，新民中也有至善，皆要到那极处。至善，随处皆有。修身中也有至善，必要到那尽处；齐家中也有至善，亦要到那尽处。至善，只是以其极言。不特是理会到极处，亦要做到极处。如‘为人君，此於仁’，固是一个仁，然仁亦多般，须是随处看。如这事合当如此，是仁；那一事又合当如彼，亦是仁。若不理会，只管执一，便成一边去。如‘为人臣，止於敬’，敬亦有多少般，不可只道擎跽曲拳便是敬。如尽忠不欺，陈善闭邪，纳君无过之地，皆是敬，皆当理会。若只执一，亦成一边去，安得谓之至善！至善只是些子恰好处。韩文公谓‘轲之死不得其传’。自秦汉以来岂无人！亦只是无那至善，见不到十分极好处，做亦不做到十分极处。”〔淳〕（韧。）
    明德，是我得之於天，而方寸中光明底物事。统而言之，仁义礼智。以其发见而言之，如恻隐、羞恶之类；以其见於实用言之，如事亲、从兄是也。如此等德，本不待自家明之。但从来为气禀所拘，物欲所蔽，一向昏昧，更不光明。而今却在挑剔揩磨出来，以复向来得之於天者，此便是“明明德”。我既是明得个明德，见他人为气禀物欲所昏，自家岂不恻然欲有以新之，使之亦如我挑剔揩磨，以革其向来气禀物欲之昏而复其得之於天者。此便是“新民”。然明德、新民，初非是人力私意所为，本自有一个当然之则，过之不可，不及亦不可。且以孝言之，孝是明德，然亦自有当然之则。不及则固不是，若是过其则，必有肮芍事。须是要到当然之则田地而不迁，此方是“止於至善”。〔泳〕
    明德、新民，皆当止於至善。不及於止，则是未当止而止；当止而不止，则是过其所止；能止而不久，则是失其所止。〔亻选
    “明德新民，皆当止於极好处。止之为言，未到此便住，不可谓止；到得此而不能守，亦不可言止。止者，止於是而不迁之意。”或问：“明明德是自己事，可以做得到极好处。若新民则在人，如何得他到极好处？”曰：“且教自家先明得尽，然後渐民以仁，摩民以义。如孟子所谓‘劳之，来之，匡之，直之，辅之，翼之，又从而振德之’。如此变化他，自然解到极好处。”〔铢〕
    或问：“明德可以止於至善，新民如何得他止於至善？”曰：“若是新民而未止於至善，亦是自家有所未到。若使圣人在上，便自有个处置。”又问：“夫子非不明德，其历诸国，岂不欲春秋之民皆止於至善？到他不从，圣人也无可奈何。”曰：“若使圣人得位，则必须绥来动和。”又云：“此是说理，理必须是如此。且如‘致中和，天地位，万物育’。然尧有九年之水，想有多少不育之物。大德必得名位禄寿，也岂个个如此！只是理必如此。”〔胡泳〕
    明明德，便要如汤之日新；新民，便要如文王之“周虽旧邦，其命维新”。各求止於至善之地而後止也。〔德明〕
    欲新民，而不止於至善，是“不以尧之所以治民者治民”也。明明德，是欲去长安；止於至善，是已到长安也。〔拱寿〕
    刘源问“知止而後有定”。曰：“此一节，只是说大概效验如此。‘在明明德，在新民，在止於至善’，却是做工夫处。”〔雉〕以下知止有定。
    “在止於至善”。至者，天理人心之极致。盖其本於天理，验於人心，即事即物而无所不在。吾能各知其止，则事事物物莫不各有定理，而分位、界限为不差矣。〔端蒙〕
    须是灼然知得物理当止之处，心自会定。〔砥〕
    问：“‘知止而後有定’，须是物格、知至以後，方能如此。若未能物格、知至，只得且随所知分量而守之否？”曰：“物格、知至也无顿断。都知到尽处了，方能知止有定。只这一事上知得尽，则此一事便知得当止处。无缘便要尽底都晓得了，方知止有定。不成知未到尽头，只恁地鹘突呆在这里，不知个做工夫处！这个各随人浅深。固是要知到尽处方好，只是未能如此，且随你知得者，只管定去。如人行路，今日行得这一条路，则此一条路便知得熟了，便有定了。其它路皆要如此知得分明。所以圣人之教，只要人只管理会将去。”又曰：“这道理无它，只怕人等待。事到面前，便理会得去做，无有不得者。只怕等待，所以说：‘需者，事之贼也！’”又曰：“‘需者，事之贼也！’若是等待，终误事去。”又曰：“事事要理会。便是人说一句话，也要思量他怎生如此说；做一篇没紧要文字，也须思量他怎生如此做。”〔亻选
    “知止而後有定”，须是事事物物都理会得尽，而後有定。若只理会得一事一物，明日别有一件，便理会不得。这个道理须是理会得五六分以上，方见得这边重，那边轻，後面便也易了。而今未理会到半截以上，所以费力。须是逐一理会，少间多了，渐会贯通，两个合做一个，少间又七八个合做一个，便都一齐通透了。伊川说“贯通”字最妙。若不是他自会如此，如何说出这字！〔贺孙〕
    “知止而後有定”，必谓有定，不谓能定，故知是物有定说。〔振〕
    未知止，固用做工夫，但费把捉。已知止，则为力也易。〔亻选
    定亦自有浅深：如学者思虑凝定，亦是定；如道理都见得彻，各止其所，亦是定。只此地位已高。〔端蒙〕
    问“定而後能静”。曰：“定，是见得事事物物上千头百绪皆有定理；静，只就自家一个心上说。”〔贺孙〕以下定静。
    定以理言，故曰有；静以心言，故曰能。〔义刚〕
    定是理，静在心。既定於理，心便会静。若不定於理，则此心只是东去西走。〔泳〕
    问：“章句云：‘外物不能摇，故静。’旧说又有‘异端不能惑’之语。窃谓将二句参看，尤见得静意。”曰：“此皆外来意。凡立说须宽，方流转，不得局定。”〔德明〕
    问：“大学之静与伊川‘静中有动’之‘静’，同否？”曰：“未须如此说。如此等处，未到那里，不要理会。少顷都打乱了，和理会得处，也理会不得去。”士毅。
    问“静而後能安”。曰：“安，只是无О苤意。才不纷扰，便安。”问：“如此，则静与安无分别。”曰：“二字自有浅深。”〔德明〕以下静安。
    问：“‘安，谓所处而安。’莫是把捉得定时，处事自不为事物所移否？”曰：“这个本是一意。但静是就心上说，安是就身上说。而今人心才不静时，虽有意去安顿那物事，自是不安。若是心静，方解去区处，方解稳当。”〔义刚〕
    既静，则外物自然无以动其心；既安，则所处而皆当。看打做那里去，都移易他不得。〔道夫〕
    问：“‘静而後能安’，是在贫贱，在患难皆安否？”曰：“此心若不静，这里坐也坐不得，那里坐也坐不得。”〔取
    能安者，以地位言之也。在此则此安，在彼则彼安；在富贵亦安，在贫贱亦安。〔节〕
    问：“知止章中所谓定、静、安，终未深莹。”曰：“知止，只是识得一个去处。既已识得，即心中便定，更不他求。如求之彼，又求之此，即是未定。‘定而後能静，静而後能安’，亦相去不远，但有深浅耳。与中庸动、变、化相类，皆不甚相远。”问：“先生於此段词义，望加详数语，使学者易晓。”曰：“此处亦未是紧切处，其他亦无可说。”〔德明〕定、静、安。
    定、静、安颇相似。定，谓所止各有定理；静，谓遇物来能不动；安，谓随所寓而安，盖深於静也。〔去伪〕
    定、静、安三字大略相类。然定是心中知“为人君止於仁，为人臣止於敬”。心下有个定理，便别无胶扰，自然是静。如此，则随所处而安。〔┿〕
    知止而後有定，如行路一般。若知得是从那一路去，则心中自是定，更无疑惑。既无疑惑，则心便静；心既静，便贴贴地，便是安。既安，则自然此心专一，事至物来，思虑自无不通透。若心未能静安，则总是胡思乱想，如何是能虑！〔贺孙〕知止、定、静、安、虑。
    定，对动而言。初知所止，是动底方定，方不走作，如水之初定。静则定得来久，物不能挠，处山林亦静，处廛市亦静。安，则静者广，无所枚不安。静固安，动亦安，看处甚事皆安然不挠。安然後能虑。今人心中摇漾不定叠，还能处得事否？虑者，思之精审也。人之处事，於丛冗急遽之际而不错乱者，非安不能。圣人言虽不多，推出来便有许多说话，在人细看之耳。〔亻选
    问“安而後能虑”。曰：“先是自家心安了，有些事来，方始思量区处得当。今人先是自家这里鹘突了，到事来都区处不下。既欲为此，又欲若彼；既欲为东，又欲向西，便是不能虑。然这也从知止说下来。若知其所止，自然如此，这却不消得工夫。若知所止，如火之必热，如水之必深，如食之必饱，饮之必醉。若知所止，便见事事决定是如此，决定著做到如此地位，欠阙些子，便自住不得。如说‘事父母能竭其力，事君能致其身’，人多会说得。只是不曾见得决定著竭其力处，决定著致其身处。若决定见得著如此，看如何也须要到竭其力处，须要到致其身处。且如事君，若不见得决定著致其身，则在内亲近，必不能推忠竭诚，有犯无隐；在外任使，必不能展布四体，有殒无二。‘无求生以害仁，有杀身以成仁。’这若不是见得到，如何会恁地！”〔贺孙〕知止、安、虑。
    李德之问：“‘安而後能虑。’既首言知止矣，如何於此复说能虑？”曰：“既知此理，更须是审思而行。且如知孝於事亲，须思所以为事亲之道。”又问：“‘知至而後意诚’，如何知既尽後，意便能实？”先生指灯台而言：“如以灯照物，照见处所见便实；照不见处便有私意，非真实。”又问：“持敬、居敬如何？”曰：“且如此做将去，不须先安排下样子，後却旋求来合。”〔盖卿〕
    子升问：“知止与能虑，先生昨以比易中深与几。或问中却兼下‘极深研几’字，觉未稳。”曰：“当时下得也未仔细。要之，只著得‘研几’字。”〔木之〕
    李约之问“安而後能虑”。曰：“若知至了，及临时不能虑，则安顿得不恰好。且如知得事亲当孝，也知得恁地是孝。及至事亲时不思虑，则孝或不行，而非孝者反露矣。”〔学蒙〕安、虑。
    问“安而後能虑”。曰：“若不知此，则自家先已纷扰，安能虑！”〔德明〕
    能安者，随所处而安，无所择地而安。能虑，是见於应事处能虑。〔节〕
    虑，是思之重复详审者。〔方子〕
    虑，是研几。〔闳祖〕
    问：“到能得处，学之工夫尽否？”曰：“在己之功亦备矣。又要‘明明德於天下’，不止是要了自家一身。”〔淳〕得。
    因说知止至能得，上云“止於至善”矣，此又提起来说。言能知止，则有所定；有所定，则知其理之确然如是。一定，则不可移易，任是千动万动，也动摇他不得。既定，则能静；静，则能安；安，则能虑；虑，则能得其所止之实矣。〔卓〕知止至能得。
    知止至能得，盖才知所止，则志有定向；才定，则自能静；静，则自能安；安，则自能虑；虑，则自能得。要紧在能字。盖滔滔而去，自然如此者。虑，谓会思量事。凡思天下之事，莫不各得其当，是也。〔履孙〕
    知止，只是先知得事理如此，便有定。能静，能安，及到事来，乃能虑。能字自有道理。是事至物来之际，思之审，处之当，斯得之矣。〔夔孙〕
    问：“据知止，已是思虑了，何故静、安下复有个‘虑’字？既静、安了，复何所虑？”曰：“知止，只是先知得事理如此，便有定。能静能安，及到事至物来，乃能虑。‘能’字自有意思。谓知之审而後能虑，虑之审而後能得。”〔赐〕
    或问定静安虑四节。曰：“物格、知至，则天下事事物物皆知有个定理。定者，如寒之必衣，饥之必食，更不用商量。所见既定，则心不动摇走作，所以能静。既静，则随所处而安。看安顿在甚处，如处富贵、贫贱、患难，无往而不安。静者，主心而言；安者，主身与事而言。若人所见未定，则心何缘得静。心若不静，则既要如彼，又要如此，身何缘得安。能虑，则是前面所知之事到得，会行得去。如平时知得为子当孝，为臣当忠，到事亲事君时，则能思虑其曲折精微而得所止矣。”〔胡泳〕
    琮曰：“上面已自知止，今虑而得者，依旧是知底意思”云云。先生曰：“只上面是方知，下面是实得耳。”问：“如此，何用更过定、静、安三个节目？”曰：“不如此，不实得。”曰：“如此，上面知止处，其实未有知也。通此五句，才做得‘致知在格物’一句。”曰：“今人之学，却是敏底不如钝底。钝底循循而进，终有得处。敏底只是从头呼扬将去，只务自家一时痛快，终不见实理。”〔琮〕
    问：“定，即心有所向，不至走作，便静；静，便可以虑，何必待安？”曰：“安主事而言，不安便不能思。譬如静坐，有件事来挠，思便不得专一。定、静、安都相似。未到安处，思量未得。知止，是知个慈，知个孝。到得时，方是得个慈，得个孝底道理。虑，是虑个如何是慈，如何是孝。”又问：“至於安时，无勉强意思否？”曰：“在贫贱也安，在富贵也安，在这里也安，在那里也安。今人有在这里不安了，在那里也不会安。心下无理会，如何会去思虑？”问：“章句中‘虑谓思无不审’，莫是思之熟否？”曰：“虑是思之周密处。”〔芝〕
    王子周问知止至能得。曰：“这数句，只是要晓得知止。不知止，则不能得所止之地。如‘定、静、安’数字，恰如今年二十一岁，来年二十二岁，自是节次如此来，自不可遏。如‘在明明德，在新民，在止於至善’这三句，却紧要只是‘在止於至善’；而不说知止，则无下工夫处。”〔震〕
    游子蒙问：“知止，得止，莫稍有差别否？”曰：“然。知止，如射者之於的；得止，是已中其的。”问：“定、静、安矣，如之何而复有虑？”曰：“虑是事物之来，略审一审。”刘淮叔通问：“虑与格物致知不相干。”曰：“致知，便是要知父止於慈，子止於孝之类。虑，便是审其如何而为孝，如何而为慈。至言仁则当如尧，言孝则当如舜，言敬则当如文王，这方是得止。”子蒙言：“开欲以‘明德’之‘明’为如人之失其所有，而一旦复得，以喻之。至‘虑’字，则说不得。”曰：“知止而有定，便如人撞著所失，而不用终日营营以求之。定而静，便如人既不用求其所失，自尔甯静。静而安，便如人既知某物在甚处，某物在甚处，心下恬然无复不安。安而虑，便如自家金物都自在这里，及人来问自家讨甚金物，自家也须将上手审一审，然後与之。虑而得，则称停轻重，皆相当矣。”或又问：“何故知止而定、静、安了，又复言虑？”曰：“且如‘可以予，可以无予；可以取，可以无取；可以死，可以无死’，这上面有几许商量在。”〔道夫〕
    问“知止而後有定”。曰：“须是灼然知得物理当止之处，心自会定。”又问：“上既言知止了，何更待虑而後能得？”曰：“知止是知事事物物各有其理。到虑而後能得处，便是得所以处事之理。知止，如人之射，必欲中的，终不成要射做东去，又要射做西去。虑而後能得，便是射而中的矣。且如人早间知得这事理如此，到晚间心里定了，便会处置得这事。若是不先知得这道理，到临事时便脚忙手乱，岂能虑而有得！”问：“未格物以前，如何致力？”曰：“古人这处，已自有小学了。”〔砥〕（韧。）
    子升问知止、能虑之别。曰：“知止，是知事物所当止之理。到得临事，又须研几审处，方能得所止。如易所谓‘惟深也故能通天下之志’，此似知止；‘惟几也故能成天下之务’，此便是能虑。圣人言语自有不约而同处。”木之说：“如此则知止是先讲明工夫，能虑是临事审处之功。”曰：“固是。”再问：“‘知止而後有定’，注谓‘知之则志有定向’。或问谓‘能知所止，则方寸之间，事事物物皆有定理矣’。语似不同，何也？”曰：“也只一般。”〔木之〕
    知止，只是知有这个道理，也须是得其所止方是。若要得其所止，直是能虑方得。能虑却是紧要。知止，如知为子而必孝，知为臣而必忠。能得，是身亲为忠孝之事。若徒知这个道理，至於事亲之际，为私欲所汨，不能尽其孝；事君之际，为利禄所汨，不能尽其忠，这便不是能得矣。能虑，是见得此事合当如此，便如此做。〔道夫〕
    人本有此理，但为气禀物欲所蔽。若不格物、致知，事至物来，七颠八倒。若知止，则有定，能虑，得其所止。〔节〕
    问知止至能得。曰：“真个是知得到至善处，便会到能得地位。中间自是效验次第如此。学者工夫却在‘明明德，新民，止於至善’上。如何要去明明德，如何要去新民，如何要得止於至善，正当理会。知止、能得，这处却未甚要紧。圣人但说个知止、能得样子在这里。”〔取
    陈子安问：“知止至能得，其间有工夫否？”曰：“有次序，无工夫。才知止，自然相因而见。只知止处，便是工夫。”又问：“至善须是明德否？”曰：“至善虽不外乎明德，然明德亦有略略明者。须是止那极至处。”〔铢〕
    真知所止，则必得所止，虽若无甚间隔，其间亦有少过度处。健步勇往，势虽必至，然移步亦须略有渐次也。
    林子渊问知止至能得。曰：“知与行，工夫须著并到。失之愈明，则行之愈笃；行之愈笃，则知之益明。二者皆不可偏废。如人两足相先後行，便会渐渐行得到。若一边软了，便一步也进不得。然又须先知得，方行得。所以大学先说致知，中庸说知先於仁、勇，而孔子先说‘知及之’。然学问、慎思、明辨、力行，皆不可阙一。”〔贺孙〕
    问“知止能得”一段。曰：“只是这个物事，滋长得头面自各别。今未要理会许多次第，且要先理会个知止。待将来熟时，便自见得。”先生论看文字，只要虚心濯去旧闻，以来新见。〔时举〕
    黄去私问知止至能得。曰：“工夫全在知止。若能知止，则自能如此。”〔人杰〕
    知止至能得，譬如吃饭，只管吃去，自会饱。〔德明〕
    问知止至能得。曰：“如人饮酒，终日只是吃酒。但酒力到时，一杯深如一杯。”〔儒用〕
    知止至能得，是说知至、意诚中间事。〔闳祖〕
    大学章句说静处，若兼动，即便到“得”地位，所以细分。〔方〕
    问：“知与得如何分别？”曰：“知只是方知，得便是在手。”问：“得莫是行所知了时？”曰：“也是如此。”又曰：“只是分个知与得。知在外，得便在我。”〔士毅〕知、得。
    ●卷十五・大学二
    ◎经下
    器远问：“致知者，推致事物之理。还当就甚么样事推致其理？”曰：“眼前凡所应接底都是物。事事都有个极至之理，便要知得到。若知不到，便都没分明；若知得到，便著定恁地做，更无第二著、第三著。止缘人见道理不破，便恁地苟简，且恁地做也得，都不做得第一义。”曹问：“如何是第一义？”曰：“如‘为人君，止於仁；为人臣，止於敬；为人子，止於孝’之类，决定著恁地，不恁地便不得。又如在朝，须著进君子，退小人，这是第一义。有功决定著赏，有罪决定著诛。更无小人可用之理，更无包含小人之理。惟见得不破，便道小人不可去，也有可用之理。这都是第二义、第三义，如何会好！若事事穷得尽道理，事事占得第一义，做甚么刚方正大！且如为学，决定是要做圣贤，这是第一义，便渐渐有进步处。若便道自家做不得，且随分依稀做些子，这是见不破。所以说道：‘不以舜之所以事尧事君，贼其君者也；不以尧之所以治民治民，贼其民者也。’谓吾身不能者，自贼者也。”〔贺孙〕卓录云：“曹兄问格物穷理，须是事事物物上理会？”曰：“也须是如此，但穷理上须是见得十分彻底，穷到极处，须是见得第一著，方是，不可只到第三第四著便休了。若穷不得，只道我未穷得到底，只得如此，这是自恕之言，亦非善穷理也。且如事君，便须是‘进思尽忠，退思补过’，道合则从，不合则去。也有义不可得而去者，不可不知。”又云：“如‘不以舜之所以事尧事君，贼其君者也；不以尧之所以治民治民，贼其民者也’，这皆是极处。”以下致知。
    致知所以求为真知。真知，是要彻骨都见得透。〔道夫〕
    问：“致知莫只是致察否？”曰：“如读书而求其义，处事而求其当，接物存心察其是非、邪正，皆是也。”〔取
    因郑仲履之问而言曰：“致知乃本心之知。如一面镜子，本全体通明，只被昏翳了，而今逐旋磨去，使四边皆照见，其明无所不到。”〔盖卿〕
    致知有甚了期！〔方〕
    致知工夫，亦只是且据所已知者，玩索推广将去。具於心者，本无不足也。
    格物者，格，尽也，须是穷尽事物之理。若是穷得三两分，便未是格物。须是穷尽得到十分，方是格物。〔贺孙〕（以下格物，兼论穷理。）
    居甫问：“格物工夫，觉见不周给。”曰：“须是四方八面去格。”〔可学〕
    格物。格，犹至也，如‘舜格于文祖’之‘格’，是至于文祖处。〔芝〕
    问：“格物，还是事未至时格，事既至然後格？”曰：“格，是到那般所在。也有事至时格底，也有事未至时格底。”〔芝〕
    格物者，如言性，则当推其如何谓之性；如言心，则当推其如何谓之心，只此便是格物。〔砥〕
    穷理格物，如读经看史，应接事物，理会个是处，皆是格物。只是常教此心存，莫教他闲没勾当处。公且道如今不去学问时，此心顿放那处？〔贺孙〕
    格物，须是从切己处理会去。待自家者已定叠，然後渐渐推去，这便是能格物。〔道夫〕
    “格物”二字最好。物，谓事物也。须穷极事物之理到尽处，便有一个是，一个非，是底便行，非底便不行。凡自家身心上，皆须体验得一个是非。若讲论文字，应接事物，各各体验，渐渐推广，地步自然宽阔。如曾子三省，只管如此体验去。〔德明〕
    文振问：“物者，理之所在，人所必有而不能无者，何者为切？”曰：“君臣父子兄弟夫妇朋友，皆人所不能无者。但学者须要穷格得尽。事父母，则当尽其孝；处兄弟，则当尽其友。如此之类，须是要见得尽。若有一毫不尽，便是穷格不至也。”〔人杰〕
    格物，莫先於五品。〔方子〕
    格物，是穷得这事当如此，那事当如彼。如为人君，便当止於仁；为人臣，便当止於敬。又更上一著，便要穷究得为人君，如何要止於仁；为人臣，如何要止於敬，乃是。〔铢〕
    格物者，格其孝，当考论语中许多论孝；格其忠，必‘将顺其美，匡救其恶’，不幸而仗节死义。古人爱物，而伐木亦有时，无一些子不到处，无一物不被其泽。盖缘是格物得尽，所以如此。〔节〕
    格物，须真见得决定是如此。为子岂不知是要孝？为臣岂不知是要忠？人皆知得是如此。然须当真见得子决定是合当孝，臣决定是合当忠，决定如此做，始得。〔取
    如今说格物，只晨起开目时，便有四件在这里，不用外寻，仁义礼智是也。如才方开门时，便有四人在门里。〔亻选
    子渊说：“格物，先从身上格去。如仁义礼智，发而为恻隐、羞恶、辞逊、是非，须从身上体察，常常守得在这里，始得。”曰：“人之所以为人，只是这四件，须自认取意思是如何。所谓恻隐者，是甚么意思？且如赤子入井，一井如彼深峻，入者必死，而赤子将入焉！自家见之，此心还是如何？有一事不善，在自家身上做出，这里定是可羞；在别人做出，这里定是恶他。利之所不当得，或虽当得，而吾心有所未安，便要谦逊辞避，不敢当之。以至等闲礼数，人之施於己者，或过其分，便要辞将去，逊与别人，定是如此。事事物物上各有个是，有个非，是底自家心里定道是，非底自家心里定道非。就事物上看，是底定是是，非底定是非。到得所以是之，所以非之，却只在自家。此四者，人人有之，同得於天者，不待问别人假借。尧舜之所以为尧舜，也只是这四个，桀纣本来亦有这四个。如今若认得这四个分晓，方可以理会别道理。只是孝有多少样，有如此为孝，如此而为不孝；忠固是忠，有如此为忠，又有如此而不唤做忠，一一都著斟酌理会过。”〔贺孙〕
    问：“格物最难。日用间应事处，平直者却易见。如交错疑似处，要如此则彼碍，要如彼则此碍，不审何以穷之？”曰：“如何一顿便要格得恁地！且要见得大纲，且看个大胚模是恁地，方就里面旋旋做细。如树，初间且先斫倒在这里，逐旋去皮，方始出细。若难晓易晓底，一齐都要理会得，也不解恁地。但不失了大纲，理会一重了，里面又见一重；一重了，又见一重。以事之详略言，理会一件又一件；以理之浅深言，理会一重又一重。只管理会，须有极尽时。‘博学之，审问之，慎思之，明辨之，’成四节次第，恁地方是。”〔取
    或问：“格物是学者始入道处，当如何著力？”曰：“遇事接物之间，各须一一去理会始得。不成是精底去理会，粗底又放过了；大底去理会，小底又不问了。如此，终是有欠阙。但随事遇物，皆一一去穷极，自然分明。”又问：“世间有一种小有才底人，於事物上亦能考究得仔细，如何却无益於己？”曰：“他理会底，圣人亦理会，但他理会底意思不是。彼所为者，他欲人说，‘他人理会不得者，我理会得；他人不能者，我能之’，却不切己也。”又曰：“‘文武之道，未坠於地，在人。贤者识其大者，不贤者识其小者，莫不有文武之道焉。’圣人何事不理会，但是与人自不同。”〔祖道〕
    傅问：“而今格物，不知可以就吾心之发见理会得否？”曰：“公依旧是要安排，而今只且就事物上格去。如读书，便就文字上格；听人说话，便就说话上格；接物，便就接物上格。精粗大小，都要格它。久後会通，粗底便是精，小底便是大，这便是理之一本处。而今只管要从发见处理会。且如见赤子入井，便有怵惕、恻隐之心，这个便是发了，更如何理会。若须待它自然发了，方理会它，一年都能理会得多少！圣贤不是教人去黑淬淬里守著。而今且大著心胸，大开著门，端身正坐以观事物之来，便格它。”〔夔孙〕
    世间之物，无不有理，皆须格过。古人自幼便识其具。且如事君事亲之礼，钟鼓铿锵之节，进退揖逊之仪，皆目熟其事，躬亲其礼。及其长也，不过只是穷此理，因而渐及於天地鬼神日月阴阳草木鸟兽之理，所以用工也易。今人皆无此等礼数可以讲习，只靠先圣遗经自去推究，所以要人格物主敬，便将此心去体会古人道理，循而行之。如事亲孝，自家既知所以孝，便将此孝心依古礼而行之；事君敬，便将此敬心依圣经所说之礼而行之。一一须要穷过，自然浃洽贯通。如论语一书，当时门人弟子记圣人言行，动容周旋，揖逊进退，至为纤悉。如乡党一篇，可见当时此等礼数皆在。至孟子时，则渐已放弃。如孟子一书，其说已宽，亦有但论其大理而已。〔亻选
    问窦从周：“曾看‘格物’一段否？”因言，圣人只说“格物”二字，便是要人就事物上理会。且自一念之微，以至事事物物，若静若动，凡居处饮食言语，无不是事，无不各有个天理人欲。须是逐一验过，虽在静处坐，亦须验个敬、肆。敬便是天理，肆便是人欲。如居处，便须验得恭与不恭；执事，便须验得敬与不敬。有一般人专要就寂然不动上理会，及其应事，却七颠八倒，到了，又牵动他寂然底。又有人专要理会事，却於根本上全无工夫。须是彻上彻下，表里洞彻。如居仁，便自能由义；由义，便是居仁。“敬以直内”，便能“义以方外”；能“义以方外”，便是“敬以直内。”〔德明〕
    才仲问：“格物，是小学已有开明处了，便从大学做将去，推致其极。”曰：“人也不解无个发明处。才有些发见处，便从此挨将去，渐渐开明。只如一个事，我才发心道，‘我要做此事’，只此便是发见开明处了，便从此做将去。五代时，有一将官，年大而不识字。既贵，遂令人於每件物事上书一名字帖之，渠子细看，久之，渐渐认得几个字。从此推将去，遂识字。”〔〕
    问：“格物则恐有外驰之病？”曰：“若合做，则虽治国平天下之事，亦是己事。‘周公思兼三王，以施四事。其有不合者，仰而思之，夜以继日，幸而得之，坐以待旦。’不成也说道外驰！”又问：“若如此，则恐有身在此而心不在此，‘视而不见，听而不闻，食而不知其味’，有此等患。”曰：“合用他处，也著用。”又问：“如此，则不当论内外，但当论合为与不合为。”先生颔之。〔节〕
    若格物，则虽不能尽知，而事至物来，大者增些子，小者减些子，虽不中，不远矣。〔节〕
    问：“格物工夫未到得贯通，亦未害否？”曰：“这是甚说话！而今学者所以学，便须是到圣贤地位，不到不肯休，方是。但用工做向前去，但见前路茫茫地白，莫问程途，少间自能到。如何先立一个不解做得便休底规模放这里了，如何做事！且下手要做十分，到了只做得五六分；下手做五六分，到了只做得三四分；下手做三四分，便无了。且诸公自家里来到建阳，直到建阳方休。未到建阳，半路归去，便是不到建阳。圣贤所为，必不如此。如所谓：‘君子乡道而行，半途而废。忘身之老也，不知年数之不足也，亻免焉日有孳孳，毙而後已！’又曰：‘舜为法於天下，可传於後世，我由未免为乡人也，是则可忧也忧之如何？如舜而已矣。’”〔卓〕
    人多把这道理作一个悬空底物。大学不说穷理，只说个格物，便是要人就事物上理会，如此方见得实体。所谓实体，非就事物上见不得。且如作舟以行水，作车以行陆。今试以众人之力共推一舟於陆，必不能行，方见得舟果不能以行陆也，此之谓实体。〔德明〕
    问：“道之不明，盖是後人舍事迹以求道。”曰：“所以古人只道格物。有物便有理，若无事亲事君底事，何处得忠孝！”〔节〕
    “穷理”二字不若格物之为切，便就事物上穷格。如汉人多推秦之所以失，汉之所以得，故得失易见。然彼亦无那格底意思。若格之而极其至，则秦犹有馀失，汉亦当有馀得也。”又云：“格，谓至也，所谓实行到那地头。如南剑人往建宁，须到得郡厅上，方是至，若只到建阳境上，即不谓之至也。”〔德明〕
    格物，不说穷理，却言格物。盖言理，则无可捉摸，物有时而离；言物，则理自在，自是离不得。释氏只说见性，下梢寻得一个空洞无稽底性，亦由他说，於事上更动不得。〔贺孙〕
    所谓穷理者，事事物物，各自有个事物底道理，穷之须要周尽。若见得一边，不见一边，便不该通。穷之未得，更须款曲推明。盖天理在人，终有明处。“大学之道，在明明德”，谓人合下便有此明德。虽为物欲掩蔽，然这些明底道理未尝泯绝。须从明处渐渐推将去，穷到是处，吾心亦自有准则。穷理之初，如攻坚物，必寻其罅隙可入之处，乃从而击之，则用力为不难矣。孟子论四端，便各自有个柄靶，仁义礼智皆有头绪可寻。即其所发之端，而求其可见之体，莫非可穷之理也。〔谟〕
    格物穷理，有一物便有一理。穷得到後，遇事触物皆撞著这道理：事君便遇忠，事亲便遇孝，居处便恭，执事便敬，与人便忠，以至参前倚衡，无往而不见这个道理。若穷不至，则所见不真，外面虽为善，而内实为恶，是两个人做事了！外面为善是一个人，里面又有一个人说道：“我不好。”如今须胜得那一个不好底人去方是。岂有学圣人之书，为市井之行，这个穷得个甚道理！而今说格物穷理，须是见得个道理亲切了，未解便能脱然去其旧习。其始且见得个道理如此，那事不是，亦不敢为；其次，见得分晓，则不肯为；又其次，见得亲切，则不为之，而旧习都忘之矣。〔子蒙〕
    不是要格那物来长我聪明见识了，方去理会，自是不得不理会。
    大学说一“格物”在里，却不言其所格者如何。学者欲见下工夫处，但看孟子便得。如说仁义礼智，便穷到恻隐、羞恶、辞逊、是非之心；说好货好色好勇，便穷到太王公刘文武；说古今之乐，便穷到与民同乐处；说性，便格到纤毫未动处。这便见得他孟子胸中无一毫私意蔽窒得也，故其知识包宇宙，大无不该，细无不烛！〔道夫〕
    居甫问：“格物穷理，但理自有可以彼此者。”曰：“不必如此看。理有正，有权。今学者且须理会正。如娶妻必告父母，学者所当守。至於不告而娶，自是不是，到此处别理会。如事君匡救其恶，是正理。伊川说‘纳约自牖’，又是一等。今於此一段未分明，却先为彼引走。如孔子说‘危行言孙’，当春秋时亦自如此。今不理会正当处，才见圣人书中有此语，便要守定不移，鸣帽刂领缎兴镆印４说确缢祝浙江甚盛，殊可虑！”〔可学〕
    问：“格物之义，固要就一事一物上穷格。然如吕氏杨氏所发明大本处，学者亦须兼考。”曰：“识得，即事事物物上便有大本。不知大本，是不曾穷得也。若只说大本，便是释老之学。”〔德明〕
    致知、格物，只是一个。〔道夫〕以下致知、格物。
    “致知、格物，一胯底事。”先生举左右指来比并。〔泳〕
    格物，是逐物格将去；致知，则是推得渐广。〔赐〕
    剡伯问格物、致知。曰：“格物，是物物上穷其至理；致知，是吾心无所不知。格物，是零细说；致知，是全体说。”〔时举〕
    张仁叟问致知、格物。曰：“物莫不有理，人莫不有知。如孩提之童，知爱其亲；及其长也，知敬其兄；以至於饥则知求食，渴则知求饮，是莫不有知也。但所知者止於大略，而不能推致其知以至於极耳。致之为义，如以手推送去之义。凡经传中云致者，其义皆如此。”〔时举〕
    问：“知如何致？物如何格？”曰：“‘孩提之童，莫不知爱其亲；及其长也，莫不知敬其兄。’人皆有是知，而不能极尽其知者，人欲害之也。故学者必须先克人欲以致其知，则无不明矣。‘致’字，如推开去。譬如暗室中见些子明处，便寻从此明处去。忽然出到外面，见得大小大明。人之致知，亦如此也。格物是‘为人君止於仁，为人臣止於敬’之类。事事物物，各有个至极之处。所谓‘止’者，即至极之处也。然须是极尽其理，方是可止之地。若得八分，犹有二分未尽，也不是。须是极尽，方得。”又曰：“知在我，理在物。”〔祖道〕
    黄去私问致知、格物。曰：“‘致’字有推出之意，前辈用‘致’字多如此。人谁无知？为子知孝，为父知慈。只是知不尽，须是要知得透底。且如一穴之光，也唤做光，然逐旋开得大，则其光愈大。物皆有理，人亦知其理，如当慈孝之类，只是格不尽。但物格於彼，则知尽於此矣。”又云：“知得此理尽，则此个意便实。若有知未透处，这里面便黑了。”〔人杰〕
    刘圻父说格物、致知。曰：“他所以下‘格’字、‘致’字者，皆是为自家元有是物，但为他物所蔽耳。而今便要从那知处推开去，是因其所已知而推之，以至於无所不知也。”〔义刚〕
    郭叔阄剩骸拔学之初，在乎格物。物物有理，第恐气禀昏愚，不能格至其理。”曰：“人个个有知，不成都无知，但不能推而致之耳。格物理至彻底处。”又云：“致知、格物，只是一事，非是今日格物，明日又致知。格物，以理言也；致知，以心言也。”〔恪〕
    问：“致知，是欲於事理无所不知；格物，是格其所以然之故。此意通否？”曰：“不须如此说。只是推极我所知，须要就那事物上理会。致知，是自我而言；格物，是就物而言。若不格物，何缘得知。而今人也有推极其知者，却只泛泛然竭其心思，都不就事物上穷究。如此，则终无所止。”义刚曰：“只是说所以致知，必在格物。”曰：“正是如此。若是极其所知去推究那事物，则我方能有所知。”〔义刚〕
    致知、格物，固是合下工夫，到後亦离这意思不得。学者要紧在求其放心。若收拾得此心存在，已自看得七八分了。如此，则本领处是非善恶，已自分晓。惟是到那变处方难处，到那里便用子细研究。若那分晓底道理却不难见，只是学者见不亲切，故信不及，如漆雕开所谓“吾斯之未能信”。若见得亲切，自然信得及。看得大学了，咽卑咽反来看，见得古人所以处事变处，亻尽有短长。〔贺孙〕
    人之一心，本自光明。常提撕他起，莫为物欲所蔽，便将这个做本领，然後去格物、致知。如大学中条目，便是材料。圣人教人，将许多材料来修治平此心，令常常光明耳。按“修治”字疑。伊川云：“我使他思时便思”，如此方好。倘临事不醒，只争一晌时，便为他引去。且如我两眼光仓々，又白日里在大路上行，如何会被别人引去草中！只是我自昏睡，或暗地里行，便被别人胡乱引去耳。但只要自家常醒得他做主宰，出乎万物之上，物来便应。易理会底，便理会得；难理会底，思量久之也理会得。若难理会底便理会不得，是此心尚昏未明，便用提醒他。〔骧〕
    问“致知在格物”。曰：“知者，吾自有此知。此心虚明广大，无所不知，要当极其至耳。今学者岂无一斑半点，只是为利欲所昏，不曾致其知。孟子所谓四端，此四者在人心，发见於外。吾友还曾平日的见其有此心，须是见得分明，则知可致。今有此心而不能致，临事则昏惑，有事则胶扰，百种病谤皆自此生。”又问：“凡日用之间作事接人，皆是格物穷理？”曰：“亦须知得要本。若不知得，只是作事，只是接人，何处为穷理！”
    致知分数多。如博学、审问、慎思、明辨，四者皆致知，只力行一件是行。言致，言格，是要见得到尽处。若理有未格处，是於知之之体尚有未尽。格物不独是仁孝慈敬信五者，此只是大约说耳。且如说父子，须更有母在，更有夫妇在。凡万物万事之理皆要穷。但穷到底，无复馀蕴，方是格物。〔大雅〕
    致知、格物，便是“志於道”。“据於德”，却是讨得个匡格子。〔义刚〕
    格物、致知，是极粗底事；“天命之谓性”，是极精底事。但致知、格物，便是那“天命之谓性”底事。下等事，便是上等工夫。〔义刚〕
    曹又问致知、格物。曰：“此心爱物，是我之仁；此心要爱物，是我之义；若能分别此事之是，此事之非，是我之智；若能别尊卑上下之分，是我之礼。以至於万物万事，皆不出此四个道理。其实只是一个心，一个根柢出来抽枝长叶。”〔卓〕
    蒋端夫问：“‘致知在格物。’胸中有见，然後於理无不见。”曰：“胸中如何便有所见？譬如婴儿学行，今日学步，明日又步，积习既久，方能行。天地万物莫不有理。手有手之理，足有足之理，手足若不举行，安能尽其理！榜物者，欲究极其物之理，使无不尽，然後我之知无所不至。物理即道理，天下初无二理。”〔震〕
    问：“知至、意诚，求知之道，必须存神索至，不思则不得诚。是否？”曰：“致知、格物，亦何消如此说。所谓格物，只是眼前处置事物，酌其轻重，究极其当处，便是，亦安用存神索至！只如吾胸中所见，一物有十分道理，若只见三二分，便是见不尽。须是推来推去，要见尽十分，方是格物。既见尽十分，便是知止。”〔震〕
    或问：“致知须要诚。既是诚了，如何又说诚意？致知上本无‘诚’字，如何强安排‘诚’字在上面说？”“为学之始，须在致知。不致其知，如何知得！欲致其知，须是格物。格物云者，要穷到九分九鹨陨希方是格。”〔谦〕
    若不格物、致知，那个诚意、正心，方是捺在这里，不是自然。若是格物、致知，便自然不用强捺。
    元昭问：“致知、格物，只作穷理说？”曰：“不是只作穷理说。格物，所以穷理。”又问：“格物是格物与人。知物与人之异，然後可作工夫。”曰：“若作致知在格物论，只是胡说！既知人与物异後，待作甚合杀。格物，是格尽此物。如有一物，凡十瓣，已知五瓣，尚有五瓣未知，是为不尽。如一镜焉，一半明，一半暗，是一半不尽。格尽物理，则知尽。如元昭所云，物格、知至当如何说？”子上问：“向见先生答江德功书如此说。”曰：“渠如何说，已忘却。”子上云：“渠作接物。”曰：“又更错。”
    陈问：“大学次序，在圣人言之，合下便都能如此，还亦须从致知格物做起？但他义理昭明，做得来恐易。”曰：“也如此学。只是圣人合下体段已具，义理都晓得，略略恁地勘验一过。其实大本处都尽了，不用学，只是学那没紧要底。如中庸言：‘及其至也，虽圣人有所不知不能焉。’人多以至为道之精妙处。若是道之精妙处有所不知不能，便与庸人无异，何足以为圣人！这至，只是道之尽处，所不知不能，是没紧要底事。他大本大根元无欠阙，只是古今事变，礼乐制度，便也须学。”寅。
    子善问物格。曰：“物格是要得外面无不尽，里面亦清彻无不尽，方是不走作。”〔恪〕以下物格。
    上而无极、太极，下而至於一草、一木、一昆裰微，亦各有理。一书不读，则阙了一书道理；一事不穷，则阙了一事道理；一物不格，则阙了一物道理。须著逐一件与他理会过。〔道夫〕
    叔文问：“格物莫须用合内外否？”曰：“不须恁地说。物格後，他内外自然合。盖天下之事，皆谓之物，而物之所在，莫不有理。且如草木禽兽，虽是至微至贱，亦皆有理。如所谓‘仲夏斩阳木，仲冬斩阴木’，自家知得这个道理，处之而各得其当便是。且如鸟兽之情，莫不好生而恶杀，自家知得是恁地，便须‘见其生不忍见其死，闻其声不忍食其肉’方是。要之，今且自近以及远，由粗以至精。”〔道夫〕嚷急鸪觥
    问：“格物须合内外始得？”曰：“他内外未尝不合。自家知得物之理如此，则因其理之自然而应之，便见合内外之理。目前事事物物，皆有至理。如一草一木，一禽一兽，皆有理。草木春生秋杀，好生恶死。‘仲夏斩阳木，仲冬斩阴木’，皆是顺阴阳道理。砥录作“皆是自然底道理”。自家知得万物均气同体，‘见生不忍见死，闻声不忍食肉’，非其时不伐一木，不杀一兽，‘不杀胎，不曦藏玻不覆巢’，此便是合内外之理。”〔取常砥录略。）
    “知至，谓天下事物之理知无不到之谓。若知一而不知二，知大而不知细，知高远而不知幽深，皆非知之至也。要须四至八到，无所不知，乃谓至耳。”因指灯曰：“亦如灯烛在此，而光照一室之内，未尝有一些不到也。”〔履孙〕以下知至。
    知至，谓如亲其所亲，长其所长，而不能推之天下，则是不能尽之於外；欲亲其所亲，欲长其所长，而自家里面有所不到，则是不能尽之於内。须是其外无不周，内无不具，方是知至。〔履孙〕
    子升问：“知止便是知至否？”曰：“知止就事上说，知至就心上说。知止，知事之所当止；知至，则心之知识无不尽。”〔木之〕
    知止，就事上说；知至，就心上说，举其重而言。〔闳祖〕
    问：“‘致知’之‘致’，‘知至’之‘至’，有何分别？”曰：“上一‘致’字，是推致，方为也。下一‘至’字，是已至。”先著“至”字，旁著“人”字，为“致”。是人从旁推至。〔节〕
    格物，只是就事上理会；知至，便是此心透彻。〔广〕
    格物，便是下手处；知至，是知得也。〔德明〕
    致知未至，譬如一个铁片，亦割得物事，只是不如磨得芒刃十分利了，一锸便破。若知得切了，事事物物至面前，莫不迎刃而解。〔贺孙〕
    未知得至时，一似捕龙蛇，捉虎豹相似。到知得至了，却恁地平平做将去，然节次自有许多工夫。到後来炀兀虽是自家所为，皆足以兴起斯民。又须是以天下之心审自家之心，以自家之心审天下之心，使之上下四面都平均齐一而後可。〔贺孙〕
    郑仲履问：“某观大学知至，见得是乾知道理。”曰：“何用说乾知！只理会自家知底无不尽，便了。”〔盖卿〕
    知至，如易所谓极深；‘惟深也，故能通天下之志’，这一句略相似。能虑，便是研几；如所谓‘惟几也，故能成天下之务’，这一句却相似。〔夔孙〕
    问：“定、静、安、虑、得与知至、意诚、心正是两事，只要行之有先後。据先生解安、定、虑、得与知至似一般，如何？”曰：“前面只是大纲且如此说，後面却是学者用力处。”〔去伪〕
    致知，不是知那人不知底道理，只是人面前底。且如义利两件，昨日虽看义当为然，而却又说未做也无害；见得利不可做，却又说做也无害；这便是物未格，知未至。今日见得义当为，决为之；利不可做，决定是不做，心下自肯自信得及，这便是物格，便是知得至了。此等说话，为无恁地言语，册子上写不得。似恁地说出，却较见分晓。〔植〕（以下物格、知至。）
    问：“格物、穷理之初，事事物物也要见到那里了？”曰：“固是要见到那里。然也约摸是见得，直到物格、知至，那时方信得及。”〔取
    守约问：“物格、知至，到曾子悟忠恕於一唯处，方是知得至否？”曰：“亦是如此。只是就小处一事一物上理会得到，亦是知至。”〔贺孙〕
    或问：“‘物格而後知至’一句，或谓物格而知便至。如此，则与下文‘而後’之例不同。”曰：“看他文势，只合与下文一般说。但且谓之物格，则不害其为一事一物在。到知，则虽万物亦只是一个知。故必理无不穷，然後知方可尽。今或问中却少了他这意思。”
    “大学物格、知至处，便是凡圣之关。物未格，知未至，如何杀也是凡人。须是物格、知至，方能循循不已，而入於圣贤之域，纵有敏钝迟速之不同，头势也都自向那边去了。今物未格，知未至，虽是要过那边去，头势只在这边。如门之有限，犹未过得在。”问：“伊川云‘非乐不足以语君子’，便是物未格，知未至，未过得关否？”曰：“然。某尝谓，物格、知至後，虽有不善，亦是白地上黑点；物未格，知未至，纵有善，也只是黑地上白点。”〔伯羽〕（以下论格物、致知、诚意是学者之关。）
    格物是梦觉关。格得来是觉，格不得只是梦。诚意是善恶关。诚得来是善，诚不得只是恶。过得此二关，上面工夫却一节易如一节了。到得平天下处，尚有些工夫。只为天下阔，须著如此点检。”又曰：“诚意是转关处。”又曰：“诚意是人鬼关！”诚得来是人，诚不得是鬼。〔夔孙〕
    致知、诚意，是学者两个关。致知乃梦与觉之关，诚意乃恶与善之关。透得致知之关则觉，不然则梦；透得诚意之关则善，不然则恶。致知、诚意以上工夫较省，逐旋开去，至於治国、平天下地步愈阔，却须要照顾得到。〔人杰〕
    知至、意诚，是凡圣界分关隘。未过此关，虽有小善，犹是黑中之白；已过此关，虽有小饼，亦是白中之黑。过得此关，正好著力进步也。〔道夫〕
    “大学所谓‘知至、意诚’者，必须知至，然後能诚其意也。今之学者只说操存，而不知讲明义理，则此心愦愦，何事於操存也！某尝谓诚意一节，正是圣凡分别关隘去处。若能诚意，则是透得此关；透此关後，滔滔然自在去为君子。不然，则崎岖反侧，不免为小人之归也。”“致知所以先於诚意者如何？”曰：“致知者，须是知得尽，尤要亲切。寻常只将‘知至’之‘至’作‘尽’字说，近来看得合作‘切至’之‘至’。知之者切，然後贯通得诚意底意思，如程先生所谓真知者是也。”〔谟〕
    论诚意，曰：“过此一关，方是人，不是贼！”又曰：“过此一关，方会进。”一本云：“过得此关，道理方牢固。”〔方子〕
    锺唐杰问意诚。曰：“意诚只是要情愿做工夫，若非情愿，亦强不得。未过此一关，犹有七分是小人。”〔盖卿〕
    意诚、心正，过得此关，义理方稳。不然，七分是小人在。又曰：“意不诚底，是私过；心不正底，是公过。”〔方子〕
    深自省察以致其知，痛加剪落以诚其意。〔升卿〕致知、诚意。
    知与意皆出於心。知是知觉处，意是发念处。〔闳祖〕
    致知，无毫鹬不尽。守其所止，无须臾之或离。致知，如一事只知得三分，这三分知得者是真实，那七分不知者是虚伪。为善，须十分知善之可好，若知得九分，而一分未尽，只此一分未尽，便是鹘突苟且之根。少间说便为恶也不妨，便是意不诚。所以贵致知，穷到极处谓之‘致’。或得於小而失於大，或得於始而失於终，或得於此而失於彼，或得於己而失於人，极有深浅。惟致知，则无一事之不尽，无一物之不知。以心验之，以身体之，逐一理会过，方坚实。〔亻选
    说为学次第，曰：“本末精粗，虽有先後，然一齐用做去。且如致知、格物而後诚意，不成说自家物未格，知未至，且未要诚意，须待格了，知了，却去诚意。安有此理！圣人亦只说大纲自然底次序是如此。拈著底，须是逐一旋旋做将去始得。常说田子方说文侯听乐处，亦有病。不成只去明官，不去明音，亦须略去理会始得。不能明音，又安能明官！蛞怨为商，以角为徵，自家缘何知得。且如‘笾豆之事，则有司存’，非谓都不用理会笾豆，但比似容貌、颜色、辞气为差缓耳。又如官名，在孔子有甚紧要处？圣人一听得郯子会，便要去学。盖圣人之学，本末精粗，无一不备，但不可轻本而重末也。今人炎过了多少日子，凡事都不肯去理会。且如仪礼一节，自家立朝不晓得礼，临事有多少利害！”〔雉〕
    吴仁甫问：“诚意在致知、格物後，如何？”曰：“源头只在致知。知至之後，如从上面放水来，已自迅流湍决，只是临时又要略略拨剔，莫令壅滞尔。”〔铢〕
    问：“诚意莫只是意之所发，制之於初否？”曰：“若说制，便不得。须是先致知、格物，方始得。人莫不有知，但不能致其知耳。致其知者，自里面看出，推到无穷尽处；自外面看入来，推到无去处；方始得了，意方可诚。致知、格物是源头上工夫。看来知至便自心正，不用‘诚意’两字也得。然无此又不得，譬如过水相似，无桥则过不得。意有未诚，也须著力。不应道知已至，不用力。”
    知若至，则意无不诚。若知之至，欲著此物亦留不住，东西南北中央皆著不得。若是不诚之人，亦不肯尽去，亦要留些子在。〔泳〕知至、意诚。
    问：“知至到意诚之间，意自不联属。须是别识得天理人欲分明，尽去人欲，全是天理，方诚。”曰：“固是。这事不易言。须是格物精熟，方到此。居常无事，天理实然，有纤毫私欲，便能识破他，自来点检惯了。譬有贼来，便识得，便捉得他。不曾用工底，与贼同眠同食也不知！”〔大雅〕
    周震亨问知至、意诚，云：“有知其如此，而行又不如此者，是如何？”曰：“此只是知之未至。”问：“必待行之皆是，而後验其知至欤？”曰：“不必如此说。而今说与公是知之未至，公不信，且去就格物、穷理上做工夫。穷来穷去，末後自家真个见得此理是善与是恶，自心甘意肯不去做，此方是意诚。若犹有一毫疑贰底心，便是知未至，意未诚，久後依旧去做。然学者未能便得会恁地，须且致其知，工夫积累，方会知至。”
    “‘知至而後意诚’，须是真知了，方能诚意。知苟未至，虽欲诚意，固不得其门而入矣。惟其胸中了然，知得路迳如此，知善之当好，恶之当恶，然後自然意不得不诚，心不得不正。”因指烛曰：“如点一条蜡烛在中间，光明洞达，无处不照，虽欲将不好物事来，亦没安顿处，自然著它不得。若是知未至，譬如一盏灯，用罩子盖住，则光之所及者固可见，光之所不及处则皆黑暗无所见，虽有不好物事安顿在後面，固不得而知也。炎录云：“知既至，则意可诚。如灯在中间，才照不及处，便有贼潜藏在彼，不可知。若四方八面都光明了，他便无著身处。”所以贵格物，如佛、老之学，它非无长处，但它只知得一路。其知之所及者，则路迳甚明，无有差错；其知所不及处，则皆颠倒错乱，无有是处，缘无格物工夫也。”问：“物未格时，意亦当诚。”曰：“固然。岂可说物未能格，意便不用诚！自始至终，意常要诚。如人贸，当南其辕。岂可谓吾未能到楚，且北其辕！但知未至时，虽欲诚意，其道无由。如人夜行，虽知路从此去，但黑暗，行不得。所以要得致知。知至则道理坦然明白，安而行之。今人知未至者，也知道善之当好，恶之当恶。然临事不如此者，只是实未曾见得。若实见得，自然行处无差。”〔亻选
    欲知知之真不真，意之诚不诚，只看做不做如何。真个如此做底，便是知至、意诚。〔道夫〕
    问“知至而後意诚”。曰：“知则知其是非。到意诚实，则无不是，无有非，无一毫错，此已是七八分人。然又不是今日知至，意乱发不妨，待明日方诚。如言孔子‘七十而从心’，不成未七十心皆不可从！只是说次第如此。白居易诗云：‘行年三十九，岁暮日斜时。孟子心不动，吾今其庶几！’诗人玩弄至此！”〔可学〕录别出。
    舜功问：“致知、诚意是如何先後？”曰：“此是当初一发同时做底工夫，及到成时，知至而後意诚耳。不是方其致知，则脱空妄语，猖狂妄行，及到诚意方始旋收拾也。孔子‘三十而立’，亦岂三十岁正月初一日乃立乎！白乐天有诗：“吾年三十九，岁暮日斜时。孟子心不动，吾今其庶几！’此诗人滑稽耳！”〔〕
    学者到知至意诚，便如高祖之关中，光武之河内。〔芝〕
    问“‘知至而後意诚’，故天下之理，反求诸身，实有於此。似从外去讨得来”云云。曰：“‘仁义礼智，非由外铄我也，我固有之也，弗思耳矣！’”厉声言“弗思”二字。又笑曰：“某常说，人有两个儿子，一个在家，一个在外去患沂隆Ｆ涓溉此档涝诩业资亲约叶子，在外底不是！”〔节〕
    或问：“知至以後，善恶既判，何由意有未诚处？”曰：“克己之功，乃是知至以後事。‘惟圣罔念作狂，惟狂克念作圣’。一念才放下，便是失其正。自古无放心底圣贤，然一念之微，所当深谨，才说知至後不用诚意，便不是。‘人心惟危，道心惟微’，毫鸺洳豢刹蛔酉咐砘帷２潘堤快，便失却此项工夫也。”录。
    问椿：“知极其至，有时意又不诚，是如何？”椿无对。曰：“且去这里子细穷究。”一日，禀云：“是知之未极其至。”先生曰：“是则是。今有二人：一人知得这是善，这是恶；又有一人真知得这是善当为，恶不可为。然後一人心中，如何见得他是真知处？”椿亦无以应。先生笑曰：“且放下此一段，缓缓寻思，自有超然见到处。”〔椿〕
    诚意，方能保护得那心之全体。以下诚意。
    问“实其心之所发，欲其一於理而无所杂”。曰：“只为一，便诚；二，便杂。‘如恶恶臭，如好好色’，一故也。‘小人丫游不善，止著其善’，二故也。只要看这些便分晓。二者，为是真底物事，却著些假扌谭爬铮便成诈伪。如这一盏茶，一味是茶，便是真。才有些别底滋味，便是有物夹杂了，便是二。”〔夔孙〕
    意诚後，推荡得渣滓灵利，心尽是义理。〔闳祖〕（以下意诚。）
    意诚，如蒸饼，外面是白面，透里是白面。意不诚，如蒸饼外面虽白，里面却只是粗面一般。〔闳祖〕
    “心，言其统体；意，是就其中发处。正心，如戒惧不睹不闻；诚意，如慎独。”又曰：“由小而大。意小心大。”〔闳祖〕正心、诚意。
    康叔临问：“意既诚矣，心安有不正？”曰：“诚只是实。虽是意诚，然心之所发有不中节处，依旧未是正。亦不必如此致疑，大要只在致知格物上。如物格、知至上卤莽，虽见得似小，其病却大。自修身以往，只是如破竹然，逐节自分明去。今人见得似难，其实却易。人入德处，全在致知、格物。譬如昧侔哺，路头一正，著起草鞋，便会到。未须问所过州县那个在前，那个在後，那个是繁盛，那个是荒索。工夫全在致知、格物上。”〔谦〕（以下论格物、致知、诚意、正心。）
    问：“心，本也。意，特心之所发耳。今欲正其心，先诚其意，似倒说了。”曰：“心无形影，教人如何撑拄。须是从心之所发处下手，先须去了许多恶根。如人家里有贼，先去了贼，方得家中宁。如人种田，不先去了草，如何下种。须去了自欺之意，意诚则心正。诚意最是一段中紧要工夫，下面一节轻一节。”或云：“致知、格物也紧要。”曰：“致知，知之始；诚意，行之始。”〔夔孙〕
    或问：“意者心之所发，如何先诚其意？”曰：“小底却会牵动了大底。心之所以不正，只是私意牵去。意才实，心便自正。圣贤下语，一字是一字，不似今人作文字，用这个字也得，改做那一字也得。”
    格物者，知之始也；诚意者，行之始也。意诚则心正，自此去，一节易似一节。〔拱寿〕
    致知、诚意两节若打得透时，已自是个好人。其它事一节大如一节，病败一节小如一节。〔自修〕
    格物者，穷事事物物之理；致知者，知事事物物之理。无所不知，知其不善之必不可为，故意诚；意既诚，则好乐自不足以动其心，故心正。格。
    格物、致知、正心、诚意，不可著纤毫私意在其中。椿录云：“便不是矣。”致知、格物，十事格得九事通透，一事未通透，不妨；一事只格得九分，一分不透，最不可。凡事不可著个“且”字。“且”字，其病甚多。
    格物、致知、诚意、正心，虽是有许多节次，然其进之迟速，则又随人资质敏钝。〔履孙〕
    大学於格物、诚意，都锻炼成了，到得正心、修身处，只是行将去，都易了。〔夔孙〕
    致知、诚意、正心，知与意皆从心出来。知则主於别识，意则主於营为。知近性，近体；意近情，近用。〔端蒙〕
    敬之问诚意、正心、修身。曰：“若论浅深意思，则诚意工夫较深，正心工夫较浅；若以小大看，则诚意较紧细，而正心、修身地位又较大，又较施展。”〔贺孙〕
    诚意、正心、修身，意是指已发处看，心是指体看。意是动，心又是该动静。身对心而言，则心正是内。能如此修身，是内外都尽。若不各自做一节功夫，不成说我意已诚矣，心将自正！则恐惧、好乐、忿忄右将去，又却邪了。不成说心正矣，身不用管！则外面更不顾，而遂心迹有异矣。须是“无所不用其极”。〔端蒙〕
    或问：“意者，乃听命於心者也。今曰‘欲正其心，先诚其意’，意乃在心之先矣。”曰：“‘心’字卒难摸索。心譬如水：水之体本澄湛，却为风涛不停，故水亦摇动。必须风涛既息，然後水之体得静。人之无状位啵皆在意之不诚。必须去此，然後能正其心。及心既正後，所谓好恶哀矜，与修身齐家中所说者，皆是合有底事。但当时时省察其固滞偏胜之私耳。”〔亻选匙匙媛家赏闻别出。
    问：“心者，身之主；意者，心之发。意发於心，则意当听命於心。今曰‘意诚而後心正’，则是意反为心之管束矣，何也？”曰：“心之本体何尝不正。所以不得其正者，盖由邪恶之念勃勃而兴，有以动其心也。譬之水焉，本自莹净宁息，盖因波涛汹涌，水遂为其所激而动也。更是大学次序，诚意最要。学者苟於此一节分别得善恶、取舍、是非分明，则自此以後，凡有忿忄印⒑美帧⑶装、畏敬等类，皆是好事。大学之道，始不可胜用矣。”〔壮祖〕
    问：“心如何正？”曰：“只是去其害心者。”〔端蒙〕
    或问正心修身。曰：“今人多是不能去致知处著力，此心多为物欲所陷了。惟圣人能提出此心，使之光明，外来底物欲皆不足以动我，内中发出底又不陷了。”〔祖道〕
    心才不正，其终必至於败国亡家。〔亻选
    “诚意正心”章，一说能诚其意，而心自正；一说意诚矣，而心不可不正。问：“修身齐家亦然否？”曰：“此是交会处，不可不看。”又曰：“诚意以敬为先。”〔泳〕
    或问：“正心、修身，莫有浅深否？”曰：“正心是就心上说，修身是就应事接物上说。那事不自心做出来！如修身，如炀兀都是心做出来。但正心，却是萌芽上理会。若修身与炀氐仁拢都是各就地头上理会。”
    毅然问：“‘家齐，而後国治，天下平。’如尧有丹朱，舜有瞽瞍，周公有管蔡，却能平治，何也？”曰：“尧不以天下与丹朱而与舜，舜能使瞽瞍不格奸，周公能致辟于管蔡，使不为乱，便是措置得好了。然此皆圣人之变处。想今人家不解有那瞽瞍之父，丹朱之子，管蔡之兄，都不须如此思量，且去理会那常处。”〔淳〕
    “壹是”，一切也。汉书平帝纪“一切”，颜师古注：“犹如以刀切物，取其整齐。”〔泳〕
    李从之问：“‘壹是皆以修身为本’，何故只言修身？”曰：“修身是对天下国家说。修身是本，天下国家是末。凡前面许多事，便是理会修身。‘其所厚者薄，所薄者厚’，又是以家对国说。”〔┿〕
    问：“大学解：‘所厚，谓家。’若诚意正心，亦可谓之厚否？”曰：“不可。此只言先後缓急。所施则有厚薄。”〔节〕
    问：“大学之书，不过明德、新民二者而已。其自致知、格物以至平天下，乃推广二者，为之条目以发其意，而传意则又以发明其条目者。要之，不过此心之体不可不明，而致知、格物、诚意、正心，乃其明之之工夫耳。”曰：“若论了得时，只消‘明明德’一句便了，不用下面许多。圣人为学者难晓，故推说许多节目。今且以明德、新民互言之，则明明德者，所以自新也；新民者，所以使人各明其明德也。然则虽有彼此之间，其为欲明之德，则彼此无不同也。譬之明德却是材料，格物、致知、诚意、正心、修身，却是下工夫以明其明德耳。於格物、致知、诚意、正心、修身之际，要得常见一个明德隐然流行于五者之间，方分明。明德如明珠，常自光明，但要时加拂拭耳。若为物欲所蔽，即是珠为泥ネ，然光明之性依旧自在。”〔大雅〕以下总论纲领、条目。
    大学“在明明德，在新民，在止於至善”，此三个是大纲，做工夫全在此三句内。下面知止五句是说效验如此。上面是服药，下面是说药之效验。正如说服到几日效如此，又服到几日效又如此。看来不须说效亦得，服到日子满时，自然有效。但圣人须要说到这田地，教人知“明明德”三句。後面又分析开八件：致知至修身五件，是明明德事；齐家至平天下三件，是新民事。至善只是做得恰好。後面传又立八件，详细剖析八件意思。大抵闲时吃紧去理会，须要把做一件事看，横在胸中，不要放下。若理会得透彻，到临事时，一一有用处。而今人多是闲时不吃紧理会，及到临事时，又不肯下心推究道理，只说且放过一次亦不妨。只是安于浅陋，所以不能长进，终於无成。大抵是不曾立得志，枉过日子。且如知止，只是闲时穷究得道理分晓，临事时方得其所止。若闲时不曾知得，临事如何了得。事亲固是用孝，也须闲时理会如何为孝，见得分晓，及到事亲时，方合得这道理。事君亦然。以至凡事都如此。又问：“知止，是万事万物皆知得所止，或只指一事而言？”曰：“此彻上彻下，知得一事，亦可谓之知止。”又问：“上达天理，便是事物当然之则至善处否？”曰：“只是合礼处，便是天理。所以圣人教人致知、格物，亦只要人理会得此道理。”又问：“大学表里精粗如何？”曰：“自是如此。粗是大纲，精是里面曲折处。”又曰：“外面事要推阐，故齐家而後治国，平天下；里面事要切己，故修身、正心，必先诚意。致知愈细密。”又问真知。曰：“曾被虎伤者，便知得是可畏。未曾被虎伤底，须逐旋思量个被伤底道理，见得与被伤者一般，方是。”〔明作〕
    格物、致知，是求知其所止；诚意、正心、修身、齐家、治国、平天下，是求得其所止。物格、知至，是知所止；意诚、心正、身修、家齐、国治、天下平，是得其所止。大学中大抵虚字多。如所谓“欲”、“其”、“而後”，皆虚字；“明明德、新民、止於至善”，“致知、格物、诚意、正心、修身、齐家、治国、平天下”，是实字。今当就其紧要实处著工夫。如何是致知、格物以至于治国、平天下，皆有节目，须要一一穷究著实，方是。〔道夫〕
    自“欲明明德於天下”至“先致其知”，皆是隔一节，所以言欲如此者，必先如此。“致知在格物”，知与物至切近，正相照在。格物所以致知，物才格，则知已至，故云在，更无次第也。〔闳祖〕
    大学“明明德於天下”以上，皆有等级。到致知格物处，便较亲切了，故文势不同，不曰“致知者先格其物”，只曰“致知在格物”也。“意诚而後心正”，不说是意诚了便心正，但无诈伪便是诚。心不在焉，便不正。或谓但正心，不须致知、格物，便可以修身、齐家，却恐不然。圣人教人穷理，只道是人在善恶中，不能分别得，故善或以为恶，恶或以为善；善可以不为不妨，恶可以为亦不妨。圣人便欲人就外面拦截得紧，见得道理分明，方可正得心，诚得意。不然，则圣人告颜子，如何不道非礼勿思，却只道勿视听言动？如何又先道“居处恭，执事敬”，而後“与人忠”？“敬”字要体得亲切，似得个“畏”字。铢记先生尝因诸生问敬宜何训，曰：“是不得而训也。惟‘畏’庶几近之。”铢云：“以‘畏’训‘敬’，平淡中有滋味。”曰：“然。”〔А
    “欲明明德於天下者先治其国，至致知在格物。”“欲”与“先”字，谓如欲如此，必先如此，是言工夫节次。若“致知在格物”，则致知便在格物上。看来“欲”与“先”字，差慢得些子，“在”字又紧得些子。〔履孙〕
    大学言‘物格而後知至，止天下平。’圣人说得宽，不说道能此即能彼，亦不说道能此而後可学彼。只是如此宽说，後面逐段节节更说，只待人自看得如何。〔振〕
    蔡元思问：“大学八者条目，若必待行得一节了，旋进一节，则没世穷年，亦做不彻。看来日用之间，须是随其所在而致力：遇著物来面前，便用格；知之所至，便用致；意之发，便用诚；心之动，便用正；身之应接，便用修；家便用齐；国便用治，方得。”曰：“固是。他合下便说‘古之欲明明德於天下’，便是就这大规模上说起。只是细推他节目紧要处，则须在致知、格物、诚意迤逦做将去”云云。又曰：“有国家者，不成说家未齐，未能治国，且待我去齐得家了，却来治国；家未齐者，不成说身未修，且待我修身了，却来齐家！无此理。但细推其次序，须著如此做。若随其所遇，合当做处，则一齐做始得。”〔亻选
    大学自致知以至平天下，许多事虽是节次如此，须要一齐理会。不是说物格後方去致知，意诚後方去正心。若如此说，则是当意未诚，心未正时有家也不去齐，如何得！且如“在下位不获乎上”数句，意思亦是如此。若未获乎上，更不去治民，且一向去信朋友；若未信朋友时，且一向去悦亲，掉了朋友不管。须是多端理会，方得许多节次。圣人亦是略分个先後与人知，不是做一件净尽无馀，方做一件。若如此做，何时得成！又如喜怒上做工夫，固是；然亦须事事照管，不可专於喜怒。如易损卦“惩忿窒欲”，益卦“见善则迁，有过则改”，似此说话甚多。圣人却去四头八面说来，须是逐一理会。身上许多病痛，都要防闲。〔明作〕
    问：“知至了意便诚，抑是方可做诚意工夫？”曰：“也不能恁地说得。这个也在人。一般人自便能如此。一般人自当循序做。但知至了，意诚便易。且如这一件事知得不当如此做，末梢又却如此做，便是知得也未至。若知得至时，便决不如此。如人既知乌喙之不可食，水火之不可蹈，岂肯更试去食乌喙，蹈水火！若是知得未至时，意决不能诚。”问：“知未至之前，所谓慎独，亦不可忽否？”曰：“也不能恁地说得。规模合下皆当齐做。然这里只是说学之次序如此，说得来快，无恁地劳攘，且当循此次序。初间‘欲明明德於天下’时，规模便要恁地了。既有恁地规模，当有次序工夫；既有次序工夫，自然有次序功效：‘物格，而後知至；知至，而後意诚；意诚，而後心正；心正，而後身修；身修，而後家齐；家齐，而後国治；国治，而後天下平。’只是就这规模恁地广开去，如破竹相似，逐节恁地去。”〔取
    说大学次序，曰：“致知、格物，是穷此理；诚意、正心、修身，是体此理；齐家、治国、平天下，只是推此理。要做三节看。”〔雉〕
    大学一篇却是有两个大节目：物格、知至是一个，诚意、修身是一个。才过此二关了，则便可直行将去。〔泳〕
    物格、知至，是一截事；意诚、心正、身修，是一截事；家齐、国治、天下平，又是一截事。自知至交诚意，又是一个过接关子；自修身交齐家，又是一个过接关子。〔贺孙〕
    自格物至修身，自浅以及深；自齐家至平天下，自内以及外。〔敬仲〕
    或问：“格物、致知，到贯通处，方能分别取舍。初间亦未尝不如此，但较生涩勉强否？”曰：“格物时是穷尽事物之理，这方是区处理会。到得知至时，却已自有个主宰，会去分别取舍。初间或只见得表，不见得里；只见得粗，不见得精。到知至时，方知得到；能知得到，方会意诚，可者必为，不可者决不肯为。到心正，则胸中无些子私蔽。洞然光明正大，截然有主而不乱，此身便修，家便齐，国便治，而天下可平。”〔贺孙〕
    格物、致知，比治国、平天下，其事似小。然打不透，则病痛却大，无进步处。治国、平天下，规模虽大，然这里纵有未尽处，病痛却小。格物、致知，如“知及之”；正心、诚意，如“仁能守之”。到得“动之不以礼”处，只是小小未尽善。〔盖卿〕方子录云：“格物、诚意，其事似乎小。然若打不透，却是大病痛。治国、平天下，规模虽大，然若有未到处，其病却小，盖前面大本领已自正了。学者若做到物格、知至处，此是十分以上底人。”
    问：“看来大学自格物至平天下，凡八事，而心是在当中，担著两下者。前面格物、致知、诚意，是理会个心；後面身修、家齐、国治、天下平，是心之功用。”曰：“据他本经，去修身上截断。然身亦是心主之。”〔士毅〕
    自明明德至於治国、平天下，如九层宝塔，自下至上，只是一个塔心。四面虽有许多层，其实只是一个心。明德、正心、诚意、修身，以至治国、平天下，虽有许多节次，其实只是一理。须逐一从前面看来，看後面，又推前面去。故曰“知至而後意诚，意诚而後心正”也。〔子蒙〕
    问：“‘古之欲明明德於天下者’至‘致知在格物’，详其文势，似皆是有为而後为者。”曰：“皆是合当为者。经文既自明德说至新民，止於至善，下文又却反覆明辨，以见正人者必先正己。孟子曰：‘天下之本在国，国之本在家，家之本在身。’亦是此意。”〔道夫〕
    问：“‘古之欲明明德於天下’，至‘致知在格物’，向疑其似於为人。今观之，大不然。盖大人，以天下为度者也。天下苟有一夫不被其泽，则於吾心为有慊；而吾身於是八者有一毫不尽，则亦何以明明德於天下耶！夫如是，则凡其所为，虽若为人，其实则亦为己而已。”先生曰：“为其职分之所当为也。”〔道夫〕
    ●卷十六・大学三
    ◎传一章释明明德
    问“克明德”。曰：“德之明与不明，只在人之克与不克耳。克，只是真个会明其明德。”〔节〕
    问明德、明命。曰：“便是天之所命谓性者。人皆有此明德，但为物欲之所昏蔽，故暗塞尔。”〔┿〕
    自人受之，唤做“明德”；自天言之，唤做“明命”。今人多鹘鹘突突，一似无这个明命。若常见其在前，则凛凛然不敢放肆，见许多道理都在眼前。又曰：“人之明德，即天之明命。虽则是形骸间隔，然人之所以能视听言动，非天而何。”问“苟日新，日日新”。曰：“这个道理，未见得时，若无头无面，如何下工夫。才剔拨得有些通透处，便须急急蹑踪趱乡前去。”又曰：“‘周虽旧邦，其命维新。’文王能使天下无一民不新其德，即此便是天命之新。”又云：“天视自我民视，天听自我民听。”或问：“此若有不同，如何？”曰：“天岂曾有耳目以视听！只是自我民之视听，便是天之视听。如帝命文王，岂天谆谆然命之！只是文王要恁地，便是理合恁地，便是帝命之也。”又曰：“若一件事，民人皆以为是，便是天以为是；若人民皆归往之，便是天命之也。”又曰：“此处甚微，故其理难看。”〔贺孙〕
    “顾讠是天之明命”，讠是，是详审顾讠是，见得子细。〔亻选
    “顾讠是天之明命”，只是照管得那本明底物事在。〔焘〕
    “顾讠是天之明命”，便是常见这物事，不教昏著。今看大学，亦要识此意。所谓“顾讠是天之明命”，“无他，求其放心而已”。〔方子〕佐同。
    先生问：“‘顾讠是天之明命’，如何看？”答云：“天之明命，是天之所以命我，而我之所以为德者也。然天之所以与我者，虽曰至善，苟不能常提撕省察，使大用全体昭晰无遗，则人欲益滋，天理益昏，而无以有诸己矣。”曰：“此便是至善。但今人无事时，又却恁昏昏地；至有事时，则又随事逐物而去，都无一个主宰。这须是常加省察，真如见一个物事在里，不要昏浊了他，则无事时自然凝定，有事时随理而处，无有不当。”〔道夫〕
    “顾讠是天之明命”，古注云：“常目在之。”说得极好。非谓有一物常在目前可见，也只是长存此心，知得有这道理光明不昧。方其静坐未接物也，此理固湛然清明；及其遇事而应接也，此理亦随处发见。只要人常提撕省察，念念不忘，存养久之，则是理愈明，虽欲忘之而不可得矣。孟子曰：“学问之道无他，求其放心而已矣。”所谓求放心，只常存此心便是。存养既久，自然信向。决知尧舜之可为，圣贤之可学，如菽粟之必饱，布帛之必暖，自然不为外物所胜。若是若存若亡，如何会信，如何能必行。又曰：“千书万书，只是教人求放心。圣贤教人，其要处皆一。苟通得一处，则触处皆通矣。”〔亻选
    问：“‘顾讠是天之明命’，言‘常目在之’，如何？”曰：“顾讠是，是看此也。目在，是如目存之，常知得有此理，不是亲眼看。‘立则见其参於前，在舆则见其倚於衡’，便是这模样。只要常常提撕在这里，莫使他昏昧了。子常见得孝，父常见得慈，与国人交，常见得信。”〔取
    问：“顾，谓‘常目在之’。天命至微，恐不可目在之，想只是顾其发见处。”曰：“只是见得长长地在面前模样。‘立则见其参於前，在舆则见其倚於衡’。岂是有物可见！”〔义刚〕
    问“常目在”之意。先生以手指曰：“如一件物在此，惟恐人偷去，两眼常常觑在此相似。”〔友仁〕
    问：“如何目在之？”曰：“常在视瞻之间，盖言存之而不忘。”〔取
    因说“天之明命”，曰：“这个物事，即是气，便有许多道理在里。人物之生，都是先有这个物事，便是天当初分付底。既有这物事，方始具是形以生，便有皮包裹在里。若有这个，无这皮壳，亦无所包裹。如草木之生，亦是有个生意了，便会生出芽蘖；芽蘖出来，便有皮包裹著。而今儒者只是理会这个，要得顺性命之理。佛、老也只是理会这个物事。老氏便要常把住这气，不肯与他散，便会长生久视。长生久视也未见得，只是做得到，也便未会死。佛氏也只是见个物事，便放得下，所以死生祸福都不动。只是他去作弄了。”又曰：“各正性命，保合太和，圣人於乾卦发此两句，最好。人之所以为人，物之所以为物，都是正个性命。保合得个和气性命，便是当初合下分付底。保合，便是有个皮壳包裹在里。如人以刀破其腹，此个物事便散，却便死。”〔夔孙〕
    而今人会说话行动，凡百皆是天之明命。“人心惟危，道心惟微”，也是天之明命。〔夔孙〕
    ◎传二章释新民
    “苟日新”一句是为学入头处。而今为学，且要理会“苟”字。苟能日新如此，则下面两句工夫方能接续做去。而今学者只管要日新，却不去“苟”字上面著工夫。“苟日新”，苟者，诚也。〔泳〕
    苟，诚也。要紧在此一字。〔贺孙〕
    “苟日新”。须是真个日新，方可“日日新，又日新”。〔泳〕
    旧来看大学日新处，以为重在後两句，今看得重在前一句。“苟”字多训“诚”字。〔〕
    “苟”字训诚，古训释皆如此。乍见觉差异。人诚能有日新之功，则须日有进益。若暂能日新，不能接续，则前日所新者，却间断衰颓了，所以不能“日日新，又日新”也。〔人杰〕
    “‘苟日新’，新是对旧染之味言。‘日日新，又日新’，只是要常常如此，无间断也。新与旧，非是去外面讨来。昨日之旧，乃是今日之新。”道夫云：“这正如孟子‘操存舍亡’，说存与亡，非是有两物。”曰：“然。只是在一念间尔。如‘顾讠是天之明命’，上下文都说明德，这里却说明命。盖天之所以与我，便是明命；我之所得以为性者，便是明德。命与德皆以明为言，是这个物本自光明，显然在里，我却去昏蔽了他，须用日新。说得来，又只是个存心。所以明道云：“圣贤千言万语，只是欲人将已放之心约之使反覆入身来，自能寻向上去，下学而上达也。”〔道夫〕
    汤“日日新”。书云：“终始惟一，时乃日新。”这个道理须是常接续不已，方是日新；才有间断，便不可。盘铭取沐浴之义。盖为早间盥濯才了，晚下垢斡稚，所以常要日新。〔德明〕
    徐仁父问：“汤之盘铭曰：‘日日新。’继以‘作新民’。日新是明德事，而今属之‘作新民’之上。意者，申言新民必本於在我之自新也。”曰：“然。庄子言：‘语道而非其序，则非道矣。’横渠云：‘如中庸文字，直须句句理会过，使其言互相发。’今读大学，亦然。某年十七八时，读中庸大学，每早起须诵十遍。今大学可且熟读。”〔贺孙〕
    鼓之舞之之谓作。如击鼓然，自然使人跳舞踊跃。然民之所以感动者，由其本有此理。上之人既有以自明其明德，时时提撕警策，则下之人观瞻感发，各有以兴起其同然之善心，而不能已耳。〔亻选
    “周虽旧邦，其命维新。”自新新民，而至於天命之改易，可谓极矣。必如是而後为“止於至善”也。〔亻选
    “其命维新”，是新民之极，和天命也新。〔大雅〕
    ◎传三章释止於至善
    “缗蛮黄鸟，止于丘隅。”物亦各寻个善处止，“可以人而不如鸟乎”！〔德明〕
    “於缉熙敬止。”缉熙，是工夫；敬止，是功效收杀处。〔取
    或言：“大学以知止为要。”曰：“如君便要止於仁，臣便要止於敬，子便止於孝，父便止於慈。若不知得，何缘到得那地位。只这便是至善处。”道夫问：“至善，是无过不及恰好处否？”曰：“只是这夹界上些子。如君止於仁，若依违牵制，懦而无断，便是过，便不是仁。臣能陈善闭邪，便是敬；若有所畏惧，而不敢正君之失，便是过，便不是敬。”〔道夫〕
    问：“至善，如君之仁，臣之敬，父之慈，子之孝者，固如此。就万物中细论之，则其类如何？”曰：“只恰好底便是。‘坐如尸’，便是坐恰好底；‘立如齐’，便是立恰好底。”〔淳〕（韧。）
    周问：“注云：‘究其精微之蕴，而又推类以通其馀。’何也？”曰：“大伦有五，此言其三，盖不止此。‘究其精微之蕴’，是就三者里面穷究其蕴；‘推类以通其馀’，是就外面推广，如夫妇、兄弟之类。”〔淳〕谟录云：“须是就君仁臣敬、子孝父慈与国人信上推究精微，各有不尽之理。此章虽人伦大目，亦只举得三件。必须就此上推广所以事上当如何，所以待下又如何。尊卑大小之间，处之各要如此。”
    问：“‘如切如磋者，道学也；如琢如磨者，自修也。’此是诗人美武公之本旨耶？姑借其词以发学问自修之义耶？”曰：“武公大段是有学问底人。抑之一诗，义理精密。诗中如此者甚不易得。”〔儒用〕
    “至善”一章，工夫都在“切磋琢磨”上。〔泳〕
    既切而复磋之，既琢而复磨之，方止於至善。不然，虽善非至也。〔节〕
    传之三章，紧要只是“如切如磋，如琢如磨”。如切，可谓善矣，又须当磋之，方是至善；如琢，可谓善矣，又须当磨之，方是至善。一章主意，只是说所以“止於至善”工夫，为下“不可讠宣兮”之语拖带说。到“道盛德至善，民不能忘”，又因此语一向引去。大概是反覆嗟咏，其味深长。他经引诗，或未甚切，只大学引得极细密。〔贺孙〕
    魏元寿问切磋琢磨之说。曰：“恰似剥了一重，又有一重。学者做工夫，消磨旧习，几时便去教尽！须是只管磨砻，教十分净洁。最怕如今於眼前道理略理会得些，便自以为足，便不著力向上去，这如何会到至善田地！”〔贺孙〕
    骨、角，却易开解；玉、石，亻尽著得磨揩工夫。〔贺孙〕
    瑟，矜庄貌；亻眩武貌；恂栗，严毅貌。古人直是如此严整，然後有那威仪ピ赫著见。〔德明〕
    问：“解瑟为严密，是就心言，抑就行言？”曰：“是就心言。”问：“心如何是密处？”曰：“只是不粗疏，恁地缜密。”〔取
    “亻眩武毅之貌。”能刚强卓立，不如此怠惰飒。〔亻选
    问：“瑟者，武毅之貌；恂栗，战惧之貌。不知人当战惧之时，果有武毅之意否？”曰：“人而怀战惧之心，则必斋庄严肃，又乌可犯！”〔壮祖〕
    问：“恂栗，何以知为战惧？”曰：“庄子云：‘木处，则恂栗危惧。’”〔广〕
    大率切而不磋，亦未到至善处；琢而不磨，亦未到至善处。“瑟兮亻奄狻保则诚敬存於中矣。未至於“赫兮喧兮”，威仪辉光著见於外，亦未为至善。此四句是此段紧切处，专是说至善。盖不如此，则虽善矣，未得为至善也。至於“民之不能忘”，若非十分至善，何以使民久而不能忘。古人言语精密有条理如此。〔铢〕
    “民之不能忘也”，只是一时不忘，亦不是至善。又曰：“‘瑟兮亻奄猓赫兮喧兮’者，有所主於中，而不能发於外，亦不是至善；务饰於外，而无主於中，亦不是至善。”〔铢〕
    问“前王不忘”云云。曰：“前王远矣，盛德至善，後人不能忘之。‘君子贤其贤’，如尧舜文武之德，後世尊仰之，岂非贤其所贤乎！‘亲其亲’，如周后稷之德，子孙宗之，以为先祖先父之所自出，岂非亲其所亲乎！”〔取
    问“君子贤其贤而亲其亲。”曰：“如孔子仰文武之德，是‘贤其贤’，成康以後，思其恩而保其基绪，便是‘亲其亲’。”〔木之〕
    或问“至善”章。曰：“此章前三节是说止字，中一节说至善，後面‘烈文’一节，又是咏叹此至善之意。”〔铢〕
    ◎传四章释本末
    问“听讼吾犹人也，必也使无讼乎！”曰：“固是以修身为本，只是公别底言语多走作。如云：‘凡人听讼，以曲为直，以直为曲，所以人得以尽其无实之辞。圣人理无不明，明无不烛，所以人不敢。’如此，却是圣人善听讼，所以人不敢尽其无实之辞，正与经意相反。圣人正是说听讼我也无异於人，当使其无讼之可听，方得。若如公言，则当云‘听讼吾过人远矣，故无情者不敢尽其辞’，始得。圣人固不会错断了事。只是它所以无讼者，却不在於善听讼，在於意诚、心正，自然有以薰炙渐染，大服民志，故自无讼之可听耳。如成人有其兄死而不为衰者，闻子皋将至，遂为衰。子皋何尝听讼，自有以感动人处耳。”〔亻选
    使他无讼，在我之事，本也。恁地看，此所以听讼为末。〔泳〕
    “无情者不得尽其辞”，便是说那无讼之由。然惟先有以服其心志，所以能使之不得尽其虚诞之辞。〔义刚〕
    “大畏民志”者，大有以畏服斯民自欺之志。〔卓〕
    ◎传五章释格物致知
    刘圻父说：“‘人心之灵，莫不有知；而天下之物，莫不有理。’恐明明德便是性。”曰：“不是如此。心与性自有分别。灵底是心，实底是性。灵便是那知觉底。如向父母则有那孝出来，向君则有那忠出来，这便是性。如知道事亲要孝，事君要忠，这便是心。张子曰：‘心，统性情者也。’此说得最精密。”次日，圻父复说过。先生曰：“性便是那理，心便是盛贮该载、敷施发用底。”问：“表里精粗无不到。”曰：“表便是外面理会得底，里便是就自家身上至亲至切、至隐至密、贴骨贴肉处。今人处事多是自说道：‘且恁地也不妨。’这个便不是。这便只是理会不曾到那贴底处。若是知得那贴底时，自是决然不肯恁地了。”〔义刚〕子寰同。
    问：“‘因其已知之理推而致之，以求至乎其极’，是因定省之孝以至於色难养志，因事君之忠以至於陈善闭邪之类否？”曰：“此只说得外面底，须是表里皆如此。若是做得大者而小者未尽，亦不可；做得小者而大者未尽，尤不可。须是无分毫欠阙，方是。且如陆子静说‘良知良能，四端根心’，只是他弄这物事。其他有合理会者，渠理会不得，却禁人理会。鹅湖之会，渠作诗云：‘易简工夫终久大。’彼所谓易简者，苟简容易尔，全看得不子细。‘乾以易知’者，乾是至健之物，至健者，要做便做，直是易；坤是至顺之物，顺理而为，无所不能，故曰简。此言造化之理。至於‘可久则贤人之德’，可久者，日新而不已；‘可大则贤人之业’，可大者，富有而无疆。易简有几多事在，岂容易苟简之云乎！”〔人杰〕
    任道弟问：“‘致知’章，前说穷理处云：‘因其已知之理而益穷之。’且经文‘物格，而後知至’，却是知至在後。今乃云‘因其已知而益穷之’，则又在格物前。”曰：“知先自有。才要去理会，便是这些知萌露。若懵然全不向著，便是知之端未曾通。才思量著，便这个骨子透出来。且如做些事错，才知道错，便是向好门路，却不是方始去理会个知。只是如今须著因其端而推致之，使四方八面，千头万绪，无有些不知，无有毫渲习。孟子所谓：‘知皆扩而充之，若火之始然，泉之始达。’‘扩而充之’，便是‘致’字意思。”〔贺孙〕
    致知，则理在物，而推吾之知以知之也；知至，则理在物，而吾心之知已得其极也。或问：“‘理之表里精粗无不尽，而吾心之分别取舍无不切。’既有个定理，如何又有表里精粗？”曰：“理固自有表里精粗，人见得亦自有高低浅深。有人只理会得下面许多，都不见得上面一截，这唤做知得表，知得粗。又有人合下便看得大体，都不就中间细下工夫，这唤做知得里，知得精。二者都是偏，故大学必欲格物、致知。到物格、知至，则表里精粗无不尽。”〔贺孙〕
    问表里精粗。曰：“须是表里精粗无不到。有一种人只就皮壳上做工夫，却於理之所以然者全无是处。又有一种人思虑向里去，又嫌眼前道理粗，於事物上都不理会。此乃谈玄说妙之病，其流必入於异端。”〔铢〕
    问表里。曰：“表者，人物之所共由；里者，吾心之所独得。表者，如父慈子孝，虽九夷八蛮，也出这道理不得。里者，乃是至隐至微，至亲至切，切要处。”因举子思云：“语大，天下莫能载；语小，天下莫能破。”又说“里”字云：“‘莫见乎隐，莫显乎微。’此个道理，不惟一日间离不得，虽一时间亦离不得，以至终食之顷亦离不得。”〔夔孙〕
    傅问表里之说。曰：“所说‘博我以文，约我以礼’，便是。‘博我以文’，是要四方八面都见得周匝无遗，是之谓表。至於‘约我以礼’，又要逼向身己上来，无一毫之不尽，是之谓里。”子升云：“自古学问亦不过此二端。”曰：“是。但须见得通透。”〔木之〕
    问精粗。曰：“如管仲之仁，亦谓之仁，此是粗处。至精处，则颜子三月之後或违之。又如‘充无欲害人之心，则仁不可胜用；充无欲穿窬之心，则义不可胜用’。害人与穿窬固为不仁不义，此是粗底。然其实一念不当，则为不仁不义处。”〔夔孙〕
    周问大学补亡“心之分别取舍无不切”。曰：“只是理彻了，见善，端的如不及；见不善，端的如探汤。好善，便端的‘如好好色’；恶不善，便端的‘如恶恶臭’。此下须连接诚意看。此未是诚意，是酝酿诚意来。”〔淳〕谟录云：“此只是连著诚意说。知之者切，则见善真如不及，见不善真如探汤，而无纤毫不实故尔。”
    李问“吾之所知无不切。”曰：“某向说得较宽，又觉不切；今说较切，又少些宽舒意；所以又说道‘表里精粗无不尽’也。自见得‘切’字，却约向里面。”〔贺孙〕
    安卿问“全体大用”。曰：“体用元不相离。如人行坐：坐则此身全坐，便是体；行则此体全行，便是用。”〔道夫〕
    问：“‘格物’章补文处不入敬意，何也？”曰：“敬已就小学处做了。此处只据本章直说，不必杂在这里；压重了，不净洁。”〔取
    问：“所补‘致知’章何不效其文体？”曰：“亦曾效而为之，竟不能成。刘原父却会效古人为文，其集中有数篇论，全似礼记。”〔必大〕
    ◎传六章释诚意
    “诚其意”，只是实其意。只作一个虚字看，如“正”字之类。〔端蒙〕
    说许多病痛，都在“诚意”章，一齐要除了。下面有些小为病痛，亦轻可。若不除去，恐因此滋蔓，则病痛自若。〔泳〕
    问：“诚意是如何？”曰：“心只是有一带路，更不著得两个物事。如今人要做好事，都自无力。其所以无力是如何？只为他有个为恶底意思在里面牵系。要去做好事底心是实，要做不好事底心是虚。被那虚底在里面夹杂，便将实底一齐打坏了。”〔贺孙〕
    诣学升堂云云，教授请讲说大义。曰：“大纲要紧只是前面三两章。君子小人之分，却在‘诚其意’处。诚於为善，便是君子，不诚底便是小人，更无别说。”〔琮〕
    器远问：“物格、知至了，如何到诚意又说‘毋自欺也’？毋者，禁止之辞？”曰：“物既格，知既至，到这里方可著手下工夫。不是物格、知至了，下面许多一齐扫了。若如此，却不消说下面许多。看下面许多，节节有工夫。”〔贺孙〕自欺。
    亚夫问：“‘欲正其心者，先诚其意。’此章当说所以诚意工夫当如何。”曰：“此继於物格、知至之後，故特言所谓‘诚其意者，毋自欺也’。若知之已至，则意无不实。惟是知之有毫末未尽，必至於自欺。且如做一事当如此，决定只著如此做，而不可以如彼。若知之未至，则当做处便夹带这不当做底意在。当如此做，又被那要如彼底心牵惹，这便是不实，便都做不成。”〔贺孙〕
    问：“知不至与自欺者如何分？”曰：“‘小人丫游不善，无所不至。见君子而後厌然，扌纹洳簧疲而著其善。’只为是知不至耳。”问：“当其知不至时，亦自不知其至於此。然其势必至於自欺。”曰：“势必至此。”顷之，复曰：“不识不知者却与此又别。论他个，又却只是见错，故以不善为善，而不自知耳。其与知不至而自欺者，固是‘五十步笑百步’，然却又别。”问：“要之二者，其病源只是欠了格物工夫。”曰：“然。”〔道夫〕
    问刘栋：“看大学自欺之说如何？”曰：“不知义理，却道我知义理，是自欺。”先生曰：“自欺是个半知半不知底人。知道善我所当为，却又不十分去为善；知道恶不可作，却又是自家所爱，舍他不得，这便是自欺。不知不识，只唤欺，不知不识却不唤做‘自欺’。”〔道夫〕
    或问“诚其意者毋自欺”。曰：“譬如一块物，外面是银，里面是铁，便是自欺。须是表里如一，便是不自欺。然所以不自欺，须是见得分晓。譬如今人见乌喙之不可食，知水火之不可蹈，则自不食不蹈。如寒之欲衣，饥之欲食，则自是不能已。今人果见得分晓，如乌喙之不可食，水火之不可蹈，见善如饥之欲食，寒之欲衣，则此意自实矣。”〔祖道〕
    自欺，非是心有所慊。外面虽为善事，其中却实不然，乃自欺也。譬如一块铜，外面以金裹之，便不是真金。〔人杰〕
    “所谓诚其意者，毋自欺也。”注云：“心之所发，阳善阴恶，则其好善恶恶，皆为自欺，而意不诚矣。”而今说自欺，未说到与人说时，方谓之自欺。只是自家知得善好，要为善，然心中却觉得微有些没紧要底意思，便是自欺，便是虚伪不实矣。正如金，已是真金了，只是锻钅柬得微不熟，微有些渣滓去不尽，颜色或白、或青、或黄，便不是十分精金矣。颜子“有不善未尝不知”，便是知之至；“知之未尝复行”，便是意之实。又曰：“如颜子地位，岂有不善！所谓不善，只是微有差失，便能知之；才知之，便更不萌作。只是那微有差失，便是知不至处。”〔亻选
    所谓自欺者，非为此人本不欲为善去恶。但此意随发，常有一念在内阻隔住，不放教表里如一，便是自欺。但当致知。分别善恶了，然後致其慎独之功，而力割去物欲之杂，而後意可得其诚也。〔壮祖〕
    只今有一毫不快於心，便是自欺也。〔道夫〕
    看如今未识道理人，说出道理，便恁地包藏隐伏，他元不曾见来。这亦是自欺，亦是不实。想他当时发出来，心下必不安稳。〔贺孙〕
    国秀问：“大学诚意，看来有三样：一则内全无好善恶恶之实，而专事掩覆於外者，此不诚之尤也；一则虽知好善恶恶之为是，而隐微之际，又苟且以自瞒底；一则知有未至，随意应事，而自不觉陷於自欺底。”曰：“这个不用恁地分，只是一路，都是自欺，但有深浅之不同耳。”〔焘〕
    次早云：“夜来国秀说自欺有三样底，後来思之，是有这三样意思。然却不是三路，只是一路，有浅深之不同。”又因论以“假”换“掩覆”字云：“‘假’字又似重了，‘掩覆’字又似轻，不能得通上下底字。又因论诚与不诚，不特见之於外，只里面一念之发，便有诚伪之分。譬如一粒粟，外面些皮子好，里面那些子不好。如某所谓：‘其好善也，阴有不好者以拒於内；其恶恶也，阴有不恶者以挽其中。’盖好恶未形时，已有那些子不好、不恶底藏在里面了。”〔焘〕
    人固有终身为善而自欺者。不特外面有，心中欲为善，而常有个不肯底意思，便是自欺也。须是要打叠得尽。盖意诚而後心可正。过得这一关後，方可进。〔拱寿〕
    问“自慊”。曰：“人之为善，须是十分真实为善，方是自慊。若有六七分为善，又有两三分为恶底意思在里面相牵，便不是自慊。须是‘如恶恶臭，如好好色’方是。”〔卓〕自慊。
    “如恶恶臭，如好好色，此之谓自慊。”慊者，无不足也。如有心为善，更别有一分心在主张他事，即是横渠所谓“有外之心，不可以合天心”也。〔祖道〕
    “‘自慊’之‘慊’，大意与孟子‘行有不慊’相类。子细思之，亦微有不同：孟子慊训满足意多，大学训快意多。横渠云：‘有外之心，蜀录作“自慊”。不足以合天心。’初看亦只一般。然横渠亦是训足底意思多，大学训快意多。”问：“大学说‘自慊’，且说合做处便做，无牵滞於己私，且只是快底意，少间方始心下充满。孟子谓‘行有不慊’，只说行有不满足，则便馁耳。”曰：“固是。夜来说此极子细。若不理会得诚意意思亲切，也说不到此。今看来，诚意‘如恶恶臭，如好好色’，只是苦切定要如此，不如此自不得。”〔贺孙〕
    字有同一义而二用者。“慊”字训足也，“吾何慊乎哉”，谓心中不以彼之富贵而怀不足也；“行有不慊於心”，谓义须充足於中，不然则馁也。如“忍”之一字，自容忍而为善者言之，则为忍去忿欲之气；自残忍而为恶者言之，则为忍了恻隐之心。“慊”字一从“口”，如胡孙两“兼”，皆本虚字，看怀藏何物於内耳。如“衔”字或为衔恨，或为衔恩，亦同此义。〔┿〕
    “诚意”章皆在两个“自”字上用功。〔人杰〕自欺、自慊。
    问：“‘毋自欺’是诚意，‘自慊’是意诚否？‘小人丫印以下，是形容自欺之情状，‘心广体胖’是形容自慊之意否？”曰：“然。”後段各发明前说。但此处是个牢关。今能致知，知至而意诚矣。验以日用间诚意，十分为善矣。有一分不好底意思潜发以间於其间，此意一发，便由斜径以长，这个却是实，前面善意却是虚矣。如见孺子入井，救之是好意，其间有些要誉底意思以杂之；如荐好人是善意，有些要人德之之意，随後生来；治恶人是好意，有些狼疾之意随後来，前面好意都成虚了。如垢卦上五爻皆阳，下面只一阴生，五阳便立不住了。荀子亦言：‘心卧则梦，偷则自行，使之则谋。’见解蔽篇。彼言‘偷’者，便是说那不好底意。若曰‘使之则谋’者，则在人使之如何耳。谋善谋恶，都由人，只是那偷底可恶，故须致知，要得早辨而豫戒之耳。”〔大雅〕
    或问“自慊”、“自欺”之辨。曰：“譬如作蒸饼，一以极白好面自里包出，内外更无少异，所谓‘自慊’也；一以不好面做心，却以白面作皮，务要欺人。然外之白面虽好而易穷，内之不好者终不可扌危则乃所谓‘自欺’也。”〔壮祖〕
    问：“‘诚其意者，毋自欺也。’近改注云：‘自欺者，心之所发若在於善，而实则未能，不善也。’‘若’字之义如何？”曰：“‘若’字只是外面做得来一似都善，其实中心有些不爱，此便是自欺。前日得孙敬甫书，他说‘自慊’字，似差了。其意以为，好善‘如好好色’，恶恶‘如恶恶臭’，如此了然後自慊。看经文，语意不是如此。‘此之谓自慊’，谓‘如好好色，恶恶臭’，只此便是自慊。是合下好恶时便是要自慊了，非是做得善了，方能自慊也。自慊正与自欺相对，不差毫洹Ｋ谓‘诚其意’，便是要‘毋自欺’，非至诚其意了，方能不自欺也。所谓不自欺而慊者，只是要自快足我之志愿，不是要为他人也。诚与不诚，自慊与自欺，只争这些子毫渲间耳。”又曰：“自慊则一，自欺则二。自慊者，外面如此，中心也是如此，表里一般。自欺者，外面如此做，中心其实有些子不愿，外面且要人道好。只此便是二心，诚伪之所由分也。”〔亻选
    问“诚意”章。曰：“过此关，方得道理牢固。”或云：“须无一毫自欺，方能自慊。必十分自慊，方能不自欺，故君子必慎独。”曰：“固是。然‘欲诚其意者，先致其知’。知若未至，何由得如此？盖到物格、知至後，已是意诚八九分了。只是更就上面省察，如用兵御寇，寇虽已尽翦除了，犹恐林谷草莽间有小小隐伏者，或能间出为害，更当搜过始得。”〔铢〕
    问：“‘知至而後意诚’，则知至之後，无所用力，意自诚矣。传犹有慎独之说，何也？”曰：“知之不至，则不能慎独，亦不肯慎独。惟知至者见得实是实非，灼然如此，则必战惧以终之，此所谓能慎独也。如颜子‘请事斯语’，曾子‘战战兢兢’，终身而後已，彼岂知之不至。然必如此，方能意诚。盖无放心底圣贤，‘惟圣罔念作狂’。一毫少不谨惧，则已堕於意欲之私矣。此圣人教人彻上彻下，不出一‘敬’字也。盖‘知至而後意诚’，则知至之後，意已诚矣。犹恐隐微之间有所不实，又必提掇而谨之，使无毫渫驰，则表里隐显无一不实，而自快慊也。”〔铢〕慎独。
    问：“或言，知至後，煞要著力做工夫。窃意致知是著力做工夫处。到知至，则虽不能无工夫，然亦无大段著工夫处。”曰：“虽不用大段著工夫，但恐其间不能无照管不及处，故须著防闲之，所以说‘君子慎其独也’。”行夫问：“先生常言知既至後，又可以验自家之意诚不诚。”先生久之曰：“知至後，意固自然诚。但其间虽无大段自欺不诚处，然亦有照管不著所在，所以贵於慎其独。至於有所未诚，依旧是知之未真。若到这里更加工夫，则自然无一毫之不诚矣。”〔道夫〕
    光祖问：“物格、知至，则意无不诚，而又有慎独之说。莫是当诚意时，自当更用工夫否？”曰：“这是先穷得理，先知得到了，更须於细微处用工夫。若不真知得到，都恁地鹘鹘突突，虽十目视，十手指，众所共知之处，亦自七颠八倒了，更如何地慎独！”〔贺孙〕
    “知至而後意诚”，已有八分。恐有照管不到，故曰慎独。〔节〕
    致知者，诚意之本也；慎独者，诚意之助也。致知，则意已诚七八分了，只是犹恐隐微独处尚有些子未诚实处，故其要在慎独。〔铢〕
    “诚意”章上云“必慎其独”者，欲其自慊也；下云“必慎其独”者，防其自欺也。盖上言“如恶恶臭，如好好色，此之谓自慊，故君子必慎其独”者，欲其察於隐微之间，必吾所发之意，好善必“如好好色”，恶恶必“如恶恶臭”，皆以实而无不自慊也。下言“小人丫游不善”，而继以“诚於中，形於外，故君子必慎其独”者，欲其察於隐微之间，必吾所发之意，由中及外，表里如一，皆以实而无少自欺也。〔铢〕
    诚意者，好善“如好好色”，恶恶“如恶恶臭”，皆是真情。既是真情，则发见於外者，亦皆可见。如种麻则生麻，种显蛏希此谓“诚於中，形於外”。又恐於独之时有不到处，故必慎独。〔节〕
    或说慎独。曰：“公自是看错了。‘如恶恶臭，如好好色，此之谓自慊’，已是实理了。下面‘故君子必慎其独’，是别举起一句致戒，又是一段工夫。至下一段，又是反说小人之事以致戒。君子亦岂可谓全无所为！且如著衣吃饭，也是为饥寒。大学看来虽只恁地滔滔地说去，然段段致戒，如一下水船相似，也要，要楫。”〔夔孙〕
    或问：“在慎独，只是欲无间。”先生应。〔节〕
    问“诚意”章句所谓“必致其知，方肯慎独，方能慎独”。曰：“知不到田地，心下自有一物与他相争斗，故不会肯慎独。”〔铢〕
    问：“自欺与‘厌然扌纹洳簧贫著其善’之类，有分别否？”曰：“自欺只是於理上亏欠不足，便胡乱且欺谩饼去。如有得九分义理，杂了一分私意，九分好善、恶恶，一分不好、不恶，便是自欺。到得厌然扌沃之时，又其甚者。原其所以自欺，又是知不至，不曾见得道理精至处，所以向来说‘表里精粗’字。如知‘为人子止於孝’，这是表；到得知所以必著孝是如何，所以为孝当如何，这便是里。见得到这般处，方知决定是著孝，方可以用力於孝，又方肯决然用力於孝。人须是埽去气禀私欲，使胸次虚灵洞彻。”木之。以下论扌纹洳簧啤
    问意诚。曰：“表里如一便是。但所以要得表里如一，却难。今人当独处时，此心非是不诚，只是不柰何他。今人在静处非是此心要驰骛，但把捉他不住。此已是两般意思。至如见君子而後厌然诈善时，已是第二番罪过了。”〔祖道〕
    诚意，只是表里如一。若外面白，里面黑，便非诚意。今人须於静坐时见得表里有不如一，方是有工夫。如小人见君子则掩其不善，已是第二番过失。〔人杰〕
    此一个心，须每日提撕，令常惺觉。顷刻放宽，便随物流转，无复收拾。如今大学一书，岂在看他言语，正欲验之於心如何。‘如好好色，如恶恶臭’，试验之吾心，好善、恶恶，果能如此乎？丫游不善，见君子则掩其不善而著其善，是果有此乎？一有不至，则勇猛奋跃不已，必有长进处。今不知为此，则书自书，我自我，何益之有！〔大雅〕
    问：“‘诚於中，形於外’，是实有恶於中，便形见於外。然诚者，真实无妄，安得有恶！有恶，不几於妄乎？”曰：“此便是恶底真实无妄，善便虚了。诚只是实，而善恶不同。实有一分恶，便虚了一分善；实有二分恶，便虚了二分善。”〔淳〕
    “诚於中，形於外。”大学和“恶”字说。此“诚”只是“实”字也。恶者却是无了天理本然者，但实有其恶而已。〔方〕
    凡恶恶之不实，为善之不勇，外然而中实不然，或有所为而为之，或始勤而终怠，或九分为善，尚有一分苟且之心，皆不实而自欺之患也。所谓“诚其意”者，表里内外，彻底皆如此，无纤毫丝涔肚椅人之弊。如饥之必欲食，渴之必欲饮，皆自以求饱足於己而已，非为他人而食饮也。又如一盆水，彻底皆清莹，无一毫砂石之杂。如此，则其好善也必诚好之，恶恶也必诚恶之，而无一毫强勉自欺之杂。所以说自慊，但自满足而已，岂有待於外哉！是故君子慎其独，非特显明之处是如此，虽至微至隐，人所不知之地，亦常慎之。小处如此，大处亦如此；显明处如此，隐微处亦如此。表里内外，精粗隐显，无不慎之，方谓之“诚其意”。孟子曰：“人能充无欲害人之心，而仁不可胜用也。”夫无欲害人之心，人皆有之。闲时皆知恻隐，及到临事有利害时，此心便不见了。且如一堆金宝，有人曰：“先争得者与之。”自家此心便欲争夺推倒那人，定要得了方休。又如人皆知穿窬之不可为，虽稍有识者，亦不肯为。及至颠冥於富贵而不知耻，或无义而受万锺之禄，便是到利害时有时而昏。所谓诚意者，须是隐微显明，小大表里，都一致方得。孟子所谓：“见孺子入井时，怵惕恻隐，非恶其声而然，非为内交要誉而然。”然却心中有内交要誉之心，却向人说：“我实是恻隐、羞恶。”所谓为恶於隐微之中，而诈善於显明之地，是所谓自欺以欺人也。然人岂可欺哉！“人之视己，如见其肺肝然”，则欺人者盟以自欺而已！“诚於中，形於外”，那个形色气貌之见於外者自别，决不能欺人，抛云鄱已！这样底，永无缘做得好人，为其无为善之地也。外面一副当虽好，然里面却踏空，永不足以为善，永不济事，更莫说诚意、正心、修身。至於治国、平天下，越没干涉矣。〔亻选骋韵氯章之旨。
    问：“‘诚意’章‘自欺’注，今改本恐不如旧注好。”曰：“何也？”曰：“今注云：‘心之所发，阳善阴恶，则其好善恶恶皆为自欺，而意不诚矣。’恐读书者不晓。又此句，或问中已言之，却不如旧注云：‘人莫不知善之当为，然知之不切，则其心之所发，必有阴在於恶而阳为善以自欺者。故欲诚其意者无他，亦曰禁止乎此而已矣。’此言明白而易晓。”曰：“不然。本经正文只说‘所谓诚其意者，毋自欺也’；初不曾引致知兼说。今若引致知在中间，则相牵不了，却非解经之法。又况经文‘诚其意者，毋自欺也’，这说话极细。盖言为善之意稍有不实，照管少有不到处，便为自欺。未便说到心之所发，必有阴在於恶，而阳为善以自欺处。若如此，则大故无状，有意於恶，非经文之本意也。所谓‘心之所发，阳善阴恶’，乃是见理不实，不知不觉地陷於自欺；非是阴有心於为恶，而诈为善以自欺也。如公之言，须是铸私钱，假官会，方为自欺，大故是无状小人，此岂自欺之谓邪！又曰：“所谓‘毋自欺’者，正当於几微毫鸫ψ龉し颉Ｖ患肝⒅间少有不实，便为自欺。岂待如此狼当，至於阴在为恶，而阳为善，而後谓之自欺邪！此处语意极细，不可草草看。”此处工夫极细，未便说到那粗处。所以前後学者多说差了，盖为牵连下文‘小人丫游不善’一段看了，所以差也。”又问：“今改注下文云：‘则无待於自欺，而意无不诚也。’据经文方说‘毋自欺’。毋者，禁止之辞。若说无待於自欺，恐语意太快，未易到此。”曰：“既能禁止其心之所发，皆有善而无恶，实知其理之当然，使无待於自欺，非勉强禁止而犹有时而发也。若好善恶恶之意有一毫之未实，则其发於外也必不能掩。既是打叠得尽，实於为善，便无待於自欺矣。如人腹痛，毕竟是腹中有些冷积，须用药驱除去这冷积，则其痛自止。不先除去冷积，而但欲痛之自止，岂有此理！”〔亻选
    敬子问：“‘所谓诚其意者，毋自欺也。’注云：‘外为善，而中实未能免於不善之杂。’某意欲改作‘外为善，而中实容其不善之杂’，如何？盖所谓不善之杂，非是不知，是知得了，又容著在这里，此之谓自欺。”曰：“不是知得了容著在这里，是不柰他何了，不能不自欺。公合下认错了，只管说个‘容’字，不是如此。‘容’字又是第二节，缘不柰他何，所以容在这里。此一段文意，公不曾识得它源头在，只要硬去捺他，所以错了。大概以为有纤毫不善之杂，便是自欺。自欺，只是自欠了分数，恰如淡底金，不可不谓之金，只是欠了分数。如为善，有八分欲为，有两分不为，此便是自欺，是自欠了这分数。”或云：“如此，则自欺却是自欠。”曰：“公且去看。又曰：“自欺非是要如此，是不柰它何底。”荀子曰：‘心卧则梦，偷则自行，使之则谋。’某自十六七读时，便晓得此意。盖偷心是不知不觉自走去底，不由自家使底，倒要自家去捉它。‘使之则谋’，这却是好底心，由自家使底。”李云：“某每常多是去捉他，如在此坐，心忽散乱，又用去捉它。”曰：“公又说错了。公心粗，都看这说话不出。所以说格物、致知而後意诚，里面也要知得透彻，外面也要知得透彻，便自是无那个物事。譬如果子烂熟後，皮核自脱落离去，不用人去咬得了。如公之说，这里面一重不曾透彻在。只是认得个容著，硬遏捺将去，不知得源头工夫在。‘所谓诚其意者，毋自欺也’，此是圣人言语之最精处，如个尖锐底物事。如公所说，只似个舂头子，都粗了。公只是硬要去强捺，如水恁地滚出来，却硬要将泥去塞它，如何塞得住！”又引中庸论诚处，而曰：“一则诚，杂则伪。只是一个心，便是诚；才有两个心，便是自欺。好善‘如好好色’，恶恶‘如恶恶臭’，他彻底只是这一个心，所以谓之自慊。若才有些子间杂，便是两个心，便是自欺。如自家欲为善，後面又有个人在这里拗你莫去为善；欲恶恶，又似有个人在这里拗你莫要恶恶，此便是自欺。因引近思录“如有两人焉，欲为善”云云一段，正是此意。如人说十句话，九句实，一句脱空，那九句实底被这一句脱空底都坏了。如十分金，彻底好方谓之真金，若有三分银，便和那七分底也坏了。”又曰：“佛家看此亦甚精，被他分析得项数多，如云有十二因缘，只是一心之发，便被他推寻得许多，察得来极精微。又有所谓‘流注想’，他最怕这个。所以沩山禅师云：‘某参禅几年了，至今不曾断得这流注想。’此即荀子所谓‘偷则自行’之心也。”〔亻选
    次早，又曰：“昨夜思量，敬子之言自是，但伤杂耳。某之言，却即说得那个自欺之根。自欺却是敬子‘容’字之意。‘容’字却说得是，盖知其为不善之杂，而又盖庇以为之，此方是自欺。谓如人有一石米，却只有九斗，欠了一斗，此欠者便是自欺之根，自家却自盖庇了，哧人说是一石，此便是自欺。谓如人为善，他心下也自知有个不满处，他却不说是他有不满处，却遮盖了，硬说我做得是，这便是自欺。却将那虚假之善，来盖覆这真实之恶。某之说却说高了，移了这位次了，所以人难晓。大率人难晓处，不是道理有错处时，便是语言有病；不是语言有病时，便是移了这步位了。今若只恁地说时，便与那‘小人丫游不善’处，都说得贴了。”〔亻选
    次日，又曰：“夜来说得也未尽。夜来归去又思，看来‘如好好色，如恶恶臭’一段，便是连那‘毋自欺’也说。言人之毋自欺时，便要‘如好好色，如恶恶臭’样方得。若好善不‘如好好色’，恶恶不‘如恶恶臭’，此便是自欺。毋自欺者，谓如为善，若有些子不善而自欺时，便当斩根去之，真个是‘如恶恶臭’，始得。如‘小人丫游不善’底一段，便是自欺底，只是反说。‘丫游不善’，便是恶恶不‘如恶恶臭’；‘见君子而後厌然，扌纹洳簧贫著其善’，便是好善不‘如好好色’。若只如此看，此一篇文义都贴实平易，坦然无许多屈曲。某旧说忒说阔了、高了、深了。然又自有一样人如旧说者，欲节去之又可惜。但终非本文之意耳。”〔亻选
    看“诚意”章有三节：两“必慎其独”，一“必诚其意”。“十目所视，十手所指”，言“小人丫游不善”，其不善形於外者不可扌稳绱恕！暗氯笊恚心广体胖”，言君子慎独之至，其善之形於外者证验如此。〔铢〕
    问“十目所视，十手所指”。曰：“此承上文‘人之视己，如见其肺肝’底意。不可道是人不知，人晓然共见如此。”〔淳〕十目所视以下。
    魏元寿问“十目所视”止“心广体胖”处。曰：“‘十目所视，十手所指’，不是怕人见。盖人虽不知，而我已自知，自是甚可皇恐了，其与十目十手所视所指，何以异哉？‘富润屋’以下，却是说意诚之验如此。”〔时举〕
    “心广体胖”，心本是阔大底物事，只是因愧怍了，便卑狭，便被他隔碍了。只见得一边，所以体不能常舒泰。〔亻选
    伊川问尹氏：“读大学如何？”对曰：“只看得‘心广体胖’一句甚好。”又问如何，尹氏但长吟“心广体胖”一句。尹氏必不会哧人，须是它自见得。今人读书，都不识这样意思。
    问：“尹和靖云：‘“心广体胖”只是乐。’伊川云：‘这里著“乐”字不得。’如何？”曰：“是不胜其乐。”〔德明〕
    问“心广体胖”。曰：“无愧怍，是无物欲之蔽，所以能广大。”指前面灯云：“且如此灯，後面被一片物遮了，便不见一半了；更从此一边用物遮了，便全不见此屋了，如何得广大！”〔夔孙〕
    问：“‘诚意’章结注云：‘此大学一篇之枢要。’”曰：“此自知至处便到诚意，两头截定个界分在这里，此便是个君子小人分路头处。从这里去，便是君子；从那里去，便是小人。这处立得脚，方是在天理上行。後面节目未是处，却旋旋理会。”〔取
    居甫问：“‘诚意’章结句云：‘此大学之枢要。’枢要说诚意，是说致知？”曰：“上面关著致知、格物，下面关著四五项上。须是致知。能致其知，知之既至，方可以诚得意。到得意诚，便是过得个大关，方始照管得个身心。若意不诚，便自欺，便是小人；过得这个关，便是君子。”又云：“意诚，便全然在天理上行。意未诚以前，尚汨在人欲里。”〔贺孙〕
    因说“诚意”章，曰：“若如旧说，是使初学者无所用其力也。中庸所谓明辨，“诚意”章而今方始辨得分明。”〔夔孙〕
    读“诚意”一章，炎谓：“过此一关，终是省事。”曰：“前面事更多：自齐家以下至治国，则其事已多；自治国至平天下，则其事愈多，只是源头要从这里做去。”又曰：“看下章，须通上章看，可见。”〔炎〕
    ◎传七章释正心修身
    或问：“‘正心’章说忿忄拥扔铮恐通不得‘诚意’章？”曰：“这道理是一落索。才说这一章，便通上章与下章。如说正心、诚意，便须通格物、致知说。”
    大学於“格物”、“诚意”章，都是钅柬成了，到得正心、修身处，都易了。〔夔孙〕
    问：“先生近改‘正心’一章，方包括得尽。旧来说作意或未诚，则有是四者之累，却只说从诚意去。”曰：“这事连而却断，断而复连。意有善恶之殊，意或不诚，则可以为恶。心有得失之异，心有不正，则为物所动，却未必为恶。然未有不能格物、致知而能诚意者，亦未有不能诚意而能正心者。”〔人杰〕
    或问“正心”、“诚意”章。先生令他说。曰：“意诚则心正。”曰：“不然。这几句连了又断，断了又连，虽若不相粘缀，中间又自相贯。譬如一竿竹，虽只是一竿，然其间又自有许多节。意未诚，则全体是私意，更理会甚正心！然意虽诚了，又不可不正其心。意之诚不诚，直是有公私之辨，君子小人之分。意若不诚，则虽外面为善，其意实不然，如何更问他心之正不正！意既诚了，而其心或有所偏倚，则不得其正，故方可做那正心底工夫。”〔广〕
    亚夫问致知、诚意。曰：“心是大底，意是小的。心要恁地做，却被意从後面牵将去。且如心爱做个好事，又被一个意道不须恁地做也得。且如心要孝，又有不孝底意思牵了。所谓诚意者，譬如饥时便吃饭，饱时便休，自是实要如此。到饱後，又被人请去，也且胡乱与他吃些子，便是不诚。须是诚，则自然表里如一，非是为人而做，求以自快乎己耳。如饥之必食，渴之必饮，无一毫不实之意。这个知至、意诚，是万善之根。有大底地盘，方立得脚住。若无这个，都靠不得。心无好乐，又有个不无好乐底在後；心无忿忄樱又有个不无忿忄拥自卺帷Ｖ至後，自然无。”〔恪〕
    敬之问：“诚意、正心。诚意是去除得里面许多私意，正心是去除得外面许多私意。诚意是检察於隐微之际，正心是体验於事物之间。”曰：“到得正心时节，已是煞好了。只是就好里面又有许多偏。要紧最是诚意时节，正是分别善恶，最要著力，所以重衤复说道‘必慎其独’。若打得这关过，已是煞好了。到正心，又怕於好上要偏去。如水相似，那时节已是淘去了浊，十分清了，又怕於清里面有波浪动荡处。”〔贺孙〕
    问：“意既诚，而有忧患之类，何也？”曰：“诚意是无恶。忧患、忿忄又类却不是恶。但有之，则是有所动。”〔节〕
    意既诚矣，後面忿忄印⒖志濉⒑美帧⒂腔肌⑶装、贱恶，只是安顿不著在。便是“苟志於仁矣，无恶也”。〔泳〕
    问：“心体本正，发而为意之私，然後有不正。今欲正心，且须诚意否？未能诚意，且须操存否？”曰：“岂容有意未诚之先，且放他喜怒忧惧不得其正，不要管它，直要意诚後心却自正，如此，则意终不诚矣。所以伊川说：‘未能诚意，且用执持。’”〔大雅〕
    诚意，是真实好善恶恶，无夹杂。又曰：“意不诚，是私意上错了；心不正，是公道上错了。”又曰：“好乐之类，是合有底，只是不可留滞而不消化。无留滞，则此心便虚。”〔节〕
    问：“忿忄印⒖志濉⒂腔肌⒑美郑皆不可有否？”曰：“四者岂得皆无！但要得其正耳，如中庸所谓‘喜怒哀乐发而中节’者也。”〔去伪〕
    心有喜怒忧乐则不得其正，非谓全欲无此，此乃情之所不能无。但发而中节，则是；发不中节，则有偏而不得其正矣。〔端蒙〕
    好、乐、忧、惧四者，人之所不能无也，但要所好所乐皆中理。合当喜，不得不喜；合当怒，不得不怒。〔节〕
    四者人所不能无也，但不可为所动。若顺应将去，何“不得其正”之有！如颜子“不迁怒”，可怒在物，颜子未尝为血气所动，而移於人也，则岂怒而心有不正哉！〔端蒙〕
    正心，却不是将此心去正那心。但存得此心在这里，所谓忿忄印⒖志濉⒑美帧⒂腔甲岳床坏谩！埠厮铩
    问：“忿忄印⒖志濉⒑美帧⒂腔迹皆以‘有所’为言，则是此心之正不存，而是四者得以为主於内。”曰：“四者人不能无，只是不要它留而不去。如所谓‘有所’，则是被他为主於内，心反为它动也。”〔道夫〕
    大学七章，看“有所”二字。“有所忧患”，忧患是合当有，若因此一事而常留在胸中，便是有。“有所忿忄印保因人之有罪而挞之，才挞了，其心便平，是不有；若此心常常不平，便是有。恐惧、好乐亦然。〔泳〕
    “心有所忿忄樱则不得其正。”忿忄右炎源至恕Ｓ惺碌迸，如何不怒。只是事过，便当豁然，便得其正。若只管忿怒滞留在这里，如何得心正。“心有所好乐，则不得其正。”如一个好物色到面前，真个是好，也须道是好，或留在这里。若将去了，或是不当得他底，或偶然不得他底，便休，不可只管念念著他。〔贺孙〕
    问：“伊川云：‘忿忄印⒖志濉⒑美帧⒂腔迹人所不能无者，但不以动其心。’既谓之忿忄印⒂腔迹如何不牵动他心？”曰：“事有当怒当忧者，但过了则休，不可常留在心。颜子未尝不怒，但不迁耳。”因举楼中：“果怒在此，不可迁之於彼。”〔德明〕
    心不可有一物。喜怒哀乐固欲得其正，然过後须平了。且如人有喜心，若以此应物，便是不得其正。〔人杰〕
    看心有所喜怒说，曰：“喜怒哀乐固欲中节，然事过後便须平了。谓如事之可喜者，固须与之喜，然别遇一事，又将此意待之，便不得其正。盖心无物，然後能应物。如一量称称物，固自得其平。若先自添著些物在上，而以之称物，则轻重悉差矣。心不可有一物，亦犹是也。”〔┿〕
    “四者心之所有，但不可使之有所私尔。才有所私，便不能化，梗在胸中。且如忿忄印⒖志澹有当然者。若定要他无，直是至死方得，但不可先有此心耳。今人多是才忿忄樱虽有可喜之事亦所不喜；才喜，虽有当怒之事亦不复怒，便是蹉过事理了，便‘视而不见，听而不闻，食而不知其味’了。盖这物事才私，便不去，只管在胸中推荡，终不消释。设使此心如太虚然，则应接万务，各止其所，而我无所与，则便视而见，听而闻，食而真知其味矣。看此一段，只是要人不可先有此心耳。譬如衡之为器，本所以平物也，今若先有一物在上，则又如何称！”顷之，复曰：“要之，这源头却在那致知上。知至而意诚，则‘如好好色，如恶恶臭’，好者端的是好，恶者端的是恶。某常云，此处是学者一个关。过得此关，方始是实。”又曰：“某常谓此一节甚异。若知不至，则方说恶不可作，又有一个心以为为之亦无害；以为善不可不为，又有一个心以为不为亦无紧要。譬如草木，从下面生出一个芽子，这便是不能纯一，这便是知不至之所为。”或问公私之别。曰：“今小譬之：譬如一事，若系公众，便心下不大段管；若系私己，便只管横在胸中，念念不忘。只此便是公私之辨。”〔道夫〕
    “忿忄印⒑美帧⒖志濉⒂腔迹这四者皆人之所有，不能无。然有不得其正者，只是应物之时不可夹带私心。如有一项事可喜，自家正喜，蓦见一可怒底事来，是当怒底事，却以这喜心处之，和那怒底事也喜了，便是不得其正。可怒事亦然。惟诚其意，真个如鉴之空，如衡之平，妍媸高下，随物定形，而我无与焉，这便是正心。”因说：“前在漳州，见属官议一事，数日不决，却是有所挟。後忽然看破了，道：‘这个事不可如此。’一向判一二百字，尽皆得这意思。此是因事上见这心亲切。”贺孙录别出。
    先之问：“心有所好乐，则不得其正。”曰：“心在这一事，不可又夹带那一事。若自家喜这一项事了，更有一事来，便须放了前一项，只平心就後一项理会，不可又夹带前喜之之心在这里。有件喜事，不可因怒心来，忘了所当喜处；有件怒事，不可因喜事来，便忘了怒。且如人合当行大门出，却又有些回避底心夹带在里面，却要行便门出。虽然行向大门出，念念只有个行便门底心在这里，少刻或自拗向便门去。学者到这里，须是便打杀那要向便门底心，心如何不会端正！这般所在，多是因事见得分明。前在漳州，有一公事，合恁地直截断。缘中间情有牵制，被他挠数日。忽然思量透，便断了，集同官看，觉当时此心甚正。要知此正是正心处。”〔贺孙〕
    敬之问：“‘正心’章云：‘人之心要当不容一物。’”曰：“这说便是难。才说不容一物，却又似一向全无相似。只是这许多好乐、恐惧、忿忄印⒂腔迹只要从无处发出，不可先有在心下。看来非独是这几项如此，凡是先安排要恁地，便不得。如人立心要恁地严毅把捉，少间只管见这意思，到不消恁地处也恁地，便拘逼了。有人立心要恁地慈祥宽厚，少间只管见这意思，到不消恁地处也恁地，便流入於姑息苟且。如有心於好名，遇著近名底事，便愈好之；如有心於为利，遇著近利底事，便贪欲。”〔贺孙〕
    人心如一个镜，先未有一个影象，有事物来，方始照见妍丑。若先有一个影象在里，如何照得！人心本是湛然虚明，事物之来，随感而应，自然见得高下轻重。事过便当依前恁地虚，方得。若事未来，先有一个忿忄印⒑美帧⒖志濉⒂腔贾心在这里，及忿忄印⒑美帧⒖志濉⒂腔贾事到来，又以这心相与滚合，便失其正。事了，又只苦留在这里，如何得正？〔贺孙〕
    叶兄又问“忿忄印闭隆Ｔ唬骸罢庑闹正，却如称一般。未有物时，称无不平。才把一物在上面，便不平了。如镜中先有一人在里面了，别一个来，便照不得。这心未有物之时，先有个主张说道：‘我要如何处事。’才遇著事，便以是心处之，便是不正。且如今人说：‘我做官，要抑强扶弱。’及遇著当强底事，也去抑他，这便也是不正。”〔卓〕
    喜怒忧惧，都是人合有底。只是喜所当喜，怒所当怒，便得其正。若欲无这喜怒忧惧，而後可以为道，则无是理。小人便只是随这喜怒忧惧去，所以不好了。〔义刚〕
    问“忿忄印闭隆Ｔ唬骸爸皇巧舷掠胁磺『么Γ便是偏。”〔可学〕
    问忿忄印Ｔ唬骸笆桥之甚者。”又问：“忿忄颖瓤志濉⒂腔肌⒑美秩者，觉得忿忄佑掷喙於怒者。”曰：“其实也一般。古人既如此说，也不须如此去寻讨。”〔履孙〕
    问：“喜怒忧惧，人心所不能无。如忿忄幽遂迤，岂可有也？”曰：“忿又重於怒心。然此处须看文势大意。但此心先有忿忄邮保这下面便不得其正。如镜有人形在里面，第二人来便照不得。如称子钉盘星上加一钱，则称一钱物便成两钱重了。心若先有怒时，更有当怒底事来，便成两分怒了；有当喜底事来，又减却半分喜了。先有好乐，也如此；先有忧患，也如此。若把忿忄幼隹梢桑则下面忧患、好乐等皆可疑。”问：“八章谓：‘五者有当然之则。’如敖惰之心，则岂可有也？”曰：“此处亦当看文势大意。敖惰，只是一般人所为得人厌弃，不起人敬畏之心。若把敖惰做不当有，则亲爱、敬畏等也不当有。”〔淳〕嚷悸浴
    刘圻父说“正心”章，谓：“不能存之，则四者之来，反动其心。”曰：“是当初说时添了此一节。若据经文，但是说四者之来，便撞翻了这坐子耳。”又曰：“只争个动不动。”又曰：“若当初有此一节时，传文须便说在那里了。他今只恁地说，便是无此意。却是某於解处，说絮著这些子。”〔义刚〕
    今不是就静中动将去，却是就第二重动上动将去，如忿忄印⒑美种类。〔德明〕
    敬之问“心有所好乐则不得其正”章，云：“心不可有一毫偏倚。才有一毫偏倚，便是私意，便浸淫不已，私意反大似身己，所以‘视而不见，听而不闻，食而不知其味’。”曰：“这下是说心不正不可以修身，与下章‘身不修不可以齐家’意同，故云：‘莫知其子之恶，莫知其苗之硕。”视听是就身上说。心不可有一物，外面酬酢万变，都只是随其分限应去，都不关自家心事。才系於物，心便为其所动。其所以系於物者有三：或是事未来，而自家先有这个期待底心；或事已应去了，又却长留在胸中不能忘；或正应事之时，意有偏重，便只见那边重，这都是为物所系缚。既为物所系缚，便是有这个物事，到别事来到面前，应之便差了，这如何会得其正！圣人之心，莹然虚明，无纤毫形迹。一看事物之来，若小若大，四方八面，莫不随物随应，此心元不曾有这个物事。且如敬以事君之时，此心极其敬。当时更有亲在面前，也须敬其亲。终不成说敬君但只敬君，亲便不须管得！事事都如此。圣人心体广大虚明，物物无遗。”〔贺孙〕
    正叔见先生，言明心、定心等说，因言：“心不在焉，则视而不见，听而不闻，食而不知其味。”曰：“这个，三岁孩儿也道得，八十翁翁行不得！”〔伯羽〕
    黄丈云：“旧尝问：‘“视而不见，听而不闻”，只是说知觉之心，却不及义理之心。’先生曰：‘才知觉，义理便在此；才昏，便不见了。’”〔方子〕学蒙录别出。
    直卿云：“旧尝问：‘视之不见，听之不闻处，此是收拾知觉底心，收拾义理底心？’先生曰：‘知觉在，义理便在，只是有深浅。’”〔学蒙〕
    夜来说：“心有喜怒不得其正。”如某夜间看文字，要思量改甚处，到上床时擦脚心，都忘了数。天明擦时，便记得。盖是早间未有一事上心，所以记得。孟子说：“平旦之气，其好恶与人相近者几希。”几希，不远也。言人都具得此，但平日不曾养得，犹於夜间歇得许多时不接於事，天明方惺，便恁地虚明光静。然亦只是些子发出来，少间又被物欲梏亡了。孟子说得话极齐整当对。如这处，他一向说後去，被後人来就几希字下注开了，便觉意不连。〔贺孙〕
    问：“‘诚意、正心’二段，只是存养否？”曰：“然。”〔取
    说“心不得其正”章，曰：“心，全德也。欠了些个，德便不全，故不得其正。”又曰：“心包体用而言。”又问：“意与情如何？”曰：“欲为这事，是意；能为这事，是情。”〔子蒙〕
    ◎传八章释修身齐家
    忿忄印⒖志濉⒑美帧⒂腔冀圆荒芪蓿而亲爱、畏敬、哀矜、敖惰、贱恶亦有所不可无者。但此心不为四者所动，乃得其正，而五者皆无所偏，斯足以为身之修也。〔人杰〕
    或问：“‘正心’章说忿忄印⒖志濉⒑美帧⒂腔迹‘修身’章说亲爱、贱恶、畏敬、哀矜、敖惰，如何？”曰：“是心卓然立乎此数者之外，则平正而不偏辟，自外来者必不能以动其中，自内出者必不至於溺於彼。”或问：“畏敬如何？”曰：“如家人有严君焉，吾之所当畏敬者也。然当不义则争之，若过於畏敬而从其令，则陷於偏矣。若夫贱恶者固当贱恶，然或有长处，亦当知之。下文所谓：‘好而知其恶，恶而知其美者，天下鲜矣。’此是指点人偏处，最切当。”〔人杰〕
    心须卓立在八九者之外，谓忿忄又类。而勿陷於八九者之中，方得其正。圣人之心，周流应变而不穷，只为在内而外物入不得，及其出而应接，又不陷於彼。〔夔孙〕
    问：“七章、八章颇似一意，如何？”曰：“忿忄又类，心上理会；亲爱之类，事上理会。心上理会者，是见於念虑之偏；事上理会者，是见於事为之失。”去伪。
    正卿问：“大学传正心、修身，莫有深浅否？”曰：“正心是就心上说，修身是就应事接物上说。那事不从心上做出来！如修身，如炀兀都是心做得出。但正心是萌芽上理会。若修身及炀氐仁拢却是各就地头上理会。”〔恪〕
    问：“‘正心’章既说忿忄铀恼撸‘修身’章又说‘之其所亲爱’之类，如何？”曰：“忿忄拥仁切挠胛锝邮笔拢亲爱等是身与物接时事。”〔广〕
    正心、修身，今看此段大概差错处，皆未在人欲上。这个皆是人合有底事，皆恁地差错了。况加之以放辟邪侈，分明是官街上错了路！〔贺孙〕
    子升问：“‘修身齐家’章所谓‘亲爱、畏敬’以下，说凡接人皆如此，不特是一家之人否？”曰：“固是。”问：“如何修身却专指待人而言？”曰：“修身以後，大概说向接物待人去，又与只说心处不同。要之，根本之理则一，但一节说阔，一节去。”〔木之〕
    第八章：人，谓众人；之，犹於也。之其，亦如於其人，即其所向处。〔泳〕
    “之其所亲爱”之“之”，犹往也。〔铢〕
    问：“大学，譬音改僻，如何？”曰：“只缘人心有此偏僻。”问：“似此，恐於‘修身在正其心’处相类否？”曰：“略相似。”〔取
    问：“古注，辟作譬，似窒碍不通。”曰：“公亦疑及此。某正以他说‘之其所敖惰而譬焉’，敖惰非美事，如何譬得？故今只作僻字说，便通。况此篇自有僻字，如‘辟则为天下暌印之类是也。”〔大雅〕
    亲爱、贱恶、畏敬、哀矜、敖惰各自有当然之则，只不可偏。如人饥而食，只合当食，食才过些子，便是偏；渴而饮，饮才过些子，便是偏。如爱其人之善，若爱之过，则不知其恶，便是因其所重而陷於所偏；恶恶亦然。下面说：“人莫知其子之恶，莫知其苗之硕。”上面许多偏病不除，必至於此。〔泳〕
    “人之其所亲爱而僻焉”，如父子是当主於爱，然父有不义，子不可以不争；如为人父虽是止於慈，若一向僻将去，则子有不肖，亦不知责而教焉，不可。“人之其所贱恶而僻焉”，人固自有一种可厌者，然犹未至於可贱恶处，或尚可教，若一向僻将去，便贱恶他，也不得。“人之其所畏敬而僻焉”，如事君固是畏敬，然“说大人则藐之”，又不甚畏敬。孟子此语虽稍粗，然古人正救其恶，与“陈善闭邪”，“责难於君”，也只管畏敬不得。〔贺孙〕
    问：“‘齐家’段，辟作‘僻’。”曰：“人情自有偏处，所亲爱莫如父母，至於父母有当几谏处，岂可以亲爱而忘正救！所敬畏莫如君父，至於当直言正谏，岂可专持敬畏而不敢言！所敖惰处，如见那人非其心之所喜，自懒与之言，即是忽之之意。”问：“敖惰、恶德也，岂君子宜有？”曰：“读书不可泥，且当看其大意。纵此语未稳，亦一两字失耳。读书专留意小处，失其本领所在，最不可。”取
    问：“章句曰：‘人於五者本有当然之则。’然敖之与惰，则气习之所为，实为恶德。至若哀矜之形，正良心苗裔，偏於哀矜不失为仁德之厚，又何以为‘身不修，而不可以齐其家’者乎？”曰：“敖惰，谓如孔子之不见孺悲，孟子不与王妊浴０я妫谓如有一般大奸大恶，方欲治之，被它哀鸣恳告，却便恕之。”道夫云：“这只是言流为姑息之意。”曰：“这便是哀矜之不得其正处。”〔道夫〕
    或问“之其所敖惰而辟焉”。曰：“亲者则亲爱之，贤者则畏敬之，不率者则贱恶之，无告者则哀矜之。有一般人，非贤非亲，未见其为不率，又不至於无告，则是泛然没紧要底人，见之岂不敖惰。虽圣贤亦有此心。然亦岂可一向敖惰他！一向敖惰，便是辟了。畏敬、亲爱、贱恶、哀矜莫不皆然。故下文曰：‘爱而知其恶，恶而知其美。’如所敖惰之人，又安知其无善之可爱敬！所谓敖惰者，只是阔略过去。”〔高〕
    问敖惰。曰：“大抵是一种没要紧底，半上落下底人。且如路中撞见如此等人，是不足亲爱畏敬者，不成强与之相揖，而致其亲爱畏敬！敖惰是人之所不能无者。”又问：“‘敖惰’二字，恐非好事。”曰：“此如明鉴之悬，妍者自妍，丑者自丑，随所来而应之。不成丑者至前，须要换作妍者！又敖惰是轻，贱恶是重。既得贱恶，如何却不得敖惰？然圣人犹戒其僻，则又须点检，不可有过当处。”〔履孙〕
    蔡问“敖惰”之说。曰：“有一般人，上未至於可亲爱，下未至於可贱恶，只是所为也无甚好处，令人懒去接他，是谓敖惰。此敖惰，不是恶德。”〔淳〕（文蔚录云：“非如常人傲忽惰慢，只是使人见得他懒些。”）
    或问：“敖惰是凶德，而曰‘有当然之则’，何也？”曰：“古人用字不如此。敖惰，未至可贱可恶，但见那一等没紧要底人，自是恁地。然一向去敖惰他，也不可如此。”
    问：“君子亦有敖惰於人者乎？”曰：“人自有苟贱可厌弃者。”〔德明〕
    问敖惰。曰：“敖便是惰，敖了便惰。敖了都不管它，便是惰。”〔义刚〕
    因学者问大学“敖惰”处，而曰：“某尝说，如有人问易不当为卜筮书，诗不当去小序，不当协韵，及大学敖惰处，皆在所不答。”〔亻选
    或问：“‘之其所亲爱、哀矜、畏敬而辟焉’，莫是君子用心过於厚否？”曰：“此可将来‘观过知仁’处说，不可将来此说。盖不必论近厚、近薄。大抵一切事，只是才过便不得。‘观过知仁’乃是因此见其用心之厚，故可知其仁，然过则终亦未是也。大凡读书，须要先识认本文是说个甚么。须全做不曾识他相似，虚心认他字字分明。复看数过，自然会熟，见得分明。譬如与人乍相见，其初只识其面目，再见则可以知其姓氏、乡贯，又再见则可以知其性行如何。只恁地识认，久後便一见理会得。今学者读书，亦且未要便悬空去思他。中庸云‘博学之，审问之’，方言‘慎思之’。若未学未问，便去思他，是空劳心耳！”又云：“切须记得‘识认’两字。”〔时举〕
    问：“大学释‘修身齐家’章，不言修身，何也？”曰：“好而不知其恶，恶而不知其美，是以好为恶，以曲为直，可谓之修身乎！”〔节〕
    大学最是两章相接处好看，如所谓“修身在正其心”者。且如心不得其正，则“视而不见，听而不闻，食而不知其味。”若视而见，听而闻，食而知味，则心得其正矣。然於亲爱、敖惰五者有所僻焉，则身亦不可得而修矣。尝谓修身更多少事不说，却说此五者，何谓？子细看来，身之所以不修者，无不是被这四五个坏。又云：“意有不诚时，则私意为主，是主人自为贼了！到引惹得外底人来，四方八面无关防处，所以要得先诚其意。”〔子蒙〕
    “‘欲修其身者，先正其心；欲正其心者，先诚其意；欲诚其意者，先致其知；致知在格物。’五者，其实则相串，而以做工夫言之，则各自为一事。故‘物格，而後知至；知至，而後意诚；意诚，而後心正；心正，而後身修’。著‘而’字，则是先为此，而後能为彼也。盖逐一节自有一节功夫，非是亻龙侗言知至了意便自诚，意诚了心便自正，身便自修，中间更不著功夫。然但只是上面一截功夫到了，则下面功夫亦不费力耳。”先生曰：“亦有天资高底人，只头正了，便都正去。若夹杂多底，也不能如此。”〔端蒙〕
    问：“‘正心修身’章後注，云‘此亦当通上章推之，盖意或不诚，则无能实用其力以正其心者’云云。”曰：“大学所以有许多节次，正欲学者逐节用工。非如一无节之竹，使人才能格物，则便到平天下也。夫人盖有意诚而心未正者，盖於忿忄印⒖志宓仁拢诚不可不随事而排遣也。盖有心正而身未修者，故於好恶之间，诚不可不随人而节制也。至於齐家以下，皆是教人节节省察用功。故经序但言心正者必自诚意而来，修身者必自正心而来。非谓意既诚而心无事乎正，心既正而身无事乎修也。且以大学之首章便教人‘明明德’，又为格物以下事目，皆为明明德之事也。而平天下，方且言先谨乎德等事，亦可见矣。”〔壮祖〕
    大学如“正心”章，已说尽了。至“修身”章又从头说起，至“齐家治国”章又依前说教他，何也？盖要节节去照管。不成却说自家在这里，心正、身修了，便都只听其自治！〔夔孙〕
    说大学“诚意”章，曰：“如今人虽欲为善，又被一个不欲为善之意来妨了；虽欲去恶，又被一个尚欲为恶之意来妨了。盖其知之不切，故为善不是他心肯意肯，去恶亦不是他心肯意肯。这个便是自欺，便是不诚。意才不诚，则心下便有许多忿忄印⒖志濉⒂腔肌⒑美侄心便不正。心既不正，则凡有爱恶等事，莫不倚於一偏。如此，如何要家齐、国治、天下平？惟是知得切，则好善必如好好色，恶恶必如恶恶臭。是非为人而然，盖胸中实欲如此，而後心满意惬。”〔贺孙〕
    ◎传九章释家齐国治
    或问：“‘齐家’一段，是推将去时较切近否？”曰：“此是言一家事，然而自此推将去，天下国家皆只如此。”又问：“所畏敬在家中，则如何？”曰：“一家之中，尊者可畏敬，但是有不当处，亦合有几谏时。不可道畏敬之，便不可说著。若如此惟知畏敬，却是辟也。”〔祖道〕
    或问“不出家而成教於国”。曰：“孝以事亲，而使一家之人皆孝；弟以事长，而使一家之人皆弟；慈以使众，而使一家之人皆慈，是乃成教於国者也。”〔人杰〕
    李德之问：“‘不出家而成教於国’，不待推也。”曰：“不必言不待推。玩其文义，亦未尝有此意。只是身修於家，虽未尝出，而教自成於国尔。”〔盖卿〕
    “孝者所以事君，弟者所以事长，慈者所以使众。”此道理皆是我家里做成了，天下人看著自能如此，不是我推之於国。〔泳〕
    刘潜夫问：“‘家齐’章并言孝、弟、慈三者，而下言康诰，以释‘使众’一句，不及孝弟，何也？”曰：“孝弟二者虽人所固有，然守而不失者亦鲜。唯有保赤子一事，罕有失之者。故圣贤於此，特发明夫人之所易晓者以示训，正与孟子言见赤子入井之意同。”〔壮祖〕
    “心诚求之”者，求赤子之所欲也。於民，亦当求其有不能自达。此是推其慈幼之心以使众也。〔节〕
    问“治国在齐其家”。曰：“且只说动化为功，未说到推上。後章方全是说推。‘如保赤子’一节，只是说‘慈者所以使众’一句。保赤子，慈於家也；‘如保赤子’，慈於国也。保赤子是慈，‘如保赤子’是使众。”直卿云：“这个慈，是人人自然有底。慈於家，便能慈於国，故言：一家仁，一国兴仁；一家让，一国兴让。”〔取
    “一家仁”以上，是推其家以治国；“一家仁”以下，是人自化之也。〔节〕
    问：“九章本言治国，何以曰‘尧舜率天下以仁而民从之’，都是说治天下之事也？至言‘君子有诸己而後求诸人，无诸己而後非诸人’，又似说修身，如何？”曰：“圣人之言，简畅周尽。修身是齐家之本，齐家是治国之本。如言‘一家仁，一国兴仁；一家让，一国兴让’之类，自是相关，岂可截然不相入也！”〔谟〕（去伪同。）
    问“有诸己而後求诸人”。曰：“只从头读来，便见得分晓。这个只是‘躬自厚而薄责於人’，‘攻其恶，无攻人之恶’。”〔卓〕
    问：“‘有诸己而後求诸人’，虽曰推己以及人，是亦示人以反己之道。”曰：“这是言己之为法於人处。”〔道夫〕
    吴仁甫问：“有诸己而後求诸人，无诸己而後非诸人。”曰：“此是退一步说，犹言‘温故知新而可以为人师’，以明未能如此，则不可如此；非谓温故知新，便要求为人师也。池本“不可”下云：“为人师耳。若曰‘有诸己而後求诸人’，以明无诸己不可求诸人也；‘无诸己而後非诸人’，以明有诸己即不可非诸人也。”然此意正为治国者言。大凡治国禁人为恶，而欲人为善，便求诸人，非诸人。然须是在己有善无恶，方可求人、非人也。”或问：“范忠宣‘以恕己之心恕人’，此语固有病。但上文先言‘以责人之心责己’，则连下句亦未害。”曰：“上句自好，下句自不好。盖才说恕己，便已不是。若横渠云：‘以爱己之心爱人，则尽仁；以责人之心责己，则尽道。’语便不同。盖‘恕己’与‘爱己’字不同。大凡知道者出言自别。近观圣贤言语与後世人言语自不同，此学者所以贵於知道也。”〔铢〕
    “有诸己而後求诸人，无诸己而後非诸人”，是责人之恕；炀赜搿凹核不欲，勿施於人”，是爱人之恕。又曰：“推己及物之谓恕。圣人则不待推，而发用於外者皆恕也。‘己所不欲，勿施於人’，则就爱人上说。圣人之恕，则不专在爱人上见，如炀刂类是也。”〔高〕
    问：“‘所藏乎身不恕’处，‘恕’字还只就接物上说，如何？”曰：“是就接物上见得。忠，只是实心，直是真实不伪。到应接事物，也只是推这个心去。直是忠，方能恕。若不忠，便无本领了，更把甚么去及物！程子说：‘“维天之命，於穆不已”，忠也，便是实理流行；乾道变化，各正性命”，恕也，便是实理及物。’”守约问：“恁地说，又与‘夫子之道，忠恕而已矣’之‘忠恕’相似。”曰：“只是一个忠恕，岂有二分！圣人与常人忠恕也不甚相远。”又曰：“尽己，不是说尽吾身之实理，自尽便是实理。此处切恐有脱误。若有些子未尽处，便是不实。如欲为孝，虽有七分孝，只中间有三分未尽，固是不实。虽有九分孝，一作弟。只略略有一分未尽，亦是不实。”〔贺孙〕
    李德之问：“‘齐家’、‘治国’、‘平天下’三章，看来似皆是恕之功用。”曰：“如‘治国’、‘平天下’两章是此意。‘治国’章乃责人之恕，‘平天下’章乃爱人之恕。‘齐家’一章，但说人之偏处。”〔盖卿〕
    仁甫问“治国在齐其家”。曰：“这个道理，却急迫不得。待到他日数足处，自然通透。这个物事，只是看得熟，自然有条理。上面说‘不出家而成教於国’，此下便说其所以教者如此，这三者便是教之目。後面却是说须是躬行，方会化得人。此一段只此两截如此。”〔贺孙〕
    因讲“礼让为国”，曰：“‘一家仁，一国兴仁；一家让，一国兴让。’自家礼让有以感之，故民亦如此兴起。自家好争利，却责民间礼让，如何得他应！东坡策制‘敦教化’中一段，说得也好，虽说得粗，道理却是如此。“敦教化”云“欲民之知信，莫若务实其言；欲民之知义，莫若务去其贪”云云。看道理不要玄妙，只就粗处说得出便是。如今官司不会制民之产，民自去买田，又取他牙税钱。古者群饮者杀。今置官诱民饮酒，惟恐其不来，如何得民兴於善！”〔淳〕
    问：“齐家、治国之道，断然‘是父子兄弟足法，而後人法之’。然尧舜不能化其子，而周公则上见疑於君，下不能和其兄弟，是如何？”曰：“圣人是论其常，尧舜是处其变。看他‘泣汽拢不格奸’，至於‘瞽瞍底豫’，便是他有以处那变处。且如他当时被那儿子恁地，他处得好，不将天下与儿子，却传与贤，便是他处得那儿子好。若尧当时把天下与丹朱，舜把天下与商均，则天下如何解安！他那儿子如何解宁贴！如周公被管蔡恁地，他若不去致辟于商，则周如何不扰乱！他後来尽死做这一著时，也是不得已著恁地。但是而今且去理会常伦。而今如何便解有个父如瞽瞍，有个兄弟如管蔡。未论到那变处。”〔贺孙〕
    ◎传十章释治国平天下
    或问：“大学既格物、致知了，又却逐件各有许多工夫在。”曰：“物格、知至後，其理虽明，到得後来齐家、治国、平天下，逐件事又自有许多节次，须逐件又徐徐做将去。如人行路，行到一处了，又行一处。先来固是知其所往了，到各处又自各有许多行步。若到一处而止不进，则不可；未到一处而欲逾越顿进一处，亦不可。”〔〕
    味道问“平天下在治其国”。曰：“此节见得上行而下效，又见得上下虽殊而心则一。”〔道夫〕
    问“平天下在治其国”章。曰：“此三句见上行下效，理之必然，又以见人心之所同。‘是以君子有炀刂道’，所以以己之心度人之心，使皆得以自尽其兴起之善心。若不炀兀则虽躬行於上，使彼有是兴起之善心，而不可得遂，亦徒然也。”又曰：“因何恁地上行下效？盖人心之同然。所以炀刂道：我要恁地，也使彼有是心者亦得恁地。全章大意，只反覆说炀亍Ｈ缱利於上，急征横敛，民不得以自养，我这里虽能兴起其善心，济甚事！若此类，皆是不能炀亍！薄埠厮铩
    才卿问：“‘上老老而民兴孝’，恐便是连那老众人之老说？”曰：“不然。此老老、长长、恤孤方是就自家身上切近处说，所谓家齐也。民兴孝、兴弟、不倍此方是就民之感发兴起处，说治国而国治之事也。缘为上行下效，捷於影响，可以见人心之所同者如此。‘是以君子必有炀刂道也’，此一句方是引起炀厥隆Ｏ旅娣浇馑谍炀兀而结之云：‘此之谓炀刂道。’盖人心感发之同如此，所以君子须用推炀刂心以平天下，此几多分晓！若如才卿说，则此便是炀兀何用下面更絮说许多。才卿不合误晓老老、长长为炀兀所以差也。所谓‘文王之民无冻馁之老者’，此皆是炀匾厌崾拢如何将做老老说得！”〔亻选
    老老兴孝，长长兴弟，恤孤不倍，这三句是说上行下效底道理。“是以君子有炀刂道”，这却是说到政事上。“是以”二字，是结上文，犹言君子为是之故，所以有炀刂道。既恁地了，却须处置教他得所，使之各有以遂其兴起之心始得。
    所谓炀卣撸矩者，心也，我心之所欲，即他人之所欲也。我欲孝弟而慈，必欲他人皆如我之孝弟而慈。“不使一夫之不获”者，无一夫不得此理也。只我能如此，而他人不能如此，则是不平矣。〔人杰〕
    问：“炀刂道，语脉贯穿如何？久思未通。”“上面说人心之所同者既如此，是以君子见人之心与己之心同，故必以己度人之心，使皆得其平。下面方说所以炀厝绱恕！薄埠厮铩
    问：“‘上老老而民兴孝’，下面接‘是以君子有炀刂道也’，似不相续，如何？”曰：“这个便是相续。炀厥撬拿婢平底道理，教他各得老其老，各得长其长，各得幼其幼。不成自家老其老，教他不得老其老；长其长，教他不得长其长；幼其幼，教他不得幼其幼，便不得。”〔取
    仁甫问炀亍Ｔ唬骸吧现人老老、长长、恤孤，则下之人兴孝、兴弟、不倍，此是说上行下效。到炀卮Γ是就政事上言。若但兴起其善心，而不有以使之得遂其心，则虽能兴起，终亦徒然。如政烦赋重，不得以养其父母，又安得以遂其善心！须是推己之心以及於彼，使之‘仰足以事父母，俯足以育妻子’，方得。如诗里说大夫行役无期度，不得以养其父母。到得使下，也须教他内外无怨，始得。如东山、出车、大杜诸诗说行役，多是序其室家之情，亦欲使凡在上者有所感动。”又曰：“这处正如齐宣王爱牛处一般：见牛之觳觫，则不忍之心已形於此。若其以衅锺为不可废而复杀之，则自家不忍之心又只是空。所以以羊易之，则已形之良心不至於窒塞，而未见之羊，杀之亦无害，是乃仁术也。术，是做得巧处谓之术。”又曰：“‘己欲立而立人，己欲达而达人’，是两摺说，只以己对人而言。若炀兀上之人所以待己，己又所以待人，是三摺说，如中庸‘所求乎子以事父未能也，所求乎臣以事君未能也’，一类意。”又曰：“晁错言‘人情莫不欲寿，三王能生之而不伤’云云，汉诏云云，‘孝心阙焉’，皆此意。”〔贺孙〕
    问：“炀匾惶酰此是上下四方度量，而知民之好恶否？”曰：“知在前面，这处是推。‘老老而民兴孝，长长而民兴弟，恤孤而民不倍’，这处便已知民之好恶与己之好恶相似。‘是以君子有炀刂道’，便推将去，紧要在‘毋以’字上。”又曰：“兴，谓兴起其善心；遂，谓成遂其事。”又曰：“为国，炀刂大者又在於财用，所以後面只管说财。如今茶盐之禁，乃是人生日用之常，却反禁之，这个都是不能炀亍！薄埠厮铩
    “上老老而民兴孝”，是化；炀卮Γ是处置功用处。〔振〕
    问炀刂道。曰：“能使人兴起者，圣人之心也；能遂其人之兴起者，圣人之政事也。”〔广〕
    “平天下，谓均平也。‘所恶於上，毋以使下；所恶於下，毋以事上。’此与中庸所谓‘所求乎臣，以事君未能’者同意。但中庸是言其所好者，此言其所恶者也。”问：“前後左右何指？”曰：“譬如交代官相似。前官之待我者既不善，吾毋以前官所以待我者待後官也。左右，如东邻西邻。以邻国为壑，是所恶於左而以交於右也。俗语所谓‘将心比心’，如此，则各得其平矣。”问：“章句中所谓‘炀刂道，是使之各得尽其心而无不平也’，如何？”曰：“此是推本‘上老老而民兴孝，上长长而民兴弟，上恤孤而民不倍’。须是留他地位，使人各得自尽其孝弟不倍之心。如‘八十者其家不从政；废疾非人不养者，一子不从政’，是使其各得自尽也。又如生聚蕃息，无令父子兄弟离散之类。”〔德明〕
    “所恶於上”，“所恶於下”，“所恶於前”，“所恶於後”，“所恶於右”，“所恶於左”，此数句，皆是就人身切近处说。如上文老老、长长、恤孤之意。至於“毋以使下”，“毋以事上”，“毋以先後”，“毋以从前”，“毋以交於左”，“毋以交於右”，方是推以及物之事。〔亻选
    问炀亍Ｔ唬骸爸话选上下’、‘前後’、‘左右’等句看，便见。欤度也。不是真把那矩去量度，只是自家心里暗度那个长那个短。所谓度长齑螅上下前後左右，都只一样。心无彼己之异，只是将那头折转来比这头。在我之上者使我如此，而我恶之，则知在我下者心亦似我如此，故更不将所责上底人之心来待下人。如此，则自家在中央，上面也占许多地步，下面也占许多地步，便均平正方。若将所责上底人之心来待下，便上面长，下面短，不方了。下之事我如此，而我恶之，则知在我之上者心亦似我如此。若将所责下底人之心更去事上，便又下面长，上面短了。左右前後皆然。待前底心，便折转来待後；待左底心，便折转来待右，如此便方。每事皆如此，则无所不平矣。”〔取
    “所谓炀卣撸如以诸侯言之，上有天子，下有大夫。天子扰我，使我不得行其孝弟，我亦当察此，不可有以扰其大夫，使大夫不得行其孝弟。且如自家有一丈地，左家有一丈地，右家有一丈地。左家侵著我五尺地，是不矩，我必去讼他取我五尺。我若侵著右家五尺地，亦是不矩，合当还右家。只是我也方，上也方，下也方，左也方，右也方，前也方，後也方，不相侵越。如‘伐冰之家，不畜牛羊’。”亚夫云：“务使上下四方一齐方，不侵过他人地步。”曰：“然。”〔节〕
    或问炀亍Ｔ唬骸捌┲，如左边有一人侵我地界，是他不是了；我又不可去学他，侵了右边人底界。前人行拥住我，我行不得；我又不可学他拥了後人；後人赶逐我不了，又不可学他去赶前人。上下亦然。”椿云：“此一人却是中立也。”曰：“是。”〔椿〕
    炀兀如自家好安乐，便思他人亦欲安乐，当使无‘老稚转乎沟壑，壮者散而之四方’之患。‘制其田里，教之树畜’，皆自此以推之。〔闳祖〕
    问：“论上下四旁，长短广狭，彼此如一，而无不方。在矩，则可以如此。在人则有天子诸侯大夫士庶人之分，何以使之均平？”曰：“非是言上下之分欲使之均平。盖事亲事长，当使之均平，上下皆得行。上之人得事其亲，下之人也得以事其亲；上之人得长其长，下之人也得以事其长。”〔节〕
    问：“‘炀亍六节，如‘所恶於上，无以使下’，及左右前後，常指三处，上是一人，下是一人，我居其中。故解云：‘如不欲上之无礼於我，则我亦不以无礼使其下。’其下五节意皆类此。”先生曰：“见曾子之传发明‘恕’子，上下四旁，无不该也。”〔过〕
    恕，亦是炀刂意。〔振〕
    陶安国问：“炀刂道，是广其仁之用否？”曰：“此乃求仁工夫，此处正要著力。若仁者，则是举而措之，不待炀兀而自无不平者矣。”铢曰：“仁者，则‘己欲立而立人，己欲达而达人’，不待推矣。若炀兀正恕者之事也。”先生颔之。〔铢〕
    德元问：“‘我不欲人加诸我，吾亦欲无加诸人’，与炀赝否？”曰：“然。但子贡所问，是对彼我说，只是两人；炀卦蚴侨人尔。後世不复知炀刂义，惟务竭民财以自丰利，自一孔以上，官皆取之，故上愈富而下愈贫。夫以四海而奉一人，不为不厚矣。使在上者常有厚民之心而推与共之，犹虑有不获者，况皆不恤，而惟自丰殖，则民安得不困极乎！易‘损上益下’曰益，‘损下益上’曰损。所以然者，盖邦本厚则邦宁而君安，乃所以益也。否则反是。”〔亻选
    李丈问：“尽得炀兀是仁之道，恕之道？”曰：“未可说到那里。且理会炀厥侨绾巍！蔽剩骸按耸恰我不欲人之加诸我，吾亦欲无加诸人’意否？”曰：“此是两人，须把三人看，便见。人莫不有在我之上者，莫不有在我之下者。如亲在我之上，子孙在我之下。我欲子孙孝於我，而我却不能孝於亲；我欲亲慈於我，而我却不能慈於子孙，便是一畔长，一畔短，不是炀亍！薄钵取
    炀兀非是外面别有个道理，只是前面正心、修身，推而措之，又不是他机巧、变诈、权谋之说。〔贺孙〕
    炀刂说，不在前数章，却在治国、平天下之後。到这里，也是节次成了，方用得。〔道夫〕
    “君子先慎乎德”一条，德便是‘明德’之‘德’。自家若意诚、心正、身修、家齐了，则天下之人安得不归於我！如汤武之东征西怨，则自然有人有土。〔贺孙〕
    或问“争斗其民而施以劫夺之教”。曰：“民本不是要如此。惟上之人以德为外，而急於货财，暴征横敛，民便效尤，相攘相夺，则是上教得他如此。”〔贺孙〕
    或问“争民施夺”。曰：“是争取於民，而施之以劫夺之教也。‘衩凹惨远裰’，是徇其好恶之私。”〔节〕
    断断者是炀兀衩凹舱呤遣荒堋！拔ㄈ嗜朔帕髦”，是大能炀氐兹耍弧凹贤而不能举，举而不能先”，是稍能炀兀弧昂萌酥所恶”者，是大不能炀亍！步凇
    “举而不能先”，先是早底意思，不能速用之意。〔泳〕
    “君子有大道，必忠信以得之，骄泰以失之。”“平天下”一章，其事如此广阔。然紧要处只在这些子，其粗说不过如此。若细说，则如“操则存”，“克己复礼”等语，皆是也。〔亻选
    赵唐卿问：“十章三言得失，而章句云：‘至此而天理存亡之机决矣！’何也？”曰：“他初且言得众、失众，再言善、不善，意已切矣。终之以忠信、骄泰，分明是就心上说出得失之由以决之。忠信乃天理之所以存，骄泰乃天理之所以亡。”〔取
    问“仁者以财发身”。曰：“不是特地散财以取名，买教人来奉己。只是不私其有，则人自归之而身自尊。只是言其散财之效如此。”〔贺孙〕
    “仁者以财发身”，但是财散民聚，而身自尊，不在於财。不仁者只管多聚财，不管身之危亡也。〔卓〕
    蜚卿问：“‘未有上好仁而下不好义’，如何上仁而下便义？”曰：“这只是一个。在上便唤做仁，在下便唤做义，在父便谓之慈，在子便谓之孝。”直卿云：“也如‘孝慈则忠。’”曰：“然。”〔道夫〕
    “虽有善者”，善，如而今说会底。〔闳祖〕
    “国不以利为利”。如秦发闾左之戍，也是利；堕名城，杀豪杰，销锋镝，北筑长城，皆是自要他利。利不必专指财利。所以孟子从头截断，只说仁义。说到“未有仁而遗其亲，未有义而後其君”，这里利却在里面。所以说义之所安，即利之所在。盖惟义之安，则自无不利矣。〔泳〕
    问：“末章说财处太多。”曰：“後世只此一事不能与民同。”〔可学〕
    第九章十章齐家、治国，既已言化，平天下只言措置之理。欤度也；矩，所以为方也。方者，如用曲尺为方者也。何谓“是以君子有炀刂道”？上面人既自有孝弟，下面民亦有孝弟，只要使之自遂其孝弟之心於其下，便是炀亍Ｈ舴髌淞夹模重赋横敛以取之，使他不得自遂其心，便是不方。左右前後皆然。言是以者，须是如此。後面说民之父母，所好所恶，皆是要与民同利之一事。且如食禄之家，又畜鸡豚牛羊，却是与民争利，便是不炀亍Ｋ以道“以义为利”者，“义以方外”也。〔泳〕
    问：“炀匾院枚瘛⒉朴谩衩凹惭迨ノ言，何也？”曰：“如桑弘羊聚许多财，以奉武帝之好。若是炀氐兹耍必思许多财物，必是侵过著民底，满著我好，民必恶。言财用者，盖如自家在一乡之间，却专其利，便是侵过著他底，便是不炀亍Ｑ轧衩凹惭迨フ撸盖有善人，则合当举之，使之各得其所。今则不举他，便失其所，是侵善人之分，便是不炀亍４颂匮云浜枚瘛⒉朴弥类，当炀亍Ｊ率乱嗟饼炀亍！薄步凇
    问：“自致知至於平天下，其道至备，其节目至详至悉，而反覆於终篇者，乃在於财利之说。得非义利之辨，其事尤难，而至善之止，於此尤不可不谨欤？不然，则极天命人心之向背，以明好恶从违之得失，其丁宁之意，何其至深且切耶？”曰：“此章大概是专从炀厣侠础８遣普撸人之所同好也，而我欲专其利，则民有不得其所好者矣。大抵有国有家所以生起祸乱，皆是从这里来。”道夫云：“古注，煲艋Ы岱础Ｔ平嵋病！痹唬骸白鳌结’字解，亦自得。盖荀子庄子注云：‘欤围束也。’是将一物围束以为之则也。”又曰：“某十二三岁时，见范丈所言如此。他甚自喜，以为先儒所未尝到也。”〔道夫〕
    或问：“炀刂义，如何只说财利？”曰：“必竟人为这个较多。所以生养人者，所以残害人者，亦只是这个。且如今官司皆不是炀亍Ｗ约乙卖酒，便教人不得卖酒；自家要榷盐，便教人不得卖盐。但事势相迫，行之已久，人不为怪，其实理不如此。”〔学蒙〕
    因论“治国平天下”章财用处，曰：“财者，人之所好，自是不可独占，须推与民共之。未论为天下，且以作一县言之：若宽其赋敛，无征诛之扰，民便欢喜爱戴；若赋敛稍急，又有科敷之扰，民便生怨，决然如此。”又曰：“宁过於予民，不可过於取民。且如居一乡，若屑屑与民争利，便是伤廉。若饶润人些子，不害其为厚。孟子言：‘可以取，可以无取，取伤廉；可以与，可以无与，与伤惠。’他主意只是在‘取伤廉’上，且将那与伤惠来相对说。其实与之过厚些子，不害其为厚；若才过取，便伤廉，便不好。过与，毕竟当下是好意思。与了，再看之，方见得是伤惠，与伤廉不同。所以‘子华使於齐，冉子与之粟五秉’，圣人虽说他不是，然亦不大故责他。只是才过取，便深恶之，如冉求为之聚敛而欲攻之，是也。〔亻选
    问：“‘平天下’章言财用特详，当是民生日用最要紧事耳。”曰：“然。孟子首先所言，其原出此。”子升问此章所言反覆最详之意。曰：“要之，始终本末只一理。但平天下是一件最大底事，所以推广说许多。如明德、新民、至善之理极精微。至治国、平天下，只就人情上区处，又极平易，盖至於平而已耳。後世非无有志於天下国家之人，却只就末处布置，於本原上全不理会。”因言：“庄子，不知他何所传授，却自见得道体。盖自孟子之後，荀卿诸公皆不能及。如说：‘语道而非其序，非道也。’此等议论甚好。度亦须承接得孔门之徒，源流有自。後来佛氏之教有说得好处，皆出於庄子。但其知不至，无细密工夫，少间都说得流了，所谓‘贤者过之’也。今人亦须自理会教自家本领通贯，却去看他此等议论，自见得高下分晓。若一向不理会得他底破，少间却有见识低似他处。”因说“曾点之徒，气象正如此”。又问：“论语集注说曾点是‘虽尧舜事业亦优为之’。莫只是尧舜事业亦不足以芥蒂其心否？”曰：“尧舜事业也只是这个道理。”又问：“他之所为，必不中节。”曰：“本领处同了，只是无细密工夫。”〔木之〕
    人治一家一国，尚且有照管不到处，况天下之大！所以反反覆覆说。不是大著个心去理会，如何照管得！〔泳〕
    ●卷十七・大学四或问上
    ◎经一章
    △或问吾子以为大人之学一段
    问友仁：“看大学或问如何？”曰：“粗晓其义。”曰：“如何是‘收其放心，养其德性’？”曰：“放心者，或心起邪思，意有妄念，耳听邪言，目观乱色，口谈不道之言，至於手足动之不以礼，皆是放也。收者，便於邪思妄念处截断不续，至於耳目言动皆然，此乃谓之收。既能收其放心，德性自然养得。不是收放心之外，又养个德性也。”曰：“看得也好。”〔友仁〕
    问：“或问：‘以“七年之病，求三年之艾”，非百倍其功，不足以致之。’人於已失学後，须如此勉强奋励方得。”曰：“失时而後学，必著如此趱补得前许多欠阙处。‘人一能之，己百之；人十能之，己千之。’若不如是，悠悠度日，一日不做得一日工夫，只见没长进，如何要填补前面！”〔贺孙〕
    持敬以补小学之阙。小学且是拘检住身心，到後来‘克己复礼’，又是一段事。〔德明〕
    问：“大学首云明德，而不曾说主敬，莫是已具於小学？”曰：“固然。自小学不传，伊川却是带补一‘敬’字。”〔可学〕
    “敬”字是彻头彻尾工夫。自格物、致知至治国、平天下，皆不外此。〔人杰〕
    问或问说敬处。曰：“四句不须分析，只做一句看。”次日，又曰：“夜来说敬，不须只管解说，但整齐严肃便是敬，散乱不收敛便是不敬。四句只行著，皆是敬。”〔焘〕
    或问：“大学论敬所引诸说有内外之分。”曰：“不必分内外，都只一般，只恁行著都是敬。”〔亻选
    问：“敬，诸先生之说各不同。然总而行之，常令此心常存，是否？”曰：“其实只一般。若是敬时，自然‘主一无谩，自然‘整齐严肃’，自然‘常惺惺’，‘其心收敛不容一物’。但程子‘整齐严肃’与谢氏尹氏之说又更分晓。”〔履孙〕
    或问：“先生说敬处，举伊川主一与整齐严肃之说与谢氏常惺惺之说。就其中看，谢氏尤切当。”曰：“如某所见，伊川说得切当。且如整齐严肃，此心便存，便能惺惺。若无整齐严肃，却要惺惺，恐无捉摸，不能常惺惺矣。”〔人杰〕
    问：“或问举伊川及谢氏尹氏之说，只是一意说敬。”曰：‘主一无谩，又说个‘整齐严肃’；‘整齐严肃’，亦只是‘主一无谩意。且自看整齐严肃时如何这里便敬。常惺惺也便是敬。收敛此心，不容一物，也便是敬。此事最易见。试自体察看，便见。只是要教心下常如此。”因说到放心：“如恻隐、羞恶、是非、辞逊是正心，才差去，便是放。若整齐、严肃，便有恻隐、羞恶、是非、辞逊。某看来，四海九州，无远无近，人人心都是放心，也无一个不放。如小儿子才有智识，此心便放了，这里便要讲学存养。”〔贺孙〕
    光祖问：“‘主一无谩与‘整齐严肃’不同否？”曰：“如何有两样！只是个敬。极而至於尧舜，也只常常是个敬。若语言不同，自是那时就那事说，自应如此。且如大学论语孟子中庸都说敬；诗也，书也，礼也，亦都说敬。各就那事上说得改头换面。要之，只是个敬。”又曰：“或人问：‘出门、使民时是敬，未出门、使民时是如何？’伊川答：‘此“俨若思”时也。’要知这两句只是个‘毋不敬’。又须要问未出门、使民时是如何。这又何用问，这自可见。如未出门、使民时是这个敬；当出门、使民时也只是这个敬。到得出门、使民了，也只是如此。论语如此样亻尽有，最不可如此看。”〔贺孙〕
    或问“整齐严肃”与“严威俨恪”之别。曰：“只一般。整齐严肃虽非敬，然所以为敬也。严威俨恪，亦是如此。”〔焘〕
    问：“上蔡说：‘敬者，常惺惺法也。’此说极精切。”曰：“不如程子整齐严肃之说为好。盖人能如此，其心即在此，便惺惺。未有外面整齐严肃，而内不惺惺者。如人一时间外面整齐严肃，便一时惺惺；一时放宽了，便昏怠也。”祖道曰：“此个是气。须是气清明时，便整齐严肃。昏时便放过了，如何捉得定？”曰：“‘志者，气之帅也。’此只当责志。孟子曰：‘持其志，毋暴其气。’若能持其志，气自清明。”或曰：“程子曰：‘学者为习所夺，气所胜，只可责志。’又曰：‘只这个也是私，学者不恁地不得。’此说如何？”曰：“涉於人为，便是私。但学者不如此，如何著力！此程子所以下面便放一句云‘不如此不得’也。”〔祖道〕
    因看涪陵记善录，问：“和靖说敬，就整齐严肃上做；上蔡却云‘是惺惺法’，二者如何？”厚之云：“先由和靖之说，方到上蔡地位。”曰：“各有法门：和靖是持守，上蔡却不要如此，常要唤得醒。要之，和靖底是上蔡底。横渠曰：‘易曰：“敬以直内。”’伊川云：‘主一。’却与和靖同。大抵敬有二：有未发，有已发。所谓‘毋不敬’，‘事思敬’，是也。”曰：“虽是有二，然但一本，只是见於动静有异，学者须要常流通无间。又如和靖之说固好，但不知集义，又却欠工夫。”曰：“亦是渠才气去不得，只得如此。大抵有体无用，便不浑全。”又问：“南轩说敬，常云：‘义已森然於其中。’”曰：“渠好如此说，如仁智动静之类皆然。”〔可学〕
    问谢氏惺惺之说。曰：“惺惺，乃心不昏昧之谓，只此便是敬。今人说敬，却只以‘整齐严肃’言之，此固是敬。然心若昏昧，烛理不明，虽强把捉，岂得为敬！”又问孟子告子不动心。曰：“孟子是明理合义，告子只是硬把捉。”〔砥〕
    或问：“谢氏常惺惺之说，佛氏亦有此语。”曰：“其唤醒此心则同，而其为道则异。吾儒唤醒此心，欲他照管许多道理；佛氏则空唤醒在此，无所作为，其异处在此。”〔亻选
    问：“和靖说：‘其心收敛，不容一物。’”曰：“这心都不著一物，便收敛。他上文云：‘今人入神祠，当那时直是更不著得些子事，只有个恭敬。’此最亲切。今人若能专一此心，便收敛紧密，都无些子空罅。若这事思量未了，又走做那边去，心便成两路。”〔贺孙〕
    问尹氏“其心收敛不容一物”之说。曰：“心主这一事，不为他事所乱，便是不容一物也。”问：“此只是说静时气象否？”曰：“然。”又问：“只静时主敬，便是‘必有事’否？”曰：“然。”〔亻选
    △此篇所谓在明明德一段
    问：“或问说‘仁义礼智之性’，添‘健顺’字，如何？”曰：“此健顺，只是那阴阳之性。”〔义刚〕
    问“健顺仁义礼智之性”。曰：“此承上文阴阳五行而言。健，阳也；顺，阴也；四者，五行也。分而言之：仁礼属阳，义智属阴。”问：“‘立天之道，曰阴与阳；立地之道，曰柔与刚；立人之道，曰仁与义。’仁何以属阴？”曰：“仁何尝属阴！袁机仲正来争辨。他引‘君子於仁也柔，於义也刚’为证。殊不知论仁之定体，则自属阳。至於论君子之学，则又各自就地头说，如何拘文牵引得！今只观天地之化，草木发生，自是条畅洞达，无所窒碍，此便是阳刚之气。如云：‘采薇采薇，薇亦阳止。’‘薇亦刚止。’盖薇之生也，挺直而上，此处皆可见。”问：“礼属阳。至乐记，则又以礼属阴，乐属阳。”曰：“固是。若对乐说，则自是如此。盖礼是个限定裁节，粲然有文底物事；乐是和动底物事，自当如此分。如云‘礼主其减，乐主其盈’之类，推之可见。”〔亻选
    问：“健顺在四端何属？”曰：“仁与礼属阳，义与智属阴。”问：“小学：‘诗、书、礼、乐以造士。’注云：‘礼，阴也。’”曰：“此以文明言，彼以节制言。”问：“礼智是束敛底意思，故属阴否？”曰：“然。”或问：“智未见束敛处。”曰：“义犹略有作为，智一知便了，愈是束敛。孟子曰：‘是非之心，智也。’才知得是而爱，非而恶，便交过仁义去了。”〔胡泳〕
    问阴阳五行健顺五常之性。曰：“健是禀得那阳之气，顺是禀得那阴之气，五常是禀得五行之理。人物皆禀得健顺五常之性。且如狗子，会咬人底，便是禀得那健底性；不咬人底，是禀得那顺底性。又如草木，直底硬底，是禀得刚底；软底弱底，是禀得那顺底。”〔亻选
    问：“或问‘气之正且通者为人，气之偏且塞者为物’，如何？”曰：“物之生，必因气之聚而後有形，得其清者为人，得其浊者为物。假如大炉杼，其好者在一处，其渣滓又在一处。”又问：“气则有清浊，而理则一同，如何？”曰：“固是如此。理者，如一宝珠。在圣贤，则如置在清水中，其辉光自然发见；在愚不肖者，如置在浊水中，须是澄去泥沙，则光方可见。今人所以不见理，合澄去泥沙，此所以须要克治也。至如万物亦有此理。天何尝不将此理与他。只为气昏塞，如置宝珠於浊泥中，不复可见。然物类中亦有知君臣母子，知祭，知时者，亦是其中有一线明处。然而不能如人者，只为他不能克治耳。且蚤、虱亦有知，如饥则噬人之类是也。”〔祖道〕
    问：“或问云：‘於其正且通者之中，又或不能无清浊之异，故其所赋之质，又有智愚贤不肖之殊。’世间有人聪明通晓，是禀其气之清者矣，然却所为过差，或流而为小人之归者；又有为人贤，而不甚聪明通晓，是如何？”曰：“或问中固已言之，所谓‘又有智愚贤不肖之殊’，是也。盖其所赋之质，便有此四样。聪明晓事者，智也而或不贤，便是禀赋中欠了清和温恭之德。又有人极温和而不甚晓事，便是贤而不智。为学便是要克化，教此等气质令恰好耳。”〔亻选
    舜功问：“序引参天地事，如何？”曰：“初言人之所以异於禽兽者，至下须是见己之所以参化育者。”又问：“此是到处，如何？”曰：“到，大有地步在。但学者须先知其如此，方可以下手。今学者多言待发见处下手，此已迟却。才思要得善时，便是善。”〔可学〕
    问：“或问‘自其有生之初’以下是一节；‘顾人心禀受之初，又必皆有以得乎阴阳五行之气’以下是一节；‘苟於是焉而不值其清明纯粹之会’，这又转一节；下又转入一节物欲去，是否？”曰：“初间说人人同得之理，次又说人人同受之气。然其间却有撞著不好底气以生者，这便被他拘滞了，要变化却难。”问：“如何是不好底气？”曰：“天地之气，有清有浊。若值得晦暗昏浊底气，这便禀受得不好了。既是如此，又加以应接事物，逐逐於利欲，故本来明德只管昏塞了。故大学必教人如此用工，到後来却会复得初头浑全底道理。”〔贺孙〕
    林安卿问：“‘介然之顷，一有觉焉，则其本体已洞然矣。’须是就这些觉处，便致知充扩将去。”曰：“然。昨日固已言之。如击石之火，只是些子，才引著，便可以燎原。若必欲等大觉了，方去格物、致知，如何等得这般时节！林先引或问中“至於久而後有觉”之语为比，先生因及此。那个觉，是物格知至了，大彻悟。到恁地时，事都了。若是介然之觉，一日之间，其发也无时无数，只要人识认得操持充养将去。”又问：“‘真知’之‘知’与‘久而後有觉’之‘觉’字，同否？”曰：“大略也相似，只是各自所指不同。真知是知得真个如此，不只是听得人说，便唤做知。觉，则是忽然心中自有所觉悟，晓得道理是如此。人只有两般心：一个是是底心，一个是不是底心。只是才知得这是个不是底心，只这知得不是底心底心，便是是底心。便将这知得不是底心去治那不是底心。知得不是底心便是主，那不是底心便是客。便将这个做主去治那个客，便常守定这个知得不是底心做主，莫要放失，更那别讨个心来唤做是底心！如非礼勿视听言动，只才知得这个是非礼底心，此便是礼底心，便莫要视。如人瞌睡，方其睡时，固无所觉。莫教才醒，便抖擞起精神，莫要更教他睡，此便是醒。不是已醒了，更别去讨个醒，说如何得他不睡。程子所谓‘以心使心’，便是如此。人多疑是两个心，不知只是将这知得不是底心去治那不是底心而已。”元思云：“上蔡所谓‘人须是识其真心’，方乍见孺子入井之时，其怵惕、恻隐之心，乃真心也。”曰：“孟子亦是只讨譬喻，就这亲切处说仁之心是如此，欲人易晓。若论此心发见，无时而不发见，不特见孺子之时为然也。若必待见孺子入井之时，怵惕、恻隐之发而後用功，则终身无缘有此等时节也。”元思云：“旧见五峰答彪居仁书，说齐王易牛之心云云，先生辨之，正是此意。”曰：“然。齐王之良心，想得也常有发见时。只是常时发见时，不曾识得，都放过了。偶然爱牛之心，有言语说出，所以孟子因而以此推广之也。”又问：“自非物欲昏蔽之极，未有不醒觉者。”曰：“便是物欲昏蔽之极，也无时不醒觉。只是醒觉了，自放过去，不曾存得耳。”〔亻选
    友仁说“明明德”：“此‘明德’乃是人本有之物，只为气禀与物欲所蔽而昏。今学问进修，便如磨镜相似。镜本明，被尘垢昏之，用磨擦之工，其明始现。及其现也，乃本然之明耳。”曰：“公说甚善。但此理不比磨镜之法。”先生略抬身，露开两手，如闪出之状，曰：“忽然闪出这光明来，不待磨而後现，但人不自察耳。如孺子将入於井，不拘君子小人，皆有怵惕、恻隐之心，便可见。”友仁云：“或问中说‘是以虽其昏蔽之极，而介然之顷，一有觉焉，则即此空隙之中而其本体已洞然’，便是这个道理。”先生颔之，曰：“於大原处不差，正好进修。”〔友仁〕
    问：“或问：‘所以明而新之者，非可以私意苟且为也。’私意是说著不得人为，苟且是说至善。”曰：“才苟且，如何会到极处！”贺孙举程子义理精微之极。曰：“大抵至善只是极好处，十分端正恰好，无一毫不是处，无一毫不到处。且如事君，必当如舜之所以事尧，而後唤做敬；治民，必当如尧之所以治民，而後唤做仁。不独如此，凡事皆有个极好处。今之人，多是理会得半截，便道了。待人看来，唤做好也得，唤做不好也得。自家本不曾识得到，少刻也会入於老，也会入於佛，也会入於申韩之刑名。止缘初间不理会到十分，少刻便没理会那个是白，那个是皂，那个是酸，那个是咸。故大学必使人从致知直截要理会透，方做得。不要恁地半间半界，含含糊糊。某与人商量一件事，须是要彻底教尽。若有些子未尽处，如何住得。若有事到手，未是处，须著极力辨别教是。且看孟子，那个事恁地含糊放过！有一字不是，直争到底。这是他见得十分极至，十分透彻，如何不说得？”〔贺孙〕
    问：“或问说明德处云：‘所以应乎事物之间，莫不各有当然之则。’其说至善处，又云：‘所以见於日用之间者，莫不各有本然一定之则。’二处相类，何以别？”曰：“都一般。至善只是明德极尽处，至纤至悉，无所不尽。”〔淳〕
    仁甫问：“以其义理精微之极，有不可得而名者，故姑以至善目之。”曰：“此是程先生说。至善，便如今人说极是。且如说孝：孟子说‘博弈好饮酒，不顾父母之养’，此是不孝。到得会奉养其亲，也似煞强得这个，又须著如曾子之养志，而後为能养。这又似好了，又当如所谓‘先意承志，谕父母於道，不遗父母恶名’，使国人称愿道‘幸哉有子如此’，方好。”又云：“孝莫大於尊亲，其次能养。直是到这里，方唤做极是处，方唤做至善处。”〔贺孙〕
    郭德元问：“或问：‘有不务明其明德，而徒以政教法度为足以新民者；又有自谓足以明其明德，而不屑乎新民者；又有略知二者之当务，而不求止於至善之所在者。’此三者，求之古今人物，是有甚人相似？”曰：“如此等类甚多。自谓能明其德而不屑乎新民者，如佛、老便是；不务明其明德，而以政教法度为足以新民者，如管仲之徒便是；略知明德新民，而不求止於至善者，如前日所论王通便是。卓录云：“又有略知二者之当务，顾乃安於小成，因於近利，而不求止於至善之所在者，如前日所论王通之事是也。”看他於己分上亦甚修饬，其论为治本末，亦有条理，甚有志於斯世。只是规模浅狭，不曾就本原上著功，便做不彻。须是无所不用其极，方始是。看古之圣贤别无用心，只这两者是吃紧处：明明德，便欲无一毫私欲；新民，便欲人於事事物物上皆是当。正如佛家说，‘为此一大事因缘出见於世’，此亦是圣人一大事也。千言万语，只是说这个道理。若还一日不扶持，便倒了。圣人只是常欲扶持这个道理，教他撑天柱地。”〔文蔚〕
    问：“明德而不能推之以新民，可谓是自私。”曰：“德既明，自然是能新民。然亦有一种人不如此，此便是释、老之学。此个道理，人人有之，不是自家可专独之物。既是明得此理，须当推以及人，使各明其德。岂可说我自会了，我自乐之，不与人共！”因说，曾有学佛者王天顺，与陆子静辨论云：“我这佛法，和耳目鼻口髓脑，皆不爱惜。要度天下人，各成佛法，岂得是自私！”先生笑曰：“待度得天下人各成佛法，却是教得他各各自私。陆子静从初亦学佛，尝言：‘儒佛差处是义利之间。’某应曰：‘此犹是第二著，只它根本处便不是。当初释迦为太子时，出游，见生老病死苦，遂厌恶之，入雪山修行。从上一念，便一切作空看，惟恐割弃之不猛，屏除之不尽。吾儒却不然。盖见得无一物不具此理，无一理可违於物。佛说万理俱空，吾儒说万理俱实。从此一差，方有公私、义利之不同。’今学佛者云‘识心见性’，不知是识何心，是见何性。”〔德明〕
    △知止而後有定以下一段
    问：“能知所止，则方寸之间，事事物物皆有定理矣。”曰：“定、静、安三项若相似，说出来煞不同。有定，是就事理上说，言知得到时，见事物上各各有个合当底道理。静，只就心上说。”问：“‘无所择於地而安’，莫是‘素富贵行乎富贵，素贫贱行乎贫贱’否？”曰：“这段须看意思接续处。如‘能得’上面带个‘虑’字，‘能虑’上面带个‘安’字，‘能安’上面带个‘静’字，‘能静’上面带个‘定’字，‘有定’上面带个‘知止’字，意思都接续。既见得事物有定理，而此心恁地宁静了，看处在那里：在这里也安，在那边也安，在富贵也安，在贫贱也安，在患难也安。不见事理底人，有一件事，如此区处不得，恁地区处又不得，这如何会有定！才不定，则心下便营营皇皇，心下才恁地，又安顿在那里得！看在何处，只是不安。”〔贺孙〕
    “能虑则随事观理，极深研几。”曰：“到这处又更须审一审。‘虑’字看来更重似‘思’字。圣人下得言语恁地镇重，恁地重三叠四，不若今人只说一下便了，此圣人所以为圣人。”〔贺孙〕
    安卿问：“‘知止是始，能得是终。’或问言：‘非有等级之相悬。’何也？”曰：“也不是无等级，中间许多只是小阶级，无那大阶级。如志学至从心，中间许多便是大阶级，步却阔。知止至能得，只如志学至立相似，立至不惑相似。定、静、安，皆相类，只是中间细分别恁地。”问：“到能得处是学之大成，抑後面更有工夫？”曰：“在己已尽了，更要去齐家，治国，平天下，亦只是自此推去。”取
    △古之欲明明德於天下一段
    问：“或问‘自诚意以至於平天下，所以求得夫至善而止之’，是能得已包齐家治国说了。前晚何故又云：‘能得後，更要去齐家，治国，平天下？”曰：“以修身言之，都已尽了。但以明明德言之，在己无所不尽，万物之理亦无所不尽。如至诚惟能尽性，只尽性时万物之理都无不尽了。故尽其性，便尽人之性；尽人之性，便尽物之性。”〔取
    蜚卿言：“或问云：‘人皆有以明其明德，则各诚其意，各正其心，各修其身，各亲其亲，各长其长，而天下无不平矣。’明德之功果能若是，不亦善乎？然以尧舜之圣，闺门之内，或未尽，况谓天下之大，能服尧舜之化而各明其德乎？”曰：“大学‘明明德於天下’，只是且说个规模如此。学者须是有如此规模，却是自家本来合如此，不如此便是欠了他底。且如伊尹思匹夫不被其泽，如己推而纳之沟中，伊尹也只大概要恁地，又如何使得无一人不被其泽！又如说‘比屋可封’，也须有一家半家不恁地者。只是见得自家规模自当如此，不如此不得。到得做不去处，却无可奈何。规模自是著恁地，工夫便却用寸寸进。若无规模次第，只管去细碎处走，便入世之计功谋利处去；若有规模而又无细密工夫，又只是一个空规模。外极规模之大，内推至於事事物物处，莫不尽其工夫，此所以为圣贤之学。”〔道夫〕
    问或问“心之神明，妙众理而宰万物”。曰：“神是恁地精彩，明是恁地光明。”又曰：“心无事时，都不见；到得应事接物，便在这里；应事了，又不见：恁地神出鬼没！”又曰：“理是定在这里，心便是运用这理底，须是知得到。知若不到，欲为善也未肯便与你为善；欲不为恶，也未肯便不与你为恶。知得到了，直是如饥渴之於饮食。而今不读书时，也须收敛身心教在这里，乃程夫子所谓敬也。‘整齐严肃’，虽只是恁地，须是下工夫，方见得。”〔贺孙〕
    德元问：“何谓‘妙众理’？”曰：“大凡道理皆是我自有之物，非从外得。所谓知者，或录此下云：“便只是理，才知得。”便只是知得我底道理，非是以我之知去知彼道理也。道理固本有，用知，方发得出来。若无知，道理何从而见！或录云：“才知得底，便是自家先有之道理也。只是无知，则道无安顿处。故须知，然後道理有所凑泊也。如夏热冬寒，君仁臣敬，非知，如何知得！”所以谓之‘妙众理’，犹言能运用众理也。‘运用’字有病，故只下得‘妙’字。”或录云：“盖知得此理也。”又问：“知与思，於身最切紧。”曰：“然。二者只是一事。知如手，思是使那手去做事，思所以用夫知也。”〔亻选
    问：“知如何宰物？”曰：“无所知觉，则不足以宰制万物。要宰制他，也须是知觉。”〔道夫〕
    或问：“‘宰万物’，是‘主宰’之‘宰’，‘宰制’之‘宰’？”曰：“主便是宰，宰便是制。”又问：“孟子集注言：‘心者，具众理而应万事。’此言‘妙众理而宰万物’，如何？”曰：“‘妙’字便稍精彩，但只是不甚稳当，‘具’字便平稳。”〔履孙〕
    郭兄问“莫不有以知夫所以然之故，与其所当然之则。”曰：“所以然之故，即是更上面一层。如君之所以仁，盖君是个主脑，人民土地皆属它管，它自是用仁爱。试不仁爱看，便行不得。非是说为君了，不得已用仁爱，自是理合如此。试以一家论之：为家长者便用爱一家之人，惜一家之物，自是理合如此，若天使之然。每常思量著，极好笑，自那原头来便如此了。又如父之所以慈，子之所以孝，盖父子本同一气，只是一人之身，分成两个，其恩爱相属，自有不期然而然者。其它大伦皆然，皆天理使之如此，岂容强为哉！且以仁言之：只天地生这物时便有个仁，它只知生而已。从他原头下来，自然有个春夏秋冬，金木水火土。初有阴阳，有阴阳，便有此四者。故赋於人物，便有仁义礼智之性。仁属春，属木。且看春间天地发生，蔼然和气，如草木萌芽，初间仅一针许，少间渐渐生长，以至枝叶花实，变化万状，便可见他生生之意。非仁爱，何以如此。缘他本原处有个仁爱温和之理如此，所以发之於用，自然慈祥恻隐。孟子说‘恻隐之端’，恻隐又与慈仁不同，恻隐是伤痛之切。盖仁，本只有慈爱，缘见孺子入井，所以伤痛之切。义属金，是天地自然有个清峻刚烈之气。所以人禀得，自然有裁制，便自然有羞恶之心。礼智皆然。盖自本原而已然，非旋安排教如此也。昔龟山问一学者：‘当见孺子入井时，其心怵惕、恻隐，何故如此？’学者曰：‘自然如此。’龟山曰：‘岂可只说自然如此了便休？须是知其所自来，则仁不远矣。’龟山此语极好。又或人问龟山曰：‘“以先知觉後知”，知、觉如何分？’龟山曰：‘知是知此事，觉是觉此理。’且如知得君之仁，臣之敬，子之孝，父之慈，是知此事也；又知得君之所以仁，臣之所以敬，父之所以慈，子之所以孝，是觉此理也。”〔亻选
    或问“格物”章本有“所以然之故”。曰：“後来看得，且要见得‘所当然’是要切处。若果见得不容已处，则自可默会矣。”
    △治国平天下者诸侯之事一段
    问：“南轩谓：‘为己者，无所为而然也。’”曰：“只是见得天下事皆我所合当为而为之，非有所因而为之。然所谓天下之事皆我之所当为者，只恁地强信不得。须是学到那田地，经历磨钅柬多後，方信得过。”〔道夫〕
    问为己。曰：“这须要自看，逐日之间，小事大事，只是道我合当做，便如此做，这便是无所为。且如读书，只道自家合当如此读，合当如此理会身己。才说要人知，便是有所为。如世上人才读书，便安排这个好做时文，此又为人之甚者。”〔贺孙〕
    “‘为己者，无所为而然。’无所为，只是见得自家合当做，不是要人道好。如甲兵、钱稀Ⅲ侄埂⒂兴荆到当自家理会便理会，不是为别人了理会。如割股、庐墓，一则是不忍其亲之病，一则是不忍其亲之死，这都是为己。若因要人知了去恁地，便是为人。”器远问：“子房以家世相韩故，从少年结士，欲为韩报仇，这是有所为否？”曰：“他当初只一心欲为国报仇。只见这是个臣子合当做底事，不是为别人，不是要人知。”〔贺孙〕
    行夫问“为己者无所为而然”。曰：“有所为者，是为人也。这须是见得天下之事实是己所当为，非吾性分之外所能有，然後为之，而无为人之弊耳。且如‘哭死而哀，非为生者’。今人吊人之丧，若以为亡者平日与吾善厚，真个可悼，哭之发於中心，此固出於自然者。又有一般人欲亡者家人知我如此而哭者，便不是，这便是为人。又如人做一件善事，是自家自肯去做，非待人教自家做，方勉强做，此便不是为人也。”道夫曰：“先生所说钱稀⒓妆、割股、庐墓，已甚分明，在人所见如何尔。”又问：“割股一事如何？”曰：“割股固自不是。若是诚心为之，不求人知，亦庶几。”“今有以此要誉者。”因举一事为问。先生询究，骇愕者久之，乃始正色直辞曰：“只是自家过计了。设使後来如何，自家也未到得如此，天下事惟其直而已。试问乡邻，自家平日是甚么样人！辟司推究亦自可见。”行夫曰：“亦著下狱使钱，得个费力去。”曰：“世上那解免得全不г湿！如先所说，是不安於义理之虑。若安於义理之虑，但见义理之当为，便恁滴水滴冻做去，都无後来许多事。”〔道夫〕
    ◎传一章
    △然则其曰克明德一段
    问：“‘克明德’，‘克，能也’。或问中却作能‘致其克之之功’，又似‘克治’之‘克’，如何？”曰：“此‘克’字虽训‘能’字，然‘克’字重於‘能’字。‘能’字无力，‘克’字有力。便见得是他人不能，而文王独能之。若只作‘能明德’，语意便都弱了。凡字有训义一般，而声响顿异，便见得有力无力之分，如‘克’之与‘能’是也。如云‘克宅厥心’，‘克明俊德’之类，可见。”〔亻选
    △顾讠是天之明命一段
    问：“‘全体大用，无时不发见於日用之间’。如何是体？如何是用？”曰：“体与用不相离。且如身是体，要起行去，便是用。‘赤子匍匐将入井，皆有怵惕恻隐之心，’只此一端，体、用便可见。如喜怒哀乐是用，所以喜怒哀乐是体。”淳录云：“所以能喜怒者，便是体。”〔取
    问：“或问：‘常目在之，真若见其“参於前，倚於衡”也，则“成性存存”，而道义出矣。’不知所见者果何物耶？”曰：“此岂有物可见！但是凡人不知省察，常行日用，每与是德相忘，亦不自知其有是也。今所谓顾讠是者，只是心里常常存著此理在。一出言，则言必有当然之则，不可失也；一行事，则事必有当然之则，不可失也。不过如此耳，初岂实有一物可以见其形象耶！”〔壮祖〕
    问：“引‘成性存存”，道义出矣’，何如？”曰：“自天之所命，谓之明命，我这里得之於己，谓之明德，只是一个道理。人只要存得这些在这里。才存得在这里，则事君必会忠；事亲必会孝；见孺子，则怵惕之心便发；见穿窬之类，则羞恶之心便发；合恭敬处，便自然会恭敬；合辞逊处，便自然会辞逊。须要常存得此心，则便见得此性发出底都是道理。若不存得这些，待做出，那个会合道理！”〔贺孙〕
    △是三者固皆自明之事一段
    问：“‘顾讠是’一句，或问复以为见‘天之未始不为人，而人之未始不为天’，何也？”曰：“只是言人之性本无不善，而其日用之间莫不有当然之则。则，所谓天理也。人若每事做得是，则便合天理。天人本只一理。若理会得此意，则天何尝大，人何尝小也！”〔壮祖〕
    问“天未始不为人，而人未始不为天。”曰：“天即人，人即天。人之始生，得於天也；既生此人，则天又在人矣。凡语言动作视听，皆天也。只今说话，天便在这里。顾讠是，是常要看教光明灿烂，照在目前。”〔亻选
    ◎传二章
    △或问盘之有铭一段
    德元问：“汤之盘铭，见於何书？”曰：“只见於大学。”又曰：“成汤工夫全是在‘敬’字上。看来，大段是一个修饬底人，故当时人说他做工夫处亦说得大段地著。如禹‘克勤于邦，克俭于家’之类，却是大纲说。到汤，便说‘检身若不及’。”文蔚云：“‘以义制事，以礼制心’，‘不迩声色，不殖货利’等语，可见日新之功。”曰：“固是。某於或问中所以特地详载者，非道人不知，亦欲学者经心耳。”〔文蔚〕
    问：“丹书曰：‘敬胜怠者吉，怠胜敬者灭；义胜欲者从，欲胜义者凶。’‘从’字意如何？”曰：“从，顺也。敬便竖起，怠便放倒。以理从事，是义；不以理从事，便是欲。这处敬与义，是个体、用，亦犹坤卦说敬、义。”〔取
    ◎传三章
    △复引淇澳之诗一段
    “‘瑟兮亻奄庹撸恂栗也’。‘亻选字，旧训宽大。某看经子所载，或从‘忄’、或从‘扌’之不同，然皆云有武毅之貌，所以某注中直以武毅言之。”道夫云：“如此注，则方与‘瑟’字及下文恂栗之说相合。”曰：“且如‘恂’字，郑氏读为‘峻’。某始者言，此只是‘恂恂如也’之‘恂’，何必如此。及读庄子，见所谓‘木处则惴栗恂惧’，然後知郑氏之音为当。如此等处，某於或问中不及载也。要之，如这般处，须是读得书多，然後方见得。”〔道夫〕
    问：“切磋琢磨，是学者事，而‘盛德至善’，或问乃指圣人言之，何也？”曰：“後面说得来大，非圣人不能。此是连上文‘文王於缉熙敬止’说。然圣人也不是插手掉臂做到那处，也须学始得。如孔子所谓：‘德之不修，学之不讲，闻义不能徙，不善不能改，是吾忧也。’此有甚紧要？圣人却忧者，何故？惟其忧之，所以为圣人。所谓‘生而知之者’，便只是知得此而已。故曰：‘惟圣罔念作狂，惟狂克念作圣。’”〔淳〕（韧。）
    “‘如切如磋者，道学也；如琢如磨者，自修也。’既学而犹虑其未至，则复讲习讨论以求之，犹治骨角者，既切而复磋之。切得一个朴在这里，似亦可矣，又磋之使至於滑泽，这是治骨角者之至善也。既修而犹虑其未至，则又省察克治以终之，犹治玉石者，既琢而复磨之。琢，是琢得一个朴在这里，似亦得矣，又磨之使至於精细，这是治玉石之至善也。取此而喻君子之於至善，既格物以求知所止矣，又且用力以求得其所止焉。正心、诚意，便是道学、自修。‘瑟兮亻奄猓赫兮喧兮’，到这里，泵姘槐常发见於外，便是道学、自修之验也。”道夫云：“所以或问中有始终条理之别也，良为此尔。”曰：“然。”〔道夫〕
    “‘如切如磋’，道学也”，却以为始条理之事；“‘如琢如磨’，自修也”，却以为终条理之事，皆是要工夫精密。道学是起头处，自修是成就处。中间工夫，既讲求又复讲求，既克治又复克治，此所谓已精而求其益精，已密而求其益密也。〔谟〕
    周问：“切磋是始条理，琢磨是终条理。终条理较密否？”曰：“始终条理都要密，讲贯而益讲贯，修饬而益修饬。”〔淳〕
    问：“琢磨後，更有瑟亻押招，何故为终条理之事？”曰：“那不是做工夫处，是成就了气象恁地。‘穆穆文王’，亦是气象也。”〔取
    ●卷十八・大学五或问下
    ◎传五章
    △独其所谓格物致知者一段
    先生为道夫读格物说，举遗书“或问学何为而可以有觉”一段，曰：“‘能致其知，则思自然明，至於久而後有觉’，是积累之多，自有个觉悟时节。‘勉强学问’，所以致其知也。‘闻见博而智益明’，则其效著矣。‘学而无觉，则亦何以学为也哉？’此程子晓人至切处。”〔道夫〕
    问：“致知下面更有节次。程子说知处，只就知上说，如何？”曰：“既知则自然行得，不待勉强。却是‘知’字上重。”〔可学〕
    伊川云“知非一概，其为浅深有甚相绝者”云云。曰：“此语说得极分明。至论知之浅深，则从前未有人说到此。”〔道夫〕
    知，便要知得极。致知，是推致到极处，穷究彻底，真见得决定如此。程子说虎伤人之譬，甚好。如这一个物，四陲四角皆知得尽，前头更无去处，外面更无去处，方始是格到那物极处。〔淳〕
    “人各有个知识，须是推致而极其至。不然，半上落下，终不济事。须是真知。”问：“固有人明得此理，而涵养未到，却为私意所夺。”曰：“只为明得不尽。若明得尽，私意自然留不得。若半青半黄，未能透彻，便是尚有渣滓，非所谓真知也。”问：“须是涵养到心体无不尽处，方善。不然知之虽至，行之终恐不尽也。”曰：“只为知不至。今人行到五分，便是它只知得五分，见识只识到那地位。譬诸穿窬，稍是个人，便不肯做，盖真知穿窬之不善也。虎伤事亦然。”〔德明〕
    “致知，是推极吾之知识无不切至”，“切”字亦未精，只是一个“尽”字底道理。见得尽，方是真实。如言吃酒解醉，吃饭解饱，毒药解杀人。须是吃酒，方见得解醉人；吃饭，方见得解饱人。不曾吃底，见人说道是解醉解饱，他也道是解醉解饱，只是见得不亲切。见得亲切时，须是如伊川所谓曾经虎伤者一般。〔卓〕
    问“进修之术何先者”云云。曰：“物理无穷，故他说得来亦自多端。如读书以讲明道义，则是理存於书；如论古今人物以别其是非邪正，则是理存於古今人物；如应接事物而审处其当否，则是理存於应接事物。所存既非一物能专，则所格亦非一端而尽。如曰：‘一物格而万理通，虽颜子亦未至此。但当今日格一件，明日又格一件，积习既多，然後脱然有个贯通处。’此一项尤有意味。向非其人善问，则亦何以得之哉？”〔道夫〕
    问：“‘一理通则万理通’，其说如何？”曰：“伊川尝云：‘虽颜子亦未到此。’天下岂有一理通便解万理皆通！也须积累将去。如颜子高明，不过闻一知十，亦是大段聪明了。学问却有渐，无急迫之理。有人尝说，学问只用穷究一个大处，则其他皆通。如某正不敢如此说，须是逐旋做将去。不成只用穷究一个，其他更不用管，便都理会得。岂有此理！为此说者，将谓是天理，不知却是人欲。”〔明作〕
    叔文问：“正心、诚意，莫须操存否？”曰：“也须见得後，方始操得。不然，只恁空守，亦不济事。盖谨守则在此，一合眼则便走了。须是格物。盖物格则理明，理明则诚一而心自正矣。不然，则戢戢而生，如何守得他住。”曰：“格物最是难事，如何尽榜得？”曰：“程子谓：‘今日格一件，明日又格一件，积习既多，然後脱然有贯通处。’某尝谓，他此语便是真实做工夫来。他也不说格一件後便会通，也不说尽榜得天下物理後方始通。只云：‘积习既多，然後脱然有个贯通处。’”又曰：“今却不用虑其他，只是个‘知至而後意诚’，这一转较难。”〔道夫〕
    问：“伊川说：‘今日格一件，明日格一件。’工夫如何？”曰：“如读书，今日看一段，明日看一段。又如今日理会一事，明日理会一事，积习多後，自然通贯。”〔德明〕德功云：“释氏说斫树木，今日斫，明日斫，到树倒时，只一斫便了。”
    问：“伊川云：‘今日格得一件，明日格得一件。’莫太执著否？”曰：“人日用间自是不察耳。若体察当格之物，一日之间亻尽有之。”〔取
    穷理者，因其所已知而及其所未知，因其所已达而及其所未达。人之良知，本所固有。然不能穷理者，只是足於已知已达，而不能穷其未知未达，故见得一截，不曾又见得一截，此其所以於理未精也。然仍须工夫日日增加。今日既格得一物，明日又格得一物，工夫更不住地做。如左脚进得一步，右脚又进一步；右脚进得一步，左脚又进，接续不已，自然贯通。洽。
    黄毅然问：“程子说‘今日格一件，明日格一件’，而先生说要随事理会。恐精力短，如何？”曰：“也须用理会。不成精力短後，话便信口开，行便信脚步，冥冥地去，都不管他！”又问：“无事时见得是如此，临事又做错了，如何？”曰：“只是断置不分明。所以格物便要咽崩砘幔不是要临时理会。咽笨吹玫览矸窒，则事来时断置自易。格物只是理会未理会得底，不是从头都要理会。如水火，人自是知其不可蹈，何曾有错去蹈水火！榜物只是理会当蹈水火与不当蹈水火，临事时断置教分晓。程子所谓‘今日格一件，明日格一件’，亦是如此。且如看文字，圣贤说话粹，无可疑者。若後世诸儒之言，唤做都不是，也不得；有好底，有不好底；好底里面也有不好处，不好底里面也有好处；有这一事说得是，那一件说得不是；有这一句说得是，那一句说得不是，都要恁地分别。如临事，亦要如此理会那个是，那个不是。若道理明时，自分晓。有一般说，汉唐来都是；有一般说，汉唐来都不是，恁地也不得。且如董仲舒贾谊说话，何曾有都不是底，何曾有都是底。须是要见得他那个议论是，那个议论不是。如此，方唤做格物。如今将一个物事来，是与不是见得不定，便是自家这里道理不通透。若道理明，则这样处自通透。”〔淳〕黄自录详，别出。
    问：“陆先生不取伊川格物之说。若以为随事讨论，则精神易弊，不若但求之心，心明则无所不照，其说亦似省力。”曰：“不去随事讨论後，听他胡做，话便信口说，脚便信步行，冥冥地去，都不管他。”义刚曰：“平时明知此事不是，临时却做错了，随即又悔。此毕竟是精神短後，照烛不逮。”曰：“只是断制不下。且如有一人牵你出去街上行，不成不管後，只听他牵去。须是知道那里不可去，我不要随他去。”义刚曰：“事卒然在面前，卒然断制不下，这须是精神强，始得。”曰：“所以格物，便是要咽崩砘幔不是要临时理会。如水火，人知其不可蹈，自是不去蹈，何曾有人错去蹈水火来！若是平时看得分明时，卒然到面前，须解断制。若理会不得时，也须临事时与尽心理会。十分断制不下，则亦无奈何。然亦岂可道晓不得後，但听他！如今有十人，须看他那个好，那个不好。好人也有做得不是，不好人也有做得是底。如有五件事，看他处得那件是，那件不是。处得是，又有曲折处。而今人读书，全一例说好底，固不是。但取圣人书，而以为後世底皆不足信，也不是。如圣人之言，自是纯粹。但後世人也有说得是底，如汉仲舒之徒。说得是底还他是。然也有不是处，也自可见。须是如此去穷，方是。但所谓格物，也是格未晓底，已自晓底又何用格。如伊川所谓‘今日格一件，明日格一件’，也是说那难理会底。”〔义刚〕
    “积习既多，自当脱然有贯通处”，乃是零零碎碎凑合将来，不知不觉，自然醒悟。其始固须用力，及其得之也，又却不假用力。此个事不可欲速，“欲速则不达”，须是慢慢做去。〔人杰〕
    问：“自一身之中以至万物之理，理会得多，自当豁然有个觉处。”曰：“此一段，尤其切要，学者所当深究。”道夫曰：“自一身以至万物之理，则所谓‘由中而外，自近而远，秩然有序而不迫切’者。”曰：“然。到得豁然处，是非人力勉强而至者也。”〔道夫〕
    行夫问：“明道言致知云：‘夫人一身之中以至万物之理，理会得多，自然有个觉悟处。’”曰：“一身之中是仁义礼智，恻隐羞恶，辞逊是非，与夫耳目手足视听言动，皆所当理会。至若万物之荣悴与夫动植小大，这底是可以如何使，那底是可以如何用，车之可以行陆，舟之可以行水，皆所当理会。”又问：“天地之所以高深，鬼神之所以幽显。”曰：“公且说，天是如何独高？盖天只是气，非独是高。只今人在地上，便只见如此高。要之，他连那地下亦是天。天只管转来旋去，天大了，故旋得许多渣滓在中间。世间无一个物事恁地大。故地恁地大，地只是气之渣滓，故厚而深。鬼神之幽显，自今观之，他是以鬼为幽，以神为显。鬼者，阴也；神者，阳也。气之屈者谓之鬼，气之只管恁地来者谓之神。‘洋洋然如在其上’，‘栎锲噔耄此百物之精也，神之著也’，这便是那发生之精神。神者是生底，以至长大，故见其显，便是气之伸者。今人谓人之死为鬼，是死後收敛，无形无迹，不可理会，便是那气之屈底。”道夫问：“横渠所谓‘二气之良能’，良能便是那会屈伸底否？”曰：“然。”〔道夫〕
    明道云：“穷理者，非谓必尽穷天下之理；又非谓止穷得一理便到。但积累多後，自当脱然有悟处。”又曰：“自一身之中以至万物之理，理会得多，自当豁然有个觉处。”今人务博者却要尽穷天下之理，务约者又谓“反身而诚”，则天下之物无不在我者，皆不是。如一百件事，理会得五六十件了，这三四十件虽未理会，也大概是如此。向来某在某处，有讼田者，契数十本，中间一段作伪。自崇宁、政和间，至今不决。将正契及公案藏匿，皆不可考。某只索四畔众契比验，前後所断情伪更不能逃者。穷理亦只是如此。〔淳〕
    问：“穷理者非谓必尽穷天下之理，又非谓止穷得一理便到，但积累多後，自当脱然有悟处。”曰：“程先生言语气象自活，与众人不同。”〔道夫〕
    器远问：“格物当穷究万物之理令归一，如何？”曰：“事事物物各自有理，如何硬要捏合得！只是才遇一事，即就一事究竟其理，少间多了，自然会贯通。如一案有许多器用，逐一理会得，少间便自见得都是案上合有底物事。若是要看一件晓未得，又去看一样，看那个未了，又看一样，到後一齐都晓不得。如人读书，初未理会得，却不去究心理会。问他易如何，便说中间说话与书甚处相类。问他书如何，便云与诗甚处相类。一齐都没理会。所以程子说：‘所谓穷理者，非欲尽穷天下之理，又非是止穷得一理便到。但积累多後，自当脱然有悟处。’此语最亲切。”〔贺孙〕
    问：“知至若论极尽处，则圣贤亦未可谓之知至。如孔子不能证夏商之礼，孟子未学诸侯丧礼，与未详周室班爵之制之类否？”曰：“然。如何要一切知得！然知至只是到脱然贯通处，虽未能事事知得，然理会得已极多。万一有插生一件差异底事来，也都识得他破。只是贯通，便不知底亦通将去。某旧来亦如此疑，後来看程子说：‘格物非谓欲尽穷天下之物，又非谓只穷得一理便到，但积累多後自脱然有悟处。’方理会得。”〔亻选
    问程子格物之说。曰：“须合而观之，所谓‘不必尽穷天下之物’者，如十事已穷得八九，则其一二虽未穷得，将来凑会，都自见得。又如四旁已穷得，中央虽未穷得，毕竟是在中间了，将来贯通，自能见得。程子谓‘但积累多後，自当脱然有悟处’，此语最好。若以为一草一木亦皆有理，今日又一一穷这草木是如何，明日又一一穷这草木是如何，则不胜其繁矣。盖当时也只是逐人告之如此。”〔夔孙〕
    问：“程子言：‘今日格一件，明日格一件，积习既久，自当脱然有贯通处。’又言：‘格物非谓尽穷天下之理，但於一事上穷尽，其他可以类推。’二说如何？”曰：“既是教类推，不是穷尽一事便了。且如孝，尽得个孝底道理，故忠可移於君，又须去尽得忠。以至於兄弟、夫妇、朋友，从此推之无不尽穷，始得。且如炭，又有白底，又有黑底。只穷得黑，不穷得白，亦不得。且如水虽是冷而湿者，然亦有许多样，只认冷湿一件也不是格。但如今下手，且须从近处做去。若幽奥纷溃却留向後面做。所以先要读书，理会道理。盖先学得在这里，到临时应事接物，撞著便有用处。且如火炉，理会得一角了，又须都理会得三角，又须都理会得上下四边，方是物格。若一处不通，便非物格也。”又曰：“格物不可只理会文义，须实下工夫格将去，始得。”〔夔孙〕
    问：“伊川论致知处云：‘若一事上穷不得，且别穷一事。’窃谓致之为言，推而致之以至於尽也。於穷不得处正当努力，岂可迁延逃避，别穷一事邪？至於所谓‘但得一道而入，则可以类推而通其馀矣’。夫专心致志，犹虑其未能尽知，况敢望以其易而通其难者乎？”曰：“这是言随人之量，非曰迁延逃避也。盖於此处既理会不得，若专一守在这里，却转昏了。须著别穷一事，又或可以因此而明彼也。”〔道夫〕
    问：“程子‘若一事上穷不得，且别穷一事’之说，与中庸‘弗得弗措’相发明否？”曰：“看来有一样底，若‘弗得弗措’，一向思量这个，少间便会担阁了。若谓穷一事不得，便掉了别穷一事，又轻忽了，也不得。程子为见学者有恁地底，不得已说此话。”〔夔孙〕
    仁甫问：“伊川说‘若一事穷不得，须别穷一事’，与延平之说如何？”曰：“这说自有一项难穷底事，如造化、礼乐、度数等事，是卒急难晓，只得且放住。且如所说春秋书‘元年春王正月’，这如何要穷晓得？若使孔子复生，也便未易理会在。须是且就合理会底所在理会。延平说，是穷理之要。若平常遇事，这一件理会未透，又理会第二件；第二件理会未得，又理会第三件，恁地终身不长进。”〔贺孙〕
    陶安国问：“‘千蹊万径，皆可霉。’国，恐是譬理之一源处。不知从一事上便可穷得到一源处否？”曰：“也未解便如此，只要以类而推。理固是一理，然其间曲折甚多，须是把这个做样子，却从这里推去，始得。且如事亲，固当尽其事之之道，若得於亲时是如何，不得於亲时又当如何。以此而推之於事君，则知得於君时是如何，不得於君时又当如何。推以事长，亦是如此。自此推去，莫不皆然。”〔时举〕
    德元问：“万物各具一理，而万理同出一原。”曰：“万物皆有此理，理皆同出一原。但所居之位不同，则其理之用不一。如为君须仁，为臣须敬，为子须孝，为父须慈。物物各具此理，而物物各异其用，然莫非一理之流行也。圣人所以‘穷理尽性而至於命’，凡世间所有之物，莫不穷极其理，所以处置得物物各得其所，无一事一物不得其宜。除是无此物，方无此理；既有此物，圣人无有不尽其理者。所谓‘惟至诚赞天地之化育，则可与天地参者也。’”〔亻选
    行夫问：“万物各具一理，而万理同出一源，此所以可推而无不通也。”曰：“近而一身之中，远而八荒之外，微而一草一木之众，莫不各具此理。如此四人在坐，各有这个道理，某不用假借於公，公不用求於某，仲思与廷秀亦不用自相假借。然虽各自有一个理，又却同出於一个理尔。如排数器水相似；这盂也是这样水，那盂也是这样水，各各满足，不待求假於外。然打破放里，却也只是个水。此所以可推而无不通也。所以谓格得多後自能贯通者，只为是一理。释氏云：‘一月普现一切水，一切水月一月摄。’这是那释氏也窥见得这些道理。濂溪通书只是说这一事。”〔道夫〕
    或问：‘万物各具一理，万理同出一原。”曰：“一个一般道理，只是一个道理。恰如天上下雨：大窝窟便有大窝窟水，小窝窟便有小窝窟水，木上便有木上水，草上便有草上水。随处各别，只是一般水。”〔胡泳〕
    又问“物必有理，皆所当穷”云云。曰：“此处是紧切。学者须当知夫天如何而能高，地如何而能厚，鬼神如何而为幽显，山岳如何而能融结，这方是格物。”〔道夫〕
    问：“‘观物察己，还因见物反求诸己。’此说亦是。程子非之，何也？”曰：“这理是天下公共之理，人人都一般，初无物我之分。不可道我是一般道理，人又是一般道理。将来相比，如赤子入井，皆有怵惕。知得人有此心，便知自家亦有此心，更不消比并自知。”〔取
    格物、致知，彼我相对而言耳。格物所以致知。於这一物上穷得一分之理，即我之知亦知得一分；於物之理穷二分，即我之知亦知得二分；於物之理穷得愈多，则我之知愈广。其实只是一理，“才明彼，即晓此”。所以大学说“致知在格物”，又不说“欲致其知者在格其物”。盖致知便在格物中，非格之外别有致处也。又曰：“格物之理，所以致我之知。”〔亻选
    程子云：“天地之所以高厚，一物之所以然，学者皆当理会。”只是举其至大与其至细者，言学者之穷理，无一物而在所遗也。至於言“讲明经义，论古今人物及应接事物”，则上所言亦在其中矣。但天地高厚，则资次未到这里，亦未易知尔。〔端蒙〕
    问“致知之要当知至善之所在”云云。曰：“天下之理，Τ塞满前，耳之所闻，目之所见，无非物也，若之何而穷之哉！须当察之於心，使此心之理既明，然後於物之所在从而察之，则不至於謇囊印！薄驳婪颉
    周问：“程子谓‘一草一木，皆所当穷’。又谓‘恐如大军游骑，出太远而无所归’。何也？”曰：“便是此等语说得好，平正，不向一边去。”〔淳〕
    问：“程子谓‘如大军游骑无所归’，莫只是要切己看否？”曰：“只要从近去。”〔士毅〕
    且穷实理，令有切己工夫。若只泛穷天下万物之理，不务切己，即是遗书所谓“游骑无所归”矣。〔德明〕
    问：“格物，莫是天下之事皆当理会，然後方可？”曰：“不必如此。圣人正怕人如此。圣人云：‘吾少也贱，故多能鄙事。’又云：‘君子多乎哉？不多也。’又云：‘多闻，择其善者而从之，多见而识之，知之次也。’圣人恐人走作这心无所归著。故程子云：‘如大军之游骑，出太远而无所归也。’”〔卓〕
    “或问格物问得太烦”。曰：“若只此联缠说，济得自家甚事。某最怕人如此。人心是个神明不测物事，今合是如何理会？这耳目鼻口手足，合是如何安顿？如父子君臣夫妇朋友，合是如何区处？就切近处，且逐旋理会。程先生谓：‘一草一木亦皆有理，不可不察。’又曰：‘徒欲迦还弁蛭镏理，恐如大军之游骑，出太远而无所归。’又曰：‘格物莫若察之於身，其得尤切。’莫急於教人，然且就身上理会。凡纤悉细大，固著逐一理会。然更看自家力量了得底如何。”〔取
    问：“格物虽是格天下万物之理，天地之高深，鬼神之幽显，微而至於一草一木之间，物物皆格，然後可也；然而用工之始，伊川所谓‘莫若察之吾身者为急’。不知一身之中，当如何用力，莫亦随事而致察否？”曰：“次第亦是如此。但如今且从头做将去。若初学，又如何便去讨天地高深、鬼神幽显得？且如人说一件事，明日得工夫时，也便去做了。逐一件理会去，久之自然贯通。但除了不是当训孜锸拢皆当格也。”又曰：“物既格，则知自至。”〔履孙〕
    问“格物莫若察之於身，其得之尤切”。曰：“前既说当察物理，不可专在性情；此又言莫若得之於身为尤切，皆是互相发处。”〔道夫〕
    问“格物穷理，但立诚意以格之”。曰：“立诚意，只是朴实下工夫，与经文‘诚意’之说不同。”〔道夫〕
    问“立诚意以格之”。曰：“此‘诚’字说较浅，未说到深处，只是确定徐录作“坚确”。其志，朴实去做工夫，如胡氏‘立志以定其本’，便是此意。”〔淳〕（韧。）
    李德之问“立诚意以格之”。曰：“这个诚意，只是要著实用力，所以下‘立’字。”〔盖卿〕
    诚意不立，如何能格物！所谓立诚意者，只是要著实下工夫，不要若存若亡。遇一物，须是真个即此一物究极得个道理了，方可言格。若‘物格而後知至，知至而後意诚’，大学盖言其所止之序，其始则必在於立诚。〔佐〕
    问：“中庸言自明而诚，今先生教人以诚格物，何故？”曰：“诚只是一个诚，只争个缓颊。”〔去伪〕
    问“入道莫如敬，未有致知而不在敬者”。曰：“敬则此心惺惺。”〔道夫〕
    伊川谓“学莫先於致知，未有致知而不在敬者”。致知，是主善而师之也；敬，是克一而协之也。〔伯羽〕
    敬则心存，心存，则理具於此而得失可验，故曰：“未有致知而不在敬者。”〔道夫〕
    问：“程子云：‘未有致知而不在敬者。’盖敬则胸次虚明，然後能格物而判其是非。”曰：“虽是如此，然亦须格物，不使一毫私欲得以为之蔽，然後胸次方得虚明。只一个持敬，也易得做病。若只持敬，不时时提撕著，亦易以昏困。须是提撕，才见有私欲底意思来，便屏去。且谨守著，到得复来，又屏去。时时提撕，私意自当去也。”〔德明〕
    问：“春间幸闻格物之论，谓事至物来，便格取一个是非，觉有下手处。”曰：“春间说得亦太迫切。只是伊川说得好。”问：“如何迫切？”曰：“取效太速，相次易生出病。伊川教人只说敬，敬则便自见得一个是非。”〔德明〕
    问：“春间所论致知格物，便见得一个是非，工夫有依据。秋间却以为太迫切，何也？”曰：“看来亦有病，侵过了正心、诚意地步多。只是一‘敬’字好。伊川只说敬，又所论格物、致知，多是读书讲学，不专如春间所论偏在一边。今若只理会正心、诚意，池录作“四端情性”。却有局促之病；只说致知、格物，池录作“读书讲学”，一作“博穷众理”。又却似謇摹９湃擞镅宰允侵茕ぁＨ艚袢昭д咚谓格物，却无一个端绪，只似寻物去格。如齐宣王因见牛而发不忍之心，此盖端绪也，便就此扩充，直到无一物不被其泽，方是。致与格，只是推致穷格到尽处。凡人各有个见识，不可谓他全不知。如‘孩提之童，无不知爱其亲；及其长也，无不知敬其兄’，以至善恶是非之际，亦甚分晓。但不推致充广，故其见识终只如此。须是因此端绪从而穷格之。未见端倪发见之时，且得恭敬涵养；有个端倪发见，直是穷格去。亦不是凿空寻事物去格也。”又曰：“涵养於未发见之先，穷格於已发见之後。”〔德明〕
    问：“格物，敬为主，如何？”曰：“敬者，彻上彻下工夫。”〔祖道〕
    问：“格物，或问论之已详。不必分大小先後，但是以敬为本後，遇在面前底便格否？”曰：“是。但也须是从近处格将去。”〔义刚〕
    问：“程先生所说，格物之要，在以诚敬为主。胡氏说致知、格物，又要‘立志以定其本’，如何？”曰：“此程先生说得为人切处。古人由小便学来如，‘视无诳’，如‘洒埽、应对、进退’，皆是少年从小学，教他都是诚敬。今人小学都不曾去学，却欲便从大学做去。且如今格一物，若自家不诚不敬，诚是不欺不妄；敬是无怠慢放荡。才格不到，便弃了，又如何了得！堡夫如何成得！”又云：“程先生云：‘主一之谓敬。’此理又深。”又说：“今人所作所为，皆缘是不去立志。若志不立，又如何去学，又如何去致知、格物中做得事。立志之说甚好。非止为读书说，一切之事皆要立志。”〔椿〕
    问“涵养须用敬，进学则在致知”。曰：“二者偏废不得。致知须用涵养，涵养必用致知。”〔道夫〕
    任道弟问：“或问，涵养又在致知之先？”曰：“涵养是合下在先。古人从小以敬涵养，父兄渐渐教之读书，识义理。今若说待涵养了方去理会致知，也无期限。须是两下用工，也著涵养，也著致知。伊川多说敬，敬则此心不放，事事皆从此做去。”因言“此心至灵，细入毫芒纤芥之间，便知便觉，六合之大，莫不在此。又如古初去今是几千万年，若此念才发，便到那里；下面方来又不知是几千万年，若此念才发，便也到那里。这个神明不测，至虚至灵，是甚次第！然人莫不有此心，多是但知有利欲，被利欲将这个心包了。起居动作，只是有甚可喜物事，有甚可好物事，一念才动，便是这个物事”。〔贺孙〕广录云：“或问存养、致知先後。曰：‘程先生谓：“存养须是敬；进学则在致知。”又曰：“未有致知而不在敬者。”盖古人才生下儿子，便有存养他底道理。父兄渐渐教他读书，识义理。今人先欠了此一段，故学者先须存养。然存养便当去穷理。若说道，俟我存养得，却去穷理，则无期矣。因言人心至灵，虽千万里之远，千百世之上，一念才发，便到那里。神妙如此，却不去养他，自旦至暮，只管展转於利欲中，都不知觉！’”
    问窦：“看格物之义如何？”曰：“须先涵养清明，然後能格物。”曰：“亦不必专执此说。事到面前，须与他分别去。到得无事，又且持敬。看自家这里敬与不敬如何，若是不敬底意思来，便与屏彻去。久之，私欲自留不得。且要切己做工夫。且如今一坐之顷，便有许多语话，岂不是动。才不语话，便是静。一动一静，循环无已，便就此穷格，无有空阙时，不可作二事看。某向时亦曾说，未有事时且涵养，到得有事却将此去应物，却成两截事。今只如此格物，便只是一事。且如‘言忠信，行笃敬’，只见得言行合如此；下一句‘蛮貊之邦行矣’，便未须理会。及其久也，只见得合如此言，合如此行，亦不知其为忠信笃敬如何，而忠信笃敬自在里许，方好。”〔德明〕从周录云：“先生问：‘如何理会致知、格物？’曰：‘涵养主一之义，使心地虚明，物来当自知未然之理。’曰：‘恁地则两截了。’”
    又问“致知在乎所养，养知莫过於寡欲”。道夫云：“‘养知莫过於寡欲’，此句最为紧切。”曰：“便是这话难说，又须是格物方得。若一向靠著寡欲，又不得。”〔道夫〕
    行夫问“致知在乎所养，养知莫过於寡欲”。曰：“二者自是个两头说话，本若无相干。但得其道，则交相为养；失其道，则交相为害。”〔道夫〕
    杨子顺问：“‘养知莫过於寡欲’，是既知後，便如此养否？”曰：“此不分先後。未知之前，若不养之，此知如何发得。既知之後，若不养，则又差了。”〔淳〕韧。
    “致知在乎所养，养知莫过於寡欲”二句。致知者，推致其知识而至於尽也。将致知者，必先有以养其知。有以养之，则所见益明，所得益固。欲养其知者，惟寡欲而已矣。欲寡，则无纷扰之杂，而知益明矣；无变迁之患，而得益固矣。〔直卿〕〔端蒙〕
    遗书晁氏客语卷中，张思叔记程先生语云“思欲格物，则固已近道”一段甚好，当收入近思录。〔亻选
    问：“畅潜道记一篇，多有不是处，如说格物数段。如云‘思欲格物则固已近道’，言皆缓慢。”曰：“它不合作文章，意思亦是，只是走作。”又问：“如云‘可以意得，不可以言传’，此乃学佛之过。下一段云‘因物有迁’数语，似得之。”曰：“然。”先生举一段云：“极好。”记夜气。又问：“它把致知为本，亦未是。”曰：“他便把终始本末作一事了。”〔可学〕
    问：“看致知说如何？”曰：“程子说得确实平易，读著意味愈长。”先生曰：“且是教人有下手处。”〔道夫〕
    问大学致知、格物之方。曰：“程子与门人言亦不同：或告之读书穷理，或告之就事物上体察。”〔炎〕
    先生既为道夫读程子致知说，复曰：“‘格物’一章，正大学之头首，宜熟复，将程先生说更逐段研究。大抵程先生说与其门人说，大体不同。不知当时诸公身亲闻之，却因甚恁地差了。”〔道夫〕
    问：“两日看何书？”对：“看或问‘致知’一段，犹未了。”曰：“此是最初下手处，理会得此一章分明，後面便容易。程子於此段节目甚多，皆是因人资质说，故有说向外处，有说向内处。要知学者用功，六分内面，四分外面便好，一半已难，若六分外面，则尤不可。今有一等人甚明，且於道理亦分晓，却只恁地者，只是向外做工夫。”〔士毅〕广录详。
    “致知”一章，此是大学最初下手处。若理会得透彻，後面便容易。故程子此处说得节目最多，皆是因人之资质耳。虽若不同，其实一也。见人之敏者，太去理会外事，则教之使去父慈、子孝处理会，曰：“若不务此，而徒欲迦灰怨弁蛭镏理，则吾恐其如大军之游骑，出太远而无所归。”若是人专只去里面理会，则教之以“求之情性，固切於身，然一草一木，亦皆有理”。要之，内事外事，皆是自己合当理会底，但须是六七分去里面理会，三四分去外面理会方可。若是工夫中半时，已自不可。况在外工夫多，在内工夫少耶！此尤不可也。”〔广〕
    或问程子致知、格物之说不同。曰：“当时答问，各就其人而言之。今须是合就许多不同处，来看作一意为佳。且如既言‘不必尽穷天下之物’，又云‘一草一木亦皆有理’。今若於一草一木上理会，有甚了期。但其间有‘积习多後自当脱然有贯通处’者为切当耳。今以十事言之，若理会得七八件，则那两三件触类可通。若四旁都理会得，则中间所未通者，其道理亦是如此。盖长短大小，自有准则。如忽然遇一件事来时，必知某事合如此，某事合如彼，则此方来之事亦有可见者矣。圣贤於难处之事，只以数语尽其曲折，後人皆不能易者，以其於此理素明故也。”又云：“所谓格物者，常人於此理，或能知一二分，即其一二分之所知者推之，直要推到十分，穷得来无去处，方是格物。”〔人杰〕
    问：“伊川说格物、致知许多项，当如何看？”曰：“说得已自分晓。如初间说知觉及诚敬，固不可不勉。然‘天下之理，必先知之而後有以行之’，这许多说不可不格物、致知。中间说物物当格，及反之吾身之说，却是指出格物个地头如此。”又云：“此项兼两意，又见节次格处。自‘立诚意以格之’以下，却是做工夫合如此。”又云：“用诚敬涵养为格物致知之本。”〔贺孙〕
    问：“程子谓致知节目如何？”曰：“如此理会也未可。须存得此心，却逐节子思索，自然有个觉处，如谚所谓‘冷灰里豆爆’。”〔季札〕
    问：“二程说格物，谓当从物物上格之，穷极物理之谓也。或谓格物不当从外物上留意，特在吾一身之内，是‘有物必有则’之谓，如何？”曰：“外物亦是物。格物当从伊川之说，不可易。洒埽应对中，要见得精义入神处，如何分内外！”〔浩〕
    先生问：“公读大学了，如何是‘致知、格物’？”说不当意。先生曰：“看文字，须看他紧要处。且如大段落，自有个紧要处，正要人看。如作一篇诗，亦自有个紧要处。‘格物’一章，前面说许多，便是药料。它自有个炮览炙道理，这药方可合，若不识个炮览炙道理，如何合得药！药方亦为无用。”次日禀云：“夜来蒙举药方为喻，退而深思，因悟致知、格物之旨。或问首叙程夫子之说，中间条陈始末，反覆甚备，末後又举延平之教。千言万语，只是欲学者此心常在道理上穷究。若此心不在道理上穷究，则心自心，理自理，邈然更不相干。所谓道理者，即程夫子与先生已说了。试问如何是穷究？先生或问中间一段‘求之文字，索之讲论，考之事为，察之念虑’等事，皆是也。既是如此穷究，则仁之爱，义之宜，礼之理，智之通，皆在此矣。推而及於身之所用，则听聪，视明，貌恭，言从。又至於身之所接，则父子之亲，君臣之义，夫妇之别，长幼之序，朋友之信，以至天之所以高，地之所以厚，鬼神之所以幽显，又至草木鸟兽，一事一物，莫不皆有一定之理。今日明日积累既多，则胸中自然贯通。如此，则心即理，理即心，动容周旋，无不中理矣。先生所谓‘众理之精粗无不到’者，诣其极而无馀之谓也；‘吾心之光明照察无不周’者，全体大用无不明，随所诣而无不尽之谓。书之所谓睿，董子之所谓明，伊川之所谓说虎者之真知，皆是。此谓格物，此谓知之至也。”先生曰：“是如此。”〔泳〕
    蜚卿问：“诚敬寡欲以立其本，如何？”曰：“但将不诚处看，便见得诚；将不敬处看，便见得敬；将多欲来看，便见得寡欲。”〔道夫〕
    ◎然则吾子之意亦可得而悉闻一段
    问：“天道流行，发育万物，人物之生，莫不得其所以生者以为一身之主，是此性随所生处便在否？”曰：“一物各具一太极。”问：“此生之道，其实也是仁义礼智信？”曰：“只是一个道理，界破看，以一岁言之，有春夏秋冬；以乾言之，有元亨利贞；以一月言之，有晦朔弦望；以一日言之，有旦昼暮夜。”〔节〕
    问：“或问中谓‘口鼻耳目四肢之用’，是如何？”曰：“‘貌曰恭，言曰从’，视明，听聪。”又问：“‘君臣父子夫妇长幼朋友之常’，如何？”曰：“事君忠，事亲孝。”〔节〕
    问由中而外，自近而远。曰：“某之意，只是说欲致其知者，须先存得此心。此心既存，却看这个道理是如何。又推之於身，又推之於物，只管一层展开一层，又见得许多道理。”又曰：“如‘足容重，手容恭，目容端，口容止，声容静，头容直，气容肃，立容德，色容庄’，这便是一身之则所当然者。曲礼三百，威仪三千，皆是人所合当做而不得不然者，非是圣人安排这物事约束人。如洪范亦曰‘貌曰恭，言曰从，视曰明，听曰聪，思曰睿’，以至於‘睿作圣’。夫子亦谓‘君子有九思’，此皆人之所不可已者。”〔道夫〕
    问“上帝降衷”。曰“衷，只是中也。”又曰：“是恰好处。如折衷，是折两者之半而取中之义。”〔卓〕
    陶安国问：“‘降衷’之‘衷’与‘受中’之‘中’，二字义如何？”曰：“左氏云：‘始终而衷举之。’又曰：‘衷甲以见。’看此‘衷’字义，本是‘衷甲以见’之义，为其在里而当中也。然‘中’字大概因过不及而立名，如‘六艺折衷於夫子’，盖是折两头而取其中之义。後人以衷为善，却说得未亲切。”〔铢〕
    德元问：“诗所谓秉彝，书所谓降衷一段，其名虽异，要之皆是一理。”曰：“诚是一理，岂可无分别！且如何谓之降衷？”曰：“衷是善也。”曰：“若然，何不言降善而言降衷？‘衷’字，看来只是个无过不及，恰好底道理。天之生人物，个个有一副当恰好、无过不及底道理降与你。与程子所谓天然自有之中，刘子所谓民受天地之中相似；与诗所谓秉彝，张子所谓万物之一原又不同。须各晓其名字训义之所以异，方见其所谓同。一云：“若说降衷便是秉彝，则不可。若说便是万物一原，则又不可。万物一原，自说万物皆出此也。若统论道理，固是一般，圣贤何故说许多名字？”衷，只是中；今人言折衷去声。者，以中为准则而取正也。‘天生泼瘢有物有则’，‘则’字却似‘衷’字。天之生此物，必有个当然之则，故民执之以为常道，所以无不好此懿德。物物有则，盖君有君之则，臣有臣之则：‘为人君，止於仁’，君之则也；‘为人臣，止於敬’，臣之则也。如耳有耳之则，目有目之则：‘视远惟明’，目之则也；‘听德惟聪’，耳之则也。‘从作隆，言之则也；‘恭作肃’，貌之则也。四肢百骸，万物万事，莫不各有当然之则，子细推之，皆可见。”又曰：“凡看道理，须是细心看他名义分位之不同。通天下固同此一理，然圣贤所说有许多般样，须是一一通晓分别得出，始得。若只亻龙侗说了，尽不见他里面好处。如一炉火，四人四面同向此火，火固只一般，然四面各不同。若说我只认晓得这是一堆火便了，这便不得，他里面玲珑好处无由见。如‘降衷于下民’，这紧要字却在‘降’字上。故自天而言，则谓之降衷；自人受此衷而言，则谓之性。如云‘天所赋为命，物所受为性’，命，便是那‘降’字；至物所受，则谓之性，而不谓之衷。所以不同，缘各据他来处与所受处而言也。‘惟皇上帝降衷于下民’，此据天之所与物者而言。‘若有常性’，是据民之所受者而言。‘克绥厥猷’，猷即道，道者性之发用处，能安其道者惟後也。如‘天命之谓性，率性之谓道，修道之谓教’三句，亦是如此。古人说得道理如此缜密，处处皆合。今人心粗，如何看得出。佛氏云：‘如来为一大事因缘故出现於世。’某尝说，古之诸圣人亦是为此一大事也。前圣後圣，心心一符，如印记相合，无纤毫不似处。”刘用之曰：“‘衷’字是兼心说，如云衷诚，丹衷是也，言天与我以是心也。”曰：“恁地说不得。心、性固只一理，然自有合而言处，又有析而言处。须知其所以析，又知其所以合，乃可。然谓性便是心，则不可；谓心便是性，亦不可。孟子曰‘尽其心，知其性’；又曰‘存其心，养其性’。圣贤说话自有分别，何尝如此亻龙侗不分晓！碧有亻龙侗一统说时，然名义各自不同。心、性之别，如以碗盛水，水须碗乃能盛，然谓碗便是水，则不可。後来横渠说得极精，云：‘心统性、情者也。’如‘降衷’之‘衷’同是此理。然此字但可施於天之所降而言，不可施於人之所受而言也。”〔亻选吵芈甲鞫段。
    天降衷者，衷降此。以降言，为命；以受言，为性。〔节〕
    陈问：“刘子所谓天地之中，即周子所谓太极否？”曰：“只一般，但名不同。中，只是恰好处。上帝降衷，亦是恰好处。极不是中，极之为物，只是在中。如这烛台，中央簪处便是极。从这里比到那里，也恰好，不曾加些；从那里比到这里，也恰好，不曾减些。”〔取
    问：“天地之中与程子天然自有之中，是一意否？”曰：“只是一意，盖指大本之中也。此处中庸说得甚分明，他日自考之。”〔铢〕
    问：“天地之中，天然自有之中，同否？”曰：“天地之中，是未发之中；天然自有之中，是时中。”曰：“然则天地之中是指道体，天然自有之中是指事物之理？”曰：“然。”〔闳祖〕
    问：“以其理之一，故於物无不能知；以其禀之异，故於理或不能知。”曰：“气禀之偏者，自不求所以知。若或有这心要求，便即在这里。缘本来个仁义礼智，人人同有，只被气禀物欲遮了。然这个理未尝亡，才求便得。”又曰：“这个便是难说。唤做难，又不得；唤做易，又不得。唤做易时，如何自尧舜禹汤文武周孔以後，如何更无一个人与相似？唤做难，又才知觉，这个理又便在这里。这个便须是要子细讲究，须端的知得，做将去自容易。若不知得，虽然恁地把捉在这里，今夜捉住，明朝又不见了；明朝捉住，後日又不见了。若知得到，许多蔽翳都没了。如气禀物欲一齐打破，便日日朝朝，只恁地稳稳做到圣人地位。”〔贺孙〕
    问“或问中云，知有未至，是气禀、私欲所累”。曰：“是被这两个阻障了，所以知识不明，见得道理不分晓。圣人所以将格物、致知教学者，只是要教你理会得这个道理，便不错。一事上皆有一个理。当处事时，便思量体认得分明。久而思得熟，只见理而不见事了。如读圣人言语，读时研穷子细，认得这言语中有一个道理在里面分明。久而思得熟，只见理而不见圣人言语。不然，只是冥行，都颠倒错乱了。且如汉高帝做事，亦有合理处，如宽仁大度，约法三章，岂不是合理处甚多。有功诸将，悸畲他，都无礼数，所以今日一人叛，明日一人叛，以至以爱恶易太子。如此全错，更无些子道理，前後恰似两人，此只是不曾真个见得道理合如此做。中理底，是他天资高明，偶然合得；不中理处多，亦无足怪。只此一端，推了古今青史人物，都只是如此。所以圣人教学者理会道理，要他真个见得了，方能做得件件合道理。今日格一件，明日格一件。遇事时，把捉教心定，子细体认，逐旋捱将去，不要放过。积累功夫，日久自然见这道理分晓，便处事不错，此与偶合者天渊不同。”问去私欲、气禀之累。曰：“只得逐旋战退去。若要合下便做一次排遣，无此理，亦不济得事。须是当事时子细思量，认得道理分明，自然胜得他。次第这边分明了，那边自然容著他不得。如今只穷理为上。”又问：“客气暴怒，害事为多，不知是物欲耶，气禀耶？”曰：“气禀物欲亦自相连著。且如人禀得性急，於事上所欲必急，举此一端，可以类推。”又曰：“气禀、物欲生来便有，要无不得，只逐旋自去理会消磨。大要只是观得理分明，便胜得他。”〔明作〕
    问：“‘或考之事为之著，或察之念虑之微。’看来关於事为者，不外乎念虑；而入於念虑者，往往皆是事为。此分为二项，意如何？”曰：“固是都相关，然也有做在外底，也有念虑方动底。念虑方动，便须辨别那个是正，那个是不正。这只就始末上大约如此说。”问：“只就著与微上看？”曰：“有个显，有个微。”问：“所藉以为从事之实者，初不外乎人生日用之近；其所以为精微要妙不可测度者，则在乎真积力久，默识心通之中。是乃夫子所谓‘下学而上达’者。”曰：“只是眼前切近起居饮食、君臣父子兄弟夫妇朋友处，便是这道理。只就近处行到熟处，见得自高。有人说，只且据眼前这近处行，便是了，这便成苟简卑下。又有人说，掉了这个，上面自有一个道理，亦不是，下梢只是谩人。圣人便只说‘下学上达’，即这个便是道理，别更那有道理。只是这个熟处，自见精微。”又曰：“‘尧舜之道，孝弟而已矣。’亦只是就近处做得熟，便是尧舜。圣人与庸凡之分，只是个熟与不熟。庖丁解牛，莫不中节。古之善书者亦造神妙。”〔贺孙〕
    问：“或问云：‘天地鬼神之变，鸟兽草木之宜，莫不有以见其所当然而不容已。’所谓‘不容已’，是如何？”曰：“春生了便秋杀，他住不得。阴极了，阳便生。如人在背後，只管来相趱，如何住得！”〔淳〕嚷荚疲骸按荷秋杀，阳开阴闭，趱来趱去，自住不得。”
    或问：“理之不容已者如何？”曰：“理之所当为者，自不容已。孟子最发明此处。如曰：‘孩提之童，无不知爱其亲；及其长也，无不知敬其兄。”自是有住不得处。”〔人杰〕
    今人未尝看见“当然而不容已”者，只是就上较量一个好恶尔。如真见得这底是我合当为，则自有所不可已者矣。如为臣而必忠，非是谩说如此，盖为臣不可以不忠；为子而必孝，亦非是谩说如此，盖为子不可以不孝也。〔道夫〕
    问：“或问，物有当然之则，亦必有所以然之故，如何？”曰：“如事亲当孝，事兄当弟之类，便是当然之则。然事亲如何却须要孝，从兄如何却须要弟，此即所以然之故。如程子云：‘天所以高，地所以厚。’若只言天之高，地之厚，则不是论其所以然矣。”〔谟〕
    或问：“莫不有以见其所当然而不容已，与其所以然而不可易者。”先生问：“每常如何看？”广曰：“‘所以然而不可易者’，是指理而言；‘所当然而不容已’者，是指人心而言。”曰：“下句只是指事而言凡事固有‘所当然而不容已’者，然又当求其所以然者何故。其所以然者，理也。理如此，固不可易。又如人见赤子入井，皆有怵惕、恻隐之心，此其事‘所当然而不容已’者也。然其所以如此者何故，必有个道理之不可易者。今之学者但止见一边。如去见人，只见得他冠冕衣裳，却元不曾识得那人。且如为忠，为孝，为仁，为义，但只据眼前理会得个皮肤便休，都不曾理会得那彻心彻髓处。以至於天地间造化，固是阳长则生，阴消则死，然其所以然者是如何？又如天下万事，一事各有一理，须是一一理会教彻。不成只说道：‘天，吾知其高而已；地，吾知其深而已；万物万事，吾知其为万物万事而已！’明道诗云：‘道通天地有形外，思入风惚涮中。’观他此语，须知有极至之理，非册子上所能载者。”广曰：“大至於阴阳造化，皆是‘所当然而不容已’者。所谓太极，则是‘所以然而不可易者’。”曰：“固是。人须是自向里入深去理会。此个道理，才理会到深处，又易得似禅。须是理会到深处，又却不与禅相似，方是。今之不为禅学者，只是未曾到那深处；才到那深处，定走入禅去也。譬如人在淮河上立，不知不觉走入番界去定也。只如程门高弟游氏，则分明是投番了。虽上蔡龟山也只在淮河上游游漾漾，终看他未破；时时去他那下探头探脑，心下也须疑它那下有个好处在。大凡为学，须是四方八面都理会教通晓，仍更理会向里来。譬如吃果子一般：先去其皮壳，然後食其肉，又更和那中间核子都咬破，始得。若不咬破，又恐里头别有多滋味在。若是不去其皮壳，固不可；若只去其皮壳了，不管里面核子，亦不可，恁地则无缘到得极至处。大学之道，所以在致知、格物。格物，谓於事物之理各极其至，穷到尽头。若是里面核子未破，便是未极其至也。如今人於外面天地造化之理都理会得，而中间核子未破，则所理会得者亦未必皆是，终有未极其至处。”因举五峰之言，曰：“‘身亲格之以精其知’，虽於‘致’字得向里之意，然却恐遗了外面许多事。如某，便不敢如此说。须是内外本末，隐显精粗，一一周遍，方是儒者之学。”〔广〕
    问：“‘格物’章或问中如何说表里精粗？”曰：“穷理须穷究得尽。得其皮肤，是表也；见得深奥，是里也。知其粗不晓其精，皆不可谓之格。故云：‘表里精粗，无所不尽。’”〔过〕
    问以类而推之说。曰：“是从已理会得处推将去。如此，便不隔越。若远去寻讨，则不切於己。〔必大〕
    问：“或问云：‘心虽主乎一身，而其体之虚灵，足以管乎天下之理；理虽散在万物，而其用之微妙，实不外乎一人之心。’不知用是心之用否？”曰：“理必有用，何必又说是心之用！夫心之体具乎是理，而理则无所不该，而无一物不在，然其用实不外乎人心。盖理虽在物，而用实在心也。”又云：“理遍在天地万物之间，而心则管之；心既管之，则其用实不外乎此心矣。然则理之体在物，而其用在心也。”次早，先生云：“此是以身为主，以物为客，故如此说。要之，理在物与在吾身，只一般。”〔焘〕
    “或问云：‘万物生於天地之间，不能一日而相无，而亦不可相无也。’如何？”曰：“万物生於天地，人如何少得它，亦如何使它无得？意只是如此。”旧夫。
    ◎近世大儒有为格物致知之说一段
    或问中近世大儒格物致知之说曰：“格，犹也，御也，能御外物，而後能知至道。”温公。“必穷物之理同出於一为格物。”吕与叔。‘穷理只是寻个是处。’上蔡。“天下之物不可胜穷，然皆备於我而非从外得。”龟山。“‘今日格一件，明日格一件’，为非程子之言。”和靖。“物物致察，宛转归已。”胡文定。“即事即物，不厌不弃，而身亲格之。”五峰。
    吕与叔谓：“凡物皆出於一，又格个甚么？”固是出於一，只缘散了，千岐万径。今日穷理，所以要收拾归於一。〔泳〕
    吕与叔说许多一了，理自无可得穷，说甚格物！〔泳〕
    “穷理是寻个是处，然必以恕为本。”但恕乃求仁之方。试看穷理如何著得“恕”字？穷理盖是合下工夫，恕则在穷理之後。胡文定载显道语云：“恕则穷理之要。”某理会，安顿此语不得。〔贺孙〕
    上蔡说：“穷理只寻个是处，以恕为本。”穷理自是我不晓这道理，所以要穷，如何说得“恕”字？他当初说“恕”字，大概只是说要推我之心以穷理，便碍理了。龟山说“反身而诚”，却大段好。须是反身，乃见得道理分明。如孝如弟，须见得孝弟，我元有在这里。若能反身，争多少事。他又却说：“万物皆备於我，不须外面求。”此却错了。“身亲格之”，说得“亲”字急迫。自是自家格，不成倩人格！〔赐〕
    以“今日格一件，明日格一件”为非伊川之言者，和靖也。和靖且是深信程子者。想是此等说话不曾闻得，或是其心不以为然，故於此说有所不领会耳。谢子寻个是处之说甚好，与吕与叔“必穷万物之理同出於一为格物，知万物同出乎一理为知至”，其所见大段不同。但寻个是处者，须是於其一二分是处，直穷到十分是处，方可。〔人杰〕
    张元德问以“今日格一件，明日格一件”为非程子之言者。曰：“此和靖之说也。大抵和靖为人淳，故他不听得而出於众人之录者，皆以为非伊川之言。且如伊川论春秋之传为案，经为断，它亦以为伊川无此言。且以此两句即‘以传考经之事迹，以经别传之真伪’之意，非伊川之言而何！”〔恪〕
    “今日格一件，明日格一件”，乃杨遵道所录，不应龟山不知。〔泳〕
    龟山说：“‘只‘反身而诚’，便天地万物之理在我。”胡文定却言：“物物致察，宛转归己。见憷祝知经纶；见山下出泉，知果行之类。”惟伊川言“不可只穷一理，亦不能遍穷天下万物之理。”某谓，须有先後缓急，久之亦要穷尽。如正蒙，是尽穷万物之理。〔德明〕
    胡文定宛转归己之说，这是隔陌多少！记得一僧徒作一文，有此一语。〔泳〕
    问：“观物察己，其说如何？”曰：“其意谓‘察天行以自强，察地势以厚德’。如此，只是一死法。”〔子蒙〕
    问：“物物致察与物物而格何别？”曰：“文定所谓物物致察，只求之於外。如所谓‘察天行以自强，察地势以厚德’，只因其物之如是而求之耳。初不知天如何而健，地如何而顺也。”道夫曰：“所谓宛转归己，此等言语似失之巧。”曰：“若宛转之说，则是理本非己有，乃强委曲牵合，使入来尔。许多说，只有上蔡所谓‘穷理只是寻个是处’为得之。”道夫曰：“龟山‘反身而诚’之说，只是摸空说了。”曰：“都无一个著实处。”道夫曰：“却似甚快。”曰：“若果如此，则圣贤都易做了！”又问：“他既如此说，其下工夫时亦须有个窒碍。”曰：“也无做处。如龟山於天下事极明得，如言治道与官府政事，至纤至细处，亦晓得。到这里却恁说，次第他把来做两截看了！”〔道夫〕
    知言要“身亲格之”。天下万事，如何尽得！标山“‘反身而诚’，则万物在我矣”。太快。伊川云：“非是一理上穷得，亦非是尽要穷。穷之久，当有觉处。”此乃是。〔方〕
    格物以身，伊川有此一说。然大都说非一。五峰既出於一偏而守之，亦必有一切之效，然不曾熟看伊川之意也。〔方〕
    五峰说“立志以定其本，居敬以持其志。志立乎事物之表，敬行乎事物之内，而知乃可精”者，这段语本说得极精。然却有病者，只说得向里来，不曾说得外面，所以语意颇伤急迫。盖致知本是广大，须用说得表里内外周遍兼该方得。其曰“志立乎事物之表，敬行乎事物之内”，此语极好。而曰“而知乃可精”，便有局促气象。他便要就这里便精其知。殊不知致知之道不如此急迫，须是宽其程限，大其度量，久久自然通贯。他言语只说得里面一边极精，遗了外面一边，所以其规模之大不如程子。且看程子所说：“今日格一件，明日格一件，积久自然贯通。”此言该内外，宽缓不迫，有涵泳从容之意，所谓“语小天下莫能破，语大天下莫能载”也。〔亻选
    黄问“立志以定其本，居敬以持其志”。曰：“人之为事，必先立志以为本，志不立则不能为得事。虽能立志，苟不能居敬以持之，此心亦迦欢无主，悠悠终日，亦只是虚言。立志必须高出事物之表，而居敬则常存於事物之中，令此敬与事物皆不相违。言也须敬，动也须敬，坐也须敬，顷刻去他不得。”〔卓〕
    问：“‘立志以定其本’，莫是言学便以道为志，言人便以圣为志之意否？”曰：“固是。但凡事须当立志，不可谓今日做些子，明日便休。又问“敬行乎事物之内”。曰：“这个便是细密处，事事要这些子在。‘志立乎事物之表’，立志便要卓然在这事物之上。看是甚么，都不能夺得他，又不恁地细细碎碎，这便是‘志立乎事物之表’。所以今江西诸公多说甚大志，开口便要说圣说贤，说天说地，傲睨万物，目视霄汉，更不肯下人。”问：“如此，则‘居敬以持其志’都无了。”曰：“岂复有此！据他才说甚敬，便坏了那个。”又曰：“五峰说得这数句甚好，但只不是正格物时工夫，却是格物已前事。而今却须恁地。”〔道夫〕
    伊川只云：“渐渐格去，积累多自有贯通处。”说得常宽。五峰之说虽多，然似乎责效太速，所以传言其急迫。〔〕
    问：“先生旧解致知，欲人明心之全体；新改本却削去，只说理，何也？”曰：“理即是此心之理，检束此心，使无纷扰之病，即此理存也。苟惟不然，岂得为理哉！”问：“先生说格物，引五峰复斋记曰‘格之之道，必立志以定其本，居敬以持其志’云云，以为不免有急迫意思，何也？”曰：“五峰只说立志居敬，至於格物，却不说。其言语自是深险，而无显然明白气象，非急迫而何！”问：“思量义理，易得有苦切意思，如何？”曰：“古人格物、致知，何曾教人如此。若看得滋味，自是欢喜，要住不得。若只以狭心求之，易得如此。若能高立著心，不牵惹世俗一般滋味，以此去看义理，但见有好意思了。”问：“所谓‘一草一木亦皆有理’，不知当如何格？”曰：“此推而言之，虽草木亦有理存焉。一草一木，岂不可以格。如麻麦稻粱，甚时种，甚时收，地之肥，地之粢，厚薄不同，此宜植某物，亦皆有理。”问：“致知自粗而推至於精，自近而推至於远。不知所推之事，如世间甚事？”曰：“自‘无穿窬之心’，推之至於‘以不言饣舌’之类；自‘无欲害人之心’，推之举天下皆在所爱。至如一饭以奉亲，至於保四海，通神明，皆此心也。”〔取
    先生问：“大学看得如何？”曰：“大纲只是明明德，而著力在格物上。”曰：“著力处大段在这里，更熟看，要见血脉相贯穿。程子格物几处，更子细玩味，说更不可易。某当初亦未晓得。如吕，如谢，如尹杨诸公说，都见好。後来都段段录出，排在那里，句句将来比对，逐字称停过，方见得程子说扌颠扑不破。诸公说，挨著便成粉碎了！”问：“胡氏说，何谓太迫？”曰：“说得来局蹙，不恁地宽舒，如将绳索纟并在这里一般，也只看道理未熟。如程子说，便宽舒。他说‘立志以定其本’，是始者立个根基。‘居敬以持其志，志立乎事物之表，敬行乎事物之内，而知乃可精’。知未到精处，方是可精，此是说格物以前底事。後面所说，又是格物以後底事。中间正好用工曲折处，都不曾说，便是局蹙了。”取
    格物须是到处求。“博学之，审问之，慎思之，明辨之”，皆格物之谓也。若只求诸己，亦恐见有错处，不可执一。伊川说得甚详：或读书，或处事，或看古人行事，或求诸己，或即人事。复曰：“於人事上推测，自有至当处。”如杨谢游尹诸公，非不见伊川，毕竟说得不曾透，不知如何。今人多说传闻不如亲见。看得如此时，又却传闻未必不如亲见。盖当时一问一对，只说得一件话。而今却斗合平日对问讲论作一处，所以分明好看。〔浩〕
    这个道理，自孔孟既没，便无人理会得。只有韩文公曾说来，又只说到正心、诚意，而遗了格物、致知。及至程子，始推广其说，工夫精密，无复遗憾。然程子既没，诸门人说得便差，都说从别处去，与致知、格物都不相干，只不曾精晓得程子之说耳。只有五峰说得精，其病犹如此。亦缘当时诸公所闻於程子者语意不全，或只闻一时之语，或只闻得一边，所以其说多差。後来却是集诸家语录，凑起众说，此段工夫方始浑全。则当时门人亲炙者未为全幸，生於先生之後者未为不幸。盖得见诸家记录全书，得以详考，所以其法毕备。又曰：“格物、致知，其次上蔡说得稍好。”〔亻选
    诸公致知、格物之说，皆失了伊川意，此正是入门款。於此既差，则他可知矣。〔┿〕
    问：“延平谓：‘为学之初，且当常存此心，勿为他事所胜。凡遇一事，即当且就此事反复推寻以究其极。待此一事融释脱落，然後别穷一事，久之自当有洒然处。’与伊川‘今日格一件，明日格一件’之语不同，如何？”曰：“这话不如伊川说‘今日明日’恁地急。卓录但云：“伊川说得较快。”这说是教人若遇一事，即且就上理会教烂熟离析，不待擘开，自然分解。久之自当有洒然处，自是见得快活。某常说道，天下事无他，只是个熟与不熟。若只一时恁地约摸得，都不与自家相干，久後皆忘却。只如借得人家事一般，少间被人取将去，又济自家甚事！”〔贺孙〕卓同。
    李尧卿问：“延平言穷理工夫，先生以为不若伊川规模之大，条理之密。莫是延平教人穷此一事，必待其融释脱落，然後别穷一事；设若此事未穷，遂为此事所拘，不若程子‘若穷此事未得且别穷’之言为大否？”曰：“程子之言诚善。穷一事未透，又便别穷一事，亦不得。彼谓有甚不通者，不得已而如此耳。不可便执此说，容易改换却，致工夫不专一也。”〔壮祖〕
    廷老问：“李先生以为为学之初，凡遇一事，当且就此事反覆推寻以究其理。此说如何？”曰：“为学之初，只得如此。且如杨之为我，墨氏之兼爱，颜子居陋巷，禹稷之三过其门而不入。禹稷则似乎墨氏之兼爱；颜子当天下如此坏乱时节，却自箪瓢陋巷，则似乎杨氏之为我。然也须知道圣贤也有处与他相似，其实却不如此，中间有多少商量。举此一端，即便可见。”〔道夫〕
    ◎传六章
    因说自欺、欺人，曰：“欺人亦是自欺，此又是自欺之甚者。便教尽大地只有自家一人，也只是自欺，如此者多矣。到得那欺人时，大故郎当。若论自欺细处：且如为善，自家也知得是合当为，也勉强去做，只是心里又有些便不消如此做也不妨底意思；如不为不善，心里也知得不当为而不为，虽是不为，然心中也又有些便为也不妨底意思。此便是自欺，便是好善不‘如好好色’，恶恶不‘如恶恶臭’。便做九分九鹁藕烈为善，只那一毫不要为底，便是自欺，便是意不实矣。或问中说得极分晓。”〔亻选
    问：“或问‘诚意’章末，旧引程子自慊之说，今何除之？”曰：“此言说得亦过。”〔淳〕
    先之问：“‘诚意’章或问云：‘孟子所论浩然之气，其原盖出於此。’何也？”曰：“人只是慊快充足，仰不愧，俯不怍，则其气自直，便自日长，以至於充塞天地。虽是刀锯在前，鼎镬在後，也不怕！”〔贺孙〕
    ◎传七章
    陈问：“或问云：‘此心之体，寂然不动，如镜之空，如衡之平，何不得其正之有！’此是言其体之正。又：‘心之应物，皆出於至公，而无不正矣。’此又是言其用之正。所谓心正者，是兼体、用言之否？”曰：“不可。只道体正，应物未必便正。此心之体，如衡之平。所谓正，又在那下。衡平在这里，随物而应，无不正。”又云：“‘如衡之平’下，少几个字：‘感物而发无不正。’”取
    问：“正心必先诚意。而或问有云：‘必先持志、守气以正其心。’何也？”曰：“此只是就心上说。思虑不放肆，便是持志；动作不放肆，便是守气。守气是‘无暴其气’，只是不放肆。”〔取
    锺唐杰问：“或问云：‘意既诚矣，而心犹有动焉，然後可以责其不正而复乎正。’意之既诚，何为心犹有动？”曰：“意虽已诚，而此心持守之不固，是以有动。到这里，犹自三分是小人，正要做工夫。且意未诚时，譬犹人之犯私罪也；意既诚而心犹动，譬犹人之犯公罪也，亦甚有间矣。”〔盖卿〕
    “或问‘意既诚矣，而心犹有动焉，然後可以责其不正而复乎正’，是如何？”曰：“若是意未诚时，只是一个虚伪无实之人，更问甚心之正与不正！唯是意已诚实，然後方可见得忿忄印⒖志濉⒑美帧⒂腔加衅重处，即便随而正之也。”〔广〕
    问“意既诚矣”一段。曰：“不诚是虚伪无实之人，更理会甚正！正如水浑，分甚清浊。不虚伪无实，是个好人了，这里方择得正不正做事。如水清了，只是微动。故忿忄铀恼撸已是好人底事。事至不免为气动，则不免差了。”因举左氏传云：“‘正曲为直，正直为正。’曲是体段不直，既为整直，只消安排教端正，故云正直。”〔士毅〕过录云：“先生因子洪问意诚矣，而心犹有动之意，而曰：‘如“正直为正，正曲为直”两句，“正曲为直”，如出成界方，已直矣；“正直为正”，则如安顿界方，得是当处。’”
    ◎传九章
    问：“赤子之心是已发。大学或问云‘人之初生，固纯一而未发’，何也？”曰：“赤子之心虽是已发，然也有未发时。如饥便啼，渴便叫，恁地而已，不似大人恁地劳攘。赤子之心亦涵两头意。程子向来只指一边言之。”〔取
    问：“仁让言家，贪戾言人，或问以为‘善必积而後成，恶虽小而可惧’，发明此意，深足以警人当为善而去恶矣。然所引书云：‘德罔小，不德罔大。’则疑下一句正合本文，而上一句不或反乎？”曰：“‘尔惟德罔小’，正言其不可小也，则庶乎‘万邦惟庆’。正与大学相合。”〔壮祖〕
    或问：“先吏部说：‘有诸己而後求诸人，无诸己而後非诸人。’”曰：“这是说寻常人，若自家有诸己，又何必求诸人；无诸己，又何必非诸人。如孔子说‘躬自厚而薄责於人’，‘攻其恶，毋攻人之恶’。至於大学之说，是有天下国家者，势不可以不责他。然又须自家有诸己，然後可以求人之善；无诸己，然後可以非人之恶。”〔贺孙〕
    范公“恕己之心恕人”这一句自好。只是圣人说恕，不曾如是倒说了。不若横渠说“以责人之心责己，爱己之心爱人”，则是见他人不善，我亦当无是不善；我有是善，亦要他人有是善。推此计度之心，此乃恕也。於己，不当下“恕”字。〔泳〕
    范公“以恕己之心恕人”，此句未善。若曰“以爱己之心爱人”，方无病。盖恕是个推出去底，今收入来做恕己，便成忽略了。〔道夫〕
    蜚卿问：“大学或问，近世名卿谓，‘以恕己之心恕人’，是不忠之恕，如何？”曰：“这便是自家本领不正。古人便先自本领上正了，却从此推出去。如‘己欲立’，也不是阿附得立，到得立人处，便也不要由阿附而立；‘己欲达’，也不是邪枉得达，到得达人处，便也不要由邪枉而达。今人却是自家先自不正当了，阿附权势，讨得些官职富贵去做了，便见别人阿附讨得富贵底，便欲以所以恕己者而恕之。却不知‘恕’之一字，只可说出去，不可说入来；只可以接物，不可以处己。盖自家身上元著不得个‘恕’字，只‘恕己’两字便不是了。”问：“今人言情恕，恕以待人，是否？”曰：“似如此说处，也未见他邪正之所在。若说道自家不合去穿窬，切望情恕，这却著不得。若说道偶忙不及写书，切望情恕，这却无害，盖自家有忙底时节。”〔А
    问：“大学或问以近世名卿‘恕’字之说为不然矣，而复录其语於小学者，何也？”曰：“小学所取宽。若欲修润其语，当曰‘以爱己之心爱人’，可也。”〔必大〕
    ◎传十章
    问：“或问以所占之地言之，则随所在如此否？”曰：“上下也如此，前後也如此，左右也如此。古人小处亦可见：如‘并坐不横肱’，恐妨碍左边人，又妨碍右边人。如此，则左右俱不相妨，此便是以左之心交於右，以右之心交於左。如‘户开亦开，户阖亦阖，有後入者，阖而勿遂’。前人之开，所以待後之来，自家亦当依他恁地开；前人之阖，恐後人有妨所议，自家亦当依他恁地阖，此是不以後来而变乎前之意。如後面更有人来，则吾不当尽阖了门，此又是不以先入而拒乎後之意。如此，则前後处得都好，便是以前之心先於後，以後之心从於前。”问：“凡事事物物皆要如此否？”曰：“是。如我事亲，便也要使人皆得事亲；我敬长慈幼，便也要使人皆得敬长慈幼。此章上面说：‘上老老而民兴孝，上长长而民兴弟，上恤孤而民不倍。’是民之感化如此，可见天下人人心都一般。君子既知人都有此心，所以有炀刂道，要人人都得尽其心。若我之事其亲，备四海九州之美味，却使民之父母冻饿，藜藿糟糠不给；我之敬长慈幼，却使天下之人兄弟妻子离散，便不是炀亍Ｖ杏挂欢嗡求乎子之事我如此，而我之事父却未能如此；所求乎臣之事我如此，而我之事君却未能如此；及所求乎弟，所求乎朋友，亦是此意。上下左右前後及中央做七个人看，便自分晓。”〔淳〕（韧。）
    ●卷十九・论语一
    ◎语孟纲领
    语孟工夫少，得效多；六经工夫多，得效少。〔大雅〕以下六经四子。
    语孟用三二年工夫看，亦须兼看大学及书诗，所谓“兴於诗”。诸经诸史，大抵皆不可不读。〔德明〕
    某论语集注已改，公读令大学十分熟了，却取去看。论语孟子都是大学中肉菜，先後浅深，参差互见。若不把大学做个匡壳子，卒亦未易看得。〔贺孙〕
    或云：“论语不如中庸。”曰：“只是一理，若看得透，方知无异。论语是每日零碎问。譬如大海也是水，一勺也是水。所说千言万语，皆是一理。须是透得，则推之其它，道理皆通。”又曰：“圣贤所说只一般，只是一个‘择善固执之’。论语则说‘学而时习之’，孟子则说‘明善诚身’，下得字各自精细，真实工夫只一般。须是知其所以不同，方知其所谓同也。而今须是穷究得一物事透彻方知。如入个门，方知门里房舍间架。若不亲入其门户，在外遥望，说我皆知得，则门里事如何知得。”〔亻选
    论语只说仁，中庸只说智。圣人拈起来底便说，不可以例求。〔泳〕
    论语易晓，孟子有难晓处。语孟中庸大学是熟饭，看其它经，是打禾为饭。〔节〕
    古书多至後面便不分晓。语孟亦然。〔节〕
    夫子教人，零零星星，说来说去，合来合去，合成一个大物事。〔节〕以下孔孟教人。
    且如孔门教人，亦自有等。圣人教人，何不都教他做颜曾底事业？而子贡子路之徒所以止於子贡子路者，是其才止於此。且如“克己复礼”，虽止是教颜子如此说，然所以教他人，亦未尝不是“克己复礼”底道理。〔卓〕
    孔门教人甚宽，今日理会些子，明日又理会些子，久则自贯通。如耕荒田，今日耕些子，明日又耕些子，久则自周匝。虽有不到处，亦不出这理。〔节〕
    问：“孔子教人就事上做工夫，孟子教人就心上做工夫，何故不同？”曰：“圣贤教人，立个门户，各自不同。”〔节〕
    孟子教人多言理义大体，孔子则就切实做工夫处教人。〔端蒙〕
    孔子教人只从中间起，使人便做工夫去，久则自能知向上底道理，所谓“下学上达”也。孟子始终都举，先要人识心性著落，却下功夫做去。〔端蒙〕
    论语不说心，只说实事。节录作：“只就事实上说。”孟子说心，後来遂有求心之病。〔方子〕
    孟子所谓集义，只是一个“是”字；孔子所谓思无邪，只是一个“正”字。不是便非，不正便邪。圣贤教人，只是求个是底道理。〔夔孙〕
    孔子教人极直截，孟子较费力。孟子必要充广。孔子教人，合下便有下手处。问：“孔子何故不令人充广？”曰：“‘居处恭，执事敬’，非充广而何？”〔节〕
    孔子教人只言“居处恭，执事敬，与人忠”，含畜得意思在其中，使人自求之。到孟子便指出了性善，早不似圣人了。〔祖道〕
    孔子只说“忠信笃敬”，孟子便发出“性善”，直是漏泄！〔德明〕
    孟子言存心、养性，便说得虚。至孔子教人“居处恭，执事敬，与人忠”等语，则就实行处做功夫。如此，则存心、养性自在。〔端蒙〕
    孔子之言，多且是逅底龉し颍如“居处恭，执事敬”，“言忠信，行笃敬”之类，未说此是要理会甚么物。待学者自做得工夫透彻，却就其中见得体段是如此。至孟子，则恐人不理会得，又趱进一著说，如“恻隐之心”与“学问之道，求放心”之类，说得渐渐亲切。今人将孔孟之言都只恁地草率看过了。〔雉〕
    问：“论语一书未尝说一‘心’字。至孟子，只管拈‘人心’字说来说去：曰‘推是心’，曰‘求放心’，曰‘尽心’，曰‘赤子之心’，曰‘存心’。莫是孔门学者自知理会个心，故不待圣人苦口；到孟子时，世变既远，人才渐渐不如古，故孟子极力与言，要他从个本原处理会否？”曰：“孔门虽不曾说心，然答弟子问仁处，非理会心而何。仁即心也，但当时不说个‘心’字耳。此处当自思之，亦未是大疑处。”〔开〕
    蜚卿问：“论语之言，无所不包，而其所以示人者，莫非操存涵养之要；七篇之指，无所不究，而其所以示人者，类多体验充广之端。”曰：“孔子体面大，不用恁地说，道理自在里面。孟子多是就发见处尽说与人，终不似夫子立得根本住。所以程子谓‘其才高，学之无可依据’。要之，夫子所说包得孟子，孟子所言却出不得圣人疆域。且如夫子都不说出，但教人恁地去做，则仁便在其中。如言‘居处恭，执事敬，与人忠’，果能此，则心便在。到孟子则不然，曰：‘恻隐之心，仁之端也。今人乍见孺子将入井，皆有怵惕、恻隐之心。’都教人就事上推究。”道夫问：“如孟子所谓‘求放心’，‘集义所生’，莫是立根本处否？”曰：“他有恁地处，终是说得来宽。”曰：“他莫是以其所以做工夫者告人否？”曰：“固是。也是他所见如此。自後世观之，孔颜便是汉文帝之躬修玄默，而其效至於几致刑措。孟子便如唐太宗，天下之事无所不为，极力做去，而其效亦几致刑措。”〔道夫〕端蒙录一条，疑同闻。见集注读语孟法。
    看文字，且须看其平易正当处。孔孟教人，句句是朴实头。“人能充无受尔汝之实”，“实”字将作“心”字看。须是我心中有不受尔汝之实处，如仁义是也。〔祖道〕
    孟子比孔子时说得高。然“孟子道性善，言必称尧舜”，又见孟子说得实。因论南轩奏议有过当处。〔方子〕
    或问：“孟子说‘仁’字，义甚分明，孔子都不曾分晓说，是如何？”曰：“孔子未尝不说，只是公自不会看耳。譬如今沙糖，孟子但说糖味甜耳。孔子虽不如此说，却只将那糖与人吃。人若肯吃，则其味之甜，自不待说而知也。”〔广〕
    圣人说话，磨棱合缝，盛水不漏。如云“一言丧邦”，“以直报怨”，自是细密。孟子说得便粗，如云“今乐犹古乐”，“太王好色”，“公刘好货”之类。横渠说：“孟子比圣人自是粗。颜子所以未到圣人处，亦只是心粗。”〔夔孙〕
    孟子要熟读，论语却费思索。孟子熟读易见，盖缘是它有许多答问发扬。〔贺孙〕读语孟。
    看孟子，与论语不同，论语要冷看，孟子要熟读。论语逐文逐意各是一义，故用子细静观。孟子成大段，首尾通贯，熟读文义自见，不可逐一句一字上理会也。〔雉〕
    沉浸专一於论孟，必待其自得。
    读论语，如无孟子；读前一段，如无後一段。不然，方读此，又思彼，扰扰於中。这般人不惟无得於书，胸中如此，做事全做不得。
    大凡看经书，看论语，如无孟子；看上章，如无下章；看‘学而时习之’未得，不须看‘有朋自远方来’。且专精此一句，得之而後已。又如方理会此一句未得，不须杂以别说相似者。次第乱了，和此一句亦晓不得。〔振〕
    人有言，理会得论语，便是孔子；理会得七篇，便是孟子。子细看，亦是如此。盖论语中言语，真能穷究极其纤悉，无不透彻，如从孔子肚里穿过，孔子肝肺尽知了，岂不是孔子！七篇中言语，真能穷究透彻无一不尽，如从孟子肚里穿过，孟子肝肺尽知了，岂不是孟子！〔淳〕
    讲习孔孟书。孔孟往矣，口不能言。须以此心比孔孟之心，将孔孟心作自己心。要须自家说时，孔孟点头道是，方得。不可谓孔孟不会说话，一向任己见说将去。若如此说孟子时，不成说孟子，只是说“王子”也！又若更不逐事细看，但以一个字包括，此又不可。此名“包子”，又不是孟子也！〔力行〕
    论语多门弟子所集，故言语时有长长短短不类处。孟子，疑自著之书，故首尾文字一体，无些子瑕疵。不是自下手，安得如此好！若是门弟子集，则其人亦甚高，不可谓“轲死不传”。
    孔门问答，曾子闻得底话，颜子未必与闻；颜子闻得底话，子贡未必与闻。今却合在论语一书，後世学者岂不幸事！但患自家不去用心。〔儒用〕读论语。
    问：“论语近读得如何？昨日所读底，今日再读，见得如何？”г唬骸吧锌次词臁！痹唬骸罢庖彩辜辈坏茫也不可慢。所谓急不得者，功效不可急；所谓不可慢者，工夫不可慢。”〔А
    问叔器：“论语读多少？”曰：“两日只杂看。”曰：“恁地如何会长进！看此一书，且须专此一书。便待此边冷如冰，那边热如火，亦不可舍此而观彼。”〔淳〕
    问林恭甫：“看论语至何处？”曰：“至述而。”曰：“莫要恁地快，这个使急不得。须是缓缓理会，须是逐一章去搜索。候这一章透彻後，却理会第二章，久後通贯，却事事会看。如吃饭样，吃了一口，又吃一口，吃得滋味後，方解生精血。若只恁地吞下去，则不济事。”〔义刚〕
    论语难读。日只可看一二段，不可只道理会文义得了便了。须是子细玩味，以身体之，见前後晦明生熟不同，方是切实。〔贺孙〕
    论读书之法。择之云：“尝作课程，看论语日不得过一段。”曰：“明者可读两段，或三段。如此，亦所以治躁心。近日学者病在好高，读论语，未问学而时习，便说一贯；孟子，未言梁王问利，便说尽心；易，未看六十四卦，便先读系辞。”〔德明〕
    人读书，不得扌糖叭ィ下梢必无所得。如理会论语，只得理会论语，不得存心在孟子。如理会里仁一篇，且逐章相挨理会了，然後从公冶长理会去，如此便是。〔去伪〕
    论语一日只看一段，大故明白底，则看两段。须是专一，自早至夜，虽不读，亦当涵泳常在胸次，如有一件事未了相似，到晚却把来商量。但一日积一段，日日如此，年岁间自是里面通贯，道理分明。〔А
    问：“看论语了未？”广云：“已看一遍了。”曰：“太快。若如此看，只是理会文义，不见得他深长底意味。所谓深长意味，又他别无说话，只是涵泳久之自见得。”〔广〕
    论语，愈看愈见滋味出。若欲草草去看，亻尽说得通，恐未能有益。凡看文字，须看古人下字意思是如何。且如前辈作文，一篇中，须看它用意在那里。举杜子美诗云：“更觉良工用心苦。”一般人看画，只见得是画一般；识底人看，便见得它精神妙处，知得它用心苦也。〔取
    王子充问学。曰：“圣人教人，只是个论语。汉魏诸儒只是训诂，论语须是玩味。今人读书伤快，须是熟方得。”曰：“论语莫也须拣个紧要底看否？”曰：“不可。须从头看，无精无粗，无浅无深，且都玩味得熟，道理自然出。”曰：“读书未见得切，须见之行事方切。”曰：“不然。且如论语，第一便教人学，便是孝弟求仁，便戒人巧言令色，便三省，也可谓甚切。”〔А
    莫云论语中有紧要底，有逅档祝且要著力紧要底，便是拣别。若如此，则孟子一部，可删者多矣！圣贤言语，粗说细说，皆著理会教透彻。盖道理至广至大，故有说得易处，说得难处，说得大处，说得小处。若不尽见，必定有窒碍处。若谓只“言忠信，行笃敬”便可，则自汉唐以来，岂是无此等人，因甚道统之传却不曾得？亦可见矣。〔┿〕
    先生问：“论语如何看？”淳曰：“见得圣人言行，极天理之实而无一毫之妄。学者之用工，尤当极其实而不容有一毫之妄。”曰：“大纲也是如此。然就里面详细处，须要十分透彻，无一不尽。”〔淳〕
    或讲论语，因曰：“圣人说话，开口见心，必不只说半截，藏著半截。学者观书，且就本文上看取正意，不须立说别生枝蔓。唯能认得圣人句中之意，乃善。”〔必大〕
    圣人之言，虽是平说，自然周遍，亭亭当当，都有许多四方八面，不少了些子意思。若门人弟子之言，便有不能无偏处。如夫子言“文质彬彬”，自然停当恰好。子贡“文犹质也，质犹文也”，便说得偏。夫子言“行有馀力，则以学文”，自然有先後轻重。而子夏“虽曰未学，吾必谓之学”，便有废学之弊。〔端蒙〕
    人之为学，也是难。若不从文字上做工夫，又茫然不知下手处；若是字字而求，句句而论，不於身心上著切体认，则又无所益。且如说“我欲仁，斯仁至矣”，何故孔门许多弟子，圣人竟不曾以仁许之？虽以颜子之贤，而尚不违於三月之後，圣人乃曰“我欲斯至”！盍亦於日用体验，我若欲仁，其心如何？仁之至不至，其意又如何？又如说非礼勿视听言动，盍亦每事省察何者为非礼，而吾又何以能勿视勿听？若每日如此读书，庶几看得道理自我心而得，不为徒言也。〔壮祖〕
    德先问孟子。曰：“孟子说得段段痛切，如检死人相似，必有个致命痕。孟子段段有个致命处，看得这般处出，方有精神。须看其说与我如何，与今人如何，须得其切处。今一切看得都困了。”〔扬〕读孟子。
    “‘学问之道无它，求其放心而已。’又曰：‘有是四端於我者，知皆扩而充之。’孟子说得最好。人之一心，在外者又要收入来，在内者又要推出去。孟子一部书皆是此意。”又以手作推之状，曰：“推，须是用力如此。”又曰：“立天之道，曰阴与阳；立地之道，曰柔与刚；立人之道，曰仁与义。”又曰：“世间只有个阖辟内外，人须自体察取。”〔祖道〕人杰录云：“心在外者，要收向里；心在内者，却推出去。孟子云，学问求放心，四端扩而充之。一部孟子皆是此意。大抵一收一放，一阖一辟，道理森然。”赐录云：“因说仁义，曰：‘只有孟子说得好。如曰：“学问之道无他，求其放心而已。”此是从外面收入里来。如曰：“人之有是四端，知皆扩而充之。”又要从里面发出去。凡此出入往来，皆由个心。’又曰：‘所谓“立天之道，曰阴与阳；立地之道，曰柔与刚；立人之道，曰仁与义”，都是恁地’。”
    读孟子，非惟看它义理，熟读之，便晓作文之法：首尾照应，血脉通贯，语意反覆，明白峻洁，无一字闲。人若能如此作文，便是第一等文章！〔亻选
    孟子之书，明白亲切，无甚可疑者。只要日日熟读，须教它在吾肚中先千百转，便自然纯熟。某初看时，要逐句去看它，便觉得意思浅迫。至後来放宽看，却有条理。然此书不特是义理精明，又且是甚次第文章。某因读，亦知作文之法。〔植〕
    孟子，全读方见得意思贯。某因读孟子，见得古人作文法，亦有似今人间架。〔淳〕
    “孟子文章妙不可言。”文蔚曰：“他每段自有一二句纲领，其後只是解此一二句。”曰：“此犹是浅者，其他自有妙处。惟老苏文深得其妙。”〔文蔚〕
    孟子之文，恐一篇是一人作。又疑孟子亲作，不然，何其妙也！岂有如是人出孟子之门，而没世不闻耶！〔方〕
    集注且须熟读，记得。〔方子〕集注。
    语吴仁父曰：“某语孟集注，添一字不得，减一字不得，公子细看。”又曰：“不多一个字，不少一个字。”〔节〕
    论语集注如称上称来无异，不高些，不低些。自是学者不肯用工看。如看得透，存养熟，可谓甚生气质。〔友仁〕
    “某於论孟，四十馀年理会，中间逐字称等，不教偏些子。学者将注处，宜子细看。”又曰：“解说圣贤之言，要义理相接去，如水相接去，则水流不碍。”後又云：“中庸解每番看过，不甚有疑。大学则一面看，一面疑，未甚惬意，所以改削不已。”〔过〕
    读书别无法，只管看，便是法。正如呆人相似，捱来捱去。自家都未要先立意见，且虚心只管看。看来看去，自然晓得。某那集注都详备，只是要人看无一字闲。那个无紧要闲底字，越要看。自家意里说是闲字，那个正是紧要字。上蔡云“人不可无根”，便是难。所谓根者，只管看，便是根，不是外面别讨个根来。〔亻选
    前辈解说，恐後学难晓，故集注尽撮其要，已说尽了，不须更去注脚外又添一段说话。只把这个熟看，自然晓得，莫枉费心去外面思量。
    问：“集注引前辈之说，而增损改易本文，其意如何？”曰：“其说有病，不欲更就下面安注脚。”又问：“解文义处，或用‘者’字，或用‘谓’字，或用‘犹’字，或直言，其轻重之意如何？”曰：“直言，直训如此。犹者，犹是如此。”又问“者”、“谓”如何。曰：“是恁地。”〔节〕
    集注中有两说相似而少异者，亦要相资。有说全别者，是未定也。〔淳〕
    或问：“集注有两存者，何者为长？”曰：“使某见得长底时，岂复存其短底？只为是二说皆通，故并存之。然必有一说合得圣人之本意，但不可知尔。”复曰：“大率两说，前一说胜。”〔拱寿〕
    问：“语解胡氏为谁？”曰：“胡明仲也。向见张钦夫殊不取其说，某以为不然。他虽有未至处，若是说得是者，岂可废！”〔广〕
    集注中曾氏是文清公，黄氏是黄祖舜，晁氏是晁以道，李氏是李光祖。〔广〕
    程先生经解，理在解语内。某集注论语，只是发明其辞，使人玩味经文，理皆在经文内。易传不看本文，亦是自成一书。杜预左传解，不看经文，亦自成一书。郑笺不识经大旨，故多随句解。
    论语集注盖某十年前本，为朋友间传去，乡人遂不告而刊。及知觉，则已分裂四出，而不可收矣。其间多所未稳，煞误看读。要之，圣贤言语，正大明白，本不须恁地传注。正所谓“记其一而遗其百，得其粗而遗其精”者也。〔道夫〕
    或述孟子集注意义以问。曰：“大概如此，只是要熟，须是日日认过。”述大学以问。曰：“也只如此，只是要日日认过。读新底了，反转看旧底，教十分熟後，自别有意思。”又曰：“如鸡伏卵，只管日日伏，自会成。”〔贺孙〕
    初解孟子时，见自不明。随著前辈说，反不自明，不得其要者多矣。〔方〕
    集注乃集义之精髓。〔道夫〕集注、集义。
    问：“孟子比论语却易看，但其间数段极难晓。”曰：“只尽心篇语简了，便难理会。且如‘养气’一章，被它说长了，极分晓，只是人不熟读。”问：“论语浩博，须作年岁间读，然中间切要处先理会，如何？”曰：“某近来作论语略解，以精义太详，说得没紧要处，多似空费工夫，故作此书。而今看得，若不看精义，只看略解，终是不浃洽。”因举五峰旧见龟山，问为学之方。龟山曰：“且看论语。”五峰问：“论语中何者为要？”龟山不对。久之，曰：“熟读。”先生因曰：“如今且只得挨将去。”〔А
    诸朋友若先看集义，恐未易分别得，又费工夫。不如看集注，又恐太易了。这事难说。不奈何，且须看集注教熟了，可更看集义。集义多有好处，某却不编出者，这处却好商量，却好子细看所以去取之意如何。须是看得集义，方始无疑。某旧日只恐集义中有未晓得义理，费尽心力，看来看去，近日方始都无疑了。〔贺孙〕
    因说“吾与回言”一章，曰：“便是许多紧要底言语，都不曾说得出。且说精义是许多言语，而集注能有几何言语！一字是一字。其间有一字当百十字底，公都把做等闲看了。圣人言语本自明白，不须解说。只为学者看不见，所以做出注解与学者省一半力。若注解上更看不出，却如何看得圣人意出！”又曰：“凡看文字，端坐熟读，久久於正文边自有细字注脚迸出来，方是自家见得亲切。若只於外面捉摸个影子说，终不济事。圣人言语只熟读玩味，道理自不难见。若果曾著心，而看他道理不出，则圣贤为欺我矣！如老苏辈，只读孟韩二子，便翻绎得许多文章出来。且如攻城，四面牢壮，若攻得一面破时，这城子已是自家底了，不待更攻得那三面，方入得去。初学固是要看大学论孟。若读得大学一书透彻，其他书都不费力，触处便见。”喟然叹者久之，曰：“自有这个道理，说与人不信！”
    问：“近看论语精义，不知读之当有何法？”曰：“别无方法，但虚心熟读而审择之耳。”〔人杰〕集义。
    因论集义论语，曰：“於学者难说。看众人所说七纵八横，如相战之类，於其中分别得甚妙。然精神短者，又难教如此。只教看集注，又皆平易了，兴起人不得。”〔振〕
    问：“要看精义，不知如何看？”曰：“只是逐段子细玩味。公记得书否？若记不得，亦玩味不得。横渠云：‘读书须是成诵。’”又曰：“某近看学者须是专一。譬如服药，须是专服一药，方见有效。”〔А
    问：“精义有说得高远处，不知如何看。”曰：“也须都子细看，取予却在自家。若以为高远而略之，便卤莽了！”〔А
    读书，且须熟读玩味，不必立说，且理会古人说教通透。如语孟集义中所载诸先生语，须是熟读，一一记放心下，时时将来玩味，久久自然理会得。今有一般学者，见人恁么说，不穷究它说是如何，也去立一说来扌趟担何益於事！只赢得一个理会不得尔。〔广〕
    读书，须痛下工夫，须要细看。心粗性急，终不济事。如看论语精义，且只将诸说相比并看，自然比得正道理出来。如识高者，初见一条，便能判其是非。如未能，且细看，如看按款相似。虽未能便断得它按，然已是经心尽知其情矣。只管如此，将来粗急之心亦磨砻得细密了。横渠云：“文欲密察，心欲洪放。”若不痛做工夫，终是难入。〔德明〕
    看精义，须宽著心，不可看杀了。二先生说，自有相关透处，如伊川云：“有主则实。”又云：“有主则虚。”如孟子云：“生於其心，害於其政；发於其政，害於其事。”又云：“作於其心，害於其事；作於其事，害於其政。”自当随文、随时、随事看，各有通彻处。〔德明〕
    读论语，须将精义看。先看一段，次看第二段，将两段比较孰得孰失，孰是孰非。又将第三段比较如前。又总一章之说而尽比较之。其间须有一说合圣人之意，或有两说，有三说，有四五说皆是，又就其中比较疏密。如此，便是格物。及看得此一章透彻，则知便至。或自未有见识，只得就这里挨。一章之中，程子之说多是，门人之说多非。然初看时，不可先萌此心，门人所说亦多有好处。蜚卿曰：“只将程子之说为主，如何？”曰：“不可，只得以理为主，然後看它底。看得一章直是透彻了，然後看第二章，亦如此法。若看得三四篇，此心便熟，数篇之後，迎刃而解矣。某尝苦口与学者说得口破，少有依某去著力做工夫者。且如‘格物、致知’之章，程子与门人之说，某初读之，皆不敢疑。後来编出细看，见得程子诸说虽不同，意未尝不贯。其门人之说，与先生盖有大不同者矣。”〔骧〕
    读书考义理，似是而非者难辨。且如精义中，惟程先生说得确当。至其门人，非惟不尽得夫子之意，虽程子之意，亦多失之。今读语孟，不可便道精义都不是，都废了。须借它做阶梯去寻求，将来自见道理。知得它是非，方是自己所得处。如张无垢文字浅近，却易见也。问：“如何辨得似是而非？”曰：“遗书所谓义理栽培者是也。如此用工，久之自能辨得。”〔德明〕
    论语中，程先生及和靖说，只於本文添一两字，甚平淡，然意味深长，须当子细看。要见得它意味，方好。〔淳〕
    问：“精义中，尹氏说多与二程同，何也？”曰“二程说得已明，尹氏只说出。”问：“谢氏之说多华！！痹唬骸昂侍郎尝教人看谢氏论语，以其文字上多有发越处。”〔敬仲〕
    先生问：“寻常精义，自二程外，孰得？”曰：“自二程外，诸说恐不相上下。”又问蜚卿。答曰：“自二程外，惟龟山胜。”曰：“龟山好引证，未说本意，且将别说折过。人若看它本说未分明，并连所引失之。此亦是一病。”又问仲思。答曰：“据某，恐自二程外，惟和靖之说为简当。”曰：“以某观之，却是和靖说得的当。虽其言短浅，时说不尽，然却得这意思。”顷之，复曰：“此亦大纲偶然说到此，不可以为定也。”
    明道说道理，一看便好，愈看而愈好。伊川犹不无难明处，然愈看亦愈好。上蔡过高，多说人行不得底说话。杨氏援引十件，也要做十件引上来。范氏一个宽大气象，然说得走作，便不可晓。〔端蒙〕
    上蔡论语解，言语极多。看得透时，它只有一两字是紧要。〔赐〕
    问：“谢氏说多过，不如杨氏说最实。”曰：“尹氏语言最实，亦多是处。但看文字，亦不可如此先怀权断於胸中。如谢氏说，十分有九分过处，其间亦有一分说得恰好处，岂可先立定说。今且须虚心玩理。”大雅问：“理如何玩？”曰：“今当以小说明之：一人欲学相气色，其师与五色线一串，令入暗室中认之。云：‘辨得此五色出，方能相气色。’看圣人意旨，亦要如此精专，方得之。到自得处，不从说来，虽人言亦不信。盖开导虽假人言，得处须是自得，人则无如之何也。孔子言语简，若欲得之，亦非用许多工夫不得。孟子之言多，若欲得之，亦合用许多工夫。孔子言简，故意广无失。孟子言多意长，前呼後唤，事理俱明，亦无失。若他人语多，则有失。某今接士大夫，答问多，转觉辞多无益。”〔大雅〕
    原父论语解，紧要处只是庄老。〔必大〕诸家解。
    先生问：“曾文清有论语解，曾见否？”曰：“尝见之，其言语简。”曰：“其中极有好处，亦有先儒道不到处。某不及识之，想是一精确人，故解书言多简。”某曰：“闻之，文清每日早，必正衣冠，读论语一篇。”曰：“此所谓‘学而时习之’，与今日学者读论语不同。”〔可学〕
    建安吴才老作论语十说，世以为定夫作者，非也。其功浅，其害亦浅。又为论语考异，其功渐深，而有深害矣。至为语解，即以己意测度圣人，谓圣人为多诈轻薄人矣！徐╀为刊其书越州以行。〔方〕
    学者解论语，多是硬说。须习熟，然後有个入头处。〔季札〕
    孟子疏，乃邵武士人假作。蔡季通识其人。当孔颖达时，未尚孟子，只尚论语孝经尔。其书全不似疏样，不曾解出名物制度，只绕缠赵岐之说耳。〔〕
    问伊川说“读书当观圣人所以作经之意，与圣人所以用心”一条。曰：“此条，程先生说读书，最为亲切。今人不会读书是如何？只缘不曾求圣人之意，才拈得些小，便把自意硬入放里面，胡说乱说。故教它就圣人意上求，看如何。”问：“‘易其气’是如何？”曰：“只是放教宽慢。今人多要硬把捉教住，如有个难理会处，便要刻画百端讨出来，枉费心力。少刻只说得自底，那里见圣人意！”又曰：“固是要思索，思索那曾恁地！”又举“阙其疑”一句，叹美之。〔贺孙〕集注读论孟法。
    先生尝举程子读论孟切己之说，且如“学而时习之”，切己看时，曾时习与否？句句如此求之，则有益矣。余正甫云：“看中庸大学，只得其纲而无目，如衣服只有领子。”过当时不曾应。後欲问：“谓之纲者，以其目而得名；谓之领者，以其衣而得名。若无目，则不得谓之纲矣。故先生编礼，欲以中庸大学学记等篇置之卷端为礼本。”正甫未之从。〔过〕
    问：“孔子言语句句是自然，孟子言语句句是事实。”曰：“孔子言语一似没紧要说出来，自是包含无限道理，无些渗漏。如云‘道之以政，齐之以刑；道之以德，齐之以礼’数句，孔子初不曾著气力，只似没紧要说出来，自是委曲详尽，说尽道理，更走它底不得。若孟子便用著气力，依文按本，据事实说无限言语，方说得出。此所以为圣贤之别也。孟子说话，初间定用两句说起个头，下面便分开两段说去，正如而今人做文字相似。”〔亻选
    论语之书，无非操存、涵养之要；七篇之书，莫非体验、扩充之端。盖孔子大概使人优游餍饫，涵泳讽味；孟子大概是要人探索力讨，反己自求。故伊川曰：“孔子句句是自然，孟子句句是事实。”亦此意也。如论语所言“居处恭，执事敬，与人忠”，“出门如见大宾，使民如承大祭”，“非礼勿视听言动”之类，皆是存养底意思。孟子言性善，存心，养性，孺子入井之心，四端之发，若火始然，泉始达之类，皆是要体认得这心性下落，扩而充之。於此等类语玩味，便自可见。〔端蒙〕
    问：“齐景公欲封孔子以尼之田，晏婴不可。楚昭王欲封孔子以书社之地，子西不可。使无晏婴子西，则夫子还受之乎？”曰：“既仕其国，则须有采地，受之可也。”〔人杰〕集注序说。
    楚昭王招孔子，孔子过陈蔡被围。昭王之招无此事。邹鲁间陋儒尊孔子之意如此。设使是昭王招，陈蔡乃其下风耳，岂敢围？张无垢所谓者非。
    ●卷二十・论语二
    ◎学而篇上
    △学而时习之章
    今读论语，且熟读学而一篇，若明得一篇，其馀自然易晓。〔寿昌〕
    学而篇皆是先言自修，而後亲师友。“有朋自远方来”，在“时习”之後；“而亲仁”，在“入则孝，出则弟”之後；“就有道而正焉”，在“食无求饱，居无求安”之後；“毋友不如己者”，在“不重则不威”之後。今人都不去自修，只是专靠师友说话。〔〕
    入道之门，是将自家身己入那道理中去，渐渐相亲，久之与己为一。而今人道理在这里，自家身在外面，全不曾相干涉！〔亻选
    刘问“学而时习之”。曰：“今且理会个‘学’，是学个甚底，然後理会‘习’字、‘时’字。盖人只有个心，天下之理皆聚於此，此是主张自家一身者。若心不在，那里得理来！惟学之久，则心与理一，而周流泛应，无不曲当矣。且说为学有多少事，孟子只说‘学问之道，求其放心而已矣’。盖为学之事虽多有头项，而为学之道，则只在求放心而已。心若不在，更有甚事！”〔雉〕学习。
    书也只是熟读，常记在心头，便得。虽孔子教人，也只是“学而时习之”。若不去时习，则人都不奈你何。只是孔门弟子编集，把这个作第一件。若能时习，将次自晓得。十分难晓底，也解晓得。〔义刚〕
    或问：“‘学而时习’，不是诗书礼乐。”“固不是诗书礼乐。然无诗书礼乐，亦不得。圣人之学与俗学不同，亦只争这些子。圣贤教人读书，只要知所以为学之道。俗学读书，便只是读书，更不理会为学之道是如何。”〔淳〕
    问：注云：‘学之为言，效也。’‘效’字所包甚广。”曰：“是如此。博学，慎思，审问，明辨，笃行，皆学效之事也。”〔骧〕容录云：“人凡有可效处，皆当效之。”
    吴知先问‘学习’二字。曰：“‘学’，是未理会得时，便去学；‘习’，是已学了，又去重学。非是学得了，顿放在一处，却又去习也。只是一件事。‘如鸟数飞’，只是飞了又飞，所谓‘鹰乃学习’是也。”先生因言：“此等处，添入集注中更好。”〔铢〕
    未知未能而求知求能，之谓学；已知已能而行之不已，之谓习。〔义刚〕
    读书、讲论、修饬，皆要时习。〔铢〕
    “学而时习之”，虽是讲学、力行平说，然看他文意，讲学意思终较多。观“则以学文”，“虽曰未学”，则可见。〔伯羽〕
    或问“学而时习之”。曰：“学是学别人，行是自家行。习是行未熟，须在此习行之也。”履。
    问：“时习，是温寻其义理，抑习其所行？”曰：“此句所包广。只是学做此一件事，便须习此一件事。且如学‘克己复礼’，便须朝朝暮暮习这‘克己复礼’。学，效也，是效其人。未能孔子，便效孔子；未能周公，便效周公。巫、医亦然。”〔淳〕
    学习，须是只管在心，常常习。若习得专一，定是脱然通解。〔贺孙〕
    且如今日说这一段文字了，明日又思之；一番思了，又第二、第三番思之，便是时习。今学者才说了便休。〔学蒙〕
    问：“如何是时习？”曰：“如写一个‘上’字，写了一个，又写一个，又写一个。”当时先生亦逐一书此“上”於掌中。〔节〕
    国秀问：“格物、致知是学，诚意、正心是习；学是知，习是行否？”曰：“伊川云：‘时复思绎，浃洽於中，则说也。’这未说到行。知，自有知底学，自有知底习；行，自有行底学，自有行底习。如小儿写字，知得字合恁地写，这是学；便须将心思量安排，这是习。待将笔去写成几个字，这是行底学；今日写一纸，明日写一纸，又明日写一纸，这是行底习。人於知上不习，便要去行，如何得！人於知上不习，非独是知得不分晓，终不能有诸已。”贺孙　。
    问：“程子二说：一云‘时复思绎’，是就知上习；‘所学在我’，是就行上习否？”曰：“是如此。”〔柄〕
    “浃洽”二字，宜子细看。凡於圣贤言语思量透彻，乃有所得。譬之浸物於水：水若未入，只是外面稍湿，里面依前乾燥。必浸之久，则透内皆湿。程子言“时复思绎，浃洽於中，则说”，极有深意。（先生令诸生同讲“学而时习之，不亦说乎”。“须以近者譬得分晓乃可。如小子初授读书，是学也。令读百数十遍，是时习也。既熟，则不烦恼，覆背得，此便是说也。书字亦然。或问中云：“学是未知而求知底工夫，习是未能而求能底工夫。”以此推之，意可得矣。”杂说载魏帝“三三横，两两纵，谁能辨之赐金锺”之令。答者云：“吴人没水自云工，屠儿割肉与称同，伎儿掷绳在虚空。”盖有类三句。陈思王见三人答後，却云：“臣解得是‘习’字。”亦善谑矣。皆说习熟之意。先生然之。）〔过〕
    “学而时习之”，若伊川之说，则专在思索而无力行之功；如上蔡之说，则专於力行而废讲究之义，似皆偏了。〔道夫〕
    问：“程云：‘习，重习也。时复思绎，浃洽於中，则说也。’看来只就义理处说。後添入上蔡‘坐如尸’一段，此又就躬行处说，然後尽时习之意。”曰：“某备两说，某意可见。两段者各只说得一边，寻绎义理与居处皆当习，可也。”後又问：‘习，鸟数飞也’，如何是数飞之义？”曰：“此是说文‘习’字从‘羽’。月令：‘鹰乃学习。’只是飞来飞去也。”〔取
    问：“‘学而时习之’，伊川说‘习’字，就思上说；范氏游氏说，都就行上说。集注多用思意，而附谢氏‘坐如尸，立如齐’一段，为习於行。据贺孙看，不思而行，则未必中道；思得惯熟了，却行无不当者。”曰：“伊川意是说习於思。天下事若不先思，如何会行得！说习於行者，亦不是外於思。思与行亦不可分说。”〔贺孙〕
    “坐如尸，立如齐。”学时是知得“坐如尸，立如齐”。及做时，坐常是如尸，立常是如齐，此是习之事也。〔卓〕
    上蔡谓：“‘坐如尸’，坐时习；‘立如齐’，立时习。”只是亻龙侗说成一个物，恁地习。以见立言最难。某谓，须坐常常照管教如尸，方始是习；立常常照管教如齐，方始是习。逐件中各有一个习，若恁散说，便宽了。〔淳〕
    “坐如尸，立如齐”，谢氏说得也疏率。这个须是说坐时常如尸，立时常如齐，便是。今谢氏却只将这两句来亻龙侗说了。不知这两句里面尚有多少事，逐件各有个习在。立言便也是难。〔义刚〕
    方叔弟问：“平居时习，而习中每觉有愧，何也？”曰：“如此，只是工夫不接续也。要习，须常令工夫接续则得。”又问寻求古人意思。曰：“某尝谓学者须是信，又须不信。久之，却自寻得个可信底道理，则是真信也。”〔大雅〕
    “学而时习之”，须是自己时习，然後知心里说处。〔祖道〕说。
    或问“不亦说乎”。曰：“不但只是学道有说处。今人学写字，初间写不好，到後来一旦写得好时，岂不欢喜！又如人习射，初间都射不中，到後来射得中时，岂不欢喜！大抵学到说时，已是进一进了。只说後，便自住不得。且如人过险处，过不得，得人扶持将过。才过得险处了，见一条平坦路，便自欢喜行将去矣。”〔时举〕
    问：“集注谓‘中心喜悦，其进自不能已’。”曰：“所以欲诸公将文字熟读，方始经心，方始谓之习。习是常常去习。今人所以或作或辍者，只缘是不曾到说处。若到说处，自住不得。看来夫子只用说‘学而时习’一句，下面事自节节可见。”〔明作〕
    问：“‘有朋自远方来’，莫是为学之验否？”曰：“不必以验言。大抵朋友远来，能相信从，吾既与他共知得这个道理，自是乐也。”或问：“说与乐如何？”曰：“说是自家心里喜说，人却不知；乐则发散於外也。”〔谟〕朋自远方来。
    郑齐卿问“以善及人而信从者众，故可乐”。曰：“旧尝有‘信从者众，足以验己之有得’。然己既有得，何待人之信从，始为可乐。须知己之有得，亦欲他人之皆得。然信从者但一二，亦未能惬吾之意。至於信之从之者众，则岂不可乐！”又曰：“此段工夫专在时习上做。时习而至於说，则自不能已，後面工夫节节自有来。”〔人杰〕
    问：“‘以善及人而信从者众’，是乐其善之可以及人乎，是乐其信从者众乎？”曰：“乐其信从者众也。大抵私小底人或有所见，则不肯告人，持以自多。君子存心广大，己有所得，足以及人。若己能之，以教诸人，而人不能，是多少可闷！今既信从者自远而至，其众如是，安得不乐！”又云：“紧要在‘学而时习之’，到说处自不能已。今人学而不能久，只是不到可说处。到学而不能自已，则久久自有此理。”〔祖道〕
    问“以善及人而信从者众”。曰：“须是自家有这善，方可及人；无这善，如何及得人。看圣人所言，多少宽大气象！常人褊迫，但闻得些善言，写得些文字，便自宝藏之，以为己物，皆他人所不得知者，成甚模样！今不必说朋来远方是以善及人。如自家写得片文只字而归，人有求者，须当告之，此便是以善及人处。只是待他求方可告之，不可登门而告之。若登门而告之，是往教也，便不可如此。”〔卓〕
    问：“‘以善及人而信从者众’。语初学，将自谋不暇，何以及得人？”曰：“谓如传得师友些好说话好文字，归与朋友，亦唤做及人。如有好说话，得好文字，紧紧藏在笼箧中，如何得及人。”容。
    或问：“‘有朋自远方来’，程先生云：‘推己之善以及人。’有舜善与人同底意。”曰：“不必如此思量推广添将去，且就此上看。此中学问，大率病谤在此，不特近时为然。自彪德美来已如此，盖三十馀年矣。向来记得与他说中庸鬼神之事，也须要说此非功用之鬼神，乃妙用之鬼神，羁缠说去，更无了期。只是向高乘虚接渺说了。此正如看屋，不向屋里看其间架如何，好恶如何，堂奥如何，只在外略一绰过，便说更有一个好屋在，又说上面更有一重好屋在。又如吃饭，不吃在肚里，却向上家讨一碗来比，下家讨一碗来比，济得甚事！且如读书，直是将一般书子细沈潜去理会。有一看而不晓者，有再看而不晓者，其中亦有再看而可晓者。看得来多，不可晓者自可晓。果是不晓致疑，方问人。今来所问，皆是不曾子细看书，又不曾从头至尾看，只是中间接起一句一字来备礼发问。此皆是应故事来问底，於己何益，将来何用。此最学者大病！”〔谦〕
    程氏云：“以善及人而信从者众，故乐。”此说是。若杨氏云：“与共讲学”之类，皆不是。我既自未有善可及人，方资人相共讲学，安得“有朋自远方来”！〔〕
    吴仁父问“非乐不足以语君子”。曰：“惟乐後，方能进这一步。不乐，则何以为君子。”时举云：“说在己，乐有与众共之之意。”曰：“要知只要所学者在我，故说。人只争这一句。若果能悦，则乐与不愠，自可以次而进矣。”〔时举〕
    “说在心，乐主发散在外。”说是中心自喜说，乐便是说之发於外者。〔亻选乘道帧
    说是感於外而发於中，乐则充於中而溢於外。〔道夫〕
    “人不知而不愠，不亦君子乎！”自是不相干涉，要他知做甚！自家为学之初，便是不要人知了，至此而後真能不要人知尔。若锻炼未能得十分如此成熟，心里固有时被它动。及到这里，方真个能人不我知而不愠也。〔亻选橙瞬恢不愠。
    “人不知而不愠”。为善乃是自己当然事，於人何与。譬如吃饭，乃是要得自家饱。我既在家中吃饭了，何必问外人知与不知。盖与人初不相干也。〔拱寿〕
    问“人不知而不愠”。曰：“今有一善，便欲人知；不知，则便有不乐之意。不特此也，人有善而人或不知之，初不干己事，而亦为之不平，况其不知己乎！此则不知不愠，所以为难。”〔时举〕
    尹氏云：“学在己，知不知在人，何愠之有！”此等句极好。君子之心如一泓清水，更不起些微波。〔人杰〕
    问：“学者稍知为己，则人之知不知，自不相干。而集注何以言‘不知不愠者逆而难’？”曰：“人之待己，平平恁地过，亦不觉。若被人做个全不足比数底人看待，心下便不甘，便是愠。愠非忿怒之谓。”〔贺孙〕
    或问“不亦乐乎”与“人不知而不愠”。曰：“乐公而愠私。君子有公共之乐，无私己之怨。”〔时举〕乐、不愠。
    有朋自远方来而乐者，天下之公也；人不知而愠者，一己之私也。以善及人而信从者众，则乐；人不己知，则不愠。乐愠在物不在己，至公而不私也。〔铢〕
    “或问谓朋来讲习之乐为乐。”曰：“不似伊川说得大。盖此个道理天下所公共，我独晓之，而人晓不得，也自闷人。若‘有朋自远方来’，则信向者众，故可乐。若以讲习为乐，则此方有资於彼而後乐，则其为乐也小矣。这个地位大故是高了。‘人不知而不愠’，说得容易，只到那地位自是难。不愠，不是大故怒，但心里略有些不平底意思便是愠了。此非得之深，养之厚者，不能如此。”〔夔孙〕义刚录同，见训扬。
    圣贤言语平铺地说在那里。如夫子说“学而时习之”，自家是学何事，便须著时习。习之果能说否？“有朋自远方来”，果能乐不乐？今人之学，所以求人知之。不见知，果能不愠否？〔道夫〕（总论。）
    问：“‘学而时习之，不亦说乎！’到熟後，自然说否？”曰：“见得渐渐分晓，行得渐渐熟，便说。”又问：“‘人不知而不愠’，此是所得深後，外物不足为轻重。学到此方始是成否？”曰：“此事极难。愠，非勃然而怒之谓，只有些小不快活处便是。”正叔曰：“上蔡言，此一章是成德事。”曰：“习亦未是成德事。到‘人不知而不愠’处，方是成德。”〔文蔚〕
    吴子常问“学而时习”一章。曰：“学只是要一个习，习到熟後，自然喜说不能自已。今人学所以便住了，只是不曾习熟，不见得好。此一句却系切己用功处，下句即因人矣。”又曰：“‘以善及人而信从者众。’善，不是自家独有，人皆有之。我习而自得，未能及人，虽说未乐。”〔铢〕
    黄问：“学而首章是始、中、终之序否？”曰：“此章须看：如何是‘学而时习之’，便‘不亦说乎’！如何是‘有朋自远方来’，便‘不亦乐乎’！如何是‘人不知而不愠’，便‘不亦君子乎’？里面有许多意思曲折，如何只要将三字来包了！若然，则只消此三字，更不用许多话。向日君举在三山请某人学中讲说此，谓第一节是心与理一，第二节是己与人一，第三节是人与天一，以为奇论。可谓作怪！”〔淳〕黄录详，别出。
    问：“学而首章，把作始、中、终之序看时，如何？”曰：“道理也是恁地，然也不消恁地说。而今且去看‘学而时习之’是如何，‘有朋自远方来’是如何。若把始、中、终三个字括了时便是了，更读个甚么！鲍有一病，好去求奇。如眉渌滴淖樱只是他有这一长，故谥之以‘文’，未见其他不好处。今公却恁地去看。这一个字，如何解包得许多意思？大概江西人好拗、人说臭，他须要说香。如告子不如孟子，若只恁地说时，便人与我一般。我须道，告子强似孟子。王介甫尝作一篇兵论，在书院中砚下，是时他已参政。刘贡父见之，值客直入书院，见其文。遂言庶官见执政，不应直入其书院，且出。少顷厅上相见，问刘近作，刘遂将眉渲文意换了言语答它。王大不乐，退而碎其纸。盖有两个道此，则是我说不奇，故如此。”因言福州尝有姓林者，解“学而时习”是心与理为一，“有朋自远方来”是己与人为一，“人不知而不愠”是人与天为一。君举大奇之，这有甚好处！要是它们科举之习未除，故说得如此。〔义刚〕
    问：“横渠解‘学而时习之’云：‘潜心於学，忽忽为他虑引去者，此气也。’震看得为他虑所引，必是意不诚，心不定，便如此。横渠却以为气，如何？”曰：“人谁不要此心定。到不定时，也不奈何得。如人担一重担，尽力担到前面，忽担不去。缘何如此？只为力量不足。心之不定，只是合下无工夫。”曰：“所以不曾下得工夫，病痛在何处？”曰：“须是有所养。”曰：“所谓养者，‘以直养’否？”曰：“未到‘以直养’处，且‘持其志无暴其气’可也。若我不放纵此气，自然心定。”震又云：“其初用力把捉此心时，未免难，不知用力久後自然熟否？”曰：“心是把捉人底，人如何去把捉得他！只是以义理养之，久而自熟。”〔震〕（诸说）
    “范说云：‘习在己而有得於内，朋友在人而有得於外。’恐此语未稳。”先生问：“如何？”卓云：“得虽在人，而得之者在我，又安有内外之别！”曰：“此说大段不是，正与告子义外之说一般。”〔卓〕
    再见，因呈所撰论语精义备说。观二章毕，即曰：“大抵看圣贤语言，不须作课程。但平心定气熟看，将来自有得处。今看老兄此书，只是拶成文字，元不求自得。且如‘学而时习’一章，诸家说各有长处，亦有短处。如云‘“鹰乃学习”之谓’，与‘时复思绎浃洽於中则说矣’，此程说最是的当处。如云‘以善及人而信从者众，故可乐’，此程说，正得夫子意。如云‘学在己，知不知在人’，尹子之言当矣。如游说‘宜其令闻广誉施其身，而人乃不知焉。是有命，“不知命无以为君子”’。此最是语病。果如此说，则是君子为人所不知，退而安之於命，付之无可奈何，却如何见得真不愠处出来。且圣人之意亻尽有高远处，转穷究，转有深义。今作就此书，则遂不复看精义矣。自此隔下了，见识止如此，上面一截道理更不复见矣。大抵看圣贤语言，须徐徐俟之，待其可疑而後疑之。如庖丁解牛，他只寻罅隙处，游刃以往，而众理自解，芒刃亦不钝。今一看文字，便就上百端生事，谓之起疑。且解牛而用斧凿，凿开成痕，所以刃屡钝。如此，如何见得圣贤本意。且前辈讲求非不熟，初学须是自处於无能，遵禀他前辈说话，渐见实处。今一看未见意趣，便争手夺脚，近前争说一分。以某观之，今之作文者，但口不敢说耳，其意直是谓圣贤说有未至，他要说出圣贤一头地。曾不知於自己本无所益。乡令老兄虚心平气看圣人语言，不意今如此支离！大抵中年以後为学，且须爱惜精神。如某在官所，亦不敢屑屑留情细务者，正恐耗了精神，忽有大事来，则无以待之。”〔大雅〕
    问“学而”一章。曰：“看精义，须看诸先生说‘学’字，谁说得好；‘时习’字，谁说得好；‘说’字，谁说得好。须恁地看。”林扩之问：“多把‘习’字作‘行’字说，如何？”曰：“看古人说‘学’字、‘习’字，大意只是讲习，亦不必须是行。”问：“谢氏、游氏说‘习’字，似分晓。”曰：“据正文意，只是讲习。游谢说乃推广‘习’字，毕竟也在里面。游氏说得虽好，取正文便较迂曲些。”问：“伊川解‘不亦说’作‘说在心’，范氏作‘说自外至’，似相反。”曰：“这在人自忖度。”г唬骸凹仁恰思绎浃洽於中’，则说必是在内。”曰：“范氏这一句较疏。说自是在心，说便如暗欢喜相似。乐便是个发越通畅底气象。”问：“范氏下面‘乐由中出’与伊川‘发散在外’之说却同。”曰：“然。”问：“范氏以‘不亦说乎’作‘比於说，犹未正夫说’，如何？”曰：“不必如此说。”问：“范氏游氏皆以‘人不知而不愠，不亦君子乎’，作‘不知命无以为君子乎’。如何？”曰：“此也是小可事，也未说到命处。为学之意，本不欲人知。‘学在己，知不知在人，何愠之有’！”问：“谢氏‘知我者希’之说如何？”曰：“此老子语也。亦不必如此说。”〔А
    萧定夫说：“胡致堂云：‘学者何？仁也。’”曰：“‘学’字本是无定底字，若止云仁，则渐入无形体去了。所谓‘学’者，每事皆当学，便实。如上蔡所谓‘“坐如尸”，坐时习也；“立如齐”，立时习也’，以此推之，方是学。某到此，见学者都无南轩乡来所说一字，几乎断绝了！扒缘学者都好高，说空，说悟。”定夫又云：“南轩云：‘致堂之说未的确。’”曰：“便是南轩主胡五峰而抑致堂。某以为不必如此，致堂亦自有好处。凡事，好中有不好，不好中又有好。沙中有金，玉中有石，要自家辨得始得。”〔震〕
    “致堂谓‘学所以求仁也’。仁是无头面底，若将‘学’字来解求仁，则可；若以求仁解‘学’字，又没理会了。”直卿云：“若如此说，一部论语，只将‘求仁’二字说便了也。”先生又曰：“南轩只说五峰说底是，致堂说底皆不是，安可如此！致堂多有说得好处，或有文定五峰说不到处。”〔盖卿〕
    △有子曰其为人也孝弟章
    问有子言孝悌处。先生谓：“有子言语似有些重复处，然是其诚实践履之言，细咀嚼之，益有味。”〔振〕
    因说陆先生每对人说，有子非後学急务，又云，以其说不合有节目，多不直截。某因谓，是比圣人言语较紧。且如孝弟之人岂尚解犯上，又更作乱！曰：“人之品不同，亦自有孝弟之人解犯上者，自古亦有作乱者。圣贤言语宽平，不须如此急迫看。”〔振〕
    陆伯振云：“象山以有子之说为未然。仁，乃孝弟之本也。有子说：‘君子务本，本立而道生。’起头说得重，却得。‘孝弟也者，其为仁之本与’，却说得轻了。”先生曰：“上两句逅担下两句却说行仁当自孝弟始。所以程子云：‘谓孝弟为行仁之本，则可；谓是仁之本，则不可。’所谓‘亲亲而仁民’也。圣贤言仁不同。此是说‘为仁’，若‘巧言令色，鲜矣仁’，却是近里说。”因言有子说数段话，都说得反覆曲折，惟“盍彻”一段说得直截耳。想是一个重厚和易底人，当时弟子皆服之，所以夫子没後，“欲以所事夫子者事之”也。〔人杰〕
    “其为人也孝弟”，此说资质好底人，其心和顺柔逊，必不好犯上，仁便从此生。鲜，是少，对下文“未之有也”，上下文势如此。若“巧言令色，鲜矣仁”，鲜字则是绝无。“君子务本，本立而道生”，此两句泛说凡事是如此，与上下不相干。下文却言“孝弟也者”，方是应上文也，故集注著个“大凡”也。〔明作〕
    或说：“世间孝弟底人，发於他事，无不和顺。”曰：“固是。人若不孝弟，便是这道理中间断了，下面更生不去，承接不来，所以说孝弟仁之本。”李敬子曰：“世间又有一种孝慈人，却无刚断。”曰：“人有几多般，此属气禀。如唐明皇为人，於父子夫妇君臣分上煞无状，却终始爱兄弟不衰，只缘宁王让他位，所以如此。这一节感动，终始友爱不衰。或谓明皇因宁王而後能如此，这也是他里面有这道理，方始感发得出来。若其中元无此理，如何会感发得！”〔亻选
    问：“干犯在上之人，如‘疾行先长者’之类？”曰：“然。干犯便是那小底乱，到得‘作乱’，则为争斗悖逆之事矣！”问：“人子之谏父母，或贻父母之怒，此不为干犯否？”曰：“此是孝里面事，安得为犯？然谏又自‘下气怡色柔声以谏’，亦非凌犯也。”又问：“谏争於君，如‘君事有犯无隐’，如‘勿欺也而犯之’，此‘犯’字如何？”曰：“此‘犯’字又说得轻。如君有不是，须直与他说，此之谓‘犯’。但人臣之谏君，亦有个宛转底道理。若暴扬其恶，言语不逊，斗唤狂悖，此便是干犯矣，故曰：‘人臣之事君当熟谏。’”〔亻选
    问：“有犯上者，已自不好，又何至於‘作乱’？可见其益远孝弟之所为。”曰：“只言其无此事。论来犯上，乃是少有拂意便是犯，不必至陵犯处乃为犯也。若作乱，谓之‘未之有也’，绝无可知。”〔取
    “犯上者鲜矣”，是对那“未之有”而言，故有浅深。若“鲜矣仁”，则是专言。这非只是少，直是无了！但圣人言得慢耳。〔义刚〕
    “犯上者鲜矣”之“鲜”，与“鲜矣仁”之“鲜”不同。“鲜矣仁”是绝无了。“好犯上者鲜”，则犹有在；下面“未之有也”，方是都无。〔亻选
    问：“‘君子务本’，注云：‘凡事专用力於根本。’如此，则‘孝弟为仁之本’，乃是举其一端而言？”曰：“否。本是说孝弟，上面‘务本’，是且引来。上面且泛言，下面是收入来说。”曰：“君臣父子夫妇兄弟皆是本否？”曰：“孝弟较亲切。‘於亲孝，故忠可移於君；事兄弟，故顺可移於长’，便是本。”取
    问：“合当说‘本立而末生’，有子何故却说‘本立而道生’？”曰：“本立则道随事而生，如‘事亲孝，故忠可移於君；事兄弟，故顺可移於长’。”〔节〕
    问“本立道生”。曰：“此甚分明。如人能孝能弟，渐渐和於一家，以至亲戚，以至故旧，渐渐通透。”〔贺孙〕
    孝弟固具於仁。以其先发，故是行仁之本。〔可学〕以下孝弟仁之本。
    子上说：“孝弟仁之本，是良心。”曰：“不须如此说，只平稳就事上观。有子言其为人孝弟，则必须柔恭；柔恭，则必无犯上作乱之事。是以君子专致力於其本。然不成如此便止，故曰：‘本立而道生，孝弟也者，其为仁之本欤！’盖能孝弟了，便须从此推去，故能爱人利物也。”昔人有问：“孝弟为仁之本，不知义礼智之本。”先生答曰：“只孝弟是行仁之本，义礼智之本皆在此：使其事亲从兄得宜者，行义之本也；事亲从兄有节文者，行礼之本也；知事亲从兄之所以然者，智之本也。‘不爱其亲而爱他人者，谓之悖德；不敬其亲而敬他人者，谓之悖礼。’舍孝弟则无以本之矣。”〔〕可学录别出。
    问：“孝弟是良心之发见，因其良心之发见，为仁甚易。”曰：“此说固好，但无执著。观此文意，只是云其为人孝弟，则和逊温柔，必能齐家，则推之可以仁民。务者，朝夕为此，且把这一个作一把头处。”〔可学〕
    或问“孝弟为仁之本”。曰：“这个仁，是爱底意思。行爱自孝弟始。”又曰：“亲亲、仁民、爱物，三者是为仁之事。亲亲是第一件事，故‘孝弟也者，其为仁之本与’。”又曰：“知得事亲不可不孝，事长不可不弟，是为义之本；知事亲事长之节文，为礼之本；知事亲事长，为智之本。”张仁叟问：“义亦可为心之德？”曰：“义不可为心之德。仁是专德，便是难说，某也只说到这里。”又曰：“行仁之事。”又曰：“此‘仁’字是偏言底，不是专言底。”又曰：“此仁，是仁之一事。”〔节〕
    胡兄说：“尝见世间孝弟底人，少间发出来，於他事无不和顺，慈爱处自有次第道理。”曰：“固是。人若不孝弟，便是这个道理中间跌断了，下面生不去，承接不来了，所以说‘孝弟也者，其为仁之本欤’。”
    问：“‘孝弟为仁之本’，是事父母兄既尽道，乃立得个根本，则推而仁民爱物，方行得有条理。”曰：“固是。但孝弟是合当底事，不是要仁民爱物方从孝弟做去。”可学云：“如草木之有本根，方始枝叶繁茂。”曰：“固是。但有本根，则枝叶自然繁茂。不是要得枝叶繁茂，方始去培植本根。”〔南升〕
    陈敬之说“孝弟为仁之本”一章，三四日不分明。先生只令子细看，全未与说。数日後，方作一图示之：中写“仁”字，外一重写“孝弟”字，又外一重写“仁民爱物”字。谓行此仁道，先自孝弟始，亲亲长长，而後次第推去，非若兼爱之无分别也。〔过〕
    问“孝弟为仁之本”。曰：“此是推行仁道，如‘发政施仁’之‘仁’同，非‘克己复礼为仁’之‘仁’，故伊川谓之‘行仁’。学者之为仁，只一念相应便是仁。然也只是这一个道理。‘为仁之本’，就事上说；‘克己复礼’，就心上说。”又论“本”字云：“此便只是大学‘其本乱而末治者否矣’意思。理一而分殊，虽贵乎一视同仁，然不自亲始，也不得。”〔伯羽〕
    问：“孝弟仁之本。今人亦有孝弟底而不尽仁，何故？莫是志不立？”曰：“亦其端本不究，所谓‘由之而不知，习矣而不察’。彼不知孝弟便是仁，却把孝弟作一般善人，且如此过，却昏了。”又问：“伊川言‘仁是本，孝弟是用’，所谓用，莫是孝弟之心油然而生，发见於外？”曰：“仁是理，孝弟是事。有是仁，後有是孝弟。”〔可学〕
    直卿说“孝弟为仁之本”，云：“孔门以求仁为先，学者须是先理会得一个‘心’字。上古圣贤，自尧舜以来，便是说‘人心道心’。集注所谓‘心之德，爱之理’，须理会得是个甚底物，学问方始有安顿处。”先生曰：“仁义礼智，自天之生人，便有此四件，如火炉便有四角，天便有四时，地便有四方，日便有昼夜昏旦。天下道理千枝万叶，千条万绪，都是这四者做出来。四者之用，便自各有许多般样。且如仁主於爱，便有爱亲，爱故旧，爱朋友底许多般道理。义主於敬，如贵贵，则自敬君而下，以至‘与上大夫、下大夫言’许多般；如尊贤，便有‘师之者，友之者’许多般。礼智亦然。但是爱亲爱兄是行仁之本。仁便是本了，上面更无本。如水之流，必过第一池，然後过第二池，第三池。未有不先过第一池，而能及第二第三者。仁便是水之原，而孝弟便是第一池。不惟仁如此，而为义礼智亦必以此为本也。”〔夔孙〕
    仁如水之源，孝弟是水流底第一坎，仁民是第二坎，爱物则三坎也。〔铢〕
    问：“‘孝弟为仁之本’，便是‘物有本末，事有终始，知所先後’之意？”曰：“然。”〔过〕
    问：“‘孝弟为仁之本’，此是专言之仁，偏言之仁？”曰：“此方是偏言之仁，然二者亦都相关。说著偏言底，专言底便在里面；说专言底，则偏言底便在里面。虽是相关，又要看得界限分明。如此章所言，只是从爱上说。如云‘恻隐之心仁之端’，正是此类。至於说‘克己复礼为仁’，‘仁者其言也讠刃’，‘居处恭，执事敬，与人忠’，‘仁，人心也’，此是说专言之仁，又自不同。然虽说专言之仁，所谓偏言之仁亦在里面。孟子曰：‘仁之实，事亲是也。’此便是都相关说，又要人自看得界限分明。”〔亻选
    问“孝弟为仁之本”。曰：“论仁，则仁是孝弟之本；行仁，则当自孝弟始。”又云：“孟子曰：‘仁之实，事亲是也；义之实，从兄是也；智之实，知斯二者弗去是也；礼之实，节文斯二者是也；乐之实，乐斯二者是也。’以此观之，岂特孝弟为仁之本？四端皆本於孝弟而後见也。然四端又在学者子细省察。”〔祖道〕
    问：“有子以‘孝弟为仁之本’，是孝弟皆由於仁矣。孟子却说，‘仁之实，事亲是也；义之实，从兄是也’，却以弟属义，何也？”曰：“孝於父母，更无商量。”〔亻选
    “仁者爱之理”，只是爱之道理，犹言生之性，爱则是理之见於用者也。盖仁，性也，性只是理而已。爱是情，情则发於用。性者指其未发，故曰“仁者爱之理”。情即已发，故曰“爱者仁之用”。〔端蒙〕（集注。爱之理。）
    “仁者爱之理”，理是根，爱是苗。仁之爱，如糖之甜，醋之酸，爱是那滋味。〔方子〕
    仁是根，爱是苗，不可便唤苗做根。然而这个苗，却定是从那根上来。〔佐〕
    仁是未发，爱是已发。〔节〕
    仁父问“仁者爱之理”。曰：“这一句，只将心性情看，便分明。一身之中，浑然自有个主宰者，心也。有仁义礼智，则是性；发为恻隐、羞恶、辞逊、是非，则是情。恻隐，爱也，仁之端也。仁是体，爱是用。”又曰：“‘爱之理’，爱自仁出也。然亦不可离了爱去说仁。”问韩愈“博爱之谓仁”。曰：“是指情为性了。”问：“周子说‘爱曰仁’，与博爱之说如何？”曰：“‘爱曰仁’，犹曰‘恻隐之心，仁之端也’，是就爱处指出仁。若‘博爱之谓仁’，之谓，便是把博爱做仁了，终不同。”问：“张无垢说：‘仁者，觉也。’”曰：“觉是智，以觉为仁，则是以智为仁。觉也是仁里面物事，只是便把做仁不得。”〔贺孙〕
    说“仁者，爱之理”，曰：“仁自是个和柔底物事。譬如物之初生，自较和柔；及至夏间长茂，方始稍坚硬；秋则收结成实，冬则敛藏。然四时生气无不该贯。如程子说生意处，非是说以生意为仁，只是说生物皆能发动，死物则都不能。譬如现郑蒸杀则不能生也。”又曰：“以现制┲，一粒希春则发生，夏则成苗，秋则结实，冬则收藏，生意依旧包在里面。每个献永铮有一个生意藏在里面，种而後生也。仁义礼智亦然。”又曰：“仁与礼，自是有个发生底意思；义与智，自是有个收敛底意思。”〔雉〕
    “爱之理”能包四德，如孟子言四端，首言“不忍人之心”，便是不忍人之心能包四端也。〔伯羽〕
    仁是爱之理，爱是仁之用。未发时，只唤做仁，仁却无形影；既发後，方唤做爱，爱却有形影。未发而言仁，可以包义礼智；既发而言恻隐，可以包恭敬、辞逊、是非。四端者，端如萌芽相似，恻隐方是从仁里面发出来底端。程子曰：“因其恻隐，知其有仁。”因其外面发出来底，便知是性在里面。〔植〕
    问：“先生前日以‘为仁之本’之‘仁’是偏言底，是爱之理。以节观之，似是仁之事，非爱之理。”曰：“亲亲、仁民、爱物，是做这爱之理。”又问：“节常以‘专言则包四者’推之，於体上推不去，於用上则推得去。如无春，则无夏、秋、冬。至於体，则有时合下齐有，却如何包得四者？”曰：“便是难说。”又曰：“用是恁地时，体亦是恁地。”问：“直卿已前说：‘仁义礼智皆是仁，仁是仁中之切要底。’此说如何？”曰：“全谓之仁亦可。只是偏言底是仁之本位。”〔节〕
    问：“‘仁者心之德’，义礼智亦可为心之德否？”曰：“皆是心之德，只是仁专此心之德。”〔淳〕心之德。
    知觉便是心之德。〔端蒙〕
    仁只是爱底道理，此所以为“心之德”。〔泳〕（爱之理，心之德。）
    问“心之德，爱之理”。曰：“爱是个动物事，理是个静物事。”〔贺孙〕
    爱是恻隐。恻隐是情，其理则谓之仁。“心之德”，德又只是爱。谓之心之德，却是爱之本根。〔贺孙〕
    “心之德”是统言，“爱之理”是就仁义礼智上分说。如义便是宜之理，礼便是别之理，智便是知之理。但理会得爱之理，便理会得心之德。又曰：“爱虽是情，爱之理是仁也。仁者，爱之理；爱者，仁之事。仁者，爱之体；爱者，仁之用。”〔道夫〕
    “心之德”，是兼四端言之。“爱之理”，只是就仁体段说。其发为爱，其理则仁也。仁兼四端者，都是这些生意流行。〔贺孙〕
    “其为人也孝弟”章，“心之德，爱之理”。戴云：“‘仁者，仁此者也；义者，宜此者也；礼者，履此者也；智者，知此者也。’只是以孝弟为主。仁义礼智，只是行此孝弟也。”先生曰：“某寻常与朋友说，仁为孝弟之本，义礼智亦然。义只是知事亲如此孝，事长如此弟，礼亦是有事亲事长之礼，知只是知得孝弟之道如此。然仁为心之德，则全得三者而有之。”又云：“此言‘心之德’，如程先生‘专言则包四者’是也；‘爱之理’，如所谓‘偏言则一事’者也。”又云：“仁之所以包四者，只是感动处便见。有感而动时，皆自仁中发出来。仁如水之流，及流而成大池、小池、方池、圆池，池虽不同，皆由水而为之也。”〔卓〕
    “爱之理”，是“偏言则一事”；“心之德”，是“专言则包四者”。故合而言之，则四者皆心之德，而仁为之主；分而言之，则仁是爱之理，义是宜之理，礼是恭敬、辞逊之理，知是分别是非之理也。〔时举〕
    以“心之德”而专言之，则未发是体，已发是用；以“爱之理”而偏言之，则仁便是体，恻隐是用。〔端蒙〕
    问：“‘仁者，心之德，爱之理。’圣贤所言，又或不同，如何？”曰：“圣贤言仁，有就‘心之德’说者，如‘巧言令色，鲜矣仁’之类；有就‘爱之理’说者，如‘孝弟为仁之本’之类。”〔过〕
    杨问：“‘仁者，爱之理。’看孔门答问仁多矣，如克己等类，‘爱’字恐未足以尽之。”曰：“必著许多，所以全得那爱，所以能爱。如‘克己复礼’，如‘居处恭，执事敬’，这处岂便是仁？所以唤醒那仁。这里须醒觉，若私欲昏蔽，这里便死了，没这仁了。”又问：“‘心之德’，义礼智皆在否？”曰：“皆是。但仁专言‘心之德’，所统又大。”安卿问：“‘心之德’，以专言；‘爱之理’，以偏言。”曰：“固是。‘爱之理’，即是‘心之德’，不是‘心之德’了，又别有个‘爱之理’。偏言、专言，亦不是两个仁。小处也只在大里面。”淳录云：“仁只是一个仁，不是有一个大底仁，其中又有一个小底仁。尝粗譬之，仁，恰似今福州太守兼带福建路安抚使。以安抚使言之，则统一路州军；以太守言之，泉州太守、漳州太守，都是一般太守，但福州较大耳。然太守即是这安抚使，随地施用而见。”〔取
    或问“仁者心之德，爱之理”。曰：“‘爱之理’，便是‘心之德’。公且就气上看。如春夏秋冬，须看他四时界限，又却看春如何包得三时。四时之气，温叙寒热，叙与寒既不能生物，夏气又热，亦非生物之时。惟春气温厚，乃见天地生物之心。到夏是生气之长，秋是生气之敛，冬是生气之藏。若春无生物之意，後面三时都无了。此仁所以包得义礼智也，明道所以言义礼智皆仁也。今且粗譬喻，福州知州，便是福建路安抚使，更无一个小底做知州，大底做安抚也。今学者须是先自讲明得一个仁，若理会得後，在心术上看也是此理，在事物上看也是此理。若不先见得此仁，则心术上言仁与事物上言仁，判然不同了。”又言：“学者‘克己复礼’上做工夫，到私欲尽後，便粹然是天地生物之心，须常要有那温厚底意思方好。”〔时举〕
    “‘仁者爱之理’，是将仁来分作四段看。仁便是‘爱之理’，至於爱人爱物，皆是此理。义便是宜之理，礼便是恭敬之理，智便是分别是非之理。理不可见，因其爱与宜，恭敬与是非，而知有仁义礼智之理在其中，乃所谓‘心之德’，乃是仁能包四者，便是流行处，所谓‘保合太和’是也。仁是个生理，若是不仁，便死了。人未尝不仁，只是为私欲所昏，才‘克己复礼’，仁依旧在。”直卿曰：“私欲不是别有个私欲，只心之偏处便是。”汪正甫问：“三仕三已不为仁，管仲又却称仁，是如何？”曰：“三仕三已是独自底，管仲出来，毕竟是做得仁之功。且如一个人坐亡立化，有一个人仗节死义。毕竟还仗节死义底是。坐亡立化，济得甚事！”。笱欠蛭省吧鄙沓扇剩求生害仁。”曰：“求生，毕竟是心不安。理当死，即得杀身，身虽死，而理即在。”亚夫云：“要将言仁处类聚看。”曰：“若如此，便是赶缚得急，却不好。只依次序看，若理会得一段了，相似忘却，忽又理会一段，觉见得意思转好。”〔南升〕
    或问“仁者心之德。”曰：“义礼智，皆心之所有，仁则浑然。分而言之，仁主乎爱；合而言之，包是三者。”或问：“仁有生意，如何？”曰：“只此生意。心是活物，必有此心，乃能知辞逊；必有此心，乃能知羞恶；必有此心，乃能知是非。此心不生，又乌能辞逊、羞恶、是非！且如春之生物也，至於夏之长，则是生者长；秋之遂，亦是生者遂；冬之成，亦是生者成也。百现熟，方及七八分，若斩断其根，则生者丧矣，其弦嘀坏闷甙朔郑蝗羯者不丧，须及十分。收而藏之，生者似息矣，只明年种之，又复有生。诸子问仁不同，而今曰‘爱之理’云者，‘克己复礼’，亦只要存得此爱，非以‘克己复礼’是仁。‘友其士之仁者，事其大夫之贤者’，亦只是要见得此爱。其馀皆然。”〔力行〕
    问“爱之理，心之德”。曰：“理便是性。缘里面有这爱之理，所以发出来无不爱。程子曰：‘心如现郑其生之性，乃仁也。’生之性，便是‘爱之理’也。尝譬如一个物有四面：一面青，一面红，一面白，一面黑。青属东方，则仁也；红属南方，礼也；白属西方，义也；黑属北方，智也。然这个物生时，却从东方左边生起。故寅卯辰属东方，便是这仁，万物得这生气方生。及至巳午未，南方，万物盛大，便是这生气已充满。及申酉戌，西方，则物又只有许多限量，生满了，更生不去，故生气到此自是收敛。若更生去，则无收杀了。又至亥子丑，北方，生气都收藏。然虽是收敛，早是又在里面发动了，故圣人说‘复见天地之心’，可见生气之不息也。所以仁贯四端，只如此看便见。”〔亻选
    问：“浑然无私，便是‘爱之理’；行仁而有得於己，便是‘心之德’否？”曰：“如此解释文义亦可，但恐本领上未透彻尔。”少顷，问濂溪中正仁义之说。先生遽曰：“义理才觉有疑，便蚨脚步，且与究竟到底。谓如说仁，便要见得仁是甚物。如义，如智，如礼，亦然。识得道理一一分晓，了然如在目中，则自然浃洽融会，形之言语自别。若只仿像测度，才说不通，便走作向别处去，是终不能贯通矣。且如‘仁’字有多少好商量处，且子细玩索。”谟退而讲曰：“一性禀於天，而万善皆具，仁义礼智，所以分统万善而合为一性者也。方‘寂然不动’，此理完然，是为性之本体。及因事感发而见於中节之时，则一事所形，一理随著。一理之当，一善之所由得。仁固性也，而见於事亲从兄之际，莫非仁之发也。有子谓孝弟行仁之本，说者於是以爱言仁，而爱不足以尽之；以心喻仁，而心实宰之。必曰‘仁者爱之理’，然後仁之体明；曰‘仁者心之德’，然後仁之用显。学者识是‘爱之理’，而後可以全此‘心之德’。如何？”曰：“大意固如此，然说得未明。只看文字意脉不接续处，便是见得未亲切。”曰：“莫是不合分体、用言之否？”曰：“然。只是一个心，便自具了仁之体、用。喜怒哀乐未发处是体，发於恻隐处，便却是情。”因举天地万物同体之意极问其理。曰：“须是近里著身推究，未干天地万物事也。须知所谓‘心之德’者，即程先生现种说，所谓‘爱之理’者，则正谓仁是未发之爱，爱是已发之仁尔。只以此意推之，不须外边添入道理。若於此处认得‘仁’字，即不妨与天地万物同体。若不会得，便将天地万物同体为仁，却转无交涉矣。孔门之教说许多仁，却未曾正定说出。盖此理直是难言，若立下一个定说，便该括不尽。且只於自家身分上体究，久之自然通达。程先生曰：‘四德之元，犹五常之仁，偏言则一事，专言则包四者。’须是统看仁如何却包得数者；又却分看义礼智信如何亦谓之仁。大抵於仁上见得尽。须知发於刚果处亦是仁，发於辞逊是非亦是仁，且款曲研究，识尽全体。正犹观山所谓‘横看成岭，直看成峰’，若自家见他不尽，初谓只是一岭，及少时又见一峰出来，便是未曾尽见全山，到底无定据也。此是学者紧切用功处，宜加意焉。”此一条，中间初未看得分明，後复以书请问，故发明紧切处兼载书中之语。〔谟〕
    问：“‘爱之理’实具於心，‘心之德’发而为爱否？”曰：“解释文义则可，实下功夫当如何？”曰：“据其已发之爱，则知其为‘心之德’；指其未发之仁，则知其为‘爱之理’。”曰：“某记少时与人讲论此等道理，见得未真，又不敢断定，触处间又自为疑惑，皆是臆度所致，至今思之，可笑。须是就自己实做工夫处，分明见得这个道理，意味自别。如‘克己复礼’则如何为仁？‘居处恭，执事敬’，与‘出门如见大宾’之类，亦然。‘克己复礼’本非仁，却须从‘克己复礼’中寻究仁在何处，亲切贴身体验出来，不须向外处求。”谟曰：“平居持养，只克去己私，便是本心之德；流行发见，无非爱而已。”曰：“此语近之。正如疏导沟渠，初为物所壅蔽，才疏导得通，则水自流行。‘克己复礼’，便是疏导意思；流行处，便是仁。”〔谟〕
    先生尝曰：“‘仁者心之德，爱之理。’论孟中有专就‘心之德’上说者，如‘克己复礼’，‘承祭、见宾’，与答樊迟‘居处恭’，‘仁人心也’之类。有就‘爱之理’上说者，如‘孝弟为仁之本’，与‘爱人’，‘恻隐之心’之类。”过续与朋友讲此，因曰：“就人心之德说者，有是‘心之德’。”陈廉夫云：“如此转语方得。”先生尝说：“如有所誉者，其有所试矣。”蔡季通曰：“如‘雍也可使南面’，是也。”先生极然之。杨至之尝疑先生“君子而时中”解处，恐不必说“而又”字，先生曰：“只是未理会此意。”过曰：“正如程子易传云‘正不必中，中重於正’之意。”曰：“固是。既君子，又须时中；彼既小人矣，又无忌惮。”先生语辅汉卿曰：“所看文字，於理会得底更去看，又好。”〔过〕
    “孝弟为仁之本”注中，程子所说三段，须要看得分晓。仁就性上说，孝弟就事上说。”〔亻选臣注。程子说。
    孝弟如何谓之顺德？且如义之羞恶，羞恶则有违逆处。惟孝弟则皆是顺。〔义刚〕
    伊川说：“为仁以孝弟为本，论性则以仁为孝弟之本。”此言最切，须子细看，方知得是解经密察处。非若今人自看得不子细，只见於我意不合，便胡骂古人也。〔铢〕
    仁是性，孝弟是用。用便是情，情是发出来底。论性，则以仁为孝弟之本；论行仁，则孝弟为仁之本。如亲亲，仁民，爱物，皆是行仁底事，但须先从孝弟做起，舍此便不是本。所载“程子曰”两段，分晓可观。语录所载他说，却未须看。如语录所载，“尽得孝弟便是仁”，此一段最难晓，不知何故如此说。〔明作〕
    “‘为仁以孝弟为本’，即所谓‘亲亲而仁民，仁民而爱物’。‘论性则以仁为孝弟之本’。‘孩提之童，无不知爱其亲；及其长也，无不知敬其兄’，是皆发於心德之自然，故‘论性以仁为孝弟之本’。‘为仁以孝弟为本’，这个‘仁’字，是指其周遍及物者言之。‘以仁为孝弟之本’，这个‘仁’字，是指其本体发动处言之否？”曰：“是。道理都自仁里发出，首先是发出为爱。爱莫切於爱亲，其次便到弟其兄，又其次便到事君以及於他，皆从这里出。如水相似，爱是个源头，渐渐流出。”〔贺孙〕
    问：“孝根原是从仁来。仁者，爱也。爱莫大於爱亲，於是乎有孝之名。既曰孝，则又当知其所以孝。子之身得之於父母，‘父母全而生之，子全而归之’，故孝不特是承顺养志为孝，又当保其所受之身体，全其所受之德性，无忝乎父母所生，始得。所以‘为人子止於孝’。”曰：“凡论道理，须是论到极处。”以手指心曰：“本只是一个仁，爱念动出来便是孝。程子谓：‘为仁以孝弟为本，论性则以仁为孝弟之本。仁是性，孝弟是用。性中只有个仁义礼智，曷尝有孝弟来。’譬如一粒粟，生出为苗。仁是粟，孝弟是苗，便是仁为孝弟之本。又如木有根，有В有枝叶，亲亲是根，仁民是В爱物是枝叶，便是行仁以孝弟为本。”〔淳〕
    “‘由孝弟可以至仁’一段，是刘安节记，最全备。”问：“把孝弟唤做仁之本，却是把枝叶做本根。”曰：“然。”〔贺孙〕
    “由孝弟可以至仁”，则是孝弟在仁之外也。孝弟是仁之一事也。如仁之发用三段，孝弟是第一段也。仁是个全体，孝弟却是用。凡爱处皆属仁。爱之发，必先自亲亲始。“亲亲而仁民，仁民而爱物”，是行仁之事也。
    问：“‘孝弟为仁之本。’或人之问：‘由孝弟可以至仁’，是仁在孝弟之中；程子谓‘行仁自孝弟始’，是仁在孝弟之外。”曰：“如何看此不子细！程先生所答，煞分晓。据或人之问，仁不在孝弟之中，乃在孝弟之外。如此建阳去，方行到信州。程子正说在孝弟之中，只一个物事。如公所说程子之意，孝弟与仁却是两个物事，岂有此理！”直卿曰：“正是倒看却。”曰：“孝弟不是仁，更把甚么做仁！前日戏与赵子钦说，须画一个圈子，就中更画大小次第作圈。中间圈子写一‘性’字，自第二圈以下，分界作四去，各写‘仁义礼智’四字。‘仁’之下写‘恻隐’，‘恻隐’下写‘事亲’，‘事亲’下写‘仁民’，‘仁民’下写‘爱物’。‘义’下写‘羞恶’，‘羞恶’下写‘从兄’，‘从兄’下写‘尊贤’，‘尊贤’下写‘贵贵’。於‘礼’下写‘辞逊’，‘辞逊’下写‘节文’。‘智’下写‘是非’，‘是非’下写‘辨别’。”直卿又谓：“但将仁作仁爱看，便可见。程子说‘仁主於爱’，此语最切。”曰：“要从里面说出来。仁是性，发出来是情，便是孝弟。孝弟仁之用，以至仁民爱物，只是这个仁。‘行仁自孝弟始’，便是从里面行将去，这只是一个物事。今人看道理，多要说做里面去，不要说从外面来，不可晓。深处还他深，浅处还他浅。”〔取
    “行仁自孝弟始。”盖仁自事亲、从兄，以至亲亲、仁民，仁民、爱物，无非仁。然初自事亲、从兄行起，非是便能以仁遍天下。只见孺子入井，这里便有恻隐欲救之心，只恁地做将去。故曰“安土敦乎仁，故能爱”，只是就这里当爱者便爱。〔盖卿〕
    问节：“如何仁是性，孝弟是用？”曰：“所以当爱底是仁。”曰：“不是。”曰：“仁是孝弟之母子，有仁方发得孝弟出来，无仁则何处得孝弟！”先生应。次日问曰：“先生以节言所以当爱底不是，未达。”曰：“‘当’字不是。”又曰：“未说著爱在。他会爱，如目能视，虽瞑目不动，他却能视。仁非爱，他却能爱。”又曰：“爱非仁，爱之理是仁；心非仁，心之德是仁。”〔节〕
    举程子说云：“‘性中只有个仁义礼智，何尝有孝弟来！’说得甚险。自未知者观之，其说亦异矣。然百行各有所属，孝弟是属於仁者也。”因问仁包四者之义。曰：“仁是个生底意思，如四时之有春。彼其长於夏，遂於秋，成於冬，虽各具气候，然春生之气皆通贯於其中。仁便有个动而善之意。如动而有礼，凡其辞逊皆礼也；然动而礼之善者，则仁也。曰义，曰智，莫不皆然。又如慈爱、恭敬、果毅、知觉之属，则又四者之小界分也。譬如‘普天之下莫非王土’，固也。然王畿之内是王者所居，大而诸路，王畿之所辖也；小而州县市镇，又诸路之所辖也。若王者而居州镇，亦是王土，然非其所居矣。”又云：“智亦可以包四者，知之在先故也。”〔人杰〕
    孝弟便是仁。仁是理之在心，孝弟是心之见於事。“性中只有个仁义礼智，曷尝有孝弟！”见於爱亲，便唤做孝；见於事兄，便唤做弟。如“亲亲而仁民，仁民而爱物”，都是仁。性中何尝有许多般，只有个仁。自亲亲至於爱物，乃是行仁之事，非是行仁之本也。故仁是孝弟之本。推之，则义为羞恶之本，礼为恭敬之本，智为是非之本。自古圣贤相传，只是理会一个心，心只是一个性。性只是有个仁义礼智，都无许多般样，见於事，自有许多般样。
    仁是理之在心者，孝弟是此心之发见者。孝弟即仁之属，但方其未发，则此心所存只是有爱之理而已，未有所谓孝弟各件，故程子曰：“何曾有孝弟来！”〔必大〕
    问：“明道曰：‘孝弟有不中理，或至犯上。’既曰孝弟，如何又有不中理？”曰：“且如父有争子，一不中理，则不能承意，遂至於犯上。”问：“明道曰‘孝弟本其所以生，乃为仁之本’，如何？”曰：“此是不忘其所由生底意，故下文便接‘孰不为事，事亲事之本’来说。其他‘爱’字，皆推向外去；此个‘爱’字，便推向里来。玩味此语亻尽好。”问：“或人问伊川曰：‘“孝弟为仁之本”，此是由孝弟可以至仁否？’伊川曰：‘非也。’不知如何。”曰：“仁不可言至。仁者，义理之言，不是地位之言，地位则可以言至。又不是孝弟在这里，仁在那里，便由孝弟以至仁，无此理。如所谓‘何事於仁，必也圣乎’，圣，却是地位之言。程先生便只说道：‘尽得仁，斯尽得孝弟；尽得孝弟，便是仁。’又曰：‘孝弟，仁之一事。’”问：“曰仁是义理之言，盖以仁是自家元本有底否？”曰：“固是。但行之亦有次序，所以莫先於孝弟。”问：“伊川曰：‘仁是性也。’仁便是性否？”曰：“‘仁，性也。’‘仁，人心也。’皆如所谓‘乾卦’相似。卦自有乾坤之类，性与心便有仁义礼智，却不是把性与心便作仁看。性，其理；情，其用。心者，兼性情而言；兼性情而言者，包括乎性情也。孝弟者，性之用也。恻隐、羞恶、辞让、是非，皆情也。”问：“伊川何以谓‘仁是性’？孟子何以谓‘仁人心’？”曰：“要就人身上说得亲切，莫如就‘心’字说。心者，兼体、用而言。程子曰：‘仁是性，恻隐是情。’若孟子，便只说心。程子是分别体、用而言；孟子是兼体、用而言。”问：“伊川曰‘仁主乎爱’，爱便是仁否？”曰：“‘仁主乎爱’者，仁发出来便做那慈爱底事。某尝说‘仁主乎爱’，仁须用‘爱’字说，被诸友四面攻道不是。吕伯恭亦云：‘说得来太易了。’爱与恻隐，本是仁底事。仁本不难见，缘诸儒说得来浅近了，故二先生便说道，仁不是如此说。後人又却说得来高远没理会了。”又曰：“天之生物，便有春夏秋冬，阴阳刚柔，元亨利贞。以气言，则春夏秋冬；以德言，则元亨利贞。在人则为仁义礼智，是个坯朴里便有这底。天下未尝有性外之物。仁则为慈爱之类；义则为刚断之类；礼则为谦逊；智则为明辨；信便是真个有仁义礼智，不是假，谓之信。”问：“如何不道‘鲜矣义礼智’，只道‘鲜矣仁’？”曰：“程先生易传说：‘四德之元，犹五常之仁，专言则包四者，偏言之则主一事。’如‘仁者必有勇’，便义也在里面；‘知觉谓之仁’，便智也在里面。如‘孝弟为仁之本’，便只是主一事，主爱而言。如‘巧言令色，鲜矣仁’，‘灏众，而亲仁’，皆偏言也。如‘克己复礼为仁’，却是专言。才有私欲，则义礼智都是私，爱也是私爱。譬如一路数州，必有一帅，自一路而言，便是一帅；自一州而言，只是一州之事。然而帅府之属县，便较易治。若要治属郡之县，却隔一手了。故仁只主爱而言。”又曰：“仁义礼智共把来看，便见得仁。譬如四人分作四处住，看了三个，则那一个定是仁。不看那三个，只去求一个，如何讨得著！”又曰：“‘仁主乎爱’，如灯有光。若把光做灯，又不得。谢氏说曰：‘若不知仁，则只知“克己复礼”而已。’岂有知‘克己复礼’而不知仁者！谢氏这话都不甚稳。”问：“知觉是仁否？”曰：“仁然後有知觉。”问：“知觉可以求仁否？”曰：“不可。”问：“谢氏曰‘试察吾事亲从兄之时，此心如之何，知此心则知仁’，何也？”曰：“便是这些话心烦人，二先生却不如此说。”问：“谢氏曰：‘人心之不伪者，莫如事亲、从兄。’如何？”曰：“人心本无伪，如何只道事亲从兄是不伪？”曰：“恐只以孝弟是人之诚心否？”曰：“也不然。人心那个是不诚底？皆是诚。如四端不言信，盖四端皆是诚实底。”问：“四肢痿Φ为不仁，莫把四肢喻万物否？”曰：“不特喻万物，他有数处说，有喻万物底，有只是顷刻不相应，便是不仁。如病风人一肢不仁，两肢不仁，为其不省悟也。似此等语，被上蔡说，便似忒过了。他专把省察做事。省察固是好，如‘三省吾身’，只是自省，看这事合恁地，不合恁地，却不似上蔡诸公说道去那上面察探。要见这道理，道理自在那里，何用如此等候察探他。且如上蔡说仁，曰：‘试察吾事亲、从兄时，此心如之何？’便都似剩了。仁者便有所知觉，不仁者便无所知觉，恁地却说得。若曰‘心有知觉之谓仁’，却不得。‘仁’字最难言，故孔子罕言仁。仁自在那里，夫子却不曾说，只是教人非礼勿视听言动与‘居处恭，执事敬，与人忠’，便是说得仁前面话；‘仁者其言也讠刃’，‘仁者先难而後获’，‘仁者乐山’之类，便是说得仁後面话。只是这中间便著理会仁之体。仁义礼智，只把元亨利贞，春夏秋冬看，便见。知觉自是智之事，在四德是‘贞’字。而智所以近乎仁者，便是四端循环处。若无这智，便起这仁不得。”问：“先生作克己斋铭有曰：‘求之於机警危迫之际。’想正为此设。”曰：“後来也改却，不欲说到那里。然而他说仁，说知觉，分明是说禅。”又曰：“如湖南五峰多说‘人要识心’。心自是个识底，却又把甚底去识此心！且如人眼自是见物，却如何见得眼！笔学者只要去其物欲之蔽，此心便明。如人用药以治眼，然後眼明。他而今便把孟子爱牛入井做主说。却不知孟子他此说，盖为有那一般极愚昧底人，便著恁地向他说道是心本如此，不曾把做主说。诸公於此，便要等候探知这心，却恐不如此。”〔А臣义。
    或疑上蔡“孝弟非仁也”一句。先生曰：“孝弟满体是仁。内自一念之微，以至万物各得其所，皆仁也。孝弟是其和合做底事。若说孝弟非仁，不知何从得来。上蔡之意，盖谓别有一物是仁。如此，则是性外有物也。”或曰：“‘知此心，则知仁矣。’此语好。”曰：“圣门只说为仁，不说知仁。或录云“上蔡说仁，只从知觉上说，不就为仁处说。圣人分明说‘克己复礼为仁’，不曾说知觉底意。上蔡一变”云云。盖卿录云“孔门只说为仁，上蔡却说知仁。只要见得此心，便以为仁。上蔡一转”云云。上蔡一变而为张子韶。上蔡所不敢冲突者，张子韶出来，尽冲突了。盖卿录云：“子韶一转而为陆子静”。近年陆子静又冲突出张子韶之上。”盖卿录云：“子韶所不敢冲突者，子静尽冲突。”〔方子〕
    问：“‘孝弟是行仁之本’，则上面‘生’字恐著不得否？”曰：“亦是仁民爱物，都从亲亲上生去。孝弟也是仁，仁民爱物也是仁。只孝弟是初头事，从这里做起。”问：“‘为仁’，只是推行仁爱以及物，不是去做那仁否？”曰：“只是推行仁爱以及物，不是就这上求仁。如谢氏说‘就良心生来’，便是求仁。程子说，初看未晓，似闷人；看熟了，真扌颠扑不破！”〔淳〕
    问“孝弟为仁之本”。曰：“上蔡谓：‘事亲、从兄时，可以知得仁。’是大不然！扒为仁，便是要做这一件事，从孝弟上做将去。曰‘就事亲从兄上知得仁’，却是只借孝弟来，要知个仁而已，不是要为仁也。上蔡之病，患在以觉为仁。但以觉为仁，只将针来刺股上，才觉得痛，亦可谓之仁矣。此大不然也！”〔时举〕
    △巧言令色鲜矣仁章
    或问“巧言令色，鲜矣仁”。曰：“只心在外，便是不仁也。祖道录云：“他自使去了此心在外，如何得仁。”不是别更有仁。”〔雉〕
    “巧言令色，鲜矣仁！”只争一个为己、为人。且如“动容貌，正颜色”，是合当如此，何害於事。若做这模样务以悦人，则不可。
    或以巧言为言不诚。曰：“据某所见，巧言即所谓花言巧语。如今世举子弄笔端做文字者，便是。看做这般模样时，其心还在腔子里否？”〔文蔚〕
    问：“‘巧言令色，鲜矣仁！’记言‘辞欲巧’，诗言‘令仪令色’者，何也？”曰：“看文字不当如此。记言‘辞欲巧’，非是要人机巧，盖欲其辞之委曲耳。如语言：‘夫子为卫君乎？’答曰：‘吾将问之。’入曰：‘伯夷叔齐何人也？’之类是也。诗人所谓令色者，仲山甫之正道，自然如此，非是做作恁地。何不看取上文：‘仲山甫之德，令仪令色。’此德之形於外者如此，与‘鲜矣仁’者不干事。”〔去伪〕
    问：“巧言令色是诈伪否？”曰：“诸家之说，都无诈伪意思。但驰心於外，便是不仁。若至诚巧令，尤远於仁矣！”〔人杰〕
    “巧言令色，鲜矣仁！”圣人说得直截。专言鲜，则绝无可知，是辞不迫切，有含容之意。若云鲜矣仁者，犹有些在，则失圣人之意矣。〔人杰〕
    问：“‘鲜矣仁’，集注以为绝无仁，恐未至绝无处否？”曰：“人多解作尚有些个仁，便粘滞，咬不断了。子细看，巧言令色，心皆逐物於外，大体是无仁了。纵有些个仁，亦成甚么！所以程子以巧言令色为非仁。‘绝无’二字，便是述程子之意。”〔淳〕
    问：“‘鲜矣仁’，先生云‘绝无’，何也？”曰：“只是心在时，便是仁。若巧言令色之人，一向逐外，则心便不在，安得谓之仁！‘颜子三月不违仁’，也只是心在。伊川云：‘知巧言令色之非仁，则知仁矣。’谓之非仁，则绝无可知。”〔南升〕
    问：“‘鲜矣仁’，程子却说非仁，何也？”曰：“‘鲜’字若对上面说，如‘不好犯上而好作乱者鲜’，这便是少。若只单说，便是无了。巧言令色，又去那里讨仁！”〔道夫〕
    人有此心，以其有是德也。此心不在，便不是仁。巧言令色，此虽未是大段奸恶底人，然心已务外，只求人悦，便到恶处亦不难。程子曰：“知巧言令色之非仁，则知仁矣。”此说极尽。若能反观此心，才收拾得不走作务外，便自可。与前章“程子曰”两条若理会得，则论语一书，凡论仁处皆可通矣。论语首章载时习，便列两章说仁次之，其意深矣！〔明作〕
    问：“‘鲜矣仁’章，诸先生说都似迂曲，不知何说为正？”曰：“便是这一章都生受。惟杨氏後说近之，然不似程说好，更子细玩味。”问：“游氏说‘诚’字，如何？”曰：“他却说成‘巧言令色鲜矣诚’，不是‘鲜矣仁’。说仁，须到那仁处，便安排一个‘仁’字安顿放教却好，只消一字，亦得。不然，则三四字亦得。又须把前後说来相参，子细玩味，看道理贯通与不贯通，便见得。如洙泗言仁一书，却只总来恁地看，却不如逐段看了来相参，自然见得。”先生因问曰：“曾理会得伊川曰‘论性则仁为孝弟之本’否？”г唬骸坝姓庑裕便有这仁。仁发出来，方做孝弟。”曰：“但把这底看‘巧言令色鲜矣仁’，便见得。且如巧言令色人，尽是私欲，许多有底，便都不见了。私欲之害，岂特是仁，和义礼智都不见了。”问：“何以不曰‘鲜矣义礼智’，而只曰‘鲜矣仁’？”曰：“程先生曰：‘五常之仁，如四德之元。偏言之，则主一事；专言之，则包四者。’”先生又曰：“仁与不仁，只就向外向里看，便见得。且如这事合恁地方中理，必可以求仁，亦不至於害仁。如只要人知得恁地，便是向外。”问：“谢氏说如何？”曰：“谢氏此一段如乱丝，须逐一剔拨得言语异同，‘巧言’字如何不同，又须见得有个总会处。且如‘辞欲巧’，便与‘逊以出之’一般。‘逞颜色’与仲山甫之‘令仪令色’，都是自然合如此，不是旋做底。‘恶讦以为直’，也是个巧言令色底意思。巧言令色，便要人道好，他便要人道直。‘色厉而内荏’，又是令色之尤者也。”〔А
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
