

    ●卷八十一・诗二
    ◎周南关雎兼论二南。
    诗未论音律，且如读二南，与郑卫之诗相去多少！
    问：“程氏云：‘诗有二南，犹易有乾坤。’莫只是以功化浅深言之？”曰：“不然。”问：“莫是王者诸侯之分不同？”曰：“今只看大序中说，便可见。大序云：‘关雎麟趾之化，王者之风，故系之周公；鹊巢驺虞之德，诸侯之风，先王之所以教，故系之召公。’只看那‘化’字与‘德’字及‘所以教’字，便见二南犹乾坤也。”〔文蔚〕
    “前辈谓二南犹易之乾坤，其诗粹然无非道理，与他诗不同。”曰：“须是宽中看紧底意思。”因言：“匡衡汉儒，几语亦自说得好。”曰：“便是他做处却不如此。”〔炎〕
    关雎一诗文理深奥，如乾坤卦一般，只可熟读详味，不可说。至如葛覃卷耳，其言迫切，主於一事，便不如此了。又曰：“读诗须得他六义之体，如风雅颂则是诗人之格。後人说诗以为杂雅颂者，缘释七月之诗者以为备风雅颂三体，所以启後人之说如此。”又曰：“‘兴’之为言，起也，言兴物而起其意。如‘青青陵上柏’，‘青青河畔草’，皆是兴物诗也。如‘抡杞窈卧凇？‘何当大刀头’皆是比诗体也。”〔卓〕
    敬子说诗周南。曰：“他大纲领处只在戒慎恐惧上。只自‘关关雎鸠’便从这里做起，後面只是渐渐推得阔。”〔亻选
    读关雎之诗，便使人有齐庄中正意思，所以冠于三百篇；与礼首言“毋不敬”，书首言“钦明文思”，皆同。〔┿〕
    问：“二南之诗，真是以此风化天下否？”曰：“亦不须问是要风化天下与不风化天下，且要从‘关关雎鸠，在河之洲’云云里面看义理是如何。今人读书，只是说向外面去，却於本文全不识！”〔木之〕
    “关雎之诗，非民俗所可言，度是宫闱中所作。”问：“程子云是周公作。”曰：“也未见得是。”〔木之〕
    关雎，看来是妾媵做，所以形容得寤寐反侧之事，外人做不到此。〔明作〕
    乐得淑女以配君子。忧在进贤，不淫其色。天理、人欲。〔方〕
    说后妃多，失却文王了。今以“君子”为文王。伊川诗说多未是。〔〕
    问器远：“君举所说诗，谓关雎如何？”曰：“谓后妃自谦，不敢当君子。谓如此之淑女，方可为君子之仇匹，这便是后妃之德。”曰：“这是郑氏也如此说了。某看来，恁地说也得。只是觉得偏主一事，无正大之意。关雎如易之乾坤意思，如何得恁地无方际！如下面诸篇，却多就一事说。这只反覆形容后妃之德，而不可指说道甚么是德。只恁地浑沦说，这便见后妃德盛难言处。”〔贺孙〕
    问曹兄云：“陈丈说关雎如何？”曹云：“言关雎以美夫人，有谦退不敢自当君子之德。”曰：“如此，则淑女又别是一个人也。”曹云：“是如此。”先生笑曰：“今人说经，多是恁地回互说去。如史丞相说书，多是如此。说‘祖伊恐奔告于受’处，亦以纣为好人而不杀祖伊；若他人，则杀之矣。”先生乃云：“读书且虚心去看，未要自去取舍。且依古人书恁地读去，久後自然见得义理。”〔卓〕
    魏兄问“左右Ρ之”。曰：“Ρ，是择也；左右择而取之也。”〔卓〕
    解诗，如抱桥柱浴水一般，终是离脱不得鸟兽草木。今在眼前识得底，便可穷究。且如雎鸠，不知是个甚物？亦只得从他古说，道是“鸷而有别”之类。
    魏才仲问：“诗关雎注：‘挚，至也。’至先生作‘切至’说，似形容其美，何如？”曰：“也只是恁地。”问“Ρ”字。曰：“择也。读诗，只是将意思想象去看，不如他书字字要捉缚教定。诗意只是叠叠推上去，因一事上有一事，一事上又有一事。如关雎形容后妃之德如此；又当知君子之德如此；又当知诗人形容得意味深长如此，必不是以下底人；又当知所以齐家，所以治国，所以平天下，人君则必当如文王，后妃则必当如太姒，其原如此。”〔贺孙〕
    雎鸠，毛氏以为“挚而有别”。一家作“猛挚”说，谓雎鸠是鹗之属。鹗自是沉挚之物，恐无和乐之意。盖“挚”与“至”同，言其情意相与深至，而未尝狎，便见其乐而不淫之意。此是兴诗。兴，起也，引物以起吾意。如雎鸠是挚而有别之物，荇菜是洁净和柔之物，引此起兴，犹不甚远。其他亦有全不相类，只借他物而起吾意者，虽皆是兴，与关雎又略不同也。〔时举〕
    古说关雎为王雎，挚而有别，居水中，善捕鱼。说得来可畏，当是鹰灾类，做得勇武气象，恐后妃不然。某见人说，淮上有一般水禽名王雎，虽两两相随，然相离每远，此说却与列女传所引义合。〔浩〕
    王鸠，尝见淮上人说，淮上有之，状如此间之鸠，差小而长，常是雌雄二个不相失。虽然二个不相失，亦不曾相近而立处，须是隔丈来地，所谓“挚而有别”也。“人未尝见其匹居而乘处。”乘处，谓四个同处也。只是二个相随，既不失其偶，又未尝近而相狎，所以为贵也。余正甫云：“‘宵行’，自是夜光之瘢夜行於地。‘熠耀’，言其光耳，非萤也。虬，今之苦荬。”〔贺孙〕
    ◎卷耳
    问：“卷耳与前篇葛覃同是赋体，又似略不同。盖葛覃直叙其所尝经历之事，卷耳则是⒀砸病！痹唬骸耙喟仓后妃之不自采卷耳？设使不曾经历，而自言我之所怀者如此，则亦是赋体也。若螽斯则只是比，盖借螽斯以比后妃之子孙众多。‘宜尔子孙振振兮！’却自是说螽斯之子孙，不是说后妃之子孙也。盖比诗多不说破这意，然亦有说破者。此前数篇，赋、比、兴皆已备矣。自此推之，令篇篇各有著落，乃好。”时举因云：“螽，只是春秋所书之螽。窃疑‘斯’字只是语辞，恐不可把‘螽斯’为名。”曰：“诗中固有以‘斯’为语者，如‘鹿斯之奔’，‘湛湛露斯’之类，是也。然七月诗乃云‘斯螽动股’，则恐‘螽斯’即便是名也。”〔时举〕
    ◎つ木
    问：“つ木诗‘乐只君子’，作后妃，亦无害否？”曰：“以文义推之，不得不作后妃。若作文王，恐太隔越了。某所著诗传，盖皆推寻其脉理，以平易求之，不敢用一毫私意。大抵古人道言语，自是不泥著。”某云：“诗人道言语，皆发乎情，又不比他书。”曰：“然。”〔可学〕
    ◎螽斯
    不妒忌，是后妃之一节。关雎所论是全体。〔方子〕
    ◎兔
    问：“兔魇作赋看，得否？”曰：“亦可作赋看。但其辞上下相应，恐当为兴。然亦是兴之赋。”〔可学〕
    ◎汉广
    问：“文王时，纣在河北，政化只行於江汉？”曰：“然。西方亦有犭严狁。”〔可学〕
    汉广游女，求而不可得。行露之男，不能侵陵正女。岂当时妇人蒙化，而男子则非！亦是偶有此样诗说得一边。〔淳〕
    问：“‘汉之广矣，不可泳思；江之永矣，不可方思。’此是兴，何如？”曰：“主意只说‘汉有游女，不可求思’两句。六句是反覆说。如‘奕奕寝庙，君子作之；秩秩大猷，圣人莫之。他人有心，予忖度之；跃跃掏茫遇犬获之。’上下六句，亦只兴出‘他人有心’两句。”〔贺孙〕诗传今作“兴而比”。
    ◎汝坟
    君举诗言，汝坟是已被文王之化者；江汉是闻文王之化而未被其泽者。却有意思。
    ◎麟趾
    问：“麟趾驺虞之诗，莫是当时有此二物出来否？”曰：“不是，只是取以为比，云即此便是麟，便是驺虞。”又问：“诗序说‘麟趾之时’，无义理。”曰：“此语有病。”〔木之〕
    时举说：“‘虽衰世之公子，皆信厚如麟趾之时’，似亦不成文理。”曰：“是。”〔时举〕
    ◎召南鹊巢
    问：“召南之有鹊巢，犹周南之有关雎。关雎言‘窈窕淑女’，则是明言后妃之德也。惟鹊巢三章皆不言夫人之德，如何？”曰：“鸠之为物，其性专静无比，可借以见夫人之德也。”〔时举〕
    ◎采蘩
    问：“采巨酪怨┘漓耄采贫以备酒浆，后妃夫人恐未必亲为之。”曰：“诗人且是如此说。”〔德明〕
    器之问：“采蘩何故存两说？”曰：“如今不见得果是如何，且与两存。从来说蘩所以生蚕，可以供蚕事。何必底死说道只为奉祭事，不为蚕事？”〔木之〕
    问：“采蘩诗，若只作祭事说，自是晓然。若作蚕事说，虽与葛覃同类而恐实非也。葛覃是女功，采蘩是妇职，以为同类，亦无不可，何必以蚕事而後同耶？”曰：“此说亦姑存之而已。”〔时举〕
    ◎殷其雷
    问：“殷其雷，比君子于役之类，莫是宽缓和平，故入正风？”曰：“固然。但正、变风亦是後人如此分别，当时亦只是大约如此取之。圣人之言，在春秋易书无一字虚。至於诗，则发乎情，不同。”〔可学〕
    ◎В有梅
    问：“В有梅何以入於正风？”曰：“此乃当文王与纣之世，方变恶入善，未可全责备。”〔可学〕
    问：“В有梅之诗固出於正，只是如此急迫，何耶？”曰：“此亦是人之情。尝见晋、宋延性垢改钢诗。读诗者於此，亦欲达男女之情。”〔文蔚〕
    ◎江有汜
    器之问江有汜序“勤而无怨”之说。曰：“便是序不可信如此。诗序自是两三人作。今但信诗不必信序。只看诗中说‘不我以’，‘不我过’，‘不我与’，便自见得不与同去之意，安得‘勤而无怨’之意？”因问器之：“此诗，召南诗。如何公方看周南，便又说召南？读书且要逐处沉潜，次第理会，不要班班剥剥，指东摘西，都不济事。若能沉潜专一看得文字，只此便是治心养性之法。”〔木之〕
    ◎何彼且
    问：“何彼且又诗，何以录於召南？”曰：“也是有些不稳当。但先儒相传如此说，也只得恁地就他说。如定要分个正经及变诗，也自难考据。如颂中亻尽多周公说话，而风雅又未知如何。”〔贺孙〕
    “虽则王姬，亦下嫁於诸侯，车服不系其夫，下王后一等。”只是一句，其语拙耳。〔〕
    ◎驺虞
    驺虞之诗，盖於田猎之际，见动植之蕃庶，因以赞咏文王平昔仁泽之所及，而非指田猎之事为仁也。礼曰：“无事而不田曰不敬。”故此诗“彼茁者葭”，仁也；“一发五拧保义也。〔必大〕
    仁在一发之前。使庶类蕃殖者，仁也；“一发五拧闭撸义也。〔人杰〕
    “于嗟乎驺虞！”看来只可解做兽名。以“于嗟麟兮”类之，可见。若解做驺虞官，终无甚意思。〔亻选
    ◎邶柏舟
    问：“‘灞税刂郏亦迤淞鳌，注作比义。看来与‘关关雎鸠，在河之洲’，亦无异，彼何以为兴？”曰：“他下面便说淑女，见得是因彼兴此。此诗才说柏舟，下面更无贴意，见得其义是比。”〔时举〕
    陈器之疑柏舟诗解“日居月诸，胡迭而微”太深。又屡辨赋、比、兴之体。曰：“赋、比、兴固不可以不辨。然读诗者须当讽味，看他诗人之意是在甚处。如柏舟，妇人不得於其夫，宜其怨之深矣。而其言曰：‘我思古人，实获我心！’又曰：‘静言思之，不能奋飞！’其词气忠厚恻怛，怨而不过如此，所谓‘止乎礼义’而中喜怒哀乐之节者。所以虽为变风，而继二南之後者以此。臣之不得於其君，子之不得於其父，弟之不得於其兄，朋友之不相信，处之皆当以此为法。如屈原不忍其愤，怀沙赴水，此贤者过之也。贾谊云：‘历九州而相其君兮，何必怀此都也？’则又失之远矣！读诗须合如此看。所谓‘诗可以兴，可以观，可以群，可以怨’，是诗中一个大义，不可不理会得也！”〔闳祖〕
    器之问：“‘静言思之，不能奋飞！’似犹未有和平意。”曰：“也只是如此说，无过当处。既有可怨之事，亦须还他有怨底意思，终不成只如平时，却与土木相似！只看舜之号泣靥欤更有甚於此者。喜怒哀乐，但发之不过其则耳，亦岂可无？圣贤处忧患，只要不失其正。如绿衣言‘我思古人，实获我心’！这般意思却又分外好。”〔木之〕
    ◎绿衣
    或问绿衣卒章“我思古人，实获我心”二句。曰：“言古人所为，恰与我合，只此便是至善。前乎千百世之已往，後乎千百世之未来，只是此个道理。孟子所谓‘得志行乎中国，若合符节’，正谓是尔。”〔胡泳〕
    ◎燕燕
    或问：“燕燕卒章，戴妫不以庄公之已死，而勉庄姜以思之，可见温和惠顺而能终也。亦缘他之心塞实渊深，所禀之厚，故能如此。”曰：“不知古人文字之美，词气温和，义理精密如此！秦汉以後无此等语。某读诗，於此数句；读书，至‘先王肇修人纪，从谏弗弗，先民时若；居上克明，为下克忠，与人不求备，检身若不及；以至于有万邦，兹惟艰哉’！深诵叹之！”〔胡泳〕
    时举说：“燕燕诗前三章，但见庄姜拳拳於戴妫，有不能已者。及四章，乃见庄姜於戴妫非是情爱之私，由其有塞渊温惠之德，能自淑慎其身，又能以先君之思而勉己以不忘，则见戴妫平日於庄姜相劝勉以善者多矣。故於其归而爱之若此，无非情性之正也。”先生颔之。〔时举〕
    ◎日月终风
    又说：“日月终风二篇，据集注云，当在燕燕之前。以某观之，终风当在先，日月当次之，燕燕是庄公死後之诗，当居最後。盖详终风之辞，庄公於庄姜犹有往来之时，但不暴则狎，庄姜不能堪耳。至日月，则见庄公已绝不顾庄姜，而庄姜不免微怨矣。以此观之，则终风当先，而日月当次。”曰：“恐或如此。”〔时举〕
    ◎式微
    器之问：“式微诗以为劝耶？戒耶？”曰：“亦不必如此看，只是随它当时所作之意如此，便与存在，也可以见得有羁旅狼狈之君如此，而方伯连帅无救恤之意。今人多被‘止乎礼义’一句泥了，只管去曲说。且要平心看诗人之意。如北门只是说官卑禄薄，无可如何。又如В有梅，女子自言婚姻之意如此。看来自非正理，但人情亦自有如此者，不可不知。向见伯恭丽泽诗，有唐人女，言兄嫂不以嫁之诗，亦自鄙俚可恶。後来思之，亦自是见得人之情处。为父母者能於是而察之，则必使之及时矣，此所谓‘诗可以观’。”子升问：“丽泽诗编得如何？”曰：“大纲亦好，但自据他之意拣择。大率多喜深巧有意者，若平淡底诗，则多不取。”问：“此亦有接续三百篇之意否？”曰：“不知。他亦须有此意。”〔木之〕
    ◎简兮
    问：“简兮诗，张子谓‘其迹如此，而其中固有以过人者’。夫能卷而怀之，是固可以为贤。然以圣贤出处律之，恐未可以为尽善？”曰：“古之伶官，亦非甚贱；其所执者，犹是先王之正乐。故献工之礼，亦与之交酢。但贤者而为此，则自不得志耳。”〔时举〕
    ◎泉水
    问：“‘驾言出游，以写我忧’，注云：‘安得出游於彼，而写其忧哉！’恐只是因思归不得，故欲出游於国，以写其忧否？”曰：“夫人之游，亦不可轻出，只是思游於彼地耳。”〔时举〕
    ◎北门
    问：“北门诗，只作赋说，如何？”曰：“当作赋而比。当时必因出北门而後作此诗，亦有比意思。”〔可学〕
    问：“‘莫赤匪狐，莫黑匪乌’，狐与乌，不知诗人以比何物？”曰：“不但指一物而言。当国将危乱时，凡所见者无非不好底景象也。”〔时举〕
    ◎静女
    问：“静女，注以为淫奔期会之诗，以静为蜒胖意。不知淫奔之人方相与狎溺，又何取醐蜒牛俊痹唬骸耙奔之人不知其为可丑，但见其为可爱耳。以女而俟人於城隅，安得谓之蜒牛慷此曰‘静女’者，犹日月诗所谓‘德音无良’也。无良，则不足以为德音矣，而此曰‘德音’，亦爱之之辞也。”〔时举〕
    ◎二子乘舟
    问：“二子乘舟，注取太史公语，谓二子与申生不明骊姬之过同。其意似取之，未知如何？”曰：“太史公之言有所抑扬，谓三人皆恶伤父之志，而终於死之，其情则可取。虽於理为未当，然视夫父子相杀，兄弟相戮者，则大相远矣！”〔时举〕
    因说，宣姜生卫文公宋桓夫人许穆夫人卫谑佟Ｒ源斯壑，则人生自有秉彝，不系气类。〔焘〕
    ◎干旄
    问文蔚：“‘彼姝者子’，指谁而言？”文蔚曰：“集传言大夫乘此车马，以见贤者。贤者言：‘车中之人，德美如此，我将何以告之？’”曰：“此依旧是用小序说。”“此只是傍人见此人有好善之诚。”曰：“‘彼姝者子，何以告之？’盖指贤者而言也。如此说，方不费力。今若如集传说，是说断了再起，觉得费力。”〔文蔚〕
    ◎淇奥
    文蔚曰：“淇奥一篇，卫武公进德成德之序，始终可见。一章言切磋琢磨，则学问自修之功精密如此。二章言威仪服饰之盛，有诸中有形诸外者也。三章言如金锡圭璧则锻炼以精，温纯深粹，而德器成矣。前二章皆有‘瑟、亻间、赫、亘’之词，三章但言‘宽、绰、戏、谑’而已。於此可见不事矜持，而周旋自然中礼之意。”曰：“说得甚善。卫武公学问之功甚不苟，年九十五岁，犹命群臣使进规谏。至如抑诗是他自警之诗，後人不知，遂以为戒厉王。毕竟周之卿士去圣人近，气象自是不同。且如刘康公谓‘民受天地之中以生’，便说得这般言语出。”〔文蔚〕
    ◎君子阳阳
    “‘君子阳阳’，先生不作淫乱说，何如？”曰：“有个‘君子于役’，如何别将这个做一样说？‘由房’，只是人出入处。古人屋，於房处前有壁，後无壁，所以通内。所谓‘焉得谖草，言树之背’，盖房之北也。”〔贺孙〕
    ◎狡童兼论郑诗。
    郑卫皆淫奔之诗，风雨狡童皆是。又岂是思君子，刺忽？忽愚，何以为狡？〔振〕
    经书都被人说坏了，前後相仍不觉。且如狡童诗是序之妄。安得当时人民敢指其君为“狡童”！况忽之所为，可谓之愚，何狡之有？当是男女相怨之诗。〔浩〕
    问：“‘狡童，刺忽也。’古注谓诗人以‘狡童’指忽而言。前辈尝举春秋书忽之法，且引硕鼠以况其义。先生诗解取程子之言，谓作诗未必皆圣贤，则其言岂免小疵？孔子删诗而不去之者，特取其可以为後戒耳。琮谓，郑之诗人果若指斥其君，目以‘狡童’，其疵大矣，孔子自应删去。”曰：“如何见得？”曰：“似不曾以‘狡童’指忽。且今所谓‘彼’者，它人之义也；所谓‘子’者，尔之义也。他与尔似非共指一人而言。今诗人以‘维子之故，使我不能餐兮’，为忧忽之辞，则‘彼狡童兮’，自应别有所指矣。”曰：“却是指谁？”曰：“必是当时擅命之臣。”曰：“‘不与我言兮’，却是如何？”曰：“如祭仲卖国受盟之事，国人何尝与知？琮因是以求硕鼠之义，乌知必指其君，而非指其任事之臣哉？”曰：“如此解经，尽是诗序误人。郑忽如何做得狡童！若是狡童，自会⒒榇蠊，而借其助矣。谓之顽童可也。许多郑风，只是孔子一言断了曰：‘郑声淫。’如将仲子，自是男女相与之辞，却干祭仲共叔段甚事？如褰裳，自是男女相咎之辞，却干忽与突争国甚事？但以意推看狡童，便见所指是何人矣。不特郑风，诗序大率皆然。”问：“每篇诗名下一句恐不可无，自一句而下却似无用。”曰：“苏氏有此说。且如卷耳，如何是后妃之志？南山有台，如何是乐得贤？甚至汉广之诗，宁是‘文王之道’以下至‘求而不可得也’尚自不妨，却如‘德广所及也’一句成甚说话！”又问：“大序如何？”曰：“其间亦自有凿说处，如言‘国史明乎得失之迹。’按周礼史官如太史、小史、内史、外史，其职不过掌书，无掌诗者。不知‘明得失之迹’却干国史甚事？”曰：“旧闻先生不取诗序之说，未能领受。今听一言之下，遂活却一部毛诗！”〔琮〕
    江畴问：“‘狡童刺忽也’，言其疾之太重。”曰：“若以当时之暴敛於民观之，为言亦不为重。盖民之於君，聚则为君臣，散则为仇雠。如孟子所谓‘君之视臣如草芥，则臣视君如寇仇’！是也。然诗人之意，本不如此，何曾言‘狡童’是刺忽？而序诗者妄意言之，致得人如此说。圣人言‘郑声淫’者，盖郑人之诗，多是言当时风俗男女淫奔，故有此等语。狡童，想说当时之人，非刺其君也。”又曰：“诗辞多是出於当时乡谈鄙俚之语，杂而为之。如鸱卧啤拮据’、‘捋荼’之语，皆此类也。”又曰：“此言乃周公为之。周公，不知其人如何，然其言皆聱牙难考。如书中周公之言便难读，如立政君之篇是也。最好者惟无逸一书，中间用字亦有‘张为幻’之语。至若周官蔡仲等篇，却是官样文字，必出於当时有司润色之文，非纯周公语也。”又曰：“古人作诗，多有用意不相连续。如‘ィ彼小星，三五在东’，释者皆云，‘小星’者，是在天至小之星也；‘三五在东’者，是五纬之星应在於东也。其言全不相贯。”〔卓〕
    问：“硕鼠狡童之刺其君，不已甚乎？”曰：“硕鼠刺君重敛，盖暴取虐民，民怨之极，则将视君如寇仇，故发为怨上之辞至此。若狡童诗，本非是刺忽。才做刺忽，便费得无限杜撰说话。郑忽之罪不至已甚。往往如宋襄这般人，大言无当，有甚狡处？狡童刺忽，全不近傍些子，若郑突却是狡。诗意本不如此。圣人云：‘郑声淫。’盖周衰，惟郑国最为淫俗，故诸诗多是此事。东莱将郑忽深文诋斥得可畏。”〔贺孙〕
    曹云：“陈先生以此诗不是刺忽，但诗人说他人之言。如‘彼狡童兮，不与我言兮；微子之故，使我不能餐兮’！言狡童不与我言，则已之。”曰：“又去里面添一个‘休’字也。这只是卫人当时淫奔，故其言鄙俚如此，非是为君言也。”〔卓〕
    ◎鸡鸣
    问：“鸡鸣诗序却似不妨，诗中却要理会。其曰：‘鸡既鸣矣，朝既盈矣。匪鸡则鸣，苍蝇之声。’旧注谓夫人以蝇声为鸡声，所以警戒。所恃以感君听者，言有诚实而已。今鸡本未鸣，乃借蝇声以绐之，一夕偶然，其君尚以为非信，它夕其复敢言乎？”“是。”曰：“莫是要作推⒉豢掀鹬意在否？鄙见政谓是酬答之辞。”曰：“如此说，亦可。”〔琮〕
    ◎著
    问：“著是刺何人？”曰：“不知所刺，但觉是亲迎底诗。古者五等之爵，朝、祭祀似皆以充耳，亦不知是说何人亲迎。所说‘尚之以青、黄、素、琼、瑶、瑛’，大抵只是押韵。如卫诗说‘良马六’，此是天子礼，卫安得而有之！看来只是押韵。不知古人充耳以，或用玉，或用象，不知是塞於耳中，为复是塞在耳外？看来恐只是以线穿垂在当耳处。”〔子蒙〕
    ◎甫田
    子善问：“甫田诗‘志大心劳’。”曰：“小序说‘志大心劳’，已是说他不好。人若能循序而进，求之以道，则志不为徒大，心亦何劳之有！人之所期，固不可不远大。然下手做时，也须一步敛一步，著实做始得。若徒然心务高远，而不下著实之功，亦何益哉！”〔铢〕
    “骄骄”，张王之意，犹曰畅茂桀敖耳。“桀桀”与“骄骄”之义同，今田亩间莠最硬抢。〔必大〕
    ◎园有桃
    园有桃，似比诗。〔升卿〕
    ◎蟋蟀
    问：“如蟋蟀之序，全然凿说，固不待言。然诗作於晋，而风系於唐，却须有说。”曰：“本是唐，及居晋水，方改号晋。”琮曰：“莫是周之班籍只有唐而无晋否？”曰：“文侯之命，书序固称‘晋’矣。”曰：“书序想是纪事之词。若如春秋书‘晋’之法，乃在曲沃既命之後，岂亦系诗之意乎？”曰：“恁地说忒紧，恰似举子做时文去。”〔琮〕
    蟋蟀自做起底诗，山有枢自做到底诗，皆人所自作。〔升卿〕
    ◎豳七月
    问：“豳诗本风，而周礼裾率掀砟觎短镒妫则吹豳雅；蜡祭息老物，则吹豳颂。不知就豳诗观之，其孰为雅？孰为颂？”曰：“先儒因此说，而谓风中自有雅，自有颂，虽程子亦谓然，似都坏了诗之六义。然有三说：一说谓豳之诗，吹之，其调可以为风，可为雅，可为颂；一说谓楚茨大田甫田是豳之雅，噫嘻载芟丰年诸篇是豳之颂，谓其言田之事如七月也。如王介甫则谓豳之诗自有雅颂，今皆亡矣。数说皆通，恐其或然，未敢必也。”〔道夫〕
    问：“古者改正朔，如以建子月为首，则谓之正月？抑只谓之十一月？”曰：“此亦不可考。如诗之月数，即今之月。孟子‘七八月之间旱’，乃今之五六月；‘十一月徒杠成，十二月舆梁成’，乃今之九十月。国语夏令曰‘九月成杠，十月成梁’，即孟子之十一月、十二月。若以为改月，则与孟子春秋相合，而与诗书不相合。若以为不改月，则与诗书相合，而与孟子春秋不相合。如秦元年以十月为首，末又有正月，又似不改月。”〔义刚〕
    问：“东莱曰：‘十月而曰“改岁”，三正之通，於民俗尚矣，周特举而迭用之耳。’据诗，如‘七月流火’之类，是用夏正；‘一之日浞’之类，是周正；即不见其用商正。而吕氏以为‘举而迭用之’，何也？”曰：“周历夏商，其未有天下之时，固用夏商之正朔。然其国僻远，无纯臣之义，又自有私纪其时月者，故三正皆曾用之也。”〔时举〕“无纯臣”语，恐记误。
    问：“‘跻彼公堂，称彼兕觥’，民何以得升君之堂？”曰：“周初国小，君民相亲，其礼乐法制未必尽备。而民事之艰难，君则尽得以知之。成王时礼乐备，法制立，然但知为君之尊，而未必知为国之初此等意思。故周公特作此诗，使之因是以知民事也。”〔时举〕
    ◎鸱
    因论鸱问，问：“周公使管叔监殷，岂非以爱兄之心胜，故不敢疑之耶？”曰：“若说不敢疑，则已是有可疑者矣。盖周公以管叔是吾之兄，事同一体，今既克商，使之监殷，又何疑焉？非是不敢疑，乃是即无可疑之事也。不知他自差异，造出一件事，周公为之柰何哉！”叔重因云：“孟子所谓‘周公之过，不亦宜乎’者，正谓此也。”曰：“然。”〔可学〕
    或问：“‘既取我子，无毁我室’，解者以为武庚既杀我管蔡，不可复乱我王室，不知是如此否？毕竟当初是管蔡挟武庚为乱。武庚是纣子，岂有父为人所杀，而其子安然视之不报雠者？”曰：“诗人之言，只得如此，不成归怨管蔡。周公爱兄，只得如此说，自是人情是如此。不知当初何故忽然使管蔡去监他，做出一场大疏脱？合天下之力以诛纣了，却使出屋里人自做出这一场大疏脱！这是周公之过，无可疑者。然当初周公使管蔡者，想见那时好在，必不疑他。後来有这样事，管蔡必是被武庚与商之顽民每日将酒去灌邓，乘醉以语言离间之曰：‘你是兄，却出来在此；周公是弟，反执大权以临天下！’管蔡呆，想被这几个唆动了，所以流言说：‘公将不利于孺子！’这都是武庚与商之顽民教他，使得管蔡如此。後来周公所以做酒诰，丁宁如此，必是当日因酒做出许多事。其中间想煞有说话，而今书、传只载得大概，其中更有几多机变曲折在。”〔亻选
    ◎东山
    问：“东山诗序，前後都是，只中间插‘大夫美之’一句，便知不是周公作矣。”曰：“小序非出一手，是後人旋旋添续，往往失了前人本意，如此类者多矣。”〔时举〕
    诗曲尽人情。方其盛时，则作之於上，东山是也；及其衰世，则作之於下，伯兮是也。〔焘〕
    ◎破斧
    破斧诗，看圣人这般心下，诗人直是形容得出！这是答东山之诗。古人做事，苟利国家，虽杀身为之而不辞。如今人个个计较利害，看你四国如何不安也得，不宁也得，只是护了我┥、我斧，莫得阙坏了。此诗说出极分明。毛注却云四国是管蔡商奄。诗里多少处说“四国”，如正是“四国”之类，犹言四海。他却不照这例，自恁地说。〔贺孙〕
    破斧诗，须看那“周公东征，四国是皇”，见得周公用心始得。这个却是个好话头。〔义刚〕
    问：“破斧诗传何以谓‘被坚执锐皆圣人之徒’？”曰：“不是圣人之徒，便是盗贼之徒。此语大概是如此，不必恁粘皮带骨看，不成说圣人之徒便是圣人。且如‘孳孳为善’是舜之徒，然‘孳孳为善’亦有多少浅深。”〔淳〕义刚录详，别出。
    安卿问：“破斧诗传云：‘被坚执锐，皆圣人之徒。’似未可谓圣人之徒。”曰：“不是圣人之徒时，便是贼徒。公多年不相见，意此来必有大题目可商量，今却恁地，如何做得工夫恁地细碎！”安卿因呈问目。先生曰：“程子言：‘有读了後全然无事者，有得一二句喜者。’到这一二句喜处，便是入头处。如此读将去，将久自解踏著他关捩了，倏然悟时，圣贤格言自是句句好。须知道那一句有契於心，著实理会得那一句透。如此推来推去，方解有得。今只恁地包罩说道好。如吃物事相似，事事道好，若问那般较好，其好是如何，却又不知。如此，济得甚事？”因云：“如破斧诗，却是一个好话头，而今却只去理会那‘圣人之徒’，便是不晓。”〔义刚〕
    先生谓淳曰：“公当初说破斧诗，某不合截得紧了，不知更有甚疑？”曰：“当初只是疑被坚执锐是粗人，如何谓之‘圣人之徒’？”曰：“有粗底圣人之徒，亦有读书识文理底盗贼之徒。”〔淳〕
    “破斧诗最是个好题目，大有好理会处，安卿美粗凰的且痪涿唤粢底。”淳曰：“此诗见得周公之心，分明天地正大之情，只被那一句碍了。”曰：“只泥一句，便是未见得他意味。”〔淳〕
    ◎九
    宽厚温柔，诗教也。若如今人说九ブ诗乃责其君之辞，何处讨宽厚温柔之意！〔贺孙〕
    九ナ分明是东人愿其东，故致愿留之意。公归岂无所？於汝但暂寓信宿耳。公归将不复来，於汝但暂寓信处耳。“是以有羁衣兮”，“是以”两字如今都不说。盖本谓缘公暂至於此，是以此间有被羁衣之人。“无以我公归兮，无使我心悲兮！”其为东人愿留之诗，岂不甚明白？止缘序有“刺朝廷不知”之句，故後之说诗者，悉委曲附会之，费多少辞语，到底鹘突！某尝谓死後千百年须有人知此意。自看来，直是尽得圣人之心！〔贺孙〕
    “鸿飞遵渚，公归无所”；“鸿飞遵陆，公归不复”。“飞”、“归”协，是句腰亦用韵。诗中亦有此体。〔方子〕
    ◎狼跋
    “狼跋其胡，载悠湮病保此兴是反说，亦有些意义，略似程子之说。但程子说得深，如云狼性贪之类。“公孙硕肤”，如言“幸虏营”及“北狩”之意。言公之被毁，非四国之流言，乃公自逊此大美尔，此古人善於辞命处。〔必大〕
    问：“‘公孙硕肤’，注以为此乃诗人之意，言‘此非四国之所为，乃公自让其大美而不居耳。盖不使谗邪之口，得以加乎公之忠圣。此可见其爱公之深，敬公之至’云云。看来诗人此意，也回互委曲，却大伤巧得来不好。”曰：“自是作诗之体当如此，诗人只得如此说。如春秋‘公孙于齐’，不成说昭公出奔！圣人也只得如此书，自是体当如此。”〔亻选
    问：“‘公孙硕肤’，集传之说如何？”曰：“鲁昭公明是为季氏所逐，春秋却书云‘公孙于齐’，如其自出云耳，是此意。”〔必大〕
    ◎二雅
    小雅恐是燕礼用之，大雅须飨礼方用。小雅施之君臣之间，大雅则止人君可歌。〔必大〕
    大雅气象宏阔。小雅虽各指一事，说得精切至到。尝见古人工歌宵雅之三，将作重事。近尝令孙子诵之，则见其诗果是恳至。如鹿鸣之诗，见得宾主之间相好之诚；如“德音孔昭”，“以燕乐嘉宾之心”，情意恳切，而不失义理之正。四牡之诗古注云：“无公义，非忠臣也；无私情，非孝子也。”此语甚切当。如既云“王事靡簟保又云“不遑将母”，皆是人情少不得底，说得恳切。如皇皇者华，即首云“每怀靡及”，其後便须“咨询”，“咨谋”。看此诗不用小序，意义自然明白。〔┿〕
    ◎鹿鸣诸篇
    问：“鹿鸣四牡皇皇者华三诗，仪礼皆以为上下通用之乐。不知为君劳使臣，谓‘王事靡簟之类，庶人安得而用之？”曰：“乡饮酒亦用。而‘大学始教，宵雅肄三，官其始也’，正谓习此。盖入学之始，须教他便知有君臣之义，始得。”又曰：“上下常用之乐，小雅如鹿鸣以下三篇，及南有嘉鱼鱼丽南山有台三篇；风则是关雎卷耳采蘩采镜绕，皆是。然不知当初何故独取此数篇也。”〔时举〕
    ◎常棣
    “虽有兄弟，不如友生”，未必其人实以兄弟为不如友生也。犹言丧乱既平之後，乃谓反不如友生乎？盖疑而问之辞也。〔时举〕
    苏宜又问：“常棣诗，一章言兄弟之大略，二章言其死亡相收，三章言其患难相救，四章言不幸而兄弟有阋，犹能外御其侮，一节轻一节，而其所以著夫兄弟之义者愈重。到得丧乱既平，便谓兄弟不如友生，其‘於所厚者薄’如此，则亦不足道也。六章、七章，就他逸乐时良心发处指出，谓酒食备而兄弟有不具，则无以共其乐；妻子合而兄弟有不翕，则无以久其乐。盖居患难则人情不期而相亲，故天理常易复；处逸乐则多为物欲所转移，故天理常隐而难寻。所以诗之卒章有‘是究是图，テ淙缓酢之句。反复玩味，真能使人孝友之心油然而生也。”曰：“所谓‘生於忧患，死於安乐’。那二章，正是遏人欲而存天理，须是恁地看。”〔胡泳〕
    圣人之言，自是精粗轻重得宜。吕伯恭常棣诗章说：“圣人之言大小斑下皆宜，而左右前後不相悖。”此句说得极好！〔铢〕
    ◎伐木
    问：“伐木，大意皆自言待朋友不可不加厚之意，所以感发之也。”曰：“然。”又问：“‘酾酒’，云‘缩酌用茅’，是此意否？恐茅乃以酹。”曰：“某亦尝疑今人用茅缩酒，古人刍狗乃酹酒之物。则茅之缩酒，乃今以笳酒也。想古人不肯用绢帛，故以茅缩酒也。”〔А
    问“神之听之，终和且平”。曰：“若能尽其道於朋友，虽鬼神亦必听之相之，而锡之以和平之福。”〔焘〕
    ◎天保
    “何福不除”，义如“除戎器”之“除”。〔必大〕
    问：“‘如松柏之茂，无不尔或承。’承是继承相接续之谓，如何？”曰：“松柏非是叶不凋，但旧叶凋时，新叶已生。木犀亦然。”〔焘〕
    问：“天保上三章，天以福锡人君；四章乃言其先君先王亦锡尔以福；五章言民亦‘遍为尔德’，则福莫大於此矣。故卒章毕言之。”曰：“然。”〔А
    时举说：“第一章至第三章，皆人臣颂祝其君之言。然辞繁而不杀者，以其爱君之心无已也。至四章则以祭祀先公为言；五章则以‘遍为尔德’为言。盖谓人君之德必上无窆盱蹲婵迹下无窆盱端姑瘢然後福禄愈远而愈新也。故末章终之以‘无不尔或承’。”先生颔之。叔重因云：“蓼萧诗云‘令德寿岂’，亦是此意。盖人君必有此德，而後可以称是福也。”曰：“然。”〔时举〕
    ◎采薇
    又说：“采薇首章，略言征夫之出，盖以犭严狁不可不征，故舍其室家而不遑宁处；二章则既出而不能不念其家；三章则竭力致死而无还心，不复念其家矣；四章五章则惟勉於王事，而欲成其战伐之功也；卒章则言其事成之後，极陈其劳苦忧伤之情而念之也。其序恐如此。”曰：“雅者，正也，乃王公大人所作之诗，皆有次序，而文意不苟，极可玩味。风则或出於妇人小子之口，故但可观其大略耳。”〔时举〕
    ◎出车
    问：“先生诗传旧取此诗与关雎诗，论‘非天下之至静，不足以配天下之至健’处，今皆削之，岂亦以其太精巧耶？”曰：“正为後来看得如此，故削去。”曰：“关雎诗今引匡衡说甚好。”曰：“吕氏亦引，但不如此详。便见古人看文字，亦宽博如此。”〔铢〕
    子善问：“诗‘畏此简书’。简书，有二说：一说，简书，戒命也；邻国有急，则以简书相戒命。一说，策命临遣之词。”曰：“後说为长，当以後说载前。前说只据左氏‘简书，同恶相恤之谓’。然此是天子戒命，不得谓之邻国也。”又问：“‘胡不旆旆’，东莱以为初出军时，旌旗未展，为卷而建之，引左氏“建而不旆”。故曰此旗何不旆旆而飞扬乎？盖以命下之初，我方忧心悄悄，而仆夫憔悴，亦若人意之不舒也。”曰：“此说虽精巧，然‘胡不旆旆’一句，语势似不如此。‘胡不’，犹言‘遐不作人’！言岂不旆旆乎！但我自‘忧心悄悄’，而仆夫又况瘁耳，如此却自平正。伯恭诗太巧，诗正怕如此看。古人意思自宽平，何尝如此纤细拘迫！”〔铢〕
    ◎鱼丽
    “文武以天保以上治内，采薇以下治外；始於忧勤，终於逸乐。”这四句亻尽说得好。〔道夫〕
    ◎南有嘉鱼
    子善问南有嘉鱼诗中“汕汕”字。曰：“是以木叶捕鱼，今所谓‘鱼花园’是也。”问枸。曰：“是机枸子，建阳谓之‘皆拱子’，俗谓之‘癞汉指头’，味甘而解酒毒。有人家酒房一柱是此木，而酝酒不成。左右前後有此，则亦酝酒不成。”〔节〕
    ◎蓼萧
    时举说蓼萧湛露二诗。曰：“文义也只如此。却更须要讽咏，实见他至诚和乐之意，乃好。”〔时举〕
    ◎六月
    六月诗“既成我服”，不失机。“于三十里”。常度纪律。〔方〕
    ◎采虬
    时举说采虬诗。曰：“宣王南征蛮荆，想不甚费力，不曾大段战斗，故只极称其军容之盛而已。”〔时举〕
    ◎车攻
    时举说车攻吉日二诗。先生曰：“好田猎之事，古人亦多刺之。然宣王之田，乃是因此见得其车马之盛，纪律之严，所以为中兴之势者在此。其所谓田，异乎寻常之田矣。”〔时举〕
    ◎庭燎
    时举说“庭燎有浮薄Ｔ唬骸矮福火气也，天欲明而见其烟光相杂。此是吴才老之说，说此一字极有功也。”〔时举〕
    ◎斯干
    扬问：“横渠说斯干‘兄弟宜相好，不要相学’，指何事而言？”曰：“不要相学不好处。且如兄去友弟，弟却不能恭其兄；兄岂可学弟之不恭，而遂亦不友为兄者？但当尽其友可也。为弟能恭其兄，兄乃不友其弟；为弟者岂可亦学兄之不友，而遂忘其恭？为弟者但当知其尽抱而已。如寇莱公挞倒用印事，王文正公谓他底既不是，则不可学他不是，亦是此意。然诗之本意，‘犹’字作相图谋说。”〔取
    “载弄之瓦。”瓦，纺砖也，纺时所用之物。旧见人画列女传，漆室乃手执一物，如今银子样。意其为纺砖也，然未可必。〔时举〕
    ◎节南山
    自古小人，其初只是它自窃国柄；少间又自不柰何，引得别人来，一齐不好了。如尹氏太师，只是它一个不好；少间到那“琐琐姻娅”处，是几个人不好了。〔义刚〕
    “‘秉国之均。’均，本当从‘金’，所谓如泥之在钧者，不知钧是何物。”时举曰：“恐只是为瓦器者，所谓‘车盘’是也。盖运得愈急，则其成器愈快，恐此即是钧。”曰：“‘秉国之钧’，只是此义。今集传训‘平’者，此物亦惟平乃能运也。”〔时举〕
    ◎小弁
    问：“小弁诗，古今说者皆以为此诗之意，与舜怨慕之意同。窃以为只‘我罪伊何’一句，与舜‘於我何哉’之意同。至後面‘君子秉心，维其忍之’，与‘君子不惠，不舒究之’，分明是怨其亲，却与舜怨慕之意似不同。”曰：“作小弁者自是未到得舜地位，盖亦常人之情耳。只‘我罪伊何’上面说‘何辜于天’，亦一似自以为无罪相似，未可与舜同日而语也。”问：“‘莫高匪山，莫浚匪泉；君子无易由言，耳属于垣！’集传作赋体，是以上两句与下两句耶？”曰：“此只是赋。盖以为莫高如山，莫浚如泉；而君子亦不可易其言，亦恐有人闻之也。”又曰：“看小雅虽未毕，且并看大雅。小雅後数篇大概相似，只消兼看。”因言：“诗人所见极大，如巧言诗‘奕奕寝庙，君子作之；秩秩大猷，圣人莫之。他人有心，予忖度之；跃跃掏茫遇犬获之’。此一章本意，只是恶巧言谗谮之人，却以‘奕奕寝庙’与‘秩秩大猷’起兴。盖以其大者兴其小者，便见其所见极大，形於言者，无非义理之极致也。”时举云：“此亦是先王之泽未泯，理义根于其心，故其形於言者，自无非义理。”先生颔之。〔时举〕
    ◎大东
    “有饣蒙簋飧，有扌求棘匕”，诗传云：“兴也。”问：“似此等例，却全无义理。”曰：“兴有二义，有一样全无义理。”〔炎〕
    “东有启明，西有长庚。”庚，续也。启明金星，长庚水星。金在日西，故日将出则东见；水在日东，故日将没则西见。〔泳〕
    ◎楚茨
    楚茨一诗，精深宏博，如何做得变雅！〔方子〕
    问：“‘神保是飨’，诗传谓神保是鬼神之嘉号，引楚辞语‘思灵保兮贤窨洹。但诗中既说‘先祖是皇’，又说‘神保是飨’，似语意重衤复，如何？”曰：“近见洪庆善说，灵保是巫。今诗中不说巫，当便是尸。却是向来解错了此两字。”〔文蔚〕
    ◎瞻彼洛矣
    问：“瞻彼洛矣，洛水或云两处。”曰：“只是这一洛，有统言之，有说小地名。东西京共千里，东京六百里，西京四百里。”〔贺孙〕
    问：“‘怒有。’怒，毛郑以为祭服，王氏以为戎服。”曰：“只是戎服。左传云‘有盼ぶ跗注’，是也。”又曰：“诗多有酬酢应答之篇。瞻彼洛矣，是臣归美其君，君子指君也。当时朝会於洛水之上，而臣祝其君如此。裳裳者华又是君报其臣，桑扈鸳鸯皆然。”〔贺孙〕
    ◎车牵
    问：“列女传引诗‘辰彼硕女’，作‘展彼硕女’。”先生以为然，且云：“向来煞寻得。”〔方子〕
    ◎宾之初筵
    或问：“宾之初筵诗是自作否？”曰：“有时亦是因饮酒之後作此自戒，也未可知。”〔卓〕
    ◎渐渐之石
    周家初兴时，“周原无々，堇荼如饴”，苦底物事亦甜。及其衰也，“羊坟首，三星在鳎蝗丝梢允常鲜可以饱”！直恁地萧索！〔文蔚〕
    ◎大雅文王
    大雅非圣贤不能为，其间平易明白，正大光明。〔┿〕
    问：“周受命如何？”曰：“命如何受於天？只是人与天同。然观周自后稷以来，积仁累义，到此时人心奔赴，自有不可已。”又问：“太王翦商，左氏云‘太伯不从，是以不嗣’，莫是此意？”曰：“此事难明。但太王居於夷狄之邦，强大已久，商之政令，亦未必行於周。大要天下公器，所谓‘有德者易以兴，无德者易以亡’。使纣无道，太王取之何害？今必言太王不取，则是武王为乱臣贼子！若文王之事，则分明是盛德过人处。孔子於泰伯亦云‘至德’。”〔可学〕
    文王诗，直说出道理。〔振〕
    “帝命文王”，岂天谆谆然命之耶？只文王要恁地，便是理合如此，便是帝命之也。〔砺〕
    问：“先生解‘文王陟降，在帝左右’，文王既没，精神上与天合。看来圣人禀得清明纯粹之气，其生也既有以异於人，则其散也，其死与天为一；则其聚也，其精神上与天合。一陟一降，在帝左右。此又别是一理，与众人不同。”曰：“理是如此。若道真有个文王上上下下，则不可。若道诗人只胡乱恁地说，也不可。”〔子蒙〕
    “在帝左右”，察天理而左右也。古注亦如此。左氏传“天子所右，寡君亦右之；所左，亦左之”之意。〔人杰〕
    马节之问“无遏尔躬”。曰：“无自遏绝於尔躬，如家自毁，国自伐。”〔盖卿〕
    ◎绵
    “虞芮质厥成，文王蹶厥生。”蹶，动也；生，是兴起之意。当时一日之间，虞芮质成，而来归者四十馀国，其势张盛，一时见之，如忽然跳起。又曰：“粗说时，如今人言军势益张。”〔义刚〕
    旧尝见横渠诗传中说，周至太王辟国已甚大，其所据有之地，皆是中国与夷狄夹界所空不耕之地，今亦不复见此书矣。意者，周之兴与元魏相似。初自极北起来，渐渐强大；到得後来中原无主，遂被他取了。〔广〕
    ◎或朴
    问：“或朴何以见文王之能官人？”曰：“小序不可信，类如此。此篇与前後数诗，同为称扬之辞。作序者为见或朴近个人材底意思，故云‘能官人’也。行苇序尤可笑！第一章只是起兴，何与人及草木？‘以祈黄稀是愿颂之词，如今人举酒称寿底言语。只见有‘祈’字，便说是乞言。”〔┿〕
    或朴序只下“能官人”三字，便晦了一篇之意。楚茨等十来篇，皆是好诗，如何见得是伤今思古？只被乱在变雅中，便被後人如此想像。如东坡说某处猪肉，众客称美之意。〔┿〕
    “倬彼愫海为章于天；周王寿考，遐不作人！”先生以为无甚义理之兴。或解云云。先生曰：“解书之法，只是不要添字。‘追琢其章’者，以‘金玉其相’故也；‘勉勉我王’者，以‘纲纪四方’故也。‘瑟彼玉瓒，黄流在中；岂弟君子，福禄攸降！’此是比得齐整好者也。”〔〕
    诗无许多事。大雅精密。“遐”是“何”字。以汇推得之。又曰：“解诗，多是推类得之。”〔方子〕
    “遐不作人”，古注并诸家皆作“远”字，甚无道理。礼记注训“胡”字，甚好。〔人杰〕去伪录注云：“道随事著也。”
    ◎皇矣
    周人咏文王伐崇、伐密事，皆以“帝谓文王”言之，若曰，此盖天意云尔。文王既戡黎，又伐崇、伐密。已做得事势如此，只是尚不肯伐纣，故曰“至德”。〔必大〕
    “时举说皇矣诗。先生谓此诗称文王德处，是从‘无然畔援，无然歆羡’上说起；後面却说‘不识不知，顺帝之则’。见得文王先有这个工夫，此心无一毫之私；故见於伐崇、伐密，皆是道理合著恁地，初非圣人之私怒也。”问：“‘无然畔援，无然歆羡’，窃恐是说文王生知之资，得於天之所命，自然无畔援歆羡之意。後面‘不识不知，顺帝之则’，乃是文王做工夫处。”曰：“然。”〔时举〕
    ◎下武
    “昭兹来许”，汉碑作“昭哉”。洪氏隶释“兹”、“哉”协韵。柏梁台诗末句韵亦同。〔方子〕
    ◎文王有声
    问：“镐至丰邑止二十五里，武王何故自丰迁镐？”曰：“此只以後来事推之可见。秦始皇营朝宫渭南，史以为咸阳人多，先王之宫庭小，故作之。想得迁镐之意亦是如此。周得天下，诸侯尽来朝觐，丰之故宫不足以容之尔。”〔广〕
    ◎生民
    生民诗是叙事诗，只得恁地。盖是叙，那首尾要尽，下武文王有声等诗，却有反覆歌咏底意思。〔义刚〕
    问“履帝武敏”。曰：“此亦不知其何如。但诗中有此语，自欧公不信祥瑞，故後人才见说祥瑞，皆辟之。若如後世所谓祥瑞，固多伪妄。然岂可因後世之伪妄，而并真实者皆以为无乎？‘凤鸟不至，河不出图’，不成亦以为非！”〔广〕
    时举说“履帝武敏歆，攸介攸止”处。曰：“‘敏’字当为绝句。盖作母鄙反，协上韵耳。履巨迹之事，有此理。且如契之生，诗中亦云：‘天命玄鸟，降而生商。’盖以为稷契皆天生之耳，非有人道之感，非可以常理论也。汉高祖之生亦类此，此等不可以言尽，当意会之可也。”〔时举〕
    ◎既醉
    时举说既醉诗：“古人祝颂，多以寿考及子孙众多为言。如华封人祝尧：‘愿圣人寿！愿圣人多男子！’亦此意。”曰：“此两事，孰有大於此者乎？”曰：“观行苇及既醉二诗，见古之人君尽其诚敬於祭祀之时，极其恩义於燕饮之际。凡父兄耆老所以祝望之者如此，则其获福也宜矣，此所谓‘祸福无不自己求之者’也。”先生颔之。〔时举〕
    子善问“鸲女士”。曰：“女之有士行者。”铢曰：“荆公作向后册云：‘唯昔先王，鹭适颗。’‘士女’与‘女士’，义自不同。苏子由曾论及，曰：‘恐它只是倒用了一字耳。’”因言荆公诰词中，唯此册做得极好，後人皆学之不能及。铢曰：“曾子固作皇太子册，亦放此。”曰：“子固诚是学它，只是不及耳。子固却是後面几个诰词好。国朝之制：外而三公三少，内而皇后太子贵妃皆有册。但外自三公而下，内自嫔妃而下，皆听其辞免。一辞即免。惟皇后太子用册。”〔铢〕
    ◎假乐
    “千禄百福，子孙千亿！”是愿其子孙之众多。“穆穆皇皇，宜君宜王！不愆不忘，率由旧章。”是愿其子孙之贤。〔道夫〕
    舜功问：“‘不愆不忘，率由旧章’，是‘勿忘、勿助长’之意？”曰：“不必如此说。不愆是不得过，不忘是不得忘。能如此，则能‘率由旧章’。”〔可学〕
    此诗末章则承上章之意，故上章云“四方之纲”，而下章即继之曰“之纲之纪”。盖张之为纲，理之为纪。下面“百辟卿士”，至於庶民，皆是赖君以为纲。所谓“不解于位”者，盖欲纲常张而不弛也。〔时举〕
    ◎公刘
    问：“第二章说‘既庶既繁，既顺乃宣’，而第四章方言居邑之成。不知未成邑之时，何以得民居之繁庶也？”曰：“公刘始於草创，而人从之者已若是其盛，是以居邑由是而成也。”问第四章“君之宗之”处。曰：“东莱以为为之立君立宗，恐未必是如此，只是公刘自为群君之君宗耳。盖此章言其一时燕飨，恐未说及立宗事也。”问“彻田为粮”处。先生以为“彻，通也”之说，乃是横渠说。然以孟子考之，只曰“八家皆私百亩，同养公田”。又公羊云“公田不治则非民，私田不治则非吏”；似又与横渠之说不同，盖未必是计亩而分也。又问：“此诗与豳七月诗皆言公刘得民之盛。想周家自后稷以来，至公刘始稍盛耳。”曰：“自后稷之後，至于不ィ盖已失其官守，故云‘文武不先不ァ。至於公刘乃始复修其业，故周室由是而兴也。”〔时举〕
    时举说：“公刘诗‘醣晓奉容刀’，注云：‘或曰：“容刀，如言容臭，谓醣晓奉之中，容此刀也。”’如何谓之容臭？”曰：“如今香囊是也。”〔时举〕
    ◎卷阿
    时举说卷阿诗毕，以为诗中凡称颂人君之寿考福禄者，必归於得人之盛。故既醉诗云：“君子万年，介尔景福！”而必曰：“朋友攸摄，摄以威仪。”假乐诗言“受天之禄”，与“千禄百福”，而必曰“率由群匹”，与“百辟卿士，媚于天子”。盖人君所以致福禄者，未有不自得人始也。先生颔之。〔时举〕
    ◎民劳
    时举窃谓，每章上四句是刺厉王，下六句是戒其同列。曰：“皆只是戒其同列。铺叙如此，便自可见。故某以为古人非是直作一诗以刺其王，只陈其政事之失，自可以为戒。”时举因谓，第二章末谓：“无弃尔劳，以为王休”，盖以为王者之休，莫大於得人；惟群臣无弃其功，然後可以为王之休美。至第三章後二句谓“敬慎威仪，以近有德”，盖以为既能拒绝小人，必须自反於己，又不可以不亲有德之人。不然，则虽欲绝去小人，未必有以服其心也。後二章“无俾正败”，“无俾正反”，尤见诗人忧虑之深。盖“正败”，则惟败坏吾之正道；而“正反”，则全然反乎正矣。其忧虑之意，盖一章切於一章也。先生颔之。〔时举〕
    ◎板
    “‘昊天曰明，及尔出王；昊天曰旦，及尔游衍。’旦与明乓灰狻Ｕ飧銎袷侨俗匀绱耍拷杂欣创Α２庞行┓潘粒他便知。贺孙录云：“这里若有些违理，恰似天知得一般。”所以曰：‘日监在兹。’”又曰：“‘敬天之怒，无敢戏豫！敬天之渝，无敢驰驱！’”问：“‘渝’字如何？”曰：“变也。如‘迅雷风烈必变’之‘变’，但未至怒。”〔道夫〕贺孙录同。
    道夫言：“昨来所论‘昊天曰明’云云至‘游衍’，此意莫攀茄匀酥所以为人者，皆天之所为，故虽起居动作之顷，而所谓天者未尝不在也？”曰：“公说‘天体物不遗’，既说得是；则所谓‘仁体事而无不在’者，亦不过如此。今所以理会不透，攀且蕴煊肴饰有二也。今须将圣贤言仁处，就自家身上思量，久之自见。记曰：‘两君相见，揖让而入门，入门而县兴；揖让而升堂，升堂而乐阕。下管象武，夏裥蛐耍陈其荐俎，序其礼乐，备其百官，如此而後君子知仁焉。’又曰：‘宾入大门而奏肆夏，示易以敬也。卒爵而乐阕，孔子屡叹之。’”道夫曰：“如此，则是合正理而不紊其序，便是仁。”曰：“恁地猜，终是血脉不贯，且反复熟看。”〔道夫〕
    时举说板诗，问：“‘天体物而不遗’，是指理而言；‘仁体事而无不在’，是指人而言否？”曰：“‘体事而无不在’，是指心而言也。天下一切事，皆此心发见尔。”因言：“读书穷理，当体之於身。凡平日所讲贯穷究者，不知逐日常见得在吾心目间否？不然，则随文逐义，赶趁期限，不见悦处，恐终无益。”〔时举〕馀见张子书类。
    ◎荡
    时举说：“首章前四句，有怨天之辞。後四句乃解前四句，谓天之降命，本无不善；惟人不以善道自终，故天命亦不克终，如疾威而多邪僻也。此章之意既如此，故自次章以下⑽耐跹枣之辞，而皆就人君身上说，使知其非天之过。如‘女兴是力’，‘尔德不明’，与‘天不湎尔以酒’，‘匪上帝不时’之类，皆自发明首章之意。”先生颔之。〔时举〕
    ◎抑
    抑非刺厉王，只是自警。尝考卫武公生於宣王末年，安得有刺厉王之诗！据国语，只是自警。诗中辞气，若作自警，甚有理；若作刺厉王，全然不顺。伯恭却谓国语非是。〔浩〕
    抑小序：“卫武公刺厉王，亦以自警。”不应一诗既刺人，又自警之理。且厉王无道，一旦被人“言提其耳”，以“小子”呼之，必不索休。且厉王监谤，暴虐无所不至。此诗无限大过，都不问著，却只点检威仪之末，此决不然！以史记考之，武公即位，在厉王死之後，宣王之时。说者谓是追刺，尤不是！伯恭主张小序，又云史记不可信，恐是武公必曾事厉王。若以为武公自警之诗，则其意味甚长。国语云，武公九十馀岁作此诗。其间“匪我言耄”，可以为据。又如“谨尔侯度”，注家云，所以制侯国之度，只是侯国之度耳。“曰丧厥国”，则是诸侯自谓无疑。盖武公作此诗，使人日夕讽诵以警己耳，所以有“小子”“告尔”之类，皆是箴戒作文之体自指耳。後汉侯芭亦有此说。〔┿〕
    先生说：“抑诗煞好。”郑谓：“东莱硬要做刺厉王，缘以‘尔’‘汝’字碍。”曰：“如幕中之辨，人反以汝为叛；台中之评，人反以汝为倾等类，亦是自谓。古人此样多。大抵他说诗，其原生於不敢异先儒，将诗去就那序。被这些子碍，便转来穿凿胡说，更不向前来广大处去。或有两三说，则俱要存之。如一句或为兴，或为比，或为赋，则曰诗兼备此体。某谓既取兴体，则更不应又取比体；既取比体，则不更应又取俺体。说狡童，便引石虎事证，且要有字不曳白。南轩不解诗，道诗不用解，诸先生说好了。南轩却易晓，说与他便转。”〔淳〕
    卫武公抑诗，自作懿戒也。中间有“呜呼小子”等语，自呼而告之也。其警戒持循如是，所以诗人美其“如切如磋”。〔方〕
    ◎愫
    问：“愫菏乃他人述宣王之意，然责己处太少。”曰：“然。”〔可学〕
    ◎崧高
    问：“崧高泼穸诗，是皆遣大臣出为诸侯筑城。”曰：“此也晓不得。封诸侯固是大事。看黍苗诗，当初召伯带领许多车从人马去，也自劳攘。古人做事有不可晓者，如汉筑长安城，都是去别处调发人来，又只是数日便休。诗云：‘溥彼韩城，燕师所完。’注家多说是燕安之众，某说即召公所封燕国之师。不知当初何故不只教本土人筑，又须去别处发人来，岂不大劳攘？古人重劳民，如此等事，又却不然，更不可晓，强说便成穿凿。”又曰：“看泼袷，及左传国语周人说底话，多有好处。也是文武周公立学校，教养得许多人，所以传得这些言语，如泼袷大故细腻。刘子曰：‘人受天地之中以生。’皆说得好。”〔夔孙〕义刚录小异。
    ◎泼
    问：“泼袷解云‘仲山甫盖以冢宰兼太保’，何以知之？”曰：“其言‘式是百辟’，则是为宰相可知。其曰‘保兹天子’，‘王躬是保’，则是为太保可知，此正召康公之旧职。”〔广〕
    “仲山甫之德，柔嘉维则”，诗传中用东莱吕氏说。先生曰：“记得他甚主张那‘柔’字。”文蔚曰：“他後一章云：‘柔亦不茹，刚亦不吐。’此言仲山甫之德刚柔不偏也。而二章首举‘仲山甫之德’，独以‘柔嘉维则’蔽之。崧高称‘申伯番番’，终论其德，亦曰‘柔惠且直’，然则入德之方其可知矣。”曰：“如此，则乾卦不用得了！人之资禀自有柔德胜者，自有刚德胜者。如本朝范文正公富郑公辈，是以刚德胜；如范忠宣范淳夫赵清献苏子容辈，是以柔德胜。只是他柔，却柔得好。今仲山甫‘令仪令色，小心翼翼’，却是柔。但其中自有骨子，不是一向如此柔去。便是人看文字，要得言外之意。若以仲山甫‘柔嘉维则’，必要以此为入德之方，则不可。人之进德，须用刚健不息。”〔文蔚〕
    “既明且哲，以保其身。”曰：“只是上文‘肃肃王命，仲山甫将之；邦国若否，仲山甫明之’，便是明哲。所谓‘明哲’者，只是晓天下事理，顺理而行，自然灾害不及其身，可以保其禄位。今人以邪心读诗，谓明哲是见几知微，先去占取便宜。如扬子闼怠明哲煌煌，旁烛无疆；逊于不虞，以保天命’，便是占便宜底说话，所以它一生被这几句误。然‘明哲保身’，亦只是常法。若到那舍生取义处，又不如此论。”〔文蔚〕
    问：“‘既明且哲，以保其身’，有些小委曲不正处否？”曰：“安得此！只是见得道理分明，事事处之得其理，有可全之道。便有委曲处，亦是道理可以如此，元不失正，特不直犯之耳。若到杀身成仁处，亦只得死。古人只是平说中庸，无一理不明，即是明哲。若只见得一偏，便有蔽，便不能见得理尽，便不可谓之明哲。学至明哲，只是依本分行去，无一事不当理，即是保身之道。今人皆将私看了，必至於孔光之徒而後已！”
    ◎周颂清庙
    “假以溢我？”当从左氏，作“何以恤我”。“何”、“遐”通转而为“假”也。〔方子〕
    ◎昊天有成命
    昊天有成命诗：“成王不敢康。”诗传皆断以为成王诗。某问：“下武言‘成王之孚’，如何？”曰：“这个且只得做武王说。”〔炎〕
    ◎我将
    问：“我将乃祀文王於明堂之乐章。诗传以谓‘物成形於帝，人成形於父，故季秋祀帝於明堂，而以父配之，取其成物之时也。此乃周公以义起之，非古礼也’。不知周公以後，将以文王配耶？以时王之父配耶？”曰：“诸儒正持此二议，至今不决，看来只得以文王配。且周公所制之礼，不知在武王之时，在成王之时？若在成王，则文王乃其祖也，亦自可见。”又问：“继周者如何？”曰：“只得以有功德之祖配之。”〔亻选
    ◎敬之
    “日就月将”，是日成月长。就，成也；将，大也。〔节〕
    ◎丝衣
    绎，祭之明日也。宾尸，以宾客之礼燕为尸者。〔敬仲〕
    ◎鲁颂泮水
    泮宫小序，诗传不取。或言诗中“既作泮宫”，则未必非修也。直卿云：“此落成之诗。”〔佐〕
    ◎宫
    太王翦商，武王所言。中庸言“武王缵太王王季文王之绪”，是其事素定矣。横渠亦言周之於商，有不纯臣之义。盖自其祖宗迁豳，迁邰，皆其僻远自居，非商之所封土也。〔扬〕
    ◎商颂
    商颂简奥。〔方子〕
    伯丰问：“商颂恐是宋作？”曰：“宋襄一伐楚而已，其事可考，安有‘莫敢不来王’等事！”又问：“恐是宋人作之，追述往事，以祀其先代。若是商时所作，商尚质，不应商颂反多於周颂。”曰：“商颂虽多如周颂，觉得文势自别。周颂虽简，文自平易。商颂之辞，自是奥古，非宋襄可作。”又问：“颂是告于神明，却鲁颂中多是颂当时之君。如‘戎狄是膺，荆舒是惩’，僖公岂有此事？”曰：“是颂愿之辞。”又问：“‘戎狄是膺，荆舒是惩’，孟子引以为周公，如何？”曰：“孟子引经自是不子细。”又问：“或谓鲁颂非三百篇之类，夫子姑附於此耳。”曰：“‘思无邪’一句，正出鲁颂。”〔┿〕
    ◎玄鸟
    问：“玄鸟诗吞卵事，亦有此否？”曰：“当时恁地说，必是有此。今不可以闻见不及，定其为必无。”〔淳〕
    ◎长发
    “汤降不迟，圣敬日跻。”天之生汤，恰好到合生时节。汤之修德，又无一日间断。〔┿〕
    ●卷八十二・孝经
    因说孝经是後人缀缉，问：“此与尚书同出孔壁？”曰：“自古如此说。且要理会道理是与不是。糜形手刎圆㈠柘笳撸某答以且理会重卦之理，不必问此是谁作，彼是谁作。”因言：“学者却好聚语孟礼书言孝处，附之於後。”〔士毅〕
    问：“孝经一书，文字不多，先生何故不为理会过？”曰：“此亦难说。据此书，只是前面一段是当时曾子闻於孔子者，後面皆是後人缀缉而成。”问：“如‘天地之性人为贵’，‘人之行莫大於孝’，恐非圣人不能言此。”曰：“此两句固好。如下面说‘孝莫大於严父，严父莫大於配天’，则岂不害理！傥如此，则须是如武王周公方能尽孝道，寻常人都无分尽孝道也，岂不启人僭乱之心！其中煞有左传及国语中言语。”或问：“莫是左氏引孝经中言语否？”曰：“不然。其言在左氏传国语中，即上下句文理相接，在孝经中却不成文理。见程沙随说，向时汪端明亦尝疑此书是後人伪为者。”〔广〕
    古文孝经亦有可疑处。自天子章到“孝无终始而患不及者未之有也”，便是合下与曾子说底通为一段。只逐章除了後人所添前面“子曰”及後面引诗，便有首尾，一段文义都活。自此後却似不晓事人写出来，多是左传中语。如“以顺则逆，民无则焉；不在於善，而皆在於凶德”，是季文子之辞。却云“虽得之，君子所不贵”，不知论孝却得个甚底，全无交涉！如“言斯可道，行期可乐”一段，是北宫文子论令尹之威仪，在左传中自有首尾，载入孝经，都不接续，全无意思！只是杂史传中胡乱写出来，全无义理。疑是战国时人斗凑出者。又曰：“胡氏疑是乐正子春所作。乐正子春自细腻，却不如此说。”〔┿〕
    古文孝经却有不似今文顺者。如“父母生之，续莫大焉”，又著一个“子曰”字，方说“不爱其亲而爱他人者，谓之悖德”。兼上更有个“子曰”，亦觉无意思。此本是一段，以“子曰”分为二，恐不是。温公家范以父子兄弟夫妇等分门，却成一个文字，但其间有欠商量未通行者耳。本作一段联写去，今印者分作小段，无意思。伯恭阃范无伦序，其所编书多是如此。〔贺孙〕
    孝经，疑非圣人之言。且如“先王有至德要道”，此是说得好处。然下面都不曾说得切要处著，但说得孝之效如此。如论语中说孝，皆亲切有味，都不如此。士庶人章说得更好，只是下面都不亲切。〔赐〕
    问：“向见先生说‘孝莫大於严父，严父莫大於配天’，非圣人之言。必若此而後可以为孝，岂不启人僭乱之心！而中庸说舜武王之孝，亦以‘尊为天子，富有四海之内’言之，如何？”曰：“中庸是著舜武王言之，何害？若逖匀酥孝，而必以此为说，则不可。”〔广〕
    器之问“严父配天”。曰：“‘严父’，只是周公於文王如此称才是，成王便是祖。此等处，亻尽有理会不得处。大约必是郊时是后稷配天，明堂则以文王配帝。孝经亦是凑合之书，不可尽信。但以义起，亦是如此。”因说：“孝经只有前一段，後皆云‘广至德’，‘广要道’，都是凑合来，演说前意，但其文多不全。只是谏诤五刑丧亲三篇，稍是全文。如‘配天’等说，亦不是圣人说孝来历，岂有人人皆可以配天！岂有必配天斯可以为孝！如礼记煞有好处，可附於孝经。”贺孙问：“恐後人凑合成孝经时，亦未必见礼记。如曲礼少仪之类，犹是说礼节。若祭义後面许多说孝处，说得极好，岂不可为孝经？”曰：“然。今看孝经中有得一段似这个否？”〔贺孙〕
    问：“‘郊祀后稷以配天，宗祀文王於明堂以配上帝’，此说如何？”曰：“此自是周公创立一个法如此，将文王配明堂，永为定例。以后稷郊推之，自可见。後来妄将‘严父’之说乱了。”〔赐〕
    问：“配天，配上帝，帝只是天，天只是帝，却分祭何也？”曰：“为坛而祭，故谓之天；祭於屋下而以神偶乐，故谓之帝。”〔取
    “明、察”，是彰著之义。能事父孝，则事天之理自然明；能事母孝，则事地之理自然察。〔道夫〕
    ●卷八十三・春秋
    ◎纲领
    春秋煞有不可晓处。〔泳〕
    人道春秋难晓，据某理会来，无难晓处。只是据他有这个事在，据他载得恁地。但是看今年有甚么事，明年有甚么事，礼乐征伐不知是自天子出？自诸侯出？自大夫出？只是恁地。而今却要去一字半字上理会褒贬，却要去求圣人之意，你如何知得他肚里事！〔义刚〕
    春秋大旨，其可见者：诛乱臣，讨贼子，内中国，外夷狄，贵王贱伯而已。未必如先儒所言，字字有义也。想孔子当时只是要备二三百年之事，故取史文写在这里，何尝云某事用某法？某事用某例邪？且如书会盟侵伐，大意不过见诸侯擅兴自肆耳。书郊兀大意不过见鲁僭礼耳。至如三卜四卜，牛伤牛死，是失礼之中又失礼也。如“不郊，犹三望”，是不必望而犹望也。如书“仲遂卒，犹绎”，是不必绎而犹绎也。如此等义，却自分明。近世如苏子由吕居仁，却看得平。〔闳祖〕
    春秋只是直载当时之事，要见当时治乱兴衰，非是於一字上定褒贬。初间王政不行，天下都无统属；及五伯出来扶持，方有统属，“礼乐征伐，自诸侯出”。到後来五伯又衰，政自大夫出。到孔子时，皇、帝、王、伯之道埽地，故孔子作春秋，据他事实写在那里，教人见得当时事是如此，安知用旧史与不用旧史？今硬说那个字是孔子文，那个字是旧史文，如何验得？更圣人所书，好恶自易见。如葵丘之会，召陵之师，践土之盟，自是好，本末自是别。及後来五伯既衰，氵琢褐盟，大夫亦出与诸侯之会，这个自是差异不好。今要去一字两字上讨意思，甚至以日月、爵氏、名字上皆寓褒贬。如“王人子突救卫”，自是卫当救。当时是有个子突，孔子因存他名字。今诸公解却道王人本不书字，缘其救卫，故书字。孟子说：“臣弑其君者有之，子弑其父者有之。孔子惧，作春秋。”说得极是了。又曰：“春秋无义战，彼善於此则有之矣。”此等皆看得地步阔。圣人之意只是如此，不解恁地细碎。〔淳〕义刚录云：“某不敢似诸公道圣人是於一字半字上定去取。圣人只是存得那事在，要见当时治乱兴衰；见得其初王政不行，天下皆无统属，及五伯出来如此扶持，方有统属。恁地，便见得天王都做主不起。”後同。
    问春秋。曰：“此是圣人据鲁史以书其事，使人自观之以为鉴戒尔。其事则齐威晋文有足称，其义则诛乱臣贼子。若欲推求一字之间，以为圣人褒善贬恶专在於是，窃恐不是圣人之意。如书即位者，是鲁君行即位之礼；继故不书即位者，是不行即位之礼。若威公之书即位，则是威公自正其即位之礼耳。其他崩、薨、卒、葬，亦无意义。”〔人杰〕
    春秋有书“天王”者，有书“王”者，此皆难晓。或以为王不称“天”，贬之。某谓，若书“天王”，其罪自见。宰亘以为冢宰，亦未敢信。其他如莒去疾莒展舆齐阳生，恐只据旧史文。若谓添一个字，减一个字，便是褒贬，某不敢信。威公不书秋冬，史阙文也。或谓贬天王之失刑，不成议论，可谓乱道！夫子平时称颜子“不迁怒，不贰饼”，至作春秋，却因恶鲁威而及天子，可谓“桑树著刀，[
    DXD]树汁出”者！鲁威之弑，天王之不能讨，罪恶自著，何待於去秋冬而後见乎！又如贬滕称“子”，而滕遂至於终春秋称“子”，岂有此理！今朝廷立法，降官者犹经赦叙复，岂有因滕子之朝威，遂并其子孙而降爵乎！〔人杰〕
    春秋所书，如某人为某事，本据鲁史旧文笔削而成。今人看春秋，必要谓某字讥某人。如此，则是孔子专任私意，妄为褒贬！孔子但据直书而善恶自著。今若必要如此推说，须是得鲁史旧文，参校笔削异同，然後为可见，而亦岂复可得也？〔谟〕
    书“人”，恐只是微者。然朝非微者之礼，而有书“人”者，此类亦不可晓。〔闳祖〕
    或有解春秋者，专以日月为褒贬，书时月则以为贬，书日则以为褒，穿凿得全无义理！若胡文定公所解，乃是以义理穿凿，故可观。〔人杰〕
    “世间人解经，多是杜撰。且如春秋只据赴告而书之，孔子只因旧史而作春秋，非有许多曲折。且如书郑忽与突事，才书‘忽’，又书‘郑忽’，又书‘郑伯突’，胡文定便要说突有君国之德，须要因‘郑伯’两字上求他是处，似此皆是杜撰。大概自成襄已前，旧史不全，有舛逸，故所记各有不同。若昭哀已後，皆圣人亲见其事，故记得其实，不至於有遗处。如何却说圣人予其爵，削其爵，赏其功，罚其罪？是甚说话！”祖道问：“孟子说‘春秋，天子之事’，如何？”曰：“只是被孔子写取在此，人见者自有所畏惧耳。若要说孔子去褒贬他，去其爵，与其爵，赏其功，罚其罪，岂不是谬也！其爵之有无与人之有功有罪，孔子也予夺他不得。”〔祖道〕人杰录云：“苏子由解春秋，谓其从赴告，此说亦是。既书‘郑伯突’，又书‘郑世子忽’，据史文而书耳。定哀之时，圣人亲见，据实而书。隐威之世，时既远，史册亦有简略处，夫子亦但据史册而写出耳。”
    或说：“沈卿说春秋，云：‘不当以褒贬看。圣人只备录是非，使人自见。如“克段”之书，而兄弟之义自见；如蔑之书，而私盟之罪自见；来钪僮樱便自见得以天王之尊下钪詈钪妾。圣人以公平正大之心，何尝规规於褒贬？’”曰：“只是中间不可以一例说，自有晓不得处。公且道如‘钏师’之类，是如何？”曰：“未赐族，如挟、柔、无骇之类。无骇，鲁卿，隐二年书‘无骇’，九年书‘挟卒’，庄十一年书‘柔’，皆未命也。到庄以後，却不待赐，而诸侯自予之。”曰：“便是这般所在，那里见得这个是赐？那个是未赐？三传唯左氏近之。或云左氏是楚左史倚相之後，故载楚史较详。国语与左传似出一手，然国语使人厌看，如齐楚吴越诸处又青采。如纪周鲁自是无可说，将虚文敷衍，如说籍田等处，令人厌看。左氏必不解是丘明，如圣人所称，煞是正直底人。如左传之文，自有纵横意思。史记却说：‘左丘失明，厥有国语。’或云，左丘明，左丘其姓也。左传自是左姓人作。又如秦始有腊祭，而左氏谓‘虞不腊矣’！是秦时文字分明。”〔贺孙〕
    春秋传例多不可信。圣人记事，安有许多义例！如书伐国，恶诸侯之擅兴；书山崩、地震、螽、蝗之类，知灾异有所自致也。〔德明〕
    或论及春秋之凡例。先生曰：“春秋之有例固矣，柰何非夫子之为也。昔尝有人言及命格，予曰：‘命格，谁之所为乎？’曰：‘善谈五行者为之也。’予曰：‘然则何贵？设若自天而降，具言其为美为恶，则诚可信矣。今特出於人为，乌可信也？’知此，则知春秋之例矣。”又曰：“‘季子来归’，以为季子之在鲁，不过有立僖之私恩耳，初何有大功於鲁！又况通於成风，与庆父之徒何异？然则其归也，何足喜？盖以启季氏之事而书之乎！”〔壮祖〕
    或人论春秋，以为多有变例，所以前後所书之法多有不同。曰：“此乌可信！圣人作春秋，正欲褒善贬恶，示万世不易之法。今乃忽用此说以诛人，未几又用此说以赏人，使天下後世皆求之而莫识其意，是乃後世弄法舞文之吏之所为也，曾谓大中至正之道而如此乎！”〔壮祖〕
    张元德问春秋周礼疑难。曰：“此等皆无佐证，强说不得。若穿凿说出来，便是侮圣言。不如且研穷义理，义理明，则皆可遍通矣。”因曰：“看文字且先看明白易晓者。此语是某发出来，诸公可记取。”〔时举〕以下看春秋法。
    问：“春秋当如何看？”曰：“只如看史样看。”曰：“程子所谓‘以传考经之事迹，以经别传之真伪’，如何？”曰：“便是亦有不可考处。”曰：“其间不知是圣人果有褒贬否？”曰：“也见不得。”“如许世子止尝药之类如何？”曰：“圣人亦只因国史所载而立之耳。圣人光明正大，不应以一二字加褒贬於人。若如此屑屑求之，恐非圣人之本意。”〔时举〕
    看春秋，且须看得一部左传首尾意思通贯，方能略见圣人笔削，与当时事之大意。〔时举〕
    叔器问读左传法。曰：“也只是平心看那事理、事情、事势。春秋十二公时各不同。如隐威之时，王室新东迁，号令不行，天下都星散无主。庄僖之时，威文迭伯，政自诸侯出，天下始有统一。宣公之时，楚庄王盛强，夷狄主盟，中国诸侯服齐者亦皆朝楚，服晋者亦皆朝楚。及成公之世，悼公出来整顿一番，楚始退去；继而吴越又强入来争伯。定哀之时，政皆自大夫出，鲁有三家，晋有六卿，齐有田氏，宋有华向，被他肆意做，终春秋之世，更没奈何。但是某尝说，春秋之末，与初年大不同。然是时诸侯征战，只如戏样，亦无甚大杀戮。及战国七国争雄，那时便多是胡相杀。如雁门斩首四万，不知怎生杀了许多；长平之战，四十万人坑死，不知如何有许多人！後来项羽也坑十五万，不知他如何地掘那坑後，那死底都不知，当时不知如何地对副许多人。”安卿曰：“恐非掘坑。”曰：“是掘坑。尝见邓艾伐蜀，坑许多人，载说是掘坑。”〔义刚〕
    春秋之书，且据左氏。当时天下大乱，圣人且据实而书之，其是非得失，付诸後世公论，盖有言外之意。若必於一字一辞之间求褒贬所在，窃恐不然。齐桓晋文所以有功於王室者，盖当时楚最强大，时复加兵於郑，郑则在王畿之内；又伐陆浑之戎，观兵周疆，其势与六国不同。盖六国势均力敌，不敢先动。楚在春秋时，他国皆不及其强；向非威文有以遏之，则周室为其所并矣。又，诸侯不朝聘於周，而周反下聘於列国，是甚道理！”〔广〕以下论左氏。
    左氏之病，是以成败论是非，而不本於义理之正。尝谓左氏是个猾头熟事，趋炎附势之人。
    元城说，左氏不识大体，只是时时见得小可底事，便以为是。〔义刚〕
    因举陈君举说左传，曰：“左氏是一个审利害之几，善避就底人，所以其书有贬死节等事。其间议论有极不是处：如周郑交质之类，是何议论！其曰：‘宋宣公可谓知人矣，立穆公，其子飨之，命以义夫！’只知有利害，不知有义理。此段不如狭核怠君子大居正’，却是儒者议论。某平生不敢说春秋。若说时，只是将胡文定说扶持说去。毕竟去圣人千百年後，如何知得圣人之心？且如先蔑奔秦，书，则是贬先蔑；不书时，又不见得此事。若如今人说，教圣人如何书则是？吕伯恭爱教人看左传，某谓不如教人看论孟。伯恭云，恐人去外面走。某谓，看论孟未走得三步，看左传底已走十百步了！人若读得左传熟，直是会趋利避害。然世间利害，如何被人趋避了！君子只看道理合如何，可则行，不可则止，祸福自有天命。且如一个善择利害底人，有一事，自谓择得十分利处了，毕竟也须带二三分害来，自没奈何。仲舒云：‘仁人正其谊不谋其利，明其道不计其功。’一部左传无此一句。若人人择利害後，到得临难死节底事，更有谁做？其间有为国杀身底人，只是枉死了，始得！”因举“可怜石头城，宁为袁粲死，不作褚渊生”！“盖‘民之秉彝’，又自有不可埋没，自然发出来处。”〔〕可学录云：“天下事，不可顾利害。凡人做事多要趋利避害；不知才有利，必有害，吾虽处得十分利，有害随在背後，不如且就理上求之。孟子曰：‘如以利，则枉寻直尺而利，亦可为欤？’且如临难致死，义也。若不明其理而顾利害，则见危致命者反不如偷生苟免之人。‘可怜石头城，宁为袁粲死，不作褚渊生！’‘民之秉彝’不可磨灭如此，岂不是自然！”
    林黄中谓：“左传‘君子曰’，是刘歆之辞。胡先生谓周礼是刘歆所作，不知是如何。”“左传‘君子曰’，最无意思。”因举“芟夷蕴崇之”一段，“是关上文甚事”？〔贺孙〕
    左氏见识甚卑，如言赵盾弑君之事，却云：“孔子闻之，曰：‘惜哉！越境乃免。’”如此，则专是回避占便宜者得计，圣人岂有是意！圣人“作春秋而乱臣贼子惧”，岂反为之解免耶！〔端蒙〕
    问：“左传载卜筮，有能先知数世後事，有此理否？”曰：“此恐不然。只当时子孙欲僭窃，故为此以欺上罔下尔。如汉高帝蛇，也只是脱空。陈胜王凡六月，便只是他做不成，故人以为非；高帝做得成，故人以为符瑞。”
    左传国语惟是周室一种士大夫说得道理大故细密。这便是文武周召在王国立学校，教得人恁地。惟是周室人会恁地说。且如泼袷大故说得好，“人受天地之中以生”之类，大故说得细密。〔义刚〕兼论国语。
    左氏所传春秋事，恐八九分是。公献解经，事则多出揣度。〔必大〕以下三传。
    春秋制度大纲，左传较可据，公辖夏哑尽：文定义理正当，然此样处，多是臆度说。
    李丈问：“左传如何？”曰：“左传一部载许多事，未知是与不是。但道理亦是如此，今且把来参考。”问：“公先绾危俊痹唬骸熬菟说亦是有那道理，但恐圣人当初无此等意。如孙明复赵啖陆淳胡文定，皆说得好，道理皆是如此。但後世因春秋去考时，当如此区处。若论圣人当初作春秋时，其意不解有许多说话。”择之说：“文定说得理太多，尽堆在里面。”曰：“不是如此底，亦压从这理上来。”〔淳〕义刚录少异。
    左氏传是个博记人做，只是以世俗见识断当它事，皆功利之说。公纤渎，亦有是处，但皆得於传闻，多讹谬。〔德明〕
    国秀问三传优劣。曰：“左氏曾见国史，考事颇精，只是不知大义，专去小处理会，往往不曾讲学。公峡际律跏瑁然义理却精。二人乃是经生，传得许多说话，往往都不曾见国史。”〔时举〕
    左传是後来人做，为见陈氏有齐，所以言“八世之後，莫之与京”！见三家分晋，所以言“公侯子孙，必复其始”。以三传言之，左氏是史学，公鲜蔷学。史学者记得事却详，於道理上便差；经学者於义理上有功，然记事多误。如迁固之史，大概只是计较利害。范晔更低，只主张做贼底，後来他自做却败。温公通鉴，凡涉智数险诈底事，往往不载，却不见得当时风俗。如陈平说高祖间楚事，亦不载上一段；不若全载了，可以见当时事情，却於其下论破，乃佳。又如亚夫得剧孟事，通鉴亦节去，意谓得剧孟不足道；不知当时风俗事势，剧孟辈亦系轻重。知周休且能一夜得三万人，只缘吴王败後各自散去，其事无成。温公於此事却不知不觉载之，盖以周休名不甚显，不若剧孟耳。想温公平日叵耐剧孟。不知温公为将，设遇此人，柰得它何否？又如论唐太宗事，亦殊未是。吕氏大事记周赧後便系秦，亦未当。当如记楚汉事，并书之；项籍死後，方可专书汉也。〔┿〕
    “孔子作春秋，当时亦须与门人讲说，所以公献笫系靡桓鲈戳鳎只是渐渐讹舛。当初若是全无传授，如何凿空撰得？”问：“今欲看春秋，且将胡文定说为正，如何？”曰：“便是他亦有太过处。苏子由教人只读左传，只是他春秋亦自分晓。且如‘公与夫人如齐’，必竟是理会甚事，自可见。又如季氏逐昭公，毕竟因甚如此？今理会得一个义理後，将他事来处置，合於义理者为是，不合於义理者为非。亦有唤做是而未尽善者，亦有谓之不是而彼善於此者。且如读史记，便见得秦之所以亡，汉之所以兴；及至後来刘项事，又知刘之所以得，项之所以失，不难判断。只是春秋却精细，也都不说破，教後人自将义理去折衷。”〔文蔚〕
    问：“公洗大概皆同？”曰：“所以林黄中说，只是一人，只是看他文字疑若非一手者。”或曰：“疑当时皆有所传授，其後门人弟子始笔之於书尔。”曰：“想得皆是齐鲁间儒，其所著之书，恐有所传授，但皆杂以己意，所以多差舛。其有合道理者，疑是圣人之旧。”〔亻选骋韵鹿稀
    春秋难理会。公仙醪缓茫然又有甚好处。如序隐公逊国，宣公逊其侄处，甚好。何休注甚谬。
    公羊说得宏大，如“君子大居正”之类。狭核渚细，但有些邹搜狭窄。〔┿〕
    公羊是个村朴秀才，狭河纸削锏眯。〔振〕
    “春秋难看，三家皆非亲见孔子。或以‘左丘明耻之’，是姓左丘；左氏乃楚左史倚相之後，故载楚事极详。吕舍人春秋不甚主张胡氏，要是此书难看。如刘原父春秋亦好。”可学云：“文定解‘宋灾故’一段，乃是原父说。”曰：“林黄中春秋又怪异，云，隐公篡威公！”可学云：“黄中说，‘归仲子之睢，乃是周王以此为正其分。”曰：“要正分，更有多少般，却如此不契勘！”可学云：“杜预每到不通处。多云告辞略。经传互异，不云传误，云经误。”曰：“可怪！是何识见！”〔可学〕以下诸家解春秋。
    问：“春秋传序引夫子答颜子为邦之语，为颜子尝闻春秋大法，何也？”曰：“此不是孔子将春秋大法向颜子说。盖三代制作极备矣，孔子更不可复作，故告以四代礼乐，只是集百王不易之大法。其作春秋，善者则取之，恶者则诛之，意亦只是如此，故伊川引以为据耳。”〔淳〕
    程子所谓“春秋大义数十，炳如日星”者，如“成宋乱”，“宋灾故”之类，乃是圣人直著诛贬，自是分明。如胡氏谓书“晋侯”为以常情待晋襄，书“秦人”为以王事责秦穆处，却恐未必如此。须是己之心果与圣人之心神交心契，始可断他所书之旨；不然，则未易言也。程子所谓“微辞隐义，时措从宜者为难知”耳。〔人杰〕
    或问伊川春秋序後条。曰：“四代之礼乐，此是经世之大法也。春秋之书，亦经世之大法也。然四代之礼乐是以善者为法，春秋是以不善者为戒。”又问：“孔子有取跷灏裕岂非时措从宜？”曰：“是。”又曰：“观其予五霸，其中便有一个夺底意思。”〔贺孙〕
    春秋序云：“虽德非汤武，亦可以法三王之治。”如是，则无本者亦可以措之治乎？语有欠。因云：“伊川甚么样子细，尚如此。难！难！”〔扬〕
    今日得程春秋解，中间有说好处；如难理会处，他亦不为决然之论。向见沙随春秋解，只有说滕子来朝一处最好。隐十一年方书“滕侯薛侯”来朝，如何桓二年便书“滕子来朝”？先辈为说甚多：或以为时王所黜，故降而书“子”，不知是时时王已不能行黜陟之典；就使能黜陟诸侯，当时亦不止一滕之可黜。或以春秋恶其朝桓，特削而书“子”；自此之後，滕一向书“子”，岂春秋恶其朝桓，而并後代子孙削之乎！蛞晕当丧未君；前又不见滕侯卒。皆不通之论。沙随谓此见得春秋时小柄事大国，其朝聘贡赋之多寡，随其爵之崇卑。滕子之事鲁，以侯礼见，则所供者多；故自贬降而以子礼见，庶得贡赋省少易供。此说却恐是。何故？缘後面郑朝晋云：“郑伯男也，而使从公侯之赋。”见得郑本是男爵，後袭用侯伯之礼，以交於大国，初焉不觉其贡赋之难办，後来益困於此，方说出此等话。非独是郑伯，当时小柄多是如此。今程公春秋亦如此说滕子。程是绍兴以前文字。不知沙随见此而为之说，还是自见得此意？〔贺孙〕
    问：“诸家春秋解如何？”曰：“某尽信不及。如胡文定春秋，某也信不及，知得圣人意里是如此说否？今只眼前朝报差除，尚未知朝廷意思如何，况生乎千百载之下，欲逆推乎千百载上圣人之心！况自家之心，又未如得圣人，如何知得圣人肚里事！某所以都不敢信诸家解，除非是得孔子还魂亲说出，不知如何。”〔亻选
    胡文定春秋非不好，却不合这件事圣人意是如何下字，那件事圣人意又如何下字。要之，圣人只是直笔据见在而书，岂有许多忉怛！〔友仁〕
    问：“胡春秋如何？”曰：“胡春秋大义正，但春秋自难理会。如左氏尤有浅陋处，如‘君子曰’之类，病处甚多。林黄中尝疑之，却见得是。”〔时举〕
    胡春秋传有牵强处。然议论有开合精神。〔闳祖〕
    问胡春秋。曰：“亦有过当处。”〔文蔚〕
    问：“胡文定据孟子‘春秋天子之事’，一句作骨。如此，则是圣人有意诛赏。”曰：“文定是如此说，道理也是恁地。但圣人只是书放那里，使後世因此去考见道理如何便为是，如何便为不是。若说道圣人当时之意，说他当如此，我便书这一字；淳录云：“以褒之。”他当如彼，我便书那一字，淳录云：“以贬之。”别本云：“如此便为予，如彼便为夺。”则恐圣人不解恁地。圣人当初只直写那事在上面，如说张三打李四，李四打张三，未尝断他罪，某人杖六十，某人杖八十。如孟子便是说得那地步阔。圣人之意，只是如此，不解恁地细碎。且如‘季子来归’，诸公说得恁地好。据某看来，季友之罪与庆父也不争多。但是他归来後，会平了难，鲁人归之，故如此说。况他世执鲁之大权，人自是怕他。史官书得恁地，孔子因而存此，盖以见他执权之渐耳。”〔义刚〕淳录略。
    春秋今来大纲是从胡文定说，但中间亦自有难稳处。如叔孙闷硭朗拢把他做死节，本自无据；後却将“至自晋”一项说，又因狭骸肮孙舍”云云。他若是到归来，也须问我屋里人，如何同去弑君？也须诛讨斯得。自死是如何？春秋难说。若只消轻看过，不知是如何。如孟子说道“春秋无义战，彼善於此”，只将这意看如何。左氏是三晋之後，不知是甚么人。看他说魏毕万之後必大，如说陈氏代齐之类，皆是後来设为豫定之言。春秋分明处，只是如“晋士モ侵齐，至闻齐侯卒，乃还”，这分明是与他。〔贺孙〕
    问：“胡氏传春秋盟誓处，以为春秋皆恶之，杨龟山亦尝议之矣。自今观之，岂不可因其言盟之能守与否而褒贬之乎？今民‘泯泯棼棼，罔中于信，以覆诅盟’之时，而遽责以未施信而民信之事，恐非化俗以渐之意。”曰：“不然。盟诅，毕竟非君之所为，故曰：‘君子屡盟，乱是用长。’将欲变之，非去盟崇信，俗不可得而善也。故伊川有言：‘凡委靡随俗者不能随时，惟刚毅特立乃所以随时。’斯言可见矣。”问洽：“寻常如何理会是‘自命’？”曰：“尝考之矣。当从刘侍读之说。自王命不行，则诸侯上僭之事，由阶而升。然必与势力之不相上下者池录作：“如历阶而升，以至於极。盖既无王命，必择势力之相敌者。”共为之，所以布於众而成其僭也。齐卫当时势敌，故齐僖自以为小伯，而黎人责卫以方伯之事。当时王不敢命伯，而欲自为伯，故於此彼此相命以成其私也。及其久也，则力之能为者专之矣，故威公遂自称伯。以至战国诸侯各有称王之意，不敢独称於国，必与势力之相侔者共约而为之，魏齐会于苴泽以相王，是也。其後七国皆王，秦人思有以胜之，於是使人致帝於齐，约共称帝，岂非相帝？自相命而至於相王，自相王而至於相帝，僭窃之渐，势必至此，池录云：“春秋於此，盖纪王命不行而诸侯僭窃之端也。”岂非其明证乎？”曰：“然则左传所谓‘胥命于弭’，何也？”曰：“此以纳王之事相逊相先也。”曰：“说亦有理。”洽。池录少异。
    问：“春秋，胡文定之说如何？”曰：“寻常亦不满於胡说。且如解经不使道理明白，却就其中多使故事，大与做时文答策相似。近见一相知说，傅守见某说云，固是好，但其中无一故事可用。某作此书，又岂欲多使事也？”问：“先生既不解春秋，合亦作一篇文字，略说大意，使後学知所指归。”曰：“也不消如此。但圣人作经，直述其事，固是有所抑扬；然亦非故意增减一二字，使後人就一二字上推寻，以为吾意旨之所在也。”问：“胡文定说‘元’字，某不能无疑。元者，始也，正所谓‘辞之所谓“太”也’。今胡乃训‘元’为‘仁’，训‘仁’为‘心’，得无太支离乎？”曰：“杨龟山亦尝以此议之。胡氏说经，大抵有此病。”
    胡文定说春秋，高而不晓事情。说“元年”不要年号。且如今中兴以来更七个元年，若无号，则契券能无欺弊者乎！〔淳〕
    吕居仁春秋亦甚明白，正如某诗传相似。〔道夫〕
    东莱有左氏说，亦好。是人记录他语言。〔义刚〕
    薛常州解春秋，不知如何率意如此，只是几日成此文字！如何说诸侯无史？内则尚有“闾史”。又如赵盾事，初灵公要杀盾，盾所以走出，赵穿便弑公，想是他本意如此，这个罪首合是谁做！〔贺孙〕
    薛士龙曰：“鲁隐初僭史。”殊不知周官所谓“外史合四方之志”，便是四方诸侯皆有史。诸侯若无史，外史何所稽考而为史？如古人生子，则“闾史”书之。且二十五家为闾，闾尚有史，况一国乎！〔学蒙〕
    昔楚相作燕相书，其烛暗而不明。楚相曰：“举烛。”书者不察，遂书“举烛”字於书中。燕相得之曰：“举烛”者，欲我之明於举贤也。於是举贤退不肖，而燕国大治。故曰：“不是郢书，乃成燕说。”今之说春秋者，正此类也。〔人杰〕扬录少异。
    学春秋者多凿说。後汉五行志注，载汉末有发范明友奴冢，奴犹活。明友，霍光女婿，说光家事及废立之际，多与汉书相应。某尝说与学春秋者曰：“今如此穿凿说，亦不妨。只恐一旦有於地中得夫子家奴出来，说夫子当时之意不如此尔！”〔广〕
    ◎经传附
    问：“‘春王正月’，是用周正？用夏正？”曰：“两边都有证据，将何从？义刚录云：“这个难稽考，莫去理会这个。”某向来只管理会此，不放下，竟担阁了。吾友读书不多，不见得此等处。某读书多後，有时此字也不敢唤做此字。如家语周公祝成王冠辞：‘近尔民，远尔年，啬尔时，惠尔财，亲贤任能。’近尔民，言得民之亲爱也；远尔年，言寿也。‘年’与‘民’协，音纫；‘能’与‘财’协，囊来反；与‘时’协，音尼。‘财’音慈。”义刚录云：“‘能’字通得三音，若作十灰韵，则与‘才’字协，与‘时’字又不协。今更不可理会。据今协‘时’字，则当作‘尼’字读。”〔淳〕
    某亲见文定公家说，文定春秋说夫子以夏时冠月，以周正纪事。谓如“公即位”，依旧是十一月，只是孔子改正作“春正月”。某便不敢信。恁地时，二百四十二年，夫子只证得个“行夏之时”四个字。据今周礼有正月，有正岁，则周实是元改作“春正月”。夫子所谓“行夏之时”，只是为他不顺，欲改从建寅。如孟子说“七八月之间旱”，这断然是五六月；“十一月徒杠成，十二月舆梁成”，这分明是九月十月。若真是十一月十二月时，寒自过了，何用更造桥梁？古人只是寒时造桥度人，若暖时又只时教他自从水里过。看来古时桥也只是小桥子，不似如今石桥浮桥恁地好。〔义刚〕
    春秋传言：“元者，仁也；仁，人心也。”固有此理，然不知仁如何却唤做“元”？如程子曰：“天子之理，原其所自，未有不善。”易传曰：“成而後有败，败非先成者也；得而後有失，非得，何以有失也？”便说得有根源。〔闳祖〕
    “胡文定说春秋‘公即位’，终是不通。且逾年即位，凶服如何入庙？胡文定却说是冢宰摄行。他事可摄，即位岂可摄？且如‘十一月乙丑，伊尹以冕服奉嗣王’，‘惟十有三祀’，却是除服了。康王之诰，东坡道是召公失礼处。想古时是这般大事，必有个权宜，如借吉之例。”或问：“金，前辈谓非全书。”曰：“周公以身代武王之说，只缘人看错了。此乃周公诚意笃切，以庶几其万一。‘丕子之责于天’，只是以武王受事天之责任，如今人说话，他要个人来服事。周公便说是他不能服事天，不似我多才多艺，自能服事天。”〔贺孙〕
    春秋一发首不书即位，即君臣之事也；书仲子嫡庶之分，即夫妇之事也；书及邾盟，朋友之事也；书“郑伯克段”，即兄弟之事也。一开首，人伦便尽在。
    惠公仲子，恐是惠公之妾。僖公成风，却是僖公之母，不可一例看，不必如孙明复之说。〔闳祖〕孙明复云：“文九年冬，秦人来归僖公成风之衤遂，与此不称夫人义同，讥其不及事，而又兼之贬也。”
    义刚曰：“庄公见颍考叔而告之悔，此是他天理已渐渐明了。考叔当时闻庄公之事而欲见之，此是欲拨动他机。及其既动，却好开明义理之说，使其心豁然知有天伦之亲。今却教恁地做，则母子全恩，依旧不出於真理。此其母子之间虽能如此，而其私欲固未能莹然消释。其所以略能保全，而不复开其隙者，特幸耳。”曰：“恁地看得细碎，不消如此。某便是不喜伯恭博议时，他便都是这般议论。恁地忒细碎，不济得事。且如这样，他是且欲全他母子之恩。以他重那盟誓未肯变，故且教他恁地做。这且得他全得大义，未暇计较这个，又何必如此去论他？”〔义刚〕
    陈仲蔚问：“东莱论颍考叔之说是否？”曰：“古人也是重那盟誓。”又问：“左传於释经处但略过，如何？”曰：“他释经也有好处。如说‘段不弟，故不言弟。称“郑伯”，讥失教也’。这样处，说得也好，盖说得阔。”又问：“‘宋宣公可谓知人矣，立穆公，其子享之。’这也不可谓知人。”曰：“这样处，却说得无巴鼻。如公羊说，宣公却是宋之罪脑。左氏有一个大病，是他好以成败论人，遇他做得来好时，便说他好；做得来不好时，便说他不是；却都不折之以理之是非，这是他大病。叙事时，左氏却多是，公先炊际呛撰。他去圣人远了，只是想像胡说。”或问：“左氏果丘明否？”曰：“左氏叙至韩魏赵杀智伯事，去孔子六七十年，决非丘明。”〔义刚〕
    “夫人子氏薨”，只是仲子。左氏“豫凶事”之说，亦有此理。“考仲子之宫”，是别立庙。〔人杰〕二年。
    问：“石粑糈傻靡炎院昧耍如何更要那‘将立州吁’四句？”曰：“也是要得不杀那桓公。”又问：“如何不禁其子与州吁游？”曰：“次第是石粑衾厢幔柰儿子不何。”又问：“杀之，如何要引他从陈去？忽然陈不杀，却如何。”曰：“如吃饭样，不成说道吃不得後，便不吃，也只得吃。”〔义刚〕二年。
    陈仲蔚说“公矢鱼于棠”，云：“或谓‘矢’，如‘皋陶矢厥谟’之‘矢’。”曰：“便是乱说。今据传曰：“‘则君不射’，则‘矢鱼’是将弓矢去射之，如汉武帝亲射江中蛟之类。何以见得？夫子作春秋，征只书征，伐只书伐，不曾恁地下一字。如何平白无事，陈鱼不只写作‘陈’字，却要下个‘矢’字则么？‘遂往陈鱼而观之’这几句，却是左氏自说。据他上文，则无此意。”〔义刚〕五年。
    “郑人来渝平。”渝，变也。盖鲁先与宋好，郑人却来渝平，谓变渝旧盟，以从新好也。公献鳌笆淦健薄：文定谓以物而求平也，恐不然。但言“输”，则渝之义自在其中。如秦诅楚文云：“变输盟刺。”若字义则是如此，其文意则只是“渝”字也。〔铢〕六年。
    因言勇而无刚，曰：“刚与勇不同：勇只是敢为，刚有坚强之意。”〔闳祖〕九年。
    桓公有两年不书秋冬，说者谓，以喻时王不能赏罚。若如是，孔子亦可谓大迂阔矣！某尝谓，说春秋者只好独自说，不可与人论难。盖自说，则横说竖说皆可，论难著便说不行。〔必大〕桓四年七年。
    春秋书“蔡人杀陈佗”，此是夫子据鲁史书之。佗之弑君，初不见於经者，亦是鲁史无之耳。〔广〕六年。
    问：“书蔡威侯，文定以为蔡季之贤，知请谥，如何？”曰：“此只是文误。”〔人杰〕十七年。
    问：“鲁桓公为齐襄公所杀，其子庄公与桓公会而不复雠，先儒谓春秋不讥，是否？”曰：“他当初只是据事如此写在，如何见他讥与不讥？当桓公被杀之初，便合与他理会。使上有明天子，下有贤方伯，便合上告天子，下告方伯，兴复雠之师。只缘周家衰弱，无赴处，庄公又无理会，便自与之主婚，以王姬嫁齐。及到桓公时，又自隔一重了。况到此事体又别。桓公率诸侯以尊周室，庄公安得不去！若是不去，却不是叛齐，乃是叛周。”曰：“使庄公当初自能举兵杀了襄公，还可更赴桓公之会否？”曰：“他若是能杀襄公，他却自会做伯主，不用去随桓公。若是如此，便是这事结绝了。”〔文蔚〕亻崖枷昙本朝六。
    荆楚初书国，後进称“人”，称爵，乃自是他初间不敢骤交於中国，故从卑称。後渐大，故称爵。〔贺孙〕庄十年。
    “成风事季友，与敬嬴事襄仲一般，春秋何故褒季友？如书‘季子来归’，是也。”人杰谓：“季子既归，而闵公被弑，庆父出奔。季子不能讨贼，是其意在於立僖公也。”先生曰：“纵失庆父之罪小，而季子自有大恶。今春秋不贬之，而反褒之，殆不可晓。盖如高子仲孙之徒，只是旧史书之，圣人因其文而不革。所以书之者，欲见当时事迹，付诸後人之公议耳。若谓季子为命大夫，则叔孙贸⑹苊服，何为书名乎？”〔人杰〕闵元年。
    “春秋书‘季子来归’，恐只是因旧史之文书之，如此宽看尚可。若谓‘春秋谨严’，便没理会。或只是鲁乱已甚，後来季友立得僖公，再整顿得个社稷起，有此大功，故取之，与取避仲意同。然季子罪恶与庆父一般，春秋若褒之，则此一经乃沦三纲、ル九法之书尔！当时公子牙无罪，又用药毒杀了。季子赐族，此亦只是时君恩意，如秦呼吕不韦作‘尚父’耳。”正淳曰：“季子虽来归，亦有放走庆父之罪。”曰：“放走庆父罪小，它自身上罪大，亦治庆父不得。”〔必大〕┿录云：“‘春秋书“季子来归”，不知夫子何故取季友？恐只是如取避仲之意，但以其後来有功社稷，所以更不论其已前罪过。’正淳曰：‘说者谓是国人喜季子之来，望其讨庆父之罪，故春秋因如此书之。及後来不能治庆父，则季子之可贬者亦可见矣。’曰：‘季子之罪，不在放走了庆父，先已自有罪过了！’”
    问季友之为人。曰：“此人亦多可疑。诸家都言季友‘来归’，为圣人美之之辞。据某看此一句，正是圣人著季氏所以专国为祸之基。又，‘成风闻季氏之繇，乃事之’。左氏记此数句，亦有说话。成风没巴鼻，事他则甚？据某看，此等人皆鲁国之贼耳！”又问子家子。曰：“它却是忠於昭公。只是也无计画，不过只欲劝昭公且泯默含垢受辱，因季氏之来请而归鲁耳。昭公所以不归，必是要逐季氏而後归也。当时列国之大夫，如晋之栾，鲁之季氏，郑之伯有之徒，国国皆然。二百四十二年，真所谓五浊恶世，不成世界！孔子说：‘有用我者，吾其为东周乎！’不知如何地做？从何处做起？某实晓不得。”或曰：“相鲁可见。”曰：“他合下只说得季威子透，威子事事信之，所以做得。及後来被公敛处父一说破了，威子便不信之，孔子遂做不得矣。孟子说五年七年可‘为政於天下’，不知如何做，孔子不甚说出来。孟子自担负不浅，不知怎生做也。”〔亻选
    “‘季子来归’，如‘高子来盟’、‘齐仲孙来’之类。当时鲁国内乱，得一季子归国，则国人皆有慰望之意，故鲁史喜而书之。夫子直书史家之辞。其实季子无状，观於成风事之可见。一书‘季子来归’，而季氏得政，权去公室之渐，皆由此起矣。”问：“鲁君弑而书‘薨’，如何？”曰：“如晋史书赵盾弑君，齐史书崔杼弑君，鲁却不然，盖恐是周公之垂法，史书之旧章。韩宣子所谓周礼在鲁者，亦其一事也。”问诸侯书“卒”。曰：“刘道原尝言之，此固当书‘卒’。”问：“鲁君书‘薨’，而诸侯书‘卒’；内大夫卒，而略外大夫，只是别内外之辞。”曰：“固是。且如今虏主死，其国必来告哀，史官必书虏主之死。若虏中宰相大臣，彼亦不告，此亦必不书之也。但书‘王猛’，又书‘王子猛’，皆不可晓。所谓‘天子未除丧曰“予小子”，生名之，死亦名之’，此乃据春秋例以为之说耳。”〔人杰〕
    “齐桓公较正当，只得一番出伐。管仲亦不见出，有事时只是遣人出整顿。春秋每称‘齐人’。左传上全不曾载许多事，却载之於国语，及出孟子。吕丈言，左传不欲见桓公许多不美处，要为桓公管仲全之。孟子所载桓公，亦自犯了，故皆不载。”曰：“左氏有许多意思时，却是春秋。左氏亦不如此回互，只是有便载，无便不载。说得意思回互如此，岂不教坏了人！晋文公诡谲，如侵曹，伐卫，皆是当时出时不礼之私，却只名谓‘治其从楚’。如书‘晋侯伐卫’，辞意可见。又书‘楚人救卫’，如书‘救’，皆是美意。中国之诸侯，晋以私伐之，乃反使楚人来救！如‘晋侯侵曹’，‘晋侯伐卫’，‘楚人救卫’，其辞皆圣人笔削，要来此处看义理。今人作春秋义，都只是论利害。晋侯侵伐皆自出。”〔扬〕僖四年。
    问：“齐侯侵蔡，亦以私，如何？”曰：“齐谋伐楚已在前。本是伐楚，特因以侵蔡耳，非素谋也。”问：“国语左传皆是左氏编，何故载齐桓公於国语，而不载於左传？”曰：“不知二书作之先後。温公言先作国语，次作传。又有一相识言，先左传，次国语，国语较老如左传。後看之，似然。”〔扬〕
    昔尝闻长上言，齐威公伐楚，不责以僭王之罪者，盖威公每事持重，不是一个率然不思後手者。当时楚甚强大，僭王已非一日。威公若以此问之，只宜楚即服罪；不然，齐岂遽保其必胜楚哉？及闻先生言及，亦以为然。〔壮祖〕
    春秋书“会王世子”，与齐威公也。〔广〕五年。
    晋里克事，只以春秋所书，未见其是非。国语载骊姬阴⒗锟酥妻，其後里克守不定，遂有中立之说。他当时只难里克，里克若不变，太子可安。由是观之，里克之罪明矣。後来杀奚齐卓子，亦自快国人之意，且与申生伸冤。如春秋所书，多有不可晓。如里克等事，只当时人已自不知孰是孰非，况後世乎？如蔡人杀陈佗，都不曾有陈佗弑君踪迹。“会王世子”，却是威公做得好。〔贺孙〕九年。
    或问：“春秋书‘晋杀其大夫荀息’，是取他否？”曰：“荀息亦未见有可取者，但始终一节，死君之难，亦可取耳。後又书‘晋杀其大夫里克’者，不以弑君之罪讨之也。然克之罪则在中立。今左传中却不见其事，国语中所载甚详。”〔广〕（十年。）
    问：“里克丕郑荀息三人，当初晋献公欲废太子申生，立奚齐，荀息便谓‘君命立之，臣安敢贰’？略不能谏君以义，此大段不是。里克丕郑谓‘从君之义，不从君之惑’，所见甚正，只是後来却做不彻。”曰：“他倒了处，便在那中立上。天下无中立之事，自家若排得他退，便用排退他；若柰何他不得，便用自死。今骊姬一许他中立，他事便了，便是他只要求生避祸。正如隋高祖篡周，韦孝宽初甚不能平，一见众人被杀，便去降他，反教他添做几件不好底事。看史到此，使人气闷。”或曰：“看荀息亦有不是处。”曰：“全然不是，岂止有不是处？只是办得一死，亦是难事。”文蔚曰：“里克当献公在时，不能极力理会；及献公死後，却杀奚齐，此亦未是。”曰：“这般事便是难说。献公在日，与他说不听，又怎生柰何得他？後来亦用理会，只是不合杀了他。”〔文蔚〕
    吴楚盟会不书王，恐是吴楚当时虽自称王於其国，至与诸侯盟会，则未必称也。〔闳祖〕二十一年。
    诸侯灭国，未尝书名。“卫侯毁灭邢”，说者以为灭同姓之故。今经文只隔“夏四月癸酉”一句，便书“卫侯毁”卒，恐是因而传写之误，亦未可知。又曰：“鲁君书‘薨’，外诸侯书‘卒’。刘原父答温公书，谓‘薨’者，臣子之词。温公亦以为然。以‘卒’为贬词者，恐亦非是。”〔人杰〕二十五年。
    臧文仲废六关，若以为不知利害而轻废，则但可言不知。所以言“不仁”者，必有私意害民之事。但古事既远，不可考耳。（有言：“臧文仲知征之为害而去之，遂并无以识察奸伪，故先生云然。”〔方子〕文二年。）
    僖公成风，与东晋简文帝郑太后一也，皆所以著妾母之义。至本朝真宗既崩，始以王后并配。当时群臣亦尝争之，为其创见也。後来遂以为常，此礼於是乎紊矣。〔人杰〕四年。
    胡氏春秋，文八年记公孙敖事云：“色出於性，淫出於气。”其说原於上蔡，此殊分得不是。大凡出於人身上道理，固皆是性。色固性也，然不能节之以礼，制之以义，便是恶。故孟子於此只云“君子不谓性也”，其语便自无病。又曰：“李先生尝论公孙敖事，只如京师不至而复，便是大不恭。鲁亦不再使人往，便是罪。如此解之，於经文甚当，盖经初无从己氏之说。”〔┿〕（人杰录云：“胡氏只贬他从己氏之过。经文元不及此事。”八年。）
    “遂以夫人姜氏至自齐”，恐是当时史官所书如此。盖为如今鲁史不存，无以知何者是旧文，何者是圣人笔削，怎见得圣人之意？〔闳祖〕（宣元年。）
    晋“骊姬之乱，诅无畜群公子，自是晋无公族”，而以卿为公室大夫，这个便是六卿分晋之渐。始骊姬谋逐群公子，欲立奚齐卓子尔。後来遂以为例，则疑六卿之阴谋也。然亦不可晓。〔亻选常ㄈ年。）
    植因举楚人“卒偏之两”，乃一百七十五人。曰：“一广有百七十五人，二广计三百五十。楚分为左、右广，前後更番。”〔植〕（十二年。）
    宣公十五年，“公孙归父会楚子于宋。夏五月，宋人及楚人平”。春秋之责宋郑，正以其叛中国而从夷狄尔。中间讳言此事，故学者不敢正言，今犹守之而不变，此不知时务之过也。罪其贰霸，亦非是。春秋岂率天下诸侯以从三王之罪人哉！特罪其叛中国耳。此章，先生亲具章浦县学课簿。〔道夫〕
    先生问人杰：“记左传分谤事否？”人杰以韩献子将杀人，菹鬃映劬炔患埃使速以徇对。先生曰：“近世士大夫多是如此，只要徇人情。如荀林父必阝之役，先阄ッ而济，乃谓‘与其专罪，六人同之’，是何等见识！当时为林父者，只合按兵不动，召先愣诛之。”人杰曰：“若如此，岂止全军，虽进而救郑可也。”因问：“韩厥杀人事，在菘酥坏萌绱恕！痹唬骸凹扔驰救，则杀之未得为是。然这事却且莫管。”因云：“当时楚孙叔敖不欲战，伍参争之。若事有合争处，须当力争，不可苟徇人情也。”〔人杰〕成二年。
    问：“‘民受天地之中以生’，中是气否？”曰：“中是理，理便是仁义礼智，曷常有形象来？凡无形者谓之理，若气，则谓之生也。清者是气，浊者是形。气是魂，谓之精；血是魄，谓之质。所谓‘精气为物’，须是此两个相交感，便能成物；‘游魂为变’，所禀之气至此已尽，魂升於天，魄降於地。阳者，气也，魂也，归於天；阴者，质也，魄也，降於地，谓之死也。知生则便知死，只是此理。夫子告子路，非是拒之，是先後节次如此也。”因说：“鬼神者，造化之迹。且如起风做雨，震雷闪电，花生花结，非有神而何？自不察耳。才见说鬼事，便以为怪。世间自有个道理如此，不可谓无，特非造化之正耳。此得阴阳不正之气，不须惊惑。所以夫子‘不语怪’，以其明有此事，特不语耳。南轩说无，便不是了。”〔明作〕成十三年。
    胡解“晋弑其君州蒲”一段，意不分明，似是为栾书出脱。曾问胡伯逢，伯逢曰：“厉公无道，但当废之。”〔闳祖〕十八年。
    因问：“胡氏传栾书弑晋厉公事，其意若许栾书之弑，何也？”曰：“旧亦尝疑之，後见文定之甥范伯达而问焉。伯达曰：‘文定之意，盖以为栾书执国之政，而厉公无道如此，亦不得坐视。为书之计，厉公可废而不可杀也。’”洽言：“传中全不见此意。”曰：“文定既以为当如此作传，虽不可明言，岂不可微示其意乎？今累数百言，而其意绝不可晓，是亦拙於传经者也。”洽。
    杨至之问晋悼公。曰：“甚次第。他才大段高，观当初人去周迎他时，只十四岁，他说几句话便乖，便有操有纵。才归晋，做得便别。当时厉公恁地弄得狼当，被人撺掇，胡乱杀了，晋室大段费力。及悼公归来，不知如何便被他做得恁地好。恰如久雨积阴，忽遇天晴，光景便别，赫然为之一新！”又问：“胜威文否？”曰：“亻尽胜。但威文是白地做起来，悼公是见成基址。某尝谓，晋悼公宇文周武帝周世宗，三人之才一般，都做得事。都是一做便成，及才成又便死了，不知怎生地。”〔义刚〕
    杨至之问：“左传‘元者体之长’等句，是左氏引孔子语？抑古有此语？”曰：“或是古已有此语，孔子引他，也未可知。左传又云‘克己复礼，仁也’。‘克己复礼’四字，亦是古已有此语。”〔淳〕襄九年。
    子上问：“郑伯以女乐赂晋悼公，如何有歌锺二肆？”曰：“郑卫之音，与先王之乐，其器同，止是其音异。”〔〕十一年。
    问：“左氏驹支之辩，刘侍读以为无是事。”曰：“某亦疑之。既曰‘言语衣服，不与华同’，又却能赋青蝇，何也？又，太子申生伐东山皋落氏，撺掇申生之死，乃数公也。申生以闵二年十二月出师，衣之偏衣，佩之金停数公议论如此，献公更举事不得，便有‘逆诈、亿不信’底意思。左氏一部书都是这意思，文章浮艳，更无事实。盖周衰时，自有这一等迂阔人。观国语之文，可见周之衰也。某尝读宣王欲籍千亩事，便心烦。及战国时人，却尚事实，观太史公史记可见。公子成与赵武灵王争胡服，甘龙与卫鞅争变法，其他如苏张之辩，莫不皆然。卫鞅之在魏，其相公孙座劝魏君用之；不然，须杀之。魏君不从，则又与鞅明言之。鞅以为不能用我，焉能杀我？及秦孝公下令，鞅西入秦。然观孝公下令数语，如此气势，乃是吞六国规模。鞅之初见孝公，说以帝道王道，想见好笑，其实乃是霸道。鞅之如此，所以坚孝公之心，後来迂阔之说，更不能入。使当时无卫鞅，必须别有人出来。观孝公之意，定是不用孟子。史记所载事实，左氏安得有此！”〔人杰〕十四年。
    季札辞国，不为尽是。〔扬〕
    问：“季札，胡文定公言其辞国以生乱，温公又言其明君臣之大分。”曰：“可以受，可以无受。”
    问：“季札观乐，如何知得如此之审？”曰：“此是左氏妆点出来，亦自难信。如闻齐乐而曰‘国未可量’，然一再传而为田氏，乌在其为未可量也！此处皆是难信处。”〔时举〕二十九年。
    或问：“子产相郑，铸刑书，作丘赋，时人不以为然。是他不达‘为国以礼’底道理，徒恃法制以为国，故郑国日以衰削。”曰：“是他力量只到得这里。观他与韩宣子争时，似守得定。及到伯有子皙之徒挠他时，则度其可治者治之；若治他不得，便只含糊过。亦缘当时列国世卿，每国须有三两族强大，根株盘互，势力相依倚，卒急动他不得；不比如今大臣，才被人论，便可逐去。故当时自有一般议论，如韩献子‘分谤’之说，只是要大家含糊过，不要见得我是，你不是。又如鲁以相忍为国，意思都如此。後来张文潜深取之，故其所著虽连篇累牍，不过只是这一意。”〔广〕昭六年。
    左传“形民之力，而无醉饱之心”，杜预煞费力去解。後王肃只解作刑罚之“刑”，甚易晓，便是杜预不及他。李百药也有两处说，皆作“刑罚”字说。〔义刚〕十二年。
    “形民之力，而无醉饱之心”，左传作“形”字解者，胡说。今家语作“刑民”，注云“伤也”，极分晓。盖言伤民之力以为养，而无餍足之心也。又如礼记中说“耆欲将至，有开必先”，家语作“有物将至，其兆必先”为是。盖“有”字似“耆”字，“物”字似“欲”字，“其”字似“有”字，“兆”字篆文似“开”字之“门”，必误无疑。今欲作“有开”解，亦可，但无意思尔。王肃所引证，也有好处。後汉郑玄与王肃之学互相诋訾，王肃固多非是，然亦有考援得好处。〔亻选
    齐田氏之事，晏平仲言“惟礼可以已之”，不知他当时所谓礼，如何可以已之？想他必有一主张。〔焘〕二十六年。
    春秋权臣得政者，皆是厚施於民。故晏子对景公之辞曰：“在礼，家施不及国。”乃先王防闲之意。〔人杰〕
    或问：“申包胥如秦乞师，哀公为之赋无衣，不知是作此诗，还只是歌此诗？”曰：“赋诗在他书无所见，只是国语与左传说，皆出左氏一手，不知如何。左传前面说许穆夫人赋载驰，高克赋清人，皆是说作此诗。到晋文公赋河水以後，如赋鹿鸣四牡之类，皆只是歌诵其诗，不知如何。”因言：“左氏说多难信。如晋范宣子责姜戎不与会，姜戎曰：‘我诸戎贽币不通，言语不同，不与於会，亦无瞢焉。’赋青蝇而退。既说言语不同，又却会恁地说，又会诵诗，此不可晓。”〔胡泳〕（定四年。）
    问：“夹谷之会，孔子数语，何以能却莱人之兵？”曰：“毕竟齐常常欺鲁，鲁常常不能与之争，却忽然被一个人来以礼问他，他如何不动！如蔺相如秦王击缶，亦是秦常欺得赵过，忽然被一个人恁地硬ㄖ，他如何不动！”〔焘〕十年。
    圣人隳三都，亦是因季氏厌其强也。正似唐末五代罗绍威，其兵强於诸镇者，以牙兵五千人也。然此牙兵又不驯於其主，罗甚恶之；一日尽杀之，其镇遂弱，为邻镇所欺，乃方大悔。”〔扬〕十二年。
    春秋获麟，某不敢指定是书成感麟，亦不敢指定是感麟作。大概出非其时，被人杀了，是不祥。〔淳〕
    陈仲亨问：“晋三卿为诸侯，司马胡氏之说孰正？”曰：“胡氏说也是如此。但他也只从春秋中间说起，这却不特如此。盖自平王以来，便恁地无理会了。缘是如此日降一日，到下梢自是没柰他何。而今看春秋初时，天王尚略略有战伐之属，到後来都无事。及到定哀之後，更不敢说著他。然其初只是诸侯出来抗衡，到後来诸侯才不柰何，便又被大夫出来做。及大夫稍做得没柰何，又被倍臣出来做。这便似唐之藩镇样，其初是节度抗衡，後来牙将、孔目官、虞候之属，皆杀了节度使後出来做。当时被他出来握天下之权，恣意恁地做後，更没柰他何，这个自是其势必如此。如夫子说‘礼乐征伐自天子出’一段，这个说得极分晓。”〔义刚〕附此。
    问：“‘自陕以东，周公主之；自陕以西，召公主之。’周召既为左右相，如何又主二伯事？”曰：“此春秋说所未详，如顾命说召公率西方诸侯入应门左，毕公率东方诸侯入应门右，所可见者，其略如此。”公羊隐五年。
    春秋传毁庙之道，改涂易檐；言不是尽除，只改其灰节，易其屋檐而已。”〔义刚〕
    天子之庙，“复庙重檐”。“檐”，言檐。又曰：“毁庙之制，改涂可也，易檐可也。”〔铢〕
    问：“狭菏汀夫人孙于齐’，其文义如何？”曰：“‘始人之也’，犹言始以人道治庄公也。命，犹名也，犹曰‘若於道’，‘若於言’，天人皆以为然，则是吾受是名也。‘臣子大受命’，谨其所受命之名而已。大抵齐鲁之儒多质实，当时或传诵师说，见理不明，故其言多不伦。礼记中亦然，如云：‘仁者右也，义者左也’，道他不是，不得。”〔人杰〕狭鹤元年。
    林问：“先生论春秋一经，本是明道正谊、权衡万世典刑之书。如朝聘、会盟、侵伐等事，皆是因人心之敬肆为之详略；或书字，或书名，皆就其事而为之义理；最是斟酌毫忽不差。後之学春秋，多是较量齐鲁长短。自此以後，如宋襄晋悼等事，皆是论伯事业。不知当时为王道作耶？为伯者作耶？若是为伯者作，则此书岂足为义理之书？”曰：“大率本为王道正其纪纲。看已前春秋文字虽杞牵尚知有圣人明道正谊道理，尚可看。近来止说得伯业权谲底意思，更开眼不得！此义不可不知。”〔取陈壑尉之弊。
    春秋本是明道正谊之书，今人只较齐晋伯业优劣，反成谋利，大义都晦了。今人做义，且做得齐威晋文优劣论。〔淳〕
    春秋之作不为晋国伯业之盛衰，此篇大意失之，亦近岁言春秋者之通病也。正谊不谋利，明道不计功；尊王，贱伯；内诸夏，外夷狄，此春秋之大旨，不可不知也。此亦先生亲笔。〔道夫〕
    问：“今科举习春秋学，只将伯者事业缠在心胸；则春秋，先儒谓尊王之书，其然邪？”曰：“公莫道这个物事，是取士弊如此，免不得应之。今将六经做时文，最说得无道理是易与春秋。他经犹自可。”容。
    今之治春秋者，都只将许多权谋变诈为说，气象局促，不识圣人之意，不论王道之得失，而言伯业之盛衰，失其旨远矣！“公即位”，要必当时别有即位礼数，不书即位者，此礼不备故也。今不可考，其义难见。诸家之说，所以纷纷。“晋侯侵曹”，“晋侯伐卫”，皆是文公谲处，考之左氏可见，皆所以致楚师也。〔谟〕
    “今之做春秋义，都是一般巧说，专是计较利害，将圣人之经做一个权谋机变之书。如此，不是圣经，却成一个百将传。”因说：“前辈做春秋义，言辞虽粗率，却说得圣人大意出。年来一味巧曲，但将孟子‘何以利吾国’句说尽一部春秋。这文字不是今时方恁地。自秦师垣主和议，一时去趋媚他，春秋义才出会夷狄处。此最是春秋诛绝底事，人却都做好说！看来此书自将来做文字不得；才说出，便有忌讳。常劝人不必做此经，他经皆可做，何必去做春秋？这处也是世变。如二程未出时，便有胡安定孙泰山石徂徕，他们说经虽是甚有疏略处，观其推明治道，直是凛凛然可畏！春秋本是严底文字，圣人此书之作，遏人欲於横流，遂以二百四十二年行事寓其褒贬。恰如大辟罪人，事在款司，极是严紧，一字不敢胡乱下。使圣人作经，有今人巧曲意思，圣人亦不解作得。”因问文定春秋。曰：“某相识中多有不取其说者。‘正其谊不谋其利，明其道不计其功’，春秋大法正是如此。今人却不正其谊而谋其利，不明其道而计其功。不知圣人将死，作一部书如此，感麟涕泣，雨泪沾襟，这般意思是岂徒然！”问：“春秋繁露如何？”曰：“尤延之以此书为伪，某看来不是董子书。”又言：“吕舍人春秋却好，白直说去，卷首与末梢又好，中间不似。伯恭以为此书只妆点为说。”〔取唱鄣婪蚵荚疲骸敖时言春秋者，皆是计较利害，大义却不曾见。如唐之陆淳，本朝孙明复之徒，他虽未能深於圣经，然观其推言治道，凛凛然可畏，终是得圣人个意思。春秋之作，盖以当时人欲横流，遂以二百四十二年行事寓其褒贬。恰如今之事送在法司相似，极是严紧，一字不轻易。若如今之说，只是个权谋智略兵机谲诈之书尔。圣人晚年痛哭流涕，笔为此书，岂肯恁地纤巧！岂至恁地不济事！”
    春秋固是尊诸夏，外夷狄。然圣人当初作经，岂是要率天下诸侯而尊齐晋！自秦桧和戎之後，士人讳言内外，而春秋大义晦矣！〔淳〕
    问：“春秋一经，夫子亲笔，先生不可使此一经不明於天下後世。”曰：“某实看不得。”问：“以先生之高明，看如何难？”曰：“劈头一个‘王正月’，便说不去。”刘曰：“六经无建子月，惟是礼记杂记中有个‘正月日至，可以有事于上帝；七月日至，可以有事于先王’，其他不见说建子月。”曰：“惟是孟子出来作闹：‘七八月之间旱，则苗槁矣’，便是而今五六月，此句又可鹘突。‘岁十一月徒杠成，十二月舆梁成’，是而今九月十月。若作今十一月十二月，此去天气较暖，便可涉过，唯是九月十月不可涉过。止有此处说，其他便不可说。”刘云：“若看春秋，要信传不可。”曰：“如何见得？”曰：“‘天王使宰亘来归仲子之睢，传谓‘预凶事’，此非人情。天王归铎堵常正要得牢笼鲁。这人未死，却归之睿正所以怒鲁也。”曰：“天王正以此厚鲁。古人却不讳死。”举汉梁王事云云；又“季武子成寝，杜氏之葬在西阶之下，请合葬焉”一段。先生举此大笑，云：“以一个人家，一火人扛个棺榇入来哭，岂不可笑！迸者大夫入国，以棺随其後，使人抬扛个棺榇随行，死便要用，看古人不讳凶事。”〔砥〕嚷悸浴Ｒ韵伦匝圆唤獯呵铩
    春秋，某煞有不可晓处，不知是圣人真个说底话否。〔泳〕
    问：“先生於二礼书春秋未有说，何也？”曰：“春秋是当时实事，孔子书在册子上。後世诸儒学未至，而各以己意猜传，正横渠所谓‘非理明义精而治之，故其说多凿’，是也。唯伊川以为‘经世之大法’，得其旨矣。然其间极有无定当、难处置处，今不若且存取文定本子与後来看，纵未能尽得之，然不中不远矣。书中间亦极有难考处，只如禹贡说三江及荆扬间地理，是吾辈亲目见者，皆有疑；至北方即无疑，此无他，是不曾见耳。康诰以下三篇，更难理会。如酒诰却是戒饮酒，乃曰‘肇牵车牛远服贾’，何也？梓材又自是臣告君之辞，更不可晓。其他诸篇亦多可疑处。解将去固易，岂免有疑？礼经要须编成门类，如冠、昏、丧、祭，及他杂碎礼数，皆须分门类编出，考其异同，而订其当否，方见得。然今精力已不逮矣，姑存与後人。”赵几道又问：“礼合如何修？”曰：“礼非全书，而礼记尤杂。今合取仪礼为正，然後取礼记诸书之说以类相从，更取诸儒剖击之说各附其下，庶便搜阅。”又曰：“前此三礼同为一经，故有三礼学究。王介甫废了仪礼，取礼记，某以此知其无识！”〔大雅〕
    春秋难看，此生不敢问。如郑伯髡顽之事，传家甚异。〔可学〕
    ●卷八十四・礼一
    ◎论考礼纲领
    礼乐废坏二千馀年，若以大数观之，亦未为远，然已都无稽考处。後来须有一个大大底人出来，尽数拆洗一番，但未知远近在几时。今世变日下，恐必有个“硕果不食”之理。〔必大〕
    礼学多不可考，盖其为书不全，考来考去，考得更没下梢，故学礼者多迂阔。一缘读书不广，兼亦无书可读。如周礼“仲春教振旅，如战之陈”，只此一句，其间有多少事。其陈是如何安排，皆无处可考究。其他礼制皆然。大抵存於今者，只是个题目在尔。〔必大〕
    古礼繁缛，後人於礼日益疏略。然居今而欲行古礼，亦恐情文不相称，不若只就今人所行礼中删修，令有节文、制数、等威足矣。古乐亦难遽复，且於今乐中去其噍杀促数之音，并考其律吕，令得其正；更令掌词命之官制撰乐章，其间略述教化训戒及宾主相与之情，及如人主待臣下恩意之类，令人歌之，亦足以养人心之和平。周礼岁时属民读法，其当时所读者，不知云何。今若将孝弟忠信等事撰一文字，或半岁，或三月一次，或於城市，或於乡村聚民而读之，就为解说，令其通晓，及所在立粉壁书写，亦须有益。〔必大〕
    古礼於今实难行。尝谓後世有大圣人者作，与他整理一番，令人佬眩必不一一尽如古人之繁，但放古之大意。〔义刚〕
    古礼难行。後世苟有作者，必须酌古今之宜。若是古人如此繁缛，如何教今人要行得！迸人上下习熟，不待家至户晓，皆如饥食而渴饮，略不见其为难。本朝陆农师之徒，大抵说礼都要先求其义。岂知古人所以讲明其义者，盖缘其仪皆在，其具并存，耳闻目见，无非是礼，所谓“三千三百”者，较然可知，故於此论说其义，皆有据依。若是如今古礼散失，百无一二存者，如何悬空於上面说义！是说得甚么义？须是且将散失诸礼错综参考，令节文度数一一著实，方可推明其义。若错综得实，其义亦不待说而自明矣。〔贺孙〕
    胡兄问礼。曰：“‘礼，时为大。’有圣人者作，必将因今之礼而裁酌其中，取其简易易晓而可行，必不至复取迸人繁缛之礼而施之於今也。古礼如此零碎繁冗，今岂可行！亦且得随时裁损尔。孔子从先进，恐已有此意。”或曰：“礼之所以亡，正以其太繁而难行耳。”曰：“然。苏子由古史说‘忠、质、文’处，亦有此意，只是发挥不出，首尾不相照应，不知文字何故如此。其说云‘自夏商周以来，人情日趋於文’；其终却云‘今须复行夏商之质，乃可’。夫人情日趋於文矣，安能复行夏商之质乎！其意本欲如‘先进’之说，但辞不足以达之耳。”〔亻选
    凶服古而吉服今，不相抵接。释奠惟三献法服，其馀皆今服。至录云：“文、质之变相生。”百世以下有圣贤出，必不踏旧本子，必须斩新别做。如周礼如此繁密，必不可行。且以明堂位观之，周人每事皆添四重虞黻，不过是一水担相似。夏火，殷藻，周龙章，皆重添去。若圣贤有作，必须简易疏通，使见之而易知，推之而易行。盖文、质相生，秦汉初已自趣於质了。太史公董仲舒每欲改用夏之忠，不知其初盖已是质也。国朝文德殿正衙常朝，升朝官已上皆排班，宰相押班，再拜而出。时归班官甚苦之，其後遂废，致王乐道以此攻魏公，盖以人情趋於简便故也。〔方子〕
    “圣人有作，古礼未必尽用。须别有个措置，视许多琐细制度，皆若具文，且是要理会大本大原。曾子临死丁宁说：‘君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。’上许多正是大本大原。如今所理会许多，正是笾豆之事。曾子临死，教人不要去理会这个。‘夫子焉不学，而亦何常师之有？’非是孔子，如何尽做这事？到孟子已是不说到细碎上，只说‘诸侯之礼，吾未之学也。吾尝闻之矣，三年之丧，齐疏之服，饣ブ嘀食，自天子达於庶人’。这三项便是大原大本。又如说井田，也不曾见周礼，只据诗里说‘雨我公田，遂及我私’；‘由此观之，虽周亦助也’。只用诗意带将去。後面却说‘乡田同井，出入相友，守望相助，疾病相扶持’；‘八家皆私百亩，同养公田’。只说这几句，是多少好！这也是大原大本处。看孟子不去理会许多细碎，只理会许多大原大本。”又曰：“理会周礼，非位至宰相，不能行其事。自一介论之，更自远在，且要就切实理会受用处。若做到宰相，亦须上遇文武之君，始可得行其志。”又曰：“且如孙吴专说用兵，如他说也有个本原。如说‘一曰道：道者，与上同意，可与之死，可与之生。有道之主，将用其民，先和而後造大事’。若使不合於道理，不和於人神，虽有必胜之法，无所用之。”问器远：“昨日又得书，说得大纲也是如此。只是某看仙乡为学，一言以蔽之，只是说得都似。须是理会到十分是，始得。如人射一般，须是要中红心。如今直要中的，少间犹且不会中的；若只要中帖，只会中垛，少间都是胡乱发，枉了气力。三百步外，若不曾中的，只是枉矢。知今且要分别是非，是底直是是，非底直是非，少间做出便会是。若依稀底也唤作是便了，下梢只是非。须是要做第一等人。若决是要做第一等人，若才力不逮，也只做得第四五等人。今合下便要做第四五等人，说道就他才地如此，下梢成甚么物事？”又曰：“须是先理会本领端正，其馀事物渐渐理会到上面。若不理会本领了，假饶你百灵百会，若有些子私意，便粉碎了。只是这私意如何卒急除得！如颜子天资如此，孔子也只教他‘克己复礼’。其馀弟子，告之虽不同，莫不以此意望之。公书所说冉求仲由，当初他是只要做到如此。圣人教由求之徒，莫不以曾颜望之，无柰何他才质只做到这里。如‘可使治其赋’，‘可使为之宰’，他当初也不止是要恁地。”又曰：“胡氏开治道斋，亦非独只理会这些。如所谓‘头容直，足容重，手容恭’，许多说话都是本原。”又曰：“君举所说，某非谓其理会不是，只不是次序。如庄子云‘语道非其序，则非道也’，自说得好。如今人须是理会身心。如一片地相似，须是用力仔细开垦。未能如此，只管说种东种西，其实种得甚么物事！”又曰：“某尝说佛老也自有快活得人处，是那里？只缘他打并得心下净洁。所以本朝如李文靖王文正杨文公刘元城吕申公都是恁么地人，也都去学他。”又曰：“论来那样事不著理会？若本领是了，少间如两汉之所以盛是如何，所以衰是如何，三国分并是如何，唐初间如何兴起，後来如何衰，以至於本朝大纲，自可理会。若有工夫，更就里面看。若更有工夫，就里面讨些光采，更好。某之诸生，度得他脚手，也未可与拈尽许多，只是且教他就切身处理会。如读虞夏商周之书，许多圣人亦有说赏罚，亦有说兵刑，只是这个不是本领。”问：“封建，周礼说公五百里，孟子说百里，如何不同？”曰：“看汉儒注书，於不通处，即说道这是夏商之制，大抵且要赖将去。若将这说来看二项，却怕孟子说是。夏商之制，孟子不详考，亦只说‘尝闻其略也’。若夏商时诸处广阔，人各自聚为一国，其大者止百里，故禹合诸侯，执玉帛者万国。到周时，渐渐吞并，地里只管添，国数只管少。到周时只千八百国，较之万国，五分已灭了四分已上，此时诸国已自大了。到得封诸公，非五百里不得。如周公封鲁七百里，盖欲优於其他诸公。如左氏说云，大国多兼数圻，也是如此。後来只管并来并去，到周衰，便制他不得，也是尾大了。到孟子时，只有七国，这是事势必到这里，虽有大圣大智，亦不能遏其冲。今人只说汉封诸侯王土地太过，看来不如此不得。初间高祖定天下，不能得韩彭英卢许多人来使，所得地又未定是我底。当时要杀项羽，若有人说道：‘中分天下与我，我便与你杀项羽。’也没柰何与他。到少间封自子弟，也自要狭小不得，须是教当得许多异姓过。”又曰：“公今且收拾这心下，勿为事物所胜。且如一日全不得去讲明道理，不得读书，只去应事，也须使这心常常在这里。若不先去理会得这本领，只要去就事上理会，虽是理会得许多骨董，只是添得许多杂乱，只是添得许多骄吝。某这说的，定是恁地，虽孔子复生，不能易其说，这道理只一而已。”
    今日百事无人理会。姑以礼言之，古礼既莫之考，至於後世之沿革因袭者，亦浸失其意而莫之知矣。非止浸失其意，以至名物度数，亦莫有晓者。差舛讹谬，不堪著眼！三代之礼，今固难以尽见。其略幸散见於他书，如仪礼十七篇多是士礼，邦国人君者仅存一二。遭秦人焚灭之後，至河间献王始得邦国礼五十八篇献之，惜乎不行。至唐，此书尚在，诸儒注疏犹时有引为说者。及後来无人说著，则书亡矣，岂不大可惜！叔孙通所制汉仪，及曹褒所修，固已非古，然今亦不存。唐有开元显庆二礼，显庆已亡，开元袭隋旧为之。本朝修开宝礼，多本开元，而颇加详备。及政和间修五礼，一时奸邪以私智损益，疏略殛酰更没理会，又不如开宝礼。〔亻选
    汉儒说礼制，有不合者，皆推之以为商礼，此便是没理会处。〔必大〕
    南北朝是甚时节，而士大夫间礼学不废。有考礼者，说得亦自好。〔义刚〕
    通典，好一般书。向来朝廷理会制度，某道却是一件事，後来只恁休了。又曰：“通典亦自好设一科。”又曰：“通典中间一作後面。数卷，议亦好。”〔义刚〕
    尝见刘昭信云：“礼之趋翔、登降、揖逊，皆须习。”也是如此。汉时如甚大射等礼，虽不行，却依旧令人习，人自传得一般。今虽是不能行，亦须是立科，令人习得，也是一事。
    ◎论後世礼书
    开宝礼全体是开元礼，但略改动。五礼新仪，其间有难定者，皆称“御制”以决之。如祷山川者，又只开元礼内有。〔方子〕
    祖宗时有开宝通礼科，学究试默义，须是念得礼熟，始得，礼官用此等人为之。介甫一切罢去，尽令做大义。故今之礼官，不问是甚人皆可做。某尝谓，朝廷须留此等专科，如史科亦当有。〔方子〕
    问五礼新仪。曰：“古人於礼，直如今人相揖相似，终日周回於其间，自然使人有感他处。後世安得如此！”〔可学〕
    横渠所制礼，多不本诸仪礼，有自杜撰处。如温公，却是本诸仪礼，最为霉沤裰宜。〔义刚〕
    叔器问四先生礼。曰：“二程与横渠多是古礼，温公则大概本仪礼，而参以今之可行者。要之，温公较稳，其中与古不甚远，是七八分好。若伊川礼，则祭祀可用。婚礼，惟温公者好。大抵古礼不可全用，如古服古器，今皆难用。”又问：“向见人设主，有父在子死，而主牌书‘父主祀’字，如何？”曰：“便是礼书中说得不甚分晓，此类只得不写，若向上尊长则写。”又问：“温公所作主牌甚大，阔四寸，厚五寸八分，不知大小当以何者为是？”曰：“便是温公错了，他却本荀勖礼。”〔义刚〕
    吕与叔集诸家之说补仪礼，以仪礼为骨。〔方子〕
    福州有前辈三人，皆以明礼称：王普，字伯照；刘藻，字昭信；任文荐，字希纯。某不及见王伯照，而观其书，其学似最优，说得皆有证据，亻尽有议论，却不似今人杜撰胡说。麻沙有王伯照文字三件，合为一书。〔广〕
    “王侍郎普，礼学律历皆极精深。盖其所著皆据本而言，非出私臆。某细考其书，皆有来历，可行。考订精确，极不易得。林黄中屡称王伯照，他何尝得其仿彳弗！都是杜撰。”或言：“福州黄继道枢密祖舜。与伯照齐名。”曰：“不同。黄只是读书，不曾理会这工夫。是时福州以礼学齐名者三人：王伯照任希纯刘昭信。某识任刘二公。任搭乾不晓事，问东答西，不可晓。刘说话极仔细，有来历，可听。某尝问以易说，其解亦有好处。如云‘见险而止为需，见险而不止为讼；需讼下卦皆坎。能通其变为随，不能通其变为蛊’之类。想有成书，近来解易者多引之。”〔亻选
    “古者礼学是专门名家，始终理会此事，故学者有所传授，终身守而行之。凡欲行礼有疑者，辄就质问。所以上自宗庙朝廷，下至士庶乡党典礼，各各分明。汉唐时犹有此意。如今直是无人如前者。某人丁所生继母忧，礼经必有明文。当时满朝更无一人知道合当是如何，大家打∫怀。後来只说莫若从厚。恰似无柰何，本不当如此，姑徇人情从厚为之。是何所为如此？岂有堂堂中国，朝廷之上以至天下儒生，无一人识此礼者！然而也是无此人。州州县县秀才与太学秀才，治周礼者不曾理会得周礼，治礼记者不曾理会得礼记，治周易者不曾理会得周易，以至春秋诗都恁地，国家何赖焉！”因问张舅，淳。闻其已死，再三称叹，且询其子孙能守其家学否？且云：“可惜朝廷不举用之，使典礼仪。‘天叙有典，自我五典五敦哉！天秩有礼，自我五礼五庸哉！’这个典礼，自是天理之当然，欠他一毫不得，添他一毫不得。惟是圣人之心与天合一，故行出这礼，无一不与天合。其间曲折厚薄浅深，莫不恰好。这都不是圣人白撰出，都是天理决定合著如此。後之人此心未得似圣人之心，只得将圣人已行底，圣人所传於後世底，依这样子做。做得合时，便是合天理之自然。”〔贺孙〕
    刘原父好古，在长安，偶得一周敦。其中刻云“锞拗小保原父遂以为周张仲之器。後又得一枚，刻云“锞薏”，遂以为张伯。曰：“诗言‘张仲孝友’，则仲必有兄矣，遂作铭述其事。後来赵明诚金石录辨之云，‘锞蕖非‘张’，乃某字也。今之说礼无所据而杜撰者，此类也。”〔广〕
    ◎论修礼书
    问：“所编礼，今可一一遵行否？”曰：“人不可不知此源流，岂能一一尽行？後世有圣人出，亦须著变。夏商周之礼已自不同，今只得且把周之礼文行。”〔贺孙〕以下论修书大指。
    “‘礼，时为大。’使圣贤用礼，必不一切从古之礼。疑只是以古礼减杀，从今世俗之礼，令稍有防范节文，不至太简而已。观孔子欲从先进，又曰：‘行夏之时，乘殷之辂。’便是有意於损周之文，从古之朴矣。今所集礼书，也只是略存古之制度，使後人自去减杀，求其可行者而已。若必欲一一尽如古人衣服冠屦之纤悉毕备，其势也行不得。”问：“温公所集礼如何？”曰：“早是详了。又，丧服一节也太详。为人子者方遭丧祸，使其一一欲纤悉尽如古人制度，有甚么心情去理会！迸人此等衣服冠屦，每日接熟於耳目，所以一旦丧祸，不待讲究，便可以如礼。今却闲时不曾理会，一旦荒迷之际，欲旋讲究，势必难行。必不得已，且得从俗之礼而已。若有识礼者，相之可也。”〔亻选
    问贺孙所编礼书。曰：“某尝说，使有圣王复兴，为今日礼，怕必不能悉如古制。今且要得大纲是，若其小处亦难尽用。且如丧礼冠服斩衰如此，而吉服全不相似，却到遭丧时，方做一副当如此著，也是吒异！”贺孙问：“今齐斩尚存此意，而齐衰期便太轻，大功小宝以下又轻，且无降杀。今若得斟酌古今之仪制为一式，庶几行之无碍，方始立得住。”曰：“上面既如此，下面如何尽整顿得！这须是一齐都整顿过，方好。未说其他琐细处，且如冠，便须於祭祀当用如何底，於军旅当用如何底，於平居当用如何底，於见长上当用如何底，於朝廷治事当用如何底，天子之制当如何，卿大夫之制当如何，士当如何，庶人当如何，这是许多冠都定了。更须理会衣服等差，须用上衣下裳。若佩玉之类，只於大朝会大祭祀用之。五服亦各用上衣下裳。齐斩用粗布，期功以下又各为降杀；如上纽衫一等纰缪鄙陋服色都除了，如此便得大纲正。今若只去零零碎碎理会些小不济事。如今若考究礼经，须是一一自著考究教定。”〔贺孙〕
    杨通老问礼书。曰：“看礼书，见古人极有精密处，事无微细，各各有义理。然又须自家工夫到，方看得古人意思出。若自家工夫未到，只见得度数文为之末，如此岂能识得深意！如将一碗乾硬底饭来吃，有甚滋味！若白地将自家所见揣摸他本来意思不如此，也不济事。兼自家工夫未到，只去理会这个，下梢溺於器数，一齐都昏倒了。如今度得未可尽晓其意，且要识得大纲。”〔贺孙〕
    问：“闻郡中近已开六经。”曰：“已开诗书易春秋，惟二礼未暇及。诗书序各置於後，以还其旧。易用伯恭所定本。周礼自是一书。惟礼记尚有说话。仪礼，礼之根本，而礼记乃其枝叶。礼记乃秦汉上下诸儒解释仪礼之书，又有他说附益於其间。今欲定作一书，先以仪礼篇目置於前，而附礼记於後。如射礼，则附以射义，似此类已得二十馀篇。若其馀曲礼少仪，又自作一项，而以类相从。若疏中有说制度处，亦当采取以益之。旧尝以此例授潘恭叔，渠亦曾整理数篇来。今居丧无事，想必下手。仪礼旧与六经三传并行，至王介甫始罢去。其後虽复春秋，而仪礼卒废。今士人读礼记，而不读仪礼，故不能见其本末。场屋中礼记义，格调皆凡下。盖礼记解行於世者，如方马之属，源流出於熙丰。士人作义者多读此，故然。”〔可学〕以下修书纲目。
    问礼书。曰：“惟仪礼是古全书。若曲礼玉藻诸篇，皆战国士人及汉儒所裒集。王制月令内则是成书。要好，自将说礼物处，如内则王制月令诸篇附仪礼成一书，如中间却将曲礼玉藻又附在末後；不说礼物处，如孔子丫涌鬃友嗑颖砑晴灰氯逍兄钇，却自成一书。乐记文章颇粹，怕不是汉儒做，自与史记荀子是一套，怕只是荀子作。家语中说话犹得，孔丛子分明是後来文字，弱甚。天下多少是伪书，开眼看得透，自无多书可读。”〔贺孙〕
    “周礼自是全书。如今礼书欲编入，又恐分拆了周礼，殊未有所处。”因说：“周礼只是说礼之条目，其间煞有文字，如‘八法’、‘八则’、‘三易’、‘三兆’之类，须各自别有书。”子升问：“仪礼传记是谁作？”曰：“传是子夏作，记是子夏以後人作。”子升云：“今礼书更附入後世变礼亦好。”曰：“有此意。”〔木之〕
    “余正父欲用国语而不用周礼，然周礼岂可不入！柄语辞多理寡，乃衰世之书，支离蔓衍，大不及左传。看此时文章若此，如何会兴起国家！”坐间朋友问是谁做。曰：“见说是左丘明做。”〔贺孙〕
    因理会所编礼书，分经分传，而言曰：“经文精确峻洁，传文则词语泛滥。国语所载事迹多如此。如今人作文，因一件事，便要泛滥成章。”〔人杰〕
    贺孙因问：“祭礼附祭义，如说孝许多，如何来得？”曰：“便是祭礼难附。兼祭义前所说多是天子礼，若仪礼所存，唯少牢馈食特牲馈食礼是诸侯大夫礼。兼又只是有馈食。若天子祭，便合有初间祭腥等事，如所谓‘建设朝事，燔燎膻芗’。若附仪礼，此等皆无入头处。意间欲将周礼中天子祭礼逐项作一总脑，却以礼记附。如疏中有说天子处，皆编出。”因云：“某已衰老，其间合要理会文字，皆起得个头在。及见其成与不见其成，皆未可知。万一不及见此书之成，诸公千万勉力整理。得成此书，所系甚大！”问：“前日承教，喻以五服之制，乃上有制作之君，其等差如此。今在下有志之士，欲依古礼行之既不可；若一向徇俗之鄙陋，又觉大不经，於心极不安，如何？”曰：“‘非天子不议礼，不制度，不考文。’这事要整顿，便著从头整顿，吉凶皆相称。今吉服既不如古，独於丧服欲如古，也不可。古礼也须一一考究著所在在这里，却始酌今之宜而损益之。若今便要理会一二项小小去处，不济事，须大看世间都得其宜方好。”问：“如今父母丧，且如古服，如齐衰期，乃兄弟、祖父母、伯叔父母，此岂可从俗轻薄如此？”曰：“自圣贤不得位，此事终无由正。”又云：“使郑康成之徒制作，也须略成个模样，未说待周公出制作。如今全然没理会，柰何！若有考礼之人，又须得上之人信得及这事，行之天下亦不难。且如冠制尊卑，且以中梁为等差。如今天子者用二十四，如何安顿！所以甚大而不宜。要好，天子以十二，一品以九，升朝以七，选人以五，士以三，庶人只用纱帛裹髻，如今道人。这自有些意思。”问：“且如权宜期丧当如何？”曰：“且依四脚帽子加尽４嗣北局皇墙恚前二脚缚於後，後二脚反前缚於上，今硬帽、幞头皆是。後来渐变重迟，不便於事。如初用冠带，一时似好。某必知其易废，今果如此。若一个紫衫凉衫，便可怀袖间去见人，又费轻。如帽带皂衫，是多少费？穷秀才如何得许多钱？是应必废也。”居父问：“期之服合如何？用上领衫而加衰可乎？”曰：“上领衫已不是。”曰：“用深衣制，而粗布加衰可乎？”曰：“深衣於古便服。‘朝玄端，夕深衣’，深衣是简便之衣。吉服依玄端制，却於凶服亦仿为之，则宜矣。”问：“士礼如丧祭等，可通行否？古有命士，有不命士，今如之何？”曰：“丧祭礼节繁多，今士人亦难行。但古今士不同。古时诸侯大夫皆可以用士，如今簿、尉之类，乃邑宰之士；节推、判官之属，则是太守之士。只一县一州之中有人才，自家便可取将来使，便是士。如藩镇之制，尚存此意。无柰何，是如今将下面一齐都截了，尽教做一门入，尽教由科举而得，是将柰何！”叹息久之。器之问：“国初衙前役用乡户？”曰：“客将次於太守，其权甚重，一州之兵皆其将之，凡教阅出入皆主其事。当时既是大户做，亦自爱惜家产，上下相体悉。若做得好底，且教他做。更次一等户，便为公人，各管逐项职事。更次一等户为吏人，掌文书简牍。极下户为胥徒，是今弓手节级奔走之属。其终各各有弊。英宗时有诏，韩缝等要变不成。王荆公做参政，一变变了。”〔贺孙〕
    问：“礼书学礼，首引舜命契为司徒，敷五教；命夔典乐，教胄子两条。文蔚窃谓，古人教学不出此两者。契敷五教，是欲使人明於人伦，晓得这道理；夔典乐教胄子，是欲使人养其德性，而实有诸己，此是一篇纲领。”曰：“固是如此。後面只是明此一意：如大司徒之教，即是契敷教事；大司乐之教，即是夔乐事。”因曰：“‘直而温，宽而栗’，直与宽本自是好，但济之以温与栗，则尽善。至如‘刚’、‘简’二字，则微觉有弊，故戒之以‘无虐’、‘无傲’，盖所以防其失也。某所以特与分开，欲见防其失者，专为刚、简而设；不蒙上直、宽二句。‘直’、‘宽’，但曰‘而温’、‘而栗’，至‘刚’、‘简’，则曰‘无虐’、‘无傲’，观其言，意自可见。”文蔚曰：“教以人伦者，固是又欲养其德性。要养德性，便只是下面‘诗言志，歌永言，声依永，律和声’四句上。”曰：“然。讽诵歌咏之间，足以和其心气，但上面三句抑扬高下，尚且由人；到‘律和声’处，直是不可走作。所以咏歌之际，深足养人情性。至如播之金石，被之管弦，非是不和，终是不若人声自然。故晋人孟嘉有言‘丝不如竹，竹不如肉’，谓‘渐近自然’。至‘八音克谐，无相夺伦，神人以和’，此是言祭祀燕享时事，又是一节。”〔文蔚〕
    或问：“礼书所引伊川言‘古者养士，其公卿大夫士之子弟，固不患於无养，而庶人子弟之入学者，亦皆有以养之’，不知是否？”曰：“恐不然。此段明州诸公添入，当删。不然，则注其下云：‘今按，程子之言，未知何所据也。古者教士，其比闾之学，则乡老坐於门而察其出入。其来学也有时，既受学，则退而习於其家。及其升而上也，则亦有时。春夏耕耘，馀时肄业，未闻上之人复有以养之也。夫既给之以百亩之田矣，又给之以学粮，亦安得许多粮给之耶！周礼自有士田可考。史记言孔子养弟子三千人，而子由古史亦遽信而取之，恐不然也。’想得弟子来从学者，则自赍粮，而从孔子出游列国者，则食孔子之食耳。然孔子亦安得许多粮？想亦取之列国之馈尔。孔子居卫最久，所以於灵公孝公，有交际、公养之仕，其所以奉孔子者必厚，至他国则不然矣。故晏子谏齐景公勿用孔子之言曰：‘游说丐贷，不可以为国。’孟子之时，徒众尤盛。当时诸侯重士，又非孔子之时之比。春秋时人淳，未甚有事，故齐晋皆累世为伯主，人莫敢争。战国之时人多奸诈，列国纷争，急於收拾人才以为用，故不得不厚待士。”又曰：“古者三年大比，兴其贤者能者而进於天子，大国三人，中国二人，小柄一人，不进则有罚。看来数年後所进极多。然天子之国亦小，其员数亦有限，不知如何用得许多人？今以天下之大，三年一番进士，犹无安顿处，何况当时？白虎通曰：‘古者诸侯进士，一不当则有罚，再不当则削其地，三不当则罢之废之，而㈧吨詈钗寓公。’恐无此理，盖出後世儒者之傅会。进士不当，有甚大过？而遂废其君，绝其社稷耶！”或曰：“想得周家此法，行之殊不能久。成康数世之後，诸侯擅政，天子诸侯之公卿大夫，皆为世臣盘据，岂复容外人为之耶？”曰：“然。兼当时诸侯国中，亦自要人才用，必不会再贡之於天子。天子亦自拥虚器，无用他处。当时天子威令不行，公卿大夫世袭，诸侯之国犹宽；古人才之穷而在下者，多仕於诸侯之国。及公室又弱，而人才复多仕於列国之大夫。当时为大夫之陪臣者，其权甚重。大夫执一国之权，而陪臣复执大夫之权。所以说‘禄去公室’，‘陪臣执国命’。”又曰：“以爵位言之，则大夫亦未甚尊，以权势言之，则甚重。自天子而下，三等便至大夫。”又曰：“再命为士，三命为大夫，天子之大夫四命，小柄之大夫再命，或一命。一样小小辟职，皆无命。他命礼极重。”又问：“当时庶民之秀者，其进而上之，不过为大夫极矣。至於公卿之贵，皆世臣世袭，非若今之可以更进而代为也。则士之生於斯时者，亦可谓不幸矣。”曰：“然。然当时之大夫宰臣，其权甚重。如晋楚齐诸国，其大夫皆握天下之权，操纵指麾，天下莫不从之。其宰臣复握大夫之权，盖当时其重在下，其轻在上。今日则其重在内，其轻在外，故不同也。”〔亻选
    礼编，才到长沙，即欲招诸公来同理会。後见彼事丛，且不为久留计，遂止。後至都下，庶几事体稍定，做个规模，尽教煜率独裾咝奘椋如余正父诸人，皆教来，今日休矣！〔贺孙〕
    或问：“礼书修得有次第否？”曰：“散在诸处，收拾不聚。最苦每日应酬多，工夫不得专一。若得数月闲，更一两朋友相助，则可毕矣。顷在朝，欲奏乞专创一局，召四方朋友习礼者数人编修。俟书成将上，然後乞朝廷命之以官，以酬其劳，亦以小助朝廷塾靡挪胖意。事未及举，而某去国矣。”〔亻选
    泳居丧时，尝编次丧礼，自始死以至终丧，各立门目。尝以门目呈先生。临归，教以“编礼亦不可中辍”。泳曰：“考礼无味，故且放下。”先生曰：“横渠教人学礼，吕与叔言如嚼木札。今以半日看义理文字，半日类礼书，亦不妨。”後蒙赐书云：“所定礼编，恨未之见。此间所编丧礼一门，福州尚未送来。将来若得贤者持彼成书，复来参订，庶几详审，不至差互。但恐相去之远，难遂此期耳。”福州，谓黄直卿也。庚申二月既望，先生有书与黄寺丞商伯云：“伯量依旧在门馆否？礼书近得黄直卿与长乐一朋友在此，方得下手整顿。但疾病杈胧倍啵又为人事书尺妨废，不能得就绪。直卿又许了乡人馆，未知如何。若不能留，尤觉失助。甚恨乡时不曾留得伯量相与协力！若渠今年不作书会，则烦为道意，得其一来为数月留，千万幸也！”作书时，去易箦只二十有二日，故得书不及往。後来黄直卿属李敬子招往成礼编，又以昏嫁不得行。昨寓三山，杨志仁反复所成礼书，具有本末，若未即死，尚几有以遂此志也。〔胡泳〕
    ●卷八十五・礼二
    ◎仪礼
    △总论
    河间献王得古礼五十六篇，想必有可观。但当时君臣间有所不晓，遂至无传。故先儒谓圣经不亡於秦火，而坏於汉儒，其说亦好。温公论景帝太子既亡，当时若立献王为嗣，则汉之礼乐制度必有可观。又“致堂谓：‘武帝若使董仲舒为相，汲黯为御史大夫，则汉治必盛。’某尝谓：‘若如此差除，那里得来！’”〔广〕
    先王之礼，今存者无几。汉初自有文字，都无人收拾。河间献王既得雅乐，又有礼书五十六篇，惜乎不见於後世！是当时儒者专门名家，自一经之外，都不暇讲，况在上又无典礼乐之主。故胡氏说道，使河间献王为君，董仲舒为相，汲黯为御史，则汉之礼乐必兴。这三个差除，岂不甚盛！〔贺孙〕
    今仪礼多是士礼，天子诸侯丧祭之礼皆不存，其中不过有些小朝聘燕飨之礼。自汉以来，凡天子之礼，皆是将士礼来增加为之。河间献王所得礼五十六篇，却有天子、诸侯之礼，故班固谓“愈於推士礼以为天子、诸侯之礼者”。班固作汉书时，此礼犹在，不知何代何年失了。可惜！可惜！〔便〕（贺孙录略。）
    礼书如仪礼，尚完备如他书。〔儒用〕
    仪礼，不是古人预作一书如此。初间只以义起，渐渐相袭，行得好，只管巧，至於情文极细密，极周经处。圣人见此意思好，故录成书。只看古人君臣之际，如公前日所画图子，君临臣丧，坐抚当心要径踊。今日之事，至於死生之际，恝然不相关，不啻如路人！所谓君臣之恩义安在！祖宗时，於旧执政丧亦亲临。渡江以来，一向废此。只秦桧之死，高宗临之，後来不复举。如陈福公，寿皇眷之如此隆至，其死亦不亲临。祖宗凡大臣死，远地不及临者，必遣郎官往吊。寿皇凡百提掇得意思，这般处却恁地不觉。今日便一向废却。〔贺孙〕
    礼有经，有变。经者，常也；变者，常之变也。先儒以曲礼为变礼，看来全以为变礼，亦不可。盖曲者，委曲之义，故以曲礼为变礼。然“毋不敬，安定辞，安民哉”！此三句，岂可谓之变礼？先儒以仪礼为经礼。然仪礼中亦自有变，变礼中又自有经，不可一律看也。礼记，圣人说礼及学者问答处，多是说礼之变。上古礼书极多，如河间献王收拾得五十六篇，後来藏在秘府，郑玄辈尚及见之。今注疏中有引援处，後来遂失不传，可惜！可惜！仪礼古亦多有，今所馀十七篇，但多士礼耳。〔亻选
    “仪礼是经，礼记是解仪礼。如仪礼有冠礼，礼记便有冠义；仪礼有昏礼，礼记便有昏义；以至燕、射之类，莫不皆然。只是仪礼有士相见礼，礼记却无士相见义。後来刘原父补成一篇。”文蔚问：“补得如何？”曰：“他亦学礼记下言语，只是解他仪礼。”〔文蔚〕
    鲁共王坏孔子宅，得古文仪礼五十六篇，其中十七篇与高堂生所传十七篇同。郑康成注此十七篇，多举古文作某，则是他当时亦见此壁中之书。不知如何只解此十七篇，而三十九篇不解，竟无传焉！〔义刚〕
    仪礼疏说得不甚分明。温公礼有疏漏处，高氏送终礼胜得温公礼。〔义刚〕
    刘原父补亡记，如士相见义公食大夫义亻尽好。盖偏会学人文字，如今人善为百家书者。又如学古乐府，皆好。意林是专学公羊，亦似公羊。其他所自为文章如杂著等，却不甚佳。〔人杰〕
    永嘉张忠甫所校仪礼甚仔细，然却於目录中冠礼玄端处便错了。但此本较他本为最胜。〔贺孙〕
    陈振叔亦亻尽得。其说仪礼云：“此乃是仪，更须有礼书。仪礼只载行礼之威仪，所谓‘威仪三千’是也。礼书如云‘天子七庙，诸侯五，大夫三，士二’之类，是说大经处。这是礼，须自有个文字。”〔贺孙〕
    △士冠
    问：“士冠礼‘筮于庙门’，其礼甚详。而昏礼止云：‘将加诸卜。’‘占曰吉。’既无筮，而卜礼略，何也？”曰：“恐卜筮通言之。”又问：“礼家之意，莫是冠礼既详其筮，则於昏礼不必更详，且从省文之义如何？”曰：“亦恐如此。然仪礼中亦自有不备处，如父母戒女，止有其辞，而不言於某处之类。”〔人杰〕
    问“宿宾”。曰：“是戒肃宾也。是隔宿戒之。”〔焘〕
    古朝服用布，祭则用丝。诗丝衣：“绎宾尸也。”“皮弁素积”，皮弁，以白鹿皮为之；素积，白布为裙。〔泳〕
    问：“士冠礼有所谓‘始加’、‘再加’、‘三加’，如何？”曰：“所谓‘三加弥尊’，只是三次加：初是缁布冠，以粗布为之；次皮弁，次爵弁，诸家皆作画爵，看来亦只是皮弁模样，皆以白皮为之。缁布冠古来有之，初是缁布冠，齐则缁之。次皮弁者，只是朝服；爵弁，士之祭服。周礼，爵弁居五冕之下。”又问：“‘致美乎黻冕’，注言：‘皆祭服也。’黻冕恐不全是祭服否？”曰：“祭服谓之‘黻冕’，朝服谓之‘辍，如诗‘な奉有必’，内则‘端な绅’，皆是。”问：“士冠礼‘一加’、‘再加’，言‘吉月’、‘令月’；至‘三加’，言‘以岁之正’，不知是同时否？”曰：“只是一时节行此文，自如此说。加缁布冠，少顷又更加皮弁，少顷又更加爵弁，然後成礼。如温公冠礼亦仿此：初裹巾，次帽，次幞头。”又问：“黻冕，黻，蔽膝也，以韦为之。舜之画衣裳，有黼黻毙澹不知又如何画於服上？”曰：“亦有不可晓。黻在裳之前，亦画黻於其上。”〔取
    陈仲蔚问冠仪。曰：“凡妇人见男子，每先一拜；男拜，则又答拜；再拜亦然。若子冠，则见母亦如之，重成人也。寻常则不如此。但古人无受拜礼，虽兄亦答拜，君亦然。但诸侯见君，则两拜还一拜。”〔义刚〕
    冠者见母与兄弟，而母与兄弟皆先拜，此一节亦差异。昏礼亦然。妇始见舅姑，舅姑亦拜。〔义刚〕
    士冠礼：“始冠缁布冠，冠而弊之。”弊是不用也。〔义刚〕
    △士昏
    仪礼昏礼：“下达用雁。”注谓“在下之人，达二家之好而用雁”，非也。此只是公卿大夫下达庶人，皆用雁。後得陆农师解，亦如此说。陆解多杜撰，亦煞有好处，但简略难看。陈祥道礼书考得亦稳。〔淳〕义刚录云：“择之云：‘自通典後，无人理会礼。本朝但有陈祥道陆佃略理会来。’曰：‘陈祥道理会得也稳，陆农师也有好处，但杜撰处多，如仪礼’云云。”
    问：“昏礼用雁，‘婿执雁’，或谓取其不再偶，或谓取其顺阴阳往来之义。”曰：“士昏礼谓之‘摄盛’，盖以士而服大夫之服，爵弁。乘大夫之车，墨车。则当执大夫之贽。前说恐傅会。”又曰：“重其礼而盛其服。”〔赐〕
    或问：“礼经，妇三月而後庙见，与左氏不同。”曰：“左氏说礼处，多与礼经不同，恐是当时俗礼，非必合於礼经。”又问：“既为妇，便当庙见，必三月之久，何邪？”曰：“三月而後事定。三月以前，恐更有可去等事；至三月不可去，则为妇定矣，故必待三月而後庙见。”或曰：“未庙见而死，则以妾礼葬之。”曰：“归葬於妇氏之党。”〔文蔚〕
    △乡饮酒
    乡饮酒云：“笙入，乐南陔白华华黍。”想是笙入吹此诗，而乐亦奏此诗。乐，便是众乐皆奏之也。
    △聘礼
    问聘礼所言“君行一，臣行二”之义。曰：“君行步阔而迟，臣行步狭而疾，故君行一步，而臣行两步，盖不敢同君之行而践其迹也。国语齐君晏子行，子贡怪之，问孔子君臣交际之礼一段，说得甚分晓。”〔亻选
    △公食大夫礼
    公食大夫礼，乃是专飨大夫。为主人者时出劝宾，宾辞而独飨。〔人杰〕
    △觐礼
    天子常服皮弁。惟诸侯来朝见於庙中，服冕服，用郁鬯之酒灌神。〔人杰〕
    觐，是正君臣之礼，较严。天子当依而立，不下堂而见诸侯。朝，是讲宾主之仪，天子当宁而立，在路寝门之外，相与揖逊而入。〔义刚〕
    △丧服经传
    今人齐衰用布太细，又大功、小宝皆用苎布，恐皆非礼。大功须用市中所卖火麻布稍细者，或熟麻布亦可。小宝须用虔布之属，古者布帛精粗，皆有升数，所以说“布帛精粗不中度，不鬻於市”。今更无此制，听民之所为。所以仓卒难得中度者，只得买来自以意择制之尔。〔亻选
    丧服葛布极粗，非若今之细也。〔亻选
    “缌十五升，抽其半”者，是一{寇}只用一经。如今广中有一种疏布，又如单经黄草布，皆只一经也。然小宝十二升，则其缕反多於缌矣，又不知是如何。〔闳祖〕
    问：“温公仪，首咀红豆冢而仪礼疏说别材而不相缀。”曰：“缀也得，不缀也得，无紧要。”〔淳〕
    尧卿问敬之制。曰：“首敬笠晦幸妫只是拇指与第二指一围。腰窘闲。绞带又小於腰尽Ｑ鞠蟠蟠，两头长垂下。绞带象革带，一头有扣子，以一头串於中而束之。总，如今之髻巾。括洌是束湮髻。”安卿问：“郑氏仪礼注及疏，以男子括溆朊猓及妇人ヮ，皆云‘如著虿瓮啡弧。所谓虿瓮罚何也？”曰：“虿瓮分蝗缃裰掠头编子，自项而前交於额上，却绕髻也。‘免’，或读如字，谓去冠。”又问妇人首局制。曰：“亦只是大麻索作一环耳。”“虿巍币翩睢！惨甯铡
    或问服制。曰：“仪礼事事都载在里面，其间曲折难行处，他都有个措置得恰好。”因举一项：“父卒，继母嫁，後为之服报。传曰：‘何以期也？贵终也。’”“尝为母子，贵终其恩，此为继母服之义。”〔贺孙〕
    沈存中说，丧服中，曾祖齐衰服，曾祖以上皆谓之曾祖，恐是如此。如此，则皆合有齐衰三月服。看来高祖死，岂有不为服之理！须合行齐衰三月也。伊川顷言祖父母丧，须是不赴举，後来不曾行。法令虽无明文，看来为士者为祖父母期服内，不当赴举。〔亻选
    沈存中云，高祖齐衰三月，不特四世祖为然，自四世以上，凡建事，皆当服衰麻三月，高祖盖通称耳。〔闳祖〕
    问：“某人不肯丁所生母忧。”曰：“礼为所生父母齐衰杖期，律文许申心丧。若所生父再娶，亦当从律，某人是也。”又问：“若所生父与所继父俱再娶，当持六丧乎？”曰：“固是。”又问先儒争濮议事。曰：“此只是理会称亲。当时盖有引戾园事，欲称‘皇考’者。”又问：“称‘皇考’是否？”曰：“不是。然近世儒者亦有多言合称‘皇考’者。”〔人杰〕
    “仪礼‘稽颡’条内，注说：‘国君有疾，不能为祖父母、曾祖父母服，则世子斩。’又曰：‘君丧皆斩。’说已分明。天子无期丧。凡有服，则必斩三年。”〔淳〕
    因言，孙为人君，为祖承重。顷在朝，检此条不见。後归家检仪礼疏，说得甚详，正与今日之事一般。乃知书多看不办。旧来有明经科，便有人去读这般书，注疏都读过。自王介甫新经出，废明经学究科，人更不读书。卒有礼文之变，更无人晓得，为害不细！如今秀才，和那本经也有不看底。朝廷更要将经义、赋、论、策颁行印下教人在。〔亻选
    无大功尊。父母本是期，加成三年。祖父母、世父母、叔父母，本是大功，加成期。其曾祖父母小宝，及从祖、伯父母、叔父母小宝者，乃正服之不加者耳。〔闳祖〕
    母之姊妹服反重於母之兄弟，缘於兄弟既嫁则降服，而於姊妹之服则未尝降。故为子者於舅服缌，於姨母服小宝也。〔贺孙〕
    舅於甥之妻有服，甥之妻於夫之舅却无服，也可疑。恐是舅则从父身上推将来，故广；甥之妻则从父身上推将来，故狭。〔义刚〕
    “礼，妻之父曰舅，‘谓我舅者，吾谓之甥’。古礼‘甥’字用处极多，如婿谓之‘甥’，姑之子亦曰‘甥’。”或问：“‘侄’字，本非兄弟之子所当称？”曰：“然。伊川尝言之。胡文定家子弟称‘犹子’，礼‘兄弟之子，犹子也’，亦不成称呼。尝见文定家将伊川语录凡家书说‘侄’处，皆作‘犹子’，私尝怪之。後见他本只作‘侄’字，乃知‘犹子’字文定所改，以伊川尝非之故也。殊不知伊川虽非之，然未有一字替得，亦且只得从俗。若改为‘犹子’，岂不骇俗！据礼，兄弟之子当称‘从子’为是。自曾祖而下三代称‘从子’，自高祖四世而上称‘族子’。”〔亻选
    始封之君不臣其兄弟，封君之子不臣其诸父，不忘其旧也。公谨。
    丧服，五服皆用{艹麻}。朋友麻，是加麻於吊服之上。麻，谓疽病！层茸妗
    问：“‘改葬缌’，郑玄以为终缌之月数而除服，王肃以为葬毕便除，如何？”曰：“如今不可考。礼宜从厚，当如郑氏。”问：“王肃以为既虞而除之。若是改葬，神已在庙久矣，何得虞乎？”曰：“便是如此，而今都不可考。看来也须当反哭於庙。”问：“郑氏以为只是有三年服者，改葬服缌三月；非三年服者，吊服加麻，葬毕除之否？”曰：“然。子思曰：‘礼，父母改葬，缌而除。’则非父母不服缌也。”〔贺孙〕
    △既夕
    问：“朝祖时有迁祖奠，恐在祖庙之前。祖无奠而亡者难独享否？”曰：“不须如此理会。礼说有奠处便是合有奠，无奠处便合无奠，更何用疑？其他可疑处却多。如温公疑斩、齐古制，而功、缌又却不古制，是何说也？古者五服皆用麻，但有等差，皆有冠荆但功、缌之拘《。今人吉服不古而凶服古，亦无谓也。今俗丧服之制，下用横布作栏，惟斩衰用不得。”〔淳〕义刚同。
    △少牢馈食
    仪礼：“日用丁巳。”按注家说，则当作“丁、己”，盖十干中柔日也。〔雉〕
    仪礼馈食之词曰：“枚皇祖伯某父。”伯，伯仲叔季也；某，字也；父，美称，助辞也。〔振〕
    ●卷八十六・礼三
    ◎周礼
    △总论
    曹问周礼。曰：“不敢教人学。非是不可学，亦非是不当学；只为学有先後，先须理会自家身心合做底，学周礼却是後一截事。而今且把来说看，还有一句干涉吾人身心上事否？”
    今只有周礼仪礼可全信。礼记有信不得处。又曰：“周礼只疑有行未尽处。看来周礼规模皆是周公做，但其言语是他人做。今时宰相提举敕令，岂是宰相一一下笔？有不是处，周公须与改。至小可处，或未及改，或是周公晚年作此。”
    大抵说制度之书，惟周礼仪礼可信，礼记便不可深信。周礼毕竟出於一家。谓是周公亲笔做成，固不可，然大纲却是周公意思。某所疑者，但恐周公立下此法，却不曾行得尽。”〔文蔚〕亻崖荚疲骸爸芾袷且桓霾荼荆尚未曾行。”
    问周礼。曰：“未必是周公自作，恐是当时如今日编修官之类为之。又官名与他书所见，多有不同。恐是当时作此书成，见设官太多，遂不用。亦如唐六典今存，唐时元不曾用。”又笑曰：“禁治虾蟆，已专设一官，岂不酷耶！”〔浩〕
    周礼，胡氏父子以为是王莽令刘歆撰，此恐不然。周礼是周公遗典也。〔德〕
    周礼一书好看，广大精密，周家法度在里，但未敢令学者看。〔方子〕
    周礼一书，也是做得缜密，真个盛水不漏！〔便〕
    子升问：“周礼如何看？”曰：“也且循注疏看去。第一要见得圣人是个公平底意思。如陈君举说，天官之职，如膳羞衣服之官，皆属之，此是治人主之身，此说自是。到得中间有官属相错综处，皆谓圣人有使之相防察之意，这便不是。天官是正人主之身，兼统百官；地官主教民之事，大纲已具矣。春夏秋冬之官，各有所掌，如太史等官属之宗伯，盖以祝、史之事用之祭祀之故；职方氏等属之司马，盖司马掌封疆之政。最是大行人等官属之司寇，难晓。盖仪礼觐礼，诸侯行礼既毕，出，‘乃右肉袒於庙门之东’。王曰：‘伯父无事，归宁乃邦。’然後再拜稽首，出自屏。此所谓‘怀诸侯则天下畏之’，是也，所以属之司寇。如此等处，皆是合著如此，初非圣人私意。大纲要得如此看。其间节目有不可晓处，如官职之多，与子由所疑三处之类，只得且缺之，所谓‘其详不可得而闻也’。或谓周公作此书，有未及尽行之者，恐亦有此理。只如今时法令，其间颇有不曾行者。”木之因说：“旧时妄意看此书，大纲是要人主正心、修身、齐家、治国、平天下，使天下之民无不被其泽，又推而至於鸟兽草木无一不得其所而後已。不如是，不足以谓之裁成辅相，参赞天地耳。”曰：“是恁地，须要识公平意思。”因说：“如今学问，不考古固不得。若一向去采摭故事，零碎凑合说出来，也无甚益。孟子慨然以天下自任，曰：‘当今之世，舍我其谁！’到说制度处，只说‘诸侯之礼，吾未之学，尝闻其略也’。要之，後世若有圣贤出来，如仪礼等书，也不应便行得。如封建诸侯，柳子厚之说自是。当时却是他各自推戴为主，圣人从而定之耳。如今若要将一州一县封某人为诸侯，人亦未必安之。兼数世之後，其弊非一。如乡饮酒之礼，若要教天下之人都如此行，也未必能。只後世太无制度。若有圣贤，为之就中定其尊卑隆杀之数，使人可以通行，这便是礼；为之去其哇淫鄙俚之辞，使之不失中和欢悦之意，这便是乐。”〔木之〕
    周礼中多有说事之纲目者。如属民读法，其法不可知；司马职，“乃陈车徒，如战之陈”，其陈法亦不可见矣。〔人杰〕
    “周都丰镐，则王畿之内当有西北之戎。如此，则稍、甸、县、都，如之何可为也？”曰：“周礼一书，圣人姑为一代之法尔。到不可用法处，圣人须别有通变之道。”〔去伪〕
    今人不信周官。若据某言，却不恁地。盖古人立法无所不有，天下有是事，他便立此一官，但只是要不失正耳。且如女巫之职，掌宫中巫、祝之事，凡宫中所祝皆在此人。如此，则便无後世巫蛊之事矣。〔道夫〕
    五峰以周礼为非周公致太平之书，谓如天官冢宰，却管甚宫阃之事！其意只是见後世宰相请⒐闱，交结近习，以为不可。殊不知，此正人君治国、平天下之本，岂可以後世之弊而并废圣人之良法美意哉！又如王后不当交通外朝之说，他亦是惩後世之弊。要之，仪礼中亦分明自载此礼。至若所谓“女祝、掌凡内祷、祠、礻会、禳之事”，使後世有此官，则巫蛊之事安从有哉！〔道夫〕
    五经中，周礼疏最好，诗与礼记次之，书易疏乱道。易疏只是将王辅嗣注来虚说一片。〔┿〕
    △论近世诸儒说
    於丘子服处见陈徐二先生周礼制度菁华。下半册，徐元德作；上半册，即陈君举所奏周官说。先生云：“孝宗尝问君举：‘闻卿博学，不知读书之法当如何？’陈奏云：“臣生平於周官粗尝用心推考。今周官数篇已属粒容臣退，缮写进呈。”遂写进御。大概推周官制度亦稍详，然亦有杜撰错说处。儒用录云：“但说官属。不悉以类聚，错综互见。事必相关处，却多含糊。或者又谓有互相检制之意，此尤不然。”如云冢宰之职，不特朝廷之事，凡内而天子饮食、服御、宫掖之事无不毕管。盖冢宰以道诏王，格君心之非，所以如此。此说固是。但云，主客行人之官，合属春官宗伯，而乃掌於司寇；儒用录云：“大行人司仪掌宾客之事，当属春官，而乃领於司寇。”土地疆域之事，合掌於司徒，乃掌於司马：儒用录云：“怀方氏辨正封疆之事，当属地官，而乃领於司马。”盖周家设六官互相检制之意。此大不然！何圣人不以君子长者之道待其臣，既任之而复疑之邪？”或问：“如何？”曰：“宾客属秋官者，盖诸侯朝觐、会同之礼既毕，则降而肉袒请刑，司寇主刑，所以属之，有威怀诸侯之意。夏官掌诸侯土地封疆，如职方氏皆属夏官。盖诸侯有变，则六师移之，儒用录云：“不得有其土地。司马主兵，有威怀诸侯之义故也。”所以属司马也。”又问：“冬官司空掌何事？”曰：“次第是管土田之事。盖司马职方氏存儒用录作“正”。其疆域之定制，至於申画井田，创置纤悉，必属於司空，而今亡矣。”又云：“陈徐周礼制度，讲三公宰相处甚详，然皆是自秦汉以下说起。云汉承秦旧，置三公之官。若仍秦旧，何不只仿秦为丞相、太尉、御史大夫？却置司马司徒司空者，何故？盖他不知前汉诸儒未见孔壁古文尚书有周官一篇，说太师太傅太却为三公尔。孔安国古文尚书藏之礻必府，诸儒专门伏生二十五篇，一向不取孔氏所藏古文者。及至魏晋间，古文者始出而行於世。汉初亦只仍秦旧，置丞相御史太尉为三公。及武帝始改太尉为大司马。然武帝亦非是有意於复古，但以卫霍功高官大，上面去不得，故於骠骑大将军之上，加大司马以宠异之，如加阶官‘冠军’之号尔，其职无以异於大将军也。及何武欲改三公，他见是时大司马已典兵，兼名号已正，故但去大字，而以丞相为司徒，御史大夫为司空。後汉仍旧改司马为太尉，而司徒司空之官如故。然政事归於台阁，三公备员。後来三公之职遂废，而侍中中书尚书之权独重，以至今日。”儒用略。
    君举说井田，道是周礼王制孟子三处说皆通。他说千里不平直量四边，又突出圆算，则是有千二百五十里。说出亦自好看，今考来乃不然。周礼郑氏自於匠人注内说得极仔细。前面正说处却未见，却於後面僻处说。先儒这般极仔细。君举於周礼甚熟，不是不知，只是做个新样好话谩人。本文自说“百里之国”，“五十里之国”。〔贺孙〕
    周礼有井田之制，有沟洫之制。井田是四数，沟洫是十数。今永嘉诸儒论田制，乃欲混井田、沟洫为一，则不可行。郑氏注解分作两项，却是。〔人杰〕
    沟洫以十为数，井田以九为数，决不可合，永嘉必欲合之。王制孟子武成分土皆言三等，周礼乃有五等，决不合，永嘉必欲合之。〔闳祖〕
    “诸公之地，封疆方五百里。”又云：“凡千里，以方五百里封四公。”则是每个方五百里，甚是分明。陈乃云，方一百二十五里，又以为合加地、赏田、附庸而言之，何欺诳之甚！〔闳祖〕
    先生以礼钥授直卿，令诵一遍毕。先生曰：“他论封国，将孟子说在前，而後又引周礼‘诸公之地封疆方五百里’说，非是。”直卿问：“孟子所论五等之地，是如何与周礼不合？”曰：“先儒说孟子所论乃夏商以前之制，周礼是成王之制，此说是了。但又说是周斥大封域而封之，其说又不是。若是恁地，每一国添了许多地，便著移了许多人家社稷，恐无此理。这只是夏商以来，渐渐相吞并，至周自恁地大了。周公也是不柰他何，就见在封他。且如当初许多国，也不是先王要恁地封。便如柳子厚说样，他是各人占得这些子地，先王从而命之以爵，不意到後来相吞并得恁大了。且如孟子说：‘周公之封於鲁也，地非不足，而俭於百里；太公之封於齐也，地非不足，而俭於百里。’这也不是。当时封许多功臣亲戚，也是要他因而藩卫王室。他那旧时国都恁大了，却封得恁地小，教他与那大国杂居，也於理势不顺。据左传所说‘东至於海，西至於河，南至於穆陵，北至於无棣’，齐是恁地阔。诗‘复周公之宇’，鲁是恁地阔。这个也是势著恁地。陈君举却说只是封疆方五百里，四维每一面只百二十五里；以径言，则只百二十五里。某说，若恁地，则男国不过似一耆长，如何建国！职方氏说一千里封四伯，一千里封六侯之类，极分明。这一千里，纵横是四个五百里，便是破开可以封四个伯。他那算得国数极定，更无可疑。君举又却云，一千里地封四伯外，馀地只存留在那里。某说，不知存留作甚么？恁地，则一千里只将三十来同封了四伯，那七十来同却不知留作何用？”直卿曰：“武王‘分土惟三’，则百里、七十里、五十里似是周制。”曰：“武王是初得天下，事势未定，且大概恁地。如文王治岐，那制度也自不同。”先生论至此，蹙眉曰：“这个也且大概恁地说，不知当时仔细是如何。”义刚问：“孟子想不见周礼？”曰：“孟子是不见周礼。”直卿曰：“观子产责晋之辞，则也恐不解封得恁地大。”曰：“子产是应急之说。他一时急後，且恁地放雕，云，何故侵小？这非是至论。”直卿曰：“府、史、胥、徒，则是庶人在官者，不知如何有许多？”曰：“尝看子由古史，他疑三事；其一，谓府、史、胥、徒太多。这个当时却都是兼官，其实府、史、胥、徒无许多。”直卿曰：“那司市一官，更动诞不得，法可谓甚严。”曰：“周公当时做得法大段齐整。如市，便不放教人四散去买卖；他只立得一市在那里，要买物事，便入那市中去。不似而今要买物，只於门首，自有人担来卖。更是一日三次会合，亦通人情。看他所立法极是齐整，但不知周公此书行得几时耳。”〔义刚〕
    △天官
    天官之职，是总五官者。若其心不大，如何包得许多事？且冢宰内自王之饮食衣服，外至五官庶事，自大至小，自本至末，千头万绪，若不是大其心者区处应副，事到面前，便且区处不下。况於先事措置，思患预防，是著多少精神！所以记得此，复忘彼。佛氏只合下将那心顿在无用处，才动步便疏脱。所以吾儒贵穷理致知，便须事事物物理会过。“舜明於庶物”，物即是物，只是明，便见皆有其则。今文字在面前，尚且看不得，况许多事到面前，如何柰得他！须襟怀大底人，始得。又云：“後人皆以周礼非圣人书。其间细碎处虽可疑，其大体直是非圣人做不得！”〔贺孙〕
    “周之天官，统六卿之职，亦是其大纲。至其他卿，则一人理一事。然天官之职，至於阍寺、宫嫔、醯酱、鱼盐之属，无不领之。”道夫问：“古人命官之意，莫是以其切於君身，故使之领否？”曰：“然。”〔道夫〕
    周礼天官兼嫔御宦官饮食之人，皆总之。则其於饮食男女之欲，所以制其君而成其德者至矣，岂复有後世宦官之弊？古者宰相之任如此。
    问：“宫伯、宫正所率之属五百人皆入宫中，似不便否？”曰：“此只是宿卫在外，不是入宫，皆公卿王族之子弟为之，不是兵卒。”〔淳〕宫伯、宫正。
    △地官
    问：“司徒职在‘敬敷五教’，而地官言教者甚略，而言山林陵麓之事却甚详。”曰：“也须是教他有饭吃，有衣著，五方之民各得其所，方可去教他。若不恁地，教如何施？但是其中言教也不略，如闾胥书其孝弟姻恤，属民读法之类，皆是。”〔义刚〕淳录云：“民无住处，无物吃，亦如何教得？所以辨五方之宜以定民居，使之各得其所，而後教可行也。”
    直卿谓：“司徒所谓教，只是十二教否？”曰：“非也。只为教民以六德、六行、六艺，及岁时读法之类。”〔淳〕
    周礼中说教民处，止及於畿内之民，都不及畿外之民，不知如何。岂应如此？〔广〕
    或问周礼：“以土圭之法测土深，正日景以求地中。日南则景短，多暑；日北则景长，多寒；日东则景夕，多风；日西则景朝，多阴。”郑注云：“日南，谓立表处太南，近日也；日北，谓立表处太北，远日也；景夕，谓日魇Ь澳酥校立表处太东，近日也；景朝，谓日未中而景已中，立表处太西，远日也。”曰：“‘景夕多风，景朝多阴’，此二句，郑注不可晓，疑说倒了。看来景夕者，景晚也，谓日未中而景已中；盖立表近南，则取日近，午前景短而午後景长也。景朝者，谓日已过午而景犹未中；盖立表近北，则取日远，午前长而午後短也。”问多风多阴之说。曰：“今近东之地，自是多风。如海边诸郡风极多，每如期而至，如春必东风，夏必南风，不如此间之无定。盖土地旷阔，无高山之限，故风各以方至。某旧在漳泉验之，早间则风已生，到午而盛，午後则风力渐微，至晚则更无一点风色，未尝少差。盖风随阳气生，日方升则阳气生，至午则阳气盛，午後则阳气微，故风亦随而盛衰。如西北边多阴，非特山高障蔽之故，自是阳气到彼处衰谢。盖日到彼方午，则彼已甚晚，不久则落，故西边不甚见日。古语云：‘蜀之日，越之雪。’言见日少也。所以蜀有‘漏天’。古语云：‘巫峡多漏天。’老杜云：‘鼓角漏天东。’言其地常雨，如天漏然。以此观之，天地亦不甚阔。以日月所照，及寒暑风阴观之，可以验矣。”用之问：“天竺国去处又却极阔？”曰：“以昆仑山言之，天竺直昆仑之正南，所以土地阔，而其所生亦多异人。水经云，昆仑取嵩高五万里，看来不会如此远。盖中国至于阗二万里，于阗去昆仑，无缘更有三万里。文昌杂录记于阗遣使来贡献，使者自言其国之西千三百馀里即昆仑山。今中国在昆仑之东南，而天竺诸国在其正南。水经又云，黄河自昆仑东北流入中国，如此，则昆仑当在西南上，或又云西北，不知如何。恐河流曲折多，入中国後，方见其东北流尔。佛经所说阿耨山，即昆仑也，云山顶有阿耨大池，池水分流四面去，为四大水，入中国者为黄河，入东海；其三面各入南西北海，如弱水黑水之类。大抵地之形如馒头，其尖处则昆仑也。”问：“佛家‘天地四洲’之说，果有之否？”曰：“佛经有之。中国为南沾部洲，天竺诸国皆在南沾部内；东弗于逮，西瞿耶尼，北郁单越。亦如邹衍所说‘赤县’之类。四洲统名‘娑婆世界’。如是世界凡有几所，而娑婆世界独居其中，其形正圆，故所生人物亦独圆，正象其地形，盖得天地之中气。其他世界则形皆偏侧尖缺，而环处娑婆世界之外，缘不得天地之正气，故所生人物亦多不正。此说便是‘盖天’之说。横渠亦主盖天，不知如何。但其言日初生时，先照娑婆世界，故其气和，其他世界则日之所照或正或昃，故气不和，只他此说，便自可破。彼言日之所照必经历诸世界了，然後入地，则一日之中，须历照四处，方得周匝。今才照得娑婆一处，即已曛矣；若更照其他三处，经多少时节！如此，则夜须极长。何故今中国昼夜有均停时，而冬夏漏刻长短，相去亦不甚远？其说於是不通矣。”〔亻选
    “大司徒以土圭求地中，今人都不识土圭，郑康成解亦误。圭，只是量表影底尺，长一尺五寸，以玉为之。夏至後立表，视表影长短，以玉圭量之。若表影恰长一尺五寸，此便是地之中。晷长则表影短，晷短则表影长。冬至後，表影长一丈三尺馀。今之地中，与古已不同。汉时阳城是地之中，本朝岳台是地之中，岳台在浚仪，属开封府。已自差许多。”问：“地何故有差？”曰：“想是天运有差，地随天转而差。今坐於此，但知地之不动耳，安知天运於外，而地不随之以转耶？天运之差，如古今昏旦中星之不同，是也。”又问：“历所以数差，古今岂无人考得精者？”曰：“便是无人考得青细而不易，所以数差。若考得精密，有个定数，永不会差。伊川说康节历不会差。”或问：“康节何以不造历？”曰：“他安肯为此？古人历法疏阔而差少，今历愈密而愈差。”因以两手量桌边云：“且如这许多阔，分作四段，被他界限阔，便有差。不过只在一段界限之内，纵使极差出第二三段，亦只在此四界之内，所以容易推测；便有差，容易见。今之历法於这四界内分作八界，於这八界内又分作十六界，界限愈密，则差数愈远。何故？以界限密而逾越多也。其差则一，而古今历法疏密不同故尔。看来都只是不曾推得定，只是移来凑合天之运行，所以当年合得不差，明後年便差。元不曾推得天运定，只是旋将历去合那天之行，不及则添些，过则减些，以合之，所以一二年又差。如唐一行大衍历，当时最谓精密，只一二年後便差。只有季通说得好，当初造历，便合并天运所差之度都算在里。几年後差几分，几年後差几度，将这差数都算做正数，直推到尽头，如此庶几历可以正而不差。今人都不曾得个大统正，只管说天之运行有差，造历以求合乎天，而历愈差。元不知天如何会有差，自是天之运行合当如此。此说极是，不知当初因甚不曾算在里。但尧舜以来历，至汉都丧失了，不可考。缘如今是这大总纪不正，所以都无是处。季通算得康节历。康节历十二万九千六百分，大故密。今历家所用只是万分历，万分历已自是多了，他如何肯用十二万分？只是今之历家又说季通底用不得，不知如何。”又曰：“一行大衍历比以前历，他只是做得个头势大，敷衍得阔，其实差数只一般。正如百贯钱修一料药，与十文修一料药，其不能治病一也。”〔亻选
    “周礼注云，土圭一寸折一千里。天地四游升降不过三万里。土圭之影尺有五寸，折一万五千里；以其在地之中，故南北东西相去各三万里。”问：“何谓‘四游’？”曰：“谓地之四游升降不过三万里，非谓天地中间相去止三万里也。春游过东三万里，夏游过南三万里，秋游过西三万里，冬游过北三万里。今历家算数如此，以土圭测之，皆合。”亻言唬骸捌┮源笈枋⑺，而以虚器浮其中，四边定四方。若器浮饼东三寸，以一寸折万里，则去西三寸。亦如地之浮於水上，差过东方三万里，则远去西方三万里矣。南北亦然。然则冬夏昼夜之长短，非日晷出没之所为，乃地之游转四方而然尔。”曰：“然。”用之曰：“人如何测得如此？恐无此理。”曰：“虽不可知，然历家推算，其数皆合，恐有此理。”〔亻选
    “土圭之法，立八尺之表，以尺五寸之圭横於地下，日中则景蔽於圭，此乃地中为然，如浚仪是也。今又不知浚仪果为地中否？”问：“何故以八尺为表？”曰：“此须用勾股法算之，南北无定中，必以日中为中，北极则万古不易者也。北方地形尖斜，日长而夜短。骨里还煮羊胛骨熟，日已出矣。至铁勒，则又北矣。极北之地，人甚少。所传有二千里松木，禁人斫伐。此外龙蛇交杂，不可去。女真起处有鸭绿江。传云，天下有三处大水：曰黄河，曰长江，并鸭绿是也。若以浚仪与颍川为中，则今之襄汉淮西等处为近中。”〔人杰〕
    尝见季通云，日晷有差，如去一千里，则差一寸，到得极星却无差。其初亦自晓不得，後来仔细思之，日之中各自不同：如极东处，日午以前须短，日午以後须长；极西处，日午以前须长，日午以後须短，所以有差。故周礼以为：“日北则景长，多寒；日南则景短，多暑；日东则景夕，多风；日西则景朝，多阴。”此最分晓。极星却到处视之以为南北之中了，所以无差。如凉伞然，中心却小，四檐却阔，故如此。某初疑其然，及将周礼来检看，方见得决然是如此。〔А
    今谓周官非圣人之书。至如比、闾、族、党之法，正周公建太平之基本。他这个一如棋盘相似，枰布定後，棋子方有放处。因论保五法。〔道夫〕
    二十五家为闾。闾，吕也，如身之有脊吕骨。盖闾长之居当中，而二十四家列於两旁，如身之脊吕骨当中，而肋骨分布两旁也。〔亻选
    问六德“智、圣”。曰：“智，是知得事理；圣，便高似智，盖无所不通明底意思。”〔伯羽〕
    “五家为比，五比为闾，四闾为族，五族为党，五党为州，五州为乡”；“五家为邻，五邻为里，四里为ガ，五ガ为鄙，五鄙为县，五县为遂”，制田里之法也。“五人为伍，五伍为两，四两为卒，五卒为旅，五旅为师，五师为军”，此乡遂出兵之法也。故曰：“凡起徒役，无过家一人。”既一家出一人，则兵数宜甚多；然只是拥卫王室，如今禁卫相似，不令征行也。都鄙之法，则“九夫为井，四井为邑，四邑为丘，四丘为甸”，然後出长毂一乘，甲士三人，步卒七十二人。以五百一十二家，而共只出七十五人，则可谓甚少。然有征行，则发此都鄙之兵，悉调者不用，而用者不悉调。此二法所以不同，而贡、助之法亦异。大率乡遂以十为数，是长连排去；井田以九为数，是一个方底物事；自是不同。而永嘉必欲合之，如何合得！〔闳祖〕以下小司徒。
    周制乡遂用贡法，故十夫治沟，长底是十，方底是百，长底是千，方底是万。都鄙用助法，故八家同沟共井。乡遂则以五为数，家出一人为兵，以守卫王畿，役次必简。如周礼，惟挽[C190]则用之，此役之最轻者。都鄙则以四为数，六七家始出一人，故甸出甲士三人，步卒七十二人，马四匹，牛三头。乡遂所以必为沟洫而不为井者，以欲起兵数故也。五比、五邻、五伍之後，变五为四闾、四里、四两者，用四，则成百之数；复用五，则自此奇零不整齐矣。如曰周制皆井者，此欺人之说，不可行也。因言永嘉之说，受田则用沟洫，起赋敛则依井。〔方子〕下条闻同。
    问：“周制都鄙用助法，八家同井；乡遂用贡法，十夫有沟。乡遂所以不为井者何故？”曰：“都鄙以四起数，五六家始出一人，故甸出甲士三人，步卒七十二人。乡遂以五起数，家出一人为兵，以守卫王畿，役次必简。故周礼惟挽[C190]则用之，此役之最轻者。劢郊之民，王之内地也。共辇之事，职无虚月。追胥之比，无时无之。其受廛为民者，固与畿外之民异也。七尺之征，六十之舍，王非姑息於迩民也。远郊之民，王之外地也。其沟洫之治，各有司存。野役之起，不及其羡。其受廛为氓者，固与内地之民异也。六尺之征，六十五之舍，王非荼毒於遐民也。园廛二十而一，若轻於近郊也。而草木之毓，夫家之聚，不可以扰，扰则不能以宁居，是故二十而税一。漆林二十而五，若重於远郊也，而器用之末作，商贾之资利，不可以轻，轻则必至於忘本，是故二十而五。系近郊、远郊劳逸所系。
    天子六乡，故有六军；诸侯三乡，故有三军。所谓“五家为比”，比即伍也；“五比为闾”，闾即两也；“四闾为族”，族即卒也，则是夫人为兵矣。至於“九夫为井，四井为邑，四邑为丘，四丘为甸”，甸出兵车一乘。且以九夫言之，中为公田，只是八夫甸，则五百一十二夫，何其少於乡遂也？便是难晓。以某观之，乡遂之民以卫王畿，凡有征讨，止用丘甸之民。又，学校之制所以取士者，但见於乡遂，乡遂之外不闻教养之制，亦可疑也。〔人杰〕
    问：“都鄙四丘为甸，甸六十四井，出车一乘，甲士三人，步卒七十二人。不审乡遂车赋则如何？”曰：“乡遂亦有车，但不可见其制。六乡一家出一人，排门是兵。都鄙七家而出一兵，在内者役重而赋轻，在外者役轻而赋重。六军只是六乡之众，六遂不与。六遂亦有军，但不可见其数。侯国三军，亦只是三郊之众，三遂不与。大国三郊，次国二郊，小柄一郊。蔡季通说，车一乘不止甲士三人，步卒七十二人。此是轻车用马驰者，更有二十五人将重车在後，用牛载糗粮戈甲衣装，见七书。如鲁颂‘公徒三万’，亦具其说矣。”〔淳〕
    问：“郑氏‘旁加一里’之说是否？”曰：“如此方得数相合，亦不见所凭据处，今且大概依他如此看。”〔淳〕以下小司徒注。
    直卿问：“古以百步为亩，今如何？”曰：“今以二百四十步为亩。百亩当今四十一亩。”〔贺孙〕
    问：“司马法车乘士徒之数，与周礼不同，如何？”曰：“古制不明，皆不可考，此只见於郑氏注。七书中司马法又不是，此林勋本政书错说，以为文王治岐之政。”曰：“或以周礼乃常数，司马法乃调发时数，是否？”曰：“不通处，如何硬要通？不须恁思量，枉费心力。”〔淳〕
    先生与曹兄论井田，曰：“当时须别有个道理。天下安得有个王畿千里之地，将郑康成图来安顿於上！今看古人地制，如丰镐皆在山谷之间，洛邑伊阙之地，亦多是小溪涧，不知如何措置。”〔卓〕
    丰镐去洛邑三百里，长安所管六百里。王畿千里，亦有横长处，非若今世之为图画方也。恐井田之制亦是类此，不可执画方之图以定之。〔人杰〕
    古者百亩之地，收皆亩一锺，为米四石六斗。以今量较之，为米一石五斗尔。”〔亻选
    周家每年一推排，十六岁受田，六十者归田。其後想亦不能无弊，故蔡泽言商君决裂井田，废坏阡陌，以静百姓之业，而一其志。唐制，每岁十月一日，应受田者皆集於县令廷中，而升降之。若县令非才，则是日乃胥吏之利耳。〔方子〕
    古人学校教养，德行道艺，选举爵禄，宿卫征伐，师旅田猎，皆只是一项事。皆一理也。〔亻选诚绱蠓颉
    问：“周礼‘德行道艺’。德、行、艺三者，犹有可指名者。‘道’字当如何解？”曰：“旧尝思之，未甚晓。看来‘道’字，只是晓得那道理而已。大而天地事物之理，以至古今治乱兴亡事变，圣贤之典策，一事一物之理，皆晓得所以然，谓之道。且如‘礼、乐、射、御、书、数’，礼乐之文，却是祝史所掌；至於礼乐之理，则须是知道者方知得。如所谓‘天高地下，万物散殊，而礼制行矣；流而不息，合同而化，而乐兴焉’之谓。又，德是有德，行是有行，艺是有艺，道则知得那德、行、艺之理所以然也。注云：‘德行是贤者，道艺是能者。’盖晓得许多事物之理，所以属能。”〔亻选
    “内史掌策命诸侯及群臣者，卿大夫既献贤能之书，王拜受，登於天府；其副本则内史掌之，以内史掌策命诸侯及群臣故也。古之王者封建诸侯，王坐，使内史读策命之。非特命诸侯，亦欲在廷询其可否。且如後世除拜百官，亦合有策，只是辞免了。”问：“祖宗之制，亦如此否？”曰：“自唐以上皆如此。今除宰相宣麻，是其遗意。立后以上用玉策，其次皆用竹策。汉常用策，缘他近古。其初亦不曾用，自武帝立三王始用起。”〔文蔚〕
    问：“党正：‘一命齿於乡里，再命齿於父族，三命不齿。’若据如此，虽说‘乡党莫如齿’，到得爵尊後，又不复序齿。”曰：“古人贵贵长长，并行而不悖。他虽说不序，亦不相压。自别设一位，如今之挂位然。”焘录云：“犹而今别设桌也。”〔文蔚〕党正。
    古制微细处，今不可晓，但观其大概。如“宅田、士田、贾田”、“官田、牛田、赏田、牧田”，郑康成作一说，郑司农又作一说，凭何者为是？〔淳〕（以下载师。）
    问：“商贾是官司令民为之？抑民自为之邪？”曰：“民自为之，亦受田，但少耳，如载师所谓‘贾田’者，是也。”〔淳〕
    问：“士人受田如何？”曰：“上士、中士、下士，是有命之士，已有禄。如管子‘士乡十五’，是未命之士。若民皆为士，则无农矣，故乡止十五。亦受田，但不多，所谓‘士田’者，是也。”〔义刚〕
    “近郊十一，远郊二十而三，甸、稍、县、都皆无过十二”，此即是田税。然远近轻重不等者，盖近处如六乡，排门皆兵，其役多，故税轻；远处如都鄙，井法七家而赋一兵，其役少，故税重。所谓“十二”者，是并杂税皆无过此数也。都鄙税亦只纳在采邑。〔淳〕
    安卿问：“‘二十而一，十一，十二，二十而三，二十而五’，如何？”曰：“近处役重，远处役轻。且如六乡，自是家家为兵。至如稍、县、都，却是七家只出一兵。”直卿曰：“乡遂用贡法，都鄙用助法，则是都鄙却成九一。但郑注‘二十而一’等及九赋之类，皆云是计口出泉，如此又近於太重。”曰：“便是难晓，这个今且理会得大概。若要尽依他行时，也难。似而今时节去封建井田，尚煞争。淳录云：“因论封建井田，曰：‘大概是如此，今只看个大意。若要行时，须别立法制，使简易明白。取於民者足以供上之用，上不至於乏，而下不至於苦，则可矣。今世取封建井田，大段远。’”恰如某病後要思量白日上睿如何得！今且医得无事时，已是好了。如浙间除了和买丁钱，重处减些，使一家但纳百十钱，只依而今税赋放教宽，无大故害民处。淳录云：“如漳之盐钱罢了。”如此时，便是小太平了。前辈云，本朝税轻於什一，也只是向时可恁地说，今何啻数倍！缘上面自要许多用，而今县中若省解些月舂，看州府不来打骂么？某在漳州解发银子，折了星两；运司来取，被某不能管得，判一个‘可付一笑’字，听他们自去理会。似恁时节，却要行井田，如何行得！伊川常言，要必复井田封建，及晚年又却言不必封建井田，便也是看破了。淳录云：“见畅潜道录。想是他经历世故之多，见得事势不可行。”且如封建，自柳子厚之属，论得来也是太过，但也是行不得。淳录云：“柳子厚说得世变也是。但他只见得後来不好处，不见得古人封建底好意。”如汉当初要封建，後来便恁地狼狈。若如主父偃之说，‘天子使吏治其国而纳其贡税’，如此，便不必封建也得。淳录云：“若论主父偃後底封建，则皆是王族贵骄之子，不足以君国子民，天子使吏治其国而已。”今且做把一百里地封一个亲戚或功臣，教他去做，其初一个未必便不好，但子孙决不能皆贤。若有一个在那里无稽时，不成教百姓论罢了一个国君！若只坐视他害民，又不得，却如何区处？淳录云：“封建以大体言之，却是圣人公共为民底意思，是为正理。以利害计之：第一世所封之功臣，犹做得好在。第二世继而立者，个个定是不晓事，则害民之事靡所不为。百姓被苦来诉国君，因而罢了，也不是；不与他理会，亦不是。未论别处如何，只这一处利少而害多，便自行不得。”更是人也自不肯去。今且教一个钱塘县尉，封他作静江国王，郁林国王，淳录作“桂国之君”。他定是不肯去，淳录作：“他定以荒僻不乐於行。”宁肯作钱塘县尉。唐时理会一番袭封刺史，人都不肯去。淳录作：“一时功臣皆乐於在京，而不肯行。”符秦也曾如此来，人皆是恋京师快活，都不肯去，却要遣人押起。淳录作：“符坚封功臣於数国，不肯去，迫之使去。”这个决是不可行。若是以大概论之，圣人封建却是正理。但以利害言之，则利少而害多。子由古史论得也忒烦，前後都不相照。淳录作：“子由论封建，引证又都不著。”想是子由老後昏眩，说得恁地。某尝作说辨之，得四五段，不曾终了。若东坡时，便不如此。他每每两牢笼说。他若是主这一边说时，那一边害处都藏著不敢说破。如子由便是只管说後，说得更无理会。”因曰：“苏氏之学，喜於纵恣疏荡。东坡尝作某州学记，言井田封建皆非古，但有学校尚有古意。其间言舜远矣，不可及矣，但有子产尚可称。他便是敢恁地说，千古万古後，你如何知得无一个人似舜！”〔义刚〕淳录作数条。
    载师云：“凡宅不毛者有里布，凡田不耕者出屋粟，凡民无职事者出夫家之征。”闾师又云：“凡民无职者出夫布。”前重後轻者，前以待士大夫之有土者，後方是待庶民。宅不毛，为其为亭台也；田不耕，为其为池沼也。凡民无职事者，此是大夫家所养浮泛之人也。〔贺孙〕
    “师氏‘居虎门，司王朝’。虎门，路寝门也。正义谓路寝庭朝，库门外朝，非常朝；此是常朝，故知在路门外。”文蔚问：“路寝庭朝，库门外朝，如何不是常朝？”曰：“路寝庭在门之里，议政事则在此朝。库门外，是国有大事，询及众庶，则在此处，非每日常朝之所。若每日常朝，王但立於寝门外，与群臣相揖而已。然王却先揖，揖群臣就位，王便入。只是揖亦不同，如‘土揖庶姓，时揖异姓，天揖同姓’之类，各有高下。胡明仲尝云，近世朝礼每日拜跪，乃是秦法，周人之制元不如此。”〔文蔚〕师氏。
    古者教法，“礼、乐、射、御、书、数”，不可阙一。就中乐之教尤亲切。夔教胄子只用乐，大司徒之职也是用乐。盖是教人朝夕从事於此，拘束得心长在这上面。盖为乐有节奏，学他底，急也不得，慢也不得，久之，都换了他一副当情性。〔植〕以下保氏。
    周礼“六书”，制字固有从形者。然为义各不同，却如何必欲说义理得！标山有辩荆公字说三十馀字。荆公字说，其说多矣；止辩三十字，何益哉？又不去顶门上下一转语，而随其後屑屑与之辩。使其说转，则吾之说不行矣。〔亻选
    “泉府掌以市之征布，敛货之不售者”，或买，或赊，或贷。贷者以国服为息，此能几何？而云“凡国之财用取具焉”，何也？〔闳祖〕（泉府。）
    问：“遂，何以上地特加莱五十亩？”曰：“古制不明，亦不可晓。乡之田制亦如此，但此见於遂耳。大抵乡吏专主教，遂吏专主耕。”〔淳〕以下遂人。
    问：“乡遂为沟洫，用贡法；都鄙为井田，行助法。何以如此分别？”曰：“古制不明，亦不晓古人是如何。遂人沟洫之法，田不井授，而以夫数制之，‘岁时登其夫家之众寡’，以令贡赋，便是用贡法。”〔淳〕
    子约疑井田之法，一乡一遂为一万有馀夫，多沟洫川浍，而匠人一同为九万夫，川浍沟洫反少者；此以地有远近，故治有详略也。乡遂近王都，人众稠密，家家胜兵，不如此则不足以尽地利而养民；且又纵横为沟洫川浍，所以寓设险之意，而限车马之冲突也，故治近为甚详。若乡遂之外，则民少而地多，欲尽开治，则民力不足，故其治甚略。晋菘怂е罟伐齐，齐来盟，晋人曰：“必以萧同叔子为质，而尽东其亩。”齐人曰：“唯吾子戎车是利，无顾土宜”云云，晋谋遂塞。盖乡遂之亩，如中间是田，两边是沟，向东直去，而前复有横亩向南，沟复南流。一东一南，十字相交在此，所以险阻多，而非车马之利也。晋欲使齐尽东其亩，欲为侵伐之利耳，而齐觉之。若尽东其亩，则无纵横相衔，但一直向东，戎马可以长驱而来矣。次日又曰：“昨夜说匠人九夫之制，无许多沟洫，其实不然。眉浼炜葱矶喙典川浍，与乡遂之地一般，乃是子约看不子细耳。”〔亻选
    田制须先正沟洫，方定。〔必大〕
    “稍”者，稍稍之义，言逐旋给与之也。不特待使者，凡百官廪禄皆然，犹今官中给俸米。〔亻选成匀恕
    乡遂虽用贡法，然“巡野观稼，以年之上中下出敛法”，则亦未尝拘也。〔闳祖〕（司稼。）
    △春官
    周礼载用赤璋、白璧等敛，此岂长策？要是周公未思量耳。观季孙斯死用玉，而孔子历阶言其不可，则是孔子方思量到，而周公思量未到也。〔义刚〕典瑞。
    黄问：“周礼祀天神、地拧⑷斯碇乐，何以无商音？”曰：“五音无一，则不成乐。非是无商音，只是无商调。先儒谓商调是杀声，鬼神畏商调。”〔淳〕以下大司乐。
    周礼不言祭地，止於大司乐一处言之。旧见陈君举亦云，社稷之祭，乃是祭地。却不曾问大司乐祭地胖事。〔人杰〕
    因说及梦，曰：“圣人无所不用其敬，虽至小没紧要底物事，也用其敬。到得後世儒者方说得如此阔大，没收杀。如周礼，梦亦有官掌之，此有甚紧要？然圣人亦将做一件事。某平生每梦见故旧亲戚，次日若不接其书信及见之，则必有人说及。看来惟此等是正梦，其他皆非正。”〔亻选痴济巍
    △夏官
    路门外有鼓，谓之路鼓，王崩则击此鼓，用以宣传四方。肺石，其形若肺，击之有声；冤民许击此石，如今登闻鼓。唐人亦有肺石。〔文蔚〕太仆。
    △秋官
    人谓周公不言刑。秋官有许多刑，如何是不言刑！〔淳〕
    问：“周礼五服之贡，限以定名，不问其地之有无，与禹贡不合，何故？”曰：“一代自有一代之制。他大概是近处贡重底物事，远处贡轻底物事，恰如禹贡所谓‘纳钅至、纳秸’之类。”〔义刚〕大行人。
    △冬官
    车所以揉木，又以围计者，盖是用生成圆木揉而为之，故坚耐，堪驰骋。〔闳祖〕（轮人。）
    问：“侯国亦仿乡遂都鄙之制否？”曰：“郑氏说，侯国用都鄙法。然观‘鲁人三郊三遂’，及孟子‘请野九一而助，国中什一使自赋’，则亦是如此。”义刚录作：“当亦是乡遂”。〔淳〕匠人注。
    ●卷八十七・礼四
    ◎小戴礼
    △总论
    问：“看礼记语孟，孰先？”曰：“礼记有说宗庙朝廷，说得远後，杂乱不切於日用。若欲观礼，须将礼记节出切於日用常行者看，节出玉藻内则曲礼少仪看。”〔节〕
    问读礼记。曰：“礼记要兼仪礼读，如冠礼、丧礼、乡饮酒礼之类，仪礼皆载其事，礼记只发明其理。读礼记而不读仪礼，许多理皆无安著处。”
    “读礼记，须先读仪礼。尝欲编礼记附於仪礼，但须著和注写。”德辅云：“如曲礼檀弓之类，如何附？”曰：“此类自编作一处。”又云：“祖宗时有三礼科学究，是也。虽不晓义理，却尚自记得。自荆公废了学究科，後来人都不知有仪礼。”又云：“荆公废仪礼而取礼记，舍本而取末也。”〔德辅〕
    学礼，先看仪礼。仪礼是全书，其他皆是讲说。如周礼王制是制度之书，大学中庸是说理之书。儒行乐记非圣人之书，乃战国贤士为之。又云：“人不可以不庄严，所谓‘君子庄敬日强，安肆日偷’。”又曰：“‘智崇礼卑’。人之智识不可以不高明，而行之在乎小心。如大学之格物、致知，是智崇处；正心、修身，是礼卑处。”〔卓〕
    礼记只是解仪礼，如丧服小记便是解丧服传，推之每篇皆然。惟大传是总解。〔德明〕
    许顺之说，人谓礼记是汉儒说，恐不然。汉儒最纯者莫如董仲舒，仲舒之文最纯者莫如三策，何尝有礼记中说话来！如乐记所谓“天高地下，万物散殊，而礼制行矣；流而不息，合同而化，而乐兴焉”。仲舒如何说得到这里！想必是古来流传得此个文字如此。〔广〕方子录云：“以是知礼记亦出於孔门之徒无疑。顺之此言极是。”
    问：“礼记正义载五养老、七养老之礼。”曰：“汉儒说制度有不合者，多推从殷礼去。大抵古人制度恐不便於今。如乡饮酒礼，节文甚繁，今强行之，毕竟无益，不若取今之礼酌而行之。”〔人杰〕
    问：“礼记古注外，无以加否？”曰：“郑注自好。看注看疏，自可了。”〔大雅〕（文蔚录云：“问二礼制度如何可了？”曰：“只注疏自了得。”）
    郑康成是个好人，考礼名数大有功，事事都理会得。如汉律令亦皆有注，亻尽有许多精力。东汉诸儒煞好。卢植也好。〔淳〕义刚录云：“康成也可谓大儒。”
    王肃议礼，必反郑玄。〔贺孙〕
    礼记有王肃注，煞好。又，太史公乐书载乐记全文，注家兼存得王肃。又，郑玄说觉见好。礼书，如陆农师礼象，陈用之礼书，亦该博，陈底似胜陆底。後世礼乐全不足录。但诸儒议礼颇有好处，此不可废，当别类作一书，方好看。六朝人多是精於此。毕竟当时此学自专门名家，朝廷有礼事，便用此等人议之。如今刑法官，只用试大法人做。如本生父母事，却在隋书刘子翼传。江西有士人方庭坚引起，今言者得以引用。〔赐〕夔孙同。
    或曰：“经文不可轻改。”曰：“改经文，固启学者不敬之心。然旧有一人，专攻郑康成解礼记不合改其文。如‘蛾子时术之’，亦不改，只作蚕蛾子，云，如蚕种之生，循环不息，是何义也！且如大学云：‘举而不能先，命也。’若不改，成甚义理！”〔大雅〕
    方马二解，合当参考，亻尽有说好处，不可以其新学而黜之。如“君赐衣服，服以拜赐”。绝句是。“以辟之命，铭为埔投Α保旧点“以辟之”为一句，极无义。辟，乃君也。以君之命铭彝鼎，最是。又如陆农师点“人生十年曰幼”作一句，“学”作一句，下放此，亦有理。“圣人作”作一句，“为礼以教人”。学记“大学之教也”作一句，“时教必有正业，退息必有居学”。“乃言底可绩三载”，皆当如此。“不在此位也”，吕与叔作“岂不在此位也”？是。後看家语乃无“不”字，当从之。〔贺孙〕
    礼记荀庄有韵处多。龚实之云，尝官於泉，一日问陈宜中云：“古诗有平仄否？”陈云：“无平仄。”龚云：“有。”辨之久不决，遂共往决之於李汉老。陈问：“古诗有平仄否？”李云：“无平仄，只是有音韵。”龚大然之。谓之无有，皆不是，谓之音韵乃是。〔扬〕
    △曲礼
    曲礼必须别有一书协韵，如弟子职之类。如今篇首“若思”，“定辞”，“民哉”；兹。及“上堂声必扬”，“入户视必下”，户。皆是韵。今上下二篇却是後人补凑而成，不是全篇做底。“若夫”等处，文意都不接。内则却是全篇做底，但“曾子曰”一段不是。〔方子〕
    问：“曲礼首三句是从源头说来，此三句固是一篇纲领。要之，‘俨若思，安定辞’，又以‘毋不敬’为本。”曰：“然。”又曰：“只是下面两句，便是‘毋不敬’。今人身上大节目，只是一个容貌言语，便如‘君子所贵乎道者三’。这里只是不曾说‘正颜色’。要之，颜色容貌亦不争多，只是颜色有个诚与伪。”简录云：“箕子‘九畴’，其要只在‘五事’。”〔文蔚〕
    问：“艾轩解‘俨若思’，训‘思’字作助语，然否？”曰：“训‘思’字作助语，尚庶几；至以‘辞’字亦为助语，则全非也。他们大率偏枯，把心都在边角上用。”〔浮
    “贤者狎而敬之”，狎是狎熟、狎爱。如“晏平仲善与人交，久而敬之”，既爱之而又敬之也。“畏而爱之”，如“畏天命，畏大人，畏圣人之言”之“畏”，畏中有爱也。“很毋求胜”，很亦是两家事。注云：“斗阋也。”如与人争斗，分辨曲直，便令理明，不必求胜在我也。“分毋求多”，分物毋多自与，欲其平也。〔亻选
    “若夫坐如尸，立如齐”，本大戴礼之文。上言事亲，因假说此乃成人之仪，非所以事亲也。记曲礼者撮其言，反带“若夫”二字，不成文理。而郑康成又以“丈夫”解之，益谬！他也是解书多後，更不暇仔细。此亦犹“子曰好学近乎智，力行近乎仁，知耻近乎勇”，家语答问甚详；子思取入中庸，而删削不及，反衍“子曰”两字。〔义刚〕
    问：“‘礼闻取於人，不闻取人；礼闻来学，不闻往教。’吕与叔谓上二句学者之道，下二句教者之道。取，犹致也。取於人者，我为人所取而教之；在教者言之，则来学者也。取人者，我致人以教己；在教者言之，则往教者也。此说如何？”曰：“道理亦大纲是如此，只是说得不甚分晓。据某所见，都只就教者身上说。取於人者，是人来求我，我因而教之；取人者，是我求人以教。今欲下一转语：取於人者，便是‘有朋自远方来’，‘童蒙求我’；取人者，便是‘好为人师’，‘我求童蒙’。”〔文蔚〕
    “班朝治军，氵位官行法，非礼，威严不行；祷祠祭祀，供给鬼神，非礼，不诚不庄。”以“诚庄”对“威严”，则氵位官当以威严为本。然恐其太严，又当以宽济之。〔德明〕
    问：“‘七十老而传’，则嫡子、嫡孙主祭。如此，则庙中神主都用改换作嫡子嫡孙名奉祀。然父母犹在，於心安乎？”曰：“然。此等也难行，也且得躬亲耳。”又问：“嫡孙主祭，则便须祧六世、七世庙主。自嫡孙言之，则当祧。若叔祖尚在，则乃是祧其高曾祖，於心安乎？”曰：“也只得如此。圣人立法，一定而不可易。兼当时人习惯，亦不以为异也。”又问：“先生旧时立春祭先祖，冬至祭始祖，後来废之，何故？”曰：“觉得忒煞过当，和亍Ⅰ识及在里面了。恐太僭，遂废之。”〔亻选
    问：“‘年长以倍，则父事之’，这也是同类则可？”曰：“他也是说得年辈当如此。”又问：“如此，则不必问德之高下，但一例如此否？”曰：“德也隐微难见。德行底人，人也自是尊敬他。”又问：“如此，则不必问年之高下，但有德者皆尊敬之？”曰：“若是师他，则又不同。若朋友中德行底，也自是较尊敬他。”〔义刚〕
    “为人子者，居不主奥。”古人室在东南隅开门，东北隅为模西北隅为屋漏，西南为奥。人才进，便先见东北隅，却到西北隅，然後始到西南隅，此是至深密之地。〔铢〕
    尸用无父母者为之，故曰：“食飨不为概，祭祀不为尸。”〔文蔚〕
    “父召无诺，唯而起。”唯速於诺。〔文蔚〕
    问：“礼云‘父不祭子，夫不祭妻’，何也？”曰：“便是此一说，被人解得都无理会了。据某所见，此二句承上面‘封挪患馈说。盖谓封胖物，虽父不可将去祭子，夫不可将去祭妻。且如孔子‘君赐食，必正席先尝之；君赐腥，必熟而荐之’。君赐腥，则非封乓樱虽熟之以荐先祖可也。赐食，则或为封牛但可正席先尝而已；固是不可祭先祖，虽妻子至卑，亦不可祭也。”〔文蔚〕
    “封挪患溃父不祭子，夫不祭妻。”先儒自为一说，横渠又自为一说。看来只是祭祀之“祭”，此因“封拧逼鹞摹Ｎ礁覆灰允羌榔渥樱夫不以是祭其妻，举其轻者言，则他可知矣。〔雉〕
    “封挪患溃父不祭子，夫不祭妻”，古注说不是。今思之，只是不敢以封庞纸去祭神。虽以父之尊，亦不可以祭其子之卑；夫之尊，亦不可以祭其妻之卑，盖不敢以鬼神之馀复以祭也。祭，非“饮食必有祭”之“祭”。〔贺孙〕
    凡有一物必有一个则，如“羹之有菜者用夹。”〔祖道〕
    问“君言不宿於家”。曰：“只是受命即行，不停留於家也。那数句是说数项事。”〔焘〕
    凡御车，皆御者居中，乘者居左。惟大将军之车，将自居中，所谓“鼓下”。大将自击此鼓，为三军听他节制。虽王亲征，亦自击鼓。〔文蔚〕
    居丧，初无不得读书之文。“古人居丧不受业”者，业，谓иね上一片板；不受业，谓不敢作乐耳。古人礼乐不离身，惟居丧然後废乐，故曰：“丧复常，读乐章。”周礼有司业者，谓司乐也。〔亻选
    △檀弓上
    檀弓恐是子游门人作，其间多推尊子游。〔必大〕人杰录云：“多说子游之知礼。”
    子思不使子上丧其出母。以仪礼考之，出妻之子为父後者，自是为出母无服。或人之问，子思自可引此正条答之，何故却自费辞？恐是古者出母本自无服，逮德下衰，时俗方制此服。故曰“谥先君子无所失道”，即谓礼也。“道隆则从而隆，道卧虼佣巍保是圣人固用古礼，亦有随时之义，时如伯鱼之丧出母是也。子思自谓不能如此，故但守古之礼而已。然则仪礼出妻之子为母齐衰杖期，必是後世沿情而制者。虽疑如此，然终未可如此断定。〔必大〕
    孔子令伯鱼丧出母，而子上不丧者，盖犹子继祖，与祖为体；出母既得罪於祖，则不得入祖庙，不丧出母，礼也。孔子时人丧之，故亦令伯鱼子思丧之；子上时人不丧之，故子上守法，亦不丧之。其实子上是正礼，孔子却是变礼也。故曰：“道隆则从而隆，道卧虼佣巍！薄卜阶印
    问子上不丧出母。曰：“今律文甚分明。”又问：“伯鱼母死，期而犹哭，如何？”曰：“既期则当除矣，而犹哭，是以夫子非之。”又问“道隆则从而隆，道卧虼佣巍！痹唬骸耙晕囊夤壑，道隆者，古人为出母无服，迨德下衰，有为出母制服者。夫子之听伯鱼丧出母，随时之义也。若子思之意，则以为我不能效先君子之所为，亦从古者无服之义耳。”〔人杰〕
    问“不丧出母”。曰：“子思所答，与丧礼都不相应，不知何故。据其问意，则以孔子尝令子思丧之，却不令子上丧之，故疑而问之也。子思之母死，孔子令其哭於庙。盖伯鱼死，其妻再嫁於卫。子思答以道之温。则以孔子之时可以随俗；而今据正礼，则为谄拚咴蛭白母，不为谄拚撸是不为白母尔。礼，为父後者，为出母无服。只合以此答之。”〔亻选
    问“稽颡而後拜，拜而後稽颡”。曰：“两手下地曰拜。‘拜而後稽颡’，先以两手伏地如常，然後引手向前扣地。‘稽颡而後拜’，开两手，先以首扣地，却交手如常。顿首，亦是引首少扣地。稽首，是引首稍久在地；稽者，稽留之意。”〔胡泳〕
    “稽颡而後拜”，谓先以头至地，而後下手，此丧拜也。若“拜而後稽颡”，则今人常用之拜也。〔人杰〕
    “稽颡而後拜”，稽颡者，首触地也。“拜”字从两手下。〔人杰〕
    申生不辨骊姬，看来亦未是。若辨而後走，恐其他公子或可免於难。〔方子〕
    脱骖於旧馆人之丧，“恶其涕之无从也”。今且如此说，万一无骖可脱时，又如何？〔必大〕
    施问：“每疑夫子言‘我非生而知之’，‘若圣与仁，则吾岂敢’，及至梦奠两楹之间，则曰：“‘太山其颓乎！梁木其坏乎！哲人其萎乎！’由前似太谦，由後似太高。”曰：“檀弓出於汉儒之杂记，恐未必得其真也。”〔取
    “曾子袭裘而吊，子游裼裘而吊。”裘，似今之衤奥子；裼衣，似今背子；袭衣，似今凉衫公服。袭裘者，冒之不使外见；裼裘者，袒其半而以衤单衣衬出之。“缁衣，羔裘；素衣，呼茫换埔拢狐裘。”缁衣、素衣、黄衣，即裼衣，衤单衣也。欲其相称也。〔亻选
    “幼名，冠字，五十以伯仲，死谥，周道也。”所谓“以伯仲”者，盖古者初冠而字，便有“伯某父”、“仲某父”三字了。及到得五十，即除了下面两字，犹今人不敢斥尊者呼为几丈之类。今日偶看仪礼疏中却云，既冠之时，即是权以此三字加之，实未尝称也，到五十方才称此三字。某初疑其不然，却去取礼记看，见其疏中正是如前说。盖当时疏是两人做，孔颖达贾公彦。故不相照管。〔夔孙〕
    “死谥，周道也。”史云，夏商以上无谥，以其号为谥，如尧舜禹之类。看来尧舜禹为谥，也无意义。“尧”字从三土，如土之尧然而高；“舜”只是花名，所谓“颜如舜华”；“禹”者，兽迹，今篆文“禹”字如兽之迹。若死而以此为谥号，也无意义。况虞舜侧微时，已云“有鳏在下曰虞舜”，则不得为死而後加之谥号矣。看来尧舜禹只是名，非号也。〔亻选
    “从母之夫，舅之妻，二夫人相为服。”这恰似难晓。往往是外甥在舅家， 见得■与姨夫相为服。其本来无服。故异之。〔贺孙〕
    黄文问：“从母之夫，舅之妻，皆无服，何也？”曰：“先王制礼：父族四，故由父而上，为从曾祖服缌麻；姑之子，姊妹之子，女子之子，皆有服，皆由父而推之故也。母族三：母之父，母之母，母之兄弟。恩止於舅，故从母之夫，舅之妻，皆不为服，推不去故也。妻族二：妻之父，妻之母。乍看时，似乎杂乱无纪。仔细看，则皆有义存焉。”又言：“吕与叔集中一妇人墓志，言凡遇功、缌之丧，皆蔬食终其身。此可为法。”又言：“生布加碾治者为功。”〔方子〕
    姊妹呼兄弟之子为侄，兄弟相呼其子为从子。礼云：“丧服，兄弟之子犹子也。”以为己之子与为兄之子其丧服一也。为己之次子期，兄弟之子亦期也。今人呼兄弟之子为“犹子”，非是。〔扬〕
    侄对姑而言。今人於伯叔父前，皆以为“犹子”。盖礼记者，主丧服言。如夫子谓“回也视予犹父”。若以侄谓之“犹子”，则亦可以师为“犹父”矣！喝宋街“从子”，却得其正，盖叔伯皆从父也。〔道夫〕
    问：“嫂叔无服，而程先生云：‘後圣有作，须为制服。’”曰：“守礼经旧法，此固是好。才说起，定是那个不稳。然有礼之权处，父道母道，亦是无一节安排。看‘推而远之’，便是合有服，但安排不得，故推而远之。若果是鞠养於嫂，恩义不可已，是他心自住不得，又如何无服得！”直卿云：“当如所谓‘同爨缌’可也。今法从小宝。”居父问姨母重於舅服。曰：“姊妹於兄弟未嫁期，既嫁则降为大功，姊妹之身却不降也，故姨母重於舅也。”〔贺孙〕
    嫂、妇无类，不当制他服。皆以类从兄弟，又太重。弟妇亦无服，嫂、妇於伯、叔亦无服，今皆有之。侄妇却有服，皆报服也。〔扬〕
    丧礼只二十五月，“是月礻覃，徙月乐”。〔文蔚〕
    △檀弓下
    “反哭升堂，反诸其所作也。主妇入於室，反诸其所养也。”须知得这意思，则所谓“践其位，行其礼”等事，行之自安，方见得继志述事之事。〔铢〕
    延陵季子左袒而旋其封。曰：“便有老庄之意。”〔端蒙〕
    问：“‘延陵季子之於礼也，其合矣乎！’不知圣人何以取之？”曰：“旅中之礼，只得如此。变礼也只得如此。”〔焘〕
    问子贡曾子入吊修容事。曰：“未必恁地。”〔夔孙〕池本云：“不知又出来作个甚嘴脸。”
    △王制
    问：“一夫均受田百亩，而有食九人、八人、七人、六人、五人多少之不等者，何以能均？”曰：“田均受百亩，此等数乃言人勤惰之不齐耳。上农夫勤於耕，则可食得九人；下不勤底，则可食得五人。故庶人在官者之禄，亦准是以为差也。”〔淳〕
    王制：“四海之内九州，州方千里。”及论建国之数，恐只是诸儒做个如此算法，其实不然。建国必因其山川形势，无截然可方之理。又，冀州最阔，今河东河北数路，都属冀州。雍州亦阔，陕西秦凤皆是。至青徐兖豫四州皆相近做一处，其疆界又自窄小。其间山川险夷又自不同，难概以三分去一言之。如三代封建其间，若前代诸侯先所有之国土，亦难为无故去减削他。所以周公之封鲁，太公之封齐，去周室皆远。是近处难得空地，偶有此处空隙，故取以封二公。不然，何不只留封近地，以夹辅王室？左氏载齐本爽鸠氏之地，其後蒲姑氏因之，而後太公因之。又，史记载太公就封，莱人与之争国。当时若不得蒲姑之地，太公亦未有安顿处。又如襄王以原田赐晋文公，原是王畿地，正以他无可取之处故也。然原人尚不肯服，直至用兵伐之，然後能取。盖以世守其地，不肯遽以予人。若封建之初，於诸侯有所减削，夺彼予此，岂不致乱！圣人处事，决不如此。若如此，则是王莽所为也。王莽变更郡国，如以益岁以南付新平，以雍丘以东付陈定，以封丘以东付治亭，以陈留以西付祈隧，故当时陈留已无有郡矣。其大尹、太尉皆诣行在所，此尤可笑！〔必大〕人杰录云，“汉儒之说，只是立下一个算法，非惟施之当今有不可行，求之昔时，亦有难晓”云云。
    王制说王畿采地，只是内诸侯之禄。後来如祭公单父刘子尹氏亦皆是世嗣。然其沾王教细密，人物皆好。刘康公所谓“民受天地之中以生”，都是识这道理。想当时识这道理者亦多，所以孔子亦要行一遭，问礼於老聃。〔淳〕
    问：“畿内采地，只是仕於王朝而食禄，退则无此否？”曰：“采地不世袭，所谓‘外诸侯嗣也，内诸侯禄也’。然後来亦各占其地，竞相侵削，天子只得乡、遂而已。”〔淳〕
    王制祭法庙制不同。以周制言之，恐王制为是。〔闳祖〕
    王制“柚膘晟祝侬兀俪，冱啤敝说，此没理会，不知汉儒何处得此说来。礼家之说，大抵自相矛盾。如刂义，恐只赵伯循之说为是。〔必大〕
    问“天子柚膘晟祝侬兀俪，冱啤保正义所解数段。曰：“此亦难晓。礻勺祭以春物未成，其礼稍轻，须著逐庙各祭。侬刂类，又却合为一处，则柚狈聪辏而俜绰砸印Ｓ志菡义，乩袷撬拇Ω餍蛘涯拢而大传谓‘不王不亍Ｍ跽忒仄渥嬷所自出，以其祖配之’。若周人剜罚配以后稷，是也。如此，则说赜植豢赏ㄒ印！庇衷疲骸按呵锸椤赜谔庙，用致夫人’，又不知赜谔庙其礼如何？太庙是周公之庙。先儒有谓鲁亦有文王庙。左氏载郑祖厉王。诸侯不敢祖天子，而当时越礼如此。故公庙设於私家，皆无理会处。”又问：“‘诸侯礻勺则不亍一段，注谓是岁朝天子，废一时祭。”曰：“春秋朝会无节，必大录云：“若从征伐，或经岁方归。”岂止废一时祭而已哉！不然，则或有世子，或大臣居守，岂不可以摄事？”〔人杰〕必大录略。
    五方之民，言语不通，却有暗合处。盖是风气之中，有自然之理，便有自然之字，非人力所能安排，如“福”与“备”通。
    △月令
    月令比尧之历象已不同。今之历象，又与月令不同。〔人杰〕
    明堂，想只是一个三间九架屋子。〔贺孙〕
    论明堂之制者非一。某窃意当有九室，如井田之制：东之中为青阳太庙，东之南为青阳右个，东之北为青阳左个，南之中为明堂太庙，南之东即东之南。为明堂左个，南之西即西之南。为明堂右个，西之中为总章太庙，西之南即南之西。为总章左个，西之北即北之西。为总章右个，北之中为玄堂太庙，北之东即东之北。为玄堂右个，北之西即西之北。为玄堂左个，中央为太庙太室。凡四方之太庙异方所。其左个右个：则青阳之右个，乃明堂之左个，明堂之右个，乃总章之左个也；总章之右个，乃玄堂之左个，玄堂之右个，乃青阳之左个也。但随其时之方位开门耳。太庙太室则每季十八日，天子居焉。古人制事多用井田遗意，此恐也是。〔砥〕
    
      总
    
    
    
    
    总
    
    
    
    
    总
    
      章
    
    
    
    
    章
    
    
    
    
    章
    
      左
    
    
    
    
    太
    
    
    
    
    右
    
      个
    
    
    
    
    庙
    
    
    
    
    个
      明堂  右个
    
    
    
    
    
    
    
      玄堂  左个
    
      门
    
    
    
    
    
    
    
    
    
      门
      明堂  太庙
    
    
    太庙  太室
    
    
    玄堂  太庙
    
      门
    
    
    
    
    
    
    
    
    
      门
      明堂  左个
    
    
    
    
    
    
    
      玄堂  右个
    
      青
    
    
    
    
    青
    
    
    
    
    青
    
      阳
    
    
    
    
    阳
    
    
    
    
    阳
    
      右
    
    
    
    
    太
    
    
    
    
    左
    
      个
    
    
    
    
    庙
    
    
    
    
    青
    曹问：“春行秋令之类，不知是天行令？是人行令？”曰：“是人行此令，则召天之灾。”
    戊己土，“律中黄锺之宫”。詹卿以为阳生於子，至午而尽，到未又生出一黄锺。这个只可说话，某思量得不是恁地。盖似些元亨利贞。黄锺略略似个“乾”字，宫是在“中”字中间，又似“是非”在“恻隐”之前。其他春音角，夏音徵，秋音商，冬音羽，此惟说宫声。如京房律准十三弦，中一弦为黄锺不动，十二弦便拄起应十二月。〔夔孙〕
    “庚”之言，更也；“辛”之言，新也。见月令“孟秋之月，其日庚辛”下注。〔铢〕
    直卿云：“今仲冬中星，乃东壁。”〔义刚〕
    问：“礼注疏中所说祀五帝神名，如灵威仰赤放白招炬协光纪之类，果有之否？”曰：“皆是妄说。汉时已祀此神。汉是火德，故祀赤放，谓之‘感生帝’。本朝火德，亦祀之。”问“感生”之义。曰：“如玄鸟卵、大人迹之类耳。”“汉赤帝子事，果有之否？”曰：“岂有此理！尽是鄙俗相传，傅会之谈。”又问：“五行相生相胜之说，历代建国皆不之废，有此理否？”曰：“须也有此理，只是他前代推得都没理会。如秦以水德，汉却黜秦为闰，而自以火德继周。如汉初张苍自用水德，後来贾谊公孙臣辈皆云当用土德，引黄龙见为证，遂用土德。直至汉末，方申火德之说。及光武以有赤伏符之应，遂用火德。历代相推去。唐用土德，後梁继之以金。及至後唐，又自以为唐之後，复用土德，而不继梁。後晋以金继土，後汉以水，後周以木，本朝以火。是时诸公皆争以为本朝当用土德，改正五代之序，而去其一以承周。至引太祖初生时，胞衣如菡萏，遍体如真金色，以为此真土德之瑞。一时煞争议，後来卒用火德。此等皆没理会。且如五代仅有三四年者，亦占一德，此何足以系存亡之数！若以五代为当系，则岂应黜秦为闰？皆有不可晓者，不知如何。”又曰：“五行之建，於国家初无利害，但腊日则用此推之耳。如本朝用戌日为腊，是取此义。”又曰：“如秦以水德，以为水者刻深，遂专尚杀罚，此却大害事！”〔亻选
    △文王世子
    “师保、疑丞”。“疑”字晓不得，想只是有疑即问他之意。
    “公与公族燕，则异姓为宾。”注曰：“同宗无相宾客之道。”〔铢〕
    “公族有罪无宫刑，不翦其类也。”纤漓兜槿耍特不以示众耳。刑固不可免。今之法，乃杀人不死！祖宗时宗室至少，又聚於京师，犯法绝寡，故立此法。今散於四方万里，与常人无异，乃纵之杀人，是何法令！不可不革！〔可学〕
    △礼运
    “礼运言，三王不及上古事。人皆谓其说似庄老。”先生曰：“礼运之说有理，三王自是不及上古。胡明仲言，恐是子游撰。”以前有“言偃”云云。〔扬〕
    问：“礼运似与老子同？”曰：“不是圣人书。胡明仲云：‘礼运是子游作，乐记是子贡作。’计子游亦不至如此之浅。”〔可学〕
    孔子曰：“我欲观夏道，是故之杞而不足徵也，吾得夏时焉；我欲观殷道，是故之宋而不足徵也，吾得坤乾焉。”说者谓夏小正与归藏。然圣人读此二书，必是大有发明处。归藏之书无传。然就使今人得二书读之，岂能有圣人意思也！〔人杰〕
    杨问：“礼运‘故百姓则君以自治也’云云。注，‘则’字作‘明’字，不知可从否？”曰：“只得作‘明’字。”寓问：“六经中，注家所更定字，不知尽从之否？”曰：“亦有不可依他处。”寓问：“礼记：‘主人既祖，填池。’郑氏作‘奠彻’，恐只是‘填池’，是殡车所用者。”曰：“如‘鱼跃拂池’，固是如此。但见葬车用此，恐殡车不用此，此处亦有疑。”又问：“‘其忄贞也，盖殡也。’‘忄贞’改为‘引’，如何？”曰：“若此处，皆未可晓。”〔取
    “‘用人之知，去其诈；用人之勇，去其怒；用人之仁，去其贪。’知与诈，勇与怒，固相类。仁却如何贪？”“盖是仁只是爱，爱而无义以制之，便事事都爱好。物事也爱好，官爵也爱，钱也爱，事事都爱，所以贪。诸家解都不曾恁地看得出。”又问：“虽是偏，不是有一边，无一边。”曰：“那一边也是阙了。”〔胡泳〕
    智与诈相近，勇与怒相似，然仁却与贪不相干。盖北方好也，好行贪很；南方恶也，恶行廉贞。盖好便有贪底意思。故仁属爱，爱便有个贪底意思。又云：“大率慈善底人，多於财上不分晓。能廉者，多是峻刻、悍悻、聒噪人底人。”〔焘〕
    “用人之仁去其贪。”盖人之性易得偏。仁缘何贪？盖仁善底人，便有好便宜底意思。今之廉介者，便多是那刚硬底人。〔焘〕
    问：“喜怒哀惧爱恶欲是七情，论来亦自性发。只是恶自羞恶发出，如喜怒爱欲，恰都自恻隐上发。”曰：“哀惧是那个发？看来也只是从恻隐发，盖惧亦是怵惕之甚者。但七情不可分配四端，七情自於四端横贯过了。”〔贺孙〕
    问：“喜爱欲发於阳，怒哀惧恶发於阴否？”曰：“也是如此。”问：“怒如何属阴？”曰：“怒毕竟属义，义属阴。怒与恶，皆羞恶之发，所以属阴。爱与欲相似，欲又较深。爱是说这物事好可爱而已，欲又是欲得之於己。他这物事，又自分属五行。”问：“欲属水，喜属火，爱属木，恶与怒属金，哀与惧亦属水否？”曰：“然。”〔亻选
    刘圻父问七情分配四端。曰：“喜怒爱恶是仁义，哀惧主礼，欲属水，则是智。且粗恁地说，但也难分。”〔义刚〕
    问：“喜爱欲三者不同，如何分别？”曰：“各就他地头看。如诚只是实，就他本来说唤做诚，就自家身己说诚，又自与本来不同。如信，就本然之理说是信，就自家身己说信，又不同，就物上说又不同。要知也只是一个实。如曰‘主忠信’之类，皆是自家身上说也。”〔贺孙〕
    问：“爱与欲何以别？”曰：“爱是灏那物；欲则有意於必得，便要澜来。”〔淳〕
    问：“‘欲’与‘欲’字有何分别？”曰：“无心‘欲’字虚，有心‘欲’字实。有心‘欲’字是无心‘欲’字之母。此两字亦通用。今人言灭天理而穷人欲，亦使此‘欲’字。”笤唬骸胺蕉者欲，行出来者欲。”〔节〕
    问“欲”与“欲”之异。曰：“也只一般。只是这‘欲’字指那物事而言，说得较重；这‘欲’字又较通用得。凡有所爱，皆是欲。”〔焘〕
    记云：“人者，鬼神之会。”又云：“致爱则存，致悫则著。”祭义皆说得好。〔夔孙〕
    “天秉阳，垂日星；地秉阴，窍於山川。播五行於四时，和而後月生也。”阴阳变化，一时撒出；非今日生此，明日生彼。但论其先後之序，则当如此耳。横渠云：“神为不测，故缓辞不足以尽神；化为难知，故急辞不足以体化。”因说雷斧，举横渠云：“其来也，几微易简；其究也，广大坚固。”〔闳祖〕
    问“人者，天地之心”。曰：“谓如‘天道福善祸淫’，乃人所欲也。善者人皆欲福之，淫者人皆欲祸之。”又曰：“教化皆是人做，此所谓‘人者天地之心也’。”〔焘〕
    △礼器
    “经礼三百”，便是仪礼中士冠、诸侯冠、天子冠礼之类。此是大节，有三百条。如始加，再加，三加，又如“坐如尸，立如齐”之类，皆是其中之小目，便有三千条。或有变礼，亦是小目。吕与叔云：“经便是常行底，纬便是变底。”恐不然。经中自有常、有变，纬中亦自有常、有变。
    人只是读书不多。今人所疑，古人都有说了，只是不曾读得。郑康成注“经礼三百”，云是周礼；“曲礼三千”，云是仪礼。某尝疑之。近看臣瓒注汉书云，“经礼三百”，乃冠、昏、丧、祭，周官只是官名云云。乃知臣瓒之说，已非康成之说矣。盖“经礼三百”，只是冠、昏、丧、祭之类。如冠礼之中，便有天子冠、士冠礼，他类皆然，岂无三百事？但仪礼五十六篇今皆亡阙，只存十七篇，故不全尔。“曲礼三千”，乃其中之小目。如冠礼中筮日、筮宾、三加之类，又如“上於东阶，则先右足；上於西阶，则先左足”，皆是也。〔子蒙〕
    陈叔晋云：“经礼，如天子七庙、士二庙之类，当别有一书，今亡矣。曲礼，如威仪之类，至录云：“是威仪纤悉处。”今曲礼仪礼是也。”恨不及问之！〔方子〕
    礼器出人情，亦是人情用。〔可学〕
    天道至教，圣人至德，动静语默之间，无非教人处。孔子於乡党便“恂恂”，朝廷便“便便”，到处皆是人样，更无精粗本末，何尝有隐！〔砥〕
    △郊特牲
    “诸侯不得祖天子。”然鲁有文王庙，左氏亦云“郑祖厉王”，何也？此必周衰，诸侯僭肆，做此违条碍法事，故公庙设於私家。〔必大〕
    问：“蜡祭何以言‘仁之至，义之尽’？”曰：“如迎猫、虎等事，虽至微至细处，亦有所不违，故曰‘仁之至，义之尽’。”〔去伪〕
    问“昏礼不贺，人之序也”。曰：“妇既归，姑与之为礼，喜於家事之有承替也。亻崖甲鳌坝写也”。姑反置酒一分，以劝饮妇。姑坐客位，而妇坐主位。亻崖荚疲骸肮梦客，妇为主。”姑降自西阶，妇降自阼阶。”〔卓〕亻淹。
    商人求诸阳，故尚声；周人求诸阴，故尚臭灌，用郁鬯。然周人亦求诸阳，如大司乐言“圜锺为宫，则天神可得而礼”。可见古人察得义理精微，用得乐，便与他相感格。夔孙录云：“大抵天人无间。如云‘圣人之道，洋洋乎发育万物，峻于天’。圣人能全体得，所以参天地赞化育，只是有此理。以粗底言，如荀子”云云。此乃降神之乐。如舞忝牛乃是献神之乐。荀子谓“伯牙鼓琴，而六马仰秣；瓠巴鼓瑟，而流鱼出听”。粗者亦有此理。又如虞美人草，闻人歌虞美人词与吴词则自动。夔孙录云：“闻唱虞美人词则自拍。亦不特是虞美人词，凡吴调者皆然。以手近之，亦能如此。”虽草木亦如此。又曰：“今有个新立底神庙，缘众人心邪向他，他便盛。如狄仁杰废了许多庙，亦不能为害，只缘他见得无这物事了。上蔡云：‘可者欲人致生之，故其鬼神；不可者欲人致死之，故其鬼不神。’”先生每见人说世俗神庙可怪事，必问其处形势如何。〔赐〕夔孙少异。
    安卿问：“礼记‘魂气归于天’，与横渠‘反原’之说，何以别？”曰：“魂气归于天，是消散了，正如火烟腾上去处何归？只是消散了，论理大概固如此。然亦有死而未遽散者，亦有冤恨而未散者。然亦不皆如此，亦有冤死而魂即散者。”叔器问：“圣人死如何？”曰：“圣人安於死，即消散。”〔义刚〕
    △内则
    “Τ屦著綦。”綦，鞋口带也，古人皆旋系，今人只从简易，缀之於上，如假带然。
    “不有敬事，不敢袒裼。不涉不撅。”看来此三句文义一样，古注误作两段解。言尊长之前有敬事，方敢袒裼。敬事，如习射之类。射而袒裼，乃为敬。若非敬事而以劳倦袒裼，则是不敬。惟涉水而後撅，若不涉而撅，则为不敬。如云“劳毋袒。暑毋褰裳”。若非敬事，虽劳亦不敢袒。惟涉水乃可褰裳，若非涉水。虽盛暑亦不敢褰裳也。〔亻选
    △玉藻
    “君子登车有光”一节，养出好意思来。〔方子〕
    笏者，忽也，所以备忽忘也。天子以球玉，诸侯以象，大夫以鱼须、文竹，士竹本、象可也。汉书有秉笏奏事。又曰：“执薄亦笏之类，本只是为备遗忘，故手执，眼观，口诵。或於君前有所指画，不敢用手，故以笏指画，今世遂用以为常执之物。周礼典瑞‘王荽蠊纾执镇圭’。大圭不执，只是蒽堆间，却执镇圭，用藻藉以朝日，而今郊庙天子皆执大圭。大圭长三尺，且重，执之甚难，古者本非执大圭也。”〔亻选
    问：“礼记九容，与论语九思，一同本原之地，固欲存养；於容貌之间，又欲随事省察。”曰：“即此便是涵养本原。这里不是存养，更於甚处存养？”
    △明堂位
    问：“明堂位一篇，是有此否？”曰：“看鲁人有郊兀也是有此。”问：“当时周公制礼：‘父为大夫，子为士，葬以大夫，祭以士；父为士，子为大夫，葬以士，祭以大夫。’不成周公制礼，使其子乱之！看来子思前如此说，後却说‘郊社之礼，爻⒅义，治国其如示诸掌乎’！怕是子思以此讥鲁之僭礼。”曰：“子思自是称武王周公之达孝，不曾是讥鲁。”刘曰：“孔子言：‘鲁之郊兀非礼也，周公其衰矣！’孔子尚有此说。”曰：“孔子後来是如此讥之。”先生因曰：“看文字，最不可都要合作一处说。”又曰：“这个自是周公死了，成王赐伯禽，不干周公事。尧之有丹朱，舜之有商均，不肖子弟亦有之。成王伯禽犹似可。”问：“当时不曾封公，只是封侯，如何？”曰：“天子之宰，二王之後，方封公。伯禽势不得封公。”杨问秦会之当时云云。曰：“他当时有震主之势，出於己，只是跳一步便是这物事。如吴王濞既立丞相、御史大夫、百官，与天子不相远，所以起不肖之心。周公当时七年天子之位其势，成王所以赐之天子之礼乐。”〔砥〕嚷纪。无杨问以下。
    △丧服小记
    问：“‘三年而後葬者，必再祭。’郑玄注以为只是练祥祭无礻覃。”曰：“不必礼经上下文如何道，看见也是如此。”〔贺孙〕
    问：“大夫士不陟吨詈睿陟吨钭娓钢为大大士者。亡则中一而冢诒匾云湔涯隆！痹唬骸爸校间也。间而谡撸以祖为诸侯，既不可冢则间一而上陟陡咦妫恢蝗≌涯轮行同，而不紊其昭穆之序也。如鲁昭公冠於卫成公之庙，亦只是取其行同耳。”因问：“卒哭而冢何义？”曰：“只是陟镀湫校相似告报祖考云。”〔铢〕
    问“妾母”之称。曰：“恐也只得称母，他无可称。在经只得云‘妾母’，不然，无以别於他母也。”又问：“吊人妾母之死，合称云何？”曰：“恐也只得随其子平日所称而称之。”或曰：“五峰称妾母为‘少母’，南轩亦然。据尔雅，亦有‘少姑’之文。五峰想是本此。”先生又曰：“‘为人後者为其父母服。’本朝濮王之议，欲加‘皇考’字，引此为证。当时虽是众人争得住，然至今士大夫犹以为未然。盖不知礼经中若不称作为父母，别无个称呼，只得如此说也。”〔亻选
    凡文字，有一两本参对，则义理自明。如礼记中丧服小记丧服大传都是解注仪礼。丧服小记云：“庶子不祭祢，明其宗也。”又曰：“庶子不祭祖，明有宗也。”注谓不祭祢者，父之庶子，不祭祖者，其父为庶子，说得繁碎。大传只说“庶子不祭”，则祖祢皆在其中矣，某所以於礼书中只载大传说。〔亻选
    △大传
    吴斗南说：“‘礼，不王不亍！王，如‘来王’之‘王’。四夷黄录作“要荒”。之君，世见中国。一世王者立，则彼一番来朝，故王者行乩褚越又。彼本国之君一世继立，则亦一番来朝，故归国则亦行乩瘛！贝怂狄嘤欣怼Ｋ谓“吉仂蹲公”者，亦此类，非五年之匾病！泊尽骋甯胀。
    诸侯夺宗，大夫不可夺宗。〔泳〕
    “别子为祖，继别为宗。”是诸侯之庶子，与他国之人在此邦居者，皆为别子，则其子孙各自以为太祖。如鲁之三家：季友，季氏之太祖也；庆父，孟氏之太祖也；公子牙，叔孙氏之太祖也。〔亻选
    问“有小宗而无大宗者，有大宗而无小宗者，有无宗亦莫之宗者”。曰：“此说公子之宗也。谓如人君有三子，一嫡而二庶，则庶宗其嫡，是谓‘有大宗而无小宗’；皆庶，则宗其庶长，是谓‘有小宗而无大宗’；止有一人，则无人宗之，己亦无所宗焉，是谓‘无宗亦莫之宗’也。下云：‘公子之公，为其士大夫之庶者，宗其士大夫之嫡者。’此正解‘有大宗而无小宗’一句。‘之公’之‘公’，犹君也。”〔人杰〕
    △少仪
    “毋跋来，毋报往。”报，音赴。跋，是急走倒从这边来；赴，是又急再还倒向那边去，来往只是向背之意。此二句文义犹云：“其就义若热，则其去义若渴。”言人见有个好事，火急欢喜去做，这样人不耐久，少间心懒意阑，则速去之矣，所谓“其进锐者，其退速”也。〔亻选
    “不窥密”，止“无测未至”。曰：“许多事都是一个心，若见得此心诚实无欺伪，方始能如此。心苟涣散无主，则心皆逐他去了，更无一个主。观此，则求放心处，全在许多事上。将许多事去拦截此心教定。‘无测未至’，未至之事，自家不知，不当先测，今日未可便说道明日如何。”〔子蒙〕
    △学记
    “九年知类通达”，横渠说得好：“学者至於能立，则教者无遗恨矣。此处方谓大成。”盖学者既到立处，则教者亦不消得管他，自住不得。故横渠又云：“学者能立，则自强不反，而至於圣人之大成矣。而今学者不能得扶持到立处。”尝谓此段是个致知之要。如云：“一年视离经辨志。”古注云，离经，断绝句也。此且是读得成句。辨志，是知得这个是为己，那个是为人；这个是义，那个是利。“三年敬业乐群。”敬业，是知得此是合当如此做；乐群，是知得滋味，好与朋友切磋。“五年博习亲师。”博习，是无所不习；亲师，是所见与其师相近了。“七年论学取友。”论学，是他论得有头绪了；取友，是知贤者而取之，此谓之小成。“九年知类通达”，此谓之大成。横渠说得“推类”两字最好，如荀子“伦类不通，不足谓之善学”。而今学者只是不能推类，到得“知类通达”，是无所不晓，便是自强不反。这几句都是上两字说学，下两字说所得处；如离经，便是学；辨志，便是所得处。他皆仿此。〔赐〕夔孙同。
    子武问“宵雅肄三，官其始也”。曰：“圣人教人，合下便是要他用，便要用贤以治不贤，举能以教不能。所以公卿大夫在下，也思各举其职。不似而今上下都恁地了，使穷困之民无所告诉。圣贤生斯世，若是见似而今都无理会，他岂不为之恻然思有以救之？‘孔子三月无君，则皇皇如也’，但不可枉尺直寻，以利言之。天生一人，便须管得天地间事。如人家有四五子，父母养他，岂不要他使？但其间有不会底，则会底岂可不出来为他担当一家事？韩退之云：‘盖畏天命而悲人穷也。’这也说得好，说得圣贤心出。”〔义刚〕
    问：“‘不学杂服，不能安礼。’郑注谓，服是皮弁、冕服；横渠谓，服，事也，如洒埽应对沃盥之类。”曰：“恐只如郑说。古人服各有等降，若理会得杂服，则於礼亦思过半矣。如冕服是天子祭服，皮弁是天子朝服；诸侯助祭於天子，则服冕服，自祭於其庙，则服弁冕；大夫助祭於诸侯，则服玄冕，自祭於其庙，则服皮弁。又如天子常朝，则服皮弁，朔旦则服玄冕；无旒之冕也。诸侯常朝则用玄端，朔旦则服皮弁；大夫私朝亦用玄端，夕深衣；士则玄端以祭，上士玄裳，中士黄裳，下士杂裳，前玄後黄也。庶人深衣。”〔亻选
    “呻其亻占毕，多其讯。”多其讯，如公纤谓“何”者，是也。〔广〕
    问：“‘使人不由其诚’，莫只是教他记诵，而中心未尝自得否？”曰：“若是逼得他紧，他便来冢瞒，便是不由诚。尝见横渠作简与某人，谓其子日来诵书不熟，且教他熟诵，尽其诚与材。”文蔚曰：“便是他解此两句，只作一意解。其言曰：‘人之材足以有为，但以其不由於诚，则不尽其材。若曰勉率以为之，岂有由其诚也哉？’”曰：“固是。既是他不由诚，自是材不尽。”〔文蔚〕
    “善问者如攻坚木，先其易者”，而後其难。今人多以难中有道理，而不知通其易，则难自通，此不可不晓。〔可学〕
    问“善问者如攻坚木”一段。曰：“此说最好。若先其难者，理会不得，更进步不去。须先其易者，难处且放下，少间见多了，自然相证而解。‘说’字，人以为‘悦’，恐只是‘说’字。说，证之义也。‘解物为解，自解释为解。’恐是相证而晓解。”
    “‘善问者如攻坚木，先其易者，後其节目。’非特善问，读书求义理之法皆然。置其难处，先理会其易处；易处通，则坚节自迎刃而解矣。若先其难者，则刃顿斧伤，而木终不可攻，纵使能攻，而费工竭力，无自然相说而解之功，终亦无益於事也。”问：“‘相说而解’，古注‘说’音悦，‘解’音佳买反。”曰：“说，只当如字；而解音蟹。盖义理相说之久，其难处自然触发解散也。”〔亻选
    △乐记
    看乐记，大段形容得乐之气象。当时许多刑名度数，是人人晓得，不消说出，故只说乐之理如此其妙。今来许多度数都没了，却只有许多乐之意思是好，只是没个顿放处。如有帽，却无头；有个鞋，却无脚。虽则是好，自无顿放处。司马温公旧与范蜀公事事争到底，这一项事却不相思量著。〔贺孙〕
    古者礼乐之书具在，人皆识其器数，至录云：“人人诵习，识其器数。”却怕他不晓其义，故教之曰：“凡音之起，由人心生也。”又曰：“失其义，陈其数者，祝、史之徒也。”今则礼乐之书皆亡，学者却但言其义，至以器数，则不复晓，盖失其本矣。〔方子〕至同。
    “朱弦”，练丝弦；“疏越”，下面阔。〔〕
    “一倡而三叹”，谓一人唱而三人和也。今之解者犹以为三叹息，非也。〔亻选
    “人生而静，天之性”，未尝不善；“感物而动，性之欲”，此亦未是不善。至於“物至知知，然後好恶形焉；好恶无节於内，知诱於外，不能反躬，天理灭矣”，方是恶。故圣贤说得“恶”字煞迟。〔端蒙〕
    问：“‘人生而静，天之性也。’静非是性，是就所生指性而言。”先生应。问“知知”字。曰：“上‘知’字是‘致知’之‘知’。”又曰：“上‘知’字是体，下‘知’字是用。上‘知’字是知觉者。”问“反躬”。曰：“反躬是回头省察。”又曰：“反躬是事亲孝，事君忠，这个合恁地，那个合恁地，这是反躬。”〔节〕
    “物之感人无穷，而人之好恶无节”，此说得工夫极密，两边都有些罪过。物之诱人固无穷，然亦是自家好恶无节，所以被物诱去。若自有个主宰，如何被他诱去！此处极好玩味，且是语意浑粹。〔亻选
    问：“‘礼胜则离，乐胜则流’，才是胜时，不惟至於流与离，即礼乐便不在了。”曰：“这正在‘胜’字紧要。只才有些子差处，则礼失其节，乐失其和。盖这些子，正是交加生死岸头。”又云：“礼乐者，皆天理之自然。节文也是天理自然有底，和乐也是天理自然有底。然这天理本是亻龙侗一直下来，圣人就其中立个界限，分成段子；其本如此，其末亦如此；其外如此，其里亦如此，但不可差其界限耳。才差其界限，则便是不合天理。所谓礼乐，只要合得天理之自然，则无不可行也。”又云：“无礼之节，则无乐之和，惟有节而後有和也。”〔焘〕
    问：“‘礼胜则离，乐胜则流。’既云离与流，则不特谓之胜，礼乐已亡矣。”曰：“不必如此说，正好就‘胜’字上看，只争这些子。礼才胜些子，便是离了；乐才胜些子，便是流了。知其胜而归之中，即是礼乐之正。正好就‘胜’字上看，不可云礼乐已亡也。”〔亻选
    此等礼，古人目熟耳闻，凡其周旋曲折，升降揖逊，无人不晓。後世尽不得见其详，却只有个说礼处，云“大礼与天地同节”云云。又如乐尽亡了，而今却只空留得许多说乐处，云“流而不息，合同而化”云云。只如周易，许多占卦，浅近底物事尽无了；却空有个系辞，说得神出鬼没。〔亻选
    问“明则有礼乐，幽则有鬼神”。曰：“礼主减，乐主盈。鬼神亦只是屈伸之义。礼乐鬼神一理。”〔德明〕
    “明则有礼乐，幽则有鬼神。”礼乐是可见底，鬼神是不可见底。礼是收缩节约底，便是鬼；乐是发扬底，便是神。故云“人者鬼神之会”，说得自好。又云“至爱则存，至悫则著”，亦说得好。〔赐〕
    问“明则有礼乐，幽则有鬼神”。曰：“此是一个道理。在圣人制作处，便是礼乐；在造化处，便是鬼神。”或云：“‘明道云：“天尊地卑，乾坤定矣”；“鼓之以雷霆，润之以风雨”，是也。’不知‘天地尊卑’是礼，‘鼓之、润之’是乐否？”先生乃引乐记“天尊地卑”至“乐者天地之和也”一段，云：“此意思极好！”再三叹息。又云：“鬼神只是礼乐底骨子。”〔人杰〕去伪录略。
    “乐由天作”，属阳，故有运动底意；“礼以地制”，如由地出，不可移易。〔升卿〕
    或问“天高地下，万物散殊”一段。先生因叹此数句意思极好，非孟子以下所能作，其文如中庸，必子思之辞。左传子太叔亦论此：“夫礼，天之经，地之义，民之行，天地之经，而民实则之。”云：“旧见伯恭爱教人看。只是说得粗，文意不溜亮，不如此说之纯粹通畅。他只是说人做这个去合那天之度数。如云‘为六畜、五牲、三牺，以奉五味’云云之类，都是做这个去合那天，都无那自然之理。如云‘天高地下，万物散殊，而礼制行矣；流而不息，合同而化，而乐兴焉’，皆是自然合当如此。”〔亻选
    问：“‘春作夏长，仁也；秋敛冬藏，义也。’此易所谓‘人道天道’之位欤？”曰：“此即通书所谓二气、五行之说。”〔去伪〕
    问：“‘礼乐极於天而蟠乎地，行乎阴阳而通乎鬼神，穷极高远而测深厚’，此是言一气之和无所不通否？”曰：“此亦以理言。有是理，即有是气。亦如说‘天高地下，万物散殊，而礼制行矣’。”文蔚曰：“正义却有‘甘露降，醴泉出’等语。”曰：“大纲亦是如此。缘先有此理，末梢便有这徵验。”〔文蔚〕
    “‘乐，乐其所自生；礼，反其所自始。’亦如‘乐由中出，礼自外作’。乐是和气，从中间直出，无所待於外；礼却是始初有这意思，外面却做一个节文抵当他，却是人做底。虽说是人做，元不曾杜撰，因他本有这意思，故下文云：‘乐章德，礼报情，反始也。’”文蔚问：“如何是章德？”曰：“和顺积诸中，英华发诸外，便是章著其内之德。横渠说：‘乐则得其所乐，即是乐也，更何所待？是乐其所自成。’说得亦好。只是‘乐其所自成’，与‘乐其所自生’，用字不同尔。”〔文蔚〕
    问：“‘礼乐亻负天地之情’，如阴阳之阖辟升降，天地万物之高下散殊；‘穷本知变，乐之情’，如五音六律之相生无穷；‘著诚去伪，礼之经’，如品藻节文之不可淆乱否？”曰：“也不消如此分。这两个物事，只是一件。礼之诚，便是乐之本；乐之本，便是礼之诚。若细分之，则乐只是一体周流底物，礼则是两个相对，著诚与去伪也。礼则相刑相克刂，以此克彼；乐则相生相长，其变无穷。乐如昼夜之循环，阴阳之阖辟，周流贯通；而礼则有向背明暗。论其本则皆出於一。乐之和，便是礼之诚；礼之诚，便是乐之和。只是礼则有诚有伪，须以诚克去伪，则诚著。所以乐记内外同异，只管相对说，翻来覆去，只是这两说。”又曰：“亻负，依象也。‘穷本知变’；如乐穷极到本原处，而其变生无穷。”问：“‘降兴上下之神’，是说乐；‘凝是精粗之体’，是说礼否？”曰：“不消如此分。礼也有‘降兴上下之神’时节，如祭肝祭心之类。”〔亻选
    问“乐以治心，礼以治躬”。曰：“心要平易，无艰深险阻，所以说：‘不和不乐，则鄙诈之心入之矣！不庄不敬，则慢易之心入之矣！’”〔节〕
    读书自有可得参考处。如“易直子谅之心”一句，“子谅”，从来说得无理会。却因见韩诗外传“子谅”作“慈良”字，则无可疑。〔木之〕
    子武问：“‘天则不言而信’，莫只是实理；‘神则不怒而威’，莫只是不可测知否？”曰：“也是恁地。神便是个动底物事。”〔义刚〕
    问：“乐记以乐为先，与濂溪异。”曰：“他却将两者分开了。”〔可学〕
    △祭法
    李丈问：“四时之伲高祖有时而在穆。”曰：“某以意推之如此，无甚紧要，何必理会？礼书大概差舛不可晓。如祭法一篇，即国语柳下惠说祀爰居一段，但文有先後。如祀稷祀契之类，只是祭祖宗耳。末又说有功则祀之，若然，则祖宗无功，不祀乎？”〔淳〕义刚录略。
    或问：“祭法云：‘鲧障洪水而殛死。禹能修鲧之功。’所以举鲧，莫是因言禹後，并及之耶？”曰：“不然。”〔去伪〕
    官师，诸有司之长也。官司一庙止及祢，却於祢庙并祭祖。檬慷庙，即祭祖，祭祢，皆不及高曾。大夫三庙，一昭一穆，与太祖庙而三。大夫亦有始封之君，如鲁季氏，则公子友；仲孙氏，则公子庆父；叔孙氏，则公子牙是也。〔铢〕
    一庙者得祭祖、祢。古今祭礼中，江都集礼内有说。〔时举〕
    △祭义
    “春厍锍。霜露既降，君子履之，必有凄怆之心，非其寒之谓。雨露既濡，君子履之，必有怵惕之心，如将见之。乐以迎来，哀以送往，故赜欣侄尝无乐。”盖春阳气发来，人之魂魄亦动，故赜欣忠杂来，如楚辞大招中亦有“魂来”之语；秋阳气退去，乃鬼之屈，故尝不用乐以送往。
    问：“‘孝子有终身之丧，忌日之谓也’，不知忌日合著如何服？”曰：“唐时士大夫依旧孝服受吊。五代时某人忌日受吊，某人吊之，遂於坐间刺杀之。後来只是受人慰书，而不接见，须隔日预办下谢书，俟有来慰者，即以谢书授之，不得过次日。过次日，谓之失礼。服亦有数等，考与祖、曾祖、高祖，各有降杀；妣与祖妣，服亦不同。大概都是<黑参>衫、<黑参>巾。後来横渠制度又别，以为男子重乎首，女子重乎带。考之忌日，则用白巾之类，疑亦是<黑参>巾。而不易带；妣之忌日，则易带而不改巾。服亦随亲疏有隆杀。”问：“先生忌日何服？”曰：“某只著白绢凉衫、<黑参>巾，不能做许多样服得。”问：“<黑参>巾以何为之？”曰：“纱绢皆可。某以纱。”又问：“诞辰亦受子弟寿酒否？”曰：“否。”“衣服易否？”曰：“否。一例不受人物事。某家旧时常祭：立春、冬至、季秋祭祢三祭。後以立春、冬至二祭近亍僦祭，觉得不安，遂去之。季秋依旧祭祢，而用某生日祭之。弥的成日在季秋，遂用此日。”九月十五日。又问：“在官所，还受人寿仪否？”曰：“否。然也有行不得处，如作州则可以不受，盖可以自由。若有监司所在，只得按例与之受；盖他生日时，又用还他。某在潭州如此；在南康漳州，不受亦不送。”又问<黑参>巾之制。曰：“如帕衤复相似，有四只带，若当ゎ头然。”〔亻选
    问“惟圣人为能飨帝”。曰：“惟圣方能与天合德。”又曰：“这也是难。须是此心荡荡地，方与天相契；若有些黑暗，便不能与天相契矣。”〔焘〕
    “夫子答宰我鬼神说处甚好：‘气者，神之盛也；魄者，鬼之盛也。’人死时，魂气归於天，精魄归於地。所以古人祭祀，燎以求诸阳，灌以求诸阴。”曰：“‘其气发扬於上，为昭明、栎铩⑵噔耄此百物之精，神之著也’，何谓也？”曰：“人气本腾上，这下面尽，则只管腾上去。如火之烟，这下面薪尽，则烟只管腾上去。”曰：“终久必消否？”曰：“是。”〔淳〕
    问：“‘气也者，神之盛也；魄也者，鬼之盛也。’岂非以气魄未足为鬼神，气魄之盛者乃为鬼神否？”曰：“非也。大凡说鬼神，皆是通生死而言。此言盛者，则是指生人身上而言。所以後面说‘骨肉毙於下，阴为野土’，但说体不说魄也。”问：“顷闻先生言，‘耳目之精明者为魄，口鼻之嘘吸者为魂’，以此语是而未尽。耳目之所以能精明者为魄，口鼻之所以能嘘吸者为魂，是否？”曰：“然。看来魄有个物事形象在里面，恐如水晶相似，所以发出来为耳目之精明。且如月，其黑晕是魄也，其光是魂也。想见人身魂魄也是如此。人生时魂魄相交，死则离而各散去，魂为阳而散上，魄为阴而降下。”又曰：“阴主藏受，阳主运用。凡能记忆，皆魄之所藏受也，至於运用发出来是魂。这两个物事本不相离。他能记忆底是魄，然发出来底便是魂；能知觉底是魄，然知觉发出来底又是魂。虽各自分属阴阳，然阴阳中又各自有阴阳也。”或曰：“大率魄属形体，魂属精神。”曰：“精又是魄，神又是魂。”又曰：“魄盛，则耳目聪明，能记忆，所以老人多目昏耳聩，记事不得，便是魄衰而少也。老子云：‘载营魄。’是以魂守魄。盖魂热而魄冷，魂动而魄静。能以魂守魄，则魂以所守而亦静，魄以魂而有生意，魂之热而生叙，魄之冷而生暖。惟二者不相离，故其阳不燥，其阴不滞，而得其和矣。不然，则魂愈动而魄愈静，魂愈热而魄愈冷。二者相离，则不得其和而死矣。”又云：“水一也，火二也。以魄载魂，以二守一，则水火固济而不相离，所以能永年也。养生家说尽千言万语，说龙说虎，说铅说汞，说坎说离，其术止是如此而已。故云：‘载魄抱魂，能勿离乎？专气致柔，能如婴儿乎？’今之道家，只是驰骛於外，安识所谓‘载魄守一，能勿离乎’！康节云：‘老子得易之体，孟子得易之用。’康节之学，意思微似庄老。”或曰：“老子以其不能发用否？”曰：“老子只是要收藏，不放散。”〔焘〕
    问：“阳魂为神，阴魄为鬼。祭义曰：‘气也者，神之盛也；魄也者，鬼之盛也。’而郑氏曰：‘气，嘘吸出入者也。耳目之聪明为魄。’然则阴阳未可言鬼神，阴阳之灵乃鬼神也，如何？”曰：“魄者，形之神；魂者，气之神。魂魄是神气之精英，谓之灵。故张子曰：‘二气之良能。’”二气，即阴阳也。良能，是其灵处。问：“眼体也，眼之光为魄。耳体也，何以为耳之魄？”曰：“能听者便是。如鼻之知臭，舌之知味，皆是。但不可以‘知’字为魄，才说知，便是主於心也。心但能知，若甘苦咸淡，要从舌上过。如老人耳重目昏，便是魄渐要散。”潘问：“魄附於体，气附於魂，可作如此看否？”曰：“也不是附。魂魄是形气之精英。”铢问：“阳主伸，阴主屈。鬼神阴阳之灵，不过指一气之屈伸往来者而言耳。天地之间，阴阳合散，何物不有？所以错综看得。”曰：“固是。今且说大界限，则周礼言‘天曰神，地曰牛人曰鬼’。三者皆有神，而天独曰神者，以其常常流动不息，故专以神言之。若人亦自有神，但在人身上则谓之神，散则谓之鬼耳。鬼是散而静了，更无形，故曰‘往而不返’。”又问：“子思只举‘齐明盛服’以下数语发明‘体物而不可遗’之验，只是举神之著者而言，何以不言鬼？”曰：“鬼是散而静，更无形，故不必言。神是发见，此是鬼之神。如人祖考气散为鬼矣，子孙精诚以格之，则‘洋洋如在其上，如在其左右’，岂非鬼之神耶？”〔铢〕
    魂魄，礼记古注甚明，云：“魂，气之所出入者是；魄，精明所寓者是。”
    问：“孔子答宰我鬼神一段，郑注云：‘气，谓嘘吸出入者也。耳目之聪明为魄。’窃谓人之精神知觉与夫运用云为皆是神。但气是充盛发於外者，故谓之‘神之盛’；四肢九窍与夫精血之类皆是魄，但耳目能视能听而精明，故谓之‘鬼之盛’。”曰：“是如此。这个只是就身上说。”又曰：“灯似魂，镜似魄。灯有光焰，物来便烧；镜虽照见，只在里面。又，火日外影，金水内影；火日是魂，金水是魄。”又曰：“运用动作底是魂，不运用动作底是魄。”又曰：“动是魂，静是魄。”〔胡泳〕
    问“其气发扬於上，为昭明、栎铩⑵噔搿薄Ｔ唬骸按耸且跹粽Ю胫际，仿彳弗如有所见，有这个声气。昭明、栎锸瞧之升腾，凄怆是感伤之意。”〔文蔚〕
    问“其气发扬於上，为昭明、栎铩⑵噔搿薄Ｔ唬骸罢衙魇撬谓光景者，想像其如此；栎锸翘谏底气象；凄怆是能令人感动模样，‘墟墓之盐词┌Ф民哀’，是也。‘洋洋乎如在其上，如在其左右’，正谓此。”〔德明〕
    “昭明”是光耀底，“栎铩笔枪錾系祝“凄怆”是凛然底。今或有人死，气盛者亦如此。〔赐〕
    曾见人说，有人死，其室中皆温暖，便是气之散。礼记云：“其气发扬於上，为昭明、栎铩⑵噔耄此百物之精也。”昭明是精光，栎锸桥气，凄怆是惨栗者。如汉书李少君招魂，云：“其气肃然！”
    “栎锸枪砩窬气交感处，注家一处说升腾。凄怆则汉武郊祀记所谓‘其风肃然’！”或问：“今人聚数百人去祭庙，必有些影响，是如何？”曰：“众心辐凑处，这些便热。”又问：“‘郊焉而天神假，庙焉而人鬼享’，如何？”曰：“古时祭祀都是正，无许多邪诞。古人只临时为坛以祭，此心发处，则彼以气感，才了便散。今人不合做许多神像只兀兀在这里坐，又有许多夫妻子母之属。如今神道必有一名，谓之‘张太保’‘李太保’，甚可笑！”〔自修〕（贺孙同。）
    问：“‘昭明、栎铩⑵噔搿之义如何？”曰：“此言鬼神之气所以感触人者。昭明，乃光景之属；栎铮气之感触人者，凄怆，如汉书所谓‘神君至，其风飒然’之意。”广问：“中庸或问取郑氏说云：‘口鼻之嘘吸者为魂，耳目之精明者为魄。’先生谓：‘此盖指血气之类言之。口鼻之嘘吸是以气言之，耳目之精明是以血言之。’目之精明以血言，可也。耳之精明，何故亦以血言？”曰：“医家以耳属肾，精血盛则听聪，精血耗则耳聩矣。气为魂，血为魄，故‘骨肉归於地，阴为野土’，‘若夫魂气则无不之也’。”广云：“是以易中说‘游魂为变’。”曰：“易中又却只说一边：‘精气为物。’精气聚则成物，精气散则气为魂，精为魄。魂升为神，魄降为鬼。易只说那升者。”广云：“如徂落之义，则是兼言之。”曰：“然。”广云：“今愚民於村落杜撰立一神祠，合众以祷之，其神便灵。”曰：“可知众心之所辐凑处，便自暖，故便有一个灵底道理。所以祭神多用血肉者，盖要得藉他之生气耳。闻蜀中灌口庙一年尝杀数万头羊，州府亦赖此一项税羊钱用。又如古人衅锺、衅龟之意，皆是如此。”广云：“人心聚处便有神，故古人‘郊则天神格，庙则人鬼享’，亦是此理。”曰：“固是。但古人之意正，故其神亦正；後世人心先不正了，故所感无由得正。”因言：“古人祭山川，只是设坛位以祭之，祭时便有，祭了便无，故不亵渎。後世却先立个庙貌如此，所以反致惑乱人心，亻幸求非望，无所不至。”广因言今日淫祠之非礼，与释氏之所以能服鬼神之类。曰：“人心苟正，表里洞达无纤毫私意，可以对越上帝，则鬼神焉得不服？故曰：‘思虑未起，鬼神莫知。’又曰：‘一心定而鬼神服。’”〔广〕
    问：“‘其气发扬於上，为昭明、栎铩⑵噔耄此百物之精也，神之著也。’如何？”曰：“神气属阳，故谓之人；精魄属阴，故谓之鬼。然方其生也，而阴阳之理已附其中矣。”又曰：“今且未要理会到鬼神处。大凡理只在人心，此心一定，则万理毕见，亦非能自见也。心苟是矣，试一察之，则是是非非，自然别得。且如恻隐、羞恶、辞逊、是非，固是良心。苟不存养，则发不中节，颠倒错乱，便是私心。”又问：“既加存养，则未发之际不知如何？”曰：“未发之际，便是中，便是‘敬以直内’，便是心之本体。”又问：“於未发之际，欲加识别，使四者各有著落，如何？”曰：“如何识别？也只存得这物事在这里，便恁地涵养将去。既熟，则其发见自不差。所以伊川说：‘德无常师，主善为师；善无常主，协於克一。’须是协一，方得。”问：“‘善’字不知主何而言？”曰：“这只主良心。”〔道夫〕
    问：“圣人凡言鬼神，皆只是以理之屈伸者言也。至言鬼神祸福凶吉等事，亦只是以理言。盖人与鬼神天地同此一理，而理则无有不善。人能顺理则吉，逆理则凶，於其祸福亦然。岂谓天地鬼神一一下降於人哉？如书称‘天道福善祸淫’，易言‘鬼神害盈而福谦’，亦只是这意思。祭义：‘宰我曰：“吾闻鬼神之名，不知其所谓。”孔子曰：“神也者，气之盛也；魄也者，鬼之盛也。”又曰：“众生必死，死必归土，是之谓鬼。骨肉毙於下，阴为野土。其气发扬於上，为昭明、栎铩⑵噔耄百物之精，神之著也。”’魄既归土，此则不问。其曰气，曰精，曰昭明，又似有物矣。既只是理，则安得有所谓气与昭明者哉？及观礼运论祭祀则曰：‘以嘉魂魄，是谓合莫。’注谓，莫，无也。又曰：‘上通无莫。’此说又似与祭义不合。”曰：“如子所论，是无鬼神也。鬼神固是以理言，然亦不可谓无气。所以先王祭祀，或以燔燎，或以郁鬯。以其有气，故以类求之尔。至如祸福吉凶之事，则子言是也。”〔谟〕
    △哀公问
    哀公问中“访”字，去声读，只是“方”字。山东人呼“方”字去声。汉书中说文帝舅驷钧处，上文云：“访高后时”，即山东音也，其义只是“方”字。按：此篇无“访”字，乃录误，当考。〔亻选
    △仲尼燕居
    “领恶全好。”杨至之记云：“领，管领，使之不得动。”又云：“领，治也，治去其恶也。”〔节〕
    △孔子丫
    礼记“耆欲将至，有开必先”，家语作“有物将至，其兆必先”，却是。疑“有物”讹为“耆欲”，“其兆”讹为“有开”。故“耆”下“日”亦似“有”，“开”上“门”亦似“兆”。若说“耆欲”，则又成不好底意。〔义刚〕
    △表记
    “朝极辨，不继之以倦。”辨，治也。〔泳〕
    问：“‘君子庄敬日强’，是志强否？”曰：“志也强，体力也强。今人放肆，则日怠惰一日，那得强！伊川云：‘人庄敬则日就规矩。’庄敬自是耐得辛苦，自不觉其日就规矩也。”〔取
    礼记“与仁同过”之言，说得太巧，失於迫切。〔人杰〕
    问：“表记，伊川曰：‘礼记多有不纯处。如“至孝近乎王，至弟近乎霸”，直是可疑。如此，则王无兄，霸无父也！’”曰：“表记言‘仁有数，义有长短小大’，此亦有未安处。今且只得如注说。”〔去伪〕
    问：“‘乡道而行，中道而废’，其意安在？”曰：“古人只恁地学将去，有时到方子录作“倒”。了，也不定。今人便算时度日，去计功效。”又问：“诗之正意，‘仰’字当重看；夫子之言，‘行’字当重看。”曰：“不是高山景行，又仰个甚么？又行个甚么？高山景行，便是那仁。”〔至〕（方子同。）
    △深衣
    “具父母，衣纯以青。”偏亲既无明文，亦当用青也。缋者，可以青纯画恪！阿恪弊郑见沈存中笔谈。〔必大〕
    深衣用虔布，但而今虔布亦未依法。当先有事其缕，无事其布。方未经布时，先砑其缕，非织了後砑也。衣服当渺短濉？到谙蛭鹿说：“某今人，著今之服。”亦未是。〔泳〕
    △乡饮酒
    乡饮酒义“三让”之义，注疏以为“月三日而成魄，魄三月而成时”之义，不成文理，说倒了。他和书“哉生魄”，也不曾晓得，然亦不成譬喻。或云，当作“月三日而成明”，乃是。〔泳〕
    乡饮酒礼：堂上主客列两边，主人一拜，客又答一拜；又拜一拜，又答一拜，却不交拜。又也皆北向拜，不相对。不知是如何。某赴省试时，众士人拜知举。知举受拜了，却在堂上令众人少立，使人大喝云：“知举答拜！”方拜二拜。是古拜礼犹有存者。近年问人则便已交拜，是二三十年间此礼又失了。〔贺孙〕
    明州行乡饮酒礼，其仪乃是高抑崇撰。如何不曾看仪礼，只将礼记乡饮酒义做这文字。似乎编入国史实录，果然是贻笑千古者也！仪礼有“拜迎”、“拜至”、“拜送”、“拜既”。拜迎，谓迎宾；拜至，谓至阶；拜送，谓既酌酒送酒也；拜既，卒爵而拜也。此礼中四节如此。今其所定拜送，乃是送客拜两拜，客去又拜两拜，谓之“拜既”，岂非大可笑！礼，既饮，“左执爵，祭脯醢”。所以左执爵者，谓欲用右手取艾醢，从其便也。他却改“祭脯醢”作“荐脯醢”，自教一人在边进脯醢。右手自无用，却将左手只管把了爵，将右顺便手却缩了！是可笑否？〔贺孙〕
    绍兴初，为乡饮酒礼，朝廷行下一仪制极乖陋。此时乃高抑崇为礼官。看他为慎终丧礼，是煞看许多文字，如仪礼一齐都考得仔细。如何定乡饮酒礼乃如此疏缪？更不识著仪礼，只把礼记乡饮酒义铺排教人行。且试举一项，如乡饮酒文云：“拜至，拜洗，拜受，拜送，拜既。”拜至，乃是宾升，主人阼阶上当楣北面再拜，谢宾至堂，是为拜至。主人既洗酌，卒洗，升，宾拜洗，是为拜洗。主人取爵实之献宾，宾西阶上拜，是为拜受。若拜送，乃是宾进受爵，主人阼阶上拜，如今云送酒，是为拜送爵。宾复西阶上位，方有拜告旨、拜既爵，及酢主人之礼。他乃将拜送，作送之门外再拜为拜送；门外两拜了，又两拜，为拜既。不知如何恁地不子细。拜既爵，亦只是堂上礼。又曰：“古礼看说许多节目，若甚繁缛，到得行时节，只顷刻可了。以旧时所行乡饮酒看之，煞见得不费时节。”又曰：“开元礼煞可看。唯是五礼新仪全然不是！当时做这文字时，不曾用得识礼底人，只是胡乱变易古文白撰，全不考究。天子乘车，古者君车将驾，则仆御执策立於马前。既效驾，君虽未升，仆御者先升，则奋衣由右上。以君位在左，故避君空位。五礼新仪却漏了仆人登车一项，至驻车处，却有仆人下车之文！这是一处错。他处都错了。”又云：“五礼新仪固未是，至如今又皆不理会。如朝报上云‘执绥官’，则是无仆人之礼。古者执绥自是执绥，仆人乃是授绥，如何今却以执绥官代仆人？兼古者有敬事，则必式。盖缘立於车上，故凭衡；式则是磬折，是为致敬。今却在车上用椅子坐，则首与前衡高下不多，若凭手，则是傲慢。这般所在，都不是。如所谓‘仆人乃立於车柱之外後角’，又恐立不住，却以采帛系於柱上，都不成模样！兼前面乃以内侍二人立於两旁，是大非礼！‘同子参乘，爰丝变色’，岂有以内侍同载，而前後皆安之？眼前事，才拈一件起来勘当著所在，便不成模样！神宗尝欲正此礼数，王安石答以先理会得学问了，这般事自有人出理会，遂止。如荆公门人陆农师自是煞能考礼，渠後来却自不曾用他。”又曰：“妇人之拜，据古乐府云：‘出门长跪问故夫。’又云：‘直身长跪。’余正父云：‘周礼有肃拜，恐只是如今之俯首加敬而已。’不知夫人如何。丧礼，妇人唯舅之丧则跪拜，於他人又不知其拜如何。古礼残阙，这般所在皆无可考。”〔贺孙〕
    △乡射
    “与为人後者不入。”“与为人後者”，谓大宗已有後，而小宗复为之後，却无意思。因言，李光祖尝为人後，其家甚富，其父母死，竭家赀以葬之，而光祖遂至於贫。虽不中节，然意思却好。〔人杰〕
    “射中则得为诸侯，不中则不得为诸侯。”此等语皆难信。书谓“庶顽谗说，侯以明之”。然中间若有羿之能，又如何以此分别？恐大意略以射审定，非专以此去取也。〔贺孙〕
    射观德择人，是凡与射者皆贤者可以助祭之类，但更以射择之。如卜筮决事然，其人贤不肖，不是全用射择之也。小人更是会射。今俗射有许多法，与古法多少别，小人亻尽嵫Аａ嶂说者说得太过了，谓全用此射以择诸侯并助祭之人，非也。大率礼家说话，多过了，无杀合。〔扬〕
    △拾遗
    古人祭酒於地；祭食於豆间，有版盛之，卒食撤去。〔人杰〕
    “有体，有俎。”祭享：体，半边也。俎以骨为断。〔卓〕
    木豆为豆，铜豆为登。登本作“证”。〔道夫〕
    几是坐物，有可以按手者，如今之三清椅。〔明作〕
    门是外门，双扇。户是室中之户，只扇。观仪礼中可见。〔义刚〕
    王出户，则宗祝随之；出门，则巫觋随之。〔文蔚〕
    “天子视学以齿，尝为臣者弗臣。”或疑此句未纯，恐其终使人不臣，如蔡卞之扶植王安石也。曰：“天子自有尊师重道之意，亦岂可遏！只为蔡卞是小人，王安石未为大贤，蔡卞只是扶他以证其邪说，故吃人议论。如了翁论他也是。若真有伊周之德，虽是故臣，稍加尊敬，亦何害？天子入学，父事三老，兄事五更，便是以齿不臣之也。如或人之论，则废此礼可也。”
    ●卷八十八・礼五
    ◎大戴礼
    大戴礼无头，其篇目阙处，皆是元无，非小戴所去取。其间多杂伪，亦有最好处。然多误，难读。〔义刚〕
    大戴礼冗杂，其好处已被小戴采摘来做礼记了，然尚有零碎好处在。〔广〕
    大戴礼贺孙录云：“或有注，或无注，皆不可晓。”本文多错，注尤舛误。武王诸铭有直做得巧了切题者，如鉴铭是也。亦有绝不可晓者。贺孙录云：“有煞著题处，有全不著题处。”想古人只是述戒惧之意，而随所在写记以自警省尔；不似今人为此铭，便要就此物上说得亲切。贺孙录云：“须要仿象本色。”然其间亦有切题者，如汤盘铭之类。至於武王盥盘铭，则又似个船铭，贺孙录云：“因举问数铭可疑。曰：‘便是，如盥盘铭似可做船铭。’”想只是因水起意，然恐亦有错杂处。〔广〕（贺孙录少异。）
    太公铭几杖之属，有不可晓、不著题之语。古人文字只是有个意思便说，不似今人区区就一物上说。
    安卿问：“大戴保傅篇，多与贾谊策同，如何？”曰：“保傅中说‘秦无道之暴’，此等语必非古书，乃後人采贾谊策为之，亦有孝昭冠辞。”〔义刚〕
    明堂篇说，其制度有“二九四七五三六一八”，郑注云，“法龟文”也。此又九数为洛书之一验也。贺孙录云：“他那时已自把九畴作洛书看了。”〔广〕
    ●卷八十九・礼六
    ◎冠昏丧
    △总论
    冠礼、昏礼，不知起於何时。如礼记疏说得恁地，不知如何未暇辨得。〔义刚〕
    问：“冠、昏、丧、祭，何书可用？”曰：“只温公书仪略可行，亦不备。”又曰：“只是仪礼。”问：“伊川亦有书？”曰：“只有些子。”〔节〕
    钦夫尝定诸礼可行者，淳录云：“在广西刊三家礼。”乃除冠礼不载。问之，云：“难行。”某答之云：“古礼惟冠礼最易行。淳录云：“只一家事。”如昏礼须两家皆好礼，淳录云：“碍两家，如五两之仪，须两家是一样人，始得。”方得行。丧礼临时哀痛中，少有心力及之。祭礼则终献之仪，烦多长久，皆是难行。看冠礼比他礼却最易行。”〔贺孙〕（淳录少异。）
    问：“丧、祭之礼，今之士固难行，而冠、昏自行，可乎？”曰：“亦自可行。某今所定者，前一截依温公，後一截依伊川。昏礼事属两家，恐未必信礼，恐或难行。若冠礼，是自家屋里事，却易行。向见南轩说冠礼难行。某云，是自家屋里事，关了门，将巾冠与子弟戴，有甚难！”又云：“昏礼庙见舅姑之亡者而不及祖，盖古者宗子法行，非宗子之家不可别立祖庙，故但有祢庙。今只共庙，如何只见祢而不见祖？此当以义起，亦见祖可也。”问：“必待三月，如何？”曰：“今若既归来，直待三月，又似太久。古人直是至此方见可以为妇，及不可为妇，此後方反马。马是妇初归时所乘车，至此方送还母家。”〔贺孙〕
    问冠、昏、丧、祭礼。曰：“今日行之正要简，简则人易从。如温公书仪，人已以为难行，其ゾ馔十五味，亦难办。”舜功云：“随家丰俭。”曰：“然。”问：“唐人立庙，不知当用何器？”曰：“本朝只文潞公立庙，不知用何器。曰与叔亦曾立庙，用古器。然其祭以古玄服，乃作大袖皂衫，亦怪，不如著公服。今五礼新仪亦简，唐人祭礼极详。”〔可学〕
    问：“冠、昏之礼，如欲行之，当须使冠、昏之人易晓其言，乃为有益。如三加之辞，出门之戒，若只以古语告之，彼将谓何？”曰：“只以今之俗语告之，使之易晓，乃佳。”〔时举〕
    △冠
    因言冠礼，或曰：“邾隐公将冠，使孟懿子问於孔子，孔子对他一段好。”曰：“似这样事，孔子肚里有多，但今所载於方册上者，亦无几尔。”〔广〕
    △昏
    天子诸侯不再娶，亡了后妃，只是以一娶十二女、九女者推上。鲁齐破了此法再娶。大夫娶三，士二，却得再娶。〔扬〕
    因论今之士大夫多是死於欲，曰：“古人法度好。天子一娶十二女，诸侯一娶九女，老则一齐老了，都无许多患。”〔扬〕
    亲迎之礼，从伊川之说为是，近则迎於其国，远则迎於其馆。〔闳祖〕
    问：“程氏昏仪与温公仪如何？”曰：“互有得失。”曰：“当以何为主？”曰：“迎妇以前，温公底是；妇入门以後，程仪是。温公仪，亲迎只拜妻之父两拜，便受妇以行，却是；程仪遍见妻之党，则不是。温公仪入门便庙见，不是；程仪未庙见却是。大概只此两条，以此为准，去子细看。”曰：“庙见当以何日？”曰：“古人三月而後见。”曰：“何必待三月？”曰：“未知得妇人性行如何。三月之久，则妇仪亦熟，方成妇矣。然今也不能到三月，只做个节次如此。”曰：“古人纳采後，又纳吉。若卜不吉，则如何？”曰：“便休也。”曰：“古人纳币五两，只五匹耳。恐太简，难行否？”曰：“计繁简，则是以利言矣。且吾侪无望於复古，则风俗更教谁变？”曰：“温公用鹿皮，如何？”曰：“大节是了，小小不能皆然，亦没紧要。”曰：“温公妇见舅姑，及舅姑享妇仪，是否？”曰：“亦是古人有此礼。”〔淳〕
    或问：“古者妇三月庙见，而温公礼用次日。今有当日即庙见者，如何？”曰：“古人是从下做上，其初且是行夫妇礼；次日方见舅姑；服事舅姑已及三月，不得罪於舅姑，方得奉祭祀。”〔义刚〕
    问：“妇当日庙见，非礼否？”曰：“固然。温公如此，他是取左氏‘先配後祖’之说。不知左氏之语何足凭？岂可取不足凭之左氏，而弃可信之仪礼乎！”〔卓〕
    人著书，只是自入些己意，便做病痛。司马与伊川定昏礼，都是依仪礼，只是各改了一处，便不是古人意。司马礼云：“亲迎，奠雁，见主昏者即出。”不先见妻父母者，以妇未见舅姑也。是古礼如此。伊川却教拜了，又入堂拜大男小女，这不是。伊川云：“婿迎妇既至，即揖入内，次日见舅姑，三月而庙见。”是古礼。司马礼却说，妇入门即拜影堂，这又不是。古人初未成妇，次日方见舅姑。盖先得於夫，方可见舅姑；到两三月得舅姑意了，舅姑方令见祖庙。某思量，今亦不能三月之久，亦须第二日见舅姑，第三日庙见，乃安。亦当行亲迎之礼。古者天子必无亲至后家之礼。今妻家远，要行礼，一则令妻家就近处设一处，却就彼往迎归馆成礼；一则妻家出至一处，婿即就彼迎归自成礼。〔贺孙〕
    叔器问：“昏礼，温公仪，妇先拜夫；程仪，夫先拜妇。或以为妻者齐也，当齐拜。何者为是？”曰：“古者妇人与男子为礼，皆侠拜，每拜以二为礼。昏礼，妇先二拜，夫答一拜；妇又二拜，夫又答一拜。冠礼，虽见母，母亦侠拜。”〔淳〕
    问：“今有士人对俗人结姻，欲行昏礼，而彼俗人不从，却如何？”先生微笑，顾义刚久之，乃曰：“这也是费力，只得宛转使人去与他商量。古礼也省径，人也何苦不行！”直卿曰：“若古礼有甚难行者，也不必拘。如三周御轮，不成是硬要扛定轿子旋三匝！”先生亦笑而应。义刚曰：“如俗礼若不大段害理者，些小不必尽去也得。”曰：“是。”久之，云：“古人也有不可晓。古人於男女之际甚严，却如何地亲迎乃用男子御车，但只令略偏些子？不知怎生地。”直卿举今人结渲说为笑。先生曰：“若娶用结洌则结浯泳，皆先用结了头溽幔方与番人冢杀耶？”〔义刚〕
    尧卿问姑舅之子为昏。曰：“据律中不许。然自仁宗之女嫁李玮家，乃是姑舅之子，故欧阳公曰：‘公私皆已通行。’此句最是把恕＃ㄈド。）这事又如鲁初间与宋世为昏，後又与齐世为昏，其间皆有姑舅之子者，从古已然。只怕位不是。”〔义刚〕
    △丧
    问丧礼制度节目。曰：“恐怕仪礼也难行。如朝夕奠与葬时事尚可。未殡以前，如何得一一恁地子细？只如含饭一节，教人从那里转？那里安顿？一一各有定所，须是有人相，方得。孔子曰‘行夏之时，乘殷之辂’，已是厌周文之类了。某怕圣人出来，也只随今风俗立一个限制，须从宽简。而今考得礼子细，一一如古，固是好；如考不得，也只得随俗不碍理底行去。”〔胡泳〕
    因论丧服，曰：“今人吉服皆已变古，独丧服必欲从古，恐不相称。”闳祖云：“虽是如此，但古礼已废，幸此丧服尚有古制，不犹愈於俱亡乎？”直卿亦以为然。先生曰：“‘礼时为大。’某尝谓，衣冠本以便身，古人亦未必一一有义。又是逐时增添，名物愈繁。若要可行，须是酌古之制，去其重衤复，使之简易，然後可。”又云：“一人自在下面做，不济事。须是朝廷理会，一齐与整顿过。”又云：“康节说‘某今人，须著今时衣服’，忒煞不理会也。”〔闳祖〕以下丧服。
    问子升：“向见考诶瘢煞子细。不知其他礼数，都考得如此否？”曰：“未能及其他。”曰：“今古不同。如殡礼，今已自不可行。”子升因问：“丧礼，如温公仪，今人平时既不用古服，却独於丧礼服之，恐亦非宜，兼非礼不足哀有馀之意。故向来斟酌，只以今服加衰尽！痹唬骸奥劾垂淌侨绱恕Ｖ蝗缃褚蛏シ尚存古制，後世有愿治君臣，或可因此举而行之。若一向废了，恐後来者愈不复识矣。”〔木之〕
    问：“丧服，今人亦有欲用古制者。时举以为吉服既用今制，而独丧服用古制，恐徒骇俗。不知当如何？”曰：“骇俗犹些小事，但恐考之未必是耳。若果考得是，用之亦无害。”〔时举〕
    丧礼衣服之类，逐时换去。如葬後换葛衫，小祥後换绅布之类。〔扬〕
    问丧服之制。曰：“‘衣带下尺。’郑注云：‘要也广尺，足以掩裳上际。’廖西仲云，以布半幅，其长随衣之围，横缀於衣下而谓之要。’”
    问：“丧服，如至尊之丧，小辟及士庶等服，於古皆差。仪礼，诸侯为天子斩衰三年。传曰：‘君，至尊也。’注：‘天子诸侯及卿大夫有地者皆曰君。’庶人为国君齐衰三月。注：‘不言民，而言庶人，庶人或有在官者。天子畿内之民，服天子亦如之。’以是观之，自古无通天下为天子三年之制，前辈恐未之考。”曰：“今士庶人既无本国之君服，又无至尊服，则是无君，亦不可不示其变。如今叙衫亦不害，此亦只存得些影子。”问：“士庶亦不可久。”“庶人为国君亦止齐衰三月，诸侯之大夫为天子，亦止小宝む衰。”或问：“有官人嫁娶在诿磲帷！痹唬骸爸徊豢纱花用乐，少示其变。”又曰：“至尊之服，要好，初来三日用古冠服，上衣下裳；以後却用今所制服，四脚幞头等。自京官以上是一等服，京官以下是一等服，士人又一等服，庶人又一等服。如此等级分明，也好。”器之问：“寿皇行三年之丧，是谁建议？”曰：“自是要行，这是甚次第！可惜无好宰相将顺成此一大事。若能因举行盛典及於天下，一整数千百年之陋，垂数千百年之成宪，是甚次第！时相自用紫衫皂带，入临用白衫，待退归便不著。某前日在上前说及三年之丧，亦自感动，次日即付出与礼官集议，意甚好。不知後来如何忽又住了，却对宰相说：‘也似吒异。’不知寿皇既已行了，又有甚吒异？只是亦无人助成此事。因检仪礼注疏说嫡孙承重甚详。君之丧服，士庶亦可聚哭，但不可设位。某在潭州时，亦多有民众欲入衙来哭，某初不知，外面被门子止约了。待两三日方知，遂出榜告示，亦有来哭者。”〔贺孙〕（以下君丧。）
    因说：“天子之丧，自太子宰执而下，渐降其服，至於四海，则尽三月。服，谓凶服。讣所至，不问地之远近，但尽於三月而止。天子初死，近地先闻，则尽三月；远地或後闻之，亦止於三月之内也。”又云：“古者次第，公卿大夫与列国之诸侯，各为天子三年之丧；而列国之卿大夫，又各为其君三年之服；盖止是自服其君。如诸侯之大夫，为本国诸侯服三年之丧，则不复为天子服。百姓则畿内之民，自为天子服本国之君服三年之丧也。故礼曰‘百姓为天子、诸侯有土者，服三年之丧’，为此也。”又云：“‘君之丧，诸达官之长，杖。’达官，谓得自通於君者，如内则公卿、宰执、六曹之长，九寺、五监之长，外则监司、郡守，皆自得通章奏於君者。凡此者皆杖，以次则不杖。如太常卿杖，太常少卿则不杖。若无太常卿，则少卿代之杖也。只不知王畿之内，公卿之有采地者，其民当何如服，当检看。”〔卓〕
    徽庙讣至，胡明仲知严州，众议欲以日易月。张晋彦为司理，为明仲言：“前世以日易月，皆是有遗诏。今太上在远，无遗诏，岂可行？”胡曰：“然则如之何？”曰：“盍请之於朝？”胡如其说，不报。〔可学〕
    高宗登遐，寿皇麻衣不离身，而臣子晏然朝服如常，只於朝见时，略换皂带，以为服至尊之服。冠有数样，衣有数样，所以当来如此者，乃是甚么时，便著甚么样冠服。昨闻朝廷无所折衷，将许多衣服一齐重叠著了。古礼恐难行，如今来却自有古人做未到处。如古者以皮束棺，如何会弥缝？又，设熬黍稷於棺旁以惑蚍蜉，可见少智。然三日便殡了，又见得防虑之深远。今棺以用漆为固，要拘三日便殡，亦难。丧最要不失大本。如不用浮屠，送葬不用乐，这也须除却。所谓古礼难行者，非是道不当行，只怕少间止了得要合那边，要合这边，到这里一重大利害处，却没理会，却便成易了。古人已自有个活法，如身执事者面垢而已之类。〔贺孙〕
    器远问：“‘安常习故’，是如何？”曰：“云云。如亲生父母，子合当安之。到得立为伯叔後，疑於伯叔父有不安者，这也是理合当如此。然而自古却有大宗无子，则小宗之子为之後。这道理又却重。只得安於伯叔父母，而不可安於所生父母。丧服则为为後父母服三年，所生父母只齐衰，不杖，期。”〔贺孙〕以下服制。
    问：“‘天下事易至於安常习故’，如何？”曰：“且如今人为所生父母齐衰，不杖，期，为所养父母斩衰三年，以理观之，自是不安。然圣人有个存亡继绝底道理，又不容不安。且如濮安懿王事，当时皆以司马公为是。今则濮安懿王下却有主祀，朝廷却未尝正其号。”〔卓〕
    祖在父亡，祖母死，亦承重。〔毕〕
    嫡孙承重，庶孙是长亦不承。
    庶子之长子死，亦服三年。〔扬〕
    礼只有父母服，他服并无，故今长幼服都无考。妻服期，子以父在，服亦期，故哭祭之类同。今律则不然，故其礼皆龃龉。〔扬〕
    显道问服制。曰：“唐时添那服制，添得也有差异处。且如亲叔伯是期，堂叔须是大功，乃便降为小宝，不知是怎生地。”〔义刚〕
    服议，汉儒自为一家之学，以仪礼丧服篇为宗。礼记中小记大传则皆申其说者，详密之至，如理丝栉洹？墒钥贾，画作图子，更参以通典及今律令，当有以见古人之意不苟然也。〔颢〕
    问：“孝子於尸柩之前，在丧礼都不拜，如何？”曰：“想只是父母在生时，子弟欲拜，亦须俟父母起而衣服。今恐未忍以神事之，故亦不拜。”〔胡泳〕（以下居丧。）
    或问：“哀慕之情，易得间断，如何？”曰：“此如何问得人！孝子丧亲，哀慕之情，自是心有所不能已，岂待抑勒，亦岂待问人？只是时时思慕，自哀感。所以说‘祭思敬，丧思哀’。只是思著自是敬，自是哀。若是不哀，别人如何抑勒得他！”因举“宰我问三年之丧”云云，曰：“女安则为之！圣人也只得如此说，不当抑勒他，教他须用哀。只是从心上说，教他自感悟。”亻崖悸浴
    问“居丧以来，惟看丧礼，不欲读他书，恐妨哀。然又觉精神元自荒迷，更专一用心去考索制度名物，愈觉枯燥。今欲读语孟，不知如何？”曰“居丧初无不得读书之文。古人居丧废业，业是иね上版子；废业，谓不作乐耳。古人礼乐不去身，惟居丧然後废乐。故‘丧复常，读乐章’。周礼司业者，亦司乐也。”
    叔器问：“今之墨衰便於出入，而不合礼经，如何？”曰：“若不能出，则不服之亦好。但有出入治事，则只得服之。丧服四制说：‘百官备，百物具。不言而事行者，扶而起；言而後事行者，杖而起；身执事而後行者，面垢而已。’盖惟天子诸侯始得全伸其礼，庶人皆是自执事，不得伸其礼。”〔淳〕义刚同。
    亲丧，兄弟先满者先除服，後满者後除，以在外闻丧有先後者。〔扬〕
    丧妻者，木主要作妻名，不可作母名。若是妇，须作妇名，翁主之。卒哭即凇８立木主於灵坐，朝夕奠就之，三年除之。〔扬〕
    长子死，则主父丧，用次子，不用侄，今法如此。宗子法立，则用长子之子。此法已坏，只从今法。〔扬〕
    问：“丧之五服皆有制，不知饮食起居，亦当终其制否？”曰：“合当尽其制。但今人不能行，然在人斟酌行之。”〔取
    问：“丧礼不饮酒，不食肉。若朝夕奠，及亲朋来奠之馔，则如之何？”曰：“与无服之亲可也。”〔淳〕
    丧葬之时，只当以素食待客。祭馔荤食，只可分与仆役。〔贺孙〕
    问：“居丧，为尊长强之以酒，当如何？”曰：“若不得辞，则勉徇其意，亦无害。但不可至沾醉，食已复初可也。”问：“坐客有歌唱者如之何？”曰：“当起避。”〔亻选
    或问：“亲死遗嘱教用僧道，则如何？”曰：“便是难处。”或曰：“也可以不用否？”曰：“人子之心有所不忍。这事，须子细商量。”〔胡泳〕
    或问：“设如母卒，父在，父要循俗制丧服，用僧道火化，则如何？”曰：“公如何？”曰：“只得不从。”曰：“其他都是皮毛外事，若决如此做，从之也无妨，若火化则不可。”泳曰：“火化，则是残父母之遗骸。”曰：“此话若将与丧服浮屠一道说，便是未识轻重在。”〔胡泳〕
    “丧三年不祭。”盖孝子居倚庐垩室，只是思慕哭泣，百事皆废，故不祭耳。然亦疑当令宗人摄祭，但无明文，不可考耳。〔闳祖〕（以下丧废祭。）
    “伊川谓，三年丧，古人尽废事，故并祭祀都废。今人事都不废，如何独废祭祀？故祭祀可行。”先生曰：“然。亦须百日外方可。然奠献之礼，亦行不得。只是铺排酒食仪物之类後，主祭者去拜。若是百日之内要祭，或从伯叔兄弟之类，有人可以行。”或问：“今人以孙行之，如何？”曰：“亦得。”又曰：“期、大小宝、缌麻之类服，今法上日子甚少，便可以入家庙烧香拜。”〔扬〕
    问“丧三年不祭”。曰：“程先生谓，今人居丧，都不能如古礼，却於祭祀祖先独以古礼不行，恐不得。横渠曰：‘如此，则是不以礼祀其亲也。’某尝谓，如今人居丧时，行三二分居丧底道理，则亦当行三二分祭先底礼数。”今按：此语非谓只可行三二分，但既不得尽如古，则丧祭亦皆当存古耳。〔广〕
    古人缌麻已废祭祀，恐今人行不得。〔扬〕
    问：“三年丧中，得做祭文祭故旧否？”曰：“古人全不吊祭，今不柰何。胡籍溪言，只散句做，不押韵。”〔扬〕
    先生以子丧，不举盛祭，就影堂前致荐，用深衣幅巾。荐毕，反丧服，哭奠於灵，至恸。〔贺孙〕
    问：“练而冢是否？”曰：“此是殷礼，而今人都从周礼。若只此一件却行殷礼，亦无意思。若如陆子静说，诹吮愠去几筵，则须练而凇Ｈ糁Ｊ纤弹诒细匆浦鞒鲮肚蓿则当如周制，谝嗪魏Γ俊薄埠厮铩常ㄒ韵炉凇＃
    今不立昭穆，即所谓“陟对祖、曾祖姑”者，无情理也。〔德明〕
    古人所以陟蹲嬲撸以有庙制昭穆相对，将来祧庙，则以新死者安於祖庙。所以设诩涝ジ妫使死者知其将来安於此位；亦令其祖知是将来移上去，其孙来居此位。今不异庙，只共一堂排作一列，以西为上，则将来祧其高祖了，只趱得一位，死者当移在祢处。如此则只当陟颍今陟蹲妫全无义理。但古人本是陟蹲妫今又难改他底，若卒改他底，将来後世或有重立庙制，则又著改也。神宗朝欲议立朝廷庙制，当时张虎则以为祧庙诿碇灰埔晃唬陆农师则以为诿盱雒斫砸埔辉选Ｈ缗┦χ说，则是世为昭穆不定，岂得如此？文王却是穆，武王却是昭。如曰“我穆考文王”，又曰“我昭考武王”。又如左传说：“管、蔡、成阝、霍、鲁、卫、毛、冉阝、郜、雍、曹、滕、毕、原、酆、郇，文之昭也。”这十六国是文王之子，文王是穆，故其子曰“文之昭也”。“于阝晋应韩，武之穆也”，这四国是武王之子，武王是昭，故其子曰“武之穆也”。则昭穆是万世不可易，岂得如陆氏之说？陆氏礼象图中多有杜撰处。不知当时庙制，後来如何不行？〔贺孙〕
    谛轮鞫迁旧主，亦合告祭旧主，古书无所载，兼不说迁於何所。天子则有始祖之庙，而藏之夹室，大夫亦自有始祖之庙。今皆无此，更无顿处。古人埋桑主於两阶间，盖古者阶间人不甚行；今则混杂，亦难埋於此，看来只得埋於墓所。大戴礼说得迁谝惶酰又不分晓。
    先生以长子大祥，先十日朝暮哭，诸子不赴酒食会。近祥则举家蔬食，此日除凇Ｏ壬累日颜色忧戚。〔贺孙〕
    二十五月祥後便礻覃，看来当如王肃之说，於‘是月礻覃，徙月乐’之说为顺。而今从郑氏之说，虽是礼疑从厚，然未为当。看来而今丧礼须当从仪礼为正。如父在为母期，非是薄於母，只为尊在其父，不可复尊在母，然亦须心丧三年。及嫂叔无服，这般处皆是大项事，不是小节目，後来都失了。而今国家法为所生父母皆心丧三年，此意甚好。〔贺孙〕（以下礻覃。）
    先是旦日，吴兄不讲礼。先生问何故。曰：“为祖母承重，方在礻覃，故不敢讲贺礼。”或问：“为祖母承重，有礻覃制否？”曰：“礼惟於父母与长子有礻覃。贺孙录云：“却於祖母未闻。”今既承重，则便与父母一般了，当服礻覃。”〔广〕（贺孙同。）
    或问：“女子已嫁，为父母礻覃否？”曰：贺孙录云：“想是无此礼。”“据礼云父在为母礻覃，止是主男子而言。”〔广〕（贺孙同。）
    问：“今吊者用横乌，如何？”曰：“此正与‘羔裘玄冠不以吊’相反，亦不知起於何时。想见当官者既不欲易服去吊人，故杜撰成个礼数。若丫邮保只当易服用叙衫。”〔广〕（吊。）
    “本朝於大臣之丧，待之甚哀。”贺孙举哲宗哀临温公事。曰：“温公固是如此，至於尝为执政，已告老而死，祖宗亦必为之亲临罢乐。看古礼，君於大夫，小敛往焉，大敛往焉；於士，既殡往焉；何其诚爱之至！今乃恝然。这也只是自渡江後，君臣之势方一向悬绝，无相亲之意，故如此。古之君臣所以事事做得成，缘是亲爱一体。因说虏人初起时，其酋长与部落都无分别，同坐同饮，相为戏舞，所以做得事。如後来兀术犯中国，虏掠得中国士类，因有教之以分等陛立制度者，於是上下位势渐隔，做事渐难。”〔贺孙〕（君临臣丧。）
    某旧为先人饰棺，考制度作帷R，李先生以为不切。而今礼文觉繁多，使人难行。後圣有作，必是裁减了，方始行得。〔贺孙〕（饰棺。）
    先生殡其长子，诸生具香烛之奠。先生留寒泉殡所受吊，望见客至，必涕泣远接之；客去，必远送之。就寒泉肺飨蜷搿＞虻厣疃尺，阔三四尺，内以火砖铺砌，用石灰重重遍涂之，棺木及外用土砖夹砌。将下棺，以食五味奠亡人，次子以下皆哭拜。诸客拜奠，次子代亡人答拜。盖兄死子幼，礼然也。〔贺孙〕以下殡。
    伯量问：“殡礼可行否？”曰：“此不用问人，当自观其宜。今以不漆不灰之棺，而欲以砖土围之，此可不可耶？必不可矣。数日见公说丧礼太繁絮，礼不如此看，说得人都心闷。须讨个活物事弄，如弄活蛇相似，方好。公今只是弄得一条死蛇，不济事。某尝说，古者之礼，今只是存他一个大概，令勿散失，使人知其意义，要之必不可尽行。如始丧一段，必若欲尽行，则必无哀戚哭泣之情。何者？方哀苦荒迷之际，有何心情一一如古礼之繁细委曲？古者有相礼者，所以导孝子为之。若欲孝子一一尽依古礼，必躬必亲，则必无哀戚之情矣。况只依今世俗之礼，亦未为失，但使哀戚之情尽耳。有虞氏瓦棺而葬，夏后氏┾周，必无周人之繁文委曲也。又礼，龉阒杏蒙体之属，久之必溃烂，却引褚希非所以为亡者虑久远也。古人龉阒兄梦锷醵唷Ｒ阅彻壑，礼文之意太备，则防患之意反不足。要之，只当防虑久远，‘毋使土亲肤’而已，其他礼文皆可略也。又如古者棺不钉，不用漆粘。而今灰漆如此坚密，犹有蚁子入去，何况不使钉漆！此皆不可行。孔子曰：‘如用之，则吾从先进。’已是厌周之文了。又曰：‘行夏之时，乘殷之辂。’此意皆可见。使圣贤者作，必不尽如古礼，必裁酌从今之宜而为之也。又如士相见礼、乡饮酒礼、射礼之属，而今去那里行？只是当存他大概，使人不可不知。方周之盛时，礼又全体皆备，所以不可有纤毫之差。今世尽不见，徒掇拾编缉於残编断简之馀，如何必欲尽仿古之礼得！”或曰：“‘郁郁乎文哉？吾从周。’圣人又欲从周之文，何也？”曰：“圣人之言，固非一端。盖圣人生於周之世。周之一代，礼文皆备，诚是整齐，圣人如何不从得！只是‘如用之则吾从先进’，谓自为邦则从先进耳。”〔亻选
    伯谟问：“某人家欲除服而未葬，除之则魂魄无所依，不可诿怼！痹唬骸安豢桑如何不早葬？葬何所费？只是悠悠。”因语：“莆人葬，只是於马鬣上，大可忧！须是悬棺而葬。”〔可学〕（以下葬。）
    丧事都不用冥器粮瓶之类，无益有损。棺椁中都不著世俗所用者一物。〔扬〕
    因说地理，曰：“程先生亦拣草木茂盛处，便不是不择。伯恭却只胡乱平地上便葬。若是不知此理，亦不是。若是知有此道理，故意不理会，尤不是！”〔┿〕
    尧卿问合葬夫妇之位。曰：“某当初葬亡室，只存东畔一位，亦不曾考礼是如何。”安卿云：“地道以右为尊，恐男当居右。”曰：“祭以西为上，则葬时亦当如此，方是。”〔义刚〕
    先生葬长子丧仪：铭旌，埋铭，魂轿，柩止用紫盖。尽去繁文。埋铭石二片，各长四尺，阔二尺许，止记姓名岁月居里。刻讫，以字面相合，以铁束之，置於龉闵稀Ｆ潼龉阌檬，上盖厚一尺许，五六段横凑之，两旁及底五寸许。内外皆用石灰、杂炭末、细沙、黄泥筑之。〔贺孙〕
    问改葬。曰：“须告庙而後告墓，方启墓以葬；葬毕，奠而归，又告庙，哭，而後毕事，方稳。行葬更不必出主，祭告时却出主於寝。”〔贺孙〕
    “人家墓龉愎组ぃ切不可太大，当使龉憬瞿苋蓍ぃ椁仅能容棺，乃善。去年此间陈家坟墓遭发掘者，皆缘龉阒刑阔，其不能发者，皆是龉阒邢列∥拗脚手处，此不可不知也。又，此间坟墓山脚低卸，故盗易入。”问：“坟与墓何别？”曰：“墓想是茔域，坟即土封隆起者。光武纪云，为坟但取其稍高，四边能走水足矣。古人坟极高大，龉阒腥莸萌诵校也没意思。法令，一品以上坟得一丈二尺，亦自亻尽斑矣。”守约云：“坟墓所以遭发掘者，亦阴阳家之说有以启之。盖凡发掘者，皆以葬浅之故。若深一二丈，自无此患。古礼葬亦许深。”曰：“不然，深葬有水。尝见兴化漳泉间坟墓甚高。问之，则曰，棺只浮在土上，深者仅有一半入地，半在地上，所以不得不高其封。後来见福州人举移旧坟稍深者，无不有水，方知兴化漳泉浅葬者，盖防水尔。北方地土深厚，深葬不妨。岂可同也？”问：“椁外可用炭灰杂沙土否？”曰：“只纯用炭末置之椁外，椁内实以和沙石灰。”或曰：“可纯用灰否？”曰：“纯灰恐不实，须杂以筛过沙，久之沙灰相乳入，其坚如石。椁外四围上下，一切实以炭末，约厚七八寸许；既辟湿气，免水患，又截树根不入。树根遇炭，皆生转去，以此见炭灰之妙。盖炭是死物，无情，故树根不入也。抱朴子曰：‘炭入地，千年不变。’”问：“范家用黄泥拌石炭实椁外，如何？”曰：“不可。黄泥久之亦能引树根。”又问：“古人用沥青，恐地气蒸热，沥青溶化，棺有偏陷，却不便。”曰：“不曾亲见用沥青利害。但书传间多言用者，不知如何。”〔亻选
    “风之为物，无物不入。因解“巽为风”。今人棺木葬在地中，少间都吹呙了，或吹翻了。”问：“今地上安一物，虽烈风，未必能吹动。何故地如此坚厚，却吹得动？”曰：“想得在地中蕴蓄欲发，其力盛猛；及出平地，则其气涣散矣。”或云：“恐无此理。”曰：“政和县有一人家，葬其亲於某位。葬了，但时闻龉阒邢焐。其家以为地之善，故有此响。久之家业渐替，子孙贫穷，以为地之不利，遂发视之。见棺木一边击触皆损坏，其所击触处正当龉闱爸笼龉悖今卷鲎ㄎ之，棺木所入之处也。”或云：“恐是水浸致然。”曰：“非也。若水浸，则安能击触有声？不知此理如何。”
    古人惟家庙有碑，庙中者以系牲。冢上四角四个，以系索下棺；棺既下，则埋於四角，所谓“丰碑”是也。或因而刻字於其上。後人凡碑刻无不用之，且於中间穴孔，不知欲何用也。今会稽大禹庙有一碑，下广锐而上小薄，形制不方不圆，尚用以系牲，云是当时葬禹之物。上有隶字，盖後人刻之也。〔亻选潮。
    ●卷九十・礼七
    ◎祭
    如今士大夫家都要理会古礼。今天下有二件极大底事，恁地循袭：其一是天地同祭於南郊；其一是太祖不特立庙，而与诸祖同一庙。自东汉以来如此。又录云：“千五六百年无人整理。”“子谓为刍灵者善，谓为俑者不仁。”虽是前代已用物事，到不是处，也须改用教是，始得。”〔贺孙〕（以下天地之祭。）
    古时天地定是不合祭，日月山川百神亦无合共一时祭享之礼。当时礼数也简，仪从也省，必是天子躬亲行事。岂有祭天便将下许多百神一齐排作一堆都祭！只看郊台阶级，两边是踏过处，中间自上排下，都是神位，更不通看。〔贺孙〕
    问先朝南、北郊之辨。曰：“如礼说‘郊特牲，而社稷太牢’，书谓‘用牲於郊牛二’，及‘社于新邑’，此其明验也。故本朝後来亦尝分南、北郊。至徽宗时，又不知何故却合为一。”又曰：“但周礼亦只是说祀昊天上帝，不说祀后土，故先儒说祭社便是。”又问：“周礼，大司乐，冬至奏乐於圜丘以礼天，夏至奏乐於方丘以礼地。”曰：“周礼中止有此说。更有‘礼大神，享大鬼，祭大拧之说，馀皆无明文。”〔广〕
    “天地，本朝只是郊时合祭。神宗尝南郊祭天矣，未及次年祭地而上仙。元碳洌尝议分祭。东坡议只合祭，引诗郊祀天地为证，刘元城逐件驳之。秋冬祈现类，亦是二祭而合言之。东坡只是谓祖宗几年合祭，一旦分之，恐致祸，其说甚无道理。元城谓子由在政府，见其论无道理，遂且罢议。後张耒辈以众说易当时文字。徽宗时分祭，祀后土皇地牛汉时谓之‘媪神’。汉武明皇以南郊祭天为未足，遂祭於泰山；以北郊祭地为未足，遂祭於汾阴，立一后土庙。真宗亦皆即泰山汾阴而祭焉。”先生曰：“分祭是。”〔扬〕
    先生因泛说祭祀，以社祭为祀地。“诸儒云，立大社、王社，诸侯国社、侯社。五峰有此说，谓此即祭地之礼。道夫录云：“五峰言无北郊，只社便是祭地，却说得好。”周礼他处不说，只宗伯‘以黄琮礼地’。注谓夏至地神在昆仑。典瑞‘两圭有邸以祀地’。注谓祀於北郊。大司乐‘夏日至，於泽中方丘奏之八变，则地趴傻枚礼矣’。他书亦无所考。书云：‘乃社于新邑，牛一、羊一。’然礼云诸侯社稷皆少牢，此处或不可晓。”〔贺孙〕
    如今郊礼合祭天地。周礼有“圜丘、方泽”之说，後来人却只说地便是后土，见於书传，言郊社多矣。某看来不要如此，也自还有方泽之祭。但周礼其他处又都不说，亦未可晓。〔木之〕
    如今祀天地山川神，塑貌像以祭，极无义理。〔木之〕
    尧卿问：“社主，平时藏在何处？”曰：“向来沙随说，以所宜木刻而为主。某尝辨之，後来觉得却是。但以所宜木为主。如今世俗神树模样，非是将木来截作主也。以木名社，如栎社、加苌缰类。”又问社稷神。曰：“说得不同。或云，稷是山林原隰之神，或云是仙瘛？蠢待仙窠鲜牵社是土神。”又问：“社何以有神？”曰：“能生物，便是神也。”又曰：“周礼，亡国之神，却用刑人为尸。一部周礼却是看得天理烂熟也。”〔夔孙〕（以下社。）
    程沙随云：“古者社以木为主，今以石为主，非古也。”〔方子〕
    五祀：行是道路之神，伊川云是宇廊，未必然；门是门神，户是户神，与中ニ、灶，凡五。古圣人为之祭祀，亦必有其神。如孔子说：“祭如在，祭神如神在。”是有这祭，便有这神；不是圣人若有若亡，见得一半，便自恁地。但不如後世门神，便画一个神象如此。〔贺孙〕（以下五祀。）
    叔器问五祀祭行之义。曰：“行，堂涂也。古人无廊屋，只於堂阶下取两条路。五祀虽分四时祭，然出则独祭行。及出门，又有一祭。作两小山於门前，烹狗置之山上，祭毕，却就山边吃，却推车从两山间过，盖取跋履山川之义。”舜功问：“祭五祀，想也只是当如此致敬，未必有此神。”曰：“神也者，妙万物而言者也。盈天地之间皆神。若说五祀无神处，是甚么道理？”叔器问：“天子祭天地，诸侯祭山川，大夫祭五祀，士庶人祭其先，此是分当如此否？”曰：“也是气与他相关。如天子则是天地之主，便祭得那天地。若似其他人，与他人不相关後，祭个甚么？如诸侯祭山川，也只祭得境内底。如楚昭王病後卜云：‘河为祟。’诸大夫欲祭河，昭王自言楚之分地不及於河，河非所以为祟。孔子所以美之云，昭王之不失国也宜哉！这便见得境外山川与我不相关，自不当祭。”又问：“如杀孝妇，天为之旱，如何？”曰：“这自是他一人足以感动天地。若祭祀，则分与他不相关，如何祭得？”又问：“人而今去烧香拜天之类，恐也不是。”曰：“天只在我，更祷个甚么？一身之中，凡所思虑运动，无非是天。一身在天里行，如鱼在水里，满肚里都是水。某说人家还醮无意思，一作“最可笑”。岂有斟一杯酒，盛两个饼，要享上帝！且说有此理无此理？某在南康祈雨，每日去天庆观烧香。某说，且谩去。一作“且慢”。今若有个人不经州县，便去天子那里下状时，你嫌他不嫌他？你须捉来打，不合越诉。而今祈雨，却如何不祭境内山川？如何更去告上帝？”〔义刚〕
    问：“灶可祭否？”曰：“人家饮食所系，亦可祭。”问灶尸。曰：“想是以庖人为之。”问祭灶之仪。曰：“亦略如祭宗庙仪。”〔淳〕
    问：“月令，灶在庙门之外，如何？”曰：“五祀皆在庙中，灶在庙门之东。凡祭五祀，皆设席於奥，而设主奠俎於其所祭之处。已乃设馔迎尸於奥。”〔铢〕
    因说：“五祀，伊川疑不祭井。古人恐是同井。”曰：“然。”〔可学〕
    古者人有远行者，就路间祭所谓“行神”者。用牲为两断，车过其中，祭了却将吃，谓之“饯礼”。用兵时，用犯军法当死底人斩於路，却兵过其中。〔扬〕
    祖道之祭，是作一堆土，置犬羊於其上，祭毕而以车碾从上过，象行者无险阻之患也，如周礼“犯醑病笔且病４耸敲磐馐隆Ｃ拍谟钟行屑溃乃祀中之一也。〔焘〕
    祈雨之类，亦是以诚感其气。如祈神佛之类，亦是其所居山川之气可感。今之神佛所居，皆是山川之胜而灵者。雨亦近山者易至，以多阴也。〔扬〕
    古人神位皆西坐东向，故献官皆西向拜。而今皆南向了，释奠时，献官犹西向拜，不知是如何？以下祀先圣。
    室中西南隅乃主位。室中西牖东户。若宣圣庙室，则先圣当东向，先师南向。如周人剜方拣，喾东向，稷南向。今朝庭宗庙之礼，情文都自相悖，不晓得。古者主位东向，配位南向，故拜即望西。今既一列皆南向，到拜时亦却望西拜，都自相背。古者用笾豆矬等陈於地，当时只席地而坐，故如此饮食为便。今塑像高高在上，而祭馔反陈於地，情文全不相称。曩者某人来问白鹿塑像，某答以州县学是天子所立，既元用像，不可更。书院自不宜如此，不如不塑像。某处有列子庙，却塑列子膝坐於地，这必有古像。行古礼，须是参用今来日用常礼，庶或飨之。如太祖祭，用矬笾豆之外，又设牙盘食用碗缰类陈於床，这也有意思，到神宗时废了。元坛酰复用。後来变元讨政，故此亦遂废。〔贺孙〕
    夫子像设置於椅上，已不是，又复置在台座上，到春秋释奠却乃陈矬笾豆於地，是甚义理？某几番说要塑宣圣坐於地上，如设席模样，祭时却自席地。此有甚不可处？每说与人，都道差异，不知如何。某记在南康，欲於学中整顿宣圣，不能得。後说与交代云云，宣圣本不当设像，春秋祭时，只设主祭可也。今不可行，只得设像坐於地，方始是礼。〔取
    先圣冕服之制殊不同。詹卿云：“羁冕画龙於胸。”然则济嶂雉，毳冕之宗彝，皆画於胸。〔铢〕
    释奠，据开元礼，只是临时设位，後来方有塑像。颜孟配飨，始亦分位於先圣左右，後来方并坐於先圣之东西乡。当来所降指挥，今亦无处寻讨。〔必大〕
    孔子居中，颜孟当列东坐西向。七十二人先是排东庑三十六人了，却方自西头排起，当初如此。自升曾子於殿上，下面趱一位，次序都乱了。此言漳州，未知他处如何。又云：“某经历诸处州县学，都无一个合礼序。”〔贺孙〕
    高宗御制七十二子赞，曾见他处所附封爵姓名，多用唐封官号。本朝已经两番加封，如何恁地？〔贺孙〕
    谒宣圣焚香，不是古礼。拜进将捻香，不当叩首。只直上捻香了，却出笏叩首而降拜。〔贺孙〕
    释奠散斋，因云：“陈肤仲以书问释奠之仪。今学中仪，乃礼院所班，多参差不可用。唐开元礼却好。开宝礼只是全录开元礼，易去帝号耳。若政和五礼则甚错。今释奠有伯鱼而无子思，又‘十哲’亦皆差互，仲弓反在上。且如绍兴中作七十二子赞，只据唐爵号，不知後来已经加封矣。近尝申明之。”〔可学〕
    因论程沙随辨五礼新仪下丁释奠之说，而曰：“政和中编此书时，多非其人，所以差误如此。续已有指挥改正。唐开元礼既失烦缛，新仪又多脱略。如亲祠一项，开元礼中自先说将升车，执某物立车右，到某处，方说自车而降。今新仪只载降车一节，却无其先升车事前一段。既如此载後，凡亲祠处段段皆然。”今行礼时，又俱无此升降之仪。〔必大〕
    孟子配享，乃荆公请之。配享只当论传道，合以颜子曾子子思孟子配。尝欲於愎茸罅⑾仁ニ南团洌右立二程诸先生，後不曾及。在南康时，尝要入文字从祀伯鱼。以渐去任，不欲入文字理会事，但封与刘淳叟，以其为学官，可以言之。〔扬〕
    “在漳州日，陈请释奠礼仪，到如今只恁地白休了。子约为藉田令，多少用意主张，诸礼官都没理会了，遂休。”坐客云：“想是从来不曾理会得，故怕理会。”曰：“东坡曾云，今为礼官者，皆是自牛背上拖将来。今看来是如此。”因问张舅忠甫家须臾别有礼书，令还乡日询求之。致道云：“今以时文取辟，下梢这般所在，全理会不得。”曰：“向时尚有开宝通礼科，令其熟读此书，试时挑问。後来又做出通礼，如注释一般。如人要治此，必须连此都记得。如问云，笾起於何时？逐一说了後，又反复论议一段，如此亦自好。漳州煞有文字，皆不得写。如今朝廷颁行许多礼书，如五礼新仪，未是。若是不识礼，便做不识礼，且只依本写在也得。又去杜撰，将古人处改了。”是日因看薛直老行状中有述其初为教官，陈请改上丁释奠事。“盖其见当时用下丁，故请改之。旧看古礼中有一处注云：‘春用二月上丁，秋用八月下丁。’今忘记出处。向亦欲检问象先，及漳州陈请释奠仪，欲乞委象先，又思量渠不是要理会这般事人，故已之。”〔贺孙〕
    新书院告成，明日欲祀先圣先师，古有释菜之礼，约而可行，遂检五礼新仪，令具其要者以呈。先生终日董役，夜归即与诸生斟酌礼仪。鸡鸣起，平明往书院，以厅事未备，就讲堂礼。宣圣像居中，兖国公颜氏、成阝侯曾氏、沂水侯孔氏、邹国公孟氏西向配北上。并纸牌子。濂溪周先生、东一。明道程先生、西一。伊川程先生、东二。康节邵先生、西二。司马温国文正公、东三。横渠张先生、西三。延平李先生东四。从祀。亦纸牌子。并设於地。祭仪别录。祝文别录。先生为献官，命贺孙为赞，直卿居甫分奠，叔蒙赞，敬之掌仪。堂狭地润，颇有失仪。但献官极其诚意，如或享之，邻曲长幼并来陪。礼毕，先生揖宾坐，宾再起，请先生就中位开讲。先生以坐中多年老，不敢居中位，再辞不获，诸生复请，遂就位，说为学之要。午饭後，集众宾饮，至暮散。〔贺孙〕
    李丈问太庙堂室之制。曰：“古制是不可晓。礼说，士堂後一架为室，盖甚窄。架即也。天子便待加得五七架，亦窄狭。不知周家三十以上神主位次相逼，如何行礼？室在堂後一间，後堂内左角为户而入。西壁如今之墙上为龛，太祖居之，东向。旁两壁有牖，群昭列於北牖下而南向，群穆列於南牖下而北向。堂又不为神位，而为人所行礼之地。天子设黼侦吨校受诸侯之朝。”〔淳〕（义刚录同。以下天子宗庙之祭。）
    “祖有功而宗有德”，是为百世不迁之庙。商六百年，只三宗，皆以有功德当百世祀，故其庙称“宗”。至後世始不复问其功德之有无，一例以“宗”称之。〔必大〕
    古人七庙，恐是祖宗功德者不迁。胡氏谓如此，则是子孙得以去取其祖宗。然其论续谥法，又谓谥乃天下之公义，非子孙得以私之。如此，则庙亦然。〔扬〕
    问：“汉诸儒所议礼如何？”曰：“刘歆说得较是。他谓宗不在七庙中者，谓恐有功德者多，则占了那七庙数也。”问：“文定‘七庙’之说如何？”曰：“便是文定好如此硬说，如何恁地说得！且如商之三宗，若不是别立庙，後只是亲庙时，何不胡乱将三个来立？如何恰限取祖甲太戊高宗为之？‘祖有功，宗有德’，天下後世自有公论，不以拣择为嫌。所谓‘名之曰“幽”、“厉”，虽孝子慈孙，百世不能改’。那个好底自是合当宗祀，如何毁得！如今若道三宗只是亲庙，则是少一个亲庙了。便是书难理会。且如成王崩後十馀日，此自是成服了，然顾命却说麻冕、黼裳、彤裳之属，如此便是脱了那麻衣，更来著色衣。文定便说道是摄行践阼之礼。某道，政事便可摄而行，阼岂可摄而践！如何恁地硬说？且如元年，他便硬道不要年号。而今有年号，人尚去揩改契书之属；若更无後，当如何？”又问：“‘志一则动气’，是‘先天而天弗违’，‘气一则动志’，是‘後天而奉天时’，其意如何？”曰：“他是说春秋成後致麟，先儒固亦有此说。然亦安知是作起获麟，与文成致麟？但某意恐不恁地，这似乎不祥。若是一个麟出後，被人打杀了，也扌尾伞！币蜓裕骸奥碜幼道，兖州曾有一麟。”胡叔器云：“但是古老相传，旧日开江有一白驹。”先生曰：“马说是二十年间事。若白驹等说，是起於禹。如颜师古注‘启母石’之说，政如此。近时广德军张大王分明是仿这一说。”〔义刚〕
    庙，商七世，周亦七世。前汉初立三宗，後王莽并後汉末，又多加了“宗”字，又一齐乱了。唐十二庙。本朝则韩持国本退之丿偎奠胭易妫又欲止起於太祖。其议纷纷，合起僖祖典礼，都只将人情处了，无一人断之以公。自合只自僖祖起，後世德薄者祧之。周庙，文王在丰，武王又在一处，自合只同一处，方是。不知如何。周庙：后稷文武高曾祖考七庙。〔扬〕
    今之庙制，出於汉明帝，历代相承不改。神宗尝欲更张，今见於陆农师集中，史却不载。〔可学〕
    问：“诸侯庙制，太祖居北而南向，昭庙二在其东南，穆庙二在其西南，皆南北相重。不知当时每庙一处，或共一室各为位也。”曰：“古庙则自太祖以下各是一室，陆农师礼象图可考。西汉时，高帝庙、文帝顾成之庙，犹各在一处。但无法度，不同一处。至明帝谦贬，不敢自当立庙，陟豆馕涿恚其後遂以为例。至唐，太庙及群臣家庙，悉如今制，以西为上也。至祢处谓之‘东庙’，只作一列。今太庙之制亦然。”〔德明〕
    邓子礼问：“庙主自西而列，何所据？”曰：“此也不是古礼。如古时一代，只奉之於一庙。如后稷为始封之庙，文王自有文王之庙，武王自有武王之庙，不曾混杂共一庙。”〔贺孙〕
    诸侯有四时之伲毕竟是祭有不及处，方如此。如春秋“有事於太庙”。太庙，便是群祧之主皆在其中。〔义刚〕
    或问：“‘远庙为祧’，如何？”曰：“天子七庙，如周文武之庙不祧。文为穆，则凡後之属乎穆者皆归于文之庙；武为昭，则凡後之属乎昭者皆归乎武之庙也。”〔时举〕
    昭、穆，昭常为昭，穆常为穆。中间始祖，太庙门向南，两边分昭、穆。周家则自王季以上之主，皆祧於后稷始祖庙之夹室；自成王昭王以下则随昭、穆递迁於昭、穆之首庙，至首庙而止。如周，则文王为穆之首庙，武王为昭之首庙。凡新崩者诿恚则看昭、穆。但昭则从昭，穆则从穆，不交互两边也。又云：“诸庙皆有夹室。”
    尧卿问“高为穆”之义。曰：“新死之主，新诒阍谡颜庖慌拧Ｇ胰缰詈钗迕恚一是太祖，便居中，二昭二穆相对。今新死者冢则高过穆这一排对空坐；祢在昭一排，亦对空坐。以某意推之，当是如此，但礼经难考。今若看得一两般书，犹自得；若看上三四般去，便无讨头处。如孟子当时，自无可寻处了。今看孟子考礼亦疏，理会古制亦不甚得。他只是大概说。且如说井田後，举诗云：‘雨我公田，遂及我私。’‘惟助为有公田，由此观之，虽周亦助也。’似这般证验，也不大故切。”安卿问：“孟子何故不甚与古合？”曰：“他只是据自家发放做，相那个时势做。”又问：“郑康成注王制，以为诸侯封国，与周礼小大不同，盖王制是说夏商以前之制。如何？”曰：“某便是不甚信此说，恐不解有此理。且如孟子说：‘夏后氏五十而贡，殷人七十而助，周人百亩而彻。’某自不敢十分信了。且如一家有五十亩田，忽然说我要添与你作七十亩，则要多少心力！扒人家各为定业，东阡西陌，已自定了。这五十亩中，有沟洫，有庐舍。而今忽然变更，又著分疆界，制沟洫，毁庐舍，东边住底移过西边，这里住底迁过那里，一家添得二十亩田，却劳动多少！”语至此，大声云：“恁地天下骚然不宁，把几多心力去做！据某看来，自古皆是百亩，不解得恁地。而今解时，只得就他下面说放那里。淳录云：“向解孟子，且随文如此解。”若理会著实行时，大不如此。”义刚问井田：“今使一家得百亩，而民生生无已，後来者当如何给之？”先生笑曰：“今且据见在人数给。如封建，夏商以前只是百里，到周方是诸公方五百里，诸侯方四百里，诸伯方三百里，诸子方二百里，诸男方百里。恁地却取四国地来，方添成一国。那四国又要恁地，却何处讨那地来！”安卿曰：“或言夏商只有三千里，周时乃是七千里。”曰：“便是乱说。且当时在在是国，自王畿至要荒，皆然。今若要封得较大似夏商时，便著每国皆添地，却於何处顿放？此须是武王有缩地脉法始得。恁地时，便煞改徙著。许多国元在这里底，今又著徙去那里，宗庙社稷皆著改易。如此，天下骚然。他人各有定分土地，便肯舍著从别处去讨？君举说封疆方五百里，只是周围五百里，径只百二十五里，四百里者径百里，三百里者径七十五里，一百里者只五十里。加此看时，尚似相合。若是诸男之地方百里时，以此法推之，则止二十五里。如此，却只是一个耆长。某便道他说只是谩人。他向来进此书，甚为得意。（淳录云：“自奇其说与王制等合。”）某尝作一篇文以辟之，逐项破其说。且当时说侯六伯七，（淳录云：“本文：‘方千里之地，以封侯则六侯，以封伯则七伯，以封子则二十五子，以封男则百男，其地已有定数。’此说如何可通？”）如此，则所封大国自少。若是只皆百里而止，便是一千里地，只将三十同来封了，那七十同却空放那里，却绵亘数百里皆无国！”又问：“‘三分去一’之说如何？”曰：“便是不是。他们只是不晓事，解不行後，便胡说。且如川中有六七百里中置数州者，那里地平坦，寸寸是地。如这一路，某尝登愎韧之，密密皆山。其中间有些子罅隙中黄白底，方是田。恁地却如何去？淳录云：“盖百分之二，又如何三分去一！”注疏多是如此，有时到那解不行处，便说从别处去。”义刚问：“先生向时说齐鲁始封时皆七百里，然孟子却说只是百里。”曰：“便是不如此。今只据齐地是‘东至於海，西至於河，南至於穆陵，北至於无棣’；鲁地是跨许宋之境，是有五七百里阔；时势也是著恁地。且‘禹会诸侯於涂山，执玉帛者万国’。到周，只有千八百国，便是相并吞後，那国都大了。你却要只将百里地封他，教他入那大国罅中去。武王不柰何，只得就封他。当时也自无那闲地。缘是灭了许多国，如孟子说‘驱飞廉於海隅而戮之，灭国者五十’，便是得许多空地来封许多功臣同姓之属。孟子谓‘一不朝，则贬其爵；再不朝，则削其地’。如齐，先是爽鸠氏居之，後又是某氏居之，如书所谓某氏徙於齐。这便见得当时诸侯有过，便削其地，方始得那地来封後来底。若不恁地时，那太公周公也自无安顿处。你若不恁地，後要去取敛那地来，封我功臣与同姓时，他便敢起兵，如汉晁错时样子。且如孟子当时也自理会那古制不甚得。如曰‘诸侯之礼，吾未之学，然而轲也尝闻其略也’。恁地便是不曾知得子细，他当时说诸国许多事，也只是大概说如此。虽说‘汤以七十里，文王以百里’，然及滕文公恁地时，又却只说‘有王者作，必来取法，是为王者师也’。元不曾说道便可王。‘以齐王，犹反手也’，便是也要那国大底方做得，小底也柰何不得。而今且说道将百里地与你，教你行王政，看你做从何处起？便是某道，古时圣贤易做，後世圣贤难做。古时只是顺那自然做将去，而今大故费手。”（淳录此下云：“汉高祖与项羽纷争五年之间，可谓甚窘，欲杀他不能，欲住又不得，费多少心力！想不似当初做亭长时较快活。”）良久，问诸生曰：“当刘项恁地纷争时，设使尧舜汤武居其时，当如何？是战好，是不战好？”安卿曰：“汤武是仁义素孚於民，人自然归服，不待战。”曰：“他而今不待你素孚。秦当时收尽天下，尺地一民，皆为己有，你仁义如何地得素孚？（淳录云：“何处讨地来行仁政？如何得素孚於民？”）如高祖之徒，皆是起於田里。若使汤武居之，当如何地胜得秦？”安卿曰：“‘以至仁伐至不仁’，以至义伐至不义，自是胜。”曰：“固是如此。如秦，可谓不仁不义。当时所谓‘更遣长者扶义而西’，也是仿这意思做。但当时诸侯入关，皆被那章邯连并败了。及高祖入去，缘路教无得卤掠，如此之属，也是恁地做了。然他入去後，又尚要设许多诡计，诱那秦将之属，後方入得。设使汤武居之，还是恁地做，不恁地做？今且做秦是不仁不义，可以胜。那项籍出来纷争许多时，却如何对他？还是与他冢杀？若不与冢杀，便被他杀了；若与他冢杀时，还是不杀人么？当此时是天理，是人欲？恁地看来，是未有个道理。汤武在那时，也须著百端去思量，与他区处。但而今看来，也未有个道理。”胡叔器问：“太公吕后当时若被项羽杀了，如何？”曰：“不特此一事，当时皆是如此，便是太费调护。”徐顾林择之云：“项羽恁地粗暴，当时捉得太公，如何不杀了？”择之曰：“羽也有斟酌，他怕杀了反重其怨。”曰：“便是项羽也有商量，高祖也知他必不杀，故放得心下。项羽也是团量了高祖，故不敢杀。若是高祖软弱，当时若敌他不过时，他从头杀来是定。”义刚曰：“孔明诱夺刘璋地，也似不义。或者因言渠杂学伯道，所以後将申商之说教刘禅。”曰：“便是眉渌滇崾朗ハ湍炎觯动著便是恁地粘手惹脚。”次日言：“某夜来思量那高祖其初入关後，恁地镇抚那人民；及到灞上，又不入秦府库取财货美女之属，皆是。後来被项羽王他巴蜀汉中，他也入去，这个也是。未几，便出来定三秦，已自侵占别人田地了。但是那三降王不足以王秦，却也是定。若是夺得那关中便也好住，便且关了关门，守得那里面底也得。又不肯休，又去寻得弑义帝说话出来，这个寻得也是，若汤武也不肯放过。但既寻得这个说话，便只依傍这个做便是。却又率五诸侯，合得五十六万兵走去彭城，日日去吃酒，取那美人，更不理会，却被项羽来杀得狼当走，汤武便不肯恁地。自此後，名义坏尽了。从此去，便只是胡做胡杀了。文定谓‘惜乎假之未久而遽归’者，此也。这若把与汤武做时，须做得好，定是不肯恁地。”义刚问：“高祖因闭关後，引得项羽怒。若不闭时，却如何？”先生笑曰：“只是见他头势来得恶後，且权时关闭著，看他如何地。”〔义刚〕（淳录少异，作数条。）
    礼，宗庙只是一君一嫡后。自钱惟演佞仁祖，遂以一嫡同再立后，更以仁主所生后配，後遂以为例而礼乱矣。臣民礼亦只是一嫡配，再正娶者亦尚可。婢而生子者，婢之子主祭，只祭嫡正，其所生当别祭。〔扬〕
    古者各有始祖庙，以藏祧主。如檬慷庙，各有门、堂、寝，各三间，是十八间屋。今士人如何要行得！〔贺孙〕（以下士。）
    古命士得立家庙。家庙之制，内立寝庙，中立正庙，外立门，四面墙围之。非命士止祭於堂上，只祭考妣。伊川谓，无贵贱皆祭自高祖而下，但祭有丰杀疏数不同。庙向南，坐皆东向。自天子以至於士，皆然。伊川於此不审，乃云“庙皆东向，祖先位面东”，自厅侧直东入其所，反转面西入庙中。其制非是。古人所以庙面东向坐者，盖户在东，牖在西，坐於一边，乃是奥处也。〔扬〕
    唐大臣长安立庙，後世子孙，必其官至大臣，乃得祭其庙，此其法不善也。只假一不理选限官与其子孙，令祭其庙为是。〔扬〕
    唐大臣皆立庙於京师。本朝惟文潞公法唐杜佑制，立一庙在西京。虽如韩司马家，亦不曾立庙。杜佑庙，祖宗时尚在长安。〔扬〕
    问：“家庙在东，莫是亲亲之意否？”曰：“此是人子不死其亲之意。”问：“大成殿又却在学之西，莫是尊右之义否？”曰：“未知初意如何。本朝因仍旧制，反更率略，较之唐制，尤没理会。唐制犹有近古处，犹有条理可观。且如古者王畿之内，仿彳弗如井田规画。中间一圈便是宫殿，前圈中左宗庙，右社稷，其他百官府以次列居，是为前朝。後中圈为市，不似如今市中，家家自各卖买；乃是官中为设一去处，令凡民之卖买者就其处。若今场务然，无游民杂处其间。更东西六圈，以处六乡六遂之民。耕作则出就田中之庐，农功毕则入此室处。唐制颇放此，最有条理。城中几坊，每坊各有墙围，如子城然。一坊共一门出入，六街。凡城门坊角，有武侯铺，卫士分守。日暮门闭。五更二点，鼓自内发，诸街鼓，城振坊市门皆启。若有奸盗，自无所容。盖坊内皆常居之民，外面人来皆可知。如杀宰相武元衡於靖安里门外，分明宰元衡入朝，出靖安里，贼乘暗害之。亦可见坊门不可胡乱入，只在大官街上被杀了。如那时措置得好，官街边都无闲杂卖买，位嘣尤唷Ｋ以杜诗云：‘我居巷南子巷北，可恨邻里间，十日不见一颜色！’亦见出一坊，入一坊，非特特往来不可。”〔贺孙〕
    问：“先生家庙，只在厅事之侧。”曰：“便是力不能办。古之家庙甚阔，所谓‘寝不逾庙’，是也。”“祭时移神主於正堂，其位如何？”曰：“只是排例以西为上。”“偌揽煎之位如何？”曰：“太祖东向，则昭、穆之南向北向者，以西方为上；则昭之位次，高祖西而妣东，祖西而妣东，是祖母与孙并列，於体为顺。若余正父之说，则欲高祖东而妣西，祖东而妣西，则是祖与孙妇并列，於体为不顺。彼盖据汉仪中有高祖南向，吕后少西，更不取证於经文；而独取传注中之一二，执以为是，断不可回耳。”〔人杰〕
    先生云：“欲立一家庙，小五架屋。以後架作一长龛堂，以板隔截作四龛堂，堂置位牌，堂外用帘子。小小祭祀时，亦可只就其处。大祭祀则请出，或堂或厅上皆可。”〔扬〕
    家庙要就人住居。神依人，不可离外做庙。又在外时，妇女遇雨时难出入。〔扬〕
    问：“祧主当迁何地？”曰：“便是这事难处。汉唐人多瘗於两阶之间。然今人家庙亦无所谓两阶者。两阶之间，以其人迹不踏，取其洁耳。”问：“各以昭、穆瘗於祖宗之坟，如何？”曰：“唐人亦有瘗於寝园者。但今人坟墓又有太远者，恐难用耳。顷在朝，因僖祖之祧，与诸公争辨，几至喧忿。後来因是去国，不然，亦必为人论逐。当时全不曾商议，只见刘智夫崇之，时为太常卿。来言，欲祧僖祖。某问：‘欲祧之何所？’刘曰：‘正未有以处，因此方诏集议。’某论卒不合。後来竟为别庙于太庙之侧，奉僖祖宣祖祧主，藏之於别庙。不知侬厥比绾巍Ｕ舛夹胁坏谩Ｈ舣丿偬祖之庙，不成教祖宗来就子孙之庙！若移太祖之主合仂侗鹈恚则太祖复不得正东向之位，都行不得。治平间曾如此祧了。及至熙宁，章衡上疏论僖祖不当祧，想其论是主王介甫。然其论甚正。介甫尝上疏云，皇家僖祖，正如周家之稷契，皆为始祖百世不迁之庙。今替其祀，而使下陟蹲铀镏夹室，非所谓‘事亡如事存，事死如事生’，而顺祖宗之孝心也。此论甚正，後来复僖祖之庙。某当时之论，正用介甫之意。某谓僖祖当为始祖百世不迁之庙，如周之后稷，而太祖太宗则比周之文武，有何不可？而赵丞相一向不从。当时如楼大防陈君举谢深甫力主其说，而彭子寿孙从之之徒，又从而和之。或云：‘太祖取天下，何与僖祖事？’某应之曰：‘诸公身自取盎贵，致位通显，然则何用封赠父祖邪？’又，许及之上疏云：‘太祖皇帝开基，而不得正东向之位，虽三尺童子亦为之不平！’其鄙陋如此！後来集议，某度议必不合，遂不曾与议，却上一疏论其事，赵丞相又执之不下。某数问之，亦不从。後来归家，亦数写书去问之：‘何故不降出？’亦不从。後已南迁，而事定矣。僖祖翼祖顺祖宣祖，中间尝祧去翼祖，所以不讳‘敬’字得几时。及蔡京建立九庙，遂复取挂碜妫以足九庙之数。後来渡江，翼祖顺祖庙已祧去。若论庙数，则自祧僖祖之外，由宣祖以至孝庙，方成九数，乃并宣祖而祧之！某尝闻某人云：‘快便难逢，不如祧了，且得一件事了。’其不恭敢如此，某为之骇然！”（以下祧。）
    问祧礼。曰：“天子诸侯有太庙夹室，则祧主藏於其中。今士人家无此，祧主无可置处。礼注说藏於两阶间，今不得已，只埋於墓所。”问：“有祭告否？”曰：“横渠说三年後偌漓短庙，因其祭毕还主之时，遂奉祧主归於夹室，迁主新主皆归於庙。郑氏周礼注大宗伯享先王处，亦有此意，今略放而行之。”问：“考妣入庙有先後，则祧以何时？”曰：“妣先未得入庙，考入庙则祧。”宗伯注曰：“鲁礼，三年丧毕而凫短祖。明年春，仂度好怼Ｗ远以後，率五年而再几祭，一僖化亍！蓖踔谱⒁嗳弧！惨甯铡
    胡兄问祧主置何处。曰：“古者始祖之庙有夹室，凡祧主皆藏之於夹室，自天子至於士庶皆然。今士庶之家不敢僭立始祖之庙，故祧主无安顿处。只得如伊川说，埋於两阶之间而已。某家庙中亦如此。两阶之间，人迹不到，取其洁尔。今人家庙亦安有所谓两阶？但择净处埋之可也。思之，不若埋於始祖墓边。缘无个始祖庙，所以难处，只得如此。”〔亻选
    问：“祧主，诸侯於偌朗膘觥＝袷咳思椅薤偌溃只於四时祭祧，仍用祝词告之，可否？”曰：“默地祧，又不是也。古者檬慷庙，庙是个大台。特牲馈食礼有宗、祝等许多官属，祭祀时礼数大。今士人家无庙，亦无许大礼数。”〔淳〕
    春秋时宗法未亡。如滕文公云：“吾宗国鲁先君。”盖滕，文之昭也。文王之子武王既为天子，以次则周公为长，故滕谓鲁为“宗国”。又如左氏传载：“女丧而宗室，於人何有？”如三桓之後，公父文伯、公Θ、公为之类，乃季氏之小宗；南宫适之类，孟氏之小宗。今宗室中多带“皇兄”、“皇叔”、“皇伯”等冠於官职之上，非古者不得以戚戚君之意。本朝王定国尝言之，欲令称“某王孙”，或“曾孙”，或“几世孙”。有如越王派下，则当云“越王几世孙”。如此，则族属易识，且无戚君之嫌，亦自好。後来定国得罪，反以此论为离间骨肉。今宗室散无统纪，名讳重叠，字号都穷了，更无安排处。杨子直尝欲用“季宗”，赵丞相以为季是叔、季，意不好，遂不用。〔贺孙〕（以下宗法。）
    “宗子只得立茫虽庶长，立不得。若无米樱则亦立庶子，所谓‘世子之同母弟’。世子是茫若世子死，则立世子之亲弟，亦是次靡玻是庶子不得立也。本朝哲庙上仙，哲庙弟有申王，次端王，次简王，乃哲庙亲弟。当时章厚欲立简王。是时向后犹在，乃曰‘老身无子，诸王皆’云云。当以次立申王，目眇不足以视天下，乃立端王，是为徽宗。章厚殊不知礼意。同母弟便须皆是米樱方可言。既皆庶子，安得不依次第！今臣庶家要立宗也难。只是宗室，与袭封孔氏柴氏，当立宗。今孔氏柴氏袭封，只是兄死弟继，只如而今门长一般，大不是。”又曰：“今要立宗，亦只在人，有甚难处？只是而今时节，更做事不得，柰何！柰何！如伊川当时要勿封孔氏，要将朝廷所赐田五百顷一处给作一‘奉圣乡’，而吕原明便以为不可，不知如何。汉世诸王无子国除，不是都无子，只是无米樱便除其国。不知是如何。恐只是汉世不柰诸侯王何，幸因他如此，便除了国。”〔贺孙〕
    余正甫前日坚说一国一宗。某云：“一家有大宗，有小宗，如何一国却一人？”渠高声抗争。某检本与之看，方得口合。〔贺孙〕
    大宗法既立不得，亦当立小宗法，祭自高祖以下，亲尽则请出高祖就伯叔位，服未尽者祭之。窀则别处，令其子私祭之。今世礼全乱了。〔扬〕
    祭祀，须是用宗子法，方不乱。不然，前面必有不可处置者。〔扬〕
    吕与叔谓合族当立一空堂，逐宗逐番祭。亦杜撰也。〔扬〕
    父在主祭，子出仕宦不得祭。父没，宗子主祭。庶子出仕宦，祭时其礼亦合减杀，不得同宗子。〔扬〕
    宗子法，虽宗子庶子孙死，亦许其子孙别立庙。〔扬〕
    “古者宗法有南宫、北宫，便是不分财，也须异爨。今若同爨，固好；只是少间人多了，又却不齐整，又不如异爨。”问：“陆子静家有百馀人吃饭。”曰：“近得他书，已自别架屋，便也是许多人无顿著处。”又曰：“见宋子蜚说，广西贺州有一人家共一大门，门里有两廊，皆是子房，如学舍、僧房。每私房有人客来，则自办饮食，引上大厅，请尊长伴五盏後，却回私房，别置酒。恁地却有宗子意，亦是异爨。见说其族甚大。”又曰：“陆子静始初理会家法，亦齐整：诸父自做一处吃饭，诸母自做一处吃饭，诸子自做一处，诸妇自做一处，诸孙自做一处，孙妇自做一处，卑幼自做一处。”或问：“父子须异食否？”曰：“须是如此。亦须待父母食毕，然後可退而食。”问：“事母亦须然否？”曰：“须如此。”问：“有饮宴，何如？”曰：“这须同处。如大飨，君臣亦同坐。”〔贺孙〕
    用之问祭用尸之意。曰：“古人祭祀无不用尸，非惟祭祀家先用尸，祭外神亦用尸。不知祭天地如何，想惟此不敢为尸。杜佑说，古人用尸者，盖上古朴陋之礼，至圣人时尚未改，文蔚录云：“是上古朴野之俗，先王制礼是去不尽者。”相承用之。至今世，则风气日开，朴陋之礼已去，不可复用，去之方为礼。而世之迂儒必欲复尸，可谓愚矣！杜佑之说如此。今蛮夷犭┒粗杏惺之遗意，每遇祭祀鬼神时，必请乡之魁梧姿美者为尸，而一乡之人相率以拜祭。为之尸者，语话醉饱。每遇岁时，为尸者必连日醉饱。此皆古之遗意。尝见崇安余宰，邵武人，说他之乡里有一村名密溪，去邵武数十里。此村中有数十家，事所谓‘中王’之神甚谨。所谓‘中王’者，每岁以序轮一家之长一人为‘中王’，周而复始。凡祭祀祈祷，必请中王坐而祠之，岁终则一乡之父老合乐置酒，请新旧中王者讲交代之礼。此人既为中王，则一岁家居寡出，恭谨畏慎，略不敢为非，以副一村祈向之意。若此村或有水旱灾，则人皆归咎於中王，以不善为中王之所致。此等意思，皆古之遗闻。近来数年，此礼已废矣。看来古人用尸自有深意，非朴陋也。”陈丈云：“盖不敢死其亲之意。”曰：“然”。用之云：“祭祀之礼，酒肴丰洁，必诚必敬，所以望神之降临，乃歆乡其饮食也。若立之尸，则为尸者既已享其饮食，鬼神岂复来享之！如此却为不诚矣。”曰：“此所以为尽其诚也。盖子孙既是祖宗相传一气下来，气类固已感格。而其语言饮食，若其祖考之在焉，则有以慰其孝子顺孙之思，而非恍惚无形想象不及之可比矣。古人用尸之意，所以深远而尽诚，盖为是耳。今人祭祀但能尽诚，其祖考犹来格。况既是他亲子孙，则其来格也益速矣。”因言：“今世鬼神之附著生人而说话者甚多，亦有祖先降神於其子孙者。又如今之师巫，亦有降神者。盖皆其气类之相感，所以神附著之也。周礼祭墓则以墓人为尸，亦是此意。”〔子蒙〕（以下尸。）
    古人用尸，本与死者是一气，又以生人精神去交感他那精神，是会附著歆享。杜佑说古人质朴，立尸为非礼。今蛮夷中犹有用尸者。
    李尧卿问：“今祭欲用尸，如何？”曰：“古者男女皆有尸。自周以来不见说有女尸，想是渐次废了。这个也┢椤９耪呔迎尸，在庙门之外，则全臣子之礼；在庙门之内，则君拜之。杜佑说，上古时中国但与夷狄一般，後出圣人改之有未尽者，尸其一也。盖今蛮洞中犹有此，但择美丈夫为之，不问族类。事见杜佑所作理道要诀末篇。”〔义刚〕
    古者立尸必隔一位。孙可以为祖尸，子不可以为父尸，以昭、穆不可乱也。〔义刚〕
    或问：“古人偌朗保每位有尸否？”曰：“固是。周家旅酬六尸，是每位皆一尸也。古者主人献尸，尸酢主人。开元礼犹如此，每献一位毕，则尸便酢主人；受酢已，又献第二位。不知甚时缘甚事後废了。到本朝，都把这样礼数并省了。”
    问：“设尸法如何？”曰：“每一神位是一尸。但不知设尸时，主顿在何处。祭时尸自食其物。若献罢，则尸复劝主人，而凡行礼等人与祭事者皆得食。当初献时，尚自齐整。至三献後，人皆醉了，想见劳攘。”先生说至此，笑曰：“便是古人之礼，也不可晓。所以夫子说刈约裙啵则不欲观。想只是灌时有些诚意。且如祭祖，自始祖外皆旅酬。如此，自是不解严肃。如大夫虽无灌礼，然亦只是其初祭时齐整，後面自劳攘。”今按：此条亦为後世言之耳。若是古祭祀，自始至终一於诚敬，无不严肃，读者不可泥也。〔义刚〕
    或问：“妣有尸否？”曰：“一处说无尸，又有一处说有男尸，有女尸。亦不知废於甚时。古者不用尸，则有阴厌。书仪中所谓‘阖门垂帘’是也，欲使神灵厌饫之也。”〔广〕
    男用男尸，女用女尸，随祖先数目列祭。若其家止有一人，全无骨肉子孙之类，又不知如何。程先生言：“古人之用尸也质。”意谓今不用亦得。〔扬〕
    神主之位东向，尸在神主之北。〔铢〕
    问山川之尸。曰：“仪礼，周公祭太山，以召公为尸。”〔义刚〕
    问：“祭五祀皆有尸。祀灶，则以谁为尸？”曰：“今亦无可考者。但如墓祭，则以冢人为尸。以此推之，则祀灶之尸，恐是膳夫之类；祀门之尸，恐是阍人之类；又如祀山川，则是虞衡之类。”问尸之坐立。曰：“夏立尸，商坐尸，周旅酬六尸。后稷之尸不旅酬。”问祭妣之尸。曰：“妇人不立尸，却有明文。”又曰：“古者以先王衣服藏之庙中，临祭则出以衣尸。如后稷之衣，到周时恐已不在，亦不可晓。”〔儒用〕
    问：“程氏主式，士人家可用否？”曰：“他云，已是杀诸侯之制。士人家用牌子。”曰：“牌子式当如何？”曰：“温公用大板子。今但依程氏古式，而勿陷其中，可也。”〔淳〕以下主式。
    伊川木主制度，其剡刻开窍处，皆有阴阳之数存焉。信乎其有制礼作乐之具也！〔方〕
    伊川制，士庶不用主，只用牌子。看来牌子当如主制，只不消做二片相合，及窍其旁以通中。〔贺孙〕
    问：“庶人家亦可用主否？”曰：“用亦不妨。且如今人未仕，只用牌子，到仕後不中换了。若是士人只用主，亦无大利害。”又问：“祧主当如何？”曰：“当埋之於墓。其馀祭仪，诸家祭礼已备具矣。如欲行之，可自仔细考过。”
    尧卿问士牌子式。曰：“晋人制长一尺二分，博四寸五分，亦太大。不如只依程主外式，然其题则不能如陷中之多矣。”〔义刚〕
    直卿问：“神主牌，先生夜来说荀勖礼未终。”曰：“温公所制牌，阔四寸，厚五寸八分，错了。据隋炀帝所编礼书有一篇荀勖礼，乃是云：‘阔四寸，厚五寸，八分大书“某人神座”。’不然，只小楷书亦得。後人相承误了，却作‘五寸八分’为一句。”〔义刚〕
    无爵曰“府君、夫人”，汉人碑已有，只是尊神之辞。府君，如官府之君，或谓之“明府”。今人亦谓父为“家府”。〔义刚〕（淳同。）
    古人祭礼次丧礼，盖谓从那始作重时，重用木，司马仪用帛。用做那祭底道理来。後来人却移祭礼在丧之前，不晓这个意思。〔植〕（以下论家祭。）
    安卿问：“人於其亲始死，则复其魂魄；又为重，为主，节次尊祭，所以聚其精神，使之不散。若亲死而其子幼稚，或在他乡，不得尽其萃聚之事，不知後日祭祀，还更萃得他否？”曰：“自家精神自在这里。”〔义刚〕
    问：“祭礼，古今事体不同，行之多窒碍，如何？”曰：“有何难行？但以诚敬为主，其他仪则，随家丰约。如一羹一饭，皆可自尽其诚。若温公书仪所说堂室等处，贫家自无许多所在，如何要行得？据某看来，苟有作者兴礼乐，必有简而易行之理。”〔贺孙〕
    今之冠昏礼易行，丧祭礼繁多，所以难行。使圣人复出，亦必理会教简要易行。今之祭礼，岂得是古人礼？唐世三献官随献，各自饮福受胙。至本朝便都只三献後，方始饮福受胙，也是觉见繁了，故如此。某之祭礼不成书，只是将司马公者减却几处。如今人饮食，如何得恁地多？横渠说“墓祭非古”，又自撰墓祭礼，即是周礼上自有了。〔贺孙〕
    古礼，於今实是难行。当祭之时献神处少，只祝酌奠。卒祝、迎尸以後，都是人自食了。主人献尸，尸又酢主人，酢主妇，酢祝，及佐食、宰、赞、众宾等，交相劝酬，甚繁且久，所以季氏之祭至於继之以烛。窃谓後世有大圣人者作，与他整理一过，令人苏醒，必不一一如古人之繁，但放古人大意，简而易行耳。温公仪人所惮行者，只为闲辞多，长篇浩瀚，令人难读，其实行礼处无多。某尝修祭仪，只就中间行礼处分作五六段，甚简易晓。後被人窃去，亡之矣。〔淳〕李丈问：“祭仪更有修收否？”曰：“大概只是温公仪，无修改处。”
    杨通老问祭礼。曰：“极难。且如温公所定者，亦自费钱。温公祭仪，庶羞面食米食共十五品。今须得一简省之法，方可。”〔〕
    问：“旧尝收得先生一本祭仪，时祭皆是卜日。今闻却用二至、二分祭，如何？”曰：“卜日无定，虑有不虔。温公亦云，只用分、至亦可。”问：“如此，则冬至祭始祖，立春祭先祖，季秋祭祢，此三祭如何？”曰：“觉得此个礼数太远，似有僭上之意。”又问：“祢祭如何？”曰：“此却不妨。”〔广〕
    问：“时祭用仲月清明之类。或是先世忌日，则如之何？”曰：“却不思量到，古人所以贵於卜日也。”〔过〕
    家祭须致齐，当官者只得在告一日。若沿檄他出，令以次人代祭，可也。必大。
    遇大时节，请祖先祭於堂或厅上，坐次亦如在庙时排定。诩琅郧渍撸右丈夫，左妇女。坐以就里为大。凡陟洞苏撸不从昭、穆了，只以男女左右大小分排。在庙，却各从昭、穆凇
    排祖先时，以客位西边为上。高祖第一，高祖母次之，只是正排看正面，不曾对排。曾祖、祖、父皆然。其中有伯叔、伯叔母、兄弟、嫂妇无人主祭而我为祭者，各以昭、穆论。如诩啦叔，则陟对祖之傍一边，在位牌西边安；伯叔母则谠祖母东边安；兄弟、嫂、妻、妇，则陟蹲婺钢傍。伊川云“曾祖兄弟无主者亦不祭”，不知何所据而云。伊川云“只是以义起也”。〔扬〕
    古人祭祀，只是席地。今祭祀时，须一椅一桌，木主置椅上。如一派排不足，只相对坐亦得。然对其前不得拜，谓所在窄了。须逐位取出，酒就外酹。〔扬〕
    祭只三献：主人初献，嫡子亚献，或主妇。庶子弟终献。或嫡孙。执祭人排列，皆从温公礼。韩魏公礼不同。〔扬〕贺孙录云：“未有主妇，则弟为亚献，弟妇得为终献。”
    朔旦家庙用酒果，望旦用茶。重午、中元、九日之类，皆名俗节。大祭时，每位用四味，请出木主。俗节小祭，只就家庙，止二味。朔旦俗节，酒止一上，斟一杯。〔扬〕
    问：“有田则祭，无田则荐，如何？”曰：“温公祭礼甚大，今亦只是荐。然古人荐用首月，祭用仲月，朝廷却用首月。”〔扬〕
    诸家礼皆云，荐新用朔。朔、新如何得合？但有新即荐於庙。〔扬〕
    温公书仪以香代鹣簟Ｑ钭又辈挥茫以为香只是佛家用之。〔义刚〕
    问：“酹酒是少倾？是尽倾？”曰：“降神是尽倾。然温公仪降神一节，亦似僭礼。大夫无灌献，亦无鹣簟９嘞坐鹣簦乃天子诸侯礼。鹣粲以通阳气，今太庙亦用之。或以为焚香可当鹣簟Ｈ环傧隳说兰乙源宋锲味香而供养神明，非鹣糁比也。”〔义刚〕
    饮福受酢，即尸酢主人之事。无尸者，则有阴厌、阳厌。旅酬从下面劝上，下至直柘凑撸皆得与献酬之数。〔方子〕
    问：“生时男女异席，祭祀亦合异席。今夫妇同席，如何？”曰：“夫妇同牢而食。”〔文蔚〕
    夫祭妻，亦当拜。〔义刚〕
    先生每祭不烧纸，亦不曾用帛。
    先生家祭享不用纸钱。凡遇四仲时祭，隔日涤椅桌，严办。次日侵晨，已行事毕。〔过〕
    问：“祭祀焚币如何？”曰：“祀天神则焚币，祀人鬼则瘗币。人家祭祀之礼要焚币，亦无稽考处。若是以寻常焚真衣之类为是，便不当只焚真衣，著事事做去焚，但无意义。只是焚黄，若本无官，方赠初品，及赠到改服色处，寻常人家做去焚，然亦无义耳。”〔┿〕
    或问：“祖宗非士人，而子孙欲变其家风以礼祭之，祖宗不晓，却如何？”曰：“如何议论得恁地差异！鲍晓得不晓得？”淳录云：“公晓得，祖先便晓得。”〔义刚〕
    人家族众不分合祭，或主祭者不可以祭及叔伯之类，则须令其嗣子别得祭之。今且说同居，同出於曾祖，便有从兄弟及再从兄弟了。祭时主於主祭者，其他或子不得祭其父母。若恁地滚做一处祭，不得。要好，当主祭之嫡孙，当一日祭其曾祖及祖及父，馀子孙与祭。次日，却令次位子孙自祭其祖及父。又次日，却令又次位子孙自祭其祖及父。此却有古宗法意。古今祭礼，这般处皆有之。某後来更讨得几家，要入未得。如今要知宗法祭祀之礼，须是在上之人先就宗室及世族家行了，做个样子，方可使以下士大夫行之。〔贺孙〕（以下主祭。）
    某自十四岁而孤，十六而免丧。是时祭祀，只依家中旧礼，礼文虽未备，却甚齐整。先妣执祭事甚虔。及某年十七八，方考订得诸家礼，礼文稍备。是时因思古人有八十岁躬祭事拜跪如礼者。常自期，以为年至此时，当亦能如此。在礼虽有“七十曰老，而传”，则祭祀不预之说，然亦自期傥年至此，必不敢不自亲其事。然自去年来，拜跪已难，至冬间益艰辛。今年春间仅能立得住，遂使人代拜，今立亦不得了。然七八十而不衰，非特古人，今人亦多有之，不知某安得如此衰也！〔亻选
    问“支子不祭”。曰：“不当祭。”问：“横渠有季父之丧，三废时祀，却令竹监弟为之。缘竹监在官，无持丧之专，如此则支子亦祭。”曰：“这便是横渠有碍处，只得不祭。”因说：“古人持丧，端的是持丧，如不食粥。”〔淳〕
    问士祭服。曰：“应举者用衤阑衫幞头，不应举者用皂衫幞头。”问：“皂衫帽子如何？”曰：“亦可。然亦只当叙衫。中间朝廷一番行冠带後，却自朝官先废了。崇观间，莆人朱给事子入京，父令过钱塘谒故人某大卿。初见以衫帽。及宴，亦衫帽，用大乐。酒一行，乐一作，主人先觯遂两手捧盏侧劝客。客亦觯主人捧盏不移，义刚录云：“依旧侧盏不移。”至乐罢而後下。及五盏歇坐，请解衫带，著背子，不脱帽以终席。来归语其父。父曰：‘我所以令汝谒见者，欲汝观前辈礼仪也。’此亦可见前辈风俗。今士大夫殊无有衫帽者。尝有某人作郡，作衫帽之礼，监司不喜，以他故按之。”〔淳〕（义刚同。士祭服。）
    叔器问：“士庶当祭几代？”曰：“古时一代即有一庙，其礼甚多。今於礼制大段亏缺，而士庶皆无庙。但温公礼祭三代，伊川祭自高祖，始疑其过。要之，既无庙，又於礼煞缺，祭四代亦无害。”义刚问：“东坡‘小宗’之说如何？”曰：“便是祭四代，盖自己成一代说起。”仲蔚问：“‘邮表’，不知为何神？”曰：“却不曾子细考。东坡以为犹如戏。”又问：“中ニ是何处？”曰：“上世人居土屋，中间开一天窗，此便是中ニ。後人易为屋，不忘古制，相承亦有中ニ之名。今之中ニ，但当於室中祭之。”张以道问：“蜡便是腊否？”曰：“模样腊自是腊，蜡自是蜡。”义刚曰：“腊之名，至秦方有。”〔义刚〕以下论士祭世数。
    问：“天子七庙，诸侯五庙，大夫三庙，士二庙，官师一庙。若只是一庙，只祭得父母，更不及祖矣，无乃不尽人情？”曰：“位卑则流泽浅，其理自然如此。”文蔚曰：“今虽士庶人家亦祭三代，如此，却是违礼。”曰：“虽祭三代，却无庙，亦不可谓之僭。古之所谓庙者，其体面甚大，皆是门、堂、寝、室，胜如所居之宫，非如今人但以室为之。”〔文蔚〕
    问祭礼。曰：“古礼难行，且依温公，择其可行者行之。祭土地，只用韩公所编。乓晃弧＜雷妫自高祖而下，如伊川所论。古者偶揽煎，温公祭自曾祖而下。伊川以高祖有服，所当祭，今见於遗书者甚详。此古礼所无，创自伊川，所以使人尽孝敬追远之义。”〔骧〕
    问：“遗书云：‘寻常祭及高祖。’”曰：“天子则以周人言，上有太祖二祧。大夫则於偌捌涓咦妗！薄部裳А
    尧卿问始祖之祭。曰：“古无此。伊川以义起。某当初也祭，後来觉得僭，遂不敢祭。古者诸侯只得祭始封之君，以上不敢祭。大夫有大功，则请於天子，得祭其高祖；然亦止得祭一番，常时不敢祭。程先生亦云，人必祭高祖，只是有疏数耳。”又问：“今士庶亦有始基之祖，莫亦只祭得四代，但四代以上则可不祭否？”曰：“如今祭四代已为僭。古者官师亦只得祭二代，若是始基之祖，莫亦只存得墓祭。”〔义刚〕（以下祭始祖、先祖。）
    余正父谓：“士大夫不得祭始祖，此天子诸侯之礼。若士大夫当祭，则自古无明文。”又云：“大夫自无太祖。”先生因举春秋如单氏尹氏，王朝之大夫，自上世至後世，皆不变其初来姓号，则必有太祖。又如季氏之徒，世世不改其号，则亦必有太祖。余正父谓：“此春秋时，自是世卿不由天子，都没理会。”先生云：“非独是春秋时，如诗里说‘南仲太祖，太师皇父’，南仲是文王时人，到宣王时为太祖。不知古者世禄不世官之说如何？又如周公之後，伯禽已受封於鲁，而周家世有周公，如春秋云：‘宰周公。’这般所在，自晓未得。”〔贺孙〕
    问：“冬至祭始祖，是何祖？”曰：“或谓受姓之祖，如蔡氏，则蔡叔之类。或谓厥初生民之祖，如盘古之类。”曰：“立春祭先祖，则何祖？”曰：“自始祖下之第二世，及己身以上第六世之祖。”曰：“何以只设二位？”曰：“此只是以意享之而已。”〔淳〕
    李问至日始祖之祭初献事。曰：“家中寻常只作一番安排。想古人也不恁地，却有三奠酒；或有脯醢之属，因三奠中进。”遂问：“始祖是随一姓有一始祖？或只是一始祖？”曰：“此事亦不可得而见。想开辟之时，只是生一个人出来。”淳略。
    用之问：“先生祭礼，立春祭高祖而上，只设二位。若古人偌溃须是逐位祭？”曰：“某只是依伊川说。伊川礼更略。伊川所定，不是成书。温公仪却是做成了。”〔贺孙〕
    伊川时祭止於高祖，高祖而上，则於立春设二位统祭之，而不用主，此说是也。却又云，祖又岂可厌多？苟其可知者，无远近多少，须当尽祭之。疑是初时未曾讨论，故有此说。〔道夫〕
    问：“祭先祖，用一分如何？”曰：“只是一气。若影堂中各有牌子，则不可。”〔可学〕
    家庙之制，伊川只以元妃配享。盖古者只是以媵妾继室，故不容与嫡并配。後世继室，乃是以礼聘娶，自得为正。故唐会要中载颜鲁公家祭，有并配之仪。〔必大〕（以下配祭。）
    古人无再娶之礼，娶时便有一副当人了，嫡庶之分定矣，故继室於正室不可并配。今人虽再娶，然皆以礼聘，皆正室也。祭於别室，恐未安。如伊川云，奉祀之人是再娶所生，则以所生母配。如此，则是嫡母不得祭矣。此尤恐未安。大抵伊川考礼文，却不似横渠考得较仔细。〔伯羽〕（砥同。）
    居父问祖妣配祭之礼。先生检古今祭礼唐元和一段示之。〔贺孙〕
    妣者，媲也。祭所生母，只当称母，则略有别。〔砥〕（祭生母。）
    无後之祭，伊川说在古今家祭礼中。〔闳祖〕（以下祭无後者。）
    问无後谑持位。曰：“古人祭於东西厢。今人家无东西厢，某家只位於堂之两边。祭食则一。但正位三献毕，然後使人分献一酌而已，如今学中从祀然。”〔义刚〕
    李守约问：“祭殇，几代而止？”曰：“礼经无所见。只程氏遗书一段说此，亦是以义起。”〔义刚〕（祭殇。）
    一之问：“长兄死，有义嫂无子，不持服，归父母。未几，亦死於父母家。嫂已去而无义，亦不祀其嫂之主。又有次兄年少未娶而死。欲以二兄之主同为一椟，如何？”曰：“兄在日不去嫂，兄死後，嫂虽归父母家，又不嫁，未得为绝，不祀亦无谓。若然，是弟自去其嫂也！兄弟亦何必同椟乎？”〔淳〕以下杂论。
    尧卿问：“荆妇有所生母在家间养，百岁後，只归陟锻馐现茔，如何？”曰：“亦可。”又问：“神主归於妇家，则妇家凌替，欲祀於家之别室，如何？”曰：“不便。北人风俗如此。上谷郡君谓伊川曰：‘今日为我祀父母，明日不复祀矣。’是亦祀其外家也。然无礼经。”〔义刚〕
    叔器问：“行正礼，则俗节之祭如何？”曰：“韩魏公处得好，谓之节祠，杀於正祭。某家依而行之。但七月十五素馔用浮屠，某不用耳。向南轩废俗节之祭，某问：‘於端午能不食粽乎？重阳能不饮茱萸酒乎？不祭而自享，於汝安乎？’”〔淳〕（义刚同。以下俗祭。）
    问：“行时祭，则俗节如何？”曰：“某家且两存之。”童问：“莫简於时祭否？”曰：“是。要得不行，须是自家亦不饮酒，始得。”〔淳〕
    先生依婺源旧俗：岁暮二十六日，烹豕一祭家先，就中堂二鼓行礼。次日，召诸生贰＠钫晌试唬骸耙估粗祭，饮福受胙否？”曰：“亦不讲此。”婺源俗：豕必方切大块。首蹄肝肺心肠肚尾肾等，每件逐位皆均有。亦炙肉，及以鱼佐之。云，是日甚忌有器皿之设。〔淳〕
    先生以岁前二十六夜祭先。云：“是家间从来如此。这又不是新安旧俗。某尝在新安见祭享，又不同。只都安排了，大男小女都不敢近。夜亦不举烛，只黑地，主祭一人自去烧香祷祝了。祭馔不彻，闭户以待来早，方彻。其祭不止一日，从二十六日连日只祭去。大纲如今俗所谓‘唤福’。”〔贺孙〕
    问：“先生除夜有祭否？”曰：“无祭。”“先生有五祀之祭否？”曰：“不祭。”因说五祀皆设主而後迎尸，其详见月令注，与宗庙一般。遂举先生语解中“王孙贾”一段。先生曰：“当初因读月令注，方知王孙贾所问奥、灶之说。”〔淳〕
    墓祭非古。虽周礼有“墓人为尸”之文，或是初间祭后土，亦未可知。但今风俗皆然，亦无大害。国家不免亦十月上陵。〔淳〕（以下墓祭。）
    问：“墓祭有仪否？”曰：“也无仪，大概略如家祭。唐人亦不见有祭，但是拜扫而已。”林择之云：“唐有墓祭，通典载得在。”曰：“却不曾考。”或问：“墓祭，祭后土否？”曰：“就墓外设位而祭。”〔义刚〕（淳少异。）
    问后土氏之祭。曰：“极而言之，亦似僭。然此即古人中ニ之祭，而今之所谓‘土地’者。郊特牲：‘取财於地，取法於天，是以尊天而亲地，教民美报焉。故家主中ニ，而国主社。’观此，则天不可祭，而土神在民亦可祭。盖自上古陶为土室，其当中处上为一窍以通明，名之曰‘中ニ’。及中古有宫室，亦以室之中央为中ニ，存古之旧，示不忘本。虽曰土神，而只以小者言之，非如天子所谓祭皇天后土之大者也。”（义刚同。）
    古无忌祭，近日诸先生方考及此。〔贺孙〕（以下忌祭。）
    问：“忌日当哭否？”曰：“若是哀来时，自当哭。”又问衣服之制。曰：“某自有吊服，绢衫绢巾，忌日则服之。”〔广〕
    忌日须用墨衣墨冠。横渠却视祖先远近为等差，墨布冠，墨布缯衣。〔铢〕
    先生母夫人忌日，著纟参墨布衫，其巾亦然。友仁问：“今日服色何谓？”曰：“公岂不闻‘君子有终身之丧’？”〔友仁〕
    忌日祭，只祭一位。〔焘〕
    过每论士大夫家忌日用浮屠诵经追荐，鄙俚可怪。既无此理，是使其先不血食也！乙卯年，见先生家凡值远讳，早起出主於中堂，行三献之礼。一家固自蔬食，其祭祀食物，则以待宾客。考妣讳日祭罢，裹生绢虿谓碇杖铡Ｒ蝗胀淼礁笙拢尚裹白巾未除。因答问者云：“闻内弟程允夫之讣。”〔过〕
    先生为无後叔祖忌祭，未祭之前不见客。〔贺孙〕
    “同人在旅中，遇有私忌，於所舍设桌炷香，可否？”曰：“这般微细处，古人也不曾说。若是无大碍於义理，行之亦无害。”〔焘〕（元德同。）
    ●卷九十一・礼八
    ◎杂仪
    自三代後，车服冠冕之制，前汉皆不说，只後汉志内略载，又多不可晓。以下服。
    古者有祭服，有朝服。祭服所谓济嶂类，朝服所谓皮弁、玄端之类。天子诸侯各有等差。自汉以来，祭亦用冕服，朝服则所谓进贤冠、绛纱袍。隋炀帝时始令百官戎服，唐人谓之“便服”，又谓之“从省服”，乃今之公服也。祖宗以来，亦有冕服、车骑、黄绿作旗之类，而不常用，惟大典礼则用之。然将用之时，必先出许多物色於庭。所持之人，又须有赏赐。（黄录云：“所付之人又须有以易也。”）於是将用之前，有司必先入文字，取指挥，例降旨权免。〔夔孙〕（义刚同。）
    今朝廷服色三等，乃古间服，此起於隋炀帝时。然当时亦只是做戎服。当时以巡幸烦数，欲就简便，故三品以上服紫，五品服绯，六品以下服绿。他当时又自有朝服。今亦自有朝服，大祭祀时用之，然不常以朝。到临祭时取用，却一齐都破损了。要整理，又须大费一巡，只得恁地包在那里。〔贺孙〕
    今之朝服乃戎服，盖自隋炀帝数游幸，令百官以戎服从，二品紫，五品朱，六品青，皂靴乃上马鞋也。後世循袭，遂为朝服。然自唐人朝服，犹著礼服，幞头圆顶软脚，今之吏人所冠者是也。桶顶帽子乃隐士之冠。宣和末，京师士人行道间，犹著衫帽。至渡江戎马中，乃变为白叙衫。绍兴二十年间，士人犹是白叙衫，至後来军兴又变为紫衫，皆戎服也。〔义刚〕
    唐人法服犹施之朝廷，今日惟祭祀不得已乃用，不复施之朝廷矣。且如今之冕，嵯峨而不安於首。古者佩玉，右徵角，左宫羽，今必不然。〔方子〕
    祖宗时有大朝会，如元正、冬至有之。天子被法服，群臣皆有其服。籍溪在某州为解头，亦尝预元正朝班。又，旧制：在京升朝官以上，每日赴班；如上不御殿，宰相押班。所以韩魏公不押班，为台谏所论。籍溪云，士服著白罗衫，青缘，有裙有佩。绍兴间，韩勉之知某州，於信州会样来制士服，正如此。某後来看祖宗实录，乃是教大晟乐时士人所服，方知出处。今朝廷所颁绯衫，乃有司之服也。〔人杰〕（广录略。）
    “政和间，尝令天下州学生习大晟乐者皆著衣裳，如古之制，及漆纱帽，但无顶尔。及诸州得解举首贡至京师，皆若此赴元日朝”。或曰：“苍梧杂志载‘背子’，近年方有，旧时无之。只汗衫衤奥子上便著公服。女人无背，只是大衣。命妇只有横帔、直帔之异尔。背子乃婢妾之服，以其在背後，故谓之‘背子’。”先生曰：“见说国初之时，至尊常时禁中，常只裹帽著背子，不知是如何。又见前辈说，前辈子弟，平时家居，皆裹帽著背，不裹帽便为非礼。出门皆须且冠带。今皆失了。从来人主常朝，君臣皆公服。孝宗简便，平时著背；常朝引见臣下，只是叙衫。今遂以为常。如讲筵早朝是公服，晚朝亦是叙衫。”
    问：“今冠带起於何时？”曰：“看角抵图所画观戏者尽是冠带。立底、屋上坐底皆戴帽系带，树上坐底也如此。那时犹只是软帽，搭在头上；带只是一条小皮穿几个孔，用那跨子缚住。至贱之人皆用之。今来帽子做得恁高，硬带做得恁地重大，既不便於从事，又且是费钱。皂衫更费重。某从向时见此三物，疑其必废。如今果是人罕用。也是贫士如何要办得！自家竭力办得，著去那家，那家自无了，教他出来相接也不得。所以其弊必废。大凡事不商量，後都是如此。”问：“古人制深衣，正以为士之贵服，且谓‘完且弗费’，极是好，上至天子亦服之。不知士可以常服否？”曰：“‘可以摈相，可以治军旅’，如此贵重，怨不可常服。”曰：“‘朝玄端，夕深衣’，已是从简便了。且如深衣有大带了，又有组以束之，今人已不用组了。凡是物事，才是有两件，定是废了一件。”又云：“薄太后以帽絮提文帝，则帽已自此时有了。从来也多唤做巾子、幞头。”（或云：“唐庄宗取伶官者用之，但未有脚。”或云：“太祖庙方用。”想此时方制得如此长脚。〔贺孙〕）
    符舜功曰：“去年初得官，欲冠带参先生，中以显道言而止。今思之，亦是失礼。”先生曰：“毕竟是君命。”良久，笑曰：“显道是出世间法。某初闻刘谏议初仕时，冠带乘叙轿还人事，往往前辈皆如此。今人都不理会其间有如此者，遂哂之。要之，冠带为礼。某在同安作簿时，朝廷亦有文字令百官皆戴帽。某时坐轿有碍，後於轿顶上添了一圈竹。”〔义刚〕
    上领服非古服。看古贤如孔门弟子衣服，如今道服，却有此意。古画亦未有上领者。惟是唐时人便服此，盖自唐初已杂五胡之服矣。〔贺孙〕
    因言服制之变：“前辈无著背子者，虽妇人亦无之。士大夫常居，常服纱帽、皂衫、革带，无此则不敢出。背子起殊未久。”或问：“妇人不著背子，则何服？”曰：“大衣。”问：“大衣，非命妇亦可服否？”曰：“可。”亻岩蚓俸德辉杂志云：“背子本婢妾之服。以其行直主母之背，故名“背子”。後来习俗相承，遂为男女辨贵贱之服。”曰：“然。然尝见前辈杂说中载，上御便殿，著纱帽、背子，则国初已有背子矣。皆不可晓。”又曰：“後世礼服固未能猝复先王之旧，且得华夷稍有辨别，犹得。今世之服，大抵皆胡服，如上领衫靴鞋之类，先王冠服扫地尽矣！中国衣冠之乱，自晋五胡，後来遂相承袭。唐接隋，隋接周，周接元魏，大抵皆胡服。”问：“今公服起於何时？”曰：“隋炀帝游幸，令群臣皆以戎服从，三品以上服紫，五品以上服绯，六品以下服绿。只从此起，遂为不易之制。”又问：“公服何故如许阔？”曰：“亦是积渐而然，初不知所起。尝见唐人画十八学士，裹幞头，公服极窄；画裴晋公诸人，则稍阔；及画晚唐王铎辈，则又阔。相承至今，又益阔也。尝见前辈说，绍兴初，某人欲制公服，呼针匠计料，匠云少三尺许。某人遂寄往都下制造，及得之，以示针匠。匠曰：‘此不中格式，某不敢为也。’某人问其故。曰：‘但看袖必短，据格式袖合与下掌胫恋兀不然则不可以入ト门。’彼时犹守得这意思，今亦不复存矣。唐人有官者，公服、幞头不离身，以此为常服。又别有朝服，如进贤冠、中单服之类。其下又有省服，服为常服；今之公服，即唐之省服服也。”又问幞头所起。曰：“亦不知所起。但诸家小说中，时班奔一二。如王彦辅麈史犹略言之。某少时尚见唐时小说极多，今皆不复存矣。唐人幞头，初止以纱为之，後以其软，遂斫木作一山子在前衬起，名曰‘军容头’。其说以为起於鱼朝恩，一时人争效。士大夫欲为幞头，则曰：‘为我斫一军容头来。’及朝恩被诛，人以为语谶。其先幞头四角有脚，两脚系向前，两脚系向後；後来遂横两脚，以铁线张之。然惟人主得裹此。世所画唐明皇已裹两脚者，但比今甚短。後来藩镇遂亦僭用，想得士大夫因此亦皆用之。但不知几时展得如此长？尝见禅家语录载唐庄宗问一僧云：‘朕收中原得一宝，未有人酬贾。’僧曰：‘略借陛下宝看。’庄宗以手展幞头两脚示之。如此，则五代时，犹是惟人君得裹两脚者，然皆莫可考也。桐木山子相承用，至本朝，遂易以藤织者，而以纱冒之。近时方易以漆纱。尝见南剑沙溪一士夫家，尚收得上世所藏幞头，犹是藤织坯子。唐制又有两脚上下者，亦莫可晓。”〔亻选
    而今衣服未得复古，且要辨得华夷。今上领衫与靴皆胡服，本朝因唐，唐因隋，隋因周，周因元魏。隋炀帝有游幸，遂令臣下服戎服，三品以上服紫，五品以上服绯，六品以下服绿，皆戎服也。至唐有三等服：有朝服，又有公服，治事时著，便是法服，有衣裳、佩玉等。又有常时服，便是今时公服，则无时不服。唐初年服袖甚窄，全是胡服；中年渐宽，末年又宽，但看人家画古贤可见。唐初头上裹四脚软巾，至鱼朝恩以桐木为冠，如山形，安於髻上，方裹巾，後人渐学他。至本朝渐变为幞头，方用漆纱做。本来唐时四脚软巾，只人主後面二带用物事穿得横，臣下不敢用。後藩镇之徒僭窃用，今则朝廷一例如此。〔学蒙〕与上条闻同。
    “爵弁赤少黑多，如今深紫色。暌云の之，如今水檐相似。盖古人未有衣服时，且取鸟兽之皮来遮前面後面，後世圣人制服不去此者，示不忘古也。今则又以帛为之耳。曛屑溆芯保两头有肩，肩以革带穿之，革带今有胯子。古人却是环子钉於革带，其势垂下，如今人钉铰串子样。镌钅遂之类，结放上面。今之胯子，便是仿他形像。古人带甚轻，却带得许多物。今人带枉做得恁地重，如幞头、靴之类亦然。幞头本是偃脚垂下，要束得紧，今却做长带。”问：“横渠说唐庄宗因取伶官幞头带之，後遂成例。”曰：“不是恁地。庄宗在位，亦未能便变化风俗。兼是伶人所带，士大夫亦未必肯带之。见画本，唐明皇已带长脚幞头。或云藩镇僭礼为之，後遂皆为此样。或云乃是唐宦官要得常似新幞头，故以铁线插带中，又恐坏，其中以桐木为一幞头骨子，常令幞头高起如新，谓之‘军容头’。後来士大夫学之，令匠人‘为我斫个军容头来’。盖以木为之，故谓之斫。及唐末宦者之祸，人皆以此语为谶。王彦辅麈史说如此，说得有来历，恐是如此。後人觉得不安，到本朝太宗时，又以藤做骨子，以纱糊於上。後又觉见不安，到仁宗时，方以漆纱为之。尝见南剑沙县人家尚有藤骨子，可见此事未久。盖此非一朝一夕之故，其变必有渐。”〔夔孙〕
    挚是初见君时，用以献君。二生一死，皆是抱羔、雁、雉真物以献。如今笏，却是古人记事手板，王述倒执手板。插之带间。今人笏，却是用行礼记事，但其私记也。今之公服，皆古之戎服。古公服是法服，朱衣皂缘冠。则三公用貂蝉，御史用獬。在衣之上则系带，带剑之类六七件。隋炀帝南游，命群臣以戎服从，大臣紫，中绯，小绿。今之成群成队试进士诗赋，亦炀帝法也。金银鱼，乃古人以合符。臣之得鱼符者，用袋之腰间。今无合符事，却尚用鱼，又不用袋鱼。鱼袋事出唐书舆服志，高武中睿时。〔扬〕
    今衣服无章，上下混淆。某尝谓纵未能大定经制，且随时略加整顿，犹愈於不为。如小衫令各从公衫之色，服紫者小衫亦紫，服绯绿者小衫亦绯绿，服白则小衫亦白，胥吏则皆乌衣。馀皆仿此，庶有辨别也。〔闳祖〕
    古人戴冠，郭林宗时戴巾，温公幅巾，是其类也。古人衣冠，大率如今之道士。道士以冠为礼，不戴巾。妇人环髻，今之特髻是其意也，不戴冠。〔扬〕
    今官员执笏，最无道理。笏者，只是君前记事，恐事多，须以纸粘笏上，记其头绪。或在君前不可以手指人物，须用笏指之。此笏常插在腰间，不执在手中。夫子“摄齐升堂”，何曾手中有笏？摄齐者，畏谨，恐上阶时踏著裳，有颠仆之患。执圭者，圭自是贽见之物，只是捧至君前，不是如执笏。所以执圭时便“足缩缩，如有循”。缘手中有圭，不得摄齐，亦防颠仆。〔明作〕
    古人言人跪坐。“虽有拱璧而先乘马，不如坐进此道”，谓跪而献之也。如文帝不觉膝之前，盖亦是跪坐。跪坐，故两手下为拜。“拜”字从两手下。古者初冠，母子相拜；妇初见舅姑，舅姑答拜；不特君臣相答拜也。〔方子〕以下拜。
    古人坐於地，未必是盘足，必是跪。以其惯了，故脚不痛，所以拜时易也。古人之拜，正如今道士拜，二膝齐下。唐人先下一膝，谓之“雅拜”，似有罪，是不恭也。今人不然。〔明作〕
    安卿问：“古者天子拜其臣，想亦是席地而坐，只略为之俯首，便是拜否？”曰：“太甲‘拜手稽首’，成王‘拜手稽首’，疏言稽留之意，是首至地之久也，盖其尊师傅如此。後来晋元帝亦拜王导，至其家，亦拜其妻。如法帖中，元帝与王导帖皆称‘顿首’，不知如何。”〔义刚〕
    问：“虞礼，子为尸，父拜之。”曰：“古人大抵如此。如子冠，母先拜之，子却答拜，而今这处都行不得。看来古人上下之际虽是严，而情意甚相通，如‘禹拜昌言’‘王拜手稽首’之类。到汉以来，皇帝见丞相，在坐为起，在舆为下。赞者曰：‘皇帝为丞相起！’尚有这意思。到六朝以来，君臣逐日相与说话。如宋文帝明日欲杀某人，晚间更与他说话，不能得他去。其间有入朝去从人即分散去，到晚他方出。到唐，尚有坐说话底意思。而今宰相终年立地，不曾得一日坐，人主或终日不曾得见面。寿皇求治之初，中间学士固是直宿，又分讲官亦直宿，又令从官亦得入赐坐，从容讲论。而今未论朝廷，如古人州郡之间，亦自如此。如罗池碑云，柳子厚与牙将欧阳翼共饮。法帖中有颜真卿与蔡明远帖，都书名。牙将即是客将，蔡明远亦是衙前、他却与之情意如此。而今州郡与小辟也不如此了。”〔夔孙〕
    问：“看礼中说妇人吉拜，虽君赐肃拜，此则古人女子拜亦伏地也。”曰：“古有女子伏拜者。乃太祖问范质之侄杲：‘古者女子拜如何？’他遂举古乐府云‘长跪问故夫’，以为古妇女皆伏拜，自则天欲为自尊之计，始不用伏拜。今看来此说不然。乐府只说‘长跪问故夫’，不曾说伏拜。古人坐也是跪，一处云：‘直身长跪。’若拜时，亦只低手祗揖，便是肃拜。故礼肃拜注云：‘肃，俯手也。’盖妇人首饰盛多，如‘副笄六珈’之类，自难以俯伏地上。古人所以有父母拜其子，舅姑答妇拜者，盖古坐时只跪坐在地，拜时亦容易；又不曾相对，拜各有向，当答拜亦然。大祝九拜：稽首拜，头至地；顿首拜，头叩地；空首拜，头至手，所谓‘拜手’也；振动，战栗变动之拜；吉拜，拜而後稽颡；凶拜，稽颡而後拜也；奇拜一拜；褒拜再拜，‘褒’，读为‘报’；肃拜，‘但俯下手，今时抬’，传云‘介者不拜’，‘敢肃使者’，是也。”〔贺孙〕
    问：“古者妇人以肃拜为正，何谓‘肃拜’？”曰：“两膝齐跪，手至地，而头不下，为肃拜。拜手亦然。为丧主，则头亦至地，不肃拜。南北朝有乐府诗说妇人云：‘伸腰再拜跪，问客今安否。’伸腰，亦是头不下也。周宣帝令命妇朝见皆跪伏朝见，如男子之仪。但不知妇人膝不跪地而变为今之拜者，起於何时。此等小小礼文，皆无所稽考。程泰之以为始於武后，亦非也。古者男子拜，亦两膝齐屈，如今之道士拜。杜子春注周礼奇拜，以为先屈一膝，如今之雅拜。汉人雅拜，即今之拜是也。”〔淳〕
    妇人有肃拜、拜手、稽颡。肃拜者，两膝跪地，敛手放低；拜手者，膝亦跪，而手至地也；稽颡，头至地也。为夫与长子丧，亦如之。〔焘〕
    拜亲时须合坐受，叔伯母亦合坐受，兄只立受。嫂叔同一家，不可不拜，亦须对拜。夫妇对拜。〔扬〕
    团拜须打圈拜。若分行相对，则有拜不著处。〔广〕
    今人契拜父母兄弟，极害义理。〔扬〕
    古人跪坐，立乘。〔方子〕以下坐。
    问：“盘坐，於理有害否？”曰：“古人席地亦只是盘坐，又有跪坐者。嚷荚疲骸肮湃艘嘀还蜃，未有盘坐。”君前臣跪，父前子跪，两膝头屈前著地，观画图可见。古人密处未见得，其疏即是如此。嚷荚疲骸肮湃碎捉诖Γ自如此密。”管宁坐一木榻，积五十年未尝箕股，其榻上当膝处皆穿。今人有椅子，若对宾客时，合当垂足坐；若独居时，垂足坐难久，盘坐亦何害？”〔淳〕嚷忌僖臁
    族长至己之家，必以族长坐主位，无亲疏皆然。北人以姑夫之类，外姓之人亦坐主位，无此义。〔扬〕
    燕居父子同坐亦得，惟对客不得。〔扬〕
    古人屋黄作“室”。无廊庑。三公露立於槐下，九卿露立於棘下。当其朝会，有雨则止。曾子问：“诸侯见天子，入门而雨г服失容，则废。”〔淳〕义刚录略。以下朝廷之仪。
    因论朝礼，云：“如周礼所说古之朝礼，君臣皆立。至汉时所谓‘皇帝见丞相起’，尚有此礼，不知後来如何废了。然所谓‘朝不坐’，又也有坐底。”〔焘〕
    三代之君见大臣多立，乘车亦立。汉初犹立见大臣，如赞者云：“天子为丞相起！”後世君太尊，臣太卑。〔德明〕
    古者天子见群臣有礼：先特揖三公，次揖九卿，又次揖左右，然後泛揖百官，所谓“天揖同姓”之类，有许多等级。〔义刚〕
    因问：“欲使士人为宰相吏，升降揖逊不佳否？”曰：“古人皆有此礼，本朝废之。”又问：“古人何故受拜？”曰：“不然。孔子须拜卫灵公鲁哀公。旧制，宰相在堂上，御史中丞为班首，与对拜於阶下。又圣节日，百官尽揖宰相於何处。”〔扬〕
    “古时隔品则拜，谓如八品见六品，六品见四品，则拜。宰相礼绝百僚，则皆拜之。若存得此等旧礼，亦好，却有等杀。今著公令：从事郎以下，庭参不拜，则以上者不庭参可知。岂有京朝官复降阶之礼！今朝士见宰相，只是客礼；见监司、郡守，如何却降阶？”问：“若客司揖请降阶，则如何？”曰：“平立不降可也。同官虽皆降阶，吾独不降，可也。”是时将赴莆田，问此。先生又云：“古者庭参官令录以下，往往皆拜，惟职官不拜，所以著令如此。”〔德明〕
    子晦将赴莆阳，请於先生：“今属邑见郡守，不问官序，例阶墀，如何？”曰：“若欲自行其志，勿从俗可也。”因云：“今多相尚如此。以此去事人，固是无见识。且是为官长者安受而不疑，更是怪。”坐客云：“赵丞相帅某处，经过某处，而属邑宰及同僚皆於船头迎望拜接，後却指挥不要此般礼数。这般所在，须先戒饬客将。”或云：“今人见宰相，欲有所言，未及出口，已为客将按住云：‘相公尊重！’至有要取安，而客将抗声云‘不得取安’者。”先生曰：“若是有此等，无奈何，须叱之，可也。”〔贺孙〕
    开元礼有刺史吊吏民之礼，略如古者国君吊臣礼。本朝删去此条。〔方子〕
    问：“左右必竟孰为尊？”曰：“汉初右丞相居左丞相之上，史中有言曰‘朝廷无出其右者’，则是右为尊也。到後来又却以左为尊。而老子有曰：‘上将军处右，而偏将军处左。’丧事尚左、兵凶器也，故以丧礼处之。如此，则吉事尚右矣。汉初岂习於战国与暴秦之所为乎！”〔广〕（以下杂论。）
    古父子异宫。宫如今人四合屋，虽各一处，然四面共墙围。〔扬〕
    古谓之“宫”，只是墙。盖古人无今廊屋。〔焘〕
    因论戟：“古人战争出入部从用之，今只置之於门。唐时私家得用戟，如官几品得几戟。”〔焘〕
    今之表启是下谀其上，今之制诰是君谀其臣。〔道夫〕
    今之书简使上覆，以为重於启也。然用“启”字则有义理，用“覆”字却无义理。启，乃开启之“启”。“覆”为审覆之“覆”，如“三覆奏”，谓已有指挥，更为再三审覆之也。〔广〕
    问：“今人书简未尝拜而言拜，未尝瞻仰而言瞻仰，如何？”曰：“‘瞻仰’字去之无害。但‘拜’字承用之久，若遽除去，恐不免讥骂。前辈只云‘某启’，启是开白之义。法帖中有‘顿首’，韩文中有‘再拜’，其来已久。”问：“启，又训跪。如秦王问范睢，有‘跽而请之’。”曰：“古人席地而坐，有问於人，则略起身时，其膝至地，或谓之跪。若妇人之拜，在古亦跪。古乐府云‘伸腰拜手跪’，则妇人当跪而拜，但首不至地耳。不知妇人之不跪，起於何代。或谓唐武后时方如此，亦未可知。周天元令命妇为男子之拜以称贺。及天元薨，遂改其制。想史官书之，以表其异。则古者妇人之拜，其首不至地，可知也。然则妇人之拜，当以深拜，颇合於古。”〔人杰〕
    有士大夫来谒，各以坐次推逊不已。先生曰：“吾人年至五十後，莫论官、休。”〔自修〕
    大抵前辈礼数极周详郑重，不若今人之苟简。以今人律之先王之礼，则今人为山鹿野麋矣！然某尚及见前辈礼数之周，今又益薄矣。〔亻选
    ●卷九十二・乐古今
    问：“古尺何所考？”曰：“羊头山黍今不可得，只依温公样，他考必仔细。然尺亦多样，隋书载十六等尺，说甚详。王莽货泉钱，古尺径一寸。”因出二尺，曰：“短者周尺，长者景表尺。”〔义刚〕
    十二律皆在，只起黄锺之宫不得。所以起不得者，尺不定也。〔升卿〕
    “律管只吹得中声为定。季通尝截小竹吹之，可验。若谓用周尺，或羊头山黍，虽应准则，不得中声，终不是。大抵声太高则焦杀，低则盎缓。”“牛鸣盎中”，谓此。又云：“此不可容易杜撰。刘歆为王莽造乐，乐成而莽死；後荀勖造於晋武帝时，即有五胡之乱；和岘造於周世宗时，世宗亦死。惟本朝太祖神圣特异，初不曾理会乐，但听乐声，嫌其太高，令降一分，其声遂和。唐太宗所定乐及本朝乐，皆平和，所以世祚久长。”笑云：“如此议论，又却似在乐不在德也。”〔德明〕
    因论乐律，云：“尺以三分为增减，盖上生下生，三分损一益一。故须一寸作九分，一分分九穑一鸱志潘浚方如破竹，都通得去。人杰录云：“律管只以九寸为准，则上生下生，三分益一损一，如破竹矣。”其制作，通典亦略备，史记律书、汉律历志所载亦详。范蜀公与温公都枉了相争，只通典亦未尝看。蜀公之言既疏，温公又在下。”〔┿〕
    无声，做管不成。〔德明〕
    司马迁说律，只是推一个通了，十二个皆通。
    十二律自黄锺而生。黄锺是最浊之声，其馀渐渐清。若定得黄锺是，便入得乐。都是这里才差了些子，其他都差。只是寸难定，所以易差。〔道夫〕
    乐声，黄锺九寸最浊，应锺最清，清声则四寸半。八十一、五十四、七十二、六十四，至六十四，则不齐而不容分矣。〔人杰〕
    音律如尖塔样，阔者浊声，尖者清声。宫以下则太浊，羽以上则太轻，皆不可为乐，惟五声者中声也。〔人杰〕
    乐律：自黄锺至中吕皆属阳，自蕤宾至应锺皆属阴，此是一个大阴阳。黄锺为阳，大吕为阴，太簇为阳，夹锺为阴，每一阳间一阴，又是一个小阴阳。〔闳祖〕
    自黄锺至中吕皆下生，自蕤宾至应锺皆上生。以上生下，皆三生二；以下生上，皆三生四。〔闳祖〕
    礼记注疏说“五声六律十二管还相为宫”处，分明。〔人杰〕
    旋宫：且如大吕为宫，则大吕用黄锺八十一之数，而三分损一，下生夷则；夷则又用林锺五十四之数，而三分益一，上生夹锺。其馀皆然。〔闳祖〕
    问：“先生所论乐，今考之，若以黄锺为宫，便是太簇为商，姑洗为角，蕤宾为变徵，林锺为徵，南吕为羽，应锺为变宫。若以大吕为宫，便是夹锺为商，中吕为角，林锺为变徵，夷则为徵，无射为羽，黄锺为变宫。其馀则旋相为宫，周而复始。若言相生之法，则以律生吕，便是下生；以吕生律，则为上生。自黄锺下生林锺，林锺上生太簇；太簇下生南吕，南吕上生姑洗；姑洗下生应锺，应锺上生蕤宾。蕤宾本当下生，今却复上生大；吕大吕下生夷则，夷则上生夹锺；夹锺下生无射，无射上生中吕。相生之道，至是穷矣，遂复变而上生黄锺之宫。再生之黄锺不及九寸，只是八寸有馀。然黄锺君象也，非诸宫之所能役，故虚其正而不复用，所用只再生之变者。就再生之变又缺其半，所谓缺其半者，盖若大吕为宫，黄锺为变宫时，黄锺管最长，所以只得用其半声。而馀宫亦皆仿此。”曰：“然。”又曰：“宫、商、角、徵、羽与变徵，皆是数之相生，自然如此，非人力所加损，此其所以为妙。”问：“既有宫、商、角、徵、羽，又有变宫、变徵，何也？”曰：“二者是乐之和，去声。相连接处。”〔道夫〕
    “‘旋相为宫’，若到应锺为宫，则下四声都当低去，所以有半声，亦谓之‘子声’，近时所谓清声是也。大率乐家最忌臣民陵君，故商声不得过宫声。然近时却有四清声，方响十六个，十二个是律吕，四片是四清声。古来十二律却都有半声。所谓‘半声’者，如蕤宾之管当用六寸，却只用三寸。虽用三寸，声却只是大吕，但愈重浊耳。”又问声气之元。曰：“律历家最重这元声，元声一定，向下都定；元声差，向下都差。”〔植〕饶本云：“因论乐，云：‘黄锺之律最长，应锺之律最短，长者声浊，短者声清。十二律旋相为宫，宫为君，商为臣。乐中最忌臣陵君，故有四清声。如今方响有十六个，十二个是正律，四个是四清声，清声是减一律之半。如应锺为宫，其声最短而清。或蕤宾为之商，则是商声高似宫声，为臣陵君，不可用，遂乃用蕤宾律减半为清声以应之，虽然减半，只是出律，故亦自能相应也。此是通典载此一项。’又云：‘乐声不可太高，又不可太低。乐中上声，便是郑卫。所以太祖英明不可及，当王朴造乐，闻其声太急，便令减下一律，其声遂平。徽宗朝作大晟乐，其声一声低似一声，故其音缓。’又云：‘贤君大概属意於雅乐，所以仁宗晚年极力要理会雅乐，终未理会得。’”
    律递相为宫，到末後宫声极清，则臣民之声反重，故作折半之声；然止於四者，以为臣民不可大於君也。事物大於君不妨。五声分为十二律，添三分，减三分，至十二而止。後世又增其四，取四清声。〔〕
    宫与羽，角与徵，相去独远。故於其间制变宫、变徵二声。〔广〕
    问：“周礼大司乐说宫、角、徵、羽，与七声不合，如何？”曰：“此是降神之乐，如黄锺为宫，大吕为角，太簇为徵，应锺为羽，自是四乐各举其一者而言之。以大吕为角，则南吕为宫；太簇为徵，则林锺为宫；应锺为羽，则太簇为宫。以七声推之合如此，注家之说非也。”〔人杰〕
    律吕有十二，用时只使七个。自黄锺下生至七，若更插一声，便拗了。〔淳〕
    七声之说，国语言之。〔人杰〕
    “律十有二，作乐只用七声。惟宫声筵席不可用，用则宾主失欢。”力行云：“今人揲卦得乾卦者，多不为吉。故左传言‘随元、亨、利、贞’，有是四德，乃可以出。”曰：“然。”〔力行〕
    问：“国语云：‘律者立均出度。’韦昭注云：‘均谓均锺，木长七尺，系之以弦。’不知其制如何？”曰：“韦昭是个不分晓底人。国语本自不分晓，更著他不晓事，愈见鹘突。均，只是七均。如以黄锺为宫，便用林锺为徵，太簇为商，南吕为羽，姑洗为角，应锺为变宫，蕤宾为变徵。这七律自成一均，其声自相谐应。古人要合声，先须吹律，使众声皆合律，方可用。後来人想不解去逐律吹得。京房始有律准，乃是先做下一个母子，调得正了，後来只依此为准。国语谓之‘均’，梁武帝谓之‘通’。其制十三弦，一弦是全律底黄锺，只是散声。又自黄锺起至应锺有十二弦，要取甚声，用柱子来逐弦分寸上柱取定声。立均之意，本只是如此。古来解书，最有一个韦昭无理会。且如下文‘六者中之色’，‘六’字本只是‘黄’字阙却上面一截，他便就这‘六’字上解，谓六声天地之中。六者，天地之中，自是数，干色甚事！”〔文蔚〕
    水、火、木、金、土是五行之序。至五声，宫却属土，至羽属水。宫声最浊，羽声最清。一声应七律，共八十四调。除二律是变宫，止六十调。〔人杰〕
    乐声是土、金、木、火、水，洪范是水、火、木、金、土。〔人杰〕
    乐之六十声，便如六十甲子。以五声合十二律而成六十声，以十干合十二支而成六十甲子。若不相属，而实相为用。遗书云“三命是律，五星是历”，即此说也。只晓不得甲子、乙丑皆属木，而纳音却属金。前辈多论此，皆无定说。〔亻选
    丝宫而竹羽。〔人杰〕
    丝尚宫，竹尚羽。竹声大，故以羽声济之；丝声细，故以宫声济之。〔广〕
    周礼以十二律为之度数，如黄锺九寸，林锺六寸之类；以十二声为之剂量斟酌，磨削刚柔清浊。音声有轻重高低，故复以十二声剂量。盖磬材有厚薄，令合节奏。如磬氏“已上则磨其旁，已下则磨其端”之类。
    先生偶言及律吕，谓：“管有长短，则声有清浊。黄锺最长，则声最浊；应锺最短，则声最清。”时举云：“黄锺本为宫，然周礼祭天神人鬼地胖时，则其乐或以黄锺为宫，或以林锺为宫，未知如何。”曰：“此不可晓。先儒谓商是杀声，鬼神所畏，故不用，而只用四声迭相为宫。未知其五声不备，又何以为乐？大抵古乐多淡，十二律之外，又有黄锺、大吕、太簇、夹锺四清声，杂於正声之间，乐都可听。今古乐不可见矣。长沙南岳庙每祭必用乐，其节奏甚善，祭者久立不胜其劳。据图经云，是古乐。然其乐器又亦用伏鼓之类，如此，则亦非古矣。”时举因云：“‘金声玉振’是乐之始终。不知只是首尾用之，还中间亦用耶？”曰：“乐有特锺、特磬，有编钟、编磬。编钟、编磬是中间奏者，特钟、特磬是首尾用者。”时举云：“所谓‘玉振’者，只是石耶？还真用玉？”曰：“只是石耳。但大乐亦有玉磬，所谓‘天球’者是也。”
    问：“周礼祭不用商音，或以为是武王用厌胜之术。窃疑圣人恐无此意。”曰：“这个也难晓。须是问乐家，如何不用商。尝见乐家言，是有杀伐之意，故祭不用。然也恐是无商调，不是无商音。他那奏起来，五音依旧皆在。”又问：“向见一乐书，温公言本朝无徵音。窃谓五音如四时代谢，不可缺一。若无徵音，则本朝之乐，大段不成说话。”曰：“不特本朝，从来无那徵；不特徵无，角亦无之。然只是太常乐无，那宴乐依旧有。这个也只是无徵调、角调，不是无徵音、角音。如今人曲子所谓‘黄锺宫，大吕羽’，这便是调。谓如头一声是宫声，尾後一声亦是宫声，这便是宫调。若是其中按拍处，那五音依旧都用，不只是全用宫。如说无徵，便只是头声与尾声不是徵。这却不知是如何，其中有个甚么欠缺处，所以做那徵不成。徽宗尝令人硬去做，然後来做得成，却只是头一声是徵，尾後一声依旧不是，依旧走了，不知是如何。平日也不曾去理会，这须是乐家辨得声音底，方理会得。但是这个别是一项，未消得理会。”〔义刚〕
    古者太子生，则太师吹管以度其声，看合甚律。及长，其声音高下皆要中律。
    南北之乱，中华雅乐中绝。隋文帝时，郑译得之於苏祗婆。苏祗婆乃自西域传来，故知律吕乃天地自然之声气，非人之所能为。译请用旋宫，何妥耻其不能，遂止用黄锺一均。事见隋志。因言，佛与吾道不合者，盖道乃无形之物，所以有差。至如乐律，则有数器，所以合也。〔闳祖〕
    六朝弹筝鼓瑟皆歌。〔节〕
    唐太宗不晓音律，谓不在乐者，只是胡说。易。
    唐祖孝孙说八十四调。季通云，只有六十调，不以变宫、变徵为调。恐其说有理。此左传“中声以降，五降之後不容弹矣”之意也。〔人杰〕
    “自唐以前，乐律尚有制度可考；唐以後，都无可考。如杜佑通典所算分数极精。但通典用十分为寸作算法，颇难算。蔡季通只以九分算。本朝范马诸公非惟不识古制，自是於唐制亦不曾详看；通典又不是隐僻底书，不知当时诸公何故皆不看。只如沈存中博览，笔谈所考器数甚精，亦不曾看此。使其见此，则所论过於范马远甚。吕伯恭不喜笔谈，以为皆是乱说。某与言：‘未可恁地说，恐老兄欺他未得在，只是他做人不甚好耳。’”因令将五音、十二律写作图子，云：“且须晓得这个，其他却又商量。”〔道夫〕
    问乐。曰：“古声只是和，後来多以悲恨为佳。温公与范蜀公，胡安定与阮逸李照争辨，其实都自理会不得，却不曾去看通典。通典说得极分明，盖此书在唐犹有传者，至唐末遂失其传。王朴当五代之末杜撰得个乐如此。当时有几锺名为‘哑锺’，不曾击得，盖是八十四调。朴调其声，令一一击之。其实那个哑底却是。古人制此不击，以避宫声。若一例皆击，便有陵节之患。汉礼乐志刘歆说乐处亦好。唐人俗舞谓之‘打令’，其状有四：曰招，曰摇，曰送，其一记不得。盖招则邀之之意，摇则摇手呼唤之意，送者送酒之意。旧尝见深村父老为余言，其祖父尝为之收得谱子。曰：‘兵火失去。’舞时皆裹幞头，列坐饮酒，少刻起舞。有四句号云：‘送摇招摇，三方一圆，分成四片，得在摇前。’人多不知，皆以为哑谜。”汉卿云：“张猎颊亦是张家好子弟。”曰：“见君举说，其人大晓音律。”因言：“今日到詹元善处，见其教乐，又以管吹习古诗二南、七月之属，其歌调却只用太常谱。然亦只做得今乐，若古乐必不恁地美。人听他在行在录得谱子。大凡压入音律，只以首尾二字，章首一字是某调，章尾只以某调终之，如关雎‘关’字合作无射调，结尾亦著作无射声应之；葛覃‘葛’字合作黄锺调，结尾亦著作黄锺声应之；如七月流火三章皆‘七’字起，‘七’字则是清声调，末亦以清声调结之；如‘五月斯螽动股’，‘二之日凿冰冲冲’，‘五’字‘二’字皆是浊声，黄锺调，末以浊声结之。元善理会事，都不要理会个是，只信口胡乱说，事事唤做曾经理会来。如宫、商、角、徵、羽，固是就喉、舌、唇、齿上分，他便道只此便了，元不知道喉、舌、唇、齿上亦各自有宫、商、角、徵、羽。何者？盖自有个疾徐高下。”〔贺孙〕
    “温公与范忠文，胡安定与阮逸李照等议乐，空自争辩。看得来，都未是，元不曾去看通典。据通典中所说皆是，又且分晓。”广云：“如此则杜佑想是理会得乐。”曰：“这也不知他会否，但古乐在唐犹有存者，故他因取而载於书。至唐末黄巢乱後，遂失其传。至周世宗时，王朴据他所见杜撰得个乐出来。通鉴中说，王朴说，当时锺有几个不曾击，谓之‘哑锺’，朴乃调其声，便皆可击。看得来所以存而不击者，恐是避其陵慢之声，故不击之耳，非不知击之也。”〔广〕
    范蜀公谓今汉书言律处折了八字。蜀中房庶有古本汉书有八字，所以与温公争者，只争此。范以古本为正。蜀公以上党粟一千二百粒，实今九寸为准；阔九寸。温公以一千二百粒排今一尺为准。汉书文不甚顺，又粟有大小，遂取中者为之。然下粟时顿紧，则粟又下了，又不知如何为正排，又似非是。今世无人晓音律，只凭器论造器，又纷纷如此。古人晓音律，风角、鸟占皆能之。太史公以律论兵，意出於此。仁宗时，李照造乐，蜀公谓差过了一音，每思之为之痛心。刘羲叟谓圣上必得心疾，後果然。〔扬〕
    仁宗以胡安定阮逸乐书，令天下名山藏之，意思甚好。〔道夫〕
    问：“温公论本朝乐无徵音，如何？”曰：“其中不能无徵音，只是无徵调。如首以徵音起，而末复以徵音合杀者，是徵调也。徵调失其传久矣。徽宗令人作之，作不成，只能以徵音起，而不能以徵音终。如今俗乐，亦只有宫、商、羽三调而已。”〔淳〕
    蔡京用事，主张喻世清作乐，尽破前代之言乐者。因作中声正声，如正声九寸，中声只八寸七分一。按史记“七”字多错，乃是“十分一”。其乐只是杜撰，至今用之。〔人杰〕
    徽宗时，一黥卒魏汉津造雅乐一部，皆杜撰也。今太学上丁用者是此乐。〔扬〕
    季通律书，分明是好，却不是臆说，自有按据。〔道夫〕
    问：“季通律书难晓。”曰：“甚分明，但未细考耳。”问：“空围九分，便是径三分？”曰：“古者只说空围九分，不说径三分，盖不啻三分犹有奇也。”问：“算到十七万有馀之数，当何用？”曰：“以定管之长短而出是声。如太簇四寸，惟用半声方和。大抵考究其法是如此，又未知可用与否耳。节五声，须是知音律之人与审验过，方见得。”〔德明〕
    季通理会乐律，大段有心力，看得许多书。也是见成文字，如史记律历书，自无人看到这里。他近日又成一律要，尽瞎欧ā＝时所作律，逐节吹得，却和。怕如今未必如此。这个若促些子，声便焦杀；若长些子，便慢荡。〔贺孙〕
    陈淳言：“琴只可弹黄锺一均，而不可旋相为宫。”此说犹可。至谓琴之泛声为六律，又谓六律为六同，则妄矣。今人弹琴都不知孰为正声，若正得一弦，则其馀皆可正。今调弦者云，如此为宫声，如此为商声，安知是正与不正？此须审音人方晓得。古人所以吹管，声传在琴上。如吹管起黄锺之指，则以琴之黄锺声合之，声合无差，然後以吹遍合诸声。五声既正，然後不用管，只以琴之五声为准，而他乐皆取正焉。季通书来说，近已晓得，但纟并定七弦，不用调弦，皆可以弹十一宫。琴之体是黄锺一均，故可以弹十一宫。如此，则大吕、太簇、夹锺以下，声声皆用按徽，都无散声。盖才不按，即是黄锺声矣，亦安得许多指按耶？兼如其说，则大吕以下亦不可对徽，须挨近第九徽里按之。此後愈挨下去，方合大吕诸声。盖按著正徽，复是黄锺声矣。渠云，顷问之太常乐工，工亦云然。恐无此理。古人弹琴，随月调弦，如十一月调黄锺，十二月调大吕，正月调太簇，二月调夹锺。但此後声愈紧，至十月调应锺，则弦急甚，恐绝矣。不知古人如何。季通不能琴，他只是思量得，不知弹出便不可行。这便是无下学工夫，吾人皆坐此病。古人朝夕习於此，故以之上达不难，盖下学中上达之理皆具矣。如今说古人兵法战阵，坐作进退，斩射击刺，鼓行金止，如何晓得他底？莫说古人底晓不得，只今之阵法也晓不得，更说甚么？如古之兵法，进则齐进，退则齐退，不令进而进，犹不令退而退也。如此，则无人敢妄动。然又却有一人跃马陷阵，杀数十百人，出入数四，矢石不能伤者，何也？良久，又曰：“据今之法，只是两军相持住，相射相刺，立得脚住不退底便嬴，立不住退底便输耳。”〔亻选
    今朝廷乐章长短句者，如六州歌头，皆是俗乐鼓吹之曲。四言诗乃大乐中曲。本朝乐章会要，国史中只有数人做得好，如王荆公做得全似毛诗，甚好。其他有全做不成文章。横渠只学古乐府做，辞拗强不似，亦多错字。
    今之乐，皆胡乐也，虽古之郑卫，亦不可见矣。今关雎鹿鸣等诗，亦有人播之歌曲。然听之与俗乐无异，不知古乐如何。古之宫调与今之宫调无异，但恐古者用浊声处多，今乐用清声处多。季通谓今俗乐，黄锺及夹锺清，如此则争四律，不见得如何。般涉调者，胡乐之名也。“般”如“般若”之“般”。“子在齐闻韶”，据季札观乐，鲁亦有之，何必在齐而闻之也？又，夫子见小儿徐行恭谨，曰：“韶乐作矣！”〔人杰〕
    “詹卿家令乐家以俗乐谱吹风雅篇章。初闻吹二南诗，尚可听。後吹文王诗，则其声都不成模样。”因言：“古者风雅颂，名既不同，其声想亦各别。”〔广〕
    赵子敬送至小雅乐歌，以黄锺清为宫，此便非古。清者，半声也。唐末丧乱，乐人散亡，礼坏乐崩。朴自以私意撰四清声。古者十二律外，有十二子声，又有变声六。谓如黄锺为宫，则他律用正律；若他律为宫，则不用黄锺之正声，而用其子声。故汉书云“黄锺不与他律为役”者，此也。若用清声为宫，则本声轻清而高，馀声重浊而下，礼书中删去乃是。乐律，通典中盖说得甚明。本朝如胡安定范蜀公司马公李照辈，元不曾看，徒自如此争辨也。汉书所载甚详，然不得其要。太史公所载甚略，然都是要紧处。新修礼书中乐律补篇，以一尺为九寸，一寸为九分，一分为九穑一鹞九毫，一毫为九丝。〔方子〕
    乐律中所载十二诗谱，乃赵子敬所传，云是唐开元间乡饮酒所歌也。但却以黄锺清为宫，此便不可。盖黄锺管九寸，最长。若以黄锺为宫，则馀律皆顺，若以其他律为宫，便有相陵处。今且只以黄锺言之，自第九宫後四宫，则後为角，或为羽，或为商，或为徵。若以为角，则是民陵其君矣；若以为商，则是臣陵其君矣。徵为事，羽为物，皆可类推。乐记曰：“五者皆乱，迭相陵谓之慢。如此，则国之灭亡无日矣！”故制黄锺四清声用之。清声短其律之半，是黄锺清长四寸半也。若後四宫用黄锺为角、徵、商、羽，则以四清声代之，不可用黄锺本律，以避陵慢。故汉志有云：“黄锺不复为他律所役。”其他律亦皆有清声，若遇相陵，则以清声避之，不然则否。惟是黄锺则不复为他律所用。然沈存中续笔谈说云：“惟君臣民不可相陵，事物则不必避。”先生一日又说：“古人亦有时用黄锺清为宫，前说未是。”〔广〕
    音律只有气。人亦只是气，故相关。〔扬〕
    今之士大夫，问以五音、十二律，无能晓者。要之，当立一乐学，使士大夫习之，久後必有精通者出。〔升卿〕
    今人都不识乐器，不闻其声，故不通其义。如古人尚识钟鼓，然後以钟鼓为乐。故孔子云：“乐云乐云，钟鼓云乎哉！”今人钟鼓已自不识。〔扬〕
    钅钟甚大，特悬钟也。众乐未作，先击特钟以发其声；众乐既阕，乃击特磬以收其韵。〔亻选
    堂上乐，金钟玉磬。今太常玉磬锁在匮里，更不曾设，恐为人破损，无可赔还。寻常交割，只据文书；若要看，旋开匮取一二枚视之。〔人杰〕
    今之箫管，乃是古之笛。泱锓绞枪胖箫。〔广〕
    毕篥，本名悲栗，言其声之悲壮也。〔广〕
    俗乐中无徵声，盖没安排处；及无黄锺等四浊声。〔┿〕
    今之曲子，亦各有某宫某宫云。今乐起处差一位。〔〕
    洛阳有带花刘使，名几，於俗乐甚明，盖晓音律者。范蜀公徒论锺律，其实不晓，但守死法。若以应锺为宫，则君民事物皆乱矣。司马公比范公又低。二公於通典尚不曾看，通典自说得分晓。史记律书说律数亦好。此盖自然之理，与先天图一般，更无安排。但数到穷处，又须变而生之，却生变律。〔人杰〕
    刘几与伶人花日新善，其弟厌之，令勿通。几戒花吹笛於门外，则出与相见。其弟又令终日吹笛乱之。然花笛一吹，则刘识其音矣。〔人杰〕
    向见一女童，天然理会得音律，其歌唱皆出於自然，盖是禀得这一气之全者。〔人杰〕
    胡问：“今俗妓乐不可用否？”曰：“今州县都用，自家如何不用得？亦在人斟酌。”〔淳〕
    ●卷九十三・孔孟周程张子
    看圣贤代作，未有孔子，便无论语之书；未有孟子，便无孟子之书；未有尧舜，便无典谟；未有商周，便无风雅颂。〔贺孙〕
    此道更前後圣贤，其说始备。自尧舜以下，若不生个孔子，後人去何处讨分晓？孔子後若无个孟子，也未有分晓。孟子後数千载，乃始得程先生兄弟发明此理。今看来汉唐以下诸儒说道理见在史策者，便直是说梦！只有个韩文公依稀说得略似耳。〔文蔚〕
    “天不生仲尼，万古长如夜！”唐子西尝於一邮亭梁间见此语。季通云：“天先生伏羲尧舜文王，後不生孔子，亦不得；後又不生孟子，亦不得；二千年後又不生二程，亦不得。”〔方〕
    “孔子天地间甚事不理会过！若非许大精神，亦吞许多不得。”一日因话又说：“今觉见朋友间，都无大精神。”〔文蔚〕
    问：“‘定礼乐’，是礼记所载否？”曰：“不见得。”节复问“赞易”之“赞”。曰：“称述其事，如‘大哉乾元’之类是赞。”〔节〕
    战国秦汉间，孔子言语存者尚多有之。如孟子所引“仁不可为众”，“为此诗者，其知道乎”！又如刘向所引之类。
    夫子度量极大，与尧同。门弟子中如某人辈，皆不点检他，如尧容四凶在朝相似。〔必大〕人杰录云：“尧容四凶在朝。夫子之门，亦何所不容！”
    问：“孔子不是不欲仕，只是时未可仕？”曰：“圣人无求仕之义。君不见用，只得且恁地做。”〔铢〕
    或问：“孔子当衰周时，可以有为否？”曰：“圣人无有不可为之事，只恐权柄不入手。若得权柄在手，则兵随印转，将逐符行。近温左氏传，见定哀时煞有可做底事。”问：“固是圣人无不可为之事。圣人有不可为之时否？”曰：“便是圣人无不可为之时。若时节变了，圣人又自处之不同。”又问：“孔子当衰周，岂不知时君必不能用己？”曰：“圣人却无此心。岂有逆料人君能用我与否？到得後来说‘吾不复梦见周公’，与‘凤鸟不至，河不出图，吾已矣夫’时，圣人亦自知其不可为矣。但不知此等话是几时说。据‘陈恒弑其君，孔子沐浴而朝请讨之’时，是获麟之年，那时圣人犹欲有为也。”〔广〕
    问：“看圣人汲汲皇皇，不肯没身逃世，只是急於救世，不能废君臣之义。至於可与不可，临时依旧裁之以义。”曰：“固是。但未须说急於救世，自不可不仕。”又问：“若据‘危邦不入，乱邦不居’，‘有道则见，无道则隐’等语，却似长沮桀溺之徒做得是？”曰：“此为学者言之。圣人做作，又自不同。”又问：“圣人亦明知世之不可为否？”曰：“也不是明知不可。但天下无不可为之时，苟可以仕则仕，至不可处便止。如今时节，台谏固不可做，州县也自做得。到得居位守职，却教自家枉道废法，虽一簿尉也做不得，便著去位。”〔木之〕
    某尝疑诛少正卯无此事，出於齐鲁陋儒欲尊夫子之道，而造为之说。若果有之，则左氏记载当时人物甚详，何故有一人如许劳攘，而略不及之？史传间不足信事如此者甚多。〔亻选
    卫灵公无道如此，夫子直欲扶持之，恋恋其国，久而不去。不知是何意，不可晓。〔必大〕
    孔子在卫国居得甚久。想是灵公有英雄之气，孔子见其可与有为，故久居而欲辅之。〔寿昌〕
    问：“自孔子後，何故无圣人？”曰：“公且看三代而下，那件不薄？文章、字、画亦可见，只缘气自薄。”因问：“康节‘一元开物闭物’之说是否？”曰：“有此理。不易他窥测至此！”〔浩〕扬录云：“自周後气薄，亦不生圣贤。”
    或问：“孔子当孟子时如何？”曰：“孔子自有作用，然亦须稍加峻厉。”又问：“孔子若见用，颜子还亦出否？”曰：“孔子若用，颜子亦须出来做他次一等人。如孔子做宰相，颜子便做参政。”〔去伪〕
    龟山谓“孔子如知州，孟子如通判权州”，也是如此。通判权州，毕竟是别人事，须著些力去做，始得。〔广〕
    问：“‘颜子合下完具，只是小，要渐渐恢廓；孟子合下大，只是未粹，要索学以充之。’此莫是才具有异？”曰：“然。孟子觉有动荡底意思。”〔可学〕
    或问：“颜子比汤如何？”曰：“颜子只据见在事业，未必及汤。使其成就，则汤又不得比颜子。前辈说禹与颜子虽是同道，禹比颜子又粗些。颜子比孟子，则孟子当粗看，磨棱合缝，犹未有尽处；若看诸葛亮，只看他大体正当，细看不得。”〔大雅〕
    才仲问颜子，因举先生旧语云：“颜子优於汤武。”“如何见得？”曰：“公只且自做工夫，这般处说不得。据自看，觉得颜子浑浑无痕迹。”〔贺孙〕
    问：“颜子之学，莫是先於性情上著工夫否？”曰：“然。凡人为学，亦须先於性情上著工夫。非独於性情上著工夫，行步坐立，亦当著工夫。”〔浮常ㄚ勇荚疲骸把д吖痰贝嫜性情。然处事接物，动止应酬，皆是著工夫处，不独性情也。”）
    邵汉臣问颜渊仲尼不同。曰：“圣人之德，自是无不备，其次则自是易得不备。如颜子已是煞周全了，只比之圣人，更有些未完。如仲弓则偏於淳笃，而少颜子刚明之意。若其他弟子，未见得。只如曾子则大抵偏於刚毅，这终是有立脚处。所以其他诸子皆无传，惟曾子独得其传。到子思也恁地刚毅，孟子也恁地刚毅。惟是有这般人，方始凑合得著。惟是这刚毅等人，方始立得定。子思别无可考，只孟子所称，如‘В使者出诸大门之外，北面再拜稽首而不受’；如云‘事之云乎，岂曰友之云乎’之类，这是甚么样刚毅！”〔贺孙〕
    孔门只一个颜子合下天资纯粹。到曾子便过於刚，与孟子相似。世衰道微，人欲横流，不是刚劲有脚跟底人，定立不住。〔淳〕
    问：“若使曾子为邦，比颜子如何？”曰：“想得不似颜子熟。然曾子亦大故有力。曾子子思孟子大略皆相似。”问：“明道比颜子如何？”曰：“不要如此问，且看他做工夫处。”〔德明〕
    曾点开阔，漆雕开深稳。〔振〕
    曾点父子为学不同。点有康节底意思，将那一个物玩弄。〔道夫〕
    曾子父子相反，参合下不曾见得，只从日用间应事接物上积累做去，及至透彻，那小处都是自家底了。点当下见得甚高，做处却又欠阙。如一座大屋，只见厅堂大概，里面房室元不曾经历，所以夷考其行而有不掩，卒归於狂。〔儒用〕
    曾子真积力久。〔若海〕
    曾子说话，盛水不漏。〔敬仲〕
    曾子太深，壁立万仞！〔振〕
    孔门弟子，如子贡後来见识煞高，然终不及曾子。如一唯之传，此是大体。毕竟他落脚下手立得定，壁立万仞！臂其言，如“彼以其富，我以吾仁”，“可以托六尺之孤”，“士不可以不弘毅”之类，故後来有子思孟子，其传永。孟子气象尤可见。〔士毅〕
    曾子本是鲁拙，後来既有所得，故守得夫子规矩定。其教人有法，所以有传。若子贡则甚敏，见得易，然又杂；往往教人亦不似曾子守定规矩，故其後无传。因窦问子贡之学无传。〔德明〕
    子贡俊敏，子夏谨严。孔子门人自曾颜而下，惟二子，後来想大故长进。〔亻选
    但将论语子夏之言看，甚严毅。〔节〕
    子游是个简易人，於节文有未至处。如讥子夏之门人，与“丧致乎哀”而止。〔广〕
    子张过高，子夏窄狭。〔端蒙〕
    子张是个务外底人，子游是个高简、虚旷、不屑细务底人，子夏是个谨守规矩、严毅底人。因观荀子论三子之贱儒，亦是此意，盖其末流必至是也。〔亻选
    问：“孔门学者，如子张全然务外，不知如何地学却如此。”曰：“也干他学甚事？他在圣门，亦岂不晓得为学之要？只是他资质是个务外底人，所以终身只是这意思。子路是个好勇底人，终身只是说出那勇底话。而今学者咽倍蓟崴档览淼比绾危恢皇橇偈率保依前只是他那本来底面目出来，都不如那咽彼说者。”〔亻选
    子路全义理，管仲全功利。〔振〕
    孟子极尊敬子路。
    问：“韩子称‘孔子之道大而能博’。大是就浑沦，博是就该贯处否？”曰：“韩子亦未必有此意。但如此看，亦自好。”至问：“如何是‘学焉而皆得其性之所近’？”曰：“政事者就政事上学得，文学者就文学上学得，德行言语者就德行言语上学得。”〔至〕
    “看来人全是资质。韩退之云：‘孔子之道大而能博，门弟子不能遍观而尽识也，故学焉而皆得其性之所近。’此说甚好。看来资质定了，其为学也只就他资质所尚处，添得些小好而已。所以学贵公听并观，求一个是当处，不贵徒执己自用。今观孔子诸弟子，只除了曾颜之外，其他说话便皆有病。程子诸门人，上蔡有上蔡之病，龟山有龟山之病，和靖有和靖之病，无有无病者。”或问：“也是後来做工夫不到，故如此。”曰：“也是合下见得不周遍，差了。”又曰：“而今假令亲见圣人说话，尽传得圣人之言不差一字，若不得圣人之心，依旧差了，何况犹不得其言？若能得圣人之心，则虽言语各别，不害其为同。如曾子说话，比之孔子又自不同。子思传曾子之学，比之曾子，其言语亦自不同。孟子比之子思又自不同。然自孔子以後，得孔子之心者，惟曾子子思孟子而已。後来非无能言之士，如扬子惴ㄑ阅７侣塾铮王仲淹中说亦模仿论语，言愈似而去道愈远。直至程子方略明得四五十年，为得圣人之心。然一传之门人，则已皆失其真矣。云云。其终卒归於‘择善固执’，‘明善诚身’，‘博文约礼’而已，只是要人自去理会。”〔亻选
    孟子比之孔门原宪，谨守必不似他。然他不足以及人，不足以任道，孟子便担当得事。〔淳〕（孟子。）
    孟子不甚细腻，如大匠把得绳墨定，千门万户自在。又记“千门”字上有“东南西北”字。〔节〕
    邓子礼问：“孟子恁地，而公孙万章之徒皆无所得。”曰：“也只是逐孟子上上下下，不曾自去理会。”又曰：“孔子於门人恁地提撕警觉，尚有多少病痛！”〔贺孙〕
    问：“周子是从上面先见得？”曰：“也未见得是恁地否。但是周先生天资高，想见下面工夫也不大故费力。而今学者须是从下学理会，若下学而不上达，也不成个学问。须是寻到顶头，却从上贯下来。”〔夔孙〕（周子。）
    季通云：“濂溪之学，精悫深密。”〔端蒙〕
    濂溪清和。孔经甫祭其文曰：“公年壮盛，玉色金声；从容和毅，一府皆倾。”墓碑亦谓其“精密严恕”，气象可想矣。〔道夫〕
    “周子看得这理熟，纵横妙用，只是这数个字都括尽了。周子从理处看，邵子从数处看，都只是这理。”砥曰：“毕竟理较精粹。”曰：“从理上看则用处大，数自是细碎。”〔砥〕
    “今人多疑濂溪出於希夷；又云为禅学，其诸子皆学佛。”可学云：“濂溪书具存，如太极图，希夷如何有此说？或是本学老、佛而自变了，亦未可知。”曰：“尝读张忠定公语录。公问李畋云：‘汝还知公事有阴阳否？’云云。此说全与濂溪同。忠定见希夷，盖亦有些来历。但当时诸公知濂溪者，未尝言其有道。”可学曰：“此无足怪。程太中独知之。”曰：“然。”又问：“明道之学，後来固别。但其本自濂溪发之，只是此理推广之耳。但不如後来程门授业之多。”曰：“当时既未有人知，无人往复，只得如此。”〔可学〕
    “濂溪在当时，人见其政事精绝，则以为宦业过人；见其有山林之志，则以为襟袖洒落，有仙风道气，无有知其学者。惟程太中独知之。这老子所见如此，宜其生两程子也。只一时程氏，类多好人。”举横渠祭太中弟云：“父子参点。”又祭明道女兄云：“见伯淳言，汝读孟子有所见，死生鬼神之蕴，无不洞晓。今人为卿相大臣者，尚不能知。”先生笑曰：“此事是讥富公。”窦问：“韩公一家气象如何？”曰：“韩公天资高，但学识浅，故只做得到那田地，然其大纲皆正。”又云：“明道当初想明得煞容易，便无那渣滓。只一再见濂溪，当时又不似而今有许多言语出来。不是他天资高，见得易，如何便明得？”德明问：“遗书中载明道语，便自然洒落明快。”曰：“自是他见得容易。伊川易传却只管修改，晚年方出其书。若使明道作，想无许多事。尝见门人有祭明道文云：‘先生欲著乐书，有志未就。’不知其书要如何作。”〔德明〕〔周程〕
    问：“明道濂溪俱高，不如伊川精切。”曰：“明道说话超迈，不如伊川说得的确。濂溪也精密，不知其他书如何，但今所说这些子，无一字差错。”问明道不著书。曰：“尝见某人祭明道文说跷蹊，说明道要著乐书。“乐”音“洛”。乐，如何著得书？”〔德辅〕
    汪端明尝言二程之学，非全资於周先生者。盖通书人多忽略，不曾考究。今观通书，皆是发明太极。书虽不多，而统纪已尽。二程盖得其传，但二程之业广耳。〔┿〕
    二程不言太极者，用刘绚记程言，清虚一大，恐人别处走。今只说敬，意只在所由，只一理也。一理者，言“仁义中正而主静”。〔方〕
    濂溪静一，明道敬。〔方子〕
    明道说话浑沦，煞高，学者难看。〔淳〕（程子。）
    明道说底话，恁地动弹流转。〔方子〕
    明道语宏大，伊川语亲切。〔方〕
    明道说话，一看便好，转看转好；伊川说话，初看未甚好，久看方好。〔义刚〕
    明道说话，亦有说过处，如说“舜有天下不与”。又其说阔，人有难晓处，如说“鸢飞鱼跃”，谓“心勿忘勿助长”处。伊川较子细，说较无过，然亦有不可理会处。又曰：“明道所见甚俊伟，故说得较快，初看时便好，子细看亦好；伊川说，初看时较拙，子细看亦拙。”又曰：“明道说经处较远，不甚协注。”〔扬〕
    说明道言语亻尽宽平；伊川言语初难看，细读有滋味。又云：“某说大处自与伊川合，小处却持有意见不同。说南轩见处高，如架屋相似，大间架已就，只中间少装折。”〔取
    “明道曾看释老书，伊川则庄列亦不曾看。”先生云：“後来须著看。不看，无缘知他道理。”
    伊川好学论，十八时作。明道十四五便学圣人，二十及第，出去做官，一向长进。定性书是二十二三时作。是时游山，许多诗甚好。〔义刚〕
    问：“明道可比颜子，伊川可比孟子否？”曰：“明道可比颜子。孟子才高，恐伊川未到孟子处。然伊川收束检制处，孟子却不能到。”〔浮
    窦问：“前辈多言伊川似孟子。”曰：“不然。伊川谨严，虽大故以天下自任，其实不似孟子放脚放手。孟子不及颜子，颜子常自以为不足。”〔德明〕
    郑问：“明道到处响应，伊川入朝成许多事，此亦可见二人用处。”曰：“明道从容，伊川都挨不行。”陈後之问：“伊川做时似孟子否？”曰：“孟子较活络。”问：“孟子做似伊尹否？”先生首肯。又曰：“孟子传伊尹许多话，当时必有一书该载。”〔淳〕
    问：“学於明道，恐易开发；学於伊川，恐易成就。”曰：“在人用力。若不用力，恐於伊川无向傍处。明道却有悟人处。”〔方〕
    伊川说话，如今看来，中间宁无小小不同？只是大纲统体说得极善。如“性即理也”一语，直自孔子後，惟是伊川说得尽。这一句便是千万世说性之根基！理是个公共底物事，不解会不善。人做不是，自是失了性，却不是坏了著修。〔贺孙〕
    明道诗云：“旁人不识予心乐，将谓偷闲学少年。”此是後生时气象眩露，无含蓄。〔学蒙〕
    或问明道五十年犹不忘游猎之心。曰：“人当以此自点检。须见得明道气质如此，至五十年犹不能忘。在我者当益加操守方是，不可以此自恕。”〔卓〕
    东坡见伊川主司马公之丧，讥其父在，何以学得丧礼如此？然後人遂为伊川解说，道伊川先丁母艰。也不消如此。人自少读书，如礼记仪礼，便都已理会了。古人谓居丧读丧礼，亦平时理会了，到这时更把来温审，不是方理会。〔贺孙〕
    因论司马文吕诸公，当时尊伊川太高。自宰相以下皆要来听讲，遂致苏孔诸人纷纷。曰：“宰相尊贤如此，甚好。自是诸人难与语。只如今赌钱吃酒等人，正在无礼，你却将礼记去他边读，如何不致他恶！”〔扬〕
    伊川令吕进伯去了韩安道。李先生云：“此等事，须是自信得及，如何教人做得！”〔扬〕
    至之问：“程先生当初进说，只以‘圣人之说为可必信，先王之道为可必行，不狃滞於近规，不迁惑於众口，必期致天下如三代之世’，何也？”先生曰：“也不得不恁地说。如今说与学者，也只得教他依圣人言语恁地做去。待他就里面做工夫有见处，便自知得圣人底是确然恁地。荆公初时与神宗语亦如此，曰：‘愿陛下以尧舜禹汤为法。今苟能为尧舜禹汤之君，则自有皋夔稷契伊傅之臣。诸葛亮魏徵，有道者所羞道也。’说得甚好，只是他所学偏，後来做得差了，又在诸葛魏徵之下。”〔义刚〕
    有咎伊川著书不以示门人者，再三诵之，先生不以为然也。因坐复叹。先生曰：“公恨伊川著书不以示人，某独恨当时提撕他不紧。故当时门人弟子布在海内，炳如日星，自今观之，皆不满人意。只今易传一书散满天下，家置而人有之，且道谁曾看得他个！丙有得其意者否？果曾有行得他个否？”〔道夫〕
    闻伯夷柳下惠之风者，顽廉薄敦，皆有兴起；此孟子之善想像者也。“孔子，元气也；颜子，和风庆阋玻幻献樱泰山岩岩之气象也。”此程夫子之善想像者也。今之想像大程夫子者，当识其明快中和处；小程夫子者，当识其初年之严毅，晚年又济以宽平处。岂徒想像而已哉？必还以验之吾身者如何也。若言论风旨，则诵其诗，读其书，字字而订之，句句而议之，非惟求以得其所言之深旨，将并与其风范气象得之矣。〔大雅〕
    书无所不读，事无所不能，若作强记多能观之，诚非所以形容有道之君子。然在先生分上正不妨。书之当读者无所不读，欲其无不察也；事之当能者无所不能，以其无不通也。观其平日辩异端，辟邪说，如此之详，是岂不读其书而以耳剽决之耶？至於鄙贱之事虽琐屑，然孰非天理之流行者？但此理既得，自然不习而无不能耳。故孔子自谓“多能鄙事”，但以为学者不当自是以求之，故又曰“不多”也。今欲务於强记多能，固非所以为学。然事物之间分别太甚，则有修饬边幅，简忽细故之病，又非所以求尽心也。〔镐〕
    伊川快说禅病，如後来湖南龟山之弊，皆先曾说过。湖南正以为善。龟山求中於喜怒哀乐之前。〔方〕
    居仁谓伊川颟顸语，是亲见与病叟书中说。〔方〕
    伊川告词如此，是绍兴初年议论，未免一褒一贬之杂也。〔谟〕
    程先生传甚备，见徽庙实录，吕伯恭撰。〔振〕
    叔器问：“横渠似孟子否？”曰：“一人是一样，规模各不同。横渠严密，孟子宏阔。孟子是个有规矩底康节。”安卿曰：“他宏阔中有缜密处，每常於所谓‘“不见诸侯，何也？”曰：“不敢也。”’‘“赐之则不受，何也？”曰：“不敢也。”’此两处，见得他存心甚畏谨，守义甚缜密。”曰：“固是。”至之曰：“孟子平正；横渠高处太高，僻处太僻。”曰：“是。”〔义刚〕张子。
    横渠将这道理抬弄得来大，後更柰何不下。〔必大〕
    横渠亻尽嶙鑫恼隆Ｈ缥髅及应用之文，如百碗灯诗，甚敏。到说话，却如此难晓，怕关西人语言自如此。〔贺孙〕
    横渠之学是苦心得之，乃是“致曲”，与伊川异。以孔子为非生知，渠盖执“好古敏以求之”，故有此语。不知“好古敏以求之”，非孔子做不得。〔可学〕
    问：“横渠之教，以礼为先。浩恐谓之礼，则有品节，每遇事，须用秤停当，礼方可遵守。初学者或未曾识礼，恐无下手处。敬则有一念之肃，便已改容更貌，不费安排，事事上见得此意。如何？”先生曰：“古人自幼入小学，便教以礼；及长，自然在规矩之中。横渠却是用官法教人，礼也易学。今人乍见，往往以为难。某尝要取三礼编成一书，事多蹉过。若有朋友，只两年工夫可成。”〔浩〕
    张横渠传，当时人推范纯夫作，见神宗实录。〔扬〕
    明道之学，从容涵泳之味洽；横渠之学，苦心力索之功深。〔端蒙〕程张。
    横渠之於程子，犹伯夷伊尹之於孔子。〔若海〕
    问：“孔子六经之书，尽是说道理内实事故，便觉得此道大。自孟子以下，如程张之门，多指说道之精微，学之要领，与夫下手处，虽甚亲切易见，然被他开了四至，便觉规模狭了，不如孔子六经气象大。”曰：“後来缘急欲人晓得，故不得不然，然亦无他不得。若无他说破，则六经虽大，学者从何处入头？横渠最亲切。程氏规模广大，其後学者少有能如横渠辈用工者。近看得横渠用工最亲切，直是可畏！学者用工，须是如此亲切。更有一说奉祝：老兄言语更多些，更须删削见简洁处，方是。”〔大雅〕
    闾丘次孟云：“诸先生说话，皆不及小程先生，虽大程亦不及。”曰：“不然。明道说话亻尽斑，那张说得端的处，亻尽好。且如伊川说‘仁者天下之公，善之本也’，大段宽而不切。如横渠说‘心统性情’，这般所在，说得的当。又如伊川谓‘鬼神者造化之迹’，却不如横渠所谓‘二气之良能也’。”直卿曰：“如何？”曰：“程子之说固好，但只浑沦在这里。张子之说，分明便见有个阴阳在。”曰：“如所谓‘功用则谓之鬼神’，也与张子意同。”曰：“只为他浑沦在那里。”闾丘曰：“明则有礼乐，幽则有鬼神。”曰：“只这数句便要理会。明便如何说礼乐？幽便如何说鬼神？须知乐便属神，礼便属鬼。他此语落著，主在鬼神。”因指甘蔗曰：“甘香气便唤做神，其浆汁便唤做鬼。”直卿曰：“向读中庸所谓‘诚之不可掩’处，窃疑谓鬼神为阴阳屈伸，则是形而下者。若中庸之言，则是形而上者矣。”曰：“今也且只就形而下者说来。但只是他皆是实理处发见，故未有此气，便有此理；既有此理，必有此气。”〔道夫〕
    今且须看孔孟程张四家文字，方始讲究得著实，其他诸子不能无过差也。理。
    ●卷九十四・周子之书
    ◎太极图
    太极图“无极而太极”。上一圈即是太极，但挑出在上。〔泳〕
    太极一圈，便是一画，只是撒开了，引教长一画。〔泳〕
    太极图只是一个实理，一以贯之。〔端蒙〕
    太极分开只是两个阴阳，括尽了天下物事。
    “易有太极，是生两仪。”四象八卦，皆有形状。至於太极，有何形状？故周子曰：“无极而太极。”盖云无此形状，而有此道理耳。〔┿〕
    “无极而太极”，只是一句。如“冲漠无朕”，毕竟是上面无形象，然却实有此理。图上自分晓。到说无极处，便不言太极，只言“无极之真”。真便是太极。〔┿〕
    “无极而太极。”盖恐人将太极做一个有形象底物看，故又说“无极”，言只是此理也。〔端蒙〕
    “无极而太极”，只是说无形而有理。所谓太极者，只二气五行之理，非别有物为太极也。又云：“以理言之，则不可谓之有；以物言之，则不可谓之无。”〔亻选
    “‘无极而太极’，只是无形而有理。周子恐人於太极之外更寻太极，故以无极言之。既谓之无极，则不可以有底道理强搜寻也。”问：“太极始於阳动乎？”曰：“阴静是太极之本，然阴静又自阳动而生。一静一动，便是一个辟阖。自其辟阖之大者推而上之，更无穷极，不可以本始言。”
    问：“‘无极而太极’，固是一物，有积渐否？”曰：“无积渐。”曰：“上言无极，下言太极。窃疑上言无极无穷，下言至此方极。”曰：“无极者无形，太极者有理也。周子恐人把作一物看，故云无极。”曰：“太极既无气，气象如何？”曰：“只是理。”〔可学〕
    周子所谓“无极而太极”，非谓太极之上别有无极也，但言太极非有物耳。如云“上天之载，无声无臭”。故云“无极之真，二五之精”，既言无极，则不复别举太极也。若如今说，则此处岂不欠一“太极”字耶？〔端蒙〕
    原“极”之所以得名，盖取枢极之义。圣人谓之“太极”者，所以指夫天地万物之根也；周子因之而又谓之“无极”者，所以大一作“著夫”“无声无臭”之妙也。〔升卿〕
    问：“太极解引‘上天之载无声无臭’，此‘上天之载’，即是太极否？”曰：“苍苍者是上天，理在‘载’字上。”〔淳〕
    问：“‘无极而太极’，如何？”曰：“子细看，便见得。问先生之意，不正是以无极太极为理？”曰：“此非某之说，他道理自如此，著自家私意不得。太极无形象，只是理。他自有这个道理，自家私著一字不得。”问：“既曰太极，又有个无极，如何？”曰：“‘太极本无极’，要去就中看得这个意出方得。公只要去讨他不是处，与他斗。而今只管去检点古人不是处，道自家底是，便是识见不长。”刘曰：“要得理明，不得不如此。”曰：“且可去放开胸怀读书。看得道理明彻，自然无歉吝之病，无物我之私，自然快活。”〔取
    无极是有理而无形。如性，何尝有形？太极是五行阴阳之理皆有，不是空底物事。若是空时，如释氏说性相似。又曰：“释氏只见得个皮壳，里面许多道理，他却不见。他皆以君臣父子为幻妄。”〔节〕
    “无极而太极”，不是太极之外别有无极，无中自有此理。又不可将无极便做太极。“无极而太极”，此“而”字轻，无次序故也。“动而生阳，静而生阴”，动即太极之动，静即太极之静。动而後生阳，静而後生阴，生此阴阳之气。谓之“动而生”，“静而生”，则有渐次也。“一动一静，互为其根”，动而静，静而动，辟阖往来，更无休息。“分阴分阳，两仪立焉”，两仪是天地，与画卦两仪意思又别。动静如昼夜，阴阳如东西南北，分从四方去。“一动一静”以时言，“分阴分阳”以位言。方浑沦未判，阴阳之气，混合幽暗。及其既分，中间放得宽阔光朗，而两仪始立。康节以十二万九千六百年为一元，则是十二万九千六百年之前，又是一个大辟阖，更以上亦复如此，直是“动静无端，阴阳无始”。小者大之影，只昼夜便可见。五峰所谓“一气大息，震荡无垠，海宇变动，山勃川湮，人物消尽，旧迹大灭，是谓洪荒之世”。常见高山有螺蚌壳，或生石中，此石即旧日之土，螺蚌即水中之物。下者却变而为高，柔者变而为刚，此事思之至深，有可验者。“阳变阴合而生水火木金土。”阴阳气也，生此五行之质。天地生物，五行独先。地即是土，土便包含许多金木之类。天地之间，何事而非五行？五行阴阳，七者滚合，便是生物底材料。“五行顺布，四时行焉。”金木水火分属春夏秋冬，土则寄旺四季。如春属木，而清明後十二日即是土寄旺之时。每季寄旺十八日，共七十二日。唯夏季十八日土气为最旺，故能生秋金也。以图象考之，木生火、金生水之类，各有小相牵连；而火生土，土生金，独穿乎土之内，馀则从旁而过，为可见矣。“五行一阴阳也，阴阳一太极也，太极本无极也。”此当思无有阴阳而无太极底时节。若以为止是阴阳，阴阳却是形而下者；若只专以理言，则太极又不曾与阴阳相离。正当沉潜玩索，将图象意思抽开细看，又复合而观之。某解此云：“非有离乎阴阳也；即阴阳而指其本体，不杂乎阴阳而为言也。”此句自有三节意思，更宜深考。通书云：“静而无动，动而无静，物也；动而无动，静而无静，神也。”当即此兼看之。〔谟〕可学录别出。
    舜弼论太极云：“阴阳便是太极。”曰：“某解云：‘非有离乎阴阳也；即阴阳而指其本体，不杂乎阴阳而言耳。’此句当看。今於某解说句尚未通，如何论太极！”又问：“‘无极而太极’，因‘而’字，故生陆氏议论。”曰：“‘而’字自分明。下云：‘动而生阳，静而生阴。’说一‘生’字，便是见其自太极来。今曰‘而’，则只是一理。‘无极而太极’，言无能生有也。”某问：“自阳动以至於人物之生，是一时俱生？且如此说，为是节次如此？”曰：“道先後不可，然亦须有节次。康节推至上十二万八千云云，不知已前又如何。太极之前，须有世界来，正如昨日之夜，今日之昼耳。阴阳亦一大阖辟也。但当其初开时须昏暗，渐渐乃明，故有此节次，其实已一齐在其中。”又问：“今推太极以前如此，後去又须如此。”曰：“固然。程子云：‘动静无端，阴阳无始。’此语见得分明。今高山上多有石上蛎壳之类，是低处成高。又蛎须生於泥沙中，今乃在石上，则是柔化为刚。天地变迁，何常之有？”又问：“明道云：‘阴阳亦形而下者，而曰“道”，只此两句截得上下分明。’‘截’字，莫是‘断’字误？”曰：“正是‘截’字。形而上、形而下，只就形处离合分别，此正是界至处。若止说在上在下，便成两截矣！”〔可学〕
    李问：“‘无极之真’与‘未发之中’，同否？”曰：“无极之真是包动静而言，未发之中只以静言。无极只是极至，更无去处了。至高至妙，至精至神，更没去处。濂溪恐人道太极有形，故曰‘无极而太极’，是无之中有个至极之理。如‘皇极’，亦是中天下而立，四方辐凑，更没去处；移过这边也不是，移过那边也不是，只在中央，四畔合凑到这里。”又指屋极曰：“那里更没去处了。”问：“南轩说‘无极而太极’，言‘莫之为而为之’，如何？”曰：“他说差。道理不可将初见便把做定。伊川解文字甚缜密，也是他年高七十以上岁，见得道理熟。吕与叔言语多不缜密处，是他不满五十岁。若使年高，看道理必煞缜密。”取
    太极无方所，无形体，无地位可顿放。若以未发时言之，未发却只是静。动静阴阳，皆只是形而下者。然动亦太极之动，静亦太极之静，但动静非太极耳，或录云：“动不是太极，但动者太极之用耳；静不是太极，但静者太极之体耳。”故周子只以“无极”言之。无形而有理。未发固不可谓之太极，然中含喜怒哀乐，喜乐属阳，怒哀属阴，四者初未著，而其理已具。若对已发言之，容或可谓之太极，然终是难说。此皆只说得个仿彳弗形容，当自体认。〔┿〕
    问：“‘无极而太极’，极是极至无馀之谓。无极是无之至，至无之中乃至有存焉，故云‘无极而太极’。”曰：“本只是个太极，只为这本来都无物事，故说‘无极而太极’。如公说无极，恁地说却好，但太极说不去。”曰：“‘有’字便是‘太’字地位。”曰：“将‘有’字训‘太’字不得。太极只是个理。”曰：“至无之中乃万物之至有也。”曰：“亦得。”问：“‘动而生阳，静而生阴’，注：‘太极者本然之妙，动静者所乘之机。’太极只是理，理不可以动静言，惟‘动而生阳，静而生阴’，理寓於气，不能无动静所乘之机。乘，如乘载之‘乘’，其动静者，乃乘载在气上，不觉动了静，静了又动。”曰：“然。”又问：“‘动静无端，阴阳无始’，那个动，又从上面静生下；上面静，又是上面动生来。今姑把这个说起。”曰：“然。”又问：“‘以质而语其生之序’，不是相生否？只是阳变而助阴，故生水；阴合而阳盛，故生火；木金各从其类，故在左右。”曰：“‘水阴根阳，火阳根阴。’错综而生其端，是‘天一生水，地二生火，天三生木，地四生金’；到得运行处，便水生木，木生火，火生土，土生金，金又生水，水又生木，循环相生。又如甲乙丙丁戊己庚辛壬癸，都是这个物事。”因曰：“这个太极，是个大底物事。‘四方上下曰“宇”，古往今来曰“宙”。’无一个物似宇样大：四方去无极，上下去无极，是多少大？无一个物似宙样长远：亘古亘今，往来不穷！自家心下须常认得这意思。”问：“此是谁语？”曰：“此是古人语。象山常要说此语，但他说便只是这个，又不用里面许多节拍，却只守得个空荡荡底。公更看横渠西铭，初看有许多节拍，却似狭；充其量，是甚么样大！舷卤阌懈銮健、坤顺意思。自家身己便如此，形体便是这个物事，性便是这个物事。‘同胞’是如此，‘吾与’是如此，主脑便是如此，‘尊高年，所以长其长；慈孤弱，所以幼其幼’，又是做工夫处。後面节节如此。‘于时保之，子之翼也。乐且不忧，纯乎孝者也。’其品节次第又如此。横渠这般说话，体用兼备，岂似他人只说得一边！”问：“自其节目言之，便是‘各正性命’；充其量而言之，便是‘流行不息’。”曰：“然。”又问：“圣人定之以中正仁义而主静。”曰：“此是圣人‘修道之谓教’处。”因云：“今且须涵养。如今看道理未精进，便须於尊德性上用功；於德性上有不足处，便须於讲学上用功。二者须相趱逼，庶得互相振策出来。若能德性常尊，便恁地广大，便恁地光辉，於讲学上须更精密，见处须更分晓。若能常讲学，於本原上又须好。觉得年来朋友於讲学上却说较多，於尊德性上说较少，所以讲学处不甚明了。”〔贺孙〕
    或问太极。曰：“太极只是个极好至善底道理。人人有一太极，物物有一太极。周子所谓太极，是天地人物万善至好底表德。”〔谦〕
    太极非是别为一物，即阴阳而在阴阳，即五行而在五行，即万物而在万物，只是一个理而已。因其极至，故名曰太极。〔广〕
    才说太极，便带著阴阳；才说性，便带著气。不带著阴阳与气，太极与性那里收附？然要得分明，又不可不拆开说。〔取
    因问：“太极图所谓‘太极’，莫便是性否？”曰：“然。此是理也。”问：“此理在天地间，则为阴阳，而生五行以化生万物；在人，则为动静，而生五常以应万事。”曰：“动则此理行，此动中之太极也；静则此理存，此静中之太极也。”洽。
    问：“先生说太极‘有是性则有阴阳五行’云云，此说性是如何？”曰：“想是某旧说，近思量又不然。此‘性’字为禀於天者言。若太极，只当说理，自是移易不得。易言‘一阴一阳之谓道’，继之者则谓之‘善’，至於成之者方谓之‘性’。此谓天所赋於人物，人物所受於天者也。”〔取
    问：“‘即阴阳而指其本体，不杂於阴阳而言之’，是於道有定位处指之。”曰：“然。‘一阴一阳之谓道’，亦此意。”〔可学〕
    自太极至万物化生，只是一个道理包括，非是先有此而後有彼。但统是一个大源，由体而达用，从微而至著耳。〔端蒙〕
    某常说：“太极是个藏头底，动时属阳，未动时又属阴了。”〔方子〕
    太极自是涵动静之理，却不可以动静分体用。盖静即太极之体也，动即太极之用也。譬如扇子，只是一个扇子，动摇便是用，放下便是体。才放下时，便只是这一个道理；及摇动时，亦只是这一个道理。
    梁文叔云：“太极兼动静而言。”曰：“不是兼动静，太极有动静。喜怒哀乐未发，也有个太极；喜怒哀乐已发，也有个太极。只是一个太极，流行於已发之际，敛藏於未发之时。”
    问：“‘太极动而生阳，静而生阴’，见得理先而气後。”曰：“虽是如此，然亦不须如此理会，二者有则皆有。”问：“未有一物之时如何？”曰：“是有天下公共之理，未有一物所具之理。”〔德明〕
    问：“太极之有动静，是静先动後否？”曰：“一动一静，循环无端。无静不成动，无动不成静。譬如鼻息，无时不嘘，无时不吸；嘘尽则生吸，吸尽则生嘘，理自如此。”〔德明〕
    问：“太极动然後生阳，则是以动为主？”曰：“才动便生阳，不是动了而後生。这个只得且从动上说起，其实此之所以动，又生於静；上面之静，又生於动。此理只循环生去，‘动静无端，阴阳无始’。”〔贺孙〕
    “太极动而生阳，静而生阴”，不是动後方生阳，盖才动便属阳，静便属阴。“动而生阳”，其初本是静，静之上又须动矣。所谓“动静无端”，今且自“动而生阳”处看去。〔时举〕
    “太极动而生阳，静而生阴。”非是动而後有阳，静而後有阴，截然为两段，先有此而後有彼也。只太极之动便是阳，静便是阴。方其动时，则不见静；方其静时，则不见动。然“动而生阳”，亦只是且从此说起。阳动以上，更有在。程子所谓“动静无端，阴阳无始”，於此可见。〔端蒙〕
    国秀说太极。曰：“公今夜说得却似，只是说太极是一个物事，不得。说太极中便有阴阳，也不得。他只说‘太极动而生阳，动极而静，静而生阴’。公道未动以前如何？”曰：“只是理。”曰：“固是理，只不当对动言。未动即是静，未静又即是动，未动又即是静。伊川云：‘动静无端，阴阳无始，惟知道者识之。’动极复静，静极复动，还当把那个做擗初头始得？今说‘太极动而生阳’，是且推眼前即今个动斩截便说起。其实那动以前又是静，静以前又是动。如今日一昼过了，便是夜，夜过了，又只是明日昼。即今昼以前又有夜了，昨夜以前又有昼了。即今要说时日起，也只且把今日建子说起，其实这个子以前岂是无了？”〔贺孙〕
    问：“‘太极动而生阳’，是有这动之理，便能动而生阳否？”曰：“有这动之理，便能动而生阳；有这静之理，便能静而生阴。既动，则理又在动之中；既静，则理又在静之中。”曰：“动静是气也，有此理为气之主，气便能如此否？”曰：“是也。既有理，便有气；既有气，则理又在乎气之中。周子谓：‘五殊二实，二本则一。一实万分，万一各正，大小有定。’自下推而上去，五行只是二气，二气又只是一理。自上推而下来，只是此一个理，万物分之以为体，万物之中又各具一理。所谓‘乾道变化，各正性命’，然总又只是一个理。此理处处皆浑沦，如一粒粟生为苗，苗便生花，花便结实，又成粟，还复本形。一穗有百粒，每粒个个完全；又将这百粒去种，又各成百粒。生生只管不已，初间只是这一粒分去。物物各有理，总只是一个理。”曰：“鸢飞鱼跃，皆理之流行发见处否？”曰：“固是。然此段更须将前後文通看。”〔淳〕
    或问太极。曰：“未发便是理，已发便是情。如动而生阳，便是情。”
    问：“‘太极动而生阳’，是阳先动也。今解云‘必体立而用得以行’，如何？”曰：“体自先有。下言‘静而生阴’，只是说相生无穷耳。”〔可学〕
    “太极动而生阳，阳变阴合”，自有先後。且以人之生观之，先有阳，後有阴。阳在内而阴包於外，故心知思虑在内，阳之为也；形体，阴之为。更须错综看。如脏腑为阴，肤革为阳，此见素问。〔端蒙〕
    太极者，如屋之有极，天之有极，到这里更没去处，理之极至者也。阳动阴静，非太极动静，只是理有动静。理不可见，因阴阳而後知。理扌答在阴阳上，如人跨马相似。才生五行，便被气质拘定，各为一物，亦各有一性，而太极无不在也。统言阴阳，只是两端，而阴中自分阴阳，阳中亦有阴阳。“乾道成男，坤道成女。”男虽属阳，而不可谓其无阴；女虽属阴，亦不可谓其无阳。人身气属阳，而气有阴阳；血属阴，而血有阴阳。至如五行，“天一生水”，阳生阴也；而壬癸属水，壬是阳，癸是阴。“地二生火”，阴生阳也；而丙丁属火，丙是阳，丁是阴。通书圣学章，“一”便是太极，“静虚动直”便是阴阳，“明通公溥”，便是五行。大抵周子之书才说起，便都贯穿太极许多道理。〔谟〕
    “‘动而生阳’，元未有物，且是如此动荡，所谓‘化育流行’也。‘静而生阴’，阴主凝，然後万物‘各正性命’。”问：“‘继之者善’之时，此所谓‘性善’，至‘成之者性’，然後气质各异，方说得善恶？”曰：“既谓之性，则终是未可分善恶。”〔德明〕
    问：“动静，是太极动静？是阴阳动静？”曰：“是理动静。”问：“如此，则太极有模样？”曰：“无。”问：“南轩云‘太极之体至静’，如何？”曰：“不是。”问：“又云‘所谓至静者，贯乎已发未发而言’，如何？”曰：“如此，则却成一不正当尖斜太极！”〔可学〕
    郑仲履云：“吴仲方疑太极说‘动极而静，静极复动’之说，大意谓动则俱动，静则俱静。”曰：“他都是胡说。”仲履云：“太极便是人心之至理。”曰：“事事物物皆有个极，是道理之极至。”蒋元进曰：“如君之仁，臣之敬，便是极。”曰：“此是一事一物之极。总天地万物之理，便是太极。太极本无此名，只是个表德。”〔盖卿〕
    问：“阴阳动静以大体言，则春夏是动，属阳；秋冬是静，属阴。就一日言之，昼阳而动，夜阴而静。就一时一刻言之，无时而不动静，无时而无阴阳。”曰：“阴阳无处无之，横看竖看皆可见。横看则左阳而右阴；竖看则上阳而下阴；仰手则为阳，覆手则为阴；向明处为阳，背明处为阴。正蒙云：‘阴阳之气，循环迭至，聚散相荡，升降相求，蛆肯嗳啵相兼相制，欲一之不能。’盖谓是也。”〔德明〕
    太极未动之前便是阴，阴静之中，自有阳动之根；阳动之中，又有阴静之根。动之所以必静者，根乎阴故也；静之所以必动者，根乎阳故也。
    问：“必至於‘互为其根’，方分阴阳。”曰：“从动静便分。”曰：“‘分阴分阳’，是带上句？”曰：“然。”〔可学〕
    问：“自太极一动而为阴阳，以至於为五行，为万物，无有不善。在人则才动便差，是如何？”曰：“造化亦有差处，如冬热夏寒，所生人物有厚薄，有善恶；不知自甚处差将来，便没理会了。”又问：“惟人才动便有差，故圣人主静以立人极欤？”曰：“然。”〔广〕
    问“动静者，所乘之机。”曰：“理扌答於气而行。”〔可学〕
    问“动静者，所乘之机”。曰：“太极理也，动静气也。气行则理亦行，二者常相依而未尝相离也。太极犹人，动静犹马；马所以载人，人所以乘马。马之一出一入，人亦与之一出一入。盖一动一静，而太极之妙未尝不在焉。此所谓‘所乘之机’，无极、二五所以‘妙合而凝’也。”〔铢〕
    周贵卿问“动静者，所乘之机”。曰：“机，是关捩子。踏著动底机，便挑拨得那静底；踏著静底机，便挑拨得那动底。”〔义刚〕
    “动静者，所乘之机。”机，言气机也。诗云：“出入乘气机。”〔端蒙〕
    “动静无端，阴阳无始。”今以太极观之，虽曰“动而生阳”，毕竟未动之前须静，静之前又须是动。推而上之，何自见其端与始！〔道夫〕
    “动静无端，阴阳无始。”说道有，有无底在前；说道无，有有底在前，是循环物事。〔敬仲〕
    阴阳本无始，但以阳动阴静相对言，则阳为先，阴为後；阳为始，阴为终。犹一岁以正月为更端，其实姑始於此耳。岁首以前，非截然别为一段事，则是其循环错综，不可以先後始终言，亦可见矣。〔端蒙〕
    问“动静无端，阴阳无始”。曰：“这不可说道有个始。他那有始之前，毕竟是个甚么？他自是做一番天地了，坏了後，又恁地做起来，那个有甚穷尽？某自五六岁，便烦恼道：‘天地四边之外，是什么物事？’见人说四方无边，某思量也须有个尽处。如这壁相似，壁後也须有什么物事。其时思量得几乎成病。到而今也未知那壁後池本作“天外”。夔孙录作“四边”。是何物。”或举天地相依之说云：“只是气。”曰：“亦是古如此说了。素问中说：‘黄帝曰：“地有凭乎？”岐伯曰：“火气乘之。”’是说那气浮得那地起来。夔孙录云：“谓地浮在气上。”这也说得好。”〔义刚〕（夔孙录略。）
    “阳变阴合”，初生水火。水火气也，流动闪铄，其体尚虚，其成形犹未定。次生木金，则确然有定形矣。水火初是自生，木金则资於土。五金之属，皆从土中旋生出来。〔德明〕
    厚之问：“‘阳变阴合’，如何是合？”曰：“阳行而阴随之。”〔可学〕
    问：“太极图两仪中有地，五行中又有土，如何分别？”曰：“地言其大概，闳祖录作“全体”。土是地之形质。”
    笪侍极、两仪、五行。曰：“两仪即阴阳，阴阳是气，五行是质。‘立天之道，曰阴与阳；立地之道，曰柔与刚’，亦是质。又如人，魂是气，体魄是质。”笤疲骸啊太极生两仪，两仪生四象’，此如母生子，子在母外之义。若两仪五行，却是子在母内。”曰：“是如此。阴阳、五行、万物各有一太极。”又云：“‘太极动而生阳’，只是如一长物，不免就中间截断说起。其实动之前未尝无静，静之前又未尝无动。如‘继之者善也’，亦是就此说起。譬之俗语谓‘自今日为头，已前更不受理’意思。”〔盖卿〕
    太极、阴阳、五行，只将元亨利贞看甚好。太极是元亨利贞都在上面；阴阳是利贞是阴，元亨是阳；五行是元是木，亨是火，利是金，贞是水。〔端蒙〕
    或问太极图之说。曰：“以人身言之：呼吸之气便是阴阳，躯体血肉便是五行，其性便是理。”又曰：“其气便是春夏秋冬，其物便是金木水火土，其理便是仁义礼智信。”又曰：“气自是气，质自是质，不可滚说。”〔义刚〕
    问：“‘五行之生，各一其性’，理同否？”曰：“同而气质异。”曰：“既说气质异，则理不相通。”曰：“固然。仁作义不得，义作仁不得。”〔可学〕
    或问图解云：“五行之生，随其气质而所禀不同，所谓‘各一其性’也。”曰：“气质是阴阳五行所为，性则太极之全体。但论气质之性，则此全体在气质之中耳，非别有一性也。”〔铢〕
    或问：“太极图五行之中又各有五行，如何？”曰：“推去也有，只是他图未说到这处，然而他图也只得到这处住了。”〔义刚〕
    某许多说话，是太极中说已尽。太极便是性，动静阴阳是心，金木水火土是仁义礼智信，化生万物是万事。又云：“‘无极之真，二五之精，妙合而凝’，此数句甚妙，是气与理合而成性也。”〔贺孙〕或录云：“真，理也；精，气也。理与气合，故能成形。”
    “无极二五，妙合而凝。”凝只是此气结聚，自然生物。若不如此结聚，亦何由造化得万物出来？无极是理，二五是气。无极之理便是性。性为之主，而二气、五行经纬错综於其间也。得其气之精英者为人，得其渣滓者为物。生气流行，一滚而出，初不道付其全气与人，减下一等与物也，但禀受随其所得。物固昏塞矣，而昏塞之中，亦有轻重者。昏塞尤甚者，於气之渣滓中又复禀得渣滓之甚者尔。〔谟〕
    问：“‘无极而太极’，先生谓此五字添减一字不得。而周子言‘无极之真’，却又不言太极？”曰：“‘无极之真’，已该得太极在其中。‘真’字便是太极。”又问：“‘太极动而生阳，静而生阴，静极复动’，则动复生阳，静复生阴。不知分阴阳以立两仪，在静极复动之前；为复在後？”曰：“‘动而生阳，静而生阴’，则阴阳分而两仪立矣。静极复动以後，所以明混辟不穷之妙。”〔子蒙〕
    或问：“太极图下二圈，固是‘乾道成男，坤道成女’，是各有一太极也。”曰：“‘乾道成男，坤道成女’，方始万物化生。”“易中却云：‘有天地然後有万物，有万物然後有男女’，是如何？”曰：“太极所说，乃生物之初，阴阳之精，自凝结成两个，後来方渐渐生去。万物皆然。如牛羊草木，皆有牝牡，一为阳，一为阴。万物有生之初，亦各自有两个。故曰‘二五之精，妙合而凝’。阴阳二气更无停息。如金木水火土，是五行分了，又三属阳，二属阴，然而各又有一阴一阳。如甲便是木之阳，乙便是木之阴；丙便是火之阳，丁便是火之阴。只这个阴阳，更无休息。形质属阴，其气属阳。金银坑有金矿银矿，便是阴，其光气为阳。”〔贺孙〕
    天地之初，如何讨个人种？自是气蒸池作“凝”。结成两个人後，方生许多万物。所以先说“乾道成男，坤道成女”，後方说“化生万物”。当初若无那两个人，如今如何有许多人？那两个人便如而今人身上虱，是自然变化出来。楞严经後面说，大劫之後，世上人都死了，无复人类，却生一般禾希长一尺馀，天上有仙人下来吃，见好後，只管来吃，吃得身重，遂上去不得，世间方又有人种。此说固好笑，但某因此知得世间却是其初有个人种如他样说。〔义刚〕
    气化，是当初一个人无种後，自生出来底。形生，却是有此一个人後，乃生生不穷底。〔义刚〕
    问“气化、形化”。曰：“此是总言。物物自有牝牡，只是人不能察耳。”
    或问：“‘万物各具一太极’，此是以理言？以气言？”曰：“以理言？”〔铢〕
    “形既生矣”，形体，阴之为也；“神发知矣”，神知，阳之为也。盖阴主翕，凡敛聚成就者，阴为之也；阳主辟，凡发畅挥散者，阳为之也。〔端蒙〕
    问：“‘五行之生，各一其性。五性感动而善恶分。’此‘性’字是兼气禀言之否？”曰：“性离气禀不得。有气禀，性方存在里面；无气禀，性便无所寄扌答了。禀得气清者，性便在清气之中，这清气不隔蔽那善；禀得气浊者，性在浊气之中，为浊气所蔽。‘五行之生，各一其性’，这又随物各具去了。”〔淳〕
    问“五性感动而善恶分”。曰：“天地之性，是理也。才到有阴阳五行处，便有气质之性，於此便有昏明厚薄之殊。‘得其秀而最灵’，乃气质以後事。”去伪。
    问：“如何谓之性？”曰：“天命之谓性。”又问：“天之所命者，果何物也？”曰：“仁义礼智信。”又问：“太极图何为列五者於阴阳之下？”曰：“五常是理，阴阳是气。有理而无气，则理无所立；有气而後理方有所立，故五行次阴阳。”又问：“如此，则是有七？”曰：“义智属阴，仁礼属阳。”按：太极图列金木水火土於阴阳之下，非列仁义礼智信於阴阳之下也。以气言之，曰阴阳五行；以理言之，曰健顺五行之性。此问似欠分别。〔节〕
    问：“‘圣人定之以中正仁义’，何不曰仁义中正？”曰：“此亦是且恁地说。当初某看时，也疑此。只要去强说，又说不得。後来子细看，乃知中正即是礼智，无可疑者。”〔时举〕
    “中正仁义而已矣”，言生之序，以配水火木金也。又曰：“‘仁义中正而已矣’，以圣人之心言之，犹孟子言‘仁义礼智’也。”〔直卿〕〔端蒙〕
    问：“太极图何以不言‘礼智’，而言‘中正’？莫是此图本为发明易道，故但言‘中正’，是否？”曰：“亦不知是如何，但‘中正’二字较有力。”闳〔闳祖〕
    问：“周子不言‘礼智’，而言‘中正’，如何？”曰：“礼智说得犹宽，中正则切而实矣。且谓之礼，尚或有不中节处。若谓之中，则无过不及，无非礼之礼，乃节文恰好处也。谓之智，尚或有有正不正，若谓之正，则是非端的分明，乃智之实也。”〔铢〕
    问：“中正即礼智，何以不直言‘礼智’，而曰‘中正’？”曰：“‘礼智’字不似‘中正’字，却实。且中者，礼之极；正者，智之体，正是智亲切处。伊川解‘贞’字，谓‘正而固’也。一‘正’字未尽，必兼‘固’字。所谓‘智之实，知斯二者弗去是也’。智是端的真知，恁地便是正。弗去，便是固。所以‘正’字较亲切。”〔淳〕
    圣人立人极，不说仁义礼智，却说仁义中正者，中正尤亲切。中是礼之得宜处，正是智之正当处。自气化一节以下，又节节应前面图说。仁义中正，应五行也。大抵天地生物，先其轻清以及重浊。“天一生水，地二生火”，二物在五行中最轻清；金木复重於水火，土又重於金木。如论律吕，则又重浊为先，宫最重浊，商次之，角次之，徵又次之，羽最後。〔谟〕
    问：“‘中即礼，正即智。’正如何是智？”曰：“於四德属贞，智要正。”〔可学〕
    知是非之正为智，故通书以正为智。〔节〕
    问：“智与正何以相契？”曰：“只是真见得是非，便是正；不正便不唤做智了。”问：“只是真见得是，真见得非。若以是为非，以非为是，便不是正否？”曰：“是。”〔淳〕（韧。）
    问：“周子言仁义中正亦甚大，今乃自偏言，止是属於阳动阴静。”曰：“不可如此看，反覆皆可。”问：“‘仁为用，义为体。’若以体统论之，仁却是体，义却是用？”曰：“是仁为体，义为用。大抵仁义中又各自有体用。”〔可学〕
    “中正仁义”一节，仁义自分体用，是一般说；仁义中正分体用，又是一般说。偏言专言者，只说仁，便是体；才说义，便是就仁中分出一个道理。如人家有兄弟，只说户头上，言兄足矣；才说弟，便更别有一人。仁义中正只属五行，为其配元亨利贞也。元是亨之始，亨是元之尽；利是贞之始，贞是利之尽。故曰：“元亨，诚之通；利贞，诚之复。”〔谟〕
    “‘圣人定之以中正仁义’，‘正’字、‘义’字却是体，‘中’、‘仁’却是发用处。”问：“义是如何？”曰：“义有个断制一定之体。”又问：“仁却恐是体？”曰：“随这事上说在这里，仁却是发用。只是一个仁，都说得。”〔┿〕
    问：“‘处之也正，裁之也义。’‘处’与‘裁’字，二义颇相近。”曰：“然。处，是居之；裁，是就此事上裁度。”又曰：“‘处’字作‘居’字，即分晓。”〔必大〕
    问“圣人定之以中正仁义”。曰：“本无先後。此四字配金木水火而言，中有礼底道理，正有智底道理。如乾之元亨利贞，元即仁，亨即中，利即义，贞即正，皆是此理。至於主静，是以正与义为体，中与仁为用。圣人只是主静，自有动底道理。譬如人说话，也须是先沉默，然後可以说话。盖沉默中便有个言语底意思。”〔去伪〕
    问：“‘圣人定之以中正仁义而主静’，何也？”曰：“中正仁义分属动静，而圣人则主於静。盖正所以能中，义所以能仁。‘克己复礼’，义也，义故能仁。易言‘利贞者，性情也’。元亨是发用处，必至於利贞，乃见乾之实体。万物到秋冬收敛成实，方见得他本质，故曰‘性情’。此亦主静之说也。”〔铢〕
    “圣人定之以中正仁义”，此四物常在这里流转，然常靠著个静做主。若无夜，则做得昼不分晓；若无冬，则做得春夏不长茂。如人终日应接，却归来这里空处少歇，便精神较健。如生物而无冬，只管一向生去，元气也会竭了。中仁是动，正义是静。通书都是恁地说，如云“礼先而乐後”。〔义刚〕
    周贵卿说“定之以仁义中正而主静”。先生曰：“如那克处，便是义。非礼勿视听言动，那禁止处便是义。”或曰：“正义方能静，谓正义便是静，却不得。”曰：“如何恁地乱说！今且粗解，则分外有精神。且如四时有秋冬收敛，则春夏方能生长。若长长是春夏，只管生长将去，却有甚了期，便有许多元气！笔‘复，其见天地之心乎！’这便是静後见得动恁地好。这‘中正’，只是将来替了那‘礼智’字，皆不离这四般，但是主静。”〔义刚〕
    问：“‘中正仁义而主静。’中仁是动，正义是静。如先生解曰：‘非此心无欲而静，则何以酬酢事物之变而一天下之动哉？’今於此心寂然无欲而静处欲见所以正义者，何以见？”曰：“只理之定体便是。”又曰：“只是那一个定理在此中，截然不相侵犯。虽然，就其中又各有动静：如恻隐是动，仁便是静；羞恶是动，义便是静。”〔淳〕义刚同。
    问“圣人定之以中正仁义而主静”。曰：“中正仁义皆谓发用处。正者，中之质；义者，仁之断。中则无过不及，随时以取中；正则当然之定理。仁则是恻隐慈爱之处，义是裁制断决之事。主静者，主正与义也。正义便是利贞，中是亨，仁是元。”〔德明〕今於“皆谓发用”及“之处”“之事”等语，皆未晓，更考。
    问：“太极‘主静’之说，是先静後动否？”曰：“‘动静无端，阴阳无始。’虽是合下静，静而後动，若细推时，未静时须先动来，所谓‘如环无端，互为其根’。谓如在人，人之动作及其成就，却只在静。便如浑沦未判之前，亦须曾明盛一番来。只是这道理层层流转，不可穷诘，太极图中尽之。动极生静，亦非是又别有一个静来继此动；但动极则自然静，静极则自然动。推而上之，没理会处。”〔┿〕
    主静，看“夜气”一章可见。〔德明〕
    问：“又言‘无欲故静’，何也？”曰：“欲动情胜，则不能静。”〔德〕
    濂溪言“主静”，“静”字只好作“敬”字看，故又言“无欲故静”。若以为虚静，则恐入释老去。季通。〔端蒙〕
    “圣人定之以中正仁义而主静”，正是要人静定其心，自作主宰。程子又恐只管静去，遂与事物不相交涉，却说个“敬”，云：“敬则自虚静。”须是如此做工夫。〔德明〕
    问：“‘圣人定之以中正仁义而主静’，是圣人自定？是定天下之人？”曰：“此承上章‘惟人也得其秀而最灵’言之，形生神发，五性感动而善恶分，故‘定之以中正仁义而主静’，以立人极。”又问：“此恐非中人以下所可承当？”曰：“二程教学者，所以只说一个‘敬’字，正是欲无智愚贤不肖皆得力耳。”久之，又曰：“此一服药，人人皆可服，服之便有效，只是自不肯服耳。”子寰。
    问：“周先生说静，与程先生说敬，义则同，而其意似有异？”曰：“程子是怕人理会不得他‘静’字意，便似坐禅入定。周子之说只是‘无欲故静’，其意大抵以静为主，如‘礼先而乐後’。”〔贺孙〕
    太极图首尾相因，脉络贯通。首言阴阳变化之原，其後即以人所禀受明之。自“唯人也得其秀而最灵”，所谓最灵，纯粹至善之性也，是所谓太极也。“形生神发”，则阳动阴静之为也。“五性感动”，则“阳变阴合而生水火木金土”之性也。“善恶分”，则“成男成女”之象也。“万事出”，则万物化生之义也。至“圣人定之以中正仁义而主静，立人极焉”，则又有以得乎太极之全体，而与天地混合而无间矣。故下又言天地、日月、四时、鬼神四者，无不合也。〔端蒙〕
    太极首言性命之源，用力处却在修吉、悖凶，其本则主於静。〔端蒙〕
    林问：“太极：‘原始反终，故知死生之说。’南轩解与先生解不同，如何？”曰：“南轩说不然，恐其偶思未到。周子太极之书如易六十四卦，一一有定理，毫洳徊睢Ｗ允字廖玻只不出阴阳二端而已。始处是生生之初，终处是已定之理。始有处说生，已定处说死，死则不复变动矣。”因举张乖崖说：“断公事，以为未判底事皆属阳，已判之事皆属阴，以为不可改变。通书无非发明此二端之理。”取
    问：“太极图自一而二，自二而五，即推至於万物。易则自一而二，自二而四，自四而八，自八而十六，自十六而三十二，自三十二而六十四，然後万物之理备。西铭则止言阴阳，洪范则止言五行，或略或详皆不同，何也？”曰：“理一也，人所见有详略耳，然道理亦未始不相值也。”〔闳祖〕
    或问太极西铭。曰：“自孟子已後，方见有此两篇文章。”
    问：“先生谓程子不以太极图授门人，盖以未有能受之者。然而孔门亦未尝以此语颜曾，是如何？”曰：“焉知其不曾说。”曰：“观颜曾做工夫处，只是切己做将去。”曰：“此亦何尝不切己？皆非在外，乃我所固有也。”曰：“然此恐徒长人亿度料想之见。”曰：“理会不得者固如此。若理会得者，莫非在我，便可受用，何亿度之有！”〔广〕
    濂溪著太极图，某若不分别出许多节次来，如何看得？未知後人果能如此子细去看否。〔人杰〕
    或求先生拣近思录。先生披数板，云：“也拣不得。”久之，乃曰：“‘无极而太极’，不是说有个物事光辉辉地在那里。只是说这里当初皆无一物，只有此理而已。既有此理，便有此气；既有此气，便分阴阳，以此生许多物事。惟其理有许多，故物亦有许多。以小而言之，则此下疑有脱句。无非是天地之事；以大而言之，则君臣父子夫妇朋友，无非是天地之事。只是这一个道理，所以‘君子修之吉，小人悖之凶’。而今看他说这物事，这机关一下拨转後，卒乍拦他不住。圣人所以‘一日二日万几，兢兢业业’，‘如临深渊，如履薄冰’，只是大化恁地流行，随得是，便好；随得不是，便喝他不住。‘存心养性，所以事天也；夭寿不贰，修身以俟之，所以立命也。’所以昨日说西铭都相穿透。所以太极图说，‘五行一阴阳也，阴阳一太极也’，二气交感，所以化生万物，这便是‘天地之塞吾其体，天地之帅吾其性’。只是说得有详略，有急缓，只是这一个物事。所以万物到秋冬时，各自收敛闭藏，忽然一下春来，各自发越条畅。这只是一气，一个消，一个息。只如人相似，方其默时，便是静；及其语时，便是动。那个满山青黄碧绿，无非是这太极。所以‘仁者见之谓之仁，智者见之谓之智，百姓日用而不知，故君子之道鲜矣’，皆是那‘一阴一阳之谓道，继之者善也，成之者性也’。所以周先生太极、通书只是滚这许多句。‘继之者善’是动处，‘成之者性’是静处。‘继之者善’是流行出来，‘成之者性’则各自成个物事。‘继善’便是‘元亨’，‘成性’便是‘利贞’。及至‘成之者性’，各自成个物事，恰似造化都无可做了；及至春来，又流行出来，又是‘继之者善’。譬如禾弦话悖到秋敛冬藏，千条万オ，自各成一个物事了；及至春，又各自发生出。以至人物，以至禽兽，皆是如此。且如人，方其在胞胎中，受父母之气，则是‘继之者善’；及其生出，又自成一个物事，‘成之者性也’。既成其性，又自继善，只是这一个物事，今年一年生了，明年又生出一副当物事来，又‘继之者善’，又‘成之者性’，只是这一个物事滚将去。所以‘仁者见之谓之仁’，只是见那发生处；‘智者见之谓之智’，只是见那成性处。到得‘百姓日用而不知’，则不知这事物矣。所以易只是个阴阳交错，千变万化。故曰：‘易有太极，是生两仪，两仪生四象，四象生八卦，八卦定吉凶，吉凶生大业。’圣人所以说出来时，只是使人不迷乎利害之途。”又曰：“近思录第二段说‘诚无为，几善恶’。‘诚无为’，只是自然有实理恁地，不是人做底，都不犯手势，只是自然一个道理恁地。‘几善恶’，则是善里面便有五性，所以为圣，所以为贤，只是这个。”又曰：“下面说天下大本，天下达道。未发时便是静，已发时便是动。方其未发，便有一个体在那里了；及其已发，便有许多用出来。少间一起一倒，无有穷尽。若静而不失其体，便是‘天下之大本’；动而不失其用，便是‘天下之达道’。然静而失其体，则‘天下之大本’便错了；动而失其用，则‘天下之达道’便乖了。说来说去，只是这一个道理。”〔义刚〕
    时紫芝亦曾见尹和靖来，尝注太极图。不知何故，渠当时所传图本，第一个圈子内误有一点。紫芝於是从此起意，谓太极之妙皆在此一点。亦有通书解，无数凡百说话。〔扬〕
    ◎通书
    周子留下太极图，若无通书，却教人如何晓得？故太极图得通书而始明。〔大雅〕
    通书一部，皆是解太极说。这道理，自一而二，二而五。如“诚无为，几善恶，德”以下，便配著太极阴阳五行，须是子细看。〔┿〕
    直卿云：“通书便可上接语孟。”曰：“此语孟较分晓精深，结构得密。语孟说得较阔。”〔方子〕
    通书觉细密分明，论孟又阔。〔高〕
    ◎诚上
    问“诚者圣人之本。”曰：“此言本领之‘本’。圣人所以圣者，诚而已。”〔铢〕
    “诚者圣人之本”，言太极。“‘大哉乾元！万物资始’，诚之源”，言阴阳五行。“‘乾道变化，各正性命’，诚斯立焉”，言气化。“纯粹至善者”，通缴上文。“故曰‘一阴一阳之谓道’”，解“诚者圣人之本”。“继之者善也”，解“大哉乾元”以下；“成之者性也”，解“乾道变化”以下。“元亨，诚之通”，言流行处；“利贞，诚之复”，言学者用力处。“大哉易也！性命之源”，又通缴上文。〔人杰〕
    “‘大哉乾元！万物资始’，诚之源也。”此统言一个流行本源。“乾道变化，各正性命”，诚之流行出来，各自有个安顿处。如为人也是这个诚，为物也是这个诚，故曰“诚斯立焉”。譬如水，其出只一源，及其流出来千派万别，也只是这个水。〔端蒙〕
    笪剩骸熬佟一阴一阳之谓道’以下三句，是证上文否？”曰：“固是。‘一阴一阳之谓道’一句，通证‘诚之源’、‘大哉乾元’至‘诚斯立焉’二节。‘继之者善’，又证‘诚之源’一节；‘成之者性’，证‘诚斯立焉’一节。”〔植〕
    笪剩骸俺仙掀举易‘一阴一阳之谓道’三句。”曰：“‘继、成’二字皆节那气底意思说。‘性、善’二字皆只说理。但‘继之者善’方是天理流行处，‘成之者性’便是已成形，有分段了。”〔植〕
    问：“‘一阴一阳之谓道’，是太极否？”曰：“阴阳只是阴阳，道是太极。程子说：‘所以一阴一阳者，道也。’”问：“知言云：‘有一则有三，自三而无穷矣。’又云：‘“一阴一阳之谓道”，谓太极也。阴阳刚柔显极之几，至善以微，孟子所谓“可欲”者也。’如何？”曰：“知言只是说得一段文字好，皆不可晓。”问：“‘纯粹至善者也’与‘继之者善’同否？”曰：“是缴上三句，却与‘继之者善’不同。‘继之者善’属阳，‘成之者性’属阴。”问：“阳实阴虚。‘继之者善’是天命流行，‘成之者性’是在人物。疑人物是实。”曰：“阳实阴虚，又不可执。只是阳便实，阴便虚，各随地步上说。如扬子说：‘於仁也柔，於义也刚。’今周子却以仁为阳，义为阴。要知二者说得都是。且如造化周流，未著形质，便是形而上者，属阳；才丽於形质，为人物，为金木水火土，便转动不得，便是形而下者，属阴。若是阳时，自有多少流行变动在。及至成物，一成而不返。谓如人之初生属阳，只管有长；及至长成，便只有衰，此气逐旋衰减，至於衰尽，则死矣。周子所谓‘原始反终’，只於衰尽处，可见反终之理。”又曰：“尝见张乖崖云：‘未押字时属阳，已押字属阴。’此语疑有得於希夷，未可知。”〔┿〕
    问：“濂溪论性，自气禀言，却是上面已说‘太极’、‘诚’，不妨。如孔子说‘性相近，习相远’，不成是不识！如荀扬便不可。”曰：“然。他已说‘纯粹至善’。”〔可学〕
    “继之者善也”，周子是说生生之善。程子说作天性之善，用处各自不同。若以此观彼，必有窒碍。〔人杰〕
    “元亨”，“继之者善也”，阳也；“利贞”，“成之者性也”，阴也。〔节〕
    问：“‘继之者善也，成之者性也’，窃谓妙合之始，便是继。‘乾道成男，坤道成女’，便是成。”曰：“动而生阳之时，便有继底意；及至静而生阴，方是成。如六十四卦之序，至复而继。”〔德明〕
    问：“阳动是元亨，阴静是利贞。但五行在阴阳之下，人物又在五行之下，如何说‘继善成性’？”曰：“阴阳流於五行之中而出，五行无非阴阳。”〔可学〕
    问：“阴阳气也，何以谓形而下者？”曰：“既曰气，便是有个物事，此谓形而下者。”又问：“‘继之者善，成之者性’，何以分继善、成性为四截？”曰：“继成属气，善性属理。性已兼理气，善则专指理。”又曰：“理受於太极，气受於二气、五行。”〔植〕
    问：“‘元亨诚之通，利贞诚之复。’元亨是春夏，利贞是秋冬。秋冬生气既散，何以谓之收敛？”曰：“其气已散，收敛者乃其理耳。”曰：“冬间地下气暖，便也是气收敛在内。”曰：“上面气自散了，下面暖底乃自是生来，却不是已散之气复为生气也。”〔时举〕
    先生出示答张元德书，问“通、复”二字。先生谓：“‘诚之通’，是造化流行，未有成立之初，所谓‘继之者善’；‘诚之复’，是万物已得此理，而皆有所归藏之时，所谓‘成之者性’。在人则‘感而遂通’者，‘诚之通’；‘寂然不动’者，‘诚之复’。”时举因问：“明道谓：‘今人说性，只是说“继之者善”。’是如何？”曰：“明道此言，却只是就人上说耳。”〔时举〕
    直卿问：“‘利贞诚之复’，如先生注下言，‘复’如伏藏。”先生曰“复只是回来，这个是周先生添此一句。孔子只说‘乾道变化，各正性命’。”又曰：“这个物事又记是“气”字。流行到这里来，这里住著，却又复从这里做起。”又曰：“如母子相似。未生之时，母无气不能生其子，既生之後，子自是子，母自是母。”又曰：“如树上开一花，结一子，未到利贞处，尚是运下面气去荫又记是“养”字。他；及他到利贞处，自不用养。”又记是“恁他”字。又问：“自一念之萌以至於事之得其所，是一事之元亨利贞？”先生应之曰：“他又自这里做起，所谓‘生生之谓易’，也是恁地。”又记曰：“气行到这里住著，便立在这里。既立在这里，则又从这里做起。”〔节〕
    问：“‘元亨诚之通’，便是阳动；‘利贞诚之复’，便是阴静。注却云：‘此已是五行之性。’如何？”曰：“五行便是阴阳，但此处已分作四。”〔可学〕
    “利贞诚之复”，乃回复之“复”，如人既去而回，在物归根复命者也。“不远而复”，乃反复之“复”，反而归其元地头也。诚复，就一物一草一木看得。复善，则如一物截然到上面穷了，却又反归到元地头。诚复，只是就去路寻得旧迹回来。因论复卦说如此。更详之，俟他日问。〔端蒙〕
    ◎诚下
    问诚是“五常之本”。曰：“诚是通体地盘。”〔方子〕
    “诚下”一章，言太极之在人者。〔人杰〕
    问：“‘诚，五常之本。’同此实理於其中，又分此五者之用？”曰：“然。”〔可学〕
    问：“‘果而确’，果者阳决，确者阴守？”曰：“此只是一事，而首尾相应。果而不确，即无所守；确而不果，则无决。二者不可偏废，犹阴阳不可相无也。”〔铢〕
    ◎诚几德
    通书“诚无为”章，说圣、贤、神三种人。恐有记误。〔铢〕
    “诚无为。”诚，实理也；无为，犹“寂然不动”也。实理该贯动静，而其本体则无为也。“几善恶。”“几者，动之微”，动则有为，而善恶形矣。“诚无为”，则善而已。动而有为，则有善有恶。〔端蒙〕
    光祖问“诚无为，几善恶”。曰：“诚是当然，合有这实理，所谓‘寂然不动’者。几，便是动了，或向善，或向恶。”〔贺孙〕
    曾问“诚无为，几善恶”。曰：“诚是实理，无所作为，便是‘天命之谓性’，‘喜怒哀乐未发之谓中’。‘几者，动之微。’微，动之初，是非善恶於此可见；一念之生，不是善，便是恶。孟子曰：‘道二：仁与不仁而已矣。’是也。德者，有此五者而已。仁义礼智信者，德之体；‘曰爱’，‘曰宜’，‘曰理’，‘曰通’，‘曰守’者，德之用。”〔卓〕
    濂溪言“诚无为，几善恶”。才诚，便行其所无事，而几有善恶之分。於此之时，宜当穷察识得是非。其初有毫忽之微，至於穷察之久，渐见充越之大，天然有个道理开裂在那里。此几微之决，善恶之分也。若於此分明，则物格而知至，知至而意诚，意诚而心正身，修而家齐国治天下平，如激湍水，自已不得；如田单火牛，自止不住。〔取
    道夫言：“诚者，自然之实理，无俟营为，及几之所动，则善恶著矣。善之所诚，则为五常之德。圣人不假修为，安而全之；贤者则有克复之功。要之，圣贤虽有等降，然及其成功，则一而已。故曰：‘发微不可见，充周不可穷之谓神’。”曰：“固是如此。但几是动之微，是欲动未动之间，便有善恶，便须就这处理会。若至於发著之甚，则亦不济事矣，更怎生理会？所以圣贤说‘戒慎乎其所不睹，恐惧乎其所不闻’。盖几微之际，大是要切！”又问：“以诚配太极，以善恶配阴阳，以五常配五行，此固然。但‘阳变阴合，而生水火木金土’，则五常必不可谓共出於善恶也。此似攀撬档蒙浦一脚。”曰：“通书从头是配合，但此处却不甚似。如所谓‘刚善刚恶，柔善柔恶’，则确然是也。”〔道夫〕
    问：“‘诚无为，几善恶’一段，看此与太极图相表里？”曰：“然。周子一书都是说这道理。”又举“喜怒哀乐未发谓之中”一章，及“心一也”一章。“程子承周子一派，都是太极中发明。”曰：“然。”问：“此都是说这道理是如此，工夫当养於未发。”曰：“未发有工夫，既发亦用工夫。既发若不照管，也不得，也会错了。但未发已发，其工夫有个先後，有个轻重。”〔贺孙〕
    “或举季通语：‘通书“诚无为，几善恶”与太极“惟人也得其秀而最灵；形既生矣，神发知矣，五性感动而善恶分”，二说似乎相背。既曰“无为”矣，如何又却有善恶之几？恐是周子失照管处。’如何？”曰：“当‘寂然不动’时，便是‘诚无为’；有感而动，即有善恶。几是动处。大凡人性不能不动，但要顿放得是。於其所动处顿放得是时，便是‘德：爱曰仁，宜曰义’；顿放得不是时，便一切反是。人性岂有不动？但须於中分得天理人欲，方是。”〔祖道〕
    人杰问：“季通说：‘“诚无为，几善恶。德：爱曰仁”一段，周子亦有照管不到处。既曰“诚无为”，则其下未可便著“善、恶”字。’如何？”曰：“正淳如何看？”人杰曰：“若既诚而无为，则恐未有恶。若学者之心，其几安得无恶？”曰：“当其未感，五性具备，岂有不善？及其应事，才有照顾不到处，这便是恶。古之圣贤战战兢兢过了一生，正谓此也。颜子‘有不善未尝不知’，亦是如此。”因言：“仲弓问‘焉知贤才而举之’，程子以为‘便见仲弓与圣人用心之小大。推此义，则一心可以兴邦，一心可以丧邦，只在公私之间。’且看仲弓之问，未见其为私意；然其心浅狭欠阙处多，其流弊便有丧邦之理。凡事微有过差，才有安顿不著处，便是恶。”〔人杰〕
    问：“若是未发，便是都无事了，如何更有几？‘二者之间，其几甚微’，莫是指此心未发而言否？”曰：“说几时，便不是未发。几，正是那欲发未发时，当来这里致谨，使教自慊，莫教自欺。”又问：“莫是说一毫不谨，则所发流於恶而不为善否？”曰：“只是说心之所发，要常常省察，莫教他自欺耳。人心下自是有两般，所以要谨。谨时便知得是自慊，是自欺，而不至於自欺。若是不谨，则自慊也不知，自欺也不知。”〔义刚〕
    或以善恶为男女之分，或以为阴阳之事。凡此两件相对说者，无非阴阳之理。分阴阳而言之，或说善恶，或说男女，看他如何使。故善恶可以言阴阳，亦可以言男女。〔谟〕
    或问：“有阴阳便有善恶。”曰：“阴阳五行皆善。”又曰：“阴阳之理皆善。”又曰：“合下只有善，恶是後一截事。”又曰：“竖起看，皆善；横看，後一截方有恶。”又曰：“有善恶，理却皆善。”又记是“无恶”字。〔节〕
    “德：爱曰仁”至“守曰信”。德者，人之得於身者也。爱、宜、理、通、守者，德之用；仁、义、礼、智、信者，德之体。理，谓有条理；通，谓通达；守，谓确实。此三句就人身而言。诚，性也；几，情也；德，兼性情而言也。〔直卿〕〔端蒙〕
    “性焉安焉之谓圣”，是就圣人性分上说。“发微不可见，充周不可穷之谓神”，是他人见其不可测耳。〔夔孙〕
    问：“‘性者独得於天’，如何言‘独得？’”曰：“此言圣人合下清明完具，无所亏失。此是圣人所独得者，此对了‘复’字说。复者，已失而反其初，便与圣人独得处不同。‘安’字对了‘执’字说。执是执持，安是自然。大率周子之言，称等得轻重极是合宜。”因问：“周子之学，是自得於心？还有所传授否？”曰：“也须有所传授。渠是陆诜婿。温公涑水记闻载陆诜事，是个笃实长厚底人。”〔铢〕
    “发微不可见，充周不可穷之谓神”，言其发也微妙而不可见，其充也周遍而不可穷。“发”字、“充”字就人看。如“性焉、安焉”、“执焉、复焉”，皆是人如此。“微不可见，周不可穷”，却是理如此。神只是圣之事，非圣外又有一个神，别是个地位也。〔端蒙〕
    “发微不可见，充周不可穷之谓神。”神即圣人之德，妙而不可测者，非圣人之上复有所谓神也。发，动也；微，幽也；言其“不疾而速”。一念方萌，而至理已具，所以微而不可见也。充，广也；周，遍也；言其“不行而至”。盖随其所寓，而理无不到，所以周而不可穷也。此三句，就人所到地位而言，即尽夫上三句之理而所到有浅深也。〔端蒙〕
    问：“通书言神者五，三章、四章、九章、十一章、十六章。其义同否？”曰：“当随所在看。”曰：“神，只是以妙言之否？”曰：“是。且说‘感而遂通者，神也’，横渠谓：‘一故神，两在故不测。’”因指造化而言曰：“忽然在这里，又忽然在那里，便是神。”曰：“在人言之，则如何？”曰：“知觉便是神。触其手则手知痛，触其足则足知痛，便是神。‘神应故妙’。”〔淳〕
    ◎圣
    “‘寂然不动’者，诚也。”又曰：“‘大哉乾元！万物资始’，诚之源也。须如此，‘大哉乾元！万物资始’以上，更有‘寂然不动’。”〔端蒙〕
    “几善恶”，言众人者也。“动而未形，有无之间也”，言圣人毫鸱⒍处，此理无不见。“‘寂然不动’者诚也。”至其微动处，即是几。几在诚神之间。〔端蒙〕
    林问：“入德莫若以几，此最要否？”曰：“然。”问：“通书说‘几’，如何是动静体用之间？”曰：“似有而未有之时，在人识之尔。”〔取
    几虽已感，却是方感之初；通，则直到末梢皆是通也。如推其极，到“协和万邦，黎民於变时雍”，亦只是通也。几，却只在起头一些子。〔闳祖〕
    “通书多说‘几’。太极图上却无此意。”曰：“‘五性感动’，动而未分者，便是。”直卿云：“通书言主静、审几、慎独，三者循环，与孟子‘夜气’、‘平旦之气’、‘昼旦所为’相似。”〔方子〕
    问：“‘诚精故明’，先生引‘清明在躬，志气如神’释之，却是自明而诚。”曰：“便是看得文字粗疏。周子说‘精’字最好。‘诚精’者，直是无些夹杂，如一块银，更无铜铅，便是通透好银。故只当以清明释之，‘志气如神’，即是‘至诚之道可以前知’之意也。”人杰因曰：“凡看文字，缘理会未透，所以有差。若长得一格，便又看得分明。”曰：“便是说倒了。”〔人杰〕
    安卿问：“‘神、诚、几’，学者当从何入？”曰：“随处做工夫。淳录云：“本在诚，著力在几。”诚是存主处，发用处是神，几是决择处。淳录云：“在二者之间。”然紧要处在几。”〔砥〕（淳同。）
    ◎慎动
    问：“‘动而正曰道，用而和曰德’，却是自动用言。‘曰’，犹言合也。若看做道德题目，却难通。”曰：“然。自是人身上说。”〔可学〕
    “‘动而正曰道’，言动而必正为道，否则非也。‘用而和曰德’，德有熟而不吃力之意。”〔人杰〕
    ◎师
    问：“通书中四象，刚柔善恶，皆是阴阳？”曰：“然。”〔可学〕
    问“性者，刚柔善恶中而已。”曰：“此性便是言气质之性。四者之中，去却两件刚恶、柔恶，却又刚柔二善中，择中而主池作“立”。焉。”〔去伪〕
    正淳问通书注“中”字处，引“允执厥中”。曰：“此只是无过不及之‘中’。书传中所言皆如此，只有‘喜怒哀乐未发之中’一处是以体言。到‘中庸’字亦非专言体，便有无过不及之意。”〔┿〕
    问：“解云：‘刚柔，即易之两仪，各加善恶，即易之四象。’疑‘善恶’二字是虚字，如易八卦之吉凶。今以善恶配为四象，不知如何？”曰：“更子细读，未好便疑。凡物皆有两端。如此扇，便有面有背。自一人之心言之，则有善有恶在其中，便是两物。周子止说到五行住，其理亦只消如此，自多说不得。包括万有，举归於此。康节却推到八卦。太阳、太阴，少阳、少阴。太阳、太阴各有一阴一阳，少阳、少阴亦有一阴一阳，是分为八卦也。”问：“前辈以老阴、老阳为乾、坤，又分六子以为八卦，是否？”曰：“六子之说不然。”〔取
    问：“通书解论周子止於四象，以为水火金木，如何？”曰：“周子只推到五行。如邵康节不又从一分为二，极推之至於十二万四千，纵横变动，无所不可？如汉儒将十二辟卦分十二月。康节推又别。”〔可学〕
    ◎幸
    “人之生，不幸不闻过。大不幸无耻。”此两句只是一项事。知耻是由内心以生，闻过是得之於外。人须知耻，方能过而改，故耻为重。〔亻选
    ◎思
    问：“‘无思，本也；思通，用也，无思而无不通为圣人。’不知圣人是有思耶？无思耶？”曰：“无思而无不通是圣人，必思而後无不通是睿。”时举云：“圣人‘寂然不动’，是无思；才感便通，特应之耳。”曰：“圣人也不是块然由人拨後方动，如庄子云‘推而行，曳而止’之类。只是才思便通，不待大故地思索耳。”时举因云：“如此，则是无事时都无所思，事至时才思而便通耳。”〔时举〕
    睿有思，有不通；圣无思，无不通。又曰：“圣人时思便通，非是块然无思，拨著便转。恁地时，圣人只是个瓠子！”说“无思本也”。〔节〕
    “几”，是事之端绪。有端绪方有讨头处，这方是用得思。〔植〕
    “思”一章，“几”、“机”二字无异义。举易一句者，特断章取义以解上文。〔人杰〕
    举通书，言：“通微，无不通。”举李先生曰：“梁惠王说好色，孟子便如此说；说好货，便如此说；说好勇，便如此说；皆有个道理，便说将去。此是尽心道理。”“当时不晓，今乃知是‘无不通’底道理。”〔方〕
    ◎志学
    问：“‘圣希天。’若论圣人，自是与天相似了。得非圣人未尝自以为圣，虽已至圣处，而犹戒慎恐惧，未尝顷刻忘所法则否？”曰：“不消如此说。天自是天，人自是人，终是如何得似天？自是用法天。‘明王奉若天道，建邦设都’，无非法天者。大事大法天，小事小法天。”〔亻选
    窦问：“‘志伊尹之志，学颜子之学’，所谓志者，便是志於行道否？”曰：“‘志伊尹之所志’，不是志於私。大抵古人之学，本是欲行。‘伊尹耕於有莘之野，而乐尧舜之道’，凡所以治国平天下者，无一不理会。但方处畎亩之时，不敢言必於用耳。及三聘幡然，便向如此做去，此是尧舜事业。看二典之书，尧舜所以卷舒作用，直如此熟。”因说：“耿守向曾说：‘“用之则行，舍之则藏，惟我与尔有是夫！”此非专为用舍行藏，凡所谓治国平天下之具，惟夫子颜子有之，用之则抱持而往，不用则卷而怀之。’”曰：“某不敢如此说。若如此说，即是孔颜胸次全无些洒落底气象，只是学得许多骨董，将去治天下。又如龟山说，伊尹乐尧舜之道，只是出作入息，饥食渴饮而已。即是伊尹在莘郊时，全无些能解，及至伐夏救民，逐旋叫唤起来，皆说得一边事。今世又有一般人，只道饱食暖衣无外慕，便如此涵养去，亦不是，须是一一理会去。”〔德明〕耿名秉。
    窦又问：“‘志伊尹之志’，乃是志於行。”曰：“只是不志於私。今人仕宦只为禄，伊尹却‘禄之天下弗顾，系马千驷弗视也’。”又云：“虽志於行道，若自家所学元未有本领，如何便能举而措之天下？又须有那地位。若身处贫贱，又如何行？然亦必自修身始，修身齐家，然後达诸天下也。”又曰：“此个道理，缘为家家分得一分，不是一人所独得而专者。经世济物，古人有这个心。若只是我自会得，自卷而怀之，却是私。”〔德明〕
    “‘志伊尹之所志，学颜子之所学。’志固是要立得大，然其中又自有先後缓急之序，‘致广大而尽精微’。若曰未到伊尹田地做未得，不成块然吃饭，都不思量天下之事！若是见州郡所行事有不可人意，或百姓遭酷虐，自家宁不恻然动心？若是朝夕忧虑，以天下国家为念，又那里教你恁地来？”或曰：“圣贤忧世之志，乐天之诚，盖有并行而不相悖者，如此方得。”曰：“然。便是怕人倒向一边去。今人若不块然不以天下为志，便又切切然理会不干己事。如世间一样学问，专理会典故世务，便是如此。‘古之欲明明德於天下者’，合下学，便是学此事。既曰‘欲明明德於天下’，不成只恁地空说！里面有几多工夫。”〔亻选
    问：“‘过则圣，及则贤。’若过於颜子，则工夫又更绝细，此固易见。不知过伊尹时如何说？”曰：“只是更加些从容而已，过之，便似孔子。伊尹终是有担当底意思多。”〔亻选
    ◎动静
    “动而无静，静而无动者，物也。”此言形而下之器也。形而下者，则不能通，故方其动时，则无了那静；方其静时，则无了那动。如水只是水，火只是火。就人言之，语则不默，默则不语；以物言之，飞则不植，植则不飞是也。“动而无动，静而无静”，非不动不静，此言形而上之理也。理则神而莫测，方其动时，未尝不静，故曰：“无动”；方其静时，未尝不动，故曰“无静”。静中有动，动中有静，静而能动，动而能静，阳中有阴，阴中有阳，错综无穷是也。又曰：“‘水阴根阳，火阳根阴。’水阴火阳，物也，形而下者也；所以根阴根阳，理也，形而上者也。”直卿云：“兼两意言之，方备。言理之动静，则静中有动，动中有静，其体也；静而能动，动而能静，其用也。言物之动静，则动者无静，静者无动，其体也；动者则不能静，静者则不能动，其用也。”〔端蒙〕
    问“动而无动，静而无静”。曰：“此说‘动而生阳，动极而静，静而生阴，静极复动’。此自有个神在其间，不属阴，不属阳，故曰‘阴阳不测之谓神’。且如昼动夜静，在昼间神不与之俱动，在夜间神不与之俱静。神又自是神，神却变得昼夜，昼夜却变不得神。神妙万物。如说‘水阴根阳，火阳根阴’，已是有形象底，是说粗底了。”又曰：“静者为主，故以蒙艮终云。”〔植〕
    问：“‘动而无动，静而无静，神也’，此理如何？”曰：“譬之昼夜：昼固是属动，然动却来管那神不得；夜固是属静，静亦来管那神不得。盖神之为物，自是超然於形器之表，贯动静而言，其体常如是而已矣。”〔时举〕
    “动、静”章所谓神者，初不离乎物。如天地，物也。天之收敛，岂专乎动？地之发生，岂专乎静？此即神也。〔闳祖〕
    问：“‘动而无静，静而无动，物也；静而无静，动而无动，神也。’所谓物者，不知人在其中否。”曰：“人在其中。”曰：“所谓神者，是天地之造化否？”曰：“神，即此理也。”问：“物则拘於有形；人则动而有静，静而有动，如何却同万物而言？”曰：“人固是静中动，动中静，亦谓之物。凡言物者，指形器有定体而言，然自有一个变通底在其中。须知器即道，道即器，莫离道而言器可也。凡物皆有此理。且如这竹椅，固是一器，到糜么Γ便有个道在其中。”又问神，曰“神在天地中，所以妙万物者，如水为阴则根阳，火为阳则根阴”云云。先生曰：“文字不可泛看，须是逐句逐段理会。此一段未透，又去看别段，便鹘突去，如何会透彻，如何会贯通。且如此段未说理会到十分，亦且理会七分，看来看去，直至无道理得说，却又再换一段看。疏略之病，是今世学者通患。不特今时如此，前辈看文字，盖有一览而尽者，亦恐只是无究竟。”问：“经书须逐句理会。至如史书易晓，只看大纲，如何？”曰：“较之经书不同，然亦自是草率不得。须当看人物是如何，治体是如何，国势是如何，皆当子细。”因举上蔡看明道读史：“逐行看过，不差一字。”〔取
    至之问：“‘水阴根阳，火阳根阴’与‘五行阴阳，阴阳太极’为一截，‘四时运行，万物终始’与‘混兮辟分，其无穷兮’为一截。‘混兮’是‘利贞诚之复’，‘辟兮’是‘元亨诚之通’。注下‘自五而一，自五而万’之说，则是太极常在贞上，恐未稳。”先生大以为然。曰：“便是犹有此等硬说处。”直卿云：“自易说‘元亨利贞’，直到濂溪康节始发出来。”〔方子〕
    “混兮辟兮”，混，言太极；辟，言为阴阳五行以後，故末句曰：“其无穷兮。”言既辟之後，为阴阳五行，为万物，无穷尽也。〔人杰〕
    ◎乐
    通书论乐意，极可观，首尾有条理。只是淡与不淡，和与不和，前辈所见各异。邵康节须是二四六八，周子只是二四中添一上为五行。如刚柔添善恶，又添中於其间，周子之说也。〔可学〕
    问：“通书注云：‘而其制作之妙，真有以得乎声气之元。’不知而今尚可寻究否？”曰：“今所争，攀腔骑褚还耳。这里高则都高，这里低则都低，盖难得其中耳。”问：“胡安定乐如何？”曰：“亦是一家。”〔А
    ◎圣学
    问：“伊川云：‘为士必志於圣人。’周子乃云：‘一为要，一者，无欲也。’何如？”曰：“若注释古圣贤之书，恐认当时圣贤之意不亲切，或有误处。此书乃周子自著，不应有差。‘一者，无欲’，一便是无欲。今试看无欲之时，心岂不一？”又问：“比主一之敬如何？”曰：“无欲之与敬，二字分明。要之，持敬颇似费力，不如无欲撇脱。人只为有欲，此心便千头万绪。此章之言，甚为紧切，学者不可不知。”
    问：“一是纯一静虚，是此心如明鉴止水，无一毫私欲填於其中。故其动也，无非从天理流出，无一毫私欲挠之。静虚是体，动直是用。”曰：“也是如此。静虚易看，动直难看。静虚，只是伊川云：‘中有主则虚，虚则邪不能入’，是也。若物来夺之，则实；实则暗，暗则塞。动直，只是其动也更无所碍。若少有私欲，便碍便曲。要恁地做，又不要恁地做，便自有窒碍，便不是直。曲则私，私则狭。”〔端蒙〕
    或问：“圣可学乎云云。一为要”。“这个是分明底一，不是鹘突底一。”问：“如何是鹘突底一？”曰：“须是理会得敬落著处。若只块然守一个‘敬’字，便不成个敬。这个亦只是说个大概。明通，在己也；公溥，接物也。须是就静虚中涵养始得。明通，方能公溥。若便要公溥，定不解得。静虚、明通，‘精义入神’也；动直、公溥，‘利用安身’也。”又曰：“一即所谓太极。静虚、明通，即图之阴静；动直、公溥，即图之阳动。”〔贺孙〕
    问：“‘圣学’章，一者，是表里俱一，纯彻无二。少有纤毫私欲，便二矣。内一则静虚，外一则动直，而明通公溥，则又无时不一也。一者，此心浑然太极之体；无欲者，心体粹然无极之真；静虚者，体之未发，豁然绝无一物之累，阴之性也；动直者，用之流行，坦然由中道而出，阳之情也。明属火，通属木，公属金，溥属水。明通则静极而动，阴生阳也；公溥则动极而静，阳生阴也。而无欲者，又所以贯动静明通公溥而统於一，则终始表里一太极也。不审是否？”曰：“只四象分得未是。此界两边说，明属静边，通属动边，公属动边，溥属静边。明是贞，属水；通是元，属木；公是亨，属火；溥是利，属金。只恁地循环去。明是万物收敛醒定在这里，通是万物初发达，公是万物齐盛，溥是秋来万物溥遍成遂，各自分去，所谓‘各正性命’。”曰：“在人言之，则如何？”曰：“明是晓得事物，通是透彻无窒碍，公是正无偏陂，溥是溥遍万事，便各有个理去。”直卿曰：“通者明之极，溥者公之极。”曰：“亦是。如後所谓‘诚立明通’，意又别。彼处以‘明’字为重。立，如‘三十而立’。通，则‘不惑，知天命，耳顺’也。”〔淳〕
    安卿问：“‘明通公溥’，於四象曷配？”曰：“明者明於己，水也，正之义也；通则行无窒碍，木也，元之义也；公者，公於己，火也，亨之义也；溥则物各得其平之意，金也，利之义也。利，如‘乾道变化，各正性命’之意。明通者，静而动；公溥者，动而静。”〔砥〕
    问：“履之记先生语，以明配水，通配木，公配火，溥配金。溥何以配金？”曰：“溥如何配金！溥正是配水。此四者只是依春夏秋冬之序，相配将去：明配木，仁元。通配火，礼亨。公配金，义利。溥配水，智贞。想是他错记了。”〔亻选
    问：“‘明通公溥’於四象何所配？”曰：“只是春夏秋冬模样。”曰：“明是配冬否？”曰：“似是就动处说。”曰：“便似是元否？”曰：“是。然这处亦是偶然相合，不是正恁地说。”又曰：“也有恁地相似处。‘吉凶者，失得之象也；悔吝者，忧虞之象也。’悔便是悔恶向善意。如曰‘震无咎者存乎悔’，非如‘迷复’字意。吝是未至於恶，只管吝，渐渐恶。‘刚柔者，昼夜之象也；变化者，进退之象也。’变是进，化是退，便与悔吝相似。且以一岁言之，自冬至至春分，是进到一半，所以谓之分；自春分至夏至，是进到极处，故谓之至。进之过，则退。至秋分是退到一半处；到冬至，也是退到极处。天下物事，皆只有此两个。”问：“人只要全得未极以前底否？”曰：“若以善恶配言，则圣人到那善之极处，又自有一个道理，不到得‘履霜坚冰至’处。若以阴阳言，则他自是阴了又阳，阳了又阴，也只得顺他。易里才见阴生，便百种去裁抑他，固是如此。若一向是阳，则万物何由得成？他自是恁地。国家气数盛衰亦恁地。尧到七十载时，也自衰了，便所以求得一个舜，分付与他，又自重新转过。若一向做去，到死後也衰了。文武恁地，到成康也只得恁地持盈守成。到这处极了，所以昭王便一向衰扶不起。汉至宣帝以後，便一向衰。直至光武，又只得一二世，便一向扶不起，国统屡绝。”刘曰：“光武便如康节所谓秋之春时节。”曰：“是。”〔贺孙〕
    ◎理性命
    彰，言道之显；微，言道之隐。“匪灵弗莹”，言彰与微，须灵乃能了然照见，无滞碍也。此三句是言理。别一本“灵”作“虚”，义短。“刚善、刚恶，柔亦如之，中焉止矣。”此三句言性。“二气五行”以下并言命。实，是实理。〔人杰〕
    “厥彰厥微”，只是说理有大小精粗，如人事中，自有难晓底道理。如君仁臣忠父慈子孝，此理甚显然。若阴阳性命鬼神往来，则不亦微乎！〔端蒙〕
    问“五殊二实”。曰：“分而言之有五，总而言之只是阴阳。”〔节〕
    郑问：“‘理性命’章何以下‘分’字？”曰：“不是割成片去，只如月映万川相似。”〔淳〕
    “万一各正，小大有定”，言万个是一个，一个是万个。盖体统是一太极，又一物各具一太极。所谓“万一各正”，犹言“各正性命”也。〔端蒙〕
    笪省拔迨舛实”一段。先生说了，又云：“中庸‘如天之无不覆蚴伲地之无不持载’，止是一个大底包在中间；又有‘四时错行，日月代明’，自有细小去处。‘道并行而不相悖，万物并育而不相害。’并行并育，便是那天地覆载；不相悖不相害，便是那错行代明底。‘小德川流’是说小细底，‘大德敦化’是那大底。大底包小底，小底分大底。千五百年间，不知人如何读这个，都似不理会得这道理。”又云：“‘一实万分，万一各正’，便是‘理一分殊’处。”〔植〕
    问：“‘理性命’章注云：‘自其本而之末，则一理之实，而万物分之以为体，故万物各有一太极。’如此，则是太极有分裂乎？”曰：“本只是一太极，而万物各有禀受，又自各全具一太极尔。如月在天，只一而已；及散在江湖，则随处而见，不可谓月已分也。”〔谟〕
    ◎颜子
    问颜子“能化而齐”。曰：“此与‘大而化之’之‘化’异。但言消化却富贵贫贱之念，方能齐。齐，亦一之意。”〔去伪〕
    ◎师友
    杜ヵ问：“濂溪言道至贵者，不一而足。”曰：“周先生是见世间愚辈为外物所摇动，如堕在火坑中，不忍见他，故如是说不一。世人心不在壳子里，如发狂相似，只是自不觉。浙间只是权谲功利之渊薮。三二十年後，其风必炽，为害不小。某六七十岁，居此世不久，旦夕便死。只与诸君子在此同说，後来必验。”〔节〕
    ◎势
    问“极重不可反，知其重而亟反之可也”。曰：“是说天下之势，如秦至始皇强大，六国便不可敌。东汉之末，宦官权重，便不可除。绍兴初，只斩陈少阳，便成江左之势。重极，则反之也难；识其重之机而反之，则易。”〔人杰〕
    ◎文辞
    “文所以载道”，一章之大意。“轮辕饰而人弗庸，徒饰也”，言有载道之文而人弗用也。“况虚车乎？”此不载道之文也。自“笃其实”至“行而不远”，是轮辕饰而人庸之者也。自“不贤者”至“强之不从也”，是弗庸者也。自“不知务道德”至“艺而已”，虚车也。〔端蒙〕
    ◎圣蕴
    或问“发圣人之蕴，教万世无穷者，颜子也”。曰：“夫子之道如天，惟颜子尽得之。夫子许多大意思，尽在颜子身上发见。譬如天地生一瑞物，即此物上尽可以见天地纯粹之气。谓之发，乃‘亦足以发’之‘发’，不必待颜子言，然後谓之发也。”〔去伪〕
    ◎精蕴
    “圣人之精，画卦以示；圣人之蕴，因卦以发。”濂溪看易，却须看得活。〔方子〕
    精，谓心之精微也；蕴，谓德所蕴蓄也。〔端蒙〕
    “圣人之蕴，因卦以发。”易本未有许多道理，因此卦，遂将许多道理搭在上面，所谓“因卦以发”者也。〔至〕
    问“圣人之精，圣人之蕴”。曰：“精，是精微之意；蕴，是包许多道理。”又问：“伏羲始画，而其蕴亦已发见於此否？”曰：“谓之已具於此则可，谓之已发见於此则不可。方其初画，也未有乾四德意思，到孔子始推出来。然文王孔子虽能推出意思，而其道理亦不出伏羲始画之中，故谓之蕴。蕴，如‘衣敝蕴袍’之‘蕴’，是包得在里面。〔砥〕饶录云：“方其初画出来，未有今易中许多事。到文王孔子足得出来，而其理亦不外乎始画。”
    精，是圣人本意；蕴，是偏旁带来道理。如春秋，圣人本意，只是载那事，要见世变：“礼乐征伐自诸侯出”，“臣弑其君，子弑其父”，如此而已。就那事上见得是非美恶曲折，便是“因卦以发”底。如“易有太极，是生两仪，两仪生四象，四象生八卦”，是圣人本意底；如文王系辞等，孔子之言，皆是因而发底，不可一例作重看。〔淳〕
    ◎乾损益动
    通书曰“乾乾不息”者，“惩忿窒欲，迁善改过”不息，是也。〔节〕
    “乾乾不息”者，体；“日往月来，寒往暑来”者，用。有体则有用，有用则有体，不可分先後说。〔亻选
    第一句言“乾乾不息”，第二句言损，第三句言益者，盖以解第一句。若要不息，须著去忿欲而有所迁改。中“乾之用其善是”，“其”字，疑是“莫”字，盖与下两句相对。若只是“其”字，则无义理，说不通。〔人杰〕
    问：“此章前面‘惩忿窒欲，迁善改过’皆是自修底事。後面忽说动者何故？”曰：“所谓‘惩忿窒欲，迁善改过’，皆是动上有这般过失；须於方动之时审之，方无凶悔吝，所以再说个‘动’。”〔亻选
    ◎蒙艮
    问：“‘艮其背’，背非见也。”曰：“这也只如‘非礼勿视’，非谓耳无所闻，目无所见也。‘奸声乱色，不留聪明；淫乐慝礼，不接心术’；‘艮其背’者，只如此耳。程子解‘艮其背’，谓‘止於所不见’，恐如此说费力。所谓‘背’者，只是所当止也。人身四体皆动，惟背不动，所当止也。看下文‘艮其止’，‘止’字解‘背’字，所以谓之‘止其所’。止所当止，如‘人君止於仁，人臣止於敬’，全是天理，更无人欲，则内不见己，外不见人，只见有理。所以云‘艮其背，不获其身；行其庭，不见其人’，正谓此也。”〔砥〕嚷急鸪觥
    问：“‘艮其背’，背非见也。”曰：“只如‘非礼勿视’，‘奸声乱色，不留聪明；淫乐忒礼，不接心术’，非是耳无所闻，目无所见。程子解‘艮其背’，谓‘止於其所不见’，即是此说，但易意恐不如此。卦彖下‘止’，便是去止那上面‘止’。‘艮其止’一句，若不是‘止’字误，本是‘背’字，便是‘艮其止’句，解‘艮其背’一句。‘艮其止’，是止於所当止，如大学‘君止於仁，臣止於敬’之类。程子解此‘不及’却好，不知‘止’如何又恁地说？人之四肢皆能动，惟背不动，有止之象。‘艮其背’，是止於所当止之地；‘不获其身，行其庭不见其人’，万物各止其所，便都纯是理。也不见己，也不见有人，都只见道理。”〔取
    问：“‘止，非为也；为，不止矣。’何谓也？”曰：“止便不作为，作为便不是止。”曰：“止是以心言否？”曰：“是。”淳举易传“内欲不萌，外物不接”。曰：“即是这止。”〔淳〕
    ◎後录
    “濂溪言‘寡欲以至於无’，盖恐人以寡欲为便得了，故言不止於寡欲而已，必至於无而後可耳。然无底工夫，则由於能寡欲。到无欲，非圣人不能也。”曰：“然则‘欲’字如何？”曰：“不同。此寡欲，则是合不当如此者，如私欲之类。若是饥而欲食，渴而欲饮，则此欲亦岂能无？但亦是合当如此者。”〔端蒙〕
    “诚立明通”，“立”字轻，只如“三十而立”之“立”。“明”字就见处说，如“知天命”以上之事。〔端蒙〕
    刘问：“心既诚矣，固不用养，然亦当操存而不失否？”曰：“诚是实也。到这里已成就了，极其实，决定恁地，不解失了。砥录云：“诚，实也。存养到实处，则心纯乎理，更无些子夹杂，又如何持守！”何用养？何用操存？”又问“反身而诚”。曰：“此心纯一於理，彻底皆实，无夹杂，亦无虚伪。”〔取稠粕僖臁
    问“会元”之期。曰：“元气会则生圣贤，如历家推朔旦冬至夜半甲子。所谓‘元气会’，亦是此般模样。”〔取
    ◎拙赋
    拙赋“天下拙，刑政彻”，其言似庄老。〔谟〕
    ●卷九十五・程子之书一
    （凡入近思录者，皆依次第类为此卷。）
    近思录首卷所论诚、中、仁三者，发明义理，固是有许多名，只是一理，但须随事别之，如说诚，便只是实然底道理。譬如天地之於万物，阴便实然是阴，阳便实然是阳，无一毫不真实处；中，只是喜怒哀乐未发之理；仁，便如天地发育万物，人无私意，便与天地相似。但天地无一息间断，“圣希天”处正在此。仁义礼智，便如四柱，仁又包括四者。如易之“元亨利贞”，必统於元；如时之春秋冬夏，皆本於春。析而言之，各有所指而已。〔谟〕
    问：“伊川言：‘“喜怒哀乐未发谓之中”，中也者，“寂然不动”是也。’南轩言：‘伊川此处有小差，所谓喜怒哀乐之中，言众人之常性；“寂然不动”者，圣人之道心。’又，南轩辨吕与叔论中书说，亦如此。今载近思录如何？”曰：“前辈多如此说，不但钦夫，自五峰发此论，某自是晓不得。今湖南学者往往守此说，牢不可破。某看来，‘寂然不动’，众人皆有是心；至‘感而遂通’，惟圣人能之，众人却不然。盖众人虽具此心，未发时已自汩乱了，思虑纷扰，梦寐颠倒，曾无操存之道；至感发处，如何得会如圣人中节！”〔取
    “心一也，有指体而言者，有指用而言者。”伊川此语，与横渠“心统性情”相似。〔淳〕
    伊川曰：“四德之元，犹五常之仁，偏言则主一事，专言则包四者。”若不得他如此说出，如何明得？
    问：“仁既偏言则一事，如何又可包四者？”曰：“偏言之仁，便是包四者底；包四者底，便是偏言之仁。”〔节〕
    郭兄问：“偏言则一事，专言则包四者。”曰：“以专言言之，则一者包四者；以偏言言之，则四者不离一者也。”〔卓〕
    仁之包四德，犹冢宰之统六官。〔闳祖〕
    问：“论语中言仁处，皆是包四者？”曰：“有是包四者底，有是偏言底。如‘克己复礼为仁’，‘巧言令色鲜矣仁’，便是包四者。”〔节〕
    问：“仁何以能包四者？”曰：“人只是这一个心，就里面分为四者。且以恻隐论之：本只是这恻隐，遇当辞逊则为辞逊，不安处便为羞恶，分别处便为是非。若无一个动底醒底在里面，便也不知羞恶，不知辞逊，不知是非。譬如天地只是一个春气，振录作“春生之气”。发生之初为春气，发生得过李录云：“长得过。”便为夏，收敛便为秋，消缩便为冬。明年又从春起，浑然只是一个发生之气。”〔节〕（方子、振同。）
    问：“仁包四者，只就生意上看否？”曰：“统是一个生意。如四时，只初生底便是春，夏天长，亦只是长这生底；秋天成，亦只是遂这生底，若割断便死了，不能成遂矣；冬天坚实，亦只是实这生底。如暇欧质欤一分未熟，若割断，亦死了。到十分熟，方割来，这生意又藏在里面。明年熟，亦只是这个生。如恻隐、羞恶、辞逊、是非，都是一个生意。当恻隐，若无生意，这里便死了，亦不解恻隐；当羞恶，若无生意，这里便死了，亦不解羞恶。这里无生意，亦不解辞逊，亦不解是非，心都无活底意思。仁，浑沦言，则浑沦都是一个，义礼知都是仁；对言，则仁义与礼智一般。”〔淳〕（嚷荚疲骸鞍睬湮剩骸仁包四者，就初意上看？就生意上看？’曰：‘统是个生意。四时虽异，生意则同。劈头是春生，到夏长养，是长养那生底；秋来成遂，是成遂那生底；冬来坚实，亦只坚实那生底。草木未华实，去摧折他，便割断了生意，便死了，如何会到成实！如嫌辛椒治词欤只成七八分稀Ｈ室謇裰嵌贾皇歉錾意。当恻隐而不恻隐，便无生意，便死了；羞恶固是义，当羞恶而无羞恶，这生意亦死了。以至当辞逊而失其辞逊，是非而失其是非，心便死，全无那活底意思。’”）
    问“四德之元，犹五常之仁，偏言则一事，专言则包四者”。曰：“须先识得元与仁是个甚物事，便就自家身上看甚么是仁，甚么是义、礼、智。既识得这个，便见得这一个能包得那数个。若有人问自家：‘如何一个便包得数个？’只答云：‘只为是一个。’”问直卿曰：“公於此处见得分明否？”曰：“向来看康节诗，见得这意思。如谓‘天根月窟闲来往，三十六宫都是春’，正与程子所谓‘静後见万物皆有春意’同。且如这个棹子，安顿得恰好时，便是仁。盖无乖戾，便是生意。穷天地亘古今，只是一个生意，故曰‘仁者与物无对’。以其无往非仁，此所以仁包四德也。”曰：“如此体仁，便不是，便不是生底意思。棹子安顿得恰好，只可言中，不可谓之仁。元只是初底便是，如木之萌，如草之芽；其在人，如恻然有隐，初来底意思便是。录作：“要理会得仁，当就初处看。故元亨利贞，而元为四德之首。就初生处看，便见得仁。”所以程子谓‘看鸡雏可以观仁’，为是那嫩小底便是仁底意思在。”录作：“亦是看其初意思。”问：“如所谓‘初来底意思便是’，不知思虑之萌不得其正时如何？”曰：“这便是地头著贼，更是那‘元’字上著贼了；如合施为而不曾施为时，便是亨底地头著贼了；如合收敛而不曾收敛时，便是利底地头著贼了；如合贞静而不能贞静时，便是贞底地头著贼了。录作：“问：‘物理固如此，就人心思虑上观之，如何？’曰：‘思虑方萌，特守得定，便是仁。如思虑方萌错了，便是贼其仁；当施为时错了，便是贼其礼；当收敛时错了，便是贼其义；当贞静时错了，便是贼其智。凡物皆有个如此道理。’”以一身观之，元如头，亨便是手足，利便是胸腹，贞便是那元气所归宿处，所以人头亦谓之‘元首’。穆姜亦曰：‘元者，体之长也。’今若能知得所谓‘元之元，元之亨，元之利，利之贞’，上面一个‘元’字，便是包那四个；下面‘元’字，则是‘偏言则一事’者。恁地说，则大煞分明了。须要知得所谓‘元之元，亨之元，利之元，贞之元’者，盖见得此，则知得所谓只是一个也。若以一岁之体言之，则春便是元之元；所谓‘首夏清和’者，便是亨之元；孟秋之月，便是利之元；到那初冬十月，便是贞之元也，只是初底意思便是。”（录作：“如春夏秋冬，春为一岁之首，由是而为夏，为秋，为冬，皆自此生出。所以谓仁包四德者，只缘四个是一个，只是三个。元却有元之元，元之亨，元之利，元之贞。又有亨之元，利之元，贞之元。晓得此意，则仁包四者尤明白了。”）道夫曰：“如先生之言，正是程子说‘复其见天地之心’。复之初爻，便是天地生物之心也。”曰：“今只将公所见，看所谓‘心，譬如现郑生之性便是仁，阳气发处乃情也’，观之便见。”久之，复曰：“正如天官冢宰，以分岁言之，特六卿之一耳；而建邦之六典，则又统六卿也。”〔道夫〕录稍异。
    问：“曩者论仁包四者，蒙教以初底意思看仁。昨看孟子‘四端’处，似颇认得此意。”曰：“如何？”曰：“仁者生之理，而动之机也。惟其运转流通，无所间断，故谓之心，故能贯通四者。”曰：“这自是难说，他自活。今若恁地看得来，只见得一边，只见得他用处，不见他体了。”问：“生之理便是体否？”曰：“若要见得分明，只看程先生说‘心譬如现郑生之性便是仁’，便分明。若更要真识得仁之体，只看夫子所谓‘克己复礼’；克去己私，如何便唤得做仁。”曰：“若如此看，则程子所谓‘公’字，愈觉亲切。”曰：“公也只是仁底悫子，尽他未得在。毕竟里面是个甚物事？‘生之性’，也只是状得仁之体。”〔道夫〕
    直卿问：“仁包四德，如‘元者善之长’。从四时生物意思观之，则阴阳都偏了。”曰：“如此，则秋冬都无生物气象。但生生之意，至此退了；到得退未尽处，则阳气依旧在。且如阴阳，其初亦只是一个，进便唤做阳，退便唤做阴。”〔道夫〕
    问：“仁包四者。然恻隐之端，如何贯得是非、羞恶、辞逊之类？”曰：“恻隐只是动处。接事物时，皆是此心先拥出来，其间却自有羞恶、是非之别，所以恻隐又贯四端。如春和则发生，夏则长茂，以至秋冬，皆是一气，只是这个生意。”问：“‘偏言则曰“爱之理”，专言则曰“心之德”’，如何？”曰：“偏言是指其一端，因恻隐之发而知其有是爱之理；专言则五性之理兼举而言之，而仁则包乎四者是也。”〔谟〕
    问：“仁可包义智礼。恻隐如何包羞恶二端？”曰：“但看羞恶时自有一般恻怛底意思，便可见。”曰：“仁包三者，何以见？”曰：“但以春言：春本主生，夏秋冬亦只是此生气或长养，或敛藏，有间耳。”〔可学〕
    伊川言：“天所赋为命，物所受为性。”理一也，自天之所赋与万物言之，故谓之命；以人物之所禀受於天言之，故谓之性。其实，所从言之地头不同耳。〔端蒙〕
    唐杰问：“近思录既载‘鬼神者造化之迹’，又载‘鬼神者二气之良能’，似乎重了。”曰：“造化之迹是日月星辰风雨之属，二气良能是屈伸往来之理。”〔盖卿〕
    人性无不善，虽桀纣之为穷凶极恶，也知此事是恶。但则是我要恁地做，不柰何，便是人欲夺了。〔铢〕
    伊川言：“在物为理。”凡物皆有理，盖理不外乎事物之间。“处物为义。”义，宜也，是非可否处之得宜，所谓义也。〔端蒙〕
    “在物为理，处物为义。”理是在此物上，便有此理；义是於此物上自家处置合如此，便是义。义便有个区处。〔┿〕
    问“在物为理，处物为义”。曰：“且如这棹子是物，於理可以安顿物事。我把他如此用，便是义。”〔友仁〕
    问“忠信所以进德”至“对越在天也”。曰：“此一段，只是解个‘终日乾乾’。在天之刚健者，便是天之乾；在人之刚健者，便是人之乾。其体则谓之易，便是横渠所谓‘鲅肴惶虚，升降飞扬，未尝止息’者。自此而下，虽有许多般，要之‘形而上者谓之道，形而下者谓之器’，皆是实理。以时节分段言之，便有古今；以血气支体言之，便有人己，却只是一个理也。”〔道夫〕
    “忠信所以进德”至“君子当终日对越在天也”，这个只是解一个“终日乾乾”。“忠信进德，修辞立诚”，便无间断，便是“终日乾乾”，不必便说“终日对越在天”。下面说“上天之载，无声无臭”云云，便是说许多事，都只是一个天。〔贺孙〕
    问：“详此一段意，只是体当这个实理。虽说出有许多般，其实一理也。”曰：“此只是解‘终日乾乾’，故说此一段。从‘上天之载，无声无臭’说起。虽是‘无声无臭’，其阖辟变化之体，则谓之易。然所以能阖辟变化之理，则谓之道；其功用著见处，则谓之神；此皆就天上说。及说到‘命於人，则谓之性；率性，则谓之道；修道则谓之教’，是就人身上说。上下说得如此子细，都说了，可谓尽矣。‘故说神“如在其上，如在其左右”’，又皆是此理显著之迹。看甚大事小事，都离了这个事不得。上而天地鬼神离这个不得，下而万事万物都不出此，故曰‘彻上彻下，不过如此’。形而上者，无形无影是此理；形而下者，有情有状是此器。然谓此器则有此理，有此理则有此器，未尝相离，却不是於形器之外别有所谓理。亘古亘今，万事万物皆只是这个，所以说‘但得道在，不系今与後，己与人’。”叔蒙问：“不出这体用。其体则谓之性，其用则谓之道？”曰：“道只是统言此理，不可便以道为用。仁义礼智信是理，道便是统言此理。”直卿云：“‘道’字看来亦兼体、用，如说‘其理则谓之道’，是指体言；又说‘率性则谓之道’，是指用言。”曰：“此语上是就天上说，下是就人身上说。”直卿又云：“只是德又自兼体、用言。如通书云：‘动而正曰道，用而和曰德。’”曰：“正是理，虽动而得其正理，便是道；若动而不正，则不是道。和亦只是顺理，用而和顺，便是得此理於身；若用而不和顺，则此理不得於身。故下云：‘匪仁，匪义，匪礼，匪智，匪信，悉邪也。’只是此理。故又云：‘君子慎动。’”直卿问：“太极图只说‘动而生阳，静而生阴’，通书又说个‘机’，此是动静之间，又有此一项。”又云：“‘智’字自与知识之‘知’不同。智是具是非之理，知识便是察识得这个物事好恶。”又问：“神是心之至妙处，所以管摄动静。十年前，曾闻先生说，神亦只是形而下者。”贺孙问：“神既是管摄此身，则心又安在？”曰：“神即是心之至妙处，滚在气里说，又只是气，然神又是气之精妙处，到得气，又是粗了。精又粗，形又粗。至於说魂，说魄，皆是说到粗处。”〔贺孙〕嚷荚疲骸爸鼻湓疲骸看来“神”字本不专说气，也可就理上说。先生只就形而下者说。’先生曰：‘所以某就形而下说，毕竟就气处多，发出光彩便是神。’味道问：‘神如此说，心又在那里？’曰：‘神便在心里，凝在里面为精，发出光彩为神。精属阴，神属阳。说到魂魄鬼神，又是说到大段粗处。’”
    问：“‘“上天之载，无声无臭”，其体则谓之易’，如何看‘体’字？”曰：“体，是体质之‘体’，犹言骨子也。易者，阴阳错综，交换代易之谓，如寒暑昼夜，阖辟往来。天地之间，阴阳交错，而实理流行，盖与道为体也。寒暑昼夜，阖辟往来，而实理於是流行其间，非此则实理无所顿放。犹君臣父子夫妇长幼朋友，有此五者，而实理寓焉。故曰‘其体则谓之易’，言易为此理之体质也。”程子解“逝者如斯，不舍昼夜”，曰：“此道体也。天运而不已，日往则月来，寒往则暑来，水流而不息，物生而不穷，皆与道为体。”集注曰：“天地之化，往者过，来者续，无一息之停，乃道体之本然也。”即是此意。〔铢〕
    “其体则谓之易”，在人则心也；“其理则谓之道”，在人则性也；“其用则谓之神”，在人则情也。所谓易者，变化错综，如阴阳昼夜，雷风水火，反复流转，纵横经纬而不已也。人心则语默动静，变化不测者是也。体，是形体也，贺孙录云：“体，非‘体、用’之谓。”言体，则亦是形而下者；其理则形而上者也。故程子曰“易中只是言反复往来上下”，亦是意也。〔端蒙〕
    “以其体谓之易，以其理谓之道”，这正如心、性、情相似。易便是心，道便是性。易，变易也，如奕棋相似。寒了暑，暑了寒，日往而月来，春夏为阳，秋冬为阴，一阴一阳，只管恁地相易。〔贺孙〕
    “其体则谓之易，其理则谓之道，其用则谓之神。”人杰谓：“阴阳阖辟，屈伸往来，则谓之易；皆是自然，皆有定理，则谓之道；造化功用不可测度，则谓之神。”程子又曰：“其命於人则谓之性，率性则谓之道，修道则谓之教，只是就人道上说。”人杰谓：“中庸大旨，则‘天命之谓“性”，率性之谓道’，是通人物而言；‘修道之谓教’，则圣贤所以扶世立教，垂法後世者，皆是也。”先生曰：“就人一身言之：易，犹心也；道，犹性也；神，犹情也。”翌日再问云：“既就人身言之，却以就人身者就天地言之，可乎？”曰：“天命流行，所以主宰管摄是理者，即其心也；而有是理者，即其性也，如所以为春夏，所以为秋冬之理是也；至发育万物者，即其情也。”〔人杰〕（┿录别出。）
    正淳问：“‘其体则谓之易’，只屈伸往来之义是否？”曰：“义则不是。只阴阳屈伸，便是形体。”又问：“昨日以天地之心、情、性在人上言之，今却以人之心、性、情就天上言之，如何？”曰：“春夏秋冬便是天地之心；天命流行有所主宰，其所以为春夏秋冬，便是性；造化发用便是情。”又问：“恐心大性小？”曰：“此不可以小大论。若以能为春夏秋冬者为性，亦未是。只是所以为此者，是合下有此道理。谓如以镜子为心，其光之照见物处便是情，其所以能光者是性。因甚把木板子来，却照不见？为他元没这光底道理。”〔┿〕
    “其体则谓之易，其理则谓之道，其功用则谓之鬼神。”易是阴阳屈伸，随时变易。大抵古今只是大阖辟，小阖辟，今人说易，都无著摸。圣人便於六十四卦，只以阴阳奇耦写出来。至於所以为阴阳，为古今，乃是此道理。及至忽然生物，或在此，或在彼，如花木之类蓦然而出，华时都华，实时都实，生气便发出来，只此便是神。如在人，仁义礼智，恻隐羞恶，心便能管摄。其为喜怒哀乐，即情之发用处。〔┿〕
    “其体则谓之易，其理则谓之道，其用则谓之神。”此三句是说自然底。下面云“其命於人则谓之性”，此是就人上说。谓之“命於人”，这“人”字，便是“心”字。〔夔孙〕
    问：“此一段自‘浩然之气’以上，自是说道。下面‘说神如在其上，如在其左右’，不知如何？”曰：“一段皆是明道体无乎不在。名虽不同，只是一理发出，是个无始无终底意。”林易简问：“莫是‘动静无端，阴阳无始’底道理否？”曰：“不可如此类泥著，但见梗碍耳。某旧见伊川说仁，令将圣贤所言仁处类聚看，看来恐如此不得。古人言语，各随所说见意，那边自如彼说，这边自如此说。要一一来比并，不得。”又曰：“文字且子细逐件理会，待看得多，自有个见处。”林曰：“某且要知尽许多疑了，方可下手做。”曰：“若要知了，如何便知得了？不如且就知得处逐旋做去，知得一件做一件，知得两件做两件，贪多不济事。如此用工夫，恐怕轻费了时月。某谓，少看有功却多，泛泛然多看，全然无益。今人大抵有贪多之病，初来只是一个小没理会，下梢成一个大没理会！”取
    “明道‘医书手足不仁’止‘可以得仁之体’一段，以意推之，盖谓仁者，天地生物之心，而人物所得以为心，则是天地人物莫不同有是心，而心德未尝不贯通也。虽其为天地，为人物，各有不同，然其实则有一条脉络相贯。故体认得此心，而有以存养之，则心理无所不到，而自然无不爱矣。才少有私欲蔽之，则便间断，发出来爱，便有不到处。故世之忍心无恩者，只是私欲蔽锢，不曾认得我与天地万物心相贯通之理。故求仁之切要，只在不失其本心而已。若夫‘博施济众’，则自是功用，故曰何干仁事？言不於此而得也。仁至难言，亦以全体精微，未易言也。止曰‘立人、达人’，则有以指夫仁者之心，而便於此观，则仁之体，庶几不外是心而得之尔。然又尝以伊川‘现帧之说推之，其‘心犹现郑生之性便是仁，阳气发动乃情也’，盖所谓‘生之性’，即仁之体，发处即仁之用也。若夫‘博施济众’，则又是现成实，而利及於人之谓。以是观之，仁圣可知矣。”先生云：“何干仁事，谓仁不於此得，则可；以为圣仁全无干涉，则不可。”又云：“气有不贯，血脉都在这气字上。著心看，则意好。”又云：“‘何事於仁？’言何止是仁？必也仁之成德；犹曰何止於木？必也木之成就；何止於希勘匾昌现成禾之意耳。”〔端蒙〕
    伊川语录中说“仁者以天地万物为一体”，说得太深，无捉摸处。易传其手笔，只云：“四德之元，犹五常之仁；偏言则一事，专言则包四者。”又曰：“仁者天下之公，善之本也。”易传只此两处说仁，说得极平实，学者当精看此等处。〔铢〕
    “‘生之谓性’一条难说，须子细看。此一条，伊川说得亦未甚尽。‘生之谓性’，是生下来唤做性底，便有气禀夹杂，便不是理底性了。前辈说甚‘性恶’，‘善恶混’，都是不曾识性。到伊川说：‘性即理也’，无人道得到这处。理便是天理，又那得有恶！孟子说‘性善’，便都是说理善；虽是就发处说，然亦就理之发处说。”如曰“乃若其情”，曰“非才之罪”。又曰：“‘生之谓性’，如碗盛水後，人便以碗为水，水却本清，碗却有净有不净。”问：“虽是气禀，亦尚可变得否？”曰：“然最难，须是‘人一能之，己百之；人十能之，己千之’，方得。若只恁地待他自变，他也未与你卒乍变得在。这道理无他巧，只是熟，只是专一。”〔贺孙〕
    “人生气禀，理有善恶。”此“理”字，不是说实理，犹云理当如此。〔亻选
    “人生气禀，理有善恶。”理，只作“合”字看。〔端蒙〕
    “生之谓性”一段，当作三节看，其间有言天命者，有言气质者。“生之谓性”是一节，“水流就下”是一节，清浊又是一节。〔┿〕
    问：“‘生之谓性’一段难看。自起头至‘恶亦不可不谓之性也’，成两三截。”曰：“此一段极难看。但细寻语脉，却亦可晓。上云‘不是两物相对而生’，盖言性善也。”曰：“既言性善，下却言‘善固性也，然恶亦不可不谓之性’，却是言气禀之性，似与上文不相接。”曰：“不是言气禀之性。盖言性本善，而今乃恶，亦是此性为恶所汩，正如水为泥沙所混，不成不唤做水！”曰：“盟问，乃南轩之论。”曰：“敬夫议论出得太早，多有差舛。此间有渠论孟解，士大夫多求之者，又难为拒之。”又问：“‘人生而静’，当作断句。”曰：“只是连下文而‘不容说’作句。性自禀赋而言，人生而静以上，未有形气，理未有所受，安得谓之性！”又问“才说性时便已不是性”。此处先生所答，记得不切，不敢录。次夜再问，别录在後。又问：“‘凡人说性，只是说继之者善也。’‘继之者善’，如何便指作性？”曰：“吾友疑得极是。此却是就人身上说‘继之者善’。若就向上说，则天理方流出，亦不可谓之性。”曰：“‘生之谓性’，性即气，气即性。此言人生性与气混合者。”曰：“有此气为人，则理具於身，方可谓之性。”又问：“向滕德粹问‘生之谓性’，先生曰：‘且从程先生之说，亦好。’当时再三请益，先生不答。後来子细看，此盖告子之言。若果如程先生之说，亦无害。而渠意直是指气为性，与程先生之意不同。”曰：“程先生之言，亦是认告子语脉不差。果如此说，则孟子何必排之？则知其发端固非矣。大抵诸儒说性，多说著气。如佛氏亦只是认知觉作用为性。”又问孟注云：“‘近世苏氏胡氏之说近此甚。’观二家之说，似亦不执著气。”曰：“其流必至此。”又问：“胡氏说‘性不可以善恶名’，似只要形容得性如此之大。”曰：“不是要形容，只是见不明。若见得明，则自不如此。敬夫向亦执此说。尝语之云：‘凡物皆有对，今乃欲作尖邪物，何故？’程先生论性，只云‘性即理也’，岂不是见得明？是真有功於圣门！”又问：“‘继之者善也，成之者性也’，至程先生始分明。”曰：“以前无人如此说。若不是见得，安能及此！”第二夜复问：“昨夜问‘生之谓性’一段，意有未尽。不知‘才说性便不是性’，此是就性未禀时说？已禀时说？”曰：“就已禀时说。性者，浑然天理而已。才说性时，则已带气矣。所谓‘离了阴阳更无道’，此中最宜分别。”又问：“‘水流而就下’以後，此是说气禀否？若说气禀，则生下已定，安得有远近之别？”曰：“此是夹习说。”饶本云：“此是说气。”〔可学〕
    问：“‘生之谓性’一章，泳窃意自‘生之谓性’至‘然恶亦不可不谓之性也’，是本来之性与气质之性兼说。劈头只指个‘生’字说，是兼二者了。”曰：“那‘性’字却如何？”泳曰：“恐只是都说做性。”泳又问：“旧来因此以水喻性，遂谓天道纯然一理，便是那水本来清；阴阳五行交错杂揉而有昏浊，便是那水被泥污了。昏浊可以复清者，只缘他母子清。”曰：“然。那下愚不移底人，却是那臭秽底水。”问：“也须可以澄治？”曰：“也减得些分数。”因言：“旧时人尝装惠山泉去京师，或时臭了。京师人会洗水，将沙石在{见}中，上面倾水，从{见}中下去。如此十数番，便渐如故。”或问：“下愚亦可以澄治否？”泳云：“恐他自不肯去澄治了。”曰：“那水虽臭，想也未至位嘣凇！蔽剩骸拔锶绱烁推不去，却似那臭泥相似？”曰：“是如此。”又问：“自‘盖生之谓性’至‘犹水流而就下也’一节，是说本来之性。”曰：“‘盖生之谓性’，却是如何？”泳曰：“只是提起那一句说。”又问：“‘人生而静以上不容说’，‘人生而静’是说那初生时。更说向上去，便只是天命了。”曰：“所以‘大哉乾元！万物资始’，只说是‘诚之源也’。至‘乾道变化，各正性命’，方是性在。‘凡人说性，只是说继之者善也’，便兼气质了。”问：“恐只是兼了情。”曰：“情便兼质了。所以孟子答告子问性，却说‘乃若其情，则可以为善矣’；说仁义礼智，却说恻隐、羞恶、恭敬、是非去。盖性无形影，情却有实事，只得从情上说入去。”问：“因情以知性，恰似因流以知源。旧闻蔡季通问康叔临云：‘凡物有两端。恻隐为仁之端，是头端？是尾端？’叔临以为尾端。近闻周庄仲说，先生云，不须如此分。”曰：“公如何说？”曰：“恻隐是性之动处。因其动处，以知其本体，是因流以知其源，恐只是尾端。”曰：“是如此。”又问“皆水也”至“然不可以浊者不为水也”一节。曰：“这水只是说气质。”泳曰：“窃谓因物欲之浅深，可以见气质之昏明；犹因恻隐、羞恶，可以见仁义之端。”曰：“也是如此。”或问：“气清底人，自无物欲。”曰：“也如此说不得。口之欲味，耳之欲声，人人皆然。虽是禀得气清，才不检束，便流於欲去。”又问：“‘如此，则人不可不加澄治之功’至‘置在一隅也’一节，是说人求以变化气质。然变了气质，复还本然之性，亦不是在外面添得。”曰：“是如此。”又问：“‘水之清，则性善之谓也’至於‘舜禹有天下而不与焉者也’一节，是言学者去求道，不是外面添。圣人之教人，亦不是强人分外做。”曰：“‘此理天命也’一句，亦可见。”〔胡泳〕
    或问“生之谓性”一段。曰：“此段引譬喻亦丛杂。如说水流而就下了，又说从清浊处去，与就下不相续。这处只要认得大意可也。”又曰：“‘然恶亦不可不谓之性’一句，又似有恶性相似。须是子细看。”〔义刚〕
    问：“‘恶亦不可不谓之性’，先生旧做明道论性说云：‘气之恶者，其性亦无不善，故恶亦不可不谓之性。’明道又云：‘善恶皆天理。谓之恶者，本非恶，但或过或不及，便如此。盖天下无性外之物，本皆善而流於恶耳。’如此，则恶专是气禀，不干性事，如何说恶亦不可不谓之性？”曰：“既是气禀恶，便也牵引得那性不好。盖性只是搭附在气禀上，既是气禀不好，便和那性坏了。所以说浊亦不可不谓之水。水本是清，却因人挠之，故浊也。”又问：“先生尝云：‘性不可以物譬。’明道以水喻性，还有病否？”曰：“若比来比去，也终有病。只是不以这个比，又不能得分晓。”〔亻选
    “‘善固性也，然恶亦不可不谓之性也’，疑与孟子殛酢！痹唬骸罢獍闼在难说，卒乍理会未得。某旧时初看，亦自疑。但看来看去，自是分明。今定是不错，不相误，只著工夫子细看。莫据己见，便说前辈说得不是。”又问：“草木与人物之性一乎？”曰：“须知其异而不害其为同，知其同而不害其为异方得。”〔木之〕
    正淳问：“性善，大抵程氏说善恶处，说得‘善’字重，‘恶’字轻。”曰：“‘善固性也，恶亦不可不谓之性也’，此是气质之性。盖理之与气虽同，毕竟先有此理而後有此气。”又问郭氏性图。曰：“‘性善’字且做在上，其下不当同以‘善、恶’对出於下。不得已时，‘善’字下再写一‘善’，却傍出一‘恶’字，倒著，以见恶只是反於善。且如此，犹自可说。”正淳谓：“自不当写出来。”曰：“然。”〔┿〕
    问“人生而静以上不容说”一段。曰：“‘人生而静以上’，即是人物未生时。人物未生时，只可谓之理，说性未得，此所谓‘在天曰命’也。‘才说性时，便已不是性’者，言才谓之性，便是人生以後，此理已堕在形气之中，不全是性之本体矣，故曰‘便已不是性也’，此所谓‘在人曰性’也。大抵人有此形气，则是此理始具於形气之中，而谓之性。才是说性，便已涉乎有生而兼乎气质，不得为性之本体也。然性之本体，亦未尝杂。要人就此上面见得其本体元未尝离，亦未尝杂耳。‘凡人说性，只是说继之者善也’者，言性不可形容，而善言性者，不过即其发见之端而言之，而性之理固可默识矣，如孟子言‘性善’与‘四端’是也。”未有形气，浑然天理，未有降付，故只谓之理；已有形气，是理降而在人，具於形气之中，方谓之性。已涉乎气矣，便不能超然专说得理也。程子曰“天所赋为命，物所受为性”；又曰“在天曰命，在人曰性”，是也。〔铢〕
    明道论性一章，“人生而静”，静者固其性。然只有“生”字，便带却气质了。但“生”字以上又不容说，盖此道理未有形见处。故今才说性，便须带著气质，无能悬空说得性者。“继之者善”，本是说造化发育之功，明道此处却是就人性发用处说，如孟子所谓“乃若其情，则可以为善”之类是也。伊川言：“极本穷源之性，乃是对气质之性而言。”言气质之禀，虽有善恶之不同，然极本穷源而论之，则性未尝不善也。〔端蒙〕
    问“人生而静以上”一段。曰：“程先生说性有本然之性，有气质之性。人具此形体，便是气质之性。才说性，此‘性’字是杂气质与本来性说，便已不是性。这‘性’字却是本然性。才说气质底，便不是本然底也。‘人生而静’以下，方有形体可说；以上是未有形体，如何说？”〔贺孙〕
    曾问“人生而静以上不容说”。曰：“此是未有人生之时，但有天理，更不可言性。人生而後，方有这气禀，有这物欲，方可言性。”〔卓〕
    “人生而静以上不容说”，此只是理；“才说性时便已不是性”，此是气质。要之，假合而後成。〔文蔚〕
    “人生而静”，已是夹形气，专说性不得。此处宜体认。〔可学〕
    或问：“说‘人生而静以上不容说’，为天命之不已；感物而动，酬酢万殊，为天命之流行。不已便是流行，不知上一截如何下语？”曰：“‘人生而静以上不容说’，乃天命之本体也。”〔人杰〕
    问“人生而静以上”一段。曰：“有两个‘性’字：有所谓‘理之性’，有所谓‘气质之性’。下一‘性’字是理。‘人生而静’，此‘生’字已自带气质了。‘生而静以上’，便只是理，不容说；‘才说性时’，便只说得气质，不是理也。”〔淳〕
    “才说性，便已不是性也。”盖才说性时，便是兼气质而言矣。“人生而静以上不容说。”“人生而静以上”，只说得个“人生而静”，上面不通说。盖性须是个气质，方说得个“性”字。若“人生而静以上”，只说个天道，下“性”字不得。所以子贡曰“夫子之言性与天道，不可得而闻也”，便是如此。所谓“天命之谓性”者，是就人身中指出这个是天命之性，不杂气禀者而言尔。若才说性时，则便是夹气禀而言，所以说时，便已不是性也。濂溪说：“性者，刚柔善恶中而已矣。”濂溪说性，只是此五者。他又自有说仁义礼智底性时。若论气禀之性，则不出此五者。然气禀底性，便是那四端底性，非别有一种性也。然所谓“刚柔善恶中”者，天下之性固不出此五者。然细推之，极多般样，千般百种，不可穷究，但不离此五者尔。〔亻选
    “人生而静以上不容说”，是只说性。如说善，即是有性了，方说得善。〔方〕
    问：“近思录中说性，似有两种，何也？”曰：“此说往往人都错看了。才说性，便有不是。人性本善而已，才堕入气质中，便薰染得不好了。虽薰染得不好，然本性却依旧在此，全在学者著力。今人却言有本性，又有气质之性，此大害理！”〔去伪〕
    问：“‘凡人说性，只是说“继之者善也”。’这‘继’字，莫是主於接续承受底意思否？”曰：“主於人之发用处言之。”〔道夫〕
    程子云：“凡人说性，只是说‘继之者善’。孟子言‘性善’是也。”易中所言，盖是说天命流行处；明道却将来就人发处说。孟子言“性善”，亦是就发处说，故其言曰：“乃若其情，则可以为善矣。”盖因其发处之善，是以知其本无不善，犹循流而知其源也。故孟子说“四端”，亦多就发处说。易中以天命言。程子就人言，盖人便是一个小天地耳。〔端蒙〕
    “夫所谓‘继之者善也’者，犹水流而就下也。”此“继之者善”，指发处而言之也。性之在人，犹水之在山，其清不可得而见也。流出而见其清，然後知其本清也。所以孟子只就“见孺子入井，皆有怵惕恻隐之心”处，指以示人，使知性之本善者也。易所谓“继之者善也”，在性之先；此所引“继之者善也”，在性之後。盖易以天道之流行者言，此以人性之发见者言。明天道流行如此，所以人性发见亦如此。如後段所谓“其体则谓之易，其理则谓之道，其用则谓之神”。某尝谓，易在人便是心，道在人便是性，神在人便是情。缘他本原如此，所以生出来个个亦如此。一本故也。〔闳祖〕
    问：“或谓明道所谓‘凡人说性，只是说“继之者善”’与易所谓‘继之者善’意不同。明道是言气质之性亦未尝不善，如孔子‘性相近’之意。”曰：“明道说‘继之者善’，固与易意不同。但以为此段只说气质之性，则非也。明道此段，有言气质之性处，有言天命之性处。近陈後之写来，只於此段‘性’字下，各注某处是说天命之性，某处是说气质之性。若识得数字分明有著落，则此段亻尽易看。”〔铢〕
    问：“明道言：‘今人说性，多是说“继之者善”，如孟子言“性善”是也。’此莫是说性之本体不可言，凡言性者，只是说性之流出处，如孟子言‘乃若其情，则可以为善矣’之类否？”先生点头。後江西一学者问此。先生答书云：“易大传言‘继善’，是指未生之前；孟子言‘性善’，是指已生之後。”是夕，复语文蔚曰：“今日答书，觉得未是。”文蔚曰：“莫是易言‘继善’，是说天道流行处；孟子言‘性善’，是说人性流出处。易与孟子就天人分上各以流出处言，明道则假彼以明此耳，非如先生‘未生、已生’之云？”曰：“然。”〔文蔚〕
    “继之者善也”，周子是说生生之善，程子说作人性之善，用处各自不同。若以此观彼，心有窒碍。〔人杰〕
    问：“伊川云：‘万物之生意最可观。’”曰：“物之初生，其本未远，固好看。及С梢睹，便不好看。如赤子入井时，恻隐怵惕之心，只些子仁，见得时却好看。到得发政施仁，其仁固广，便看不见得何处是仁。”〔赐〕
    问：“‘万物之生意最可观，此“元者善之长也”，斯所谓仁也。’此只是先生向所谓‘初’之意否？”曰：“万物之生，天命流行，自始至终，无非此理；但初生之际，淳粹未散，尤易见尔。只如元亨利贞皆是善，而元则为善之长，亨利贞皆是那里来。仁义礼智亦皆善也，而仁则为万善之首，义礼智皆从这里出尔。”〔道夫〕
    问：“‘天地万物之理，无独必有对。’对是物也，理安得有对？”曰：“如高下小大清浊之类，皆是。”曰：“高下小大清浊，又是物也，如何？”曰：“有高必有下，有大必有小，皆是理必当如此。如天之生物，不能独阴，必有阳；不能独阳，必有阴；皆是对。这对处，不是理对。其所以有对者，是理合当恁地。”〔淳〕
    “天地万物之理，无独必有对。”问：“如何便至‘不知手之舞之，足之蹈之’？”曰：“真个是未有无对者。看得破时，真个是差异好笑。且如一阴一阳，便有对；至於太极，便对甚底？”曰：“太极有无极对。”曰：“此只是一句。如金木水火土，即土亦似无对，然皆有对。太极便与阴阳相对。此是‘形而上者谓之道，形而下者谓之器’，便对过，却是横对了。土便与金木水火相对。盖金木水火是有方所，土却无方所，亦对得过。必大录云：“四物皆资土故也。”胡氏谓‘善不与恶对’。恶是反善，如仁与不仁，如何不可对？若不相对，觉说得天下事都尖斜了，没个是处。”必大录云：“湖南学者云，善无对。不知恶乃善之对，恶者反乎善者也。”〔┿〕（必大同。）
    问：“‘天下之理，无独必有对。’有动必有静，有阴必有阳，以至屈伸消长盛衰之类，莫不皆然。还是他合下便如此邪？”曰：“自是他合下来如此，一便对二，形而上便对形而下。然就一言之，一中又自有对。且如眼前一物，便有背有面，有上有下，有内有外。二又各自为对。虽说‘无独必有对’，然独中又自有对。且如棋盘路两两相对，末梢中间只空一路，若似无对；然此一路对了三百六十路，此所谓‘一对万，道对器’也。”〔铢〕
    天下之物未尝无对，有阴便有阳，有仁便有义，有善便有恶，有语便有默，有动便有静，然又却只是一个道理。如人行出去是这脚，归亦是这脚。譬如口中之气，嘘则为温，吸则为寒耳。〔雉〕
    问：“阴阳昼夜，善恶是非，君臣上下，此天地万物无独必有对之意否？”曰：“这也只如喜怒哀乐之中，便有个既发而中节之和在里相似。”〔道夫〕
    问：“‘天地之间，亭亭当当，直上直下，出便不是’，如何？”曰：“‘喜怒哀乐未发谓之中’，‘亭亭当当，直上直下’等语，皆是形容中之在我，其体段如此。‘出则不是’者，出便是已发。发而中节，只可谓之和，不可谓之中矣，故曰‘出便不是’。”〔谟〕
    问“亭亭当当”之说。曰：“此俗语也，盖不偏不倚，直上直下之意也。”问：“敬固非中，惟‘敬而无失’，乃所以为中否？”曰：“只是常敬，便是‘喜怒哀乐未发之中’也。”〔道夫〕
    “天地间亭亭当当直上直下之正理，出则不是。如此则是内。敬而无无失最尽。”居敬。方谓“居”字好。〔方〕
    问：“无妄，诚之道。不欺，则所以求诚否？”曰：“无妄者，圣人也。谓圣人为无妄，则可；谓圣人为不欺，则不可。”又问：“此正所谓‘诚者天之道，思诚者人之道’否？”曰：“然。无妄是自然之诚，不欺是著力去做底。”〔道夫〕
    “无妄之谓诚”是天道，“不欺其次矣”是人道，中庸所谓“思诚”者是也。〔┿〕
    味道问“无妄之谓诚，不欺其次也”。曰：“非无妄故能诚，无妄便是诚。无妄，是四方八面都去得；不欺，犹是两个物事相对。”〔取
    或问“无妄之谓诚，不欺其次矣”。曰：“无妄，是兼天地万物所同得底浑沦道理；不欺，是就一边说。”泳问：“不欺，是就人身说否？”曰：“然。”〔胡泳〕
    无妄，自是我无妄，故诚；不欺者，对物而言之，故次之。〔祖道〕
    问：“‘冲漠无朕’至‘教入涂辙’。他所谓涂辙者，莫只是以人所当行者言之？凡所当行之事，皆是先有此理；却不是临行事时，旋去寻讨道理。”曰：“此言未有这事，先有这理。如未有君臣，已先有君臣之理；未有父子，已先有父子之理。不成元无此理，直待有君臣父子，却旋将道理入在里面！”又问：“‘既是涂辙，却只是一个涂辙’，是如何？”曰：“是这一个事，便只是这一个道理。精粗一贯，元无两样。今人只见前面一段事无形无兆，将谓是空荡荡；却不知道‘冲漠无朕，万象森然已具’。如释氏便只是说‘空’，老氏便只是说‘无’，却不知道莫实於理。”曰：“‘未应不是先，已应不是後’，‘应’字是应务之‘应’否？”曰：“未应，是未应此事；已应，是已应此事。未应固是先，却只是後来事；已应固是後，却只是未应时理。”〔文蔚〕
    “未应不是先，已应不是後”，如未有君臣，已先有君臣之理在这里。不是先本无，却待安排也。“既是涂辙，却只是一个涂辙”，如既有君君臣臣底涂辙，却是元有君臣之理也。〔升卿〕
    子升问“冲漠无朕”一段。曰：“未有事物之时，此理已具，少间应处只是此理。所谓涂辙，即是所由之路。如父之慈，子之孝，只是一条路从源头下来。”〔木之〕
    或问“未应不是先”一条。曰：“未应如未有此物，而此理已具；到有此物，亦只是这个道理。涂辙，是车行处。且如未有涂辙，而车行必有涂辙之理。”〔贺孙〕
    问“冲漠无朕”一段。曰：“此只是说‘无极而太极’。”又问：“下文‘既是涂辙，却只是一个涂辙’，是如何？”曰：“恐是记者欠了字，亦晓不得。”又曰：“某前日说，只从阴阳处看，则所谓太极者，便只在阴阳里；所谓阴阳者，便只是在太极里。而今人说阴阳上面别有一个无形无影底物是太极，非也。”〔夔孙〕（他本小异。）
    问：“‘近取诸身，百理皆具’，且是言人之一身与天地相为流通，无一之不相似。至下言‘屈伸往来之义，只於鼻息之间见之’，却只是说上意一脚否？”曰：“然。”又问：“屈伸往来，只是理自如此。亦犹一阖一辟，阖固为辟之基，而辟亦为阖之基否？”曰：“气虽有屈伸，要之方伸之气，自非既屈之气。气虽屈，而物亦自一面生出。此所谓‘生生之理’，自然不息也。”〔道夫〕
    问：“屈伸往来，气也。程子云‘只是理’，何也？”曰：“其所以屈伸往来者，是理必如此。‘一阴一阳之谓道。’阴阳气也，其所以一阴一阳循环而不已者，乃道也。”〔淳〕
    明道言：“天地之间，只有一个感应而已。”盖阴阳之变化，万物之生成，情伪之相通，事为之终始，一为感，则一为应，循环相代，所以不已也。〔端蒙〕
    问天下只有个感应。曰：“事事物物，皆有感应。寤寐、语默、动静亦然。譬如气聚则风起，风止则气复聚。”
    “感应”二字有二义：以感对应而言，则彼感而此应；专於感而言，则感又兼应意，如感恩感德之类。〔端蒙〕
    问：“感，只是内感？”曰：“物固有自内感者。然亦不专是内感，固有自外感者。所谓‘内感’，如一动一静，一往一来，此只是一物先後自相感。如人语极须默，默极须语，此便是内感。若有人自外来唤自家，只得唤做外感。感於内者自是内，感於外者自是外。如此看，方周遍平正。只做内感，便偏颇了。”〔夔孙〕
    心性以现致郏则包裹底是心；有秫种，有粳种，随那种发出不同，这便是性。心是个发出底，池本作：“心似个没思量底。”他只会生。又如服药，吃了会治病，此是药力；或温或叙，便是药性。至於吃了有温证，有叙证，这便是情。〔夔孙〕
    履之问：“‘心本善，发於思虑，则有善不善’章，如何？”曰：“疑此段微有未稳处。盖凡事莫非心之所为，虽放僻邪侈，亦是心之为也。善恶但如反覆手耳，翻一转便是恶，止安顿不著，也便是不善。如当恻隐而羞恶，当羞恶而恻隐，便不是。”又问：“心之用虽有不善，亦不可谓之非心否？”曰：“然。”〔伯羽〕
    问：“‘发於思虑则有善不善。’看来不善之发有二：有自思虑上不知不觉自发出来者，有因外诱然後引动此思虑者。闲邪之道，当无所不用其力。於思虑上发时，便加省察，更不使形於事为。於物诱之际，又当於视听言动上理会取。然其要又只在持敬。惟敬，则身心内外肃然，交致其功，则自无二者之病。”曰：“谓发处有两端，固是。然毕竟从思虑上发者，也只在外来底。天理浑是一个。只不善，便是不从天理出来；不从天理出来，便是出外底了。视听言动，该贯内外，亦不可谓专是外面功夫。若以为在内自有一件功夫，在外又有一件功夫，则内外支离，无此道理。须是‘诚之於思，守之於为’，内外交致其功，可也。”〔端蒙〕
    问：“‘心本善，发於思虑，则有善不善。’程子之意，是指心之本体有善而无恶，及其发处，则不能无善恶也。胡五峰云：‘人有不仁，心无不仁。’先生以为下句有病。如颜子‘其心三月不违仁’，是心之仁也；至三月之外，未免少有私欲，心便不仁，岂可直以为心无不仁乎？端蒙近以先生之意推之，莫是五峰不曾分别得体与发处言之否？”曰：“只为他说得不备。若云人有不仁，心无不仁；心有不仁，心之本体无不仁，则意方足耳。”〔端蒙〕
    问：“‘心既发，则可谓之情，不可谓之心’，如何？”曰：“心是贯彻上下，不可只於一处看。”〔可学〕
    “既发则可谓之情，不可谓之心”，此句亦未稳。〔淳〕
    “‘心，生道也。’此句是张思叔所记，疑有欠阙处。必是当时改作行文，所以失其文意。”伯丰云：“何故入在近思录中？”曰：“如何敢不载？但只恐有阙文，此四字说不尽。”〔┿〕
    “‘心，生道也。人有是心，斯具是形以生。恻隐之心，生道也。’如何？”曰：“天地生物之心是仁；人之禀赋，接得此天地之心，方能有生。故恻隐之心在人，亦为生道也。”〔谟〕
    “心，生道也。”心乃生之道。“恻隐之心，人之生道也”，乃是得天之心以生。生物便是天之心。〔可学〕
    问：“‘心生道也’一段，上面‘心生道’，莫是指天地生物之心？下面‘恻隐之心，人之生道’，莫是指人所得天地之心以为心？盖在天只有此理，若无那形质，则此理无安顿处。故曰：‘有是心，斯具是形以生。’上面犹言‘继善’，下面犹言‘成性’。”曰：“上面‘心，生道也’，全然做天底，也不得。盖理只是一个浑然底，人与天地混合无间。”〔端蒙〕
    “有是心，斯具是形以生。”是心乃属天地，未属我在，此乃是众人者。至下面“各正性命”，则方是我底，故又曰：“恻隐之心，人之生道也。”仁者，天地生物之心，而人物之所得以为心。人未得之，此理亦未尝不在天地之间。只是人有是心，便自具是理以生。又不可道有心了，却讨一物来安顿放里面。似恁地处，难看，须自体认得。〔端蒙〕
    伊川云：“心，生道也。”方云：“生道者，是本然也，所以生者也。”曰：“是人为天地之心意。”本文云。又曰：“生亦是生生之意。盖有是恻隐心，则有是形。”方曰：“满腔子是恻隐之心。”〔方〕
    敬子解“不求诸心而求诸迹，以博闻强记巧文丽词为工”，以为“人不知性，故怠於为希圣之学，而乐於为希名慕利之学”。曰：“不是他乐於为希名慕利之学，是他不知圣之可学，别无可做，只得向那里去。若知得有个道理，可以学做圣人，他岂不愿为！缘他不知圣人之可学，‘饱食终日，无所用心’，不成空过。须讨个业次弄，或为诗，或作文。是他没著浑身处，只得向那里去，俗语所谓‘无图之辈’，是也。”因曰：“世上万般皆下品，若见得这道理高，见世间万般皆低。故这一段紧要处，只在‘先明诸心’上。盖‘先明诸心’了，方知得圣之可学；有下手处，方就这里做工夫。若不就此，如何地做？”〔亻选骋韵碌诙卷。好学论入集注者，已附本章。
    舜弼问：“定性书也难理会。”曰：“也不难。‘定性’字，说得也诧异。此‘性’字，是个‘心’字意。明道言语甚圆转，初读未晓得，都没理会；子细看，却成段相应。此书在菏弊鳎年甚少。”〔淳〕
    “明道定性书自胸中泻出，如有物在後面逼逐他相似，皆写不辨。”直卿曰：“此正所谓‘有造道之言’。”曰：“然。只是一篇之中，都不见一个下手处。”蜚卿曰：“‘扩然而大公，物来而顺应’，这莫是下工处否？”曰：“这是说已成处。且如今人私欲万端，纷纷扰扰，无可柰何，如何得他大公？所见与理皆是背驰，如何便得他顺应？”道夫曰：“这便是先生前日所谓‘也须存得这个在’。”曰：“也不由你存。此心纷扰，看著甚方法，也不能得他住。这须是见得，须是知得天下之理，都著一毫私意不得，方是，所谓‘知止而後有定’也。不然，只见得他如生龙活虎相似，更把捉不得。”〔道夫〕
    问：“定性书云：‘大率患在於自私而用智。自私则不能以有为为应迹，用智则不能以明觉为自然。’”曰：“此一书，首尾只此两项。伊川文字段数分明；明道多只恁成片说将去，初看似无统，子细理会，中问自有路脉贯串将去。‘君子之学，莫若扩然而大公，物来而顺应’，自後许多说话，都只是此二句意。‘艮其背，不获其身；行其庭，不见其人’，此是说‘扩然而大公’。孟子曰‘所恶於智者，为其凿也’，此是说‘物来而顺应’。‘第能於怒时遽忘其怒，而观理之是非。’‘遽忘其怒’是应‘廓然而大公’，‘而观理之是非’是应‘物来而顺应’。这须子细去看，方始得。”〔贺孙〕
    明道答横渠“定性未能不动”一章，明道意，言不恶事物，亦不逐事物。今人恶则全绝之，逐则又为物引将去。惟不拒不流，泛应曲当，则善矣。盖横渠有意於绝外物而定其内。明道意以为须是内外合一，“动亦定，静亦定”，则应物之际，自然不累於物。苟只静时能定，则动时恐却被物诱去矣。〔端蒙〕
    问：“圣人‘动亦定，静亦定’。所谓定者，是体否？”曰：“是。”曰：“此是恶物来感时定？抑善恶来皆定？”曰：“恶物来不感，这里自不接。”曰：“善物则如何？”曰：“当应便应，有许多分数来，便有许多分数应。这里自定。”曰：“‘子哭之恸’，而何以见其为定？”曰：“此是当应也。须是‘扩然而大公，物来而顺应’。”再三诵此语，以为“说得圆”。〔淳〕
    问：“圣人定处未详。”曰：“‘知止而後有定’，只看此一句，便了得万物各有当止之所。知得，则此心自不为物动。”曰：“舜‘号泣于靥臁，‘象忧亦忧，象喜亦喜’。当此时，何以见其为定？”曰：“此是当应而应，当应而应便是定。若不当应而应，便是乱了；当应而不应，则又是死了。”〔淳〕
    问：“‘天地之常，以其心普万物而无心；圣人之常，以其情顺万事而无情。故君子之学，莫若扩然而大公，物来而顺应。’学者卒未到此，柰何？”曰：“虽未到此，规模也是恁地。‘扩然大公’，只是除却私意，事物之来，顺他道理应之。且如有一事，自家见得道理是恁地；却有个偏曲底意思，要为那人，便是不公；便逆了这道理，不能顺应。圣人自有圣人大公，贤人自有贤人大公，学者自有学者大公。”又问：“圣贤大公，固未敢请。学者之心当如何？”曰：“也只要存得这个在，克去私意。这两句是有头有尾说话。大公是包说，顺应是就里面细说。公是忠，便是‘维天之命，於穆不已’；顺应便是‘乾道变化，各正性命’。”〔道夫〕
    “扩然而大公”是“寂然不动”，“物来而顺应”是“感而遂通。”〔亻选
    赵致道问：“‘自私者，则不能以有为为应迹；用智者，则不能以明觉为自然。’所谓‘天地之常，以其心普万物而无心；圣人之常，以其情顺万事而无情’。所谓‘普万物，顺万事’者，即‘廓然而大公’之谓；‘无心无情’者，即‘物来而顺应’之谓。自私则不能‘廓然而大公’，所以不能‘以有为为应迹’；用智则不能‘物来而顺应’，所以不能‘以明觉为自然’。”曰：“然。”〔铢〕
    明道云：“不能以有为为应迹。”应迹，谓应事物之迹。若心，则未尝动也。〔端蒙〕
    问：“昨日因说程子谓释氏自私，味道举明道答横渠书中语，先生曰：‘此却是举常人自私处言之。’若据自私而用智，与後面治怒之说，则似乎说得浅。若看得说那‘自私则不能以有为为应迹，用智则不能以明觉为自然’，则所指亦大阔矣。”先生曰：“固然。但明道总人之私意言耳。”味道又举“反鉴索照”，与夫“恶外物”之说。先生曰：“此亦是私意。盖自常人之私意与佛之自私，皆一私也，但非是专指佛之自私言耳。”又曰：“此是程子因横渠病处箴之。然有一般人，其中空疏不能应物；又有一般人，溺於空虚不肯应物，皆是自私。若能‘豁然而大公’，则上不陷於空寂，下不累於物欲，自能‘物来而顺应’。”〔广〕贺孙录云：“汉卿前日说：‘佛是自私。’味道举明道‘自私用智’之语，‘亦是此意。先生尝以此自私说较粗，是常人之自私。某细思之，如“自私则不能以有为为应迹，用智则不能以明觉为自然”，亦是说得煞，恐只是佛氏之自私。’先生曰：‘此说得较阔，兼两意。也是见横渠说得有这病，故如此说。’贺孙云：‘“今以恶外物之心，求照无物之地，犹反鉴而索照也”，亦是说绝外物而求定之意。’曰：‘然。但所谓“自私而用智”，如世人一等嗜欲，也是不能“以有为为应迹”，如异端绝灭外物，也是不能“以有为为应迹”。若“廓然大公，物来顺应”，便都不如此，上不沦於空寂，下不累於物欲。’”
    问：“定性书所论，固是不可有意於除外诱，然此地位高者之事。在初学，恐亦不得不然否？”曰：“初学也不解如此，外诱如何除得？有当应者，也只得顺他，便看理如何。理当应便应，不当应便不应。此篇大纲，只在‘廓然而大公，物来而顺应’两句。其他引易孟子，皆是如此。末谓‘第能於怒时遽忘其怒，而观理之是非’，一篇著力紧要，只在此一句。‘遽忘其怒’便是‘扩然大公’，‘观理之是非’便是‘物来顺应’。明道言语浑沦，子细看，节节有条理。”曰：“‘内外两忘’，是内不自私，外应不凿否？”曰：“是。大抵不可以在内者为是，而在外者为非，只得随理顺应。”〔淳〕
    先生举“人情易发而难制者，惟怒为甚。惟能於怒时遽忘其怒，而观理之是非”。“旧时谓观理之是非，才见己是而人非，则其争愈力。後来看，不如此。如孟子所谓：‘我必不仁也。其自反而仁矣，其横逆由是也，则曰：“此亦妄人而已矣！”’”〔〕
    人情易发而难制。明道云：“人能於怒时遽忘其怒，亦可见外诱之不足恶，而於道亦思过半矣。”此语可见。然有一说，若知其理之曲直，不必校，却好；若见其直而又怒，则愈甚。大抵理只是此理，不在外求。若於外复有一理时，却难，为只有此理故。〔可学〕
    问：“圣人恐无怒容否？”曰：“怎生无怒容？合当怒时，必亦形於色。如要去治那人之罪，自为笑容，则不可。”曰：“如此，则恐涉忿怒之气否？”曰：“天之怒，雷霆亦震。舜诛‘四凶’，当其时亦须怒。但当怒而怒，便中节；事过便消了，更不积。”〔淳〕
    问：“定性书是正心诚意功夫否？”曰：“正心诚意以後事。”〔取
    伊川谓：“虽无邪心，苟不合正理，即妄也。”如杨墨何尝有邪心？只是不合正理。〔义刚〕
    先生以伊川答方道辅书示学者，曰：“他只恁平铺，无紧要说出一来。只是要移易他一两字，也不得；要改动他一句，也不得。”〔道夫〕
    问：“苏季明以治经为传道居业之事，居常讲习，只是空言无益，质之两先生。何如？”曰：“季明是横渠门人，祖横渠‘修辞’之说，以立言传後为修辞，是为居业。明道与说易上‘修辞’不恁地。修辞，只是如‘非礼勿言’。若修其言辞，正为立己之诚意，乃是体当自家‘敬以直内，义以方外’之实事，便是理会敬义之实事，便是表里相应。‘敬以直内，义以方外’，便是立诚。道之浩浩，何处下手？惟立诚才有可居之处，有可居之处则可以修业。业，便是逐日底事业，恰似日课一般。‘忠信所以进德’，为实下手处。如是心中实见得理之不妄，‘如恶恶臭，如好好色’，常常恁地，则德不期而进矣。诚，便即是忠信；修省言辞，便是要立得这忠信。若口不择言，只管逢事便说，则忠信亦被汩没动荡，立不住了。明道便只辨他‘修辞’二字，便只理会其大规模。伊川却与辨治经，便理会细密，都无缝罅。”又曰：“伊川也辨他不尽。如讲习，不止只是治经。若平日所以讲习，父慈子孝兄友弟恭与应事接物，有合讲者，或更切於治经，亦不为无益。此更是一个大病痛。”〔贺孙〕
    “孟子才高，学之无可依据”，为他元来见识自高。颜子才虽未尝不高，然其学却细腻切实，所以学者有用力处。孟子终是粗。〔端蒙〕
    伊川曰：“学者须是学颜子。”孟子说得粗，不甚子细；只是他才高，自至那地位。若学者学他，或会错认了他意思。若颜子说话，便可下手做；孟子底，更须解说方得。〔贺孙〕
    蔡问：“‘孟子无可依据，学者当学颜子。’如养气处，岂得为无可依据？”曰：“孟子皆是要用。颜子须就己做工夫，所以学颜子则不错。”〔淳〕
    问：“‘且省外事，但明乎善，惟进诚心’，只是教人‘鞭辟近里’。窃谓明善是致知，诚心是诚意否？”曰：“知至即便意诚，善才明，诚心便进。”又问：“‘其文章虽不中不远矣’，便是应那‘省外事’一句否？”曰：“然。外事所可省者即省之，所不可省者亦强省不得。善，只是那每事之至理，文章，是威仪制度。‘所守不约，謇奈薰Α，说得极切。这般处，只管将来玩味，则道理自然都见。”又曰：“这般次第，是吕与叔自关中来初见二程时说话。盖横渠多教人礼文制度之事，他学者自管用心，不近里，故以此说教之。然只可施之与叔诸人。若与龟山言，便不著地头了。公今看了近思录，看别经书，须将遗书兼看。盖他一人是一个病痛，故程先生说得各各自有精采。”〔道夫〕
    “且省外事，但明乎善，惟进诚心”，是且理会自家切己处。明善了，又更须看自家进诚心与未。〔贺孙〕
    “学者识得仁体，实有诸己，只要义理裁培。”识得与实有，须做两句看。识得，是知之也；实有，是得之也。若只识得，只是知有此物；却须实有诸己，方是己物也。〔┿〕
    问：“明道说‘学者识得仁体，实有诸己，只要义理栽培’一段，只缘他源头是个不忍之心，生生不穷，故人得以生者，其流动发生之机亦未尝息。故推其爱，则视夫天地万物均受此气，均得此理，则无所不当爱。”曰：“这道理只熟看，久之自见如此，硬舂定说不得。如云从他源头上便有个不忍之心，生生不穷，此语有病。他源头上未有物可不忍在，未说到不忍在。只有个阴阳五行，有阖辟，有动静；自是用生，不是要生。到得说生物时，又是流行已後。既是此气流行不息，自是生物，自是爱。假使天地之间净尽无一物，只留得这一个物事，他也自爱。如云均受此气，均得此理，所以须用爱，也未说得这里在。此又是说後来事。此理之爱，如春之温，天生自然如此。如火相似，炙著底自然热，不是使他热也。”因举东见录中明道曰：“学者须先识仁。仁者，浑然与物同体，义礼智信皆仁也”云云，“极好，当添入近思录中。”〔亻选
    心只是放宽平便大，不要先有一私意隔碍，便大。心大则自然不急迫。如有祸患之来，亦未须惊恐；或有所获，亦未有便欢喜在。少间亦未必，祸更转为福，福更转为祸。荀子言：“君子大心则天而道，小心则畏义而节。”盖君子心大则是天心，心小则文王之翼翼，皆为好也；小人心大则放肆，心小则是褊隘私吝，皆不好也。〔贺孙〕
    明道以上蔡记诵为玩物丧志，盖为其意不是理会道理，只是夸多斗靡为能。若明道看史不差一字，则意思自别。此正为己为人之分。〔贺孙〕
    问：“‘礼乐只在进反之间，便得情性之正。’记曰：‘礼主其减，乐主其盈。礼减而进，以进为文；乐盈而反，以反为文。’恐减与盈，是礼乐之体本如此；进与反，却是用功处否？”曰：“减，是退让、撙节、收敛底意思，是礼之体本如此。进者，力行之谓。盈，是和说、舒散、快满底意思，是乐之体如此。反者，退敛之谓。‘礼主其减’，却欲进一步向前著力去做；‘乐主其盈’，却须退敛节制，收拾归里。如此则礼减而却进，乐盈而却反，所以为得情性之正也，故曰‘减而不进则消，盈而不反则亡’也。”因问：“如此，如礼乐相为用矣。”曰：“然。”〔铢〕
    问：“‘礼乐只在进反之间，便得性情之正’，何谓也？”曰：“记得‘礼减而进，以进为文；乐盈而反，以反为文’。礼，如凡事俭约，如收敛恭敬，便是减；须当著力向前去做，便是进，故以进为文。乐，如歌咏和乐，便是盈；须当有个节制，和而不流，便是反，故以反为文。礼减而却进前去，乐盈而却反退来，便是得情性之正。”〔淳〕
    “礼主其减”者，礼主於撙节、退逊、检束；然以其难行，故须勇猛力进始得，故以进为文。“乐主其盈”者，乐主於舒畅发越；然一向如此，必至於流荡，故以反为文。礼之进，乐之反，便得情性之正。又曰：“主减者当进，须力行将去；主盈者当反，须回顾身心。”
    礼乐进反。“礼主於减”，谓主於敛束；然敛束太甚，则将久意消了，做不去，故以进为文，则欲勉行之。“乐主於盈”，谓和乐洋溢；然太过则流，故以反为文，则欲回来减些子。故进反之间，便得情性之正。不然，则流矣。〔端蒙〕
    问“礼乐进反”之说。曰：“‘礼主其减，乐主其盈。礼减而进，以进为文；乐盈而反，以反为文。’礼以谦逊退贬为尚，故主减；然非人之所乐，故须强勉做将去，方得。乐以发扬蹈厉为尚，故主盈；然乐只管充满而不反，则文也无收杀，故须反，方得。故云：‘礼减而不进则销，乐盈而不反则放。’故礼有报而乐有反，所以程子谓：‘只在进反之间，便得性情之正。’”〔道夫〕
    “天分”，即天理也。父安其父之分，子安其子之分，君安其君之分，臣安其臣之分，则安得私！笔虽“行一不义，杀一不辜，而得天下，有所不为。”〔贺孙〕
    “‘论学便要明理，论治便须识体。’这‘体’字，只事理合当做处。凡事皆有个体，皆有个当然处。”问：“是体段之‘体’否？”曰：“也是如此。”又问：“如为朝廷有朝廷之体，为一国有一国之体，为州县有州县之体否？”曰：“然。是个大体有格局当做处。如作州县，便合治告讦，除盗贼，劝农桑，抑末作；如朝廷，便须开言路，通下情，消朋党；如为大吏，便须求贤才，去赃吏，除暴敛，均力役，这个都是定底格局，合当如此做。”或问云云。曰：“不消如此说，只怕人伤了那大体。如大事不曾做得，却以小事为当急，便害了那大体。如为天子近臣，合当謇谔正直，又却恬退寡默；及至处乡里，合当闭门自守，躬廉退之节，又却向前要做事，这个便都伤了那大体。如今人议论，都是如此。合当举贤才而不举，而曰我远权势；合当去奸恶而不去，而曰不为已甚。且如国家遭汴都之祸，国於东南，所谓大体者，正在於复中原，雪雠耻，却曰休兵息民，兼爱南北！正使真个能如此，犹不是，况为此说者，其实只是懒计而已！”〔亻选
    “根本须是先培壅”，涵养持敬，便是栽培。〔贺孙〕
    问“根本须是先培壅，然後可立趋向”。曰：“此段只如‘弟子入孝出第，行谨言信，爱众亲仁，行有馀力则以学文’之意耳。先只是从实上培壅一个根脚，却学文做工夫去。”〔端蒙〕
    仲思问“敬义夹持直上，达天德自此”。曰：“最是他下得‘夹持’两字好。敬主乎中，义防於外，二者相夹持。要放下霎时也不得，只得直上去，故便达天德。”〔伯羽〕
    “敬义夹持直上，达天德自此。”表里夹持，更无东西走作去处，上面只更有个天德。“忠信所以进德，修辞立其诚所以居业”者，乾道也；“敬以直内，义以方外”者，坤道也，只是健顺。又曰：“非礼勿视听言动者，乾道；‘出门如见大宾，使民如承大祭’者，坤道。”又曰：“公但看进德立诚，是甚模样强健！”〔贺孙〕
    “敬义夹持直上，达天德自此。”直上者，无许多人欲牵惹也。
    因说敬恕，先生举明道语云：“敬义夹持直上，达天德自此。”“而今有一样人，里面谨严，外面却[B243]苴；有人外面恁地宽恕，里面却都是私意了。内外夹持，如有人在里面把住，一人在门外把持，不由他不上去。”〔夔孙〕
    问：“‘正其义不谋其利，明其道不计其功’，道、义如何分别？”曰：“道、义是个体、用。道是大纲说；义是就一事上说。义是道中之细分别，功是就道中做得功效出来。”〔取
    问：“‘正其义’者，凡处此一事，但当处置使合宜，而不可有谋利占便宜之心；‘明其道’，则处此事便合义，是乃所以为明其道，而不可有计後日功效之心。‘正义不谋利’，在处事之先；‘明道不计功’，在处事之後。如此看，可否？”曰：“恁地说，也得。他本是合掌说，看来也须微有先後之序。”〔亻选常ㄗ用陕荚疲骸盎蛭剩骸正义在先，明道在後。’曰：‘未有先後。此只是合掌底意思。’”）
    “正其义不谋其利，明其道不计其功。”或曰，事成之谓利，所以有义；功成则是道。便不是。“惠迪吉，从逆凶。”然惠迪亦未必皆吉。〔可学〕
    杨问：“‘胆欲大而心欲小’，如何？”曰：“胆大是‘千万人吾往’处，天下万物不足以动其心；‘贫贱不能移，威武不能屈’，皆是胆大。心小是畏敬之谓，文王‘小心翼翼’，曾子‘战战兢兢，临深履薄’是也。”问：“横渠言‘心大则百物皆通，心小则百物皆病’，何如？”曰：“此心小是卑陋狭隘，事物来都没柰何，打不去，只管见碍，皆是病。如要敬则碍和，要仁则碍义，要刚则碍柔。这里只看得一个，更著两个不得。为敬，便一向拘拘；为和，便一向放肆，没理会。仁，便煦煦姑息；义，便粗暴决裂。心大，便能容天下万物。有这物则有这理，有那物即有那道理。‘并行而不相悖，并育而不相害。’”〔取
    “胆欲大而心欲小”，“战战兢兢，如临深渊”，方能为“赳赳武夫，公侯干城”之事。〔德明〕
    蜚卿云：“‘智欲圆而行欲方，胆欲大而心欲小。’妄意四者缺一不可。”曰：“圆而不方则谲诈，方而不圆则执而不通。志不大则卑陋，心不小则狂妄。江西诸人便是志大而心不小者也。”〔道夫〕
    或问：“‘智欲圆而行欲方。’智欲圆转；若行不方正而合於义，则相将流於权谋谲诈之中；所谓‘智欲圆而行欲方’也。”曰：“也是如此。”又曰：“智是对仁义礼智信而言。须是知得是非，方谓之智；不然，便是不智。”〔子蒙〕
    问“学不言而自得者，乃自得也。”曰：“道理本自广大，只是潜心积虑，缓缓养将去，自然透熟。若急迫求之，则是起意去赶趁他，只是私意而已，安足以入道！”〔亻选
    问：“‘视听、思虑、动作，皆天也，人但於中要识得真与妄耳。’真、妄是於那发处别识得天理人欲之分。如何？”曰：“皆天也，言视听、思虑、动作皆是天理。其顺发出来，无非当然之理，即所谓真；其妄者，却是反乎天理者也。虽是妄，亦无非天理，只是发得不当地头。譬如一草木合在山上，此是本分；今却移在水中。其为草木固无以异，只是那地头不是。恰如‘善固性也，恶亦不可不谓之性’之意。”〔端蒙〕
    问：“视听、思虑、动作，皆天之所为。及发而不中节，则是妄。故学者须要识别之。”曰：“妄是私意，不是不中节。”道夫曰：“这正是颜子之所谓‘非礼’者。”曰：“非礼处便是私意。”〔道夫〕
    役智力於农圃，内不足以成己，外不足以治人，是济甚事！〔贺孙〕
    “进德则自忠恕”，是从这里做出来；“其致则公平”，言其极则公平也。〔端蒙〕
    问：“公只是仁底道理，仁却是个流动发生底道理。故‘公而以人体之’，方谓之仁否？”曰：“此便是难说。‘公而以人体之’，此一句本微有病。然若真个晓得，方知这一句说得好，所以程先生又曰：‘公近仁。’盖这个仁便在这‘人’字上。你元自有这仁，合下便带得来。只为不公，所以蔽塞了不出来；若能公，仁便流行。譬如沟中水，被沙土罨ヒ壅塞了，故水不流；若能担去沙土罨ヒ，水便流矣。又非是去外面别担水来放沟中，是沟中元有此水，只是被物事壅遏了。去其壅塞，水便流行。如‘克己复礼为仁’。所谓‘克己复礼’者，去其私而已矣。能去其私，则天理便自流行。不是克己了又别讨个天理来放在里面也，故曰：‘公近仁。’”又问：“‘公所以能恕，所以能爱；恕则仁之施，爱则仁之用。’爱是仁之发处，恕是推其爱之之心以及物否？”曰：“如公所言，亦非不是。只是自是凑合不著，都无滋味。若道理只是如此看，又更做甚么？所以只见不长进，正缘看那物事没滋味。”又问：“莫是带那上文‘公’字说否？”曰：“然。恕与爱本皆出於仁，然非公则安能恕？安能爱？”又问：“爱只是合下发处便爱，未有以及物在，恕则方能推己以及物否？”曰：“仁之发处自是爱，恕是推那爱底，爱是恕之所推者。若不是恕去推，那爱也不能及物，也不能亲亲仁民爱物，只是自爱而已。若里面元无那爱，又只推个甚么？如开沟相似，是里面元有这水，所以开著便有水来。若里面元无此水，如何会开著便有水？若不是去开沟，纵有此水，也如何得他流出来？爱，水也；开之者，恕也。”又问：“若不是推其爱以及物，纵有此爱，也无可得及物否？”曰：“不是无可得及物，若不能推，则不能及物。此等处容易晓，如何恁地难看！”〔亻选
    问：“‘仁之道，只消道一“公”字。公是仁之理，公而以人体之，故曰仁。’窃谓仁是本有之理，公是克己功夫到处。公，所以能仁。所谓‘公而以人体之’者，若曰己私既尽，只就人身上看，便是仁。体，犹骨也，如‘体物不可遗’之‘体’，‘贞者事之弧之类，非‘体认’之‘体’也。”曰：“公是仁之方法，人是仁之材料。有此人，方有此仁。盖有形气，便具此生理。若无私意间隔，则人身上全体皆是仁。如无此形质，则生意都不凑泊他。所谓‘体’者，便作‘体认’之‘体’，亦不妨。体认者，是将此身去里面体察，如中庸‘体群臣’之‘体’也。”〔铢〕
    问：“向日问‘公而以人体之则为仁’，先生曰：‘体，作“体认”之“体”亦不妨。’铢思之，未达。窃谓有此人则具此仁。然人所以不仁者，以其私也。能无私心则此理流行，即此人而此仁在矣。非是公後，又要去体认寻讨也。”先生顾杨至之谓曰：“‘仁’字，叔重说得是了，但认‘体’字未是。体者，乃是以人而体公。盖人撑起这公作骨子，则无私心而仁矣。盖公只是一个公理，仁是人心本仁。人而不公，则害夫仁。故必体此公在人身上以为之体，则无所害其仁，而仁流行矣。作如此看，方是。”〔铢〕
    问：“‘公而以人体之’，如何？”曰：“仁者心之德，在我本有此理。公却是克己之极功，惟公然後能仁。所谓‘公而以人体之’者，盖曰克尽己私之後，就自家身上看，便见得仁也。”〔谟〕
    “公而以人体之故为仁。”盖公犹无尘也，人犹镜也，仁则犹镜之光明也。镜无纤尘则光明，人能无一毫之私欲则仁。然镜之明，非自外求也，只是镜元来自有这光明，今不为尘所昏尔。人之仁，亦非自外得也，只是人心元来自有这仁，今不为私欲所蔽尔。故人无私欲，则心之体用广大流行，而无时不仁，所以能爱能恕。仁之名不从公来，乃是从人来，故曰“公而以人体之则为仁”。〔端蒙〕
    “仁之道，只消道一‘公’字”，非以公为仁，须是“公而以人体之”。伊川自曰“不可以公为仁”。世有以公为心而惨刻不恤者，须公而有恻隐之心，此功夫却在“人”字上。盖人体之以公方是仁，若以私欲，则不仁矣。〔┿〕
    “公而以人体之为仁。”仁是人心所固有之理，公则仁，私则不仁。未可便以公为仁，须是体之以人方是仁。公、恕、爱，皆所以言仁者也。公在仁之前，恕与爱在仁之後。公则能仁，仁则能爱能恕笔也。〔谟〕
    李问：“仁，欲以公、爱、恕三者合而观之，如何？”曰：“公在仁之先，爱、恕在仁之後。”又问：“公而以人体之”一句。曰：“紧要在‘人’字上。仁只是个人。”〔淳〕
    公所以为仁。故伊川云：“非是以公便为仁，公而以人体之。”仁譬如水泉，私譬如沙石能壅却泉，公乃所以决去沙石者也。沙石去而水泉出，私去而仁复也。〔德明〕
    谓仁只是公，固若未尽；谓公近仁耳，又似太疏。伊川曰：“只是一个‘公’字。”学者问仁，则常教他将“公”字思量。此是先生晚年语，平淡中有意味。显道记忆语及入关语录亦有数段，更宜参之。〔镐〕
    或问：“‘恕则仁之施，爱则仁之用’，施与用如何分别？”曰：“恕之所施，施其爱尔，不恕，则虽有爱而不能及人也。”〔铢〕
    问：“‘恕则仁之施，爱则仁之用’，施与用何以别？”曰：“施是从这里流出，用是就事说。‘推己为恕。’恕是从己流出去及那物；爱是才调恁地。爱如水，恕如水之流。”又问：“先生谓‘爱如水，恕如水之流’，淳退而思，有所未合。窃谓仁如水，爱如水之润，恕如水之流，不审如何？”曰：“说得好。昨日就过了。”〔淳〕
    问：“‘恕则仁之施，爱则仁之用。’施与用如何分？”曰：“恕是分Ｄ前底。如一桶水，爱是水，恕是分４怂何处一杓，故谓之施。爱是仁之用，恕所以施爱者。”〔铢〕
    “恕则仁之施，爱则仁之用。”“施、用”两字，移动全不得。这般处，惟有孔孟能如此。下自荀扬诸人便不能，便可移易。昔有言“尽己之谓忠，尽物之谓恕”。伊川言：“尽物只可言信，推己之谓恕。”盖恕是推己，只可言施。如此等处，极当细看。〔道夫〕
    或问：“‘力行’如何是‘浅近语’？”曰：“不明道理，只是硬行。”又问：“何以为‘浅近’？”曰：“他只是见圣贤所为，心下爱，硬依他行。这是私意，不是当行。若见得道理时，皆是当恁地行。”又问：“‘这一点意气能得几时了！’是如何？”曰：“久时，将次只是恁地休了。”〔节〕
    “涵养须用敬，进学则在致知。”无事时，且存养在这里，提撕警觉，不要放肆。到讲习应接时，便当思量义理。〔淳〕
    杨子顺问：“‘涵养须用敬。’涵养甚难，心中一起一灭，如何得主一？”曰：“人心如何教他不思？如‘周公思兼三王，以施四事’，岂是无思？但不出於私则可。”曰：“某多被思虑纷扰，思这一事，又牵走那事去。虽知得，亦自难止。”曰：“既知得不是，便当绝断了。”〔淳〕
    涵养此心须用敬。譬之养赤子，方血气未壮实之时，且须时其起居饮食，养之於屋室之中而谨顾守之，则有向成之期。才方乳保，却每日暴露於风日之中，偃然不顾，岂不致疾而害其生耶！〔大雅〕
    问：“伊川谓：‘敬是涵养一事。’敬不足以尽养否？”曰：“五色养其目，声音养其耳，义理养其心，皆是养也。”〔贺孙〕
    用之问：“学者思先立标准，如何？”曰：“如‘必有事焉而勿正’之谓。而今虽道是要学圣人，亦且从下头做将去。若日日恁地比较，也不得。虽则是曰：‘舜何人也？予何人也？’若只管将来比较，不去做工夫，又何益！”〔贺孙〕
    问：“学者做工夫，须以圣人为标准，如何却说得不立标准？”曰：“学者固当以圣人为师，然亦何须得先立标准？才立标准，心里便计较思量几时得到圣人？处圣人田地又如何？便有个先获底心。‘颜渊曰：“舜何人也？予何人也？有为者亦若是。”’也只是如此平说，教人须以圣贤自期。又何须先立标准？只恁下著头做，少间自有所至。”〔亻选
    “尹和靖从伊川半年後，方见得西铭大学”，不知那半年是在做甚么？想见只是且教他听说话。”曾光祖云：“也是初入其门，未知次第，骤将与他看未得。”先生曰：“岂不是如此？”又曰：“西铭本不曾说‘理一分殊’，因人疑後，方说此一句。”〔义刚〕
    问：“‘尹彦明见程子後，半年方得大学西铭看’，此意如何？”曰：“也是教他自就切己处思量，自看平时个是不是，未欲便把那书与之读。”曰：“如此，则末後以此二书并授之，还是以尹子已得此意？还是以二书互相发故？”曰：“他好把西铭与学者看。他也是要教他知，天地间有个道理恁地开阔。”〔道夫〕
    “昨夜说‘尹彦明见伊川後，半年方得大学西铭看’。此意思也好，也有病。盖且养他气质，淘氵巽去了那许多不好底意思。如学记所谓‘未卜兀不视学，游其志也’之意。此意思固好，然也有病者，盖天下有多少书，若半年间都不教他看一字，几时读得天下许多书！所以尹彦明终竟後来工夫少了。易曰：‘盛德大业，至矣哉！’‘富有之谓大业。’须是如此，方得。天下事无所不当理会者，才工夫不到，业无由得大；少间措诸事业，便有欠缺，此便是病。”或曰：“想得当时大学亦未成伦绪，难看在。”曰：“然。尹彦明看得好，想见煞著日月看。临了连格物也看错了，所以深不信伊川‘今日格一件，明日格一件’之说，是看个甚么？”或曰：“和靖才力极短，当初做经筵不见得；若便当难剧，想见做不去。”曰：“只他做经筵，也不柰何，说得话都不痛快，所以难。能解经而通世务者，无如胡文定。然教他做经筵，又都不肯。一向辞去，要做春秋解，不知是甚意思。盖他有退而著书立言以垂後世底意思，无那措诸事业底心。纵使你做得了将上去，知得人君是看不看？若朝夕在左右说，岂不大有益？是合下不合有这‘著书垂世’底意思故也。人说话也难。有说得响感动得人者，如明道会说，所以上蔡说，才到明道处，听得他说话，意思便不同。盖他说得响，自是感发人。伊川便不似他。伊川说话方，终是难感动人。”或曰：“如与东坡们说话，固是他们不是，然终是伊川说话有不相乳入处。”曰：“便是说话难。只是这一样说话，只经一人口说，便自不同。有说得感动人者，有说得不爱听者。近世所见会说话，说得响，令人感动者，无如陆子静。可惜如伯恭都不会说话，更不可晓，只通寒暄也听不得。自是他声音难晓，子约尤甚。”〔亻选
    问：“谢氏说‘何思何虑’处，程子道‘恰好著工夫’，此是著何工夫？”曰：“人所患者，不能见得大体。谢氏合下便见得大体处，只是下学之功夫却欠。程子道‘恰好著工夫’，便是教他著下学底工夫。”〔淳〕
    ●卷九十六・程子之书二
    遗书云，不信其师，乃知当时有不信者。〔方〕第三卷。
    “学原於思。”思所以起发其聪明。〔端蒙〕
    “六经浩渺，乍难尽晓。且见得路迳後，各自立得一个门庭。”问：“如何是门庭？”曰：“是读书之法。如读此一书，须知此书当如何读。伊川教人看易，以王辅嗣胡翼之王介甫三人易解看，此便是读书之门庭。缘当时诸经都未有成说，学者乍难捉摸，故教人如此。”或问：“如诗是吟咏性情，读诗者便当以此求之否？”曰：“然。”〔亻选
    “学者全体此心。学虽未尽，若事物之来，不可不应。”此亦只是言其大概，且存得此心在这里。“若事物之来，不可不应，且随自家力量应之，虽不中不远矣。”更须下工夫，方到得细密的当，至於至善处，此亦且是为初学言。如龟山却是恁地，初间只管道是且随力量恁地，更不理会细密处，下梢都衰塌了。〔贺孙〕
    “学者全体此心”，只是全得此心，不为私欲汩没，非是更有一心能体此心也。此等当以意会。〔端蒙〕
    “只是心生”，言只是敬心不熟也。“恭者私为之恭”，言恭只是人为；“礼者非体之礼”，言只是礼，无可捉摸。故人为之恭，必循自然底道理，则自在也。〔端蒙〕
    明道曰：“虽则心‘操之则存，舍之则亡’，然而持之太甚，便是必有事焉而正之也。亦须且恁去。”其说盖曰，虽是“必有事焉而勿正”，亦须且恁地把捉操持，不可便放下了。“敬而勿失”，即所以中也。“敬而无失”，本不是中，只是“敬而无失”，便见得中底气象。此如公不是仁，然公而无私则仁。又曰：“中是本来底，须是做工夫，此理方著。司马子微坐亡论，是所谓坐驰也。”他只是要得恁地虚静，都无事。但只管要得忘，便不忘，是驰也。明道说：“张天祺不思量事後，须强把他这心来制缚，亦须寄寓在一个形象，皆非自然。君实又只管念个‘中’字，此又为‘中’所制缚。且‘中’字亦何形象？”他是不思量事，又思量个不思量底，寄寓一个形象在这里。如释氏教人，便有些是这个道理。如曰“如何是佛”云云，胡乱掉一语，教人只管去思量。又不是道理，又别无可思量，心只管在这上行思坐想，久後忽然有悟。“中”字亦有何形象？又去那处讨得个“中”？心本来是错乱了，又添这一个物事在里面，这头讨“中”又不得，那头又讨不得，如何会讨得？天祺虽是硬捉，又且把定得一个物事在这里。温公只管念个“中”字，又更生出头绪多，他所以说终夜睡不得。又曰：“天祺是硬截，温公是死守，旋旋去寻讨个‘中’。伊川即曰‘持其志’，所以教人且就里面理会。譬如人有个家，不自作主，却倩别人来作主！”〔贺孙〕
    伯丰说：“‘敬而无失’，则不偏不倚，斯能中矣。”曰：“说得慢了。只‘敬而无失’，便不偏不倚，只此便是中。”〔┿〕
    “敬而无失。”问：“莫是心纯於敬，在思虑则无一毫之不敬，在事为则无一事之不敬？”曰：“只是常敬。敬即所以中。”〔端蒙〕
    问：“‘圣人不记事，所以常记得；今人忘事，以其记事’，何也？”曰：“圣人之心虚明，便能如此。常人记事忘事，只是著意之故。”〔淳〕
    李德之问：“明道因修桥寻长梁，後每见林木之佳者，必起计度之心，因语学者：‘心不可有一事。’某窃谓，凡事须思而後通，安可谓‘心不可有一事’？”曰：“事如何不思？但事过则不留於心可也。明道肚里有一条梁，不知今人有几条梁柱在肚里。佛家有‘流注想’。水本流将去，有些渗漏处便留滞。”〔盖卿〕
    “心要在腔壳子里。”心要有主宰。继自今，便截胸中胶扰，敬以穷理。〔德明〕
    问：“‘心要在腔子里。’若虑事应物时，心当如何？”曰：“思虑应接，亦不可废。但身在此，则心合在此。”曰：“然则方其应接时，则心在事上；事去，则此心亦不管著。”曰：“固是要如此。”〔德明〕
    或问“心要在腔子里”。曰：“人一个心，终日放在那里去，得几时在这里？孟子所以只管教人‘求放心’。今人终日放去，一个身恰似个无梢工底船，流东流西，船上人皆不知。某尝谓，人未读书，且先收敛得身心在这里，然後可以读书求得义理。而今硬捉在这里读书，心飞扬那里去，如何得会长进！”〔贺孙〕
    或问：“‘心要在腔子里’，如何得在腔子里？”曰：“敬，便在腔子里。”又问：“如何得会敬？”曰：“只管恁地滚做甚么？才说到敬，便是更无可说。”〔贺孙〕
    问：“‘人心要活，则周流无穷而不滞於一隅。’如何是活？”曰：“心无私，便可推行。活者，不死之谓。”〔可学〕
    李丈问：“‘“天地设位，而易行乎其中”，只是敬’，如何？”曰：“易是自然造化。圣人本意只说自然造化流行，程子是将来就人身上说。敬则这道理流行，┿录云：“敬便易行也。”不敬便间断了。前辈引经文，多是借来说己意。如‘必有事焉，而勿正，必勿忘，勿助长’，孟子意是说做工夫处，程子却引来‘鸢飞鱼跃’处，说自然道理。若知得‘鸢飞鱼跃’，便了此一语。又如‘必有事焉’，程子谓有事於敬，此处那有敬意？亦是借来做自己说。孟子所谓有事，只是集义；勿正，是勿望气之生。义集，则气自然生。我只集义，不要等待气之生。若等待，便辛苦，便去助气使他长了。气不至於浩然，便作起令张旺，谓己刚毅，无所屈挠，便要发挥去做事，便是助长。”〔淳〕
    问：“‘“天地设位，而易行乎其中”，只是敬，敬则无间断’。不知易何以言敬？”曰：“伊川们说得阔，使人难晓。”曰：“下面云：‘诚，敬而已矣。’恐是说天地间一个实理如此。”曰：“就天地之间言之，是实理；就人身上言之，惟敬，然後见得心之实处流行不息。敬才间断，便不诚；不诚便无物，是息也。”〔德明〕
    问：“‘“天地设位，而易行乎其中”，只是敬也。敬则无间断。’天地人只是一个道理。天地设位，而变易之理不穷，所以天地生生不息。人亦全得此理，只是气禀物欲所昏，故须持敬治之，则本然之理，自无间断。”曰：“也是如此。天地也似有个主宰，方始恁地变易，便是天地底敬。天理只是直上去，更无四边渗漏，更无走作。”〔贺孙〕
    问：“程子曰：‘“敬以直内，义以方外”，仁也。’如何以此便谓之仁？”曰：“亦是仁也。若能到私欲净尽，天理流行处，皆可谓之仁。如‘博学笃志，切问近思’，能如是，则仁亦在其中。嚷甲鳎骸氨憧晌仁。”如‘克己复礼’亦是仁；‘出门如见大宾，使民如承大祭’，亦是仁；‘居处恭，执事敬，与人忠’，亦是仁。看从那路入。但从一路入，做到极处皆是仁。”〔淳〕（韧。）
    问“‘不有躬，无攸利。’不立己後，虽向好事，犹为化物。不得以天下万物挠己。己立後，自能了当得天下万物。”曰：“下面是伊川解易上句；後二句又是覆解此意，在乎以立己为先，应事为後。今人平日讲究所以治国、平天下之道，而自家身己全未曾理会得。若能理会自家身己，虽与外事若茫然不相接，然明德在这里了，新民只见成推将去。”〔贺孙〕
    问：“‘不立己後，虽向好事，犹为化物’，何也？”曰：“己不立，则在我无主宰矣。虽向好事，亦只是见那事物好，随那事物去，便是为物所化。”〔淳〕
    问“主一”。曰：“做这一事，且做一事；做了这一事，却做那一事。今人做这一事未了，又要做那一事，心下千头万绪。”〔节〕
    蜚卿问：“‘主一’，如何用工？”曰：“不当恁地问。主一只是主一，不必更於主一上问道理。如人吃饭，吃了便饱，却问人：‘如何是吃饭？’先贤说得甚分明，也只得恁地说，在人自体认取。主一只是专一。”〔骧〕
    厚之问：“或人专守主一。”曰：“主一亦是。然程子论主一，却不然，又要有用，岂是守块然之主一？吕与叔问主一，程子云：‘只是专一。’今欲主一，而於事乃处置不下，则与程子所言自不同。”〔可学〕
    或谓：“主一，不是主一事。如一日万几，须要并应。”曰：“一日万几，也无并应底道理，须还他逐一件理会，但只是聪明底人却见得快。”〔端蒙〕
    主一兼动静而言。
    问“闲邪则固一矣，主一则更不消言闲邪”。曰：“只是觉见邪在这里，要去闲他，则这心便一了。所以说道闲邪，则固一矣；既一则邪便自不能入，更不消说又去闲邪。恰如知得外面有贼，今夜用须防他，则便惺了；既惺了，不须更说防贼。”〔贺孙〕
    或问“‘闲邪’、‘主一’，如何？”曰：“主一似‘持其志’，闲邪似‘无暴其气’。闲邪只是要邪气不得入，主一则守之於内。二者不可有偏，此内外交相养之道也。”〔去伪〕
    用之问“有言：‘未感时，知何所寓？’曰：‘操则存，舍则亡，出入无时，莫知其乡。’更怎生寻所寓？只是有操而已。’”曰：“这处难说，只争一毫子。只是看来看去，待自见得。若未感时，又更操这所寓，便是有两个物事。所以道‘只有操而已’。只操，便是主宰在这里。如‘克己复礼’，不是‘克己复礼’三四个字排在这里。‘克复’二字，只是拖带下面二字，要挑拨出天理人欲。非礼勿视听言动，不是非礼是一个物事，礼又是一个物事，勿又是一个物事。只是勿，便是个主宰。若恁地持守勿令走作，也由他；若不收敛，一向放倒去，也由他。释氏这处便说得惊天动地；圣人只浑沦说在这里，教人自去看。”〔贺孙〕
    问：“程子谓‘有主则虚’，又谓‘有主则实’。”曰：“有主於中，外邪不能入，便是虚；有主於中，理义甚实，便是实。”〔淳〕
    外患不能入，是“有主则实”也；外邪不能入，是“有主则虚”也。自家心里，只有这个为主，别无物事，外邪从何处入？岂不谓之虚乎？然他说“有主则虚”者，“实”字便已在“有主”上了。又曰：“‘有主则实’者，自家心里有主，外患所不能入，此非实而何？‘无主则实’者，自家心里既无以为之主，则外邪却入来实其中，此又安得不谓之实乎！”〔道夫〕
    “中有主则实，实则外患不能入”，此重在“主”字上；“有主则虚，虚则邪不能入”，重在“敬”字上。言敬则自虚静，故邪不得而奸之也。〔端蒙〕
    问：“‘有主则实’，又曰‘有主则虚’，如何分别？”曰：“只是有主於中，外邪不能入。自其有主於中言之，则谓之‘实’；自其外邪不入言之，则谓之‘虚’。”又曰：“若无主於中，则目之欲，也从这里入；耳之欲，也从这里入；鼻之欲，也从这里入。大凡有所欲，皆入这里，便满了，如何得虚？”淳录云：“‘皆入这里来，这里面便满了。’以手指心曰：‘如何得虚？’”因举林择之作主一铭云：“‘有主则虚’，神守其都；‘无主则实’，鬼阚其室！”又曰：“‘有主则实’，既言‘有主’，便已是实了，却似多了一‘实’字。看来这个‘实’字，谓中有主则外物不能入矣。”又曰：“程子既言‘有主则实’，又言‘有主则虚’，此不可泥看。须看大意各有不同，始得。凡读书，则看他上下意是如何，不可泥著一字。如扬子言‘於仁也柔，於义也刚’；到易中言，刚却是仁，柔却是义。又论语‘学不厌，知也；教不倦，仁也’；到中庸又谓‘成己，仁也；成物，知也’。各随本文意看，自不相碍。”〔取
    “主一之谓敬，无弥谓一。”敬主於一，做这件事更不做别事。无茫是不走作。〔泳〕
    问：“何谓‘主一’？”曰：“无弥谓一。一，只是不走作。”又问：“思其所当思，如何？”曰：“却不妨，但不可胡思，且只得思一件事。如思此一事，又别思一件事，便不可。”〔铢〕
    “无弥谓一。”无茫是个不走作。且如在这里坐，只在这里坐，莫思量出门前去；在门前立，莫思量别处去。圣人说：“不有博奕者乎？为之犹贤乎已。”博奕岂是好事？与其营营胶扰，不若但将此心杀在博奕上。〔骧〕
    问“主一无谩薄！爸皇悄走作。且如读书时只读书，著衣时只著衣。理会一事时，只理会一事，了此一件，又作一件，此‘主一无谩之义。”蜚卿曰：“某作事时，多不能主一。”曰：“只是心不定。人亦须是定其心。”曰：“非不欲主一，然竟不能。”曰：“这个须是习。程子也教人习。”曰：“莫是气质薄否？”曰：“然。亦须涵养本原，则自然别。”〔道夫〕
    “伊川云：‘主一之谓敬，无弥谓一。’又曰：‘人心常要活，则周流无穷而不滞於一隅。’或者疑主一则滞，滞则不能周流无穷矣。道夫窃谓，主一则此心便存，心存则物来顺应，何有乎滞？”曰：“固是。然所谓主一者，何尝滞於一事？不主一，则方理会此事，而心留於彼，这却是滞於一隅。”又问：“以大纲言之，有一人焉，方应此事未毕，而复有一事至，则当何如？”曰：“也须是做一件了，又理会一件，亦无杂然而应之理。但甚不得已，则权其轻重可也。”〔道夫〕
    问：“伊川答苏季明云：‘求中於喜怒哀乐，却是已发。’某观延平亦谓‘验喜怒哀乐未发之前为如何’，此说又似与季明同。”曰：“但欲见其如此耳。然亦有病，若不得其道，则流於空。故程子云：‘今只道敬。’”又问：“既发、未发，不合分作两处，故不许。如中庸说，固无害。”曰：“然。”〔可学〕
    问：“旧看程先生所答苏季明喜怒哀乐未发，耳无闻、目无见之说，亦不甚晓。昨见先生答吕子约书，以为目之有见，耳之有闻，心之有知未发与目之有视，耳之有听，心之有思已发不同，方晓然无疑。不知足之履，手之持，亦可分未发已发否？”曰：“便是书不如此读。圣人只教你去喜怒哀乐上讨未发已发，却何尝教你去手持足履上分未发已发？都不干事。且如眼见一个物事，心里爱，便是已发，便属喜；见个物事恶之，便属怒。若见个物事心里不喜不怒，有何干涉？”或作：“一似闲，如何谓之已发？”〔亻选
    问：“苏季明问，静坐时乃说未发之前，伊川以祭祀‘前旒、铈广’答之。据祭祀时，恭敬之心，向於神明，此是已略发？还只是未发？”曰：“只是如此恭敬，未有喜怒哀乐，亦未有思，唤做已发，不得。然前旒铈广，非谓全不见闻。若全不见闻，则荐奠有时而不知，拜伏有时而不能起也。”〔淳〕义刚同。
    用之问“苏季明问喜怒哀乐未发之前求中”一条。曰：“此条记得极好，只中间说‘谓之无物则不可，然静中须有个觉处’，此二句似反说。‘无物’字，恐当作‘有物’字。涵养於喜怒哀乐未发之前，只是‘戒慎乎其所不睹，恐惧乎其所不闻’，全未有一个动绽。大纲且约住执持在这里，到慎独处，便是发了。‘莫见乎隐，莫显乎微’，虽未大投发出，便已有一毫一分见了，便就这处分别从善去恶。‘虽耳无闻，目无见，然见闻之理在始得。’虽是耳无闻，目无见，然须是常有个主宰执持底在这里，始得。不是一向放倒，又不是一向空寂了。”问：“非礼勿视听言动，是此意否？”曰：“此亦是有意了，便是已发。只是‘敬而无失’，所以为中。大纲且执持在这里。下面说复卦，便是说静中有动，不是如瞌睡底静，中间常自有个主宰执持。後又说艮卦，又是说动中要静。复卦便是一个大翻转底艮卦，艮卦便是两个翻转底复卦。复是五阴下一阳，艮是二阴上一阳。阳是动底物事，阴是静底物事。凡阳在下，便是震动意思；在中，便是陷在二阴之中，如人陷在窟里相似；在上，则没去处了，只得止，故曰‘艮其止’。阴是柔媚底物事，在下则巽顺阴柔，不能自立，须附於阳；在中，则是附丽之象；在上，则说，盖柔媚之物，在上则欢悦。”〔贺孙〕
    问：“未发之前，当戒慎恐惧，提撕警觉，则亦是知觉。而伊川谓‘既有知觉，却是动’，何也？”曰：“未发之前，须常恁地醒，不是瞑然不省。若瞑然不省，则道理何在？成甚么‘大本’？”曰：“常醒，便是知觉否？”曰：“固是知觉。”曰：“知觉便是动否？”曰：“固是动。”曰：“何以谓之未发？”曰：“未发之前，不是瞑然不省，怎生说做静得？然知觉虽是动，不害其为未动。若喜怒哀乐，则又别也。”曰：“恐此处知觉虽是动，而喜怒哀乐却未发否？”先生首肯曰：“是。下面说‘复见天地之心’，说得好。复一阳生，岂不是动？”曰：“一阳虽动，然未发生万物，便是喜怒哀乐未发否？”曰：“是。”〔淳〕
    问：“前日论‘既有知觉，却是动也’，某彼时一□□言句了。及退而思，大抵心本是个活物，无间於已发未发，常恁地活。伊川所谓‘动’字，只似‘活’字。其曰‘怎生言静’，而以复说证之，只是明静中不是寂然不省笔尔。不审是否？”曰：“说得已是了。但‘寂’字未是。寂，含活意，感则便动，不只是昏然不省也。”〔淳〕
    正淳问静中有知觉。曰：“此是坤中不能无阳，到动处却是复。只将十二卦排，便见。”〔方子〕
    问：“苏季明问喜怒哀乐未发之前，下‘动’字？下‘静’字？伊川曰：‘谓之静则可，静中须有物始得。’所谓‘静中有物’者，莫是喜怒哀乐虽未形，而含喜怒哀乐之理否？”曰：“喜怒哀乐乃是感物而有，犹镜中之影。镜未照物，安得有影？”曰：“然则‘静中有物’，乃镜中之光明？”曰：“此却说得近似。但只是此类。所谓‘静中有物’者，只是知觉便是。”曰：“伊川却云：‘才说知觉，便是动。’”曰：“此恐伊川说得太过。若云知个甚底，觉个甚底，如知得寒，觉得暖，便是知觉一个物事。今未曾知觉甚事，但有知觉在，何妨其为静？不成静坐便只是瞌睡！”〔文蔚〕
    问：“程子云：‘须是静中有物，始得。’此莫是先生所谓‘知觉不昧’之意否？”曰：“此只是言静时那道理自在，却不是块然如死底物也。”〔端蒙〕
    “‘静中有物’如何？”曰：“有闻见之理在，即是‘静中有物’。”问：“敬莫是静否？”曰：“敬则自然静，不可将静来唤做敬。”〔去伪〕
    问：“伊川言：‘静中须有物，始得。’此物云何？”曰：“只太极也。”洽。
    “苏季明尝患思虑不定，或思一事未了，他事如麻又生。伊川曰：‘不可。此不诚之本也。须是事事能专一时，便好。不拘思虑与应事，皆要专一。’而今学问，只是要一个专一。若参禅修养，亦皆是专一，方有功。修养家无底事，他硬想成有；释氏有底，硬想成无，只是专一。然他底却难；自家道理本来却是有，只要人去理会得，却甚顺，却甚易。”或问：“专一可以至诚敬否？”曰：“诚与敬不同：诚是实理，是人前辈後都恁地，做一件事直是做到十分，便是诚。若只做得两三分，说道今且谩恁地做，恁地也得，不恁地也得，便是不诚。敬是戒慎恐惧意。”又问：“恭与敬，如何？”曰：“恭是主容貌而言，“貌曰恭”。“手容恭”。敬是主事而言。”“执事敬”。“事思敬”。问：“敬如何是主事而言？”曰：“而今做一件事，须是专心在上面，方得。不道是不好事。而今若读论语，心又在孟子上，如何理会得？若做这一件事，心又在那事，永做不得。”又曰：“敬是畏底意思。”又曰：“敬是就心上说，恭是对人而言。”又曰：“若有事时，则此心便即专在这一事上；无事，则此心湛然。”又曰：“恭是谨，敬是畏，庄是严。‘严威俨恪，非所以事亲’，是庄於这处使不得。若以临下，则须是庄。‘临之以庄，则敬。’‘不庄以氵位之，则民不敬。’”〔贺孙〕
    问：“‘以心使心’，此句有病否？”曰：“无病。其意只要此心有所主宰。”〔焘〕
    问：“‘以心使心’，如何？”曰：“平使之。今人都由心，则是妄使矣。”恐有误字。〔可学〕
    “大率把捉不定，皆是不仁。”问曰：“心之本体，湛然虚明，无一毫私欲之累，则心德未尝不存矣。把捉不定，则为私欲所乱，是心外驰，而其德亡矣。”曰：“如公所言，则是把捉不定，故谓之不仁。今此但曰‘皆是不仁’，乃是言惟其不仁，所以致把捉不定也。”〔端蒙〕
    “心定者，其言重以舒”两句。言发於心，心定则言必审，故的确而舒迟；不定则内必纷扰，有不待思而发，故浅易而急迫。此亦志动气之验也。〔直卿〕〔端蒙〕
    明道在扶沟时，谢游诸公皆在彼问学。明道一日曰：“诸公在此，只是学某说话，何不去力行？”二公云：“某等无可行者。”明道曰：“无可行时，且去静坐。”盖静坐时，便涵养得本原稍定，虽是不免逐物，及自觉而收敛归来，也有个著落。譬如人出外去，才归家时，便自有个著身处。若是不曾存养得个本原，茫茫然逐物在外，便要收敛归来，也无个著身处也。〔广〕
    “伊川见人静坐，如何便叹其善学？”曰：“这却是一个总要处。”
    安卿问：“伊川言：‘目畏尖物，此理须克去。室中率置尖物，必不刺人。’此是如何？”曰：“疑病每如此。尖物元不曾刺人，他眼病只管见尖物来刺人耳。伊川又一处说此稍详。有人眼病，尝见狮子。伊川教他见狮子则捉来。其人一面去捉，捉来捉去，捉不著，遂不见狮子了。”〔取常ǖ谖寰怼＃
    问：“前辈说治惧，室中率置尖物。”曰：“那个本不能害人，心下要恁地惧，且习教不如此妄怕。”问：“习在危阶上行底，亦此意否？”曰：“那个却分明是危，只教习教不怕著。”问：“习得不怕，少间到危疑之际，心亦不动否？”曰：“是如此。”〔胡泳〕
    或问：“程子有言：‘“舍己从人”，最为难事。己者，我之所有，虽痛舍之，犹惧守己者固，而从人者轻也。’此说发明得好。”曰：“此程子为学者言之。若圣人分上，则不如此也。‘无靡玻无莫也，义之与比。’曰‘痛舍’，则大段费力矣。”〔广〕
    问：“‘饥食渴饮，冬裘夏葛’，何以谓之‘天职’？”曰：“这是天教我如此。饥便食，渴便饮，只得顺他。穷口腹之欲，便不是。盖天只教我饥则食，渴则饮，何曾教我穷口腹之欲？”〔淳〕
    问：“取甥女归嫁一段，与前孤孀不可再嫁相反，何也？”曰：“大纲恁地，但人亦有不能尽者。”〔淳〕第六卷。
    问：“程子曰‘义安处便为利’，只是当然而然，便安否？”曰：“是。也只万物各得其分，便是利。君得其为君，臣得其为臣，父得其为父，子得其为子，何利如之！此‘利’字，即易所谓‘利者义之和’，利便是义之和处。然那句解得不似此语却亲切，正好去解那句。义初似不和而却和。截然不可犯，似不和；分别後，万物各得其所，便是和。不和生於不义，义则和而无不利矣。”〔淳〕嚷荚疲骸耙逶蛭薏缓停和则无不利矣。”（第七卷。）
    程子曰：“为政须要有纲纪文章，谨权审量，读法平价，皆不可阙。”所谓文章者，便是文饰那谨权审量、读法平价之类耳。〔亻选常ǖ诎司怼＃
    问：“‘必有关雎麟趾之意，然後可以行周官之法度’，只是要得诚意素孚否？”曰：“须是自闺门衽席之微，积累到薰蒸洋溢，天下无一民一物不被其化，然後可以行周官之法度。不然，则为王莽矣！扬雄不曾说到此。後世论治，皆欠此一意。”〔淳〕
    问：“‘介甫言律’一条，何意也？”曰：“伯恭以凡事皆具，惟律不说，偶有此条，遂谩载之。”〔淳〕（第九卷。）
    “律是八分书”，言八分方是。〔方子〕
    “律是八分书”，是欠些教化处。〔必大〕
    “不安今之法令”，谓在下位者。〔闳祖〕（第十卷。）
    厚之问：“‘感慨杀身者易，从容就义为难’，如何是从容就义？”曰：“从容，谓徐徐。但义理不精，则思之再三；或汩於利害，却悔了，此所以为难。”曰：“管仲如何？”曰：“管仲自是不死，不问子纠正不正。”〔可学〕
    厚之问：“伊川不答温公给事中事，如何？”曰：“自是不容预。如两人有公事在官，为守令者来问，自不当答。问者已是失。”曰：“此莫是避嫌否？”曰：“不然。本原已不是，与避嫌异。”〔可学〕
    游定夫编明道语，言释氏“有‘敬以直内’，无‘义以方外’”。吕与叔编则曰：“有‘敬以直内’，无‘义以方外’，则与直内底也不是。”又曰：“‘敬以直内’，所以‘义以方外’也。”又曰：“游定夫晚年亦学禅。”〔节〕第十三卷。
    问：“佛家如何有‘敬以直内’？”曰：“他有个觉察，可以‘敬以直内’，然与吾儒亦不同。他本是个不耐烦底人，故尽欲扫去。吾儒便有是有，无是无，於应事接物只要处得是。”〔А
    问“颜子春生，孟子并秋杀尽见。”曰：“仲尼无不包，颜子方露出春生之意，如‘无伐善，无施劳’是也。使此更不露，便是孔子。孟子便如秋杀，都发出来，露其才。如所谓英气，是发用处都见也。”又曰：“明道下二句便是解上三句，独‘时焉而已’，难晓。”〔伯羽〕（第十四卷。）
    问“孟子则露其才，盖以时焉而已”。直卿云：“或曰，非当如此，盖时出之耳。或曰，战国之习俗如此。或曰，世衰道微，孟子不得已焉耳。三者孰是？”曰：“恐只是习俗之说较稳。大抵自尧舜以来至於本朝，一代各自是一样，气象不同。”〔伯羽〕
    问：“‘孟子露其才，盖亦时然而已。’岂孟子亦有战国之习否？”曰：“亦是战国之习。如三代人物，自是一般气象；左传所载春秋人物，又是一般气象；战国人物，又是一般气象。”〔淳〕
    论大成从祀，因问：“伊川於毛公，不知何所主而取之？”曰：“程子不知何所见而然。尝考之诗传，其紧要处有数处。如关雎所谓‘夫妇有别，则父子亲；父子有亲，则君臣敬；君臣敬，则朝廷正；朝廷正，则王化成’。要之，亦不多见。只是其气象大概好。”问：“退之一文士耳，何以从祀？”曰：“有辟佛老之功。”曰：“如程子取其原道一篇，盖尝读之，只打头三句便也未稳。”曰：“且言其大概耳。便如董仲舒，也则有疏处。”蜚卿曰：“伊川谓西铭乃原道之祖，如何？”曰：“西铭更从上面说来。原道言‘率性之谓道’，西铭连‘天命之谓性’说了。”道夫问：“如他说‘定名’、‘虚位’如何？”曰：“後人多讥议之。但某尝谓，便如此说也无害。盖此仁也，此义也，便是定名；此仁之道，仁之德，此义之道，义之德，则道德是总名，乃虚位也。且须知他此语为老子设，方得。盖老子谓‘失道而後德，失德而後仁，失仁而後义，失义而後礼，失礼而後智’，所以原道後面又云：‘吾之所谓道德，合仁与义言之也。’须先知得他为老子设，方看得。”曰：“如他谓‘轲之死，不得其传’，程子以为非见得真实，不能出此语，而屏山以为‘孤圣道，绝後学’，如何？”先生笑曰：“屏山只要说释子道流皆得其传耳。”又问：“如十论之作，於夫子全以死生为言，似以此为大事了。”久之，乃曰：“他本是释学，但只是翻讠誊出来，说许多话耳。”〔道夫〕
    问：“‘诸葛亮有儒者气象’，如何？”曰：“孔明学不甚正，但资质好，有正大气象。”问：“取刘璋一事如何？”曰：“此却不是。”又问：“孔明何故不能一天下？”曰：“人谓曹操父子为汉贼，以某观之，孙权真汉贼耳。先主孔明正做得好时，被孙权来战两阵，到这里便难向前了。权又结托曹氏父子。权之为人，正如偷去刘氏一物，知刘氏之兴，必来取此物，不若结托曹氏，以贼托贼。使曹氏胜，我不害守得一隅；曹氏亡，则吾亦初无利害。”〔浮
    “遗书第一卷言韩愈近世豪杰，扬子闫竦萌缬？第六卷则曰：‘扬子之学实，韩子之学华，华则涉道浅。’二说取予，似相殛酢！痹唬骸爸灰匝孕月壑，则扬子‘善恶混’之说，所见仅足以比告子。若退之见得到处，却甚峻绝。性分三品，正是说气质之性。至程门说破‘气’字，方有去著。此退之所以不易及，而第二说未得其实也。”〔谟〕
    自古罕有人说得端的，惟退之原道庶几近之，却说见大体。程子谓“能作许大识见寻求”，真个如此。他资才甚高，然那时更无人制服他，便做大了，谓“世无孔子，不当在弟子之列”。文中子不曾有说见道体处，只就外面硬生许多话，硬将古今事变来厌捺说或笑，似太公家教。〔淳〕
    明道行状说孝弟礼乐处，上两句说心，下两句说用。〔可学〕
    问：“‘尽性至命，必本於孝弟。’尽性至命是圣人事，然必从孝弟做起否？”曰：“固是。”又问：“伊川说：‘就孝弟中，便可尽性至命。今时非无孝弟人，而不能尽性至命者，由之而不知也。’谓即孝弟便可至命，看来孝弟上面更有几多事，如何只是孝弟便至命？”曰：“知得这孝弟之理，便是尽性至命，也只如此。若是做时，须是从孝弟上推将去，方始知得性命。如‘孝弟为仁之本’，不成孝弟便是仁了！但是为仁自孝弟始。若是圣人，如舜之孝，王季之友，便是尽性至命事。”又问：“程子以穷理、尽性、至命为一事，横渠以为不然。”曰：“若是学者，便须节节做去；若是圣人，便只是一事。二先生说，须逐个看。”问：“‘季路问鬼神’章，先生意亦如此。盖幽明始终，固无二理。然既是人，便与神自是各一个道理，既是生，便与死各自一个道理，所以程先生云‘一而二，二而一也’。”曰：“他已说出，但人不去看。有王某者，便骂‘学不躐等’之说，说只是一个道理。看来他却只见个‘一’字，不见个‘二’字。又有说判然是两物底，似又见个‘二’字，不见个‘一’字。且看孔子以‘未能’对‘焉能’说，便是有次第了。”〔夔孙〕
    问：“周子窗前草不除去，云：‘与自家意思一般。’此是取其生生自得之意邪？抑於生物中欲观天理流行处邪？”曰：“此不要解。得那田地，自理会得。须看自家意思与那草底意思如何是一般？”〔淳〕道夫录云：“难言。须是自家到那地位，方看得。要须见得那草与自家意思一般处。”
    问：“周子窗前草不除去，即是谓生意与自家一般。”曰：“他也只是偶然见与自家意思相契。”又问：“横渠驴鸣，是天机自动意思？”曰：“固是。但也是偶然见他如此。如谓草与自家意一般，木叶便不与自家意思一般乎？如驴鸣与自家呼唤一般，马鸣却便不与自家一般乎？”问：“程子‘观天地生物气象’，也是如此？”曰：“他也只是偶然见如此，便说出来示人。而今不成只管去守看生物气象！”问：“‘观鸡雏可以观仁’，此则须有意，谓是生意初发见处？”曰：“只是为他皮悫尚薄，可观。大鸡非不可以观仁，但为他皮悫粗了。”〔夔孙〕
    必大曰：“‘子厚闻皇子生，喜甚；见饥殍，食便不美’者，正淳尝云：‘与人同休戚。’陆子寿曰：‘此主张题目耳。’”先生问：“曾致思否？”对曰：“皆是均气同体，惟在我者至公无私，故能无间断而与之同休戚也。”曰：“固是如此，然亦只说得一截。如此说时，真是主张题目，实不曾识得。今土木何尝有私！然与他物不相管。人则元有此心，故至公无私，便都管摄之无间断也。”〔必大〕
    ●卷九十七・程子之书三
    （此卷系遗书中非入近思与四书等注者，以类而从，为一卷。文集附。）
    或问：“尹和靖言看语录，伊川云：‘某在，何必看此？’此语如何？”曰：“伊川在，便不必看；伊川不在了，如何不看！”盖卿录云：“若伊川不在，则何可不读！”只是门人所编，各随所见浅深，却要自家分别它是非。前辈有言不必观语录，只看易传等书自好。天下亦无恁地道理，如此，则只当读六经，不当看论孟矣！天下事无高无下，无小无大，若切己下工夫，件件是自家底；若不下工夫，择书来看亦无益。”先生又言：“语录是杂载。只如闲说一件话，偶然引上经史上，便把来编了；明日人又随上面去看。直是有学力，方能分晓。”〔谦〕（以下论语录。）
    问：“遗书中有十馀段说佛处，似皆云形上、直内与圣人同；却有一两处云：‘要之，其直内者亦自不是。’此语见得甚分明。不知其它所载，莫是传录之差？”曰：“固是。才经李端伯吕与叔刘质夫记，便真；至游定夫，便错。可惜端伯与叔质夫早丧！使此三人者在，於程门之道，必有发明。”可学谓：“此事所系非轻，先生盍作一段文字为辨明之？”曰：“须待为之。”因说：“芮国器尝云：‘天下无二道，圣人无两心，如何要排佛？’”曰：“只为无二道，故著不得它。佛法只是作一无头话相欺诳，故且恁地过；若分明说出，便穷。”〔可学〕
    记录言语难，故程子谓：“若不得某之心，则是记得它底意思。今遗书，某所以各存所记人之姓名者，盖欲人辨识得耳。”今观上蔡所记，则十分中自有三分以上是上蔡意思了，故其所记多有激扬发越之意；游氏所说则有温纯不决之意；李端伯所记则平正；质夫所记虽简约，然甚明切。看得来刘质夫那人煞高，惜乎不寿！〔便〕
    伊川语，各随学者意所录。不应一人之说其不同如此：游录语慢，上蔡语险，刘质夫语简，永嘉诸公语絮。〔振〕
    李端伯语录宏肆，刘质夫语记其髓。〔方子〕
    坐客有问侯先生语录异同者。曰：“侯氏之说多未通。胡先生尝荐之罗。他录作“杨”。後延平先生与相会，颇谓胡先生称之过当。因言其人轻躁不定，罗先生虽以凛然严毅之容与相待，度其颇难之。但云，其游程门之久，甚能言程门之事。然於道理未有所见，故其说前後相反，没理会。有与龟山一书。”〔贺孙〕
    张思叔语录多作文，故有失其本意处，不若只录语录为善。〔方子〕
    杨志仁问明道说话。曰：“最难看。须是轻轻地挨傍它，描摸它意思，方得。若将来解，解不得。须是看得道理大段熟，方可看。”〔节〕
    先生问：“近来全无所问，是在此做甚工夫？”义刚对：“数日偶看遗书数版入心，遂乘兴看数日。”先生曰：“遗书录明道语，多有只载古人全句，不添一字底。如曰‘思无邪’，如曰‘圣人以此斋戒，以神明其德夫’！皆是。亦有重出者，是当时举此句教人去思量。’先生语至此，整容而诵“圣人以此斋戒，以神明其德夫”！曰：“便是圣人也要神明。这个本是一个灵圣底物事，自家斋戒，便会灵圣；不斋戒，便不灵圣。古人所以七日戒，三日斋。”胡叔器曰：“斋戒只是敬。”曰：“固是敬，但斋较谨於戒。湛然纯一之谓斋，肃然警惕之谓戒。到湛然纯一时，那肃然警惕也无了。”〔义刚〕
    胡明仲文伊川之语而成书，凡五日而毕。世传河南夫子书，乃其略也。〔方〕
    问：“欲取程氏遗书中紧要言语，分为门类，作一处看；庶得前後言语互相发明，易於融会。如何？”曰：“若编得也好。只恐言仁处或说著义，言性处或说著命，难入类耳。”〔浩〕
    学者宜先看遗书，次看尹和靖文字，後乃看上蔡文字，以发光彩，且已不述其说也。季通语。〔方〕
    伊川语尹曰：“夫子没而微言绝，异端起而大义乖。不知数十年後，人将谓我是何如人。”作说怪异模样。又，三录中说，且得它见得不错，已是好。所以杨谢如此。〔方〕
    “改文字自是难。有时意思或不好，便把来改；待得再看，又反不如前底。是以此见皆在此心如何，才昏便不得。或有所迁就，或有所回避，或先有所主张，随其意之所重，义理便差了。”器之问：“程子语有何疑处？”曰：“此等恐录得差，或恐是一时有个意思说出，或是未定之论。今且怕把人未定之论便唤做是，也是切害。如今言语最是难得一一恰好。或有一时意思见得是如此，它日所见或未必然。惟圣人说出，句句字字都恰好。这只是这个心，只是圣人之心平一。”〔贺孙〕
    记录言语有不同处。如伊川江行事，有二处载：一本云：“伊川自涪陵舟行遇风，舟人皆惧，惟伊川不动。岸上有负薪者，遥谓之曰：‘达後如此，舍後如此。’伊川欲答之，而舟去已远矣。”一本谓：“既至岸，或问其故。伊川曰：‘心存诚敬尔。’或曰：‘心存诚敬，曷若无心？’伊川欲与之言，已忽不见矣。”某尝谓，前说不然。盖风涛汹涌之际，负薪者何以见其不惧？而语言又何以相闻邪？“孰若无心”之说，谓隐者既言，则趋而辟之，可也。谓其忽然不见，则若鬼物然，必不然矣。又况达之与舍，只是一事，安得有分别邪？〔人杰〕
    “论日之行，‘到寅，寅上光；到卯，卯上光’。‘电是阴阳相轧，如以石相磨而火生。’‘长安西风而雨。’‘因食韭，言天地间寒暖有先後。’‘或传京师少雷，恐是地有高下。’‘霹雳震死，是恶气相击搏。’凡此数条者，果皆有此理否？”曰：“此皆一时谈论所及，学者记录如此。要之，天地阴阳变化之机，日月星辰运行之度，各有成说，而未可以立谈判也。明道诗有‘思入风惚涮中’之语。前辈穷理，何事不极其至？今所疑数条，其间必自有说。且‘氵存雷震，君子以恐惧修省’。圣人垂训如此，则霹雳震死等事，理之所有，不可以为无也。”〔谟〕以下天地性理。
    “伊川云：‘测景以三万里为准，若有穷然。有至一边已及一万五千里者，而天地之运盖如初也。’此言盖误。所谓‘升降一万五千里中’者，谓冬夏日行南陆北陆之间，相去一万五千里耳，非谓周天只三万里。”〔闳祖〕
    程氏遗书一段说日月处，诸本皆云：“不如三焦说周回而行。”不晓其义。後见一本云：“不如旧说周回而行。”乃传写之误。〔雉〕
    “十五卷：‘必有无种之人，生於海岛。’十八卷：‘太古之时，人有牛首蛇身。’‘金山得龙卵，龙涌水入寺，取卵而去。’‘涪州见村民化虎。’此数条，皆记录者之诞。”曰：“以太极之旨而论气化之事，则厥初生民，何种之有？此言海岛无人之处，必有无种之人，不足多怪也。龙亦是天地间所有之物，有此物则有此理，取卵而去，容或有之。村民化虎，其说可疑。或恐此人气恶如虎，它有所感召，未足深较也。”〔谟〕
    问：“遗书中有数段，皆云人与物共有此理，只是气昏推不得，此莫只是大纲言其本同出？若论其得此理，莫已不同？”曰：“同。”曰：“既同，则所以分人物之性者，却是於通塞上别。如人虽气禀异而终可同，物则终不可同。然则谓之理同则可，谓之性同则不可。”曰：“固然。但随其光明发见处可见，如蝼蚁君臣之类。但其禀形既别，则无复与人通之理。如竞镄斡肴寺运疲则便有能解；野狐能人立，故能为怪；如猪则极昏。如草木之类，荔枝牡丹乃发出许多精英，此最难晓。”〔可学〕
    伊川说海沤一段，与横渠水冰说不争多。〔可学〕
    问：“程子说性一条云：‘学者须要识得仁体。若知见得，便须立诚敬以存之。’是如何？”曰：“公看此段要紧是那句？”曰：“是‘诚敬’二字上。”曰：“便是公不会看文字。它说要识仁，要知见得，方说到诚敬。末云：‘吾之心，即天地之心；吾之理，即万物之理；一日之运，即一岁之运。’这几句说得甚好。人也会解得，只是未必实见得。向编近思录，欲收此段，伯恭以为怕人晓不得，错认了。程先生又说：‘性即理也’，更说得亲切。”曰：“佛氏所以得罪於圣人，止缘它只知有一身，而不知有天地万物。”曰：“如今人又忒煞不就自身己理会。”又问：“‘性即理’，何如？”曰：“物物皆有性，便皆有其理。”曰：“枯槁之物，亦有理乎？”曰：“不论枯槁，它本来都有道理。”因指案上花瓶云：“花瓶便有花瓶底道理，书灯便有书灯底道理。水之润下，火之炎上，金之从革，木之曲直，土之稼穑，一一都有性，都有理。人若用之，又著顺它理，始得。若把金来削做木用，把木来枳鼋鹩茫便无此理。”曰：“‘西铭之意，与物同体’，体莫是仁否？”曰：“固是如此。然怎生见得意思是如此？与物同体固是仁，只便把与物同体做仁不得。恁地，只说得个仁之躯壳。须实见得，方说得亲切。如一碗灯，初不识之；只见人说如何是灯光，只恁地抟摸，只是不亲切。只是便把光做灯，不得。”〔贺孙〕
    明道言“学者须先识仁”一段，说话极好。只是说得太广，学者难入。〔人杰〕
    问：“一段说性命，下却云‘见於事业之谓理’。‘理’字不甚切。”曰：“意谓理有善有恶，但不甚安。”良久，又曰：“上两句正是‘天命之谓性’，下一句是‘率性之谓道’。中庸是就天性上言，此是就事物上言，亦无害。”〔可学〕
    吕与叔谓养气可以为养心之助。程先生以为不然，养心只是养心，又何必助？如为孝只是为孝，又何必以一事助之？某看得来，又不止此。盖才养气，则其心便在气上了，此所以为不可也。〔广〕
    吕与叔言养气可以为养心之助，程先生大以为不然。某初亦疑之，近春来方信。心死在养气上，气虽得其养，却不是养心了。〔方子〕
    问：“吕与叔有养气之说，伊川有数处皆不予之。养气莫亦不妨？只是认此为道，却不是。”曰：“然。”又问：“一处说及平日思虑，如何？”曰：“此处正是微涉於道，故正之。”〔可学〕
    “遗书论命处，注云：‘圣人非不知命，然於人事不得不尽。’如何？”曰：“人固有命，可是不可不‘顺受其正’，如‘知命者不立乎岩墙之下’是。若谓其有命，却去岩墙之下立，万一倒覆压处，却是专言命不得。人事尽处便是命。”去伪。
    问：“‘观鸡雏，此可观仁’，何也？”曰：“凡物皆可观，此偶见鸡雏而言耳。”小小之物，生理悉具。〔必大〕
    仲思问：“遗书云，看鸡雏可以观仁，如何？”曰：“既通道理後，这般个久久自知之。记曰：‘善问者如攻坚木，先其易者，後其难者。’所以游先生问‘阴阳不测之谓神’，而程子问之曰：‘公是拣难底问？是疑後问？’故昨日与公说，读书，须看一句後，又看一句；读一章後，又读一章。格物，须格一物後，又格一物。见这个物事道理既多，则难者道理自然识得。”〔骧〕
    问：“遗书谓切脉可以体仁，莫是心诚求之之意否？”曰：“还是切脉底是仁？那脉是仁？”曰：“切脉是仁。”曰：“若如此，则当切脉时，又用著个意思去体仁。”复问蜚卿曰：“仲思所说如何？”曰：“以伯羽观之，恐是观鸡雏之意。”曰：“如何？”曰：“鸡雏便是仁也。”曰：“切脉体仁又如何？”曰：“脉是那血气周流，切脉则便可以见仁。”曰：“然。恐只是恁地。脉理贯通乎一身，仁之理亦是恁地。”又问：“鸡雏如何是仁？”道夫曰：“先生尝谓初与嫩底便是。”曰：“如此看，较分明。盖当是时饮啄自如，未有所谓争斗侵陵之患者，只此便是仁也。”〔道夫〕
    致道问：“‘仁则一，不仁则二’，如何？”曰：“仁则公，公则通，天下只是一个道理。不仁则是私意，故变诈百出而不一也。”〔时举〕
    问：“和靖语录中有两段言仁：一云：‘某谓仁者公而已。伊川曰：“何谓也？”曰：“能好人，能恶人。”伊川曰：“善涵养。”’又云：‘某以仁，惟公可尽之。’伊川曰：‘思而至此，学者所难及也。天心所以至仁者，惟公耳。人能至公，便是仁。’”先生曰：“‘人能至公，便是仁’，此句未安。然和靖言仁，所见如此。”问：“伊川何不以一二语告之？”曰：“未知其如何。”〔可学〕
    伊川言：“一心之谓诚，尽心之谓忠。”某看忠有些子是诚之用。“如恶恶臭，如好好色。”十分真实，恁地便是诚；若有八九分恁地，有一分不恁地，便是夹杂些虚伪在内，便是不诚。忠，便是尽心，尽心亦是恁地，便有些子是诚之用。〔贺孙〕
    “一心之谓诚，尽己之谓忠。”诚是实理自然如此，此处却不曾带那动，只恁地平放在这里。忠却是处事待物见得，却是向外说来。〔端蒙〕
    “尽心之谓忠，一心之谓诚，存於中之谓孚，见诸事之谓信。”问“中孚”之义，先生引伊川。盖“孚”字从“爪”，从“子”，取鸟抱卵之义。言人心之所存者，实有是物也。〔亻选
    问：“诚然後能敬。未知诚，须敬然後诚。‘敬小诚大’，如何说？”曰：“必存此实理方能敬。只是此一‘敬’字，圣人与学者深浅自异。”〔可学〕
    问：“程子曰‘天下善恶皆天理’，何也？”曰：“恻隐是善，於不当恻隐处恻隐即是恶；刚断是善，於不当刚断处刚断即是恶。虽是恶，然原头若无这物事，却如何做得？本皆天理，只是被人欲反了，故用之不善而为恶耳。”〔必大〕
    问：“‘善恶皆天理’，如何？”曰：“此只是指其过处言。如‘恻隐之心，仁之端’，本是善，才过，便至於姑息；‘羞恶之心，义之端’，本是善，才过，便至於残忍。故它下面亦自云：‘谓之恶者，本非恶，但或过或不及，便如此。’”〔文蔚〕
    问：“‘天下善恶皆天理。’杨墨之类，只是过不及，皆出於仁义，谓之天理，则可。如世之大恶，谓之天理，可乎？”曰：“本是天理，只是翻了，便如此。如人之残忍，便是翻了恻隐。如放火杀人，可谓至恶；若把那去炊饭，杀其人之所当杀，岂不是天理，只缘翻了。道理有背有面，顺之则是，背之则非。缘有此理，方有此恶。如沟渠至浊，当初若无清冷底水，缘何有此？”
    或问：“‘善恶皆天理也。’若是过与不及，些小恶事，固可说天理。如世间大罪恶，如何亦是天理？”曰：“初来本心都自好，少间多被利害遮蔽。如残贼之事，自反了恻隐之心，是自反其天理。”贺孙问：“既是反了天理，如何又说‘皆天理也’？莫是残贼底恶，初从羞恶上发；淫溺贪欲底恶，初从恻隐上发；後来都过差了，原其初发都是天理？”曰：“如此说，亦好。但所谓反者，亦是四端中自有相反处。如羞恶，自与恻隐相反；是非，自与辞逊相反。如公说，也是好意思，因而看得旧一句不通处出。如‘用人之智去其诈，用人之勇去其暴’，这两句意分晓。惟是‘用人之仁去其贪’一句没分晓。今公说贪是爱上发来，也是。思之，是淳善底人易得含胡苟且，姑息贪恋。”〔贺孙〕
    善，只是当恁地底；恶，只是不当恁地底。善恶皆是理，但善是那顺底，恶是反转来底。然以其反而不善，则知那善底自在，故“善恶皆理”也，然却不可道有恶底理。〔端蒙〕
    问：“‘天只是以生为道，继此生理便是善。’善便有一个元底意思，生便是继，如何分作两截？”曰：“此亦先言其理之统如此，然亦未甚安。有一人云：‘“元”，当作“无”。’尤好笑！”〔可学〕
    孟子说“性善”，是就用处发明人性之善；程子谓“乃极本穷原之性”，却就用处发明本理。〔人杰〕
    季容甫问：“‘中理在事，义在心’，如何？”曰：“中理，只是做得事来中理；义，则所以能中理者也。义便有拣择取舍，易传曰：‘在物为理，处物为义。’”〔┿〕
    问：“‘天地设位’一段，明道云见刘质夫录论人神处。‘天地设位’，合道‘易’字，道它字不得。不知此说如何？”曰：“明道说话，自有不论文义处。”〔可学〕
    问：“遗书有‘古言乾坤不用六子’一段，如何？”曰：“此一段，却主张是自然之理。又有一段，却不取。”〔可学〕
    问遗书首卷“体道”之说。曰：“‘体’，犹体当、体究之‘体’，言以自家身己去体那道。盖圣贤所说无非道者，只要自家以此身去体它，令此道为我之有也。如克己，便是体道工夫。”〔亻选骋韵挛学工夫。
    “谢氏记明道语：‘既得後，须放开。’此处恐不然。当初必是说既得後，自然从容不迫，它记得意错了。谢氏後来便是放开。周恭叔又是放倒。”因举伊川谓“持之太甚，便是助长”。“亦须且恁去。助长固是不好，然合下未能到从容处，亦须且恁去，犹愈於不能执捉者。”〔淳〕
    “既得後，须放开。”此亦非谓须要放开，但谓既有所得，自然意思广大，规模开扩。若未能如此，便是未有得，只是守耳。盖以放开与否为得与未得之验。若谓有意放开，则大害事矣！上蔡谓周恭叔放开太早，此语亦有病也。
    论遗书中说“放开”二字。先生曰：“且理会收敛。”问：“昨日论横渠言‘得尺守尺，得寸守寸’，先生却云‘须放宽地步’，如何？”曰：“只是且放宽看将去，不要守杀了。横渠说自好。但如今日所论，却是太局促了。”〔德明〕
    先生问：“遗书中‘欲夹持这天理，则在德’一段，看得如何？”必大对曰：“中庸所谓‘苟不至德，至道不凝焉’。”先生默然久之。必大问如何。曰：“此亦说得，然只是引证。毕竟如何是德？”曰：“只是此道理，因讲习躬行後，见得是我之所固有，故守而勿失耳。”曰：“寻常看‘据於德’，如何说？”必大以横渠“得寸守寸，得尺守尺”对。曰：“须先得了，方可守。如此说上，依旧认‘德’字未著。今且说只是这道理，然须长长提撕，令在己者决定是做得如此。如方独处默坐，未曾事君亲，接朋友，然在我者已浑全是一个孝弟忠信底人。以此做出事来，事亲则必孝，事君则必忠，与朋友交则必信，不待旋安排。盖存於中之谓德，见於事之谓行。易曰‘君子以成德为行’，正谓以此德而见诸事耳。德成於我者，若有一个人在内，必定孝弟忠信，断不肯为不孝不弟不忠不信底事，与道家所谓‘养成个婴儿在内’相似。凡人欲边事，这个人断定不肯教自家做。故曰‘默而成之，不言而信，存乎德行’。谓虽未曾说出来时，存於心中者，已断是如此了，然後用得戒慎恐惧存养工夫。所以必用如此存养者，犹恐其或有时间断故耳。程子所谓‘须有不言而信者’，谓未言动时，已浑全是个如此人，然却未有迹之可言，故曰‘言难为形状。’又言：‘学者须学文，知道者进德而已。有德，则“不习无不利”。’自初学者言之，它既未知此道理，则教它认何为德？故必先令其学文。既学文後，知得此道理了，方可教其进德。圣人教人，既不令其躐等级做进德工夫，不令其止於学文而已。德既在己，则以此行之耳，不待外面勉强旋做，故曰‘有德，则“不习无不利”’。凡此工夫，全在收敛近里而已。中庸末章发明此意，至为深切。自‘衣锦尚纟小以下皆是，只暗暗地做工夫去。然此理自掩蔽不得，故曰‘ウ然而日章’。小人不曾做时，已报得满地人知，然实不曾做得，故曰‘的然而日亡’。‘淡而不厌，简而文，温而理’，皆是收敛近里。‘知远之近，知风之自，知微之显’，一句紧一句。”先生再三诵此六言，曰：“此工夫似淡而无味，然做时却自有可乐，故不厌；似乎简略，然大小精粗秩然有序，则又不止於简而已。‘温而理’，温厚似不可晓，而条目不可乱，是於有序中更有分别。如此入细做工夫，故能‘知远之近，知风之自，知微之显’。夫见於远者皆本於吾心，可谓至近矣，然犹以己对物言之。‘知风之自’，则知凡见於视听举动者，其是非得失，必有所从来，此则皆本於一身而言矣。至於‘知微之显’，则又说得愈密。夫一心至微也，然知其极，分明显著。学者工夫能如此收敛来，方可言德，然亦未可便谓之德，但如此则可以入德矣。其下方言‘尚不愧於屋漏’，盖已能如此做入细工夫，知得分明了，方能慎独涵养。其曰‘不动而敬，不言而信’，盖不动不言时，已是个敬信底人了。又引诗‘不显维德’，‘予怀明德’，‘德侨缑’言之，一章之中皆是发明个‘德’字。然所谓德者，实无形状，故以‘无声臭’终之。”〔必大〕
    伊川云：“敬则无己可克。”其说高矣。然夫子当时只告颜子以“克己复礼”而已。盖敬是常常存养底道理，克己是私欲发时便与克除去，两不相妨。孔子告颜子克己之论，下面又有“为仁由己而由人乎哉”之语在。〔〕
    问：“主敬不接视听，须得如此否？”曰：“盖有此样人，如许渤之类。”
    “心要活。”活，是生活之“活”，对著死说。活是天理，死是人欲。必大录云：“天理存则活，人欲用则死。”周流无穷，活便能如此。〔┿〕
    伯丰问：“程子曰‘觉悟便是信’，如何？”曰：“未觉悟时，不能无疑，便半信半不信。已觉悟了，别无所疑，即是信。”〔┿〕
    “何以窒欲？伊川曰：‘思。’此莫是言欲心一萌，当思礼义以胜之否？”曰：“然。”又问：“思与敬如何？”曰：“人於敬上未有用力处，且自思入，庶几有个巴揽处。‘思’之一字，於学者最有力。”〔去伪〕
    “惟思为能窒欲，如何？”曰：“思与观同。如言‘第能於怒时遽忘其怒而观理之是非’。盖是非既见，自然欲不能行。”〔升卿〕
    “思可以胜欲，亦是。”曰：“莫是要唤醒否？”曰：“然。”
    蔡问：“程子曰：‘要息思虑，便是不息思虑。’”曰：“思虑息不得，只敬便都没了。”〔淳〕
    上床断不可思虑事为，思虑了，没顿放处。如思虑处事，思虑了，又便做未得；如思量作文，思量了，又写未得，遂只管展转思量起来。便亻尽思量，不过如此。某旧来缘此不能寐，宁可呼灯来随手写了，方睡得著。程子赠温公数珠，只是令它数数而已，如道家数息是也。〔┿〕
    问：“‘事上之道莫若忠，待下之道莫若恕。’莫是因事言之？”曰：“此说不知如何，郭子和亦如此说。如炀兀岂无事上之恕？”〔可学〕
    程子曰：“积习亻尽有功。”礼在何处积习？在学者事到积习熟时，即和礼亦不见矣。〔必大〕
    问：“‘从善如登’，是进向上底意？抑难底意？”曰：“从善积累之难，从恶沦胥之易。从善却好，然却难；从恶，便陷得易了。”〔淳〕
    问苏季明“治经、传道”一段。曰：“明道只在居业上说。忠信便是诚。”曰：‘诚’字说来大，如何执捉以进德？”曰：“由致知格物以至诚意处，则诚矣。”曰：“此是圣人事，学者如何用功？”曰：“此非说圣人，乃是言圣人之学如此。若学者则又有说话。乾言圣人之学，故曰‘忠信所以进德，修辞立其诚所以居业’。坤言贤人之学，故曰‘敬以直内，义以方外’。忠信便是在内，修辞是在外。”问：“何不说事？却说辞？”曰：“事尚可欺人，辞不可扌危故曰‘言顾行，行顾言’。”曰：“既分圣贤之学，其归如何？”曰：“归无异。但著乾所言，便有自然底意思；坤所言，只是作得持守，终无自然底气象。正如孔子告颜渊以克己，而告仲弓以敬恕。”曰：“伊川云：‘敬则无己可克，则又与颜渊无异矣。’”曰：“不必如此看，且各就门户做。若到彼处自入得，尤好。只是其分界自如此。”〔可学〕
    问：“伊川语龟山：‘勿好著书，著书则多言，多言则害道。’如何？”曰：“怕分却心，自是於道有害。”〔大雅〕
    居甫问：“伊川云：‘随时变易，乃能常久。’不知既变易，何以反能久？”曰：“一出一入乃能常，如春夏秋冬，乃天地之常久。使寒而不暑，暑而不寒，安能常久！”〔可学〕
    吕舍人记伊川说“人有三不幸”，以为有高才能文章，亦谓之不幸。便是这事乖，少间尽被这些子能解担阁了一生，便无暇子细理会义理。只从外面见得些皮肤，便说我已会得，笔下便写得去，自然无暇去讲究那精微。被人扛得来大，又被人以先生长者目我，更不去下问。少间传得满乡满保，都是这般种子。横渠有一段说：“人多为人以前辈见处，每事不肯下问，坏了一生。我宁终是不知。”此段最好看。〔亻选
    “自家既有此身，必有主宰。理会得主宰，然後随自家力量穷理格物；而合做底事，不可放过些子。”因引程子言：“如行兵，当先做活计。”〔节〕
    问：“‘以物待物’一段，上文云：‘安可使小者亦大！’下又云：‘用一心而处之。’意似相背。”曰：“‘一心而处之’，只是言尽吾心耳。”〔可学〕
    “乐意相关禽对语，生香不断树交花。”程子云：“可以见得浩然之气。”先生云：“此只是无间断之意，看‘相关对语’，‘不断交花’，便见得。”〔端蒙〕
    问：“遗书云：‘尧舜几千年，其心至今在。’何谓也？”曰：“此是心之理，今则分明昭昭，具在面前。”〔淳〕以下圣贤及先儒。
    问：“伊川言：‘“象忧亦忧，象喜亦喜”，与孔子“微服而过宋”相类。’”曰：“舜知象之将杀己，而象忧则亦忧，象喜则亦喜。孔子知恒必不能害，而又微服过宋。此两事若相拗，然皆是‘道并行而不相悖’，故云相类。非谓舜与孔子事一一相类也。”〔铢〕节录云：“舜知象欲杀己而不防，夫子知桓不能杀己而微服，此两事甚相拗。故伊川曰‘相类’。”
    问：“伊川曰：‘圣人与理为一，无过不及，中而已。’敢问：颜子择乎中庸，未见其止，叹夫子瞻前忽後；则过不及虽不见於言行，而亦尝动於心矣。此亦是失否？”曰：“此一段说得好。圣人只是一个中底道理。”〔去伪〕
    问：“‘有颜子之德，则孟子之事功自有’，与说才、诚处一段不同。恐彼是说天资之才，与此才别。到得理明，无不可用，是理明则天资之才不用？”曰：“然。”〔可学〕
    周茂叔纳拜已受去，如何还？〔可学〕
    问：“遗书中说孔孟一段，看见不甚有异，南轩好提出。”曰：“明道云‘我自做天里’，此句只是带过。後来却说是以天自处，便错了。要之，此句亦是明道一时之意思如此。今必欲执以为定说，却向空去了！”〔可学〕
    问：“明道行状谓未及著书，而今有了翁所跋中庸，何如？”曰：“了翁初得此书，亦疑行状所未尝载，後乃谓非明道不能为此。了翁之侄几叟，龟山之婿也。翁移书曰：‘近得一异书，吾侄不可不见。’几叟至，次日，翁冠带出此书。几叟心知其书非是，未敢言。翁问曰：‘何疑？’曰：‘以某闻之龟山，乃与叔初年本也。’翁始觉，遂不复出。近日陆子静力主以为真明道之书。某云：‘却不要与某争。某所闻甚的，自有源流，非强说也。’兼了翁所举知仁勇之类，却是道得著；至子静所举，没意味也。”〔道夫〕
    “伊川前後进讲，未尝不斋戒，潜思存诚。如此，则未进讲已前还有间断否？”曰：“不然。寻常未尝不诚，只是临见君时，又加意尔，如孔子沐浴而告哀公是也。”〔去伪〕
    问：“伊川临终时，或曰：‘平生学底，正要今日用。’伊川开目曰：‘说要用，便不是。’此是如何？”曰：“说要用，便是两心。”〔亻选
    魏问：“横渠言：‘十五年学“恭而安”，不成。’明道曰：‘可知是学不成，有多少病在。’莫是如伊川说：‘若不知得，只是觑却尧学它行事，无尧许多聪明睿知，怎生得似它动容周旋中礼？’”曰：“也是如此。更有多少病。”良久曰：“人便是被一个气质局定，变得些子了，又更有些子；变得些子，又更有些子。”又云：“圣人‘发愤忘食，乐以忘忧’，发愤便忘食，乐便忘忧，直是一刀两段，千了万当！圣人固不在说，但颜子得圣人说一句，直是倾肠倒肚，便都了；更无许多廉纤缠绕，丝来线去。”问：“横渠只是硬把捉，故不安否？”曰：“它只是学个恭，自验见不曾熟；不是学个恭，又学个安。”
    程先生幼年屡说须要井田封建，到晚年又说难行，见於畅潜道录。想是它经历世故之多，见得事势不可行。〔淳〕
    问“古不必验”一段。曰：“此是说井田。伊川高明，必见得是无不可行。然不如横渠更验过，则行出去无窒碍。”〔必大〕
    “古不必验”，因横渠欲置田验井田，故云尔。伊川说话，多有如此处。〔可学〕
    范纯父言：“今人陈乞恩例，义当然否，人皆以为本分，不为害。”伊川曰：“只为而今士大夫道得个‘乞’字惯，却动不动又是乞也。”因问：“陈乞封父祖如何？”伊川云：“此事体又别。”再三请益，但云：“其说甚长，待别时说。”先生云：“某因说‘甚长’之意思之，後来人只是投家状，便是陈乞了。以至入仕，事事皆然。古者人有才德，即举用。当时这般封赠，朝廷自行之，何待陈乞！程先生之意恐然也。观後来郊恩都不曾为太中陈请，则乞封赠，程先生亦不为之矣。”〔扬〕
    问：“伊川於陈乞封父母之问云：‘待别时说。’过谓此自出朝廷合行之礼，当今有司检举行下，亦不必俟陈乞也。”答云：“如此，名义却正。”〔过〕
    问：“谢显道初见明道，自负该博，史书尽卷不遗一字。明道曰：“贤却记得许多，可谓玩物丧志！’谢闻此言，汗流浃背，面发赤。明道曰：‘即此是“恻隐之心”。’夫为师问所折难，而愧形於颜色，与恻隐之心似不相属。明道乃云尔者，何也？”曰：“此问却要商量，且何不曰‘羞恶之心’，而谓之‘恻隐之心’？诸公试各以己意言之。”黎季成对曰：“此恐是识痛痒底道理。”先生未以为然。次日，复以此请问。先生曰：“只是谢显道闻明道之言，动一动。为它闻言而动，便是好处，却不可言学者必欲其动。且如恻隐、羞恶、辞逊、是非，不是四件物，合下都有。‘偏言则一事，总言则包四者’，触其一则心皆随之。言‘恻隐之心’，则羞恶、辞逊、是非在其中矣。”又曰：“此心之初发处乃是恻隐，如有春方有夏，有恻隐方有羞恶也，如根蒂相连。”〔盖卿〕
    伊川问和靖：“近日看大学功夫如何？”和靖曰：“只看得‘心广体胖’处意思好。”伊川曰：“如何见得好？”尹但长吟“心广体胖”一句而已。看它一似瞒人，然和靖不是瞒人底人。公等读书，都不见这般意思。〔亻选
    又举程子之言，谓陈平“知宰相之体”。先生问：“如何是‘理阴阳’？”过未对。曰：“下面三语，便是‘理阴阳’。”〔过〕（以下杂类。）
    问：“程先生云：‘自汉以来，儒者皆不识此。’”曰：“如仲舒语，只约度有这物事。韩退之虽知有这物事，又说得太阔疏了。”〔焘〕
    鲁叔问：“温公薨背，程子以郊礼成，贺而不吊，如何？”曰：“这也可疑。”或问：“贺则不吊，而国家事体又重，则不吊似无可疑。”曰：“便是不恁地。所以东坡谓‘子於是日哭则不歌’，即不闻歌则不哭。盖由哀而乐则难，由乐而哀则甚易。且如早作乐而暮闻亲属缌麻之戚，不成道既歌则不哭！这个是一脚长，一脚短，不解得平。如所谓‘三揖而进，一辞而退’，不成道辞亦当三！这所在以某观之，也是伊川有些过处。”道夫问：“这事，且看温公讳日与礼成日同，则吊之可也。或已在先，则更差一日，亦莫未有害否？”曰：“似乎在先。但势不恁地，自是合如此。只如‘进以礼，退以义’，‘罪疑惟轻，功疑惟重’，天下事自是恁地称停不得。”〔道夫〕
    问：“王祥孝感事，伊川说如何？”曰：“程先生多有此处，是要说物我一同。然孝是王祥，鱼是水中物，不可不别。如说感应，亦只言己感，不须言物。”〔可学〕
    问：“伊川‘夺嫡’之说，不合礼经，是当时有遗命？抑後人为之邪？”先生曰：“亦不见得如何，只侯师圣如此说。”问：“此说是否？”曰：“亦不见得是如何。”〔淳〕
    “世间有鬼神冯依言语者，盖屡见之，未可全不信。本卷何以曰‘师巫降言无此理’？又好谈鬼神者，假使实有闻见，亦未足信。或是心病，或是目病，外书却言‘不信神怪不可，被猛撞出来後，如何处置’？”先生曰：“神怪之说，若犹未能自明，鲜有不惑者。学者惟当以正自守，而穷理之有无，久久当自见得。读书讲明义理，到此等处虽有不同，姑阙其疑，以俟它日，未晚也。”〔谟〕
    “程先生谓：‘庄生形容道体之语，亻尽有好处。老氏“谷神不死”一章最佳。’‘庄子云：“嗜欲深者，天机浅。”此言最善’。又曰：‘谨礼不透者，深看庄子。’然则庄老之学，未可以为异端而不讲之耶？”曰：“‘君子不以人废言’，言有可取，安得而不取之？如所谓‘嗜欲深者，天机浅’，此语甚的当，不可尽以为虚无之论而妄訾之也。”谟曰：“平时虑为异教所汨，未尝读庄老等书，今欲读之，如何？”曰：“自有所主，则读之何害？要在识其意所以异於圣人者如何尔。”〔谟〕（以下异端。）
    遗书说：“老子言杂，阴符经却不杂，然皆窥测天道而未尽者也。”程先生可谓言约而理尽，括尽二书曲折。〔友仁〕
    “持国曰：‘道家有三住：心住则气住，气住则神住。此所谓“存存守一”。’伯淳曰：“‘此三住者，人终食之顷未有不离者，其要只在收放心。’此则明道以持国之言为然，而道家‘三住’之说为可取也。至第二卷，何以有曰：‘若言神住气住，则是浮屠入定之法。虽言养气，亦是第二节事？’若是，则持国当日之论，容有未尽者，或所记未详，如何？”曰：“二程夫子之为教，各因其人而随事发明之，故言之抑扬亦或不同。学者於此等处，必求其所以为立言之意。倘自为窒塞，则触处有碍矣。与持国所言，自是于持国分上当如此说，然犹卒归於收放心。至辟之以为浮屠入定之说者，是必严其辞以启迪後进，使先人之初不惑乎异端之说云尔。”〔谟〕
    “外书录伊川语：‘今僧家读一卷经，便要一卷经中道理受用。儒者读书，却只闲了，都无用处！’又，明道尝至禅房，方饭，见其趋进揖逊之盛，叹曰：‘三代威仪，尽在是矣！’二说如何？”曰：“此皆叹辞也。前说叹後之学者不能著实做工夫，所以都无用处；後说叹吾儒礼仪反为异端所窃取。但其间记录未精，故语意不圆，所以为可疑耳。”〔谟〕
    “李端伯所记第一条，力辟释氏说出山河大地等语，历举而言之。至论圣人之道，则以为明如日星。及其终也，以为会得此‘便是会禅’。至与侯世兴讲孟子‘浩然之气’，则举禅语为况云：‘事则不无，拟心则差。’十五卷论中庸言‘无声无臭’，胜如释氏言‘非黄非白’；似又以中庸之言，下与释氏较胜负。至如所谓洒扫应对，与佛家默然处合；与陈莹中论‘天在山中，大畜’，是‘芥子纳须弥’，所引释氏语不一而足。如其辟异端之严，而记者多录此，何耶？”曰：“韩持国本好佛学，明道与语，而有‘便是会禅’之说者，盖就其素所讲明者因以入之。今人多说辟异端，往往於其教中茫然不知其说，冯虚妄语，宜不足以服之。如明道诸先生实尝深究其说，尽得其所以为虚诞怪僻之要领；故因言所及，各有其旨，未可以为苟徇其说也。”〔谟〕
    问：“遗书首篇，明道与韩持国论禅一段，看来韩持国只是晓得那低底禅。尝见范蜀公与温公书，说韩持国为禅作祟，要想得山河大地无寸土，不知还能无寸土否？可将大乐与唤醒归这边来。今观明道答它：‘至如山河大地之说，是它山河大地，又干你何事？’想是持国曾发此问来，故明道如此说。不知当初韩持国合下被甚人教得个矮底禅如此？然范蜀公欲以大乐唤醒，不知怎生唤得它醒？它方欲尽扫世间之物归于至静，而彼欲以闹底物引之，亦拙矣。况范蜀公之乐，也可可地。”用之问：“此等说，如何是矮底禅？岂解更有一般高底禅？”曰：“不然。它说世间万法皆是虚妄，然又都是真实。你攻得它前面一项破，它又有後面一项，攻它不破。如明道云：‘若说幻为不好底性，则请别寻一个好底性来，换了此不好底性。’此语也攻它不破。它元不曾说这个不是性，它也说‘直指人心，见性成佛’，何尝说这个不是性？你说‘性外无道，道外无性’，它又何尝说‘性外有道，道外有性’来？它之说，有十分与吾儒相似处，只终不是。若见得吾儒之说，则它之说不攻自破，所以孟子说‘遁辞知其所穷’。它到说穷处，便又有一样说话，如云世间万法都是虚妄，然又都是真实。此又是如何？今不须穷它，穷得它一边，它又有一边，都莫问它。只看得自家‘天命之谓性，率性之谓道’分晓了，却略将它说看过，便见它底不是。所以明道引孔子‘“予欲无言”，子贡曰：“子如不言，则小子何述焉？”子曰：“天何言哉？四时行焉，百物生焉，天何言哉！”’只看这数句，几多分晓！也不待解说。只是玩味久之，便见。‘天高地下，万物散殊，而礼制行矣；流而不息，合同而化，而乐兴焉。’‘天有四时，春夏秋冬，风雨霜露，无非教也；地载神气，神气风霆，风霆流形，庶物露生，无非教也。’多少分晓！只是人自昏了，所以道理也要个聪明底人看，一看便见，也是快活人。而今如此费人口颊，犹自不晓。”又曰：“释迦佛初间入山修行，它也只是厌恶世谛，为一身之计。观它修行大故用功，未有後来许多禅底说话。後来相传，一向说开了。”〔亻选
    伊川谓：“释氏之见，如管中窥天，只见直上，不见四旁。”某以为不然。释氏之见，盖是瞥见水中天影耳。〔方子〕
    “禅家言性，犹日下置器”，谓轮回也，如以蚁性与牛，是倾此於彼。〔方子〕
    问：“昨日先生说佛氏‘但愿空诸所有’，此固不是。然明道尝说胸中不可有一事，如在试院推算康节数，明日问之，便已忘了。此意恐亦是‘空诸所有’底意。”曰：“此出上蔡语录中，只是录得它自意，无这般条贯。颜子‘得一善则拳拳服膺而不失’，孟子‘必有事焉而勿忘’，何尝要人如此？若是个道理，须著存取。只如易系说‘过此以往，未之或知’，亦只是‘虽欲从之，末由也已’之意。在它们说，便如鬼神变怪，有许多不可知底事。”〔德明〕以下论记录之疑。
    伊川曰：“实理者，实见得是，实见得非。”实理与实见不同。今合说，必记录有误。盖有那实理，人须是实见得。见得恁地确定，便有实见得，又都闲了。〔淳〕
    先生顾陈安卿曰：“伊川说实理，有不可晓处。云：‘实见得是，实见得非。’恐是记者之误，‘见’字上必有漏落。理自是理，见自是见。盖物物有那实理，人须是实见得。”义刚曰：“理在物，见在我。”曰：“是如此。”〔义刚〕
    问：“‘不当以体会为非心’，是如何？”曰：“此句晓未得。它本是辟横渠‘心小性大’之说。心性则一，岂有小大！崆却自说‘心统性情’，不知怎生却恁地说？”
    问：“‘不当以体会为非心，故有“心小性大”之说’，如何是体会？”曰：“此必是横渠有此语，今其书中失之矣。横渠云‘心御见闻，不弘於性’，却做两般说。渠说‘人能弘道，非道弘人’处云：‘心能检其性，人能弘道也；性不知检其心，非道弘人也。’此意却好。又不知它当初把此心、性作如何分？横渠说话有差处，多如此。”〔可学〕
    问：“游定夫所记，如云：‘一息不存，非中也。’又曰：‘君子之道，无貌恢校故其心与中庸合。’此处必是记录时失正意。”曰：“不知所记如何，其语极难晓。”〔可学〕
    问：“游定夫记程先生语，所谓：‘一物不该，非中也；一事不为，非中也；一息不存，非中也。何哉？为其偏而已矣。’观其意，盖以中为理，偏为不周遍之意。‘一物不该，一事不为’，是说无物不有之意；‘一息不存’，是说无时不然之意。是否？”曰：“便是它说‘中’字不著。中之名义不如此。它说‘偏’字却是一偏，一偏便不周遍，却不妨。但定夫记此语不亲切，不似程先生每常说话，缘它夹杂王氏学。当时王氏学盛行，薰炙得甚广。一时名流如江民表彭器资邹道卿陈了翁，皆被薰染，大片说去。”〔铢〕
    问：“‘自性而行，皆善也’以下，当初必是以同此性，而於其上如此分别，记录不真了。”曰：“然。”〔可学〕
    问称性之善一段。曰：“不是。”又问：“心如何有形？”曰：“张敬夫极善此二字。”曰：“当初意思必是以心比性，有少模仿，故记如此。”曰：“然。”〔可学〕
    “学者不可以不诚”一段，不是。〔可学〕
    问：“‘内外得’一段，亦大宽。”曰：“然。”〔可学〕
    “物各付物，不役其知，便是致知，然最难。”此语未敢信，恐记者之误。〔人杰〕
    问：“遗书有一段云：‘“致知在格物”，物来则知起。物各付物，不役其知，则意自诚。’比其它说不同，却不曾下格物工夫。”曰：“不知此一段如何。”又问：“‘物来则知起’，似无害。但以下不是。”曰：“亦须格，方得。”〔可学〕
    问“用方知，不用则不知”。曰：“这说也是理会不得，怕只是如道家通得未来底事。某向与一术者对坐，忽然云：‘当有某姓人送简至矣。’久之，果然。扣之，则云：‘某心先动了，故知。’所谓用与不用，怕如此。恐伊川那时自因问答去，今不可晓。要附在‘至诚之道可以前知’解中，只搅得鹘突，没理会。”〔贺孙〕
    问：“遗书中云：‘圣人於易言“无思无为”，此戒夫作为。’此句须有错。”曰：“疑当作‘此非戒夫作为’。”〔可学〕
    问“思入风惚涮中”。曰：“言穷理精深，虽风惚涮之理，思亦到。”〔节〕（以下文集。）
    明道诗：“不须愁日暮，天际是轻阴。”龟山语录说是时事。梅台诗亦说时事。〔〕
    明道诗云：“旁人不识予心乐，将谓偷闲学少年。”此是後生时，气象眩露，无含蓄。
    “有锺粹美兮，会元之期。”元气会则生圣贤。历家谓十一月朔夜半甲子冬至，自是难得遇也。〔砥〕
    问：“吕与叔问中处，‘中者道之所从出’，某看吕氏意如何？”曰：“性者，道之所从出云尔。‘中，即性也’，亦是此意。只是名义未善，大意却不在此。如程先生云‘中，即道也’，若不论其意，亦未安。”曰：“‘中即道也’，未安。谓道所从出，却是就人为上说，已陷了。”又云：“‘中即道也’，却亦不妨。”又问：“‘若谓性与道，大本与达道，可混为一，即未安’以下云云，至‘安得不为二乎’，程先生语似相矛盾。”曰：“大本达道，性道虽同出，要须於中识所以异。”又问：“‘中之为义，自过不及而立名。’此段说中，与平日异。只为吕氏形容中太过，故就其既发告之。”曰：“然。”又问“若只以中为性”以下云云，至“却为近之”。曰：“此语不可晓。当时问时，辞意亦自窘束。”又问：“‘不倚之谓中，不杂之谓和’，如何？”曰：“有物方倚得。中未有物，如何倚？”曰：“若是，当倒说，中则不倚。”曰：“亦未是。不如不偏好。”又问：“中发出则自不杂，是要见工夫处，故以为未安。”曰：“不杂训和不得，可以训不纯。游定夫云‘不乖之谓和’，却好。”又问：“‘赤子之心’处，此是一篇大节目。程先生云：‘毫鹩幸欤得为大本乎？’看吕氏此处不特毫鸩睿乃大段差。然毫鸩钜嗖坏谩Ｊト酥心如明镜止水，赤子之心如何比得？”曰：“未论圣人，与叔之失，却是认赤子之已发者皆为未发。”曰：“固是如此。然若论未发时，众人心亦不可与圣人同。”曰：“如何不同？若如此说，却是天理别在一处去了。”曰：“如此说，即中庸所谓未发之中，如何？”曰：“此却是要存其心，又是一段事。今人未发时心多扰扰，然亦有不扰扰时。当於此看。大抵此书答辞，亦有反为所窘处。当初不若只与论圣人之心如此，赤子之心如彼，则自分明。”又问：“引孟子‘心为甚’，如何？”曰：“孟子乃是论心自度，非是心度物。”又问：“引‘允执厥中’，如何？”曰：“它把做已发言，故如此说。”曰：“‘圣人智周’以下，终未深达。又云‘言未有异’，又终未觉。又云：‘固未尝以已发不同处指为大本。’虽如此说，然所指又别。”曰：“然。”曰：“南轩云：“‘心体昭昭’处，分作两段。”曰：“不是如此，此说极好。敬夫初唱道时，好如此说话。”又问：“此一篇前项，只是名义失，最失处在赤子之心。”曰：“然。”〔可学〕
    郑问吕氏与伊川论中书。曰：“吕说大概亦是，只不合将‘赤子之心’一句插在那里，便做病。赤子饥便啼，寒便哭，把做未发不得。如大人心千重万折，赤子之心无恁劳攘，只不过饥便啼、寒便哭而已。未有所谓喜，所谓怒，所谓哀，所谓乐，其与圣人不同者只些子。”问：“南轩辨心体昭昭为已发，如何？”曰：“不消如此。伊川只是改它赤子未发，南轩又要去讨它病。”〔淳〕
    施问“赤子之心”。曰：“程子道是已发而未远，如赤子饥则啼，渴则饮，便是已发。”〔取
    今人呼墓地前为“明堂”。尝见伊川集中书为“券台”，不晓所以。南轩欲改之，某云不可，且留著。後见唐人文字中，言某朝诏改为“券台”。〔亻选
    ●卷九十八・张子之书一
    （凡入近思者为此卷。）
    张横渠语录用关陕方言，甚者皆不可晓。近思录所载，皆易晓者。〔扬〕
    问“气鲅肴惶虚，升降飞扬，未尝止息”。曰：“此张子所谓‘虚空即气’也。盖天在四畔，地居其中，减得一尺地，遂有一尺气，但人不见耳。此是未成形者。”问：“虚实以阴阳言否？”曰：“以有无言。及至‘浮而上，降而下’，则已成形者，若所谓‘山川之融结，糟粕煨烬’，即是气之渣滓。要之，皆是示人以理。”〔道夫〕（第一卷。）
    升降飞扬，所以生人物者，未尝止息，但人不见耳。如望气者，凡气之灾祥皆能见之，如龙成五色之类。又如昔人有以五色线令人暗中学辨，三年而後辨得。因论精专读书。〔德明〕
    问：“‘此虚实动静之机，阴阳刚柔之始。’言机言始，莫是说理否？”曰：“此本只是说气，理自在其中。一个动，一个静，便是机处，无非教也。教便是说理。”又曰：“此等言语，都是经锻钅柬底语，须熟念细看。”〔义刚〕
    问：“‘游气纷扰，合而成质者，生人物之万殊；其阴阳两端，循环不已者，立天地之大义。’旧闻履之记先生语云：‘游气纷扰，当横看；阴阳两端，当直看，方见得。’是否？”曰：“也似如此。只是昼夜运而无息者，便是阴阳之两端；其四边散出纷扰者，便是游气，以生人物之万殊。某常言，正如面磨相似，其四边只管层层撒出。正如天地之气，运转无已，只管层层生出人物；其中有粗有细，故人物有偏有正，有精有粗。”又问：“‘气鲅肴惶虚，升降飞扬，未尝止息’，此是言一气混沌之初，天地未判之时，为复亘古今如此？”曰：“‘只是统说。只今便如此。”问：“升降者是阴阳之两端，飞扬者是游气之纷扰否？”曰：“此只是说阴阳之两端。下文此‘虚实动静之机，阴阳刚柔之始’，此正是说阴阳之两端。到得‘其感遇聚结，为雨露，为霜雪，万品之流形，山川之融结’以下，却正是说游气之纷扰者也。”问：“‘虚实动静之机，阴阳刚柔之始’两句，欲云‘虚实动静，乘此气以为机；阴阳刚柔，资此气以为始’，可否？”曰：“此两句只一般。实与动，便是阳；虚与静，便是阴。但虚实动静是言其用，阴阳刚柔是言其体而已。”问：“‘始’字之义如何？”曰：“只是说如个生物底母子相似，万物都从这里生出去。上文说‘升降飞扬’，便含这虚实动静两句在里面了。所以虚实动静阴阳刚柔者，便是这升降飞扬者为之，非两般也。至‘浮而上者阳之清，降而下者阴之浊’，此两句便是例。”疑是说生物底“则例”字。
    问：“‘无非教也’，都是道理在上面发见？”曰：“然。”因引礼记中“天道至教，圣人至德”一段与孔子“子欲无言”一段。“天地与圣人都一般，精底都从那粗底上发见，道理都从气上流行。虽至粗底物，无非是道理发见。天地与圣人皆然。”〔亻选
    问：“‘游气纷扰’一段，是说气与理否？”曰：“此一段专是说气，未及言理。‘游气纷扰，合而成质者，生人物之万殊’，此言气，到此已是渣滓粗浊者；去生人物，盖气之用也。‘其动静两端，循环不已者，立天地之大义’，此说气之本。上章言‘气鲅肴惶虚’一段，亦是发明此意。因说佛老氏却不说著气，以为此已是渣滓，必外此然後可以为道。遂至於绝灭人伦，外形骸，皆以为不足恤也。”〔铢〕
    “游气”、“阴阳”。阴阳即气也，岂阴阳之外，又复有游气？所谓游气者，指其所以赋与万物。一物各得一个性命，便有一个形质，皆此气合而成之也。虽是如此，而所谓“阴阳两端”，成片段滚将出来者，固自若也。亦犹论太极，物物皆有之；而太极之体，未尝不存也。〔谟〕
    阴阳循环如磨，游气纷扰如磨中出者。易曰“阴阳相摩，八卦相荡，鼓之以雷霆，润之以风雨，日月运行，一寒一暑”，此阴阳之循环也；“乾道成男，坤道成女”，此游气之纷扰也。〔闳祖〕
    “循环不已者”，“乾道变化”也；“合而成质者”，“各正性命”也。譬之树木，其根本犹大义；散而成花结实，一向发生去，是人物之万殊。〔贺孙〕
    问“游气”、“阴阳”。曰：“游是散殊，比如一个水车，一上一下，两边只管滚转，这便是‘循环不已，立天地之大义’底；一上一下，只管滚转，中间带得水灌溉得所在，便是‘生人物之万殊’。天地之间，二气只管运转，不知不觉生出一个人，不知不觉又生出一个物。即他这个斡转，便是生物时节。”〔道夫〕
    问“游气纷扰，生人物之万殊”。曰：“游气是气之发散生物底气。游亦流行之意；纷扰者，参错不齐。既生物，便是游气。若是生物常运行而不息者，二气初无增损也。”〔┿〕
    问：“游气莫便是阴阳？横渠如此说，似开了。”曰：“此固是一物。但渠所说‘游气纷扰，合而成质’，恰是指阴阳交会言之。‘阴阳两端，循环不已’，却是指那分开底说。盖阴阳只管混了辟，辟了混，故周子云：‘混兮辟兮，其无穷兮。’”〔端蒙〕
    横渠言“游气纷扰”。季通云：“却不是说混沌未分，乃是言阴阳错综相混，交感而生物，如言‘天地氤氲’。其下言‘阴阳两端’，却是言分别底。”上句是用，下句是体也。〔端蒙〕
    “游气纷扰”是阴阳二气之绪馀，“循环不已”是生生不穷之意。〔┿〕
    叔器问游气一段。曰：“游气是里面底，譬如一个扇相似，扇便是立天地之大义底，扇出风来便是生人物底。”〔义刚〕
    问“阴阳”、“游气”之辨。曰：“游气是生物底。阴阳譬如扇子，扇出风，便是游气。”〔义刚〕
    问“游气”、“阴阳”。曰：“游气是出而成质。”曰：“只是阴阳气？”曰：“然。便当初不道‘合而成质’，却似有两般。”〔可学〕
    横渠言：“游气纷扰，合而成质者，生人物之万殊；其阴阳两端，循环不已者，立天地之大义。”说得似稍支离。只合云，阴阳五行，循环错综，升降往来，所以生人物之万殊，立天地之大义。〔端蒙〕
    横渠谓“天体物而不遗，犹仁体事而无不在”。此数句，是从赤心片片说出来，荀扬岂能到！〔士毅〕
    赵共父问“天体物而不遗，犹仁体事而无不在”。曰：“体物，犹言为物之体也，盖物物有个天理；体事，谓事事是仁做出来。如‘礼仪三百，威仪三千’，须是仁做始得。凡言体，便是做他那骨子。”〔时举〕
    赵共父问：“‘天体物而不遗，犹仁体事而无不在也。’以见物物各有天理，事事皆有仁？”曰：“然。天体在物上，仁体在事上；犹言天体於物，仁体於事。本是言物以天为体，事以仁为体。缘须著从上说，故如此下语。”致道问：“与‘体物而不可遗’一般否？”曰：“然。”曰：“先生易解将‘皇隆说。”曰：“皇拢犹言为事之唬惶逦铮犹言为物之体。”共父问：“下文云：‘“礼仪三百，威仪三千”，无一物而非仁也。’”曰：“‘礼仪三百，威仪三千’，然须得仁以为骨子。”〔贺孙〕
    问：“‘天体物而不遗，犹仁体事而无不在’，何也？”曰：“理者物之体，仁者事之体。事事物物，皆具天理，皆是仁做得出来。仁者，事之体。体物，犹言皇拢事之灰病！礼仪三百，威仪三千’，非仁则不可行。譬如衣服，必有个人著方得。且如‘坐如尸’，必须是做得。凡言体者，必是做个基骨也。”
    “昊天曰明，及尔出王”，音往。言往来游衍，无非是理。“无一物之不体”，犹言无一物不将这个做骨。〔端蒙〕
    问“仁体事而无不在”。曰：“只是未理会得‘仁’字。若理会得这一字了，则到处都理会得。今未理会得时，只是於他处上下文有些相贯底，便理会得；到别处上下文隔远处，便难理会。今且须记取做个话头，贺孙录云：“千万记取此是个话头！”久後自然晓得。或於事上见得，或看读别文义，却自知得。”〔道夫〕贺孙同。
    问：“‘物之初生，气日至而滋息’，此息只是生息之‘息’，非止息之‘息’否？”曰：“然。尝看孟子言‘日夜之所息’，程子谓‘息’字有二义。某後来看，只是生息。”〔道夫〕
    “‘至之谓神，以其伸也；反之谓鬼，以其归也。’人死便是归，‘祖考来格’便是伸。”死时便都散了。〔亻选
    横渠言“至之谓神，反之谓鬼”，固是。然雷风山泽亦有神，今之庙貌亦谓之神，亦以方伸之气为言尔。此处要错综周遍而观之。伸中有屈，屈中有伸，便看此意。伸中有屈，如人有魄是也；屈中有伸，如鬼而有灵是也。
    问：“神之伸也，其情状可得而知者。鬼之归也，如‘洋洋乎如在其上，如在其左右’，依人而行之类，便是其情状否？”曰：“鬼神即一样，如何恁地看？”曰：“‘至之谓神’，如雨露风雷、人物动植之类，其情状可得而知。‘反之谓鬼’，则无形状之可求，故有此问。”曰：“‘祖考来格’，便是神之伸也。这般处，横渠有数说，说得好，又说得极密。某所以教公多记取前辈语，记得多，自是通贯。”又举横渠谓曰：“以博物洽问之学，以稽穷天地之思。”“须是恁地方得。”
    用之问“性为万物之一源”。曰：“所谓性者，人物之所同得。非惟己有是，而人亦有是；非惟人有是，而物亦有是。”〔道夫〕
    横渠云：“一故神。譬之人身，四体皆一物，故触之而无不觉，不待心使至此而後觉也。此所谓‘感而遂通，不行而至，不疾而速’也。”发於心，达於气，天地与吾身共只是一团物事。所谓鬼神者，只是自家气。自家心下思虑才动，这气即敷於外，自然有所感通。〔贺孙〕
    或问“一故神”。曰：“一是一个道理，却有两端，用处不同。譬如阴阳：阴中有阳，阳中有阴；阳极生阴，阴极生阳，所以神化无穷。”〔去伪〕
    问“一故神”。曰：“横渠说得极好，须当子细看。但近思录所载与本书不同。当时缘伯恭不肯全载，故後来不曾与他添得。‘一故神’，横渠亲注云：‘两在故不测。’只是这一物，却周行乎事物之间。如所谓阴阳、屈伸、往来、上下，以至於行乎什伯千万之中，无非这一个物事，所以谓‘两在故不测’。‘两故化’，注云：‘推行乎一。’凡天下之事，一不能化，惟两而後能化。且如一阴一阳，始能化生万物。虽是两个，要之亦是推行乎此一尔。此说得极精，须当与他子细看。”〔道夫〕
    林问：“‘一故神，两故化’，此理如何？”曰：“两所以推行乎一也。张子言：‘一故神，两在故不测；两故化，推行於一。’谓此两在，故一存也。‘两不立，则一不可见；一不可见，则两之用或几乎息矣’，亦此意也。如事有先後，才有先，便思量到末後一段，此便是两。如寒，则暑便在其中；昼，则夜便在其中；便有一寓焉。”〔取
    “一故神，两故化。”两者，阴阳、消长、进退。两者，所以推行於一；一所以为两。“一不立，则两不可得而见；两不可见，则一之道息矣。”横渠此说极精。非一，则阴阳、消长无自而见；非阴阳、消长，则一亦不可得而见矣。
    “‘神化’二字，虽程子说得亦不甚分明，惟是横渠推出来。渊录云：“前人都说不到。”推行有渐为化，合一不测为神。”又曰：“‘一故神，两在故不测。两故化’，言‘两在’者，或在阴，或在阳，在阴时全体都是阴，在阳时全体都是阳。化是逐一挨将去底，一日复一日，一月复一月，节节挨将去，便成一年，这是化。”直卿云：“‘一故神’，犹‘一动一静，互为其根’；‘两故化’，犹‘动极而静，静极复动’。”〔方子〕
    横渠语曰：“一故神。”自注云：“两在故不测。”又曰：“两故化。”自注云：“推行於一。”是在阳又在阴，无这一，则两便不能以推行。两便即是这个消长，又是化，又是推行之意。又曰：“横渠此语极精。见李先生说云：‘旧理会此段不得，终夜椅上坐思量，以身去里面体，方见得平稳。每看道理处皆如此。’某时为学，虽略理会得，有不理会得处，便也恁地过了。及见李先生後，方知得是恁地下工夫。”又曰：“某今见得这物事了，觉得见好则剧相似。旧时未理会得，是下了多少工夫！而今学者却恁地泛泛然，都没紧要，不把当事，只是谩学。理会得时也好，理会不得时也不妨，恁地如何得！须是如射箭相似，把著弓，须是射得中，方得。”
    “惟心无对”。“心统性情”。二程却无一句似此切。〔方子〕
    “心统性情。”统，犹兼也。〔升卿〕
    “心统性情。”性情皆因心而後见。心是体，发於外谓之用。孟子曰：“仁，人心也。”又曰：“恻隐之心。”性情上都下个“心”字。“仁人心也”，是说体；“恻隐之心”，是说用。必有体而後有用，可见“心统性情”之义。〔亻选
    问“心统性情”。曰：“性者，理也。性是体，情是用。性情皆出於心，故心能统之。统，如统兵之‘统’，言有以主之也。且如仁义礼智是性也，孟子曰：‘仁义礼智根於心。’恻隐、羞恶、辞逊、是非，本是情也，孟子曰：‘恻隐之心，羞恶之心，辞逊之心，是非之心。’以此言之，则见得心可以统性情。一心之中自有动静，静者性也，动者情也。”〔卓〕
    问：“‘心统性情’，统如何？”曰：“统是主宰，如统百万军。心是浑然底物，性是有此理，情是动处。”又曰：“人受天地之中，只有个心性安然不动，情则因物而感。性是理，情是用，性静而情动。且如仁义礼智信是性，然又有说‘仁心、义心’，这是性亦与心通；说恻隐、羞恶、辞逊、是非是情，然又说道‘恻隐之心，羞恶之心，是非之心’，这是情亦与心通说。这是情性皆主於心，故恁地通说。”问：“意者心之所发，与情性如何？”曰：“意也与情相近。”问：“志如何？”曰：“志也与情相近。只是心寂然不动，方发出，便唤做意。横渠云：‘志公而意私。’看这自说得好。志便清，意便浊；志便刚，意便柔；志便有立作意思，意便有潜窃意思。公自子细看，自见得。意，多是说私意；志，便说‘匹夫不可夺志’。”〔贺孙〕
    “心统性情者也。”“寂然不动”，而仁义礼智之理具焉。动处便是情。有言静处便是性，动处是心，如此，则是将一物分作两处了。心与性，不可以动静言。凡物有心而其中必虚，如饮食中鸡心猪心之属，切开可见。人心亦然。只这些虚处，便包藏许多道理，弥纶天地，该括古今。推广得来，盖天盖地，莫不由此，此所以为人心之妙欤。理在人心，是之谓性。性如心之田地，充此中虚，莫非是理而已。心是神明之舍，为一身之主宰。性便是许多道理，得之於天而具於心者。发於智识念虑处，皆是情，故曰“心统性情”也。〔谟〕
    横渠云：“心统性情。”盖好善而恶恶，情也；而其所以好善而恶恶，性之节也。且如见恶而怒，见善而喜，这便是情之所发。至於喜其所当喜，而喜不过；谓如人有三分合喜底事，我却喜至七八分，便不是。怒其所当怒，而怒不迁；谓如人有一分合怒底事，我却怒至三四分，便不是。以至哀乐爱恶欲皆能中节而无过：这便是性。〔道夫〕
    先生取近思录，指横渠“心统性情”之语以示学者。力行问曰：“心之未发，则属乎性；既发，则情也。”曰：“是此意。”因再指伊川之言曰：“心一也，有指体而言者，有指用而言者。”〔力行〕
    季通云：“‘心统性情’，不若云，心者，性情之统名。”〔端蒙〕
    横渠言：“凡物莫不有性，由通蔽开塞，所以有人物之别；由蔽有厚薄，故有智愚之别。”似欠了生知之圣。〔端蒙〕
    横渠此段不如吕与叔分别得分晓。吕曰：“蔽有浅深，故为昏明；蔽有开塞，故为人物。”〔闳祖〕
    或问：“通蔽开塞，张横渠吕芸阁说，孰为亲切？”曰：“与叔倒分明似横渠之说。看来塞中也有通处，如猿狙之性即灵，猪则全然蠢了，便是通蔽不同处。‘本乎天者亲上，本乎地者亲下。’如人头向上，所以最灵；草木头向下，所以最无知；禽兽之头横了，所以无知；猿狙稍灵，为他头有时也似人，故稍向得上。”〔夔孙〕
    敬子问：“‘“精义入神”，事豫吾内，求利吾外也。’‘求’字似有病，便有个先获底心。‘精义入神’，自然是能利吾外，何待於求？”曰：“然。当云‘所以利吾外也’。”李又曰：“系辞此已上四节，都是说咸卦。盖咸，只是自家感之他便应，非是有心於求人之应也。如上文往来屈伸，皆是此意。”〔亻选常ǖ诙卷。）
    精熟义理而造於神，事业定乎内，而乃所以求利乎外也；通达其用而身得其安，素利乎外，而乃所以致养其内也。盖内外相应之理。〔端蒙〕
    问“精义入神”一条。曰：“入神，是入至於微妙处。此却似向内做工夫，非是作用於外，然乃所以致用於外也。故尝谓门人曰：‘吾学既得於心，则修其辞；命辞无差，然後断事；断事无失，吾乃沛然。“精义入神”者，豫而已。’横渠可谓‘精义入神’。横渠云：‘阴阳二气推行以渐，谓化；阖辟不测，谓神。’伊川先生说神化等，却不似横渠较说得分明。”〔贺孙〕
    “事豫吾内。”事未至而先知其理之谓豫。〔学履〕
    用之问：“‘德不胜气，性命於气；德胜於气，性命於德。’前日见先生说，以‘性命’之‘命’为听命之‘命’。眉先生旧答潘恭叔书，以‘命’与‘性’字只一般，如言性与命也；所以後面分言‘性天德，命天理’。不知如何？”曰：“也是如此。但‘命’字较轻得些。”亻盐剩骸叭艚‘性命’作两字看，则‘於气’、‘於德’字，如何地说得来？则当云‘性命皆由於气，由於德’始得。”曰：“横渠文自如此。”〔亻选
    德性若不胜那气禀，则性命只由那气；德性能胜其气，则性命都是那德；两者相为胜负。盖其禀受之初，便如此矣。然亦非是元地头不浑全，只是气禀之偏隔著。故穷理尽性，则善反之功也。“性天德，命天理”，则无不是元来至善之物矣。若使不用修为之功，则虽圣人之才，未必成性。然有圣人之才，则自无不修为之理。〔端蒙〕
    问“德不胜气”一章。曰：“张子只是说性与气皆从上面流下来。自家之德，若不能有以胜其气，则攀浅械钡盟那所赋之气。若是德有以胜其气，则我之所以受其赋予者，皆是德。故穷理尽性，则我之所受，皆天之德；其所以赋予我者，皆天之理。气之不可变者，惟死生修天而已。盖死生修天，富贵贫贱，这却还他气。至‘义之於君臣，仁之於父子’，所谓‘命也，有性焉，君子不谓命也’。这个却须由我，不由他了。”〔道夫〕
    问：“‘穷理尽性，则性天德，命天理。’这处性、命如何分别？”曰：“性是以其定者而言，命是以其流行者而言。命便是水恁地流底，性便是将碗盛得来。大碗盛得多，小碗盛得少，净洁碗盛得清，温碗盛得浊。”〔贺孙〕
    “横渠言：‘形而後有气质之性，善反之，则天地之性存焉。’又曰：‘德不胜气，性命於气；德胜其气，性命於德。’又曰：‘性天德，命天理。’盖人生气禀自然不同，天非有殊，人自异禀。有学问之功则性命於德，不能学问，然後性命惟其气禀耳。”曰：“从前看‘性命於德’一句，意谓此性由其德之所命。今如此云，则是‘性命’二字皆是德也。”曰：“然。”〔力行〕
    横渠云：“所不可变者，惟寿夭耳。”要之，此亦可变。但大概如此。〔力行〕
    问：“‘莫非天也’，是兼统善恶而言否？”曰：“然。正所谓‘善固性也，然恶亦不可不谓之性’，二者皆出於天也。阳是善，阴是恶；阳是强，阴是弱；阳便清明，阴便昏浊。大抵阴阳有主对待而言之者，如阳是仁，阴是义之类。这又别是一样，是专就善上说，未有那恶时底说话。”顷之，复曰：“程先生云：‘视听思虑动作，皆天也。人但於其中要识得真与妄尔。’”〔道夫〕
    阳明胜则德性用，阴浊胜则物欲行。只将自家意思体验，便见得。人心虚静，自然清明；才为物欲所蔽，便阴阴地黑暗了，此阴浊所以胜也。〔谟〕
    “‘大其心，则能体天下之物。世人之心，止於见闻之狭，故不能体天下之物。唯圣人尽性，故不以所见所闻梏其心，故大而无外，其视天下无一物非我。’他只是说一个大与小。孟子谓‘尽心则知性，知天’，以此。盖尽心，则只是极其大；心极其大，则知性知天，而无有外之心矣。”道夫问：“今未到圣人尽心处，则亦莫当推去否？”曰：“未到那里，也须知说闻见之外，犹有我不闻不见底道理在。若不知闻见之外犹有道理，则亦如何推得？要之，此亦是横渠之意然，孟子之意则未必然。”道夫曰：“孟子本意，当以大学或问所引为正。”曰：“然。孟子之意，只是说穷理之至，则心自然极其全体而无馀，非是要大其心而後知性知天也。”道夫曰：“只如横渠所说，亦自难下手。”曰：“便是横渠有时自要恁地说，似乎只是悬空想像而心自然大。这般处，元只是格物多後，自然豁然有个贯通处，这便是‘下学而上达’也。孟子之意，只是如此。”〔道夫〕
    “大其心，则能遍体天下之物。”体，犹“仁体事而无不在”，言心理流行，脉络贯通，无有不到。苟一物有未体，则便有不到处。包括不尽，是心为有外。盖私意间隔，而物我对立，则虽至亲，且未必能无外矣。“故有外之心，不足以合天心。”〔端蒙〕
    问：“‘物有未体，则心为有外’，此‘体’字是体察之‘体’否？”曰：“须认得如何唤做体察。今官司文书行移，所谓体量、体究是这样‘体’字。”或曰：“是将自家这身入那事物里面去体认否？”曰：“然。犹云‘体群臣’也。伊川曰‘天理’二字，却是自家体贴出来’，是这样‘体’字。”〔亻选
    问：“‘物有未体，则心为有外。’‘体’之义如何？”曰：“此是置心在物中，究见其理，如格物、致知之义，与‘体、用’之‘体’不同。”〔木之〕
    横渠云：“物有未体，则心为有外。”又曰：“有外之心，不足以合天心。”盖天大无外，物无不包。物理所在，一有所遗，则吾心为有外，便与天心不相似。”〔道夫〕
    “世人之心止於见闻之狭，圣人尽性，不以见闻梏其心。”伯丰问：“如何得不以见闻梏其心？”曰：“张子此说，是说圣人尽性事。如今人理会学，须是有见闻，岂能舍此？先是於见闻上做工夫到，然後脱然贯通。盖寻常见闻，一事只知得一个道理，若到贯通，便都是一理，曾子是已。尽性，是论圣人事。”〔┿〕
    问“有外之心”。曰：“十分事做得七八分，便是有外。所以致知、格物者，要得无外也。”〔夔孙〕
    或问：“如何是‘有外之心’？”曰：“只是有私意，便内外格。只见得自家身己，凡物皆不与己相关，便是‘有外之心’。横渠此说固好。然只管如此说，相将便无规矩，无归著，入於邪遁之说。且如夫子为万世道德之宗，都说得语意平易，从得夫子之言，便是无外之实。若便要说天大无外，则此心便瞥入虚空里去了。”〔学蒙〕
    横渠言：“为德辨，为感速。”辨，犹子细；感速，言我之感发速也。〔端蒙〕
    “息有养，瞬有存。”言一息之间亦有养，一瞬之顷亦有存，如“造次颠沛必於是”之意，但说得太紧。〔端蒙〕
    西铭一篇，首三句却似人破义题。“天地之塞、帅”两句，恰似人做原题，乃一篇紧要处。“民吾同胞”止“无告者也”，乃统论如此。“于时保之”以下，是做处。〔端蒙〕
    “乾称父！坤称母！”厉声言“称”字。又曰：“以主上为我家里兄子，得乎！”〔节〕
    西铭解义云：“乾者，健而无息之谓；坤者，顺而有常之谓。”问：“此便是阳动阴静否？”曰：“此是阳动阴静之理。”〔端蒙〕
    “混然中处”，言混合无间，盖此身便是从天地来。〔端蒙〕
    “天地之塞吾其体，天地之帅吾其性。”塞，如孟子说“塞乎天地之间”。塞只是气。吾之体即天地之气。帅是主宰，乃天地之常理也。吾之性即天地之理。〔贺孙〕
    “吾其体，吾其性”，有我去承当之意。〔谟〕
    或问：“‘天地之帅吾其性’，先生解以‘乾健、坤顺为天地之志’。天地安得有志？”曰：“‘复其见天地之心’，‘天地之情可见’，安得谓天地无心、情乎！”或曰：“福善祸淫，天之志否？”曰：“程先生说‘天地以生物为心’，最好，此乃是无心之心也。”〔人杰〕
    西铭大要在“天地之塞吾其体，天地之帅吾其性”两句。塞是说气，孟子所谓“以直养而无害，则塞乎天地之间”，即用这个“塞”字。张子此篇，大抵皆古人说话集来。要知道理只有一个，道理，中间句句段段，只说事亲事天。自一家言之，父母是一家之父母；自天下言之，天地是天下之父母；通是一气，初无间隔。“民吾同胞，物吾与也。”万物虽皆天地所生，而人独得天地之正气，故人为最灵，故民同胞，物则亦我之侪辈。孟子所谓“亲亲而仁民，仁民而爱物”，其等差自然如此，大抵即事亲以明事天。〔贺孙〕
    问西铭之义。曰：“紧要血脉尽在‘天地之塞吾其体，天地之帅吾其性’两句上。上面‘乾称父’，至‘混然中处’是头，下面‘民吾同胞，物吾与也’，便是个项。下面便撒开说，说许多。‘大君者吾父母宗子’云云，尽是从‘民吾同胞物吾与也’说来。到得‘知化则善述其事，穷神则善继其志’，这志便只是那‘天地之帅吾其性’底志。为人子便要述得父之事，继得父之志，如此方是事亲如事天；便要述得天之事，继得天之志，方是事天。若是违了此道理，便是天之悖德之子；若害了这仁，便是天之贼子；若是济恶不悛，便是天之不才之子；若能践形，便是天之克肖之子。这意思血脉，都是从‘天地之塞吾其体，天地之帅吾其性’说。紧要都是这两句，若不是此两句，则天自是天，我自是我，有何干涉！”或问：“此两句，便是理一处否？”曰：“然。”〔亻选
    问：“西铭自‘乾称父，坤称母’，至‘民吾同胞，物吾与也’处，是仁之体；‘於时保之’以下，是做工夫处？”曰：“若言‘同胞吾与’了，便说著‘博施济众’，却不是。所以只说教人做工夫处只在敬与恐惧，故曰‘于时保之，子之翼也’。能常敬而恐惧，则这个道理自在。”又曰：“因事亲之诚，以明事天之道，只是譬喻出来。下面一句事亲，一句事天，如‘匪懈’、‘无忝’是事亲，‘不愧屋漏’、‘存心养性’是事天。下面说事亲，兼常变而言。如曾子是常，舜伯奇之徒皆变。此在人事言者如此，天道则不然，直是顺之无有不合者。”又问“理一而分殊”。“言理一而不言分殊，则为墨氏兼爱；言分殊而不言理一，则为杨氏为我。所以言分殊，而见理一底自在那里；言理一，而分殊底亦在，不相夹杂。”〔子蒙〕
    林闻一问：“西铭只是言仁、孝、继志、述事。”曰：“是以父母比乾坤。主意不是说孝，只是以人所易晓者，明其所难晓者耳。”〔木之〕
    问：“西铭说‘颍封人之锡类’，‘申生其恭’。二子皆不能无失处，岂能尽得孝道？”曰：“西铭本不是说孝，只是说事天，但推事亲之心以事天耳。二子就此处论之，诚是如此。盖事亲却未免有正有不正处。若天道纯然，则无正不正之处，只是推此心以奉事之耳。”〔取
    问：“西铭：‘无所逃而待烹。’申生未尽子道，何故取之？”先生曰：“天不到得似献公也。人有妄，天则无妄。若教自家死，便是理合如此，只得听受之。”〔夔孙〕
    答叔京“参乎”“伯奇”之语：“天命无妄；父母之命，有时而出於人欲之私。”〔方〕
    西铭要句句见“理一而分殊”。〔文蔚〕
    西铭通体是一个“理一分殊”，一句是一个“理一分殊”，只先看“乾称父”三字。一篇中错综此意。
    或问西铭“理一而分殊”。曰：“今人说，只说得中间五六句‘理一分殊’。据某看时，‘乾称父，坤称母’，直至‘存吾顺事，没吾宁也’，句句皆是‘理一分殊’。唤做‘乾称’、‘坤称’，便是分殊。如云‘知化则善述其事’，是我述其事；‘穷神则善继其志’，是我继其志。又如‘存吾顺事，没吾宁也’。以自家父母言之，生当顺事之，死当安宁之；以天地言之，生当顺事而无所违拂，死则安宁也；此皆是分殊处。逐句浑沦看，便是理一；当中横截断看，便见分殊。”因问：“如先生後论云：‘推亲亲之恩以示无我之公，因事亲之诚以明事天之实。’看此二句，足以包括西铭一篇之统体，可见得‘理一分殊’处分晓。”曰：“然。”又云：“以人之自有父母言之，则一家之内有许多骨肉宗族。如‘民吾同胞，物吾与也。大君者，吾父母宗子’以下，却是以天地为一大父母，与众人冢共底也。”〔焘〕
    道夫言：“看西铭，觉得句句是‘理一分殊’。曰：“合下便有一个‘理一分殊’，从头至尾又有一个‘理一分殊’，是逐句恁地。”又曰：“合下一个‘理一分殊’；截作两段，只是一个天人。”道夫曰：“他说‘乾称父，坤称母，予兹藐焉，乃混然中处’。如此，则是三个。”曰：“‘混然中处’则便是一个。许多物事都在我身中，更那里去讨一个乾坤？”问“塞”之与“帅”二字。曰：“塞，便是‘充塞天地’之‘塞’；帅，便是‘志者气之帅’之‘帅’。”问：“‘物吾与也’，莫是党与之‘与’？”曰：“然。”〔道夫〕
    西铭一篇，始末皆是“理一分殊”。以乾为父，坤为母，便是理一而分殊；“予兹藐焉，混然中处”，便是分殊而理一。“天地之塞吾其体，天地之帅吾其性”，分殊而理一；“民吾同胞，物吾与也”，理一而分殊。逐句推之，莫不皆然。某於篇末亦尝发此意。乾父坤母，皆是以天地之大，喻一家之小：乾坤是天地之大，父母是一家之小；大君大臣是大，宗子家相是小，类皆如此推之。旧尝看此，写作旁通图子，分为一截，上下排布，亦甚分明。〔谟〕
    一之问西铭“理一而分殊”。曰：“西铭自首至末，皆是‘理一而分殊’。乾父坤母，固是一理；分而言之，便见乾坤自乾坤，父母自父母，惟‘称’字便见异也。”又问：“自‘恶旨酒’至‘勇於从而顺令’，此六圣贤事，可见理一分殊乎？”曰：“‘恶旨酒’，‘育英才’，是事天；‘顾养’及‘锡类’则是事亲；每一句皆存两义，推类可见。”问：“‘天地之塞’，如何是‘塞’？”曰：“‘塞’与‘帅’字，皆张子用字之妙处。塞，乃孟子‘塞天地之间’；体，乃孟子‘气体之充’者；有一毫不满不足之处，则非塞矣。帅，即‘志，气之帅’，而有主宰之意。此西铭借用孟子论‘浩然之气’处。若不是此二句为之关纽，则下文言‘同胞’，言‘兄弟’等句，在他人中物，皆与我初何干涉！其谓之‘兄弟’、‘同胞’，乃是此一理与我相为贯通。故上说‘父母’，下说‘兄弟’，皆是其血脉过度处。西铭解二字只说大概，若要说尽，须因起疏注可也。”〔取
    问西铭分殊处。曰：“有父，有母，有宗子，有家相，此即分殊也。”〔节〕
    西铭大纲是理一而分自尔殊。然有二说：自天地言之，其中固自有分别；自万殊观之，其中亦自有分别。不可认是一理了，只滚做一看，这里各自有等级差别。且如人之一家，自有等级之别。所以乾则称父，坤则称母，不可弃了自家父母，却把乾坤做自家父母看。且如“民吾同胞”，与自家兄弟同胞，又自别。龟山疑其兼爱，想亦未深晓西铭之意。西铭一篇，正在“天地之塞吾其体，天地之帅吾其性”两句上。〔敬仲〕
    问西铭。曰：“更须子细看他说理一而分殊。而今道天地不是父母，父母不是天地，不得，分明是一理。‘乾道成男，坤道成女’，则凡天下之男皆乾之气，凡天下之女皆坤之气；从这里便彻上彻下都即是一个气，都透过了。”又曰：“‘继之者善’便是公共底，‘成之者性’便是自家得底。只是一个道理，不道是这个是，那个不是。如水中鱼，肚中水便只是外面水。”〔贺孙〕
    问：“西铭‘理一而分殊’，分殊，莫是‘民吾同胞，物吾与也’之意否？”曰：“民物固是分殊，须是就民物中又知得分殊。不是伊川说破，也难理会。然看久，自觉里面有分别。”
    用之问：“西铭所以‘理一分殊’，如民物则分‘同胞’、‘吾与’，大君家相，长幼残疾，皆自有等差。又如所以事天，所以长长幼幼，皆是推事亲从兄之心以及之，此皆是分殊处否？”曰：“也是如此。但这有两种看：这是一直看下，更须横截看。若只恁地看，怕浅了。‘民吾同胞’，同胞里面便有理一分殊底意；‘物吾与也’，吾与里面便有理一分殊底意。‘乾称父，坤称母’，道是父母，固是天气而地质；然与自家父母，自是有个亲疏；从这处便‘理一分殊’了。看见伊川说这意较多。龟山便正是疑‘同胞’、‘吾与’为近於墨氏，不知他‘同胞’、‘吾与’里面，便自分‘理一分殊’了。如公所说恁地分别分殊，‘殊’得也不大段。这处若不子细分别，直是与墨氏兼爱一般！”〔贺孙〕卓录云：“刘用之问：‘西铭“理一而分殊”。若大君宗子，大臣家相，与夫民、物等，皆是“理一分殊”否？’曰：‘如此看，亦是。但未深，当截看。如西铭劈头来便是“理一而分殊”。且“乾称父，坤称母”，虽以乾、坤为父母，然自家父母自有个亲疏，这是“理一而分殊”。等而下之，以至为大君，为宗子，为大臣家相，若理则一，其分未尝不殊。民吾同胞，物吾党与，皆是如此。龟山正疑此一著，便以民吾同胞，物吾党与，近于墨氏之兼爱。不知他同胞、同与里面，便有个“理一分殊”。若如公所说恁地分别，恐胜得他也不多。这处若不分别，直是与墨子兼爱一般！’”
    问：“西铭句句是‘理一分殊’，亦只就事天、事亲处分否？”曰：“是。‘乾称父，坤称母’，只下‘称’字，便别。这个有直说底意思，有横说底意思。‘理一而分殊’，龟山说得又别。他只以‘民吾同胞，物吾与’及‘长长幼幼’为理一分殊。”曰：“龟山是直说底意思否？”曰：“是。然龟山只说得头一小截；伊川意则阔大，统一篇言之。”曰：“何谓横说底意思？”曰“‘乾称父，坤称母’是也。这不是即那事亲底，便是事天底？”曰：“横渠只是借那事亲底来形容事天做个样子否？”曰：“是。”〔淳〕
    问：“向日曾以西铭仁孝之理请问，先生令截断横看。文蔚後来见得孝是发见之先，仁是天德之全。事亲如事天，即是孝；自此推之，事天如事亲，即仁矣。‘老吾老，幼吾幼’，自老老幼幼之心推之，至於疲癃残疾，皆如吾兄弟颠连而无告，方始尽。故以敬亲之心，不欺ウ室，不愧屋漏，以敬其天；以爱亲之心，乐天循理，无所不顺，以安其天；方始尽性。窃意横渠大意只是如此，不知是否？”曰：“他不是说孝，是将孝来形容这仁；事亲底道理，便是事天底样子。人且逐日自把身心来体察一遍，便见得吾身便是天地之塞，吾性便是天地之帅；许多人物生於天地之间，同此一气，同此一性，便是吾兄弟党与；大小等级之不同，便是亲疏远近之分。故敬天当如敬亲，战战兢兢，无所不至；爱天当如爱亲，无所不顺。天之生我，安顿得好，令我当贵崇高，便如父母爱我，当喜而不忘；安顿得不好，令我贫贱忧戚，便如父母欲成就我，当劳而不怨。”徐子融曰：“先生谓事亲是事天底样子，只此一句，说尽西铭之意矣！”〔文蔚〕
    西铭有个劈下来底道理，有个横截断底道理。（直卿疑之。窃意当时语意，似谓每句直下而观之，理皆在焉；全篇中断而观之，则上专是事天，下专是事亲，各有攸属。〔方子〕）
    圣人之於天地，如孝子之於父母。西铭。〔升卿〕
    西铭说，是形化底道理，此万物一源之性。太极者，自外而推入去，到此极尽，更没去处，所以谓之太极。〔谟〕
    问西铭：帅。（扌缧男匝浴＃┯搿＃ㄈ纭坝牍”“相与”之类。）于时保之。（畏天。）不忧。（乐天。）贼。（贼子。）济恶。（积恶。）化。（有迹。）神。（无迹。）旨酒。（欲也。）不弛劳。（横渠解“无施劳”亦作“弛”。）豫。（如後汉书言“天意未豫”。〔方〕）
    “龟山有论西铭二书，皆非，终不识‘理一’。至於‘称物平施’，亦说不著。（易传说是。）大抵西铭前三句便是纲要，了得，即句句上自有‘理一分殊’。”後来已有一篇说了。方云：“指其名者分之殊，推其同者理之一。”〔方〕
    林子武问：“龟山语录曰：‘西铭“理一而分殊”。知其理一，所以为仁；知其分殊，所以为义。’”先生曰：“仁，只是流出来底便是仁；各自成一个物事底便是义。仁只是那流行处，义是合当做处。仁只是发出来底；及至发出来有截然不可乱处，便是义。且如爱其亲，爱兄弟，爱亲戚，爱乡里，爱宗族，推而大之，以至於天下国家，只是这一个爱流出来；而爱之中便有许多等差。且如敬，只是这一个敬；便有许多合当敬底，如敬长、敬贤，便有许多分别。”又问礼。先生曰：“以其事物之宜之谓义，义之有节文之谓礼。且如诸侯七庙，大夫五庙，士二，这个便是礼；礼里面便有义。所以说：‘天命之谓性，率性之谓道，修道之谓教。’如中庸集略吕与叔所云：‘自是合当恁地。’知得亲之当爱，子之当慈，这便是仁；至於各爱其亲，各慈其子，这便是义。这一个物事分不得。流出来底便是仁，仁打一动，便是义礼智信当来。不是要仁使时，仁来用；要义使时，义来用，只是这一个道理，流出去自然有许多分别。且如心、性、情，而今只略略动著，便有三个物事在那里，其实只是一个物。虚明而能应物者，便是心；应物有这个道理，便是性；会做出来底，便是情，这只一个物事。”〔义刚〕
    龟山说“理一”似未透。据老幼及人一句，自将分殊都说了。但其意以老幼互相推及，所以然者同类也，但施置有先後耳。因说：“我老老幼幼，他亦老老幼幼，互相推及，天下岂有不治！此便是‘炀刂道’。”〔方〕
    谢艮斋说西铭“理一分殊”，在上之人当理会理一，在下之人当理会分殊。如此，是分西铭做两节了！艮斋看得西铭错。先生以为然。〔泳〕
    问东铭。曰：“此正如今法书所谓‘故失’两字。”因令道夫写作图子看：
    戏言出於思也，戏动作於谋也。发於声，见乎四支，谓非己心，不明也；欲人无己疑，不能也。
    过言非心也，过动非诚也。失於声，谬述其四体，谓己当然，自诬也；欲他人己从，诬人也。
    或者谓出于心者，归咎为己戏；失于思者，自诬为己诚。不知戒其出汝者，归咎其不出汝者，长遂且傲非，不智孰甚焉！
    问：“横渠语范巽之一段如何？”曰：“惟是今人不能‘脱然如大寐之得醒’，只是捉道理说。要之，也说得去，只是不透彻。”又曰：“正要常存意，使不忘，他释氏只是如此。然他逼拶得又紧。”直卿曰：“张子语比释氏更有穷理工夫在。”曰：“工夫固自在，也须用存意。”问直卿：“如何说‘存意不忘’？”曰：“只是常存不及古人意。”曰：“设此语者，只不要放倒此意尔。”〔道夫〕
    横渠：“未能立心，恶思多之致疑。”此说甚好，便见有次序处。必大录云：“盖云事固当考索。然心未有主，却泛然理会不得。”若是思虑纷然，趋向未定，未是个主宰，如何地讲学！〔┿〕
    问“未知立心，恶思多之致疑；既知所以立，恶讲治之不精”一章。曰：“未知立心，则或善或恶，故胡乱思量，惹得许多疑起；既知所立，则是此心已立於善而无恶，便又恶讲治之不精，又却用思。讲治之思，莫非在我这道理之内。如此，则‘虽勤而何厌’！‘所以急於可欲者’，盖急於可欲之善，则便是无善恶之杂，便是‘立吾心於不疑之地’。人之所以有疑而不果於为善者，以有善恶之杂；今既有善而无恶，则‘若决江河以利吾往’矣。‘逊此志，务时敏’，虽是低下著这心以顺他道理，又却抖擞起那精神，敏速以求之，则‘厥修乃来’矣。这下面云云，只是说一‘敏’字。”〔道夫〕
    “心大则百物皆通。”通，只是透得那道理去，病，则是窒碍了。〔端蒙〕
    居甫问：“‘心小则百物皆病。’如何是小？”曰：“此言狭隘则事有窒碍不行。如仁则流於姑息，义则入於残暴，皆见此不见彼。”〔可学〕
    “合内外，平物我，此见道之大端。”盖道只是致一公平之理而已。〔端蒙〕
    问：“横渠‘物怪神奸’书，先生提出‘守之不失’一句。”曰：“且要守那定底。如‘精气为物，游魂为变’，此是鬼神定说。又如孔子说‘非其鬼而祭之谄也’，‘敬鬼神而远之’等语，皆是定底。其他变处，如未晓得，且当守此定底。如前晚说怪，便是变处。”〔淳〕第三卷。
    横渠所谓“物怪神奸”不必辨，且只“守之不失”。如“精气为物，游魂为变”，此是理之常也。“守之勿失”者，以此为正，且恁地去，他日当自见也。若“委之无穷，付之不可知”，此又溺於茫昧，不能以常理为主者也。伯有为厉，别是一种道理。此言其变，如世之妖妄者也。〔谟〕
    问：“颜子心粗之说，恐太过否？”曰：“颜子比之众人纯粹，比之孔子便粗。如‘有不善未尝不知，知之未尝复行’，是他细腻如此。然犹有这不善，便是粗。伊川说‘未能“不勉而中，不思而得”，便是过’一段，说得好。”〔淳〕
    近思录云，颜子心粗。颜子尚有此语，人有一毫不是，便是心粗。〔寿昌〕
    问：“横渠说：‘客虑多而常心少，习俗之心胜而实心未完。’所谓客虑与习俗之心，有分别否？”曰：“也有分别：客虑是泛泛思虑，习俗之心，便是从来习染偏胜底心。实心是义理底心。”〔亻选常ǖ谒木怼＃
    问“敦笃虚静者仁之本”。曰：“敦笃虚静，是为仁之本。”〔亻选
    问“湛一气之本，攻取气之欲”。曰：“湛一，是未感物之时，湛然纯一，此是气之本。攻取，如目之欲色，耳之欲声，便是气之欲。”曰：“攻取，是攻取那物否？”曰：“是。”〔淳〕（第五卷。）
    问：“横渠谓：‘世之病难行者，以亟夺富人之田为辞。然处之有术，期以数年，不刑一人而可复。’不审井议之行於今，果如何？”曰：“讲学时，且恁讲。若欲行之，须有机会。经大乱之後，天下无人，田尽遍官，方可给与民。如唐口分世业，是从魏晋积乱之极，至元魏及北齐後周，乘此机方做得。荀悦汉纪一段正说此意，甚好。若平世，则诚为难行。”黄丈问：“东坡破此论，只行限田之法，如何？”曰：“都是胡说！作事初如雷霆霹雳，五年後犹放缓了。况限田之法虽举於今，明年便淡似今年，後年又淡似明年，一年淡一年，便寝矣。若欲行之，须是行井田；若不能行，则且如今之俗。必欲举限田之法，此之谓戏论！且役法犹行不得：往年贵贱通差，县吏呈单子，首曰‘第一都保正蒋芾’，因此不便，竟罢。况於田，如何限得？林勋本政书一生留意此事，後在广中作守，画作数井。然广中无人烟，可以如此。”〔淳〕义刚录别出。（第九卷。）
    安卿问：“横渠复井田之说如何？”曰：“这个事，某皆不曾敢深考。而今只是差役，尚有万千难行处；莫道便要夺他田，他岂肯！且如寿皇初要令官户亦作保正。其时蒋侍郎作保正，遂令人书‘保正蒋芾’，後来此令竟不行。且如今有一大寄居作保正，县道如何敢去追他家人？或又说，将钱问富人买田来均，不知如何得许多钱。荀悦便道，行井田须是大乱之後，如高光之时，杀得无人後，田便无归，从而来均。此说也是。”义刚问：“东坡限田之说如何？”曰：“那个只是乱说！而今立法如霹雳，後三五年去，便放缓了。今立限田时，直是三二十年事；到那时去，又不知如何。而今若要行井田，则索性火急做；若不行，且依而今样。那限田只是个戏论，不可行。林勋作本政书，一生留意此事，後守广郡，亦画得数井。然广中无人烟，可以如此。”〔义刚〕
    横渠若制井田，毕竟繁。使伊川为之，必简易通畅。观“古不必验”之言可见。〔方〕
    问横渠“言有无，诸子之陋也”。曰：“无者无物，却有此理；有此理，则有矣。老氏乃云‘物生於有，有生於无’，和理也无，便错了！”〔可学〕第十三卷。
    ●卷九十九・张子书二
    （非类入近思者别为此卷。）
    正蒙有差分晓底看。〔节〕
    或问：“正蒙中说得有病处，还是他命辞不出有差？还是见得差？”曰：“他是见得差。如曰‘“继之者善也”，方是“善恶混”’云云。‘“成之者性”，是到得圣人处，方是成得性，所以说“知礼成性而道义出”。’似这处，都见得差了。”〔贺孙〕
    正蒙所论道体，觉得源头有未是处，故伊川云：“过处乃在正蒙。”答书之中云：“非明睿所照，而考索至此。”盖横渠却只是一向苦思求将向前去，却欠涵泳以待其义理自形见处。如云“由气化有道之名”，说得是好；终是生受辛苦，圣贤便不如此说。试教明道说，便不同。如以太虚太和为道体，却只是说得形而下者，皆是“发而皆中节谓之和”处。〔┿〕
    横渠教人道：“夜间自不合睡；只为无可应接，他人皆睡了，己不得不睡。”他做正蒙时，或夜里默坐彻晓。他直是恁地勇，方做得。因举曾子“任重道远”一段，曰：“子思曾子直恁地，方被他打得透。”〔А
    横渠作正蒙时，中夜有得，亦须起写了，方放下得而睡。不然，放不下，无安著处。
    正蒙说道体处，如“太和”、“太虚”、“虚空”云者，止是说气。说聚散处，其流乃是个大轮回。盖其思虑考索所至，非性分自然之知。若语道理，惟是周子说“无极而太极”最好。如“由太虚有天之名，由气化有道之名，合虚与气有性之名，合性与知觉有心之名”，亦说得有理。“由气化有道之名”，如所谓“率性之谓道”是也。然使明道形容此理，必不如此说。伊川所谓“横渠之言诚有过者，乃在正蒙”；“以清虚一大为万物之原，有未安”等语，概可见矣。〔人杰〕
    问：“横渠说‘太和所谓道’一段，考索许多亦好。其後乃云：‘不如野马蛆浚不足谓之太和’，却说倒了。”曰：“彼以太和状道体，与发而中节之和何异！”〔人杰〕
    问：“横渠‘太虚’之说，本是说无极，却只说得‘无字’。”曰：“无极是该贯虚实清浊而言。‘无极’字落在中间，‘太虚’字落在一边了，便是难说。圣人熟了说出，便恁地平正，而今把意思去形容他，却有时偏了。明道说：‘气外无神，神外无气。谓清者为神，则浊者非神乎？’後来亦有人与横渠说。横渠却云：‘清者可以该浊，虚者可以该实。’却不知‘形而上者’还他是理，‘形而下者’还他是器。既说是虚，便是与实对了；既说是清，便是与浊对了。如左丞相大得右丞相不多。”问曰：“无极且得做无形无象说？”曰：“虽无形，却有理。”又问：“无极、太极，只是一物？”曰：“本是一物，被他恁地说，却似两物。”〔夔孙〕
    横渠说道，止於形器中拣个好底说耳。谓清为道，则浊之中果非道乎？“客感客形”与“无感无形”，未免有两截之病。圣人不如此说，如曰“形而上者谓之道”，又曰“一阴一阳之谓道”。〔人杰〕
    言“客感客形”与“无感无形”，未免分截作两段事。圣人不如此说，只说“形而上，形而下”而已，故又曰“一阴一阳之谓道”。盖阴阳虽是器，而与道初不相离耳。道与器，岂各是一物乎？〔┿〕
    问“太虚不能无气”一段。曰：“此难理会。若看，又走作去里。”〔去伪〕
    问：“‘气聚则离明得施而有形，气不聚则离明不得施而无形。’离明，何谓也？”曰：“此说似难晓。有作日光说，有作目说。看来只是气聚则目得而见，不聚则不得而见，易所谓‘离为目’是也。”先生因举“方其形也，有以知幽之因；方其不形也，有以知明之故”，“合当言‘其形也，有以知明之故；其不形也，有以知幽之因’方是。却反说，何也？盖以形之时，此幽之因已在此；不形之际，其明之故已在此。聚者散之因，散者聚之故。”一之。韧。
    问：“横渠云：‘太虚即气。’太虚何所指？”曰：“他亦指理，但说得不分晓。”曰：“太和如何？”曰：“亦指气。”曰：“他又云‘由昧者指虚空为性，而不本天道’，如何？”曰：“既曰道，则不是无，释氏便直指空了。大要渠当初说出此道理多误。”〔可学〕
    正蒙中“地纯阴，天浮阳”一段，说日月五星甚密。〔闳祖〕（参两篇。）
    横渠云：“天左旋，处其中者顺之，少迟则反右矣。”此说好。〔闳祖〕
    横渠言“阴聚之，阳必散之”一段，却见得阴阳之情。〔┿〕
    横渠云：“阳为阴累，则相持为雨而降。”阳气正升，忽遇阴气，则相持而下为雨。盖阳气轻，阴气重，故阳气为阴气压坠而下也。“阴为阳得，则飘扬为愣升。”阴气正升，忽遇阳气，则助之飞腾而上为阋病！耙跗凝聚，阳在内者不得出，则奋击而为雷霆。”阳气伏於阴气之内不得出，故爆开而为雷也。“阳在外者不得入，则周旋不舍而为风。”阴气凝结於内，阳气欲入不得，故旋绕其外不已而为风，至吹散阴气尽乃已也。“和而散，则为霜雪雨露；不和而散，则为戾气а霾。”戾气，飞雹之类；а霾，黄雾之类；皆阴阳邪恶不正之气，所以雹水秽浊，或青黑色。〔亻选
    问：“横渠言：‘帝天之命，主於民心。’”曰：“皆此理也。民心之所向，即天心之所存也。”〔人杰〕（天道篇。）
    问：“横渠谓：‘鬼神者，往来屈伸之意，故天曰神，地曰示，人曰鬼。’‘示’字之义如何？”曰：“说文‘示’字，以有所示为义，故‘视’字从‘示’。天之气生而不息，故曰神；地之气显然示人，故曰示。向尝见三舍时举子易义中有云：‘一而大，谓之天，二而小，谓之地。’二而小，即‘示’字也，恐是字说。”又曰‘天曰神，地曰示’者，盖其气未尝或息也。人鬼则其气有所归矣。”〔广〕（神化篇。）
    林问：“‘神为不测，故缓辞不足以尽神；化为难知，故急辞不足以体化。’如何是缓辞、急辞？”曰：“神自是急底物事，缓辞如何形容之？如‘阴阳不测之谓神’，‘神无方，易无体’，皆是急辞。化是渐渐而化，若急辞以形容之，则不可。”〔取
    林问：“象若非气，指何为象？时若非象，指何为时”云云。答曰：“且如天地日月，若无这气，何以撑住得成这象？象无晦明，何以别其为昼夜？无寒无暑，何以别其为冬夏？”〔取
    “天气降而地气不接，则为雾；地气升而天气不接，则为蕖！奔礼运注。“声者，气形相轧而成。两气，风雷之类；两形，桴鼓之类；气轧形，如笙簧之类；形轧气，如羽扇敲矢之类，是皆物感之良能，人习之而不察耳。”〔至〕动物篇。
    问：“横渠说：‘天性在人，犹水性之在冰，凝释虽异，为理一也。’又言：‘未尝无之谓体，体之谓性。’先生皆以其言为近释氏。冰水之喻，有还元反本之病，云近释氏则可。‘未尝无之谓体，体之谓性’，盖谓性之为体本虚，而理未尝不实，若与释氏不同。”曰：“他意不是如此，亦谓死而不亡耳。”〔文蔚〕（诚明篇。）
    问：“张子冰水之说，何谓近释氏？”曰：“水性在冰只是冻，凝成个冰，有甚造化？及其释，则这冰复归於水，便有迹了。与天性在人自不同。”曰：“程子‘器受日光’之说便是否？”曰：“是。除了器，日光便不见，却无形了。”〔淳〕
    问：“横渠谓‘所不能无感首无性’。性只是理，安能感？恐此言只可名‘心’否？”曰：“横渠此言虽未亲切，然亦有个模样。盖感固是心，然所以感者，亦是此心中有此理，方能感。理便是性，但将此句要来解性，便未端的。如伊川说‘仁者天下之正理’；又曰：‘仁者，天下之公，善之本也。’将此语来赞咏仁，则可；要来正解仁，则未亲切。如义，岂不是天下之正理！”〔淳〕
    问：“横渠言‘物所不能无感谓性’，此语如何？”曰：“有此性，自是因物有感。见於君臣父子日用事物当然处，皆感也，所谓‘感而遂通’是也。此句对了‘天所不能自已谓命’。盖此理自无息止时，昼夜寒暑。无一时停，故‘逝者如斯’，而程子谓‘与道为体’。这道理，今古昼夜无须臾息，故曰‘不能已’。”〔铢〕
    问：“闻见之知，非德性之知。他便把博物多能作闻见之知。若如学者穷理，岂不由此至德性之知？”曰：“自有不由闻见而知者。”〔可学〕（大心篇。）
    问横渠“耳目知，德性知”。曰：“便是差了。虽在闻见，亦同此理。不知他资质如此，何故如此差！”某云：“吕与叔难晓处似横渠，好处却多。”曰：“他又曾见伊川。”某云：“他更在得一二十年，须传得伊川之学。”曰：“渠集中有与苏季明一书，可疑，恐曾学佛。”〔可学〕
    贺孙再问前夜所说横渠圣人不教人避凶处吉，亦以正信胜之之语。伯谟云：“此可以破世俗利害之说。合理者无不吉，悖理者无不凶。然其间未免有相反者，未有久而不定也。”先生因云：“诸葛诚之却道吕不韦春秋好，道他措置得事好。却道董子‘正其义不谋其利，明其道不计其功’说不是。他便说，若是利成，则义自在其中；功成，则道自在其中。”〔贺孙〕（大易篇。）
    问横渠说“遇”。曰：“他便说，命就理说。”曰：“此遇乃是命。”曰：“然。命有二：有理，有气。”曰：“子思‘天命之谓性’是理，孟子是带气说。”曰：“然”。〔可学〕乾称篇。
    “横渠言遇，命是天命，遇是人事，但说得亦不甚好，不如孟子。”某又问。曰：“但不知他说命如何。”〔可学〕
    横渠辟释氏轮回之说。然其说聚散屈伸处，其弊却是大轮回。盖释氏是个个各自轮回，横渠是一发和了，依旧一大轮回。吕与叔集中亦多有此意思。〔┿〕
    横渠所谓“立得心”，只是作得主底意思。〔端蒙〕以下理窟篇语录并杂录。
    问横渠“得尺守尺，得寸守寸”之说。曰：“不必如此，且放宽地步。不成读书得一句且守一句！须一面居敬持养将去。”〔德明〕
    用之问“虚者，仁之原。”曰：“此如‘“克己复礼”为仁’，又如‘太极动而生阳’。”〔子蒙〕
    问“虚者，仁之原”。曰：“虚只是无欲，故虚。虚明无欲，此仁之所由生也。”又问：“此‘虚’字与‘一大清虚’之‘虚’如何？”曰：“这虚也只是无欲，渠便将这个唤做道体。然虚对实而言，却不似形而上者。”〔铢〕
    问：“横渠有‘清虚一大’之说，又要兼清浊虚实。”曰：“渠初云‘清虚一大’，为伊川诘难，乃云‘清兼浊，虚兼实，一兼二，大兼小’。渠本要说形而上，反成形而下，最是於此处不分明。如参两云，以参为阳，两为阴，阳有太极，阴无太极。他要强索精思，必得於己，而其差如此。”又问：“横渠云‘太虚即气’，乃是指理为虚，似非形而下。”曰：“纵指理为虚，亦如何夹气作一处？”问：“西铭所见又的当，何故却於此差？”曰：“伊川云：‘譬如以管窥天，四旁虽不见，而其见处甚分明。’渠他处见错，独於西铭见得好。”〔可学〕
    或问：“横渠先生‘清虚一大’之说如何？”曰：“他是拣那大底说话来该摄那小底，却不知道才是恁说，便偏了；便是形而下者，不是形而上者。须是兼清浊、虚实、一二、小大来看，方见得形而上者行乎其间。”
    横渠“清虚一大”却是偏。他後来又要兼清浊虚实言，然皆是形而下。盖有此理，则清浊、虚实皆在其中。〔可学〕
    横渠说气“清虚一大”，恰似道有有处，有无处。须是清浊、虚实、一二、大小皆行乎其间，乃是道也。其欲大之，乃反小之！〔方〕
    陈後之问：“横渠‘清虚一大’，恐入空去否？”曰：“也不是入空。他都向一边了。这道理本平正，清也有是理，浊也有是理，虚也有是理，实也有是理：皆此理之所为也。他说成这一边有，那一边无，要将这一边去管那一边。”〔淳〕
    “清虚一大”，形容道体如此。道兼虚实言，虚只说得一边。〔闳祖〕
    横渠言“清虚一大为道体”，是於形器中拣出好底来说耳。遗书中明道尝辨之。〔┿〕
    “或者别立一天”，疑即是横渠。〔可学〕
    问横渠说虚。云：“亦有个意思，只是难说。要之，只‘动而无动，静而无静’说为善。横渠又说‘至虚无应’，有病。”〔方〕
    问：“‘中虚，信之本；中实，信之质’，如何？”曰：“只看‘中虚’‘中实’字，便见本、质之异。中虚，是无事时虚而无物，故曰中虚；若有物，则不谓之中虚。自中虚中发出来，皆是实理，所以曰中实。”〔焘〕
    问“中虚，信之本”。曰：“中虚，只是自家无私主，故发出来无非真实。才有些私於中，便不虚不信矣。”〔焘〕
    问：“心如何能通以道，使无限量。”曰：“心不是横门硬迸教大得。须是去物欲之蔽，则清明而无不知；穷事物之理，则脱然有贯通处。横渠曰‘不以闻见梏其心’，‘大其心，则能体天下之物’。所谓‘通之以道’，便是脱然有贯通处。若只守闻见，便自然狭窄了。”〔┿〕
    问“心包诚”一段。曰：“是横渠说话，正如‘心小性大’之意。”〔可学〕
    横渠云：“以诚包心，不若以心包诚。”是他看得忒重，故他有“心小性大”之说。〔道夫〕
    因看语录“心小性大，心不弘於性，滞於知思”说，及上蔡云“心有止”说，遂云：“心有何穷尽？只得此本然之体，推而应事接物，皆是。故於此知性之无所不有，知天亦以此。因省李先生云：‘尽心者，如孟子见齐王问乐，则便对云云；言货色，则便对云云；每遇一事，便有以处置将去，此是尽心。’旧时不之晓，盖此乃尽心之效如此。得此本然之心，则皆推得去无穷也。如‘见牛未见羊’说，苟见羊，则亦便是此心矣。”〔方〕
    横渠云：“以道体身，非以身体道。”盖是主於义理，只知有义理，却将身只做物样看待。谓如先理会身上利害是非，便是以身体道。如颜子“非礼勿视”，便只知有礼，不知有己耳。〔┿〕
    问横渠说“以道体身”等处。曰：“只是有义理，直把自家作无物看。伊川亦云：‘除却身，只是理。’悬空只是个义理。”〔人杰〕
    横渠云：“学者识得仁体後，如读书讲明义理，皆是培壅。”且只於仁体上求得一个真实，却亻尽有下工夫处也。〔谟〕
    道夫问：“张子云：‘以心克己，即是复性，复性便是行仁义。’窃谓克己便是克去私心，却云‘以心克己’，莫剩却‘以心’两字否？”曰：“克己便是此心克之。公但看‘为仁由己，而由人乎哉’，非心而何？‘言忠信，行笃敬，立则见其参於前，在舆则见其倚於衡’，这不是心，是甚么？凡此等皆心所为，但不必更著‘心’字。所以夫子不言心，但只说在里，教人做。如吃饭须是口，写字须是手，更不用说口吃手写。”又问：“‘复性便是行仁义。’复是方复得此性，如何便说行得？”曰：“既复得此性，便恁地行。才去得不仁不义，则所行便是仁义，那得一个在不仁不义与仁义之中底物事？不是人欲，便是天理；不是天理，便是人欲。所以谓‘欲知舜与之分者，无他，利与善之间也’。所隔甚不多，但圣贤把得这界定尔。”〔道夫〕
    ●卷一百・邵子之书
    康节学於李挺之，请曰：“愿先生微开其端，毋竟其说。”又恐是李学於穆时说。此意极好。学者当然须是自理会出来，便好。〔方〕
    “伊川之学，於大体上莹彻，於小小节目上犹有疏处。康节能尽得事物之变，却於大体上有未莹处。”用之云：“康节善谈易，一作“说易极好”。见得透彻。”曰：“然。伊川又轻之，尝有简与横渠云：‘尧夫说易好听。今夜试来听它说看。’某尝说，此便是伊川不及孔子处。只观孔子便不如此。”〔亻选彻阃。
    或言：“康节心胸如此快活，如此广大，如何得似他？”曰：“它是甚么样做工夫！”〔亻选
    问：“近日学者有厌拘检，乐舒放，恶精详，喜简便者，皆欲慕邵尧夫之为人。”曰：“邵子这道理，岂易及哉！他腹里有这个学，能包括宇宙，终始古今，如何不做得大？放得下？今人却恃个甚後敢如此！”因诵其诗云：“‘日月星辰高照耀，皇王帝伯大铺舒。’可谓人豪矣！”〔大雅〕
    厚之问：“康节只推到数？”曰：“然。”某问：“须亦窥见理？”曰：“虽窥见理，却不介意了。”〔可学〕
    问：“康节学到‘不惑’处否？”曰：“康节又别是一般。圣人知天命以理，他只是以术。然到得术之精处，亦非术之所能尽。然其初只是术耳。”〔〕
    “邵康节，看这人须极会处置事，被他神闲气定，不动声气，须处置得精明。他气质本来清明，又养得来纯厚，又不曾枉用了心。他用那心时，都在紧要上用。被他静极了，看得天下之事理精明。尝於百原深山中辟书斋，独处其中。王胜之常乘月访之，必见其灯下正襟危坐，虽夜深亦如之。若不是养得至静之极，如何见得道理如此精明！只是他做得出来，须差异。季通尝云：‘康节若做，定是四公、八辟、十六侯、三十二卿、六十四大夫，都是加倍法。’想得是如此。想见他看见天下之事，才上手来，便成四截了。其先後缓急，莫不有定；动中机会，事到面前，便处置得下矣。康节甚喜张子房，以为子房善藏其用。以老子为得易之体，以孟子为得易之用，合二者而用之，想见善处事。”问：“不知真个用时如何？”曰：“先时说了，须差异。须有些机权术数也。”〔亻选
    直卿问：“康节诗，尝有庄老之说，如何？”曰：“便是他有些子这个。”曰：“如此，莫於道体有异否？”曰：“他尝说‘老子得易之体，孟子得易之用’，体、用自分作两截。”曰：“他又说经纶，如何？”曰：“看他只是以术去处得这事恰好无过，如张子房相似，他所以极口称赞子房也。二程谓其粹而不杂。以今观之，亦不可谓不杂。”曰：“他说风花雪月，莫是曾点意思否？”曰：“也是见得眼前这个好。”录云：“舜功云：‘尧夫似曾点。’曰：‘他又有许多骨董。’”曰：“意其有‘与自家意思一般’之意。”曰：“也是它有这些子。若不是，却浅陋了。”〔道夫〕
    问：“程子谓康节‘空中楼阁’。”曰：“是四通八达。方子录云：“言看得四通八达。”庄子比康节亦仿彳弗相似。然庄子见较高，气较豪。他是事事识得了，又却蹴踏著，以为不足为。康节略有规矩。然其诗云：‘宾朋莫怪无拘检，真乐攻心不柰何。’不知是何物攻他心。”〔佐〕
    “康节之学，近似释氏，但却又挨傍消息盈虚者言之。”问：“击壤序中‘以道观道’等语，是物各付物之意否？”曰：“然。盖自家都不犯手之意。道是指阴阳运行者言之。”又问：“如此，则性与心身都不相管摄，亡者自亡，存者自存否？”曰：“某固言其与佛学相近者，此也。”又曰：“康节凡事只到半中央便止，如‘看花切勿看离披’，是也。如此，则与张子房之学相近。”曰：“固是。康节自有两三诗称赞子房。”曰：“然则与杨氏为我之意何异？”先生笑而不言。〔必大〕
    因论康节之学，曰：“似老子。只是自要寻个宽间快活处，人皆害它不得。後来张子房亦是如此。方众人纷廊湃攀保它自在背处。”人杰因问：“击壤集序有‘以道观性，以性观心，以心观身，以身观物；治则治矣，犹未离乎害也’。上四句自说得好，却云‘未离乎害’。其下云：‘不若以道观道，以性观性，以心观心，以身观身，以物观物；虽欲相伤，其可得乎？若然，则以家观家，以国观国，以天下观天下，亦从而可知也。’恐如上四句，似合圣人之中道；‘以道观道’而下，皆付之自然，未免有差否？”曰：“公且说前四句。”曰：“性只是仁义礼智，乃是道也。心则统乎性，身则主乎心，此三句可解。至於物，则身之所资以为用者也。”曰：“此非康节之意。既不得其意，如何议论它？”人杰因请教。先生曰：“‘以道观性’者，道是自然底道理，性则有刚柔善恶参差不齐处，是道不能以该尽此性也。性有仁义礼智之善，心却千思万虑，出入无时，是性不能以该尽此心也。心欲如此，而身却不能如此，是心有不能检其身处。以一身而观物，亦有不能尽其情状变态处，此则未离乎害之意也。且以一事言之：若好人之所好，恶人之所恶，是‘以物观物’之意；若以己之好恶律人，则是‘以身观物’者也。”又问：“如此，则康节‘以道观道’等说，果为无病否？”曰：“谓之无病不可，谓之有病亦不可。若使孔孟言之，必不肯如此说。渠自是一样意思。如‘以天下观天下’，其说出於老子。”又问：“如此，则‘以道观性，以性观心，以心观身’三句，义理有可通者，但‘以身观物’一句为不可通耳。”曰：“若论‘万物皆备於我’，则‘以身观物’，亦何不可之有？”〔人杰〕
    康节本是要出来有为底人，然又不肯深犯手做。凡事直待可做处，方试为之；才觉难，便拽身退，正张子房之流。〔必大〕
    问：“‘尧夫之学似扬雄’，如何？”曰：“以数言。”〔可学〕
    某看康节易了，都看别人底不得。他说“太极生两仪，两仪生四象”，又都无玄妙，只是从来更无人识。扬子太玄一玄、三方、九州、二十七部、八十一家，亦只是这个。他却识，只是他以三为数，皆无用了。他也只是见得一个粗底道理，後来便都无人识。老氏“道生一，一生二，二生三”，亦剩说了一个道。便如太极生阳，阳生阴，至二生三，又更都无道理。後来五峰又说一个云云，便是“太极函三为一”意思。〔贺孙〕
    康节之学似扬子恪Ｌ玄拟易，方、州、部、家，皆自三数推之。玄为之首，一以生三为三方，三生九为九州，九生二十七为二十七部，九九乘之，斯为八十一家。首之以八十一，所以准六十四卦；赞之以七百二十有九，所以准三百八十四爻，无非以三数推之。康节之数，则是加倍之法。〔谟〕
    康节其初想只是看得“太极生两仪，两仪生四象”。心只管在那上面转，久之理透，想得一举眼便成四片。其法，四之外又有四焉。凡物才过到二之半时，便烦恼了，盖已渐趋於衰也。谓如见花方蓓蕾，则知其将盛；既开，则知其将衰；其理不过如此。谓如今日戌时，从此推上去，至未有天地之始；从此推下去，至人消物尽之时。盖理在数内，数又在理内。康节是他见得一个盛衰消长之理，故能知之。若只说他知得甚事，如欧阳叔弼定谥之类，此知康节之浅陋者也。程先生有一柬说先天图甚有理，可试往听他就看。观其意，甚不把当事。然自有易以来，只有康节说一个物事如此齐整。如扬子闾玄便零星补凑得可笑！若不补，又却欠四分之一；补得来，又却多四分之三。如潜虚之数用五，只似如今算位一般。其直一画则五也，下横一画则为六，横二画则为七，盖亦补凑之书也。〔方子〕
    或问康节数学。曰：“且未须理会数，自是有此理。有生便有死，有盛必有衰。且如一朵花，含蕊时是将开，略放时是正盛，烂熳时是衰谢。又如看人，即其气之盛衰，便可以知其生死。盖其学本於明理，故明道谓其‘观天地之运化，然後颓乎其顺，浩然其归’。若曰渠能知未来事，则与世间占覆之术何异？其去道远矣！其知康节者末矣！扒他玩得此理熟了，事物到面前便见，便不待思量。”又云：“康节以四起数，叠叠推去，自易以後，无人做得一物如此整齐，包括得尽。想他每见一物，便成四片了。但才到二分以上便怕，乾卦方终，便知有个窈筘岳础８窃邓於起处推将来，至交接处看得分晓。”广云：“先生前日说康节之学与周子程子少异处，莫正在此否？若是圣人，则处乾时，自有个处乾底道理；处窈笫保自有个处窈蟮椎览矸瘢俊痹唬骸叭弧！薄补恪
    问：“先生说邵尧夫看天下物皆成四片，如此，则圣人看天下物皆成两片也。”曰：“也是如此，只是阴阳而已。”〔广〕
    论皇极经世：“乃一元统十二会，十二会统三十运，三十运统十二世，一世统三十年，一年统十二月，一月统三十日，一日统十二辰：是十二与三十迭为用也。”因云：“季通以十三万九千六百之数为日分。”〔植〕
    尧至今方三千年。邵历一万年为一会。〔扬〕
    易是卜筮之书，皇极经世是推步之书。经世以十二辟卦管十二会，绷定时节，却就中推吉凶消长。尧时正是乾卦九五，其书与易自不相干。只是加一倍推将去。〔方子〕
    笪室子刖世书同异。曰：“易是卜筮。经世是推步，是一分为二，二分为四，四分为八，八分为十六，十六分为三十二，又从里面细推去。”〔节〕
    叔器问：“经世书‘水火土石’，石只是金否？”曰：“它分天地间物事皆是四：如日月星辰，水火土石，雨风露雷，皆是相配。”又问：“金生水，如石中出水，是否？”曰：“金是坚凝之物，到这里坚实後，自拶得水出来。”又问：“伯温解经世书如何？”曰：“他也只是说将去，那里面曲折精微，也未必晓得。康节当时只说与王某，不曾说与伯温。模样也知得那伯温不是好人。”〔义刚〕
    因论皇极经世，曰：“尧夫以数推，亦是心静知之。如董五经之类，皆然。”曰：“程先生云，须是用时知之。”曰：“用则推测。”因举兴化妙应知未来之事。曰：“如此又有术。”〔可学〕
    皇极经世纪年甚有法。史家多言秦废太后，逐穰侯。经世书只言“秦夺宣太后权”。伯恭极取之，盖实不曾废。〔方子〕
    康节渔樵问对无名公序与一两篇书，次第将来刊成一集。〔节〕
    “‘天何依？’曰：‘依乎地。’‘地何附？’曰：‘附乎天。’‘天地何所依附？’曰：‘自相依附。天依形，地依气。’”所以重复而言不出此意者，唯恐人於天地之外别寻去处故也。天地无外，所谓“其形有涯，而其气无涯”也。为其气极紧，故能扛得地住；不然，则坠矣。气外须有躯壳甚厚，所以固此气也。今之地动，只是一处动，动亦不至远也。〔谟〕
    舜弼问“天依地，地依气”。曰：“恐人道下面有物。天行急，地阁在中。”〔可学〕
    “古今历家，只是推得个阴阳消长界分尔，如何得似康节说得那‘天依地，地附天，天地自相依附，天依形，地附气’底几句？向尝以此数语附於通书之後。钦夫见之，殊不以为然，曰：‘恐说得未是。’某云：‘如此，则试别说几句来看。’”广云：“伊川谓，自古言数者，至康节方说到理上。”曰：“是如此。如扬子阋嗦约到理上，只是不似康节精。”〔广〕
    问：“康节云：‘雨化物之走，风化物之飞，露化物之草，雷化物之木。’此说是否？”曰：“想且是以大小推排匹配去。”问：“伊川云：‘露是金之气。’”曰：“露自是有清肃底气象。古语云：‘露结为霜。’今观之诚然。伊川云不然，不知何故。盖露与霜之气不同：露能滋物，霜能杀物也。又雪霜亦有异：霜则杀物，雪不能杀物也。雨与露亦不同：雨气昏，露气清。气蒸而为雨，如饭甑盖之，其气蒸郁而汗下淋漓；气蒸而为雾，如饭甑不盖，其气散而不收。雾与露亦微有异，露气肃，而雾气昏也。”〔亻选
    或问：“康节云：‘道为太极。’又云：‘心为太极。’道，指天地万物自然之理而言；心，指人得是理以为一身之主而言？”曰：“固是。但太极只是个一而无对者。”
    康节云：“一动一静者，天地之妙也；一动一静之间者，天地人之妙也。”盖天只是动，地只是静。到得人，便兼动静，是妙於天地处。故曰：“人者，天地之心。”论人之形，虽只是器；言其运用处，却是道理。〔┿〕
    人身是形耳，所具道理，皆是形而上者。盖“人者，天地之心也。”康节所谓“一动一静之间，天地人之至妙”者欤！〔人杰〕
    无极之前，阴含阳也；有象之後，阳分阴也。阳占却阴分数。〔文蔚〕
    “性者，道之形体；心者，性之郛郭；身者，心之区宇；物者，身之舟车”。此语虽说得粗，毕竟大概好。〔文蔚〕
    先生问：“性如何是道之形体？”淳曰：“道是性中之理。”先生曰：“道是泛言，性是就自家身上说。道在事物之间，如何见得？只就这里验之。砥录作“反身而求”。性之所在，则道之所在也。道是在物之理，性是在己之理。然物之理，都在我此理之中；道之骨子便是性。”刘问：“性，物我皆有，恐不可分在己、在物否？”曰：“道虽无所不在，须是就己验之而後见。如‘父子有亲，君臣有义’，若不就己验之，如何知得是本有？‘天叙有典’，典是天底，自我验之，方知得‘五典五丁。‘天秩有礼’，礼是天底，自我验之，方知得‘五礼有庸’。”淳问：“心是郛郭，便包了性否？”先生首肯，曰：“是也。如横渠‘心统性情’一句，乃不易之论。孟子说心许多，皆未有似此语端的。子细看，便见其他诸子等书，皆无依稀似此。”〔淳〕（韧。砥同。）
    正卿问：“邵子所谓‘道之形体’如何？”曰：“诸先生说这道理，却不似邵子说得最著实。这个道理，才说出，只是虚空，更无形影。惟是说‘性者道之形体’，却见得实有。不须谈空说远，只反诸吾身求之，是实有这个道理？还是无这个道理？故尝为之说曰：‘欲知此道之实有者，当求之吾性分之内。’邵子忽地於击壤集序自说出几句，最说得好！”〔贺孙〕
    或问：“‘性者道之形体’，如何？”曰：“天之付与，其理本不可见，其总要却在此。盖人得之於天，理元无欠阙。只是其理却无形象，不於性上体认，如何知得？程子曰：‘其体谓之道，其用谓之神。而其理属之人，则谓之性；其体属之人，则谓之心；其用属之人，则谓之情。’”〔祖道〕
    问：“性何以谓‘道之形体’？”曰：“若只恁说道，则渺茫无据。如父子之仁，君臣之义，自是有个模样，所以为形体也。”〔谟〕
    “性者，道之形体。”此语甚好。道只是悬空说。统而言之谓道。〔节〕
    “性者，道之形体。”今人只泛泛说得道，不曾见得性。〔椿〕
    “性者，道之形体。”性自是体，道是行出见於用处。
    才卿问“性者，道之形体”。曰：“道是发用处见於行者，方谓之道；性是那道骨子。性是体，道是用。如云‘率性之谓道’，亦此意。”〔亻选
    “性者，道之形体；心者，性之郛郭。”康节这数句极好。盖道即理也，如“父子有亲，君臣有义”是也。然非性，何以见理之所在？故曰：“性者，道之形体。”仁义礼智性也，理也，而具此性者心也；故曰：“心者，性之郛郭。”〔砥〕
    器之问中庸首三句。先生因举“性者，道之形体”之语。器之云：“若说‘道者，性之形体’，却分晓。”曰：“恁地看，倒了。盖道者，事物常行之路，皆出於性，则性是道之原本。”木之曰：“莫是性者道之体，道者性之用否？”曰：“模样是如此。”〔木之〕
    方宾王以书问云：“‘心者，性之郛郭’，当是言存主统摄处？”可学谓：“郛郭是包括。心具此理，如郛郭中之有人。”曰：“方说句慢。”问：“以穷理为用心於外，是谁说？”曰：“是江西说。”又问：“‘发见’说话，未是。如此，则全赖此些时节，如何倚靠？”曰：“湖南皆如此说。”曰：“孟子告齐王，乃是欲因而成就之，若只执此，便不是。”曰：“然。”又问：“‘现种必生，如人之必仁。’如此，却是以生譬仁。现种生，乃生之理，乃得此生理以为仁。”曰：“‘必’当为‘有’。”又解南轩“发是心体，无时而不发”，云：“及其既发，则当事而存，而为之宰者也。”某谓：“心岂待发而为之宰？”曰：“此一段强解。南轩说多差。”〔可学〕
    或问：“康节云：‘能物物，则吾为物中之人。’伊川曰：‘不必如此说。人自是人，物自是物。’伊川说得终是平。”先生曰：“自家但做个好人，不怕物不做物。”
    或诵康节诗云：“若论先天一事无，後天方要著工夫。”先生问：“如何是‘一事无’？”曰：“出於自然，不用安排。”先生默然。广云：“‘一事无’处是太极。”先生曰：“尝谓太极是个藏头底物事，重重推将去，更无尽期。有时看得来头痛。”广云：“先生所谓‘迎之而不见其首，随之而不见其後’，是也。”〔广〕
    邵子“天地定位，否、泰反类”一诗，正是发明先天方图之义。先天图传自希夷，希夷又自有所传。盖方士技术用以修炼，参同契所言是也。〔方子〕
    何巨源以书问：“邵子诗：‘须探月窟方知物，未蹑天根岂识人！’又，先生赞邵子‘手探月窟，足蹑天根’，莫只是阴阳否？”先生答之云：“先天图自复至乾，阳也；自窈笾晾ぃ阴也。阳主人，阴主物。‘手探足蹑’，亦无甚意义。但窈笤谏希复在下；上，故言‘手探’；下，故言‘足蹑’。”〔广〕
    问“康节云：‘天根月窟间来往，三十六宫都是春。’盖云天理流行，而己常周旋乎其间。天根月窟是个总会处，如‘大明终始，时乘六龙’之意否？”曰：“是。”〔广〕
    “三十六宫都是春。”易中二十八卦翻覆成五十六卦，唯有乾坤坎离大过颐小饼中孚八卦，反覆只是本卦。以二十八卦凑此八卦，故言“三十六”也。〔取
    “康节诗亻尽好看。”道夫问：“旧无垢引心赞云：‘廓然心境大无伦，尽此规模有几人！我性即天天即性，莫於微处起经纶。’不知如何？”曰：“是殆非康节之诗也。林少颖云：‘朱内翰作。’次第是子发也。”问：“何以辨？”曰：“若是真实见得，必不恁地张皇。”道夫曰：“旧看此意，似与‘性为万物之一原，而心不可以为限量’同。”曰：“固是。但只是摸空说，无著实处。如康节云‘天向一中分造化，人从心上起经纶’，多少平易！实见得者自别。”又问“一中分造化”。曰：“本是一个，而消息盈虚便生阴阳。事事物物，皆恁地有消便有息，有盈便有虚，有个面便有个背。”曰：“这便是自然，非人力之所能为者？”曰：“这便是生两仪之理。”〔道夫〕贺孙录云：“‘廓然心境大无伦’，此四句诗，正如贫子说金，学佛者之论也。”
    康节煞有好说话，近思录不曾取入。近看文鉴编康节诗，不知怎生“天向一中分造化，人於心上起经纶”底诗却不编入。〔义刚〕
    康节以品题风月自负，然实强似皇极经世书。〔方〕（季通语。）
    康节之学，其骨髓在皇极经世，其花草便是诗。直卿云：“其诗多说丫怖值滓馑迹太煞把做事了。”曰：‘这个未说圣人，只颜子之乐亦不恁地。看他诗，篇篇只管说乐，次第乐得来厌了。圣人得底如吃饭相似，只饱而已。他却如吃酒。”又曰：“他都是有个自私自利底意思，所以明道有‘要之不可以治天下国家’之说。”〔道夫〕
    邵尧夫诗：“雪月风花未品题。”此言事物皆有造化。〔可学〕
    邵尧夫六十岁，作首尾吟百三十馀篇，至六七年间终。渠诗玩侮一世，只是一个“四时行焉，百物生焉”之意。〔〕
    先生诵康节诗曰：“施为欲似千钧弩，磨砺当如百钅柬金。”或问：“千钧弩如何？”曰：“只是不妄发。如子房之在汉，谩说一句，当时承当者便须百碎！”〔道夫〕
    康节诗云：“幽暗岩崖生鬼魅，清平郊野见鸾凰。”圣人道其常，也只是就那光明处理会说与人。那幽暗处知得有多少怪异！〔亻选
    康节曰：“思虑未起，鬼神莫知，不由乎我，更由乎谁！”此间有术者，人来问事，心下默念，则他说相应。有人故意思别事，不念及此，则其说便不应。问姓几画，口中默数，则他说便著；不数者，说不著。〔义刚〕
    因论学者轻俊者不美，朴厚者好，因说：“章缎纤〉笔币学数於康节，康节见得他破，不肯与之。明道亦识得邢，语录中可见。凡先生长者惜才，不肯大段说破，万一其有回意。”扬因问：“当时邵传与章邢，使其知前程事时，须不至如此之甚？”曰：“不可如此说。”後又问。云：“使章邢先知之，他更是放手做，是虎而翼者也！”又因说：“康节当时只是穷得天地盈虚消息之理，因以明得此数。要之，天地之理，却自是当知，数亦何必知之！伊川谓‘雷自起处起’。何必推知其所起处？惟有孟子见得，曰：‘莫非命也，顺受其正。’但有今日，都不须问前面事。但自尽，明日死也不可知，更二三十年在世也不可知。只自修，何必预知之！”〔扬〕
    康节谓章子厚曰：“以君之才，於吾之学，顷刻可尽。但须相从林下一二十年，使尘虑销散，胸中豁无一事，乃可相授。”〔骧〕
    康节数学源流於陈希夷。康节天资极高，其学只是术数学。後人有聪明能算，亦可以推。建阳旧有一村僧宗元，一日走上径山，住得七八十日，悟禅而归。其人聪敏，能算法，看经世书，皆略略领会得。〔扬〕
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
