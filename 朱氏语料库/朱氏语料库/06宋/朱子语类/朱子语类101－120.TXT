

    ●卷一百一・程子门人
    ◎总论
    问：“程门谁真得其传？”曰：“也不尽见得。如刘质夫朱公Ｕ潘际灞玻又不见他文字。看程门诸公力量见识，比之康节横渠，皆赶不上。”〔义刚〕
    程子门下诸公便不及，所以和靖云：“见伊川不曾许一人。”或问：“伊川称谢显道王佐才，有诸？”和靖云：“见伊川说谢显道好，只是不闻‘王佐才’之语。”刘子澄编续近思录，取程门诸公之说。某看来，其间好处固多，但终不及程子，难於附入。〔〕必大录云：“程门诸先生亲从二程子，何故看他不透？子澄编近思续录，某劝他不必作，盖接续二程意思不得。”
    伊川之门，谢上蔡自禅门来，其说亦有差。张思叔最後进，然深惜其早世！使天予之年，殆不可量。其他门人多出仕宦四方，研磨亦少。杨龟山最老，其所得亦深。〔谦〕
    谓思叔持守不及和靖，乃伊川语，非特为品藻二人，盖有深意。和靖举以语人，亦非自是，乃欲人识得先生意耳。若以其自是之嫌而不言，则大不是，将无处不窒碍矣。〔镐〕
    吕与叔文集煞有好处。他文字极是实，说得好处，如千兵万马，饱满伉壮。上蔡虽有过当处，亦自是说得透。龟山文字却怯弱，似是合下会得易。某尝说，看文字须以法家深刻，方穷究得尽。某直是拼得下工！〔闳祖〕
    上蔡多说过了。龟山巧，又别是一般，巧得又不好。范谏议说得不巧，然亦好。和靖又忒不巧，然意思好。〔振〕
    问尹和靖立朝议论。曰：“和靖不观他书，只是持守得好。它语录中说涵养持守处，分外亲切。有些朝廷文字，多是吕稽中辈代作。”问：“龟山立朝，却有许多议论？”曰：“龟山杂博，是读多少文字。”〔德明〕
    看道理不可不子细。程门高弟如谢上蔡游定夫杨龟山辈，下梢皆入禅学去。必是程先生当初说得高了，他们只卓见一截，少下面著实工夫，故流弊至此。〔义刚〕
    游杨谢三君子初皆学禅。後来馀习犹在，故学之者多流於禅。游先生大是禅学。〔德明〕
    一日，论伊川门人，云：“多流入释氏。”文蔚曰：“只是游定夫如此，恐龟山辈不如此。”曰：“只论语序便可见。”〔文蔚〕
    龟山少年未见伊川时，先去看庄列等文字。後来虽见伊川，然而此念熟了，不觉时发出来。游定夫尤甚。罗仲素时复亦有此意。〔洛〕
    问：“程门诸公亲见二先生，往往多差互。如游定夫之说，多入於释氏。龟山亦有分数。”曰：“定夫极不济事。以某观之，二先生衣钵似无传之者。”又问：“上蔡议论莫太过？”曰：“上蔡好於事上理会理，却有过处。”又问：“和靖专於主敬，集义处少。”曰：“和靖主敬把得定，亦多近傍理。龟山说话颇浅狭。范淳夫虽平正，而亦浅。”又问：“尝见震泽记善录，彼亲见伊川，何故如此之差？”曰：“彼只见伊川面耳。”曰：“‘中无倚著’之语，莫亦有所自来？”曰：“却是伊川语。”〔可学〕
    “游杨谢诸公当时已与其师不相似，却似别立一家。谢氏发明得较精彩，然多不稳贴。和靖语却实，然意短，不似谢氏发越。龟山语录与自作文又不相似，其文大故照管不到，前面说如此，後面又都反了。缘他只依傍语句去，皆是不透。龟山年高。与叔年四十七，他文字大纲立得脚来健，有多处说得好，又切。若有寿，必煞进。游定夫学无人传，无语录。他晚年嗜佛，在江湖居，多有尼出入其门。他眼前分晓，信得及底，亻尽践履得到。其变化出入处，看不出，便从释去，亦是不透。和靖在虎丘，每旦起顶礼佛。郑曰：“亦念金刚经。”他因赵相入侍讲筵，那时都说不出，都柰何不得。人责他事业，答曰：‘每日只讲两行书，如何做得致君泽民事业？’高宗问：‘程某道孟子如何？’答曰：‘程某不敢疑孟子。’如此，则是孟子亦有可疑处，只不敢疑尔。此处更当下两语，却住了。他也因患难後，心神耗了。龟山那时亦不应出。侯师圣太粗疏，李先生甚轻之。来延平看亲，罗仲素往见之，坐少时不得，只管要行。此亦可见其粗疏处。张思叔敏似和靖，伊川称其朴茂；然亦狭，无展拓气象。收得他杂文五六篇，其诗都似禅，缘他初是行者出身。郭冲晦有易文字，说易卦都从变上推。”问：“一二卦推得，岂可都要如此？”“近多有文字出，无可观。周恭叔谢用休赵彦道鲍若雨，那时温州多有人，然都无立作。王信伯乖。”郑问：“它说‘中无倚著’，又不取标山‘不偏’说，何也？”曰：“他谓中无偏倚，故不取‘不偏’说。”郑曰：“胡文定只上蔡处讲得些子来，议论全似上蔡。如“获麟以天自处”等。曾渐又胡文定处讲得些子。”曰：“文定爱将圣人道理张大说，都是勉强如此，不是自然流出。曾渐多是禅。”〔淳〕
    学者气质上病最难救。如程门谢氏便如“师也过”，游与杨便如“商也不及”，皆是气质上病。向见无为一医者，善用针，尝云：“是病可以针而愈，惟胎病为难治。”〔必大〕
    蔡云：“不知伊川门人如此其众，何故後来更无一人见得亲切？”或云：“游杨亦不久亲炙。”曰：“也是诸人无头无尾，不曾尽心存上面也。各家去奔走仕宦，所以不能理会得透。如邵康节从头到尾，极终身之力而後得之。虽其不能无偏，然就他这道理，所谓‘成而安’矣。如茂叔先生资禀便较高，他也去仕宦。只他这所学，自是从合下直到後来，所以有成。某看来，这道理若不是拼生尽死去理会，终不解得！书曰：‘若药不瞑眩，厥疾不瘳。’须吃些苦极，方得。”蔡云：“上蔡也杂佛老。”曰：“只他见识又高。”蔡云：“上蔡老氏之学多，龟山佛氏之说多，游氏只杂佛，吕与叔高於诸公。”曰：“然。这大段有筋骨，惜其早死！若不早死，也须理会得到。”蔡又因说律管，云：“伊川何不理会？想亦不及理会？还无人相共理会？然康节所理会，伊川亦不理会。”曰：“便是伊川不肯理会这般所在。”〔贺孙〕
    “程门诸子在当时亲见二程，至於释氏，却多看不破，是不可晓。观中庸说中可见。如龟山云：‘吾儒与释氏，其差只在秒忽之间。’某谓何止秒忽？直是从源头便不同！”伯丰问：“崇正辨如何？”曰：“崇正辨亦好。”伯丰曰：“今禅学家亦谓所辨者，皆其门中自不以为然。”曰：“不成吾儒守三纲五常，若有人道不是，亦可谓吾儒自不以为然否？”又问：“此书只论其迹？”曰：“论其迹亦好。伊川曰：‘不若只於迹上断，毕竟其迹是从那里出来。’胡明仲做此书，说得明白。若五峰说话中辨释氏处却糊涂，辟他不倒。皇王大纪中亦有数段，亦不分晓。”〔┿〕
    上蔡之学，初见其无碍，甚喜之。後细观之，终不离禅底见解。如“洒扫应对”处，此只是小子之始学。程先生因发明，虽始学，然其终之大者亦不离乎此。上蔡於此类处，便说得大了。道理自是有小有大，有初有终。若如此说时，便是不安於其小者、初者，必知其中有所谓大者，方安为之。如曾子三省处，皆只是实道理。上蔡於小处说得亦大了。记二先生语云：“才得後，便放开。不然，只是守。”此语记亦未备。得了自然开，如何由人放开？此便是他病处。诸家语录，自然要就所录之人看。上蔡大率张皇，不妥帖。更如游杨解书之类，多使圣人语来反正。如解“不亦乐乎”，便云“‘学之不讲’为忧。有朋友讲习，岂不乐乎”之类，亦不自在。大率诸公虽亲见伊川，皆不得其师之说。〔振〕
    程门弟子亲炙伊川，亦自多错。盖合下见得不尽，或後来放倒。盖此理无形体，故易差，有百般渗漏。〔去伪〕
    程门诸高弟觉得不快於师说，只为他自说得去。〔文蔚〕
    古之圣贤未尝说无形影话，近世方有此等议论。盖见异端好说玄说妙，思有以胜之，故亦去玄妙上寻，不知此正是他病处。如孟子说“反身而诚”，本是平实，伊川亦说得分明。到後来人说时，便如空中打个筋斗。然方其记录伊川语，元不错。及自说出来，便如此，必是闻伊川说时，实不得其意耳。〔必大〕
    问：“郭冲晦何如人？”曰：“西北人，气质重厚淳固，但见识不及。如兼山易中庸义多不可晓，不知伊川晚年接人是如何。”问：“游杨诸公早见程子，後来语孟中庸说，先生犹或以为疏略，何也？”曰：“游杨诸公皆才高，又博洽，略去二程处参较所疑及病败处，各能自去求。虽其说有疏略处，然皆通明，不似兼山辈立论可骇也。”〔德明〕
    周恭叔学问，自是靠不得。〔方〕
    朱公Ｎ淖钟蟹尺，是见得明也。〔方〕
    南轩云：“朱公Ｗ嘧此狄链ú恢。”先生云：“不知如何方是说著？大意只要说得实，便好。如伊川说物便到‘四凶’上，及吕与叔中庸，皆说实话也。”〔方〕
    李朴先之大概是能尊尚道学，但恐其气刚，亦未能逊志於学问。〔道夫〕
    学者宜先看遗书，次看和靖文字，後乃看上蔡文字，以发光彩，且亦可不迷其说也。〔方〕（季通语。）
    ◎吕与叔
    吕与叔惜乎寿不永！如天假之年，必所见又别。程子称其“深潜缜密”，可见他资质好，又能涵养。某若只如吕年，亦不见得到此田地矣。“五福”说寿为先者，此也。〔友仁〕
    有为吕与叔挽诗云：“曲礼三千目，躬行四十年！”〔方〕
    吕与叔中庸义，典实好看，又有春秋、周易解。〔方〕
    “吕与叔云：‘圣人以中者不易之理，故以之为教。’如此，则是以中为一好事，用以立教，非自然之理也。”先生曰：“此是横渠有此说。所以横渠没，门人以‘明诚中子’谥之，与叔为作谥议，盖支离也。西北人劲直，才见些理，便如此行去。又说出时，其他又无人晓，只据他一面说去，无朋友议论，所以未精也。”〔振〕
    吕与叔本是个刚底气质，涵养得到，所以如此。故圣人以刚之德为君子，柔为小人。若有其刚矣，须除去那刚之病，全其与刚之德，相次可以为学。若不刚，终是不能成。有为而言。〔卓〕
    看吕与叔论选举状：“立士规，以养德厉行；更学制，以量才进艺；定贡法，以取贤敛才；立试法，以试用养才；立辟法，以兴能备用；立举法，以覆实得人；立考法，以责任考功。”先生曰：“其论甚高。使其不死，必有可用。”
    吕与叔後来亦看佛书，朋友以书责之，吕云：“某只是要看他道理如何。”其文集上杂记亦多不纯。想後来见二程了，却好。
    吕与叔集中有与张天骥书。是天骥得一书与他云：“我心广大如天地，视其形体之身，但如蝼蚁。”此也不足辨，但偶然是有此书。张天骥便是东坡与他做放鹤亭记者，即懔处士，徐州人。心广大後，方能体万物。盖心广大，则包得那万物过，故能体此。体，犹‘体群臣’之‘体’。”〔义刚〕
    吕与叔论颜子等处极好。龟山云云，未是。〔可学〕
    吕与叔有一段说轮回。〔可学〕
    ◎谢显道
    上蔡高迈卓绝，言论、宏肆，善开发人。〔若海〕
    上蔡语虽不能无过，然都是确实做工夫来。〔道夫〕
    问：“人之病痛不一，各随所偏处去。上蔡才高，所以病痛尽在‘矜’字？”曰：“此说是。”〔人杰〕
    谢氏谓去得“矜”字。後来矜依旧在，说道理爱扬扬地。〔淳〕
    或问：“谢上蔡以觉言仁，是如何？”曰：“觉者，是要觉得个道理。须是分毫不差，方能全得此心之德，这便是仁。若但知得个痛痒，则凡人皆觉得，岂尽是仁者耶？医者以顽Φ为不仁，以其不觉，故谓之‘不仁’。不觉固是不仁，然便谓觉是仁，则不可。”〔时举〕
    问：“上蔡说仁，本起於程先生引医家之说而误。”曰：“伊川有一段说不认义理，最好。只以觉为仁，若不认义理，只守得一个空心，觉何事！”〔可学〕
    上蔡以知觉言仁。只知觉得那应事接物底，如何便唤做仁！须是知觉那理，方是。且如一件事是合做与不合做，觉得这个，方是仁。唤著便应，抉著便痛，这是心之流注在血气上底。觉得那理之是非，这方是流注在理上底。唤著不应，抉著不痛，这个是死人，固是不仁。唤得应，抉著痛，只这便是仁，则谁个不会如此？须是分作三截看：那不关痛痒底，是不仁；只觉得痛痒，不觉得理底，虽会於那一等，也不便是仁；须是觉这理，方是。〔植〕
    问：“谢氏以觉训仁，谓仁为活物，要於日用中觉得活物，便见仁体。而先生不取其说，何也？”曰：“若是识得仁体，则所谓觉，所谓活物，皆可通也。但他说得自有病痛，毕竟如何是觉？又如何是活物？又却别将此个意思去觉那个活物，方寸纷扰，何以为仁？如说‘克己复礼’，己在何处？克又如何？岂可以活物觉之而已也！”〔谟〕
    问：“上蔡以觉训仁，莫与佛氏说异？若张子韶之说，则与上蔡不同。”曰：“子韶本无定论，只是迅笔便说，不必辨其是非。”某云：“佛氏说觉，却只是说识痛痒。”曰：“上蔡亦然。”又问：“上蔡说觉，乃是觉其理。”曰：“佛氏亦云觉理。”此一段说未尽，客至起。〔可学〕
    上蔡云：“释氏所谓性，犹吾儒所谓心；释氏所谓心，犹吾儒所谓意。”此说好。〔闳祖〕
    问：“上蔡说佛氏目视耳听一段，比其它说佛处，此最当。”曰：“固是。但不知渠说本体是何？性若不指理，却错了。”〔可学〕
    因论上蔡语录中数处，如云“见此消息，不下工夫”之类，乃是谓佛儒本同，而所以不同，但是下截耳。龟山亦如此。某谓：“明道云：‘以吾观於佛，疑於无异，然而不同。’”曰：“上蔡有观复堂记云，庄列之徒云云，言如此则是圣人与庄列同，只是言有多寡耳。观它说复，又却与伊川异，似以静处为复。湖州刻伊川易传，後有谢跋云，非全书。伊川尝约门人相聚共改，未及而没。使当初若经他改，岂不错了！标山又有一书，亦改删伊川易。遗书中谢记有一段，下注云：‘郑毂亲见。’毂尝云：‘曾见上蔡每说话，必覆巾掀髯攘臂。’”方录云：“郑毂言：‘上蔡平日说话到掀举处，必反袖以见精采。’”某曰：“若他与朱子发说论语，大抵是如此。”曰：“以此语学者，不知使之从何入头！”〔可学〕
    上蔡观复斋记中说道理，皆是禅学底意思。〔义刚〕
    问上蔡“学佛欲免轮回”一段。曰：“答辞似不甚切。”〔可学〕
    上蔡语录论佛处，乃江民表语。民表为谏官，甚有可观，只是学佛。当初是人写江语与谢语共一册，遂误传作谢语。唯室先生陈齐之有辨，辨此甚明。〔〕
    国秀问：“上蔡说横渠以礼教人，其门人下梢头低，只‘溺於刑名度数之间，行得来困，无所见处’，如何？”曰：“观上蔡说得又自偏了。这都看不得礼之大体，所以都易得偏。如上蔡说横渠之非，以为‘欲得正容谨节’。这自是好，如何废这个得？如专去理会刑名度数，固不得；又全废了这个，也不得。如上蔡说，便非曾子‘笾豆则有司存’，本末并见之意。後世如有作者，必不专泥於刑名度数，亦只整顿其大体。如孟子在战国时己自见得许多琐碎不可行，故说丧服、经界诸处，只是理会大体，此便是後来要行古礼之法。”〔贺孙〕
    问：“上蔡云：‘阴阳交而有神，形气离而有鬼。知此者为智，事此者为仁。’上两句只是说伸而为神，归而为鬼底意思？”曰：“是如此。”问：“‘事此者为仁’，只是说能事鬼神者，必极其诚敬以感格之，所以为仁否？”曰：“然。”问：“谢又云：‘可者使人格之，不使人致死之。’可者，是可以祭祀底否？”曰：“然。”问：“礼谓致生为不知，此谓致生为知？”曰：“那只是说明器。如三日斋，七日戒，直是将做个生底去祭他，方得。”问：“谢又云‘致死之故，其鬼不神。’”曰：“你心不向他，便无了。”问：“且如淫祠，自有灵应，如何便会无？”曰：“昔一僧要破地狱，人教他念破地狱咒，偏无讨这咒处。一僧与云‘遍观法界性’四句便是。”或云：“只是‘一切惟心造’。”曰：“然。”又问：“斋戒只是要团聚自家精神。然‘自家精神，即祖考精神’。不知天地山川鬼神，亦只以其来处一般否？”曰：“是如此。天子祭天地，诸侯祭封内山川，是他是主。如古人祭墓，亦只以墓人为尸。”〔胡泳〕
    鬼神，上蔡说得好。只觉得“阴阳交而有神”之说，与後“神”字有些不同。只是他大纲说得极好，如曰：“可者使人格之，不使人致死之。”可者，是合当祭，如祖宗父母，只须著尽诚感格之，不要人便做死人看待他。“不可者使人远之，不使人致生之。”不可者，是不当祭，如闲神野鬼，圣人便要人远之，不要人做生人看待他。可者格之，须要得他来；不可者远之，我不管他，便都无了。“精气为物，游魂为变。”天地阴阳之气交合，便成人物；到得魂气归於天，体魄降於地，是为鬼，便是变了。说魂，则魄可见。〔贺孙〕
    叔器问：“上蔡说鬼神云：‘道有便有，道无便无。’初看此二句，与‘有其诚则有其神，无其诚则无其神’一般；而先生前夜言上蔡之语未稳，如何？”曰：“‘有其诚则有其神，无其诚则无其神’，便是合有底，我若诚则有之，不诚则无之。‘道有便有，道无便无’，便是合有底当有，合无底当无。上蔡而今都说得粗了，合当道：合有底，从而有之，则有；合无底，自是无了，便从而无之。今却只说‘道有便有，道无便无’，则不可。”〔义刚〕
    上蔡言：“鬼神，我要有便有，以天地祖考之类。要无便无。”以“非其鬼而祭之”者，你气一正而行，则彼气皆散矣。〔扬〕
    上蔡曾有手简云：“大事未办。”李先生谓：“不必如此，死而後已，何时是办！”〔方〕
    上蔡曰：“人不可无根”，便是难。所谓根者，只管看，便是根，不是外面别讨个根来。
    上蔡说“先有知识，以敬涵养”，似先立一物了。〔方〕
    上蔡云：“诚是实理。”不是专说是理。後人便只於理上说，不於心上说，未是。〔可学〕
    上蔡言“无穷者，要当会之以神”，是说得过当。只是於训诂处寻绎践履去，自然“下学上达”。〔贺孙〕
    “上蔡云‘见於作用者，心也’，谓知而动者便是。”先生云：“本体是性，动者情，兼体动静者心。性静，情动。心。”〔方〕以下数条，方问上蔡语录。
    “养心不如悦心。”先生云：“‘不如’字，恐有之；‘浅近’字，恐伊川未必尔。此录已传两手，可疑。‘悦心’说，更举出处看。理义是本有，自能悦心，在人如行慊於心。”
    “心之穷物有尽，而天者无尽。”先生云：“得其本，则用之无穷，不须先欲穷知其无穷也。”
    “放开只守。”追记语中，说得颇别。似谓放开是自然豁开乃得之效；未得，则只是守此。录中语不安。
    “敬则与事为一。”先生云：“此与明道伊川说别。今胡文定一派要‘身亲格’者，是宗此意。”
    说“何思何虑”处，伊川本不许，上蔡却自担当取也。读语录及易传可见。这同上。
    上蔡家始初极有好玩，後来为克己学，尽舍之。後来有一好砚，亦把与人。〔方〕
    曾恬天隐尝问上蔡云云，上蔡曰：“用得底便是。”以其说絮，故答以是。又尝问“恭、敬”字同异。曰：“异。”“如何异？”曰：“‘恭’平声，‘敬’仄声。”上蔡英发，故胡文定喜之，想见与游杨说话时闷也。〔扬〕
    如今人说道，爱从高妙处说，便说入禅去，自谢显道以来已然。向时有一陈司业，名可中，专一好如此说。如说如何是伊尹乐尧舜之道，他便去下面下一语云：“江上一犁春雨。”如此等类煞有，亦煞有人从它。只是不靠实，自是说他一般话。〔谦〕
    ◎杨中立
    龟山天资高，朴实简易；然所见一定，更不须穷究。某尝谓这般人，皆是天资出人，非假学力。如龟山极是简易，衣服也只据见定。终日坐在门限上，人犯之亦不较。其简率皆如此。〔道夫〕С⑽畔壬云：“坐在门外石坐子上。”今云门限，记之误也。方录云：“龟山有时坐门限上。李先生云：‘某即断不敢。’”
    龟山解文字著述，无纲要。〔方〕
    龟山文字议论，如手捉一物正紧，忽坠地，此由其气弱。
    “龟山诗文说道理之类，才说得有意思，便无收杀。”扬曰：“是道理不透否？”曰：“虽然，亦是气质弱，然公平无病。五峰说得却紧，然却有病。程先生少年文字便好，如养鱼记颜子论之类。”〔扬〕
    龟山言：“‘天命之谓性’，人欲非性也。”天命之善，本是无人欲，不必如此立说。知言云：“天理人欲，同体而异用，同行而异情。”自是它全错看了！〔德明〕
    “龟山与范济美言：‘学者须当以求仁为要，求仁，则“刚、毅、木、讷近仁”一言为要。’”先生曰：“今之学者，亦不消专以求仁为念；相将只去看说仁处，他处尽遗了。须要将一部论语，粗粗细细，一齐理会去，自然有贯通处，却会得仁，方好。又，今人说曾子只是以鲁得之，盖曾子是资质省力易学。设使如今人之鲁，也不济事。范济美博学高才，俊甚，故龟山只引‘刚、毅、木、讷’告之，非定理也。”
    问：“龟山言：‘道非礼，则荡而无止；礼非道，则梏於器数仪章之末。’则道乃是一虚无恍惚无所准则之物，何故如此说‘道’字？”曰：“不可晓。此类甚多。”因问：“如此说，则似禅矣。”曰：“固是。其徒如萧子庄李西山陈默堂皆说禅。龟山没，西山尝有佛经疏追荐之。唯罗先生却是著实子细去理会。某旧见李先生时，说得无限道理，也曾去学禅。李先生云：‘汝恁地悬空理会得许多，而面前事却又理会不得！道亦无玄妙，只在日用间著实做工夫处理会，便自见得。’後来方晓得他说，故今日不至无理会耳。”〔铢〕
    “龟山弹蔡京，亦是，只不迅速。”择之曰：“龟山晚出一节，亦不是。”曰：“也不干晚出事。若出来做得事，也无妨。他性慢，看道理也如此。平常处看得好，紧要处却放缓了！做事都涣散无伦理。将乐人性急，粗率。龟山却恁宽平，此是间气。然其粗率处，依旧有土风在。”〔义刚〕
    或问：“龟山晚年出处不可晓，其召也以蔡京，然在朝亦无大建明。”曰：“以今观之，则可以追咎当时无大建明。若自家处之，不知当时所以当建明者何事？”或云：“不过择将相为急。”曰：“也只好说择将相固是急，然不知当时有甚人可做。当时将只说种师道，相只说李伯纪，然固皆尝用之矣。又况自家言之，彼亦未便见听。据当时事势亦无可为者，不知有大圣贤之才如何尔。”〔亻选
    问：“龟山晚年出得是否？”曰：“出如何不是？只看出得如何。当初若能有所建明而出，则胜於不出。”曰：“渠用蔡攸荐，蔡老令攸荐之。亦未是。”曰：“亦不妨。当时事急，且要速得一好人出来救之，只是出得来不济事耳。观渠为谏官，将去犹哮响兑欢裕已而不得对。及观其所言，第一，正心、诚意，意欲上推诚待宰执；第二，理会东南纲运。当时宰执皆庸缪之流，待亦不可，不行亦不可。不告以穷理，而告以正心、诚意。贼在城外，道途正梗，纵有东南纲运，安能达？所谓‘虽有粟，安得而食诸’！当危急之时，人所属望，而著数乃如此！所以使世上一等人笑儒者以为不足用，正坐此耳。”〔可学〕
    草堂先生及识元城龟山。龟山之出，时已七十岁，却是从蔡攸荐出。他那时觉得这边扶持不得，事势也极，故要附此边人，所以荐龟山。初缘蔡攸与蔡子应说，令其荐举人才，答云：“太师用人甚广，又要讨甚么人？”曰：“缘都是势利之徒，恐缓急不可用。有山林之人，可见告。”他说：“某只知乡人鼓山下张{憬}，字柔直，其人甚好。”蔡攸曰：“家间子侄未有人教，可屈他来否？”此人即以告张，张即从之。及教其子弟，俨然正师弟子之分，异於前人。得一日，忽开谕其子弟以奔走之事，其子弟骇愕，即告之曰：“若有贼来，先及汝等，汝等能走乎？”子弟益惊骇，谓先生失心，以告老蔡。老蔡因悟曰：“不然，他说得是。”盖京父子此时要唤许多好人出，已知事变必至，即请张公叩之。张言：“天下事势至此，已不可救，只得且收举几个贤人出，以为缓急倚仗耳。”即令张公荐人，张公於是荐许多人，龟山在一人之数。今龟山墓志云：“会有告大臣以天下将变，宜急举贤以存国，於是公出。”正谓此。张後为某州县丞。到任，即知虏人入寇，必有自海道至者，於是买木为造船之备。逾时果然。虏自海入寇，科州县造舟，仓卒扰扰，油灰木材莫不踊贵。独张公素备，不劳而办。以此见知於帅宪，知南剑。会叶铁入寇，民大恐。他即告谕安存之，率城中诸富家，令出钱米，沽酒，买肉，为蒸糊之类。遂分民兵作三替，逐替燕犒酒食，授以兵器。先一替出城与贼接战，即犒第二替出；先替未倦，而後替即得助之。民大喜，遂射杀贼首。富民中有识叶铁者，即厚劳之，勿令执兵；只令执长钅仓，上悬白旗，令见叶铁，即以白旗指向之。众上了弩，即其所指而发，遂中之。後都统任某欲争功，亦让与之。其馀诸盗，却得都统之力，放贼之叔父以成反间。〔贺孙〕儒用录别出。
    问龟山出处之详。曰：“蔡京晚岁渐觉事势狼狈，亦有隐忧。其从子应之文蔚录云：“君谟之孙，与他叙谱。”自兴化来，因访问近日有甚人才。应之愕然曰：‘今天下人才，尽在太师陶铸中，某何人，敢当此问！’京曰：‘不然。觉得目前尽是面谀脱取辟职去底人，恐山林间有人才，欲得知。’应之曰：‘太师之问及此，则某不敢不对。福州有张{憬}，字柔直者，抱负不苟。’{憬}平日与应之相好，时酶袄舨浚应之因举其人以告。遂宾致之为塾客，然亦未暇与之相接。柔直以师道自尊，待诸生严厉，异於他客，诸生已不能堪。一日，呼之来前，曰：‘汝曹曾学走乎？’诸生曰：‘某寻常闻先生长者之教，但令缓行。’柔直曰：‘天下被汝翁作坏了。早晚贼发火起，首先到汝家。若学得走，缓急可以逃死。’诸子大惊，走告其父，曰：‘先生忽心恙’云云。京闻之，矍然曰：‘此非汝所知也！’即入书院，与柔直倾倒，因访策焉。柔直曰：‘今日救时，已是迟了。只有收拾人才是第一义。’京因叩其所知，遂以龟山为对。龟山自是始有召命。今龟山墓志中有‘是时天下多故，或说当世贵人，以为事至此，必败。宜引耆德老成置诸左右，开道上意’云者，盖为是也。柔直後守南剑，设方略以拒范汝为，全活一城，甚得百姓心。其去行在所也，买冠梳杂碎之物，不可胜数，从者莫测其所以。後过南剑，老稚迎拜者相属於道。柔直一一拊劳之，且以所置物分遗。至今庙食郡中。”陈德本云：“柔直与李丞相极厚善。其卒也，丞相以诗哭之云：‘中原未恢复，天乃丧斯人！’”儒用按：乡先生罗礻必丞日录：“柔直尝知鼎州。礻必丞罢舒州士曹，避地於乡之石牛寨，与之素昧平生。时方道梗，柔直在湖南，乃宛转寄诗存问云：‘曾闻避世门金马，何事投身寨石牛！千里重湖方鼎沸，可能同上岳阳楼？’”则其汲汲人物之意，亦可见矣。”是诗，夷坚志亦载，但以为袁司谏作，非也。又按玉溪文集云“柔直尝知赣州，招降盗贼”云。
    蔡京在政府，问人材於其族子蔡子应，端明之孙。以张柔直对。张时在部注拟，京令子应招之，授以问馆。张至，以师礼自尊，京之子弟怪之。一日，张教京家子弟习走。其子弟云：“从来先生教某们慢行。今令习走，何也？”张云：“乃公作相久，败坏天下。相次盗起，先杀汝家人，惟善走者可脱，何得不习！”家人以为心风，白京。京愀然曰：“此人非病风。”召与语，问所以扶救今日之道及人材可用者。张公遂言龟山杨公诸人姓名，自是京父子始知有杨先生。〔德明〕
    问：“龟山当时何意出来？”曰：“龟山做人也苟且，是时未免禄仕，故胡乱就之。苟可以少行其道，龟山之志也。然来得已不是；及至，又无可为者，只是说得那没紧要底事。当此之时，苟有大力量，咄嗟间真能转移天下之事，来得也不枉。既不能然，又只是随众鹘突。及钦宗即位，为谏议大夫，因争配享事，为孙仲益所攻。孙言，杨某曩常与蔡京诸子游，今众议攻京，而杨某曰，慎毋攻居安云云。龟山遂罢。”又曰：“蔡京当国时，其所收拾招引，非止一种，诸般名色皆有。及渊圣即位，在朝诸人尽饱蔡京，且未暇顾国家利害。朝廷若索性贬蔡京过岭，也得一事了。今日去几官，分司西京；明日去几官，又移某州；後日又移某州，至潭州而京病死。自此一年间，只理会得个蔡京。这後面光景迫促了，虏人之来，已不可遏矣！京有四子：攸绦椰弧，簧兄鳌Ｌ性以书谏其父，徽宗怒，令京行遣，一家弄得不成模样，更不堪说。攸裔岜徽丁Ｊ鞘蓖蹴胪贯梁师成辈皆斩，此数人尝欲废立，钦宗平日不平之故也。及高宗初立时，犹未知辨别元涛醴嶂党，故用汪黄，不成人才。汪黄又小人中之最下、最无能者。及赵丞相居位，方稍能辨别；亦缘孟后居中，力与高宗说得透了；高宗又喜看苏黄辈文字，故一旦觉悟而自恶之，而君子小人之党始明。”〔亻选
    “龟山裂裳裹足，自是事之变，在家亦无可为。虽用‘治蛊’之说，然文定云：‘若从其言，亦救得一半。’”先生云：“若用其言，则议论正；议论正，则小人不得用。（然龟山亦言天下事。）当时排正论者，耿南仲冯锒人之力为多，二人竟败国！南仲上言：‘或者以王氏学不可用。陛下观祖宗时道德之学，人才兵力财用，能如熙丰时乎？陛下安可轻信一人之言以变之？’批答云：‘顷以言者如何如何，今闻师傅之臣言之如此，若不尔，几误也！前日指挥，更不施行。’”〔方〕
    问：“龟山晚岁一出，为士子诟骂，果有之否？”曰：“他当时一出，追夺荆公王爵，罢配享夫子且欲毁劈三经板。士子不乐，遂相与聚问三经有何不可，辄欲毁之？当时龟山亦谨避之。”问：“或者疑龟山此出为无补於事，徒尔纷纷。或以为大贤出处不可以此议，如何？”曰：“龟山此行固是有病，但只後人又何曾梦到他地位在！惟胡文定以柳下惠‘援而止之而止’比之，极好。”〔道夫〕
    龟山之出，人多议之。惟胡文定之言曰：“当时若能听用，决须救得一半。”此语最公。盖龟山当此时虽负重名，亦无杀活手段。若谓其怀蔡氏汲引之恩，力庇其子，至有“谨勿击居安”之语，则诬矣。幸而此言出於孙觌，人自不信。〔儒用〕
    坐客问龟山立朝事。曰：“胡文定论得好：‘朝廷若委吴元忠辈推行其说，决须救得一半，不至如後来狼狈。’然当时国势已如此，虏初退後，便须急急理会，如救焚拯溺。诸公今日论蔡京，明日论王黼，当时奸党各已行遣了，只管理会不休，担阁了日子。如吴元忠李伯纪向来亦是蔡京引用，免不得略遮庇，只管吃人议论。龟山亦被孙觌辈窘扰。”〔德明〕
    问：“龟山云：‘消息盈虚，天且不能暴为之，去小人亦不可骤。’如何？”曰：“只看时如何，不可执。天亦有迅雷风烈之时。”〔德明〕
    伯夷微似老子。胡文定作龟山墓志，主张龟山似柳下惠，看来是如此。〔亻选
    “孙觌见龟山撰曾内翰行状，曰：‘杨中立却会做文字。’”先生曰：“龟山曾理会文字来。”
    李先生尝云：“人见龟山似不管事，然甚晓事也。”〔方〕
    李先生言：“龟山对刘器之言，为贫。文定代云竿木云云，不若龟山之逊避也。”汪书延李，初至，见便问之。未竟，李疾作。〔方〕
    龟山张皇佛氏之势，说横渠不能屈之为城下之盟。亦如李邺张皇金虏也。龟山尝称李奉使还云：“金人上马如龙，步行如虎，度水如獭，登城如猿。”时人目为“四如给事”。〔方〕
    问：“横浦语录载张子韶戒杀，不食蟹。高抑崇相对，故食之。龟山云：‘子韶不杀，抑崇故杀，不可。’抑崇退，龟山问子韶：‘周公何如人？’对曰：‘仁人。’曰：‘周公驱猛兽，兼夷狄，灭国者五十，何尝不杀？亦去不仁以行其仁耳。’”先生曰：“此特见其非不杀耳，犹有未尽。须知上古圣人制为罔罟佃渔，食禽兽之肉。但‘君子远庖厨’，不暴殄天物。须如此说，方切事情。”〔德明〕
    龟山铭志不载高丽事。他引欧公作梅圣俞墓志不载希文诗事，辨得甚好。“孰能识车中之状，意欲施之事？”见韩诗外传。〔道夫〕
    龟山墓志，首尾却是一篇文字。後来不曾用。〔方〕
    ◎游定夫
    游定夫德性甚好。〔升卿〕
    游定夫，徽庙初为察院，忽申本台乞外，如所请。志完骇之。定夫云：“公何见之晚！如公亦岂能久此？”〔方〕
    ◎侯希圣
    胡氏记侯师圣语曰：“仁如一元之气，化育流行，无一息间断。”此说好。〔闳祖〕
    李先生云：“侯希圣尝过延平，观其饮担粗疏人也。”〔方〕
    ◎尹彦明
    和靖在程门直是十分钝底。被他只就一个“敬”字做工夫，终被他做得成。〔节〕
    和靖守得紧，但不活。〔盖卿〕
    和靖持守有馀而格物未至，故所见不精明，无活法。〔升卿〕
    和靖才短，说不出，只紧守伊川之说。〔去伪〕
    和靖谛当。又云：“就诸先生立言观之，和靖持守得不失。然才短，推阐不去，遇面生者，说得颇艰。”〔方〕
    和靖守得谨，见得不甚透。如俗语说，他只是“抱得一个不哭底孩儿”！〔义刚〕
    问：“和靖言，先生教人，只是专令用‘敬以直内’一段，未尽。”曰：“和靖才力短，伊川就上成就它，它亦据其所闻而守之，便以为是。”〔可学〕
    自其上者言之，有明未尽处；自其下者言之，有明得一半，便谓只是如此。尹氏亦只是明得一半，便谓二程之教止此，孔孟之道亦只是如此。惟是中人之性，常常著力照管自家这心要常在。须是穷得透彻，方是。〔敬仲〕
    和靖只是一个笃实，守得定。如涪州被召，祭伊川文云：“不背其师则有之，有益於世则未也。”因言：“学者只守得某言语，已自不易，少间又自转移了。”炎言。
    和靖说“主一”。与祈居之云：“如人入神庙，收敛精神，何物可入得！”有所据守。〔方〕
    和靖主一之功多，而穷理之功少。故说经虽简约，有益学者，但推说不去，不能大发明。在经筵进讲，少开悟启发之功。绍兴初入朝，满朝注想，如待神明，然亦无大开发处。是时高宗好看山谷诗。尹云：“不知此人诗有何好处？陛下看它作什么？”只说得此一言。然只如此说，亦何能开悟人主！大抵解经固要简约。若告人主，须有反覆开导推说处，使人主自警省。盖人主不比学者，可以令他去思量。如孔子告哀公颜子好学之问，与答季康子详略不同，此告君之法也。〔铢〕
    和靖当经筵，都说不出。张魏公在蜀中，一日，招和靖语之：“‘人有不为也，而後可以有为’，此孟子至论。”和靖曰：“未是。”张曰：“何者为至？”和靖曰：“‘好善优於天下’为至。”先生曰：“此和靖至论，极中张病。然正好发明，惜但此而止耳。张初不喜伊洛之学，故谏官有言。和靖谜僦辆沤，见其文，辞之，张皇恐再荐。和靖持守甚确，凡遇饮，手足在一处。醉後亦然。”〔扬〕
    胡文定初疑尹和靖，後见途中辞召表，方知其真有得。表言“臣师程某，今来亦不过守师之训。变所守，又何取”云云之意。时陈公辅论伊川学，故途中进此表，尹亦只得如此辞。文定以此取之，亦未可见尹所得处。〔扬〕
    尹子之学有偏处。渠初见伊川，将朱公Ｋ抄语录去呈，想是他为有看不透处。故伊川云：“某在，何必观此书？”盖谓不如当面与它说耳。尹子後来遂云：“语录之类不必看。”不知伊川固云“某在不必观”，今伊川既不在，如何不观？又如云：“易传是伊川所自作者，其他语录是学者所记。故谓只当看易传，不当看语录。”然则夫子所自作者春秋而已，论语亦门人所记也。谓学夫子者只当看春秋，不当看论语，可乎！〔┿〕
    尹和靖疑伊川之说，多其所未闻。〔〕
    王德修相见。先生问德修：“和靖大概接引学者话头如何？”德修曰：“先生只云‘在力行’。”曰：“力行以前，更有甚功夫？”德修曰：“尊其所闻，行其所知。”曰：“须是知得，方始行得。”德修曰：“自‘吾十有五而志於学’，以至‘从心所欲不逾矩’，皆是说行。”曰：“便是先知了，然後志学。”〔文蔚〕
    问：“‘天地设位，而易行乎其中矣。’和靖言行录云：‘易行乎其中，圣人纯亦不已处。’莫说得太拘？‘天地设位，而易行乎其中矣’，如言‘天高地下，万物散殊’，而礼制行乎其中，无枚非也。今只言圣人‘纯亦不已’，莫太拘了？”曰：“亦不是拘，他说得不是。阴阳升降便是易。易者，阴阳是也。”〔文蔚〕
    和靖与杨畏答问一段语，殊无血脉。谓非本语，极是。龟山说得固佳，然亦出於程子“羁跎滓杂马而不以制牛，胡不乘牛而服马”之说。〔镐〕
    “人之所畏，不得不畏。”此是和靖见未透处，亦是和靖不肯自欺屈强妄作处。〔镐〕
    和靖赴乐会，听曲子，皆知之，亦欢然；但拱手安足处，终日未尝动也。在平江时，累年用一扇，用毕置架上。凡百严整有常。有僧见之，云：“吾不知儒家所谓周孔为如何，然恐亦只如此也。”〔方〕
    王德修言，一日早起见和靖。使人传语，令且坐，候看经了相见。少顷，和靖出。某问曰：“先生看甚经？”曰：“看光明经。”某问：“先生何故看光明经？”曰：“老母临终时，令每日看此经一部，今不敢违老母之命。”先生曰：“此便是平日阙却那‘谕父母於道’一节，便致得如此。”〔文蔚〕
    ◎张思叔
    张思叔与人做思堂记，言世间事有当思者，有不当思者：利害生死，不当思也；如见某物而思终始之云云，此当思也。〔方〕
    ◎郭立之子和
    “郭子和传其父学，又兼象数，其学已杂，又被谢昌国拈掇得愈不是了！且如九图中性善之说，性岂有两个？善又安有内外？故凡恶者，皆气质使然。若去其恶，则见吾性中当来之善。语。”又问：“郭以兼山学自名，是其学只一艮卦。”曰：“易之道，一个艮卦可尽，则不消更有六十三卦。”又曰：“谢昌国论西铭‘理一而分殊’，尤错了！”〔去伪〕
    郭子和性论，与五峰相类。其言曰：“目视耳听，性也。”此语非也。视明而听聪，乃性也。箕子分明说：“视曰明，听曰聪。”若以视听为性，与僧家“作用是性”何异？五峰曰：“好恶，性也。君子好恶以道，小人好恶以欲。君子小人者，天理人欲而已矣。”亦不是。盖好善恶恶，乃性也。〔〕
    ◎胡康侯（虽非门人，而尝见谢杨，今附。子侄附。）
    或问：“胡文定之学与董仲舒如何？”曰：“文定却信‘得於己者可以施於人，学於古者可以行於今’。其他人皆谓得於己者不可施於人，学於古者不可行於今，所以浅陋。然文定比似仲舒较浅，仲舒比似古人又浅。”又曰：“仲舒识得本原，如云‘正心修身可以治国平天下’，如说‘仁义礼乐皆其具’，此等说话皆好。若陆宣公之论事，却精密，第恐本原处不如仲舒。然仲舒施之临事，又却恐不如宣公也。”〔学蒙〕
    文定大纲说得正。微细处，五峰尤精，大纲却有病。〔方〕
    胡文定说较疏，然好；五峰说密，然有病。
    问：“文定言，人常令胸中自在。”云：“克己无欲。”〔方〕
    文定气象温润，却似贵人。〔方〕
    原仲说，文定少时性最急，尝怒一兵士，至亲殴之，兵辄抗拒。无可如何，遂回入书室中作小册，尽写经传中文有宽字者於册上以观玩，从此後遂不性急矣。〔方〕
    胡文定云：“知至故能知言，意诚故能养气。”此语好。又云：“岂有见理已明而不能处事者！”此语亦好。〔夔孙〕
    “胡文定公传家录，议论极有力，可以律贪起懦，但以上工夫不到。如训子弟作郡处，末後说道：‘将来不在人下。’便有克伐之意。”子升云：“有力行之意多，而致知工夫少。”曰：“然。”〔木之〕
    问：“文定靖康第二蛉绾危俊痹疲骸熬相了得，亦不必定其规模；不然，亦须定其大纲。专战、专和、专守之类，可定。”〔扬〕
    文定论时事，要扫除故迹，乘势更张。龟山论时，用其蛊卦说，且扶持苟完。龟山语见答胡康侯第八书中，止谓役法、冗官二事而已，非尽然也。伊川有从本言者，有从末言者。从末言，小变则小益，大变则大益。包荒传云：“以含洪之体，为刚果之用。”〔方〕
    胡文定公云：“世间事如浮懔魉，不足留情，随所寓而安也。”寅近年却於正路上有个见处，所以立朝便不碌碌，与往日全不同。往时虚忄乔恃气，今则平心观理矣。〔振〕
    曾吉甫答文定书中“天理人欲”之说，只是笼罩，其实初不曾见得。文定便许可之，它便只如此住了。〔┿〕
    胡文定初得曾文清时，喜不可言。然已仕宦鸣昧耍又参禅了，如何成就得他！〔扬〕
    向见籍溪说，文定当建炎间，兵戈扰攘，寓荆门，拟迁居。孟嬷杏辛绞咳诵力具舟楫，往迎文定，其一人乃黎才翁。文定始亦有迟疑之意，及至湘中，则舍宇动用，便利如归，处之极安。又闻范丈说，文定得碧泉，甚爱之。有本亭记所谓“命门弟子往问津焉”，即才翁也。〔佐〕
    胡致堂之说虽未能无病，然大抵皆太过，不会不及，如今学者皆是不及。〔学蒙〕（以下明仲。）
    胡致堂说道理，无人及得他。以他才气，甚么事做不得！只是不通检点，如何做得事成？我欲做事，事未起，而人已检点我矣。〔亻选
    胡致堂议论英发，人物伟然。向尝侍之坐，见其数杯後，歌孔明出师表，诵张才叔自靖人自献於先王义，陈了翁奏状等，可谓豪杰之士也！读史管见乃岭表所作，当时并无一册文字随行，只是记忆，所以其间有殛醮ΑＳ腥撕盟蟹鹗椋致堂因集史传中虏人姓名揭之一处，其人果收去念诵，此其戏也。又尝解论语“举直错诸枉”章云，是时哀公威权已去，不知何以为举错；但能以是权付之孔子，斯可矣。〔人杰〕
    胡氏管见有可删者。慕容超说、昭帝说。〔┿〕
    南轩言“胡明仲有三大功：一，言太上即尊位事；二，行三年丧；三云云”。先生云：“南轩见得好。设使不即位，只以大元帅讨贼，徽庙升遐，率六军缟素，是甚么模样气势！後来一番难如一番。今日有人做亦得，只是又较难些子！”〔扬〕
    胡籍溪人物好，沈静谨严，只是讲学不透。〔贺孙〕（以下原仲。）
    藉溪教诸生於功课馀暇，以片纸书古人懿行，或诗文铭赞之有补於人者，粘置壁间；俾往来诵之，咸令精熟。〔若海〕
    籍溪厅上大榜曰：“文定书堂。”籍溪旧开药店，“胡居士熟药正铺”并诸药牌，犹存。〔振〕
    “明仲甚畏仁仲议论，明仲亦自信不及。”先生云：“人不可不遇敌己之人。仁仲当时无有能当之者，故恣其言说出来。然今观明仲说，较平正。”〔扬〕（以下仁仲。）
    游杨之後，多为秦相所屈。胡文定刚劲，诸子皆然。和仲不屈於秦，仁仲直却其招不往。〔扬〕
    仁仲见龟山求教，龟山云：“且读论语。”问：“以何为要？”云：“熟读。”〔方〕
    五峰善思，然思过处亦有之。〔道夫〕
    知言形容道德，只是如画卦影。到了後方理会得，何益！〔方〕
    东莱云：“知言胜似正蒙。”先生曰：“盖後出者巧也。”〔方子〕振录云：“正蒙规摹大，知言小。”
    知言疑义，大端有八：性无善恶，心为已发，仁以用言，心以用尽，不事涵养，先务知识，气象迫狭，语论过高。〔方〕
    做出那事，便是这里有那理。凡天地生出那物，便都是那里有那理。五峰谓“性立天下之有”，说得好；“情效天下之动”，效如效死、效力之“效”，是自力形出也。〔淳〕
    五峰说“心妙性情之德”。不是他曾去研穷深体，如何直见得恁地！〔夔孙〕
    “心妙性情之德。”妙是主宰运用之意。〔升卿〕
    仲思问：“五峰中、诚、仁如何？”曰：“‘中者性之道’，言未发也；‘诚者命之道’，言实理也；‘仁者心之道’，言发动之端也。”又疑“道”字可改为“德”字。曰：“亦可。‘德’字较紧，然他是特地下此宽字。伊川答与叔书中亦云：‘中者性之德，近之。’伯恭云：‘知言胜正蒙。’似此等处，诚然，但不能纯如此处尔。”又疑中、诚、仁，一而已，何必别言？曰：“理固未尝不同。但圣贤说一个物事时，且随处说他那一个意思。自是他一个字中，便有个正意义如此，不可混说。圣贤书初便不用许多了。学者亦宜各随他说处看之，方见得他所说字本相。如诚、如中、如仁。若便只混看，则下梢都看不出。”〔伯羽〕（砥录别出。）
    仲思问：“天之所以命乎人者，实理而已。故言‘诚者命之道，中者性之道’，如何？”曰：“未发时便是性。”曰：“如此，则喜怒哀乐未发便是性，既发便是情。”曰：“然。此三句道得极密。伯恭道‘知言胜似正蒙’，如这处，也是密，但不纯恁地。”又问：“‘道’字不如‘德’字？”曰：“所以程子云：‘中者性之德为近之。’但言其自然，则谓之道；言其实体，则谓之德。‘德’字较紧，‘道’字较宽。但他故下这宽字，不要挨拶著他。”又问：“言中，则诚与仁亦在其内否？”曰：“不可如此看。若可混并，则圣贤已自混并了。须逐句看他：言诚时，便主在实理发育流行处；言性时，便主在寂然不动处；言心时，便主在生发处。”〔砥〕
    尧卿问：“‘诚者性之德’，此语如何？”曰：“何者不是性之德？如仁义礼智皆性之德，恁地说较不切。不如胡氏‘诚者命之道乎’说得较近傍。”〔义刚〕
    问：“‘诚者物之终始’，而‘命之道’。”曰：“诚是实理，彻上彻下，只是这个。生物都从那上做来，万物流形天地之间，都是那底做。五峰云：‘诚者命之道，中者性之道，仁者心之道。’此数句说得密。如何大本处却含糊了！以性为无善恶，天理人欲都混了，故把作同体。”或问：“‘同行’语如何？”曰：“此却是只就事言之。”直卿曰：“它既以性无善恶，何故云‘中者性之道’？”曰：“它也把中做无善恶。”
    李维申说：“合於心者为仁。”曰：“却是从义上去。不如前日说‘存得此心便是仁’，却是。”因举五峰语云：“‘人有不仁，心无不仁。’说得极好！”〔雉〕
    胡五峰云：“人有不仁，心无不仁。”此说极好！人有私欲遮障了，不见这仁，然心中仁依旧只在。如日月本自光明，虽被阏冢光明依旧在里。又如水被泥土塞了，所以不流，然水性之流依旧只在。所以“克己复礼为仁”，只是克了私欲，仁依旧只在那里。譬如一个镜，本自光明，只缘尘，都昏了。若磨去尘，光明只在。〔明作〕
    “五峰曰：‘人有不仁，心无不仁。’既心无不仁，则‘巧言令色’者是心不是？如‘巧言令色’，则不成说道‘巧言令色’底不是心，别有一人‘巧言令色’。如心无不仁，则孔子何以说‘回也，其心三月不违仁’？”萧佐曰：“‘我欲仁，斯仁至矣。’这个便是心无不仁。”曰：“回心三月不违仁，如何说？”问者默然久之。先生曰：“既说回心三月不违仁，则心有违仁底。违仁底是心不是？说‘我欲仁’，便有不欲仁底，是心不是？”〔节〕
    “五峰谓‘人有不仁，心无不仁’，此语有病。且如颜子‘其心三月不违仁’。若才违仁，其心便不仁矣，岂可谓‘心无不仁’！”定夫云：“恐是五峰说本心无不仁。”曰：“亦未是。譬如人今日贫，则说昔日富不得。”〔震〕
    伊川初尝曰：“凡言心者，皆指已发而言。”後复曰：“此说未当。”五峰却守其前说，以心为已发，性为未发，将“心性”二字对说。知言中如此处甚多。〔┿〕
    人学当勉，不可据见定。盖道理无穷，人之思虑有限，若只守所得以为主，则其或堕於偏者，不复能自明也。如五峰只就其上成就所学，亦只是忽而不详细反复也。〔方〕
    问：“知言有云：‘佛家窥见天机，有不器於物者。’此语莫已作两截？”曰：“亦无甚病。方录作“此语甚得之”。此盖指妙万物者，而不知万物皆在其中。圣人见道体，正如对面见人，其耳目口鼻涿嘉薏患。佛家如远望人，只见仿象，初不知其人作何形状。”问：“佛家既如此说，而其说性乃指气，却是两般。”曰：“渠初不离此说。但既差了，则自然错入别处去。”〔可学〕
    因言：“久不得胡季随诸人书。季随主其家学，说性不可以善言。本然之善，本自无对；才说善时，便与那恶对矣。才说善恶，便非本然之性矣。本然之性是上面一个，其尊无比。（亻崖嫉云：“季随主其家学，说性不可以善言。本然之性，是上面一个，其尊无对。”）善是下面底，才说善时，便与恶对，非本然之性矣。‘孟子道性善’，非是说性之善，只是赞叹之辞，说‘好个性’！如佛言‘善哉’！（此文定之说。）某尝辨之云，本然之性，固浑然至善，不与恶对，（亻崖甲鳌拔奚瓶啥浴薄＃┐颂熘赋予我者然也。然行之在人，则有善有恶：做得是者为善，做得不是者为恶。岂可谓善者非本然之性？只是行於人者，有二者之异，然行得善者，便是那本然之性也。若如其言，有本然之善，（亻崖甲鳌靶浴薄＃┯钟猩贫裣喽灾善，（亻崖甲鳌靶浴薄＃┰蚴怯卸性矣！方其得於天者，此性也；及其行得善者，亦此性也。只是才有个善底，（亻崖甲鳌靶械蒙频住薄＃┍阌懈霾簧频祝所以善恶须著对说。不是元有个恶在那里，等得他来与之为对。只是行得错底，便流入於恶矣。此文定之说，故其子孙皆主其说，而致堂五峰以来，其说益差，遂成有两性：本然者是一性，善恶相对者又是一性。他只说本然者是性，善恶相对者不是性，岂有此理！然文定又得於龟山，龟山得之东林常扌纭＾玄纾龟山乡人，与之往来，後住庐山东林。龟山赴省，又往见之。扌缂聪明，深通佛书，有道行。龟山问：‘“孟子道性善”，说得是否？’扌缭唬骸是。’又问：‘性岂可以善恶言？’扌缭唬骸本然之性，不与恶对。’此语流传自他。然扌缰言，本亦未有病。盖本然之性是本无恶。及至文定，遂以‘性善’为赞叹之辞；到得致堂五峰辈，遂分成两截，说善底不是性。若善底非本然之性，却那处得这善来？既曰赞叹性好之辞，便是性矣。（亻崖甲鳌氨闶切员旧埔印薄＃┤舴切陨疲何赞叹之有？如佛言‘善哉！善哉’！为赞美之辞，亦是说这个道好，所以赞叹之也。二苏论性亦是如此，尝言，‘孟子道性善’，犹云火之能熟物也；荀卿言‘性恶’，犹云火之能焚物也。龟山反其说而辨之曰：‘火之所以能熟物者，以其能焚故耳。若火不能焚，物何从熟？’苏氏论性说：‘自上古圣人以来，至孔子不得已而命之曰一，寄之曰中，未尝分善恶言也。自“孟子道性善”，而一与中始支矣！’尽是胡说！他更不看道理，只认我说得行底便是。诸胡之说亦然，季随至今守其家说。”因问：“文定却是卓然有立，所谓‘非文王犹兴’者。”曰：“固是。他资质好，在太学中也多闻先生师友之训，所以能然。尝得颍昌一士人，忘其姓名，问学多得此人警发。後为荆门教授，龟山与之为代，因此识龟山，因龟山方识游谢，不及识伊川。自荆门入为国子博士，出来便为湖北提举。是时上蔡宰本路一邑，文定却从龟山求书见上蔡。既到湖北，遂遣人送书与上蔡。上蔡既受书，文定乃往见之。入境，人皆讶知县不接监司。论理，上蔡既受他书，也是难为出来接他。既入县，遂先修後进礼见之。毕竟文定之学，後来得於上蔡者为多。他所以尊上蔡而不甚满於游杨二公，看来游定夫後来也是郎当，诚有不满人意处。顷尝见定夫集，极说得丑差，尽背其师说，更说伊川之学不如他之所得。所以五峰临终谓彪德美曰：‘圣门工夫要处只在个“敬”字。游定夫所以卒为程门之罪人者，以其不仁不敬故也。’诚如其言。”〔卓〕（亻崖悸浴＃
    胡氏说善是赞美之辞，其源却自龟山，龟山语录可见。胡氏以此错了，故所作知言并一齐恁地说。本欲推高，反低了。盖说高无形影，其势遂向下去。前日说韩子云：“何谓性？仁义礼智信。”此语自是，却是他已见大意，但下面便说差了。荀子但只见气之不好，而不知理之皆善。扬子是好许多思量安排：方要把孟子“性善”之说为是，又有不善之人；方要把荀子“性恶”之说为是，又自有好人，故说道“善恶混”。温公便主张扬子而非孟子。程先生发明出来，自今观之，可谓尽矣。〔贺孙〕
    “龟山往来太学，过庐山，见常扌纭＾玄缫嗄辖Ｈ耍与龟山论性，谓本然之善，不与恶对。後胡文定得其说於龟山，至今诸胡谓本然之善不与恶对，与恶为对者又别有一善。常扌缰言，初未为失。若论本然之性，只一味是善，安得恶来？人自去坏了，便是恶。既有恶，便与善为对。今他却说有不与恶对底善，又有与恶对底善。如近年郭子和九图，便是如此见识，上面书一圈子，写‘性善’字，从此牵下两边，有善有恶。”或云：“恐文定当来未有甚差，後来传袭，节次讹舛。”曰：“看他说‘善者赞美之辞，不与恶对’，已自差异。”〔文蔚〕
    问：“性无善恶之说，从何而始？”曰：“此出於常扌纭＾玄缱÷山，龟山入京，枉道见之，留数日。因问：‘孟子识性否？’曰：‘识。’曰：‘何以言之？’曰：‘善不与恶对言。’他之意，乃是谓其初只有善，未有恶。其後文定得之龟山，遂差了。今湖南学者信重知言。某尝为敬夫辨析，甚讳之。渠当初唱道湖南，偶无人能与辨论者，可惜！可惜！”又读至彪居正问心一段，先生曰：“如何？”可学谓：“不於原本处理会，却待些子发见！”曰：“孟子此事，乃是一时间为齐王耳。今乃欲引之以上他人之身，便不是了。”良久，又云：“以放心求心，便不是。才知求，心便已回矣，安得谓之放！”〔可学〕
    因论湖湘学者崇尚知言，曰：“知言固有好处，然亦大有差失，如论性，却曰：‘不可以善恶辨，不可以是非分。’既无善恶，又无是非，则是告子‘湍水’之说尔。如曰‘好恶性也，君子好恶以道，小人好恶以己’，则是以好恶说性，而道在性外矣，不知此理却从何而出。”问：“所谓‘探视听言动无息之本，可以知性’，此犹告子‘生之谓性’之意否？”曰：“此语亦有病。下文谓：‘道义明著，孰知其为此心？物欲引诱，孰知其为人欲？’便以道义对物欲，却是性中本无道义，逐旋於此处扌倘肓蕉耍则是性亦可以不善言矣！如曰：‘性也者，天地鬼神之奥也，善不足以名之，况恶乎？孟子说“性善”云者，叹美之辞，不与恶对。’其所谓‘天地鬼神之奥’，言语亦大故夸逞。某尝谓圣贤言语自是平易，如孟子尚自有些险处，孔子则直是平实。‘不与恶对’之说，本是龟山与扌缋舷嘤觯因论孟子说性，曾有此言。文定往往得之龟山，故有是言。然扌缋系笔敝语，犹曰：‘浑然至善，不与恶对’，犹未甚失性善之意。今去其‘浑然至善’之语，而独以‘不与恶对’为叹美之辞，则其失远矣！如论齐王爱牛，此良心之苗裔，因私欲而见者，以答求放心之问；然鸡犬之放，则固有去而不可收之理；人之放心，只知求之，则良心在此矣，何必等待天理发见於物欲之间，然後求之！如此，则中间空阙多少去处，正如屋下失物，直待去城外求也！爱牛之事，孟子只就齐王身上说，若施之他人则不可。况操存涵养，皆是平日工夫，岂有等待发见然後操存之理！今胡氏子弟议论每每好高，要不在人下。才说心，便不说用心，以为心不可用。至如易传中有连使‘用心’字处，皆涂去‘用’字。某以为，孟子所谓：‘尧舜之治天下，岂无所用其心哉？’何独不可以‘用’言也？季随不以为然。遂检文定春秋中有连使‘用心’字处质之，方无语。大率议论文字，须要亲切。如伊川说颜子乐道为不识颜子者，盖因问者元不曾亲切寻究，故就其人而答，欲其深思而自得之尔。後人多因程子之言，愈见说得高远；如是，则又不若乐道之为有据。伊尹‘乐尧舜之道’，亦果非乐道乎？湖湘此等气象，乃其素习，无怪今日之尤甚也！”〔谟〕
    五峰知言大抵说性未是。自胡文定胡侍郎皆说性未是。其言曰：“性犹水也。善，其水之下乎；情，其水之澜乎；欲，其水之波浪乎。”乍看似亦好，细看不然。如澜与波浪何别？渠又包了情欲在性中，所以其说如此。又云：“性，好恶也。君子以道，小人以欲。君子小人，天理人欲而已矣。”伯恭旧看知言云：“只有两段好，其馀都不好。一段：‘能攻人实病，能受人实攻。’一段：‘以天下与人，而无人德我之望；有人之天下，而无取人之嫌。’”後来却又云，都好。不知伯恭晚年是如何地看。某旧作孟子或问云：“人说性，不肯定说是性善，只是欲推尊性，於性之上虚立一个‘善’字位子，推尊其性耳。不知尊之反所以失之！”〔〕
    “五峰云：‘好恶，性也。’此说未是。胡氏兄弟既辟释氏，却说性无善恶，便似说得空了，却近释氏。但当云‘好善而恶恶，性也’。”┿谓：“好恶，情也。”曰：“只是好恶，却好恶个甚底？”伯丰谓：“只‘君子好恶以道’，亦未稳。”曰：“如此，道却在外，旋好恶之也。”〔┿〕
    直卿言：“五峰说性云：‘好恶，性也。’本是要说得高，不知却反说得低了！”曰：“依旧是气质上说。某常要与他改云：‘所以好恶者，性也。’”〔取
    “好恶，性也。”既有好，即具善；有恶，即具恶。若只云有好恶，而善恶不定於其中，则是性中理不定也。既曰天，便有“天命”、“天讨”。〔方〕
    知言云：“凡人之生，粹然天地之心，道义全具，无梦弈；不可以善恶辨，不可以是非分，无过也，无不及也，此中之所以名也。”即告子“性无善无不善”之论也。惟伊川“性即理也”一句甚切至。〔闳祖〕
    问：“知言‘万事万物，性之质也’，如何？”曰：“此句亦未有害，最是‘好恶，性也’，大错！既以好恶为性，下文却云‘君子好恶以道’，则是道乃旋安排入来。推此，其馀皆可见。”问：“与告子说话莫同否？”曰：“便是‘湍水’之说。”又问：“粹然完具云云，却说得好。又云不可以善恶言，不可以是非判。”曰：“渠说有二错：一是把性作无头面物事；二是云云。”失记。〔可学〕
    “五峰言：‘天命不囿於善，不可以人欲对。’”曰：“天理固无对，然有人欲，则天理便不得不与人欲对为消长。善亦本无对，然既有恶，则善便不得不与恶对为盛衰。且谓天命不囿於物，可也；谓‘不囿於善’，则不知天之所以为天矣！谓恶不足以言性，可也；谓善不足以言性，则不知善之所从来矣！”〔升卿〕
    “好善而恶恶，人之性也。为有善恶，故有好恶。‘善恶’字重，‘好恶’字轻。君子顺其性，小人拂其性。五峰言：‘好恶，性也。君子好恶以道，小人好恶以欲。’是‘好人之所恶，恶人之所好’，亦是性也！而可乎？”或问：“‘天理人欲，同体异用’之说如何？”曰：“当然之理，人合恁地底，便是体，故仁义礼智为体。如五峰之说，则仁与不仁，义与不义，礼与无礼，智与无智，皆是性。如此，则性乃一个大人欲窠子！其说乃与东坡子由相似，是大凿脱，非小失也。‘同行异情’一句，却说得去。”〔方子〕
    或问“天理人欲，同体而异用，同行而异情”。曰：“胡氏之病，在於说性无善恶。体中只有天理，无人欲，谓之同体，则非也。同行异情，盖亦有之，如‘口之於味，目之於色，耳之於声，鼻之於臭，四肢之於安佚’，圣人与常人皆如此，是同行也。然圣人之情不溺於此，所以与常人异耳。”人杰谓：“圣贤不视恶色，不听恶声，此则非同行者。”曰：“彼亦就其同行处说耳。某谓圣贤立言，处处皆通，必不若胡氏之偏也。龟山云：‘“天命之谓性”，人欲非性也。’胡氏不取其说，是以人欲为性矣！此其甚差者也。”〔人杰〕
    问：“‘天理人欲，同体而异用，同行而异情’，如何？”曰：“下句尚可，上句有病。盖行处容或可同，而其情则本不同也。至於体、用，岂可言异？观天理人欲所以不同者，其本原元自不同，何待用也！氏之学，大率於大本处看不分晓，故锐於辟异端，而不免自入一脚也。如说性，便说‘性本无善恶，发然後有善恶’。‘孟子说性善，自是叹美之辞，不与恶为对’。大本处不分晓，故所发皆差。盖其说始因龟山问扌缋希而答曰：‘善则本然，不与恶对。’言‘本然’犹可，今曰‘叹美之辞’，则大故差了！又一学者问以放心求放心如何？他当时问得极紧，他一向鹘突应将去。大抵心只操则存，舍则放了，俄顷之间，更不吃力，他却说得如此周遮。”〔大雅〕
    问：“‘天理人欲，同行而异情’，胡氏此语已精。若所谓‘同体而异用’，则失之混而无别否？”曰：“胡氏论性无善恶，此句便是从这里来。本原处无分别，都把做一般，所以便谓之‘同体’。他看道理亻尽精微，不知如何，只一个大本却无别了！”〔淳〕
    或问“天理人欲，同体异用”。曰：“如何天理人欲同体得！如此，却是性可以为善，亦可以为恶，却是一团人欲窠子，将甚么做体？却是韩愈说性自好，言人之为性有五，仁义礼智信是也。指此五者为性，却说得是。性只是一个至善道理，万善总名。才有一毫不善，自是情之流放处，如何却与人欲同体！今人全不去看。”〔谦〕
    问：“‘天理人欲同体而异用’，先生以为未稳，是否？”曰：“亦须是实见此句可疑，始得。”又曰：“今人於义利处皆无辨，直恁鹘突去。是须还他是，不是还他不是。若都做得是，犹自有个浅深。自如此说，必有一个不是处，今则都无理会矣。”〔取
    何丞辨五峰“理性”，何异修性？盖五峰以性为非善恶，乃是一空物，故云“理”也。〔方〕
    看知言彪居正问仁一段，云：“极费力。有大路不行，只行小径。至如‘操而存之’等语，当是在先。自孟子亦不专以此为学者入德之门也。且齐王人欲蔽固，故指其可取者言之。至如说‘自牖开说’，亦是为蔽固而言。若吾侪言语，是是非非，亦何须如此？而五峰专言之，则偏也。”又云：“居正问：‘以放心求放心，可乎？’既知其放，又知求之，则此便是良心也，又何求乎？又何必俟其良心遇事发见，而後操之乎？”〔方〕
    五峰曾说，如齐宣王不忍觳觫之心，乃良心，当存此心。敬夫说“观过知仁”，当察过心则知仁。二说皆好意思。然却是寻良心与过心，也不消得。只此心常明，不为物蔽，物来自见。〔从周〕
    五峰作皇王大纪，说北极如帝星、紫微等皆不动。说宫声属仁，不知宫声却属信。又宫无定体，十二律旋相为宫。帝星等如果不动，则天必擘破。不知何故读书如此不子细。〔人杰〕
    五峰说得宫之用极大，殊不知十二律皆有宫。又，宫在五行属土。他说得其用如此大，犹五常之仁。宫自属土，亦不为仁也。又其云天有五帝座星，皆不动。今天之不动者，只有紫微垣、北极、五帝座不动，其他帝座如天市垣，太微垣，大火中星帝座，与大角星帝座，皆随天动，安得谓不动！〔卓〕
    五峰论乐，以黄锺为仁，都配属得不是。它此等上不曾理会，却都要将一大话包了。〔┿〕
    论五峰说极星有三个极星不动，殊不可晓。若以天运譬如轮盘，则极星只是中间带子处，所以不动。若是三个不动，则不可转矣！又言：“虽形器之事，若未见得尽，亦不可轻立议论。须是做下学工夫。虽天文地理，亦须看得他破，方可议之。”又曰：“明仲尝畏五峰议论精确，五峰亦尝不有其兄，尝欲焚其论语解，并读史管见。以今观之，殊不然。如论语管见中虽有粗处，亦多明白。至五峰议论，反以好高之过，得一说便说，其实与这物事都不相干涉，便说得无著落。五峰辨疑孟之说，周遮全不分晓。若是恁地分疏孟子，地沈沦，不能得出世。”〔┿〕
    “五峰疾病，彪德美问之，且求教焉。五峰曰：‘游定夫先生所以得罪於程氏之门者，以其不仁不敬而已。’”先生云：“言其习不著，行不察，悠悠地至於无所得而归释氏也。其子德华，谓汪圣锡云，定夫於程氏无所得，後见某长老，乃有得也。此与吕居仁杂记语同。大率其资质本好者，却不用力，所以悠悠。如上蔡文定，器质本驳偏，所以用力尤多。”〔方〕
    五峰有本亭记甚好。理固是好，其文章排布之类，是文人之文。此其所居也。其所极好，在岳山下，当时⒍学生谋得之。文定本居籍溪，恐其当冲，世乱或不免，遂去居湖北。侯师圣令其迁，谓乱将作，乃迁衡岳山下。亦有一人，侯令其迁，不从，後不免。文定以识时知几荐侯。乱兵，谓宗汝霖所招勤王者。宗死，其兵散走为乱，湖北靡孑遗矣！〔扬〕
    五峰说“区以别矣”，用礼记“勾萌”字音。林少颖亦曾说与黄祖舜来如此。〔方〕
    胡氏议论须捉一事为说。如后妃幽颜晔纾却只指不妒忌为至；伯夷气象如此，却只指不失初心，为就文王去武王之事。大要不论体，只论发出来处，类如此也。〔方〕
    胡说有三个物事：一不动，一动，一静，相对。〔振〕
    问：“湖南‘以身格物’，则先亦是行，但不把行做事尔。”曰：“湖南病正在无涵养。无涵养，所以寻常尽发出来，不留在家。”〔方〕
    因说湖南学先体察，云：“不知古人是先学洒扫应对？为复先体察？”〔方〕
    湖南一派，譬如灯火要明，只管挑，不添油，便明得也即不好。所以气局小，长汲汲然张筋努脉。〔方〕
    谓胡季随曰：“文定五峰之学，以今窃议来，只有太过，无不及。季随而今却但有不及。”又曰：“为学要刚毅果决，悠悠不济事。”〔方子〕林学蒙录云：“为学要刚毅果决，悠悠不济事。且如‘发愤忘食，乐以忘忧’，是甚么样精神骨肋！”注云：“因说胡季随。”
    或说胡季随才敏。曰：“也不济事。须是确实有志而才敏，方可。若小小聪悟，亦徒然。”〔学蒙〕
    五峰诸子不著心看文字，恃其明敏，都不虚心下意，便要做大。某尝语学者，难得信得及、就实上做工夫底人。〔贺孙〕
    ●卷一百二・杨氏门人
    ◎罗仲素
    罗先生严毅清苦，殊可畏。〔道夫〕
    李先生言：“罗仲素春秋说，不及文定。盖文定才大，设张罗落者大。”文定集有答罗书，可见。〔方〕
    道夫言：“罗先生教学者静坐中看‘喜怒哀乐未发谓之中’，未发作何气象。李先生以为此意不惟於进学有力，兼亦是养心之要。而遗书有云：‘既思，则是已发。’昔尝疑其与前所举有碍，细思亦甚紧要，不可以不考。”直卿曰：“此问亦甚切。但程先生剖析毫穑体用明白；罗先生探索本源，洞见道体。二者皆有大功於世。善观之，则亦‘并行而不相悖’矣。况罗先生於静坐观之，乃其思虑未萌，虚灵不昧，自有以见其气象，则初未害於未发。苏季明以‘求’字为问，则求非思虑不可，此伊川所以力辨其差也。”先生曰：“公虽是如此分解罗先生说，终恐做病。如明道亦说静坐可以为学，谢上蔡亦言多著静不妨。此说终是小偏。才偏，便做病。道理自有动时，自有静时。学者只是‘敬以直内，义以方外’。见得世间无处不是道理，虽至微至小处亦有道理，便以道理处之。不可专要去静处求。所以伊川谓‘只用敬，不用静’，便说得平。也是他经历多，故见得恁地正而不偏。若以世之大段纷扰人观之，若会静得，固好；若讲学，则不可有毫渲偏也。如天雄、附子，冷底人吃得也好；如要通天下吃，便不可。”〔道夫〕
    ◎萧子庄
    先生问：“浦城有萧先生ダ，受业於龟山之门，不知所得如何？”道夫遂以萧先生所答范公三书呈。先生曰：“元来是个天资自好，朴实头底人，初非学问之力。且如所谓‘人能弘道’、‘君子泰而不骄’、‘君子坦荡荡’三者，那人举得本自不伦，他又却从而赞美之。也须思量道如何而能弘，如何而能泰与坦荡荡，却只恁说，教人从何处下手？况‘人能弘道’，本非此意。如他所说，却是‘士不可以不弘毅’、‘执德不弘’。今却以‘人能弘道’言之，自不干事。又如第二书言：‘士之所志，舍仁义而何为哉？惟仁必欲熟，义必欲精。仁熟，则造次颠沛有所不违；义精，则利用安身而德崇矣。’此数句说得亻尽好。但仁固欲熟，义固欲精，也须道如何而能精，如何而能熟。却只随他在後面说，不知前面毕竟是如何。又如举孟子‘不动心’‘养气’之说，皆是逅怠Ｎ┢淙绱耍故人亦谓伊川也只恁地，所以豪杰之士皆傲睨不服。”又曰：“据公所见，若有人问自家‘仁必欲熟，义必欲精’两句，如何地答？这便是格物致知。”道夫曰：“莫是克去己私以明天理，则仁自然熟，义自然精？”曰：“此正程先生所谓‘涵养必以敬，进学在致知’之意也。”〔道夫〕
    ◎廖用中
    或问为善为利处。因举龟山答廖用中书，云：“龟山说得鹘突，用中认得不子细，後来於利害便不能分别。绍兴间，秦老当国，方主和议。廖有召命，自无所见，却去扣其平日所友善之人郑邦达。邦达初不经意，但言：‘和亦是好事。’廖到阙，即助和议，遂为中丞，幸而不肯为秦鹰犬。秦尝讽其论赵丞相，不从。迁工部尚书，迄以此去。”〔儒用〕
    龟山与廖尚书说义利事。廖云：“义利即是天理人欲。”龟山曰：“只怕贤错认，以利为义也。”後来被召主和议，果如龟山说。廖初举郑厚与某人，可见其贤此二人。二人皆要上恐脱“不”字。主和议。及廖被召，却不问此二人，却去与叶孝先商量，更辅之以□□。及为中丞，又荐郑毂。然廖终与秦不合而出。但初不能别义利之分，亦是平时讲之不熟也。郑博士，某旧及见之，年七十馀，云尝见上蔡。先人甚敬之。〔贺孙〕
    因言廖用中议和事，云：“廖用中固非诡随者，但见道理不曾分晓。当时龟山已尝有语云‘恐子以利为义’者，政为是也。”〔寿昌〕
    ◎胡德辉
    因说胡呈德辉所著文字，问德辉何如人。曰：“先友也，晋陵人。曾从龟山游，故所记多龟山说话。能诗文，墨隶皆精好。尝见先人馆中唱和一卷，唯胡诗特佳。赵忠简公当国，与张や巨山同为史官。及赵公去位，张魏公独相，以为元涛幢厝是，熙丰未必全非，遂擢何抡仲李似表二人为史官。胡张所修史，皆标出，欲改之。胡张遂求去。及忠简再入相，遂去何李，依旧用胡张为史官；成书奏上，弄得都成私意！”〔儒用〕
    △尹氏门人
    ◎王德修
    先生云：“乡日乡间一亲戚虞氏，见仙里王德修见教云：‘学者要识一“愧”字与“耻”字。’此言却极好。”〔大雅〕
    一日侍坐，学者问难纷然。王德修曰：“不必多问，但去行取。且如人理会‘惟精惟一，允执厥中’，只管说如此是精，如此是一，临了中却不见。”先生曰：“精一则中矣。”〔文蔚〕
    ●卷一百三・罗氏门人
    ◎李愿中
    李先生终日危坐，而神彩精明，略无ㄨ堕之气。〔升卿〕
    延平先生气象好。〔振〕
    问延平先生言行。曰：“他却不曾著书，充养得极好。凡为学，也不过是恁地涵养将去，初无异义。只是先生泵姘槐常自然不可及。”〔骧〕
    李延平初间也是豪迈底人，到後来也是磨琢之功。在乡，若不异於常人，乡曲以上底人只道他是个善人。他也略不与人说。待问了，方与说。〔贺孙〕
    李先生少年豪勇夜醉，驰马数里而归。後来养成徐缓，虽行二三里路，常委蛇缓步，如从容室中也。问：“先生如何养？”曰：“先生只是潜养思索。”〔方〕
    “人性褊急，发不中节者，当於平日言语动作间以缓持之。持之久，则心中所发，自有条理。”因说：“李先生行郊外，缓步委蛇，如在室中，不计其远。尝随至人家，才相见，便都看了壁上碑文。先生俟茶罢，即起向壁立看，看了一厅碑，又移步向次壁看，看毕就坐。其所持专一详缓如此。初性甚急，後来养成至於是也。”〔方〕
    行夫问：“李先生谓：‘常存此心，勿为事物所胜。’”先生答之云云。顷之，复曰：“李先生涵养得自是别，真所谓不为事物所胜者。古人云，终日无疾言遽色，他真个是如此。如寻常人去近处，必徐行；出远处，行必稍急。先生出近处也如此，出远处亦只如此。寻常人斗一人，斗之一二声不至，则声必厉；先生斗之不至，声不加於前也。又如坐处壁间有字，某每常亦须起头一看。若先生则不然。方其坐时，固不看也。若是欲看，则必起就壁下视之。其不为事物所胜，大率若此。常闻先生後生时，极豪迈，一饮必数十杯。醉则好驰马，一骤三二十里不回。後来却收拾得恁地纯粹，所以难及。”〔道夫〕
    李先生居处有常，不作费力事。所居狭隘，屋宇卑小。及子弟渐长，逐间接起，又接起厅屋。亦有小书室，然甚齐整潇洒，安物皆有常处。其制行不异於人。亦常为任希纯教授延入学作职事，居常无甚异同，颓如也。真得龟山法门。亦尝议龟山之失。〔方〕
    李延平不著书，不作文，颓然若一田夫野老，然又太和顺了。罗仲素衣服之类亦日有定程，如黄昏如何服，睡复易。然太执。〔扬〕
    李先生好看论语，自明而已。谓孟子早是说得好了，使人爱看了也。其居在山间，亦殊无文字看读辨正，更爱看春秋左氏。初学於仲素，只看经。後侯师圣来沙县，罗邀之至，问：“伊川如何看？”云：“亦看左氏。要见曲折，故始看左氏。”〔方〕
    或问：“近见廖子晦言，今年见先生，问延平先生‘静坐’之说，先生颇不以为然，不知如何？”曰：“这事难说。静坐理会道理，自不妨。只是讨要静坐，则不可。理会得道理明透，自然是静。今人都是讨静坐以省事，则不可。尝见李先生说：‘旧见罗先生说春秋，颇觉不甚好。不知到罗浮静极後，又理会得如何。’是时罗已死。某心常疑之。以今观之，是如此。盖心下热闹，如何看得道理出！须是静，方看得出。所谓静坐，只是打叠得心下无事，则道理始出；道理既出，则心下愈明静矣。”〔亻选
    旧见李先生云：“初问罗先生学春秋，觉说得自好。後看胡文定春秋，方知其说有未安处。”又云：“不知後来到罗浮山中静极後，见得又如何？”某颇疑此说，以为春秋与“静”字不相干，何故须是静处方得工夫长进？後来方觉得这话好。盖义理自有著力看不出处。然此亦是後面事，初间亦须用力去理会，始得。若只靠著静後听他自长进，便却不得。然为学自有许多阶级，不可不知也。如某许多文字，便觉得有个吃力处，尚有这些病在。若还更得数年，不知又如何。〔А
    李先生云：“看圣贤言语，但一踔看过，便见道理者，却是真意思。才著心去看，便蹉过了多。”〔升卿〕
    正蒙知言之类，学者更须被他汩没。李先生极不要人传写文字及看此等。旧尝看正蒙，李甚不许。然李终是短於辨论邪正，盖皆不可无也。无之，即是少博学详说工夫也。〔方〕
    李先生云：“横渠说，不须看。非是不是，只是恐先入了费力。”〔方〕
    李问陈几叟借得文定传本，用薄纸真谨写一部。易传亦然。〔方〕
    李先生云：“书不要点，看得更好。”〔方〕
    李先生说一步是一步。如说“仁者其言也讠刃”，某当时为之语云，“圣人如天覆万物”云云。李曰：“不要如是广说。须穷‘其言也讠刃’前头如何，要得一进步处。”〔方〕
    李先生不要人强行，须有见得处方行，所谓洒然处。然犹有偏在。洒落而行，固好。未到洒落处，不成不行！亦须按本行之，待其著察。〔方〕
    李先生当时说学，已有许多意思。只为说“敬”字不分明，所以许多时无捉摸处。〔方〕
    李先生说：“人心中大段恶念却易制伏。最是那不大段计利害、乍往乍来底念虑，相续不断，难为驱除。”今看得来，是如此。〔广〕
    李先生尝云：“人之念虑，若是於显然过恶萌动，此却易见易除。却怕於相似闲底事爆起来，缠绕思念将去，不能除，此尤害事。”某向来亦是如此。〔贺孙〕
    “‘必有事焉。’由此可至‘君子三变’。‘改过迁善’，由此可至‘所过者化’。”李先生说。〔方〕
    李先生言：“事虽纷纷，须还我处置。”〔方〕
    李先生有为，只用蛊卦，但有决裂处。〔方〕
    李先生云：“天下事，道理多，如子瞻才智高，亦或窥得，然其得处便有病也。”〔方〕
    问：“先生所作李先生行状云‘终日危坐，以验夫喜怒哀乐之前气象为如何，而求所谓中者’，与伊川之说若不相似？”曰：“这处是旧日下得语太重。今以伊川之语格之。则其下工夫处，亦是有些子偏。只是被李先生静得极了，便自见得是有个觉处，不似别人。今终日危坐，只是且收敛在此，胜如奔驰。若一向如此，又似坐禅入定。”〔贺孙〕
    或问：“延平先生何故验於喜怒哀乐未发之前而求所谓中？”曰：“只是要见气象。”陈後之曰：“持守良久，亦可见未发气象。”曰：“延平即是此意。若一向这里，又差从释氏去。”〔淳〕
    问：“延平欲於未发之前观其气象，此与杨氏体验於未发之前者，异同如何？”曰：“这个亦有些病。那‘体验’字是有个思量了，便是已发。若观时恁著意看，便也是已发。”问：“此体验是著意观？只恁平常否？”曰：“此亦是以不观观之。”〔淳〕
    再论李先生之学常在目前。先生曰：“只是‘君子戒慎所不睹，恐惧所不闻’，便自然常存。颜子非礼勿视听言动，正是如此。”〔德明〕
    △胡氏门人
    ◎张敬夫
    近日南轩书来，不曾见说尝读某书，有何新得。今又与伯恭相聚，往往打入多中去也。〔方〕
    钦夫见识极高，却不耐事；伯恭学耐事，却有病。〔升卿〕
    南轩伯恭之学皆疏略，南轩疏略从高处去，伯恭疏略从卑处去。伯恭说道理与作为，自是两件事。如云：“仁义道德与度数刑政，介然为两涂，不可相通。”他在时不曾见与某说。他死後，诸门人弟子此等议论方渐渐说出来，乃云，皆原於伯恭也。〔亻选
    钦夫说得高了，故先生只要得典实平易。〔方〕
    敬夫高明，他将谓人都似他，才一说时，便更不问人晓会与否，且要说尽他个。故他门人，敏底髫笛У盟说话，若资质不逮，依旧无著摸。某则性钝，说书极是辛苦，故寻常与人言，多不敢为高远之论。盖为是身曾亲经历过，故不敢以是责人尔。学记曰：“进而不顾其安，使人不由其诚。”今教者之病，多是如此。〔道夫〕
    学者於理有未至处，切不可轻易与之说。张敬夫为人明快，每与学者说话，一切倾倒说出。此非不可，但学者见未到这里，见他如此说，便不复致思，亦甚害事。某则不然。非是不与他说，盖不欲与学者以未至之理耳。〔开〕
    南轩尝言，遁闷工夫好做。〔振〕
    南轩说“端倪”两字极好。此两字，却自人欲中生出来。人若无这些个秉彝，如何思量得要做好人！〔浮
    或问：“南轩云：‘行之至，则知益明；知既明，则行益至。’此意如何？”曰：“道理固是如此。学者工夫当并进，不可推泥牵连，下梢成两下担阁。然二者都要用工，则成就时二者自相资益矣。”〔铢〕
    王壬问：“南轩类聚言仁处，先生何故不欲其如此？”曰：“便是工夫不可恁地。如此，则气象促迫，不好。圣人说仁处固是紧要，不成不说仁处皆无用！亦须是从近看将去，优柔玩味，久之自有一个会处，方是工夫。如‘博学、审问、慎思、明辨、笃行’，圣人须说‘博学’，如何不教人便从慎独处做？须是说‘礼仪三百，威仪三千’，始得。”〔雉〕
    问：“先生旧与南轩反覆论仁，後来毕竟合否？”曰：“亦有一二处未合。敬夫说本出胡氏。胡氏之说，惟敬夫独得之，其馀门人皆不晓，但云当守师之说。向来往长沙，正与敬夫辨此。”〔可学〕
    问：“南轩与先生书，说‘性善’者叹美之辞，如何？”曰：“不必如此说。善只是自然纯粹之理。今人多以善与恶对说，便不是。大凡人何尝不愿为好人，而怕恶人！”〔浮
    问：“南轩谓‘动中见静，方识此心’。如何是‘动中见静’？”曰：“‘动中见静’，便是程子所说‘艮止’之意。释氏便言‘定’，圣人只言‘止’。嚷荚疲骸按硕挝囊严炅恕薄＞捶蛉匆将这个为‘见天地之心’。复是静中见动，他又要动中见静，却倒说了。”〔淳〕（韧。）
    问：“曾看南轩论语否？”曰：“虽尝略看，未之熟也。”曰：“南轩後来只修得此书。如孟子，竟无工夫改。”〔必大〕
    南轩论语初成书时，先见後十篇，一切写去与他说。後见前十篇，又写去。後得书来，谓说得是，都改了。孟子说，不曾商量。
    问：“南轩解‘子谓子产，有君子之道四焉’，将孟子‘惠而不知为政’，立两壁辨论，非特於本旨为赘，且使学者又生出一事。”曰：“钦夫最不可得，听人说话，便肯改。如论语旧说，某与议论修来，多是此类。且如他向解颜渊‘克己复礼’处，须说要先格物，然後克己。某与说，克己一事，自始学至成德，若未至‘从心所欲，不逾矩’、‘从容中道’时，皆要克，岂可与如此说定？因作一戏语云：‘譬如对先生长者听其格言至论，却嫌他说得未尽；云，我更与他添些令尽。’彼当时闻此语，即相从，除却先要格物一段。不意今又添出‘自始学至成德皆要克’一段。此是某攻他病底药，病去，则药自不用可也。今又更留取药在，却是去得一病，又留取一病在。又如‘述而不作’处，他元说先云：‘彼老彭者何人哉？而反使吾夫子想像慕用！’某与说，此譬如吾夫子前面致恭尽礼於人，而吾辈乃奋怒攘臂於其後！他闻说即改，此类甚众。若孟子，则未经修，为人传去印了，彼亦自悔。出仕後不曾看得文字，未及修孟子而卒。盖其间有大段害事者：如论性善处，却著一片说入太极来，此类颇多。”大雅云：“此书却好把与一般颓者看，以作其喜学之意。”曰：“此亦吕伯恭教人看上蔡语录之意。但既与他看了，候他稍知趋乡，便与医了，则得。”〔大雅〕
    “南轩语孟子，尝说他这文字不好看。盖解经不必做文字，止合解释得文字通，则理自明，意自足。今多去上做文字，少间说来说去，只说得他自一片道理，经意却蹉过了！要之，经之於理，亦犹传之於经。传，所以解经也，既通其经，则传亦可无；经，所以明理也，若晓得理，则经虽无，亦可。尝见一僧云：‘今人解书，如一盏酒，本自好；被这一人来添些水，那一人来又添些水，次第添来添去，都淡了！’他禅家亻尽见得这样，只是他又忒无注解。”问：“陆氏之学，恐将来亦无注解去。”曰：“他本只是禅。”问：“尝看文字，多是虚字上无紧要处最有道理。若做文粗疏粗解，这般意思，却恐都不见了。”曰：“然。且如今说‘秉彝’，这个道理却在‘彝’字上‘秉’字下。所以庄子谓‘批大荩导大’，便是道理都在空处。如易中说‘观其会通，以行其典礼’，通便是空处。行得去，便是通；会，便是四边合凑来处。”问：“庄子云：‘闻解牛，得养生。’如何可以养生？”曰：“只是顺他道理去，不假思虑，不去伤著它，便可以养生。”又曰：“不见全牛，只是见得骨骼自开。”问：“庄子此意如何？”曰：“也是他见得个道理如此。”问：“他本是绝灭道理，如何有所见？”曰：“他也是就他道理中见得如此。”因叹曰：“天下道理，各见得恁地，剖析开去，多少快活！若只鹘突在里，是自欺而已！”又问：“老子云‘三十幅共一毂，有之以为利，无之以为用’，亦是此意否？”曰：“某也政谓与此一般。便也是他看得到这里。”〔А
    林艾轩在行在，一日访南轩，曰：“程先生语录，某却看得；易传，看不得。”南轩曰：“何故？”林曰：“易有象数，伊川皆不言，何也？”南轩曰：“孔子说易不然。易曰：‘公用射隼于高墉之上，获之无不利。’如以象言，则公是甚？射是甚？隼是甚？高墉是甚？圣人止曰：‘隼者，禽也；弓矢者，器也；射之者，人也。君子藏器於身，待时而动，何不利之有！’”〔振〕
    龙泉簿范伯崇寄书来云：“今日气象，官无大小，皆难於有为。盖通身是病，无下药处耳。安得大贤君子，正其根本，使万目具举，吾民得乐其生耶！严陵之政，远近能言之。盖恻隐之心发於诚然，加之明敏，何事不立！”〔方〕
    “上初召魏公，先召南轩来。某亦赴召至行在，语南轩云：‘汤进之不去，事不可为。莫担负了他底，至於败事！’某待得见魏公时，亲与之说。度住不得，一二日去矣。及魏公来，汤左相，张右相，都不可商量事。同进同退，独与上商量又不得。上又要商量，但时召南轩入，往来传言，与魏公商量。召南轩，上在一幄中，外无一人，说话甚款。南轩开陈临安不可居，乞且移跸建康，然宫禁左右且少带人，又百司之类，亦且带紧要底去。上曰：‘朕独行，后妃宫禁之类，全不带一人去。临安淫侈之甚，如何居！’南轩祝上未须与人说，相将又诌。上曰：‘朕不言。卿不须漏氵曳。’上因曰：‘待朕取一文字与卿看。’上顾左右无人使，遂曰：‘卿且待。’上自起去取。南轩见幄外皆是宫人，深惧所言皆为彼闻之矣。少顷上来，忘其文字。其後与宰相议用兵事，汤固力争。上曰：‘朕旦夕亲往建康。’未几，外面‖〉兀谓上往建康。南轩见上问云：‘陛下尝祝臣勿言。闻陛下对宰执言之，何也？’上曰：‘被他挠人，故以此激之。’意思如此，记不全。南轩出入甚亲密，满朝忌之。一日，往见周葵，政府诸人在，次第逐报南轩来。周指之曰：‘吾辈进退，皆在此郎之手。’是时南轩少年，又处得地位不是，而人情皆如此，何以成得事？南轩亦间至太上处理会事之类，太上曰：‘尚记得卿父娶时如何事，卿今如此。’南轩奏边事并不可和之意，太上亦顺应之。临辞去，乃曰：‘与卿父说，不如和好。’汤在相位时，有御札出来骂，亦有‘秦桧不如’之语。然竟用之，不可晓，恐是太上意。上因广西买马事之类，甚向南轩，诸公已忌之。後到荆南，赵雄事事沮之，不可为矣。”先生又言：“近有谁说，在荆南时，司天奏相星在楚地，甚明。上曰：‘张┉当之。’人愈忌之。”〔扬〕
    南轩再召时，论今日自是当理会恢复。然不如此理会，须是云云，有蜃印Ｉ洗笙玻次日降出蜃樱御批：“恢复须是如此理会。”即除侍讲，云：“且得直宿时与卿说话。”虞允文赵雄之徒不喜，遂沮抑。〔扬〕
    南轩自魏公有事後，在家凡出入人事之类，必以两轿同其弟出入。〔扬〕
    议南轩祭礼，曰：“钦夫信忒猛，又学胡氏云云，有一般没人情底学问。尝谓钦夫曰：‘改过不吝，从善如流，固好。然於事上也略审覆行，亦何害？’”南轩只以魏公继室配，又以时祭废俗祭，某屡言之。〔伯羽〕
    因说南轩为人作文序，曰：“钦夫无文字不做序。”〔淳〕
    南轩从善之亟。先生尝与闲坐立，所见什物之类放得不是所在，并不齐整处，先生谩言之；虽夜後，亦即时今人移正之。〔扬〕
    “春风骀荡家家到，天理流行事事清。”此南轩题桃符云尔，择之议之。〔方〕
    钦夫言：“老子云：‘不善人，善人之资；善人，不善人之师。’与孔子‘见贤思齐，见不贤内省’之意不同。”为老子不合有资之之意，不善也。〔方〕
    ●卷一百四・朱子一
    ◎自论为学工夫
    某自龆了氖椋甚辛苦。诸公今读时，又较易做工夫了。〔敬仲〕（以下读书。）
    後生家好著些工夫，子细看文字。某向来看大学，犹病於未子细，如今愈看，方见得精切。因说：“前辈诸先生长者说话，於大体处固无可议；若看其他细碎处，大有工夫未到。”〔木之〕
    某向鼋嵌谅勖希自後欲一本文字高似论孟者，竟无之。〔友仁〕
    某十数岁时读孟子言“圣人与我同类者”，喜不可言！以为圣人亦易做。今方觉得难。〔扬〕
    某旧时看文字，一向看去，一看数卷，全不曾得子细；於义理之文亦然，极为病。今日看中庸，只看一段子。〔扬〕
    读书须纯一。如看一般未了，又要搬涉，都不济事。某向时读书，方其读上句，则不知有下句；读上章，则不知有下章。读中庸，则哦林杏梗欢谅塾铮则哦谅塾铩Ｒ蝗正趴匆欢章，将诸家说看合与不合。凡读书到冷淡无味处，尤当著力推考。〔道夫〕
    读书须读到不忍舍处，方是见得真味。若读之数过，略晓其义即厌之，欲别求书看，则是於此一卷书犹未得趣也。盖人心之灵，天理所在，用之则愈明。只提醒精神，终日著意，看得多少文字！穷得多少义理！徒为懒倦，则精神自是愦愦，只恁昏塞不通，可惜！某旧日读书，方其读论语时，不知有孟子；方读学而第一，不知有为政第二。今日看此一段，明日且更看此一段，看来看去，直待无可看，方换一段看。如此看久，自然洞贯，方为浃洽。时下虽是钝滞，便一件了得一件，将来却有尽理会得时。若撩东蛭鳎徒然看多，事事不了；日暮途远，将来荒忙不济事。旧见李先生说：“理会文字，须令一件融释了後，方更理会一件。”“融释”二字下得极好，此亦伊川所谓“今日格一件，明日又格一件，格得多後，自脱然有贯通处”。此亦是他真曾经历来，便说得如此分明。今若一件未能融释，而又欲理会一件，则第二件又不了。推之万事，事事不了，何益！〔大雅〕
    某是自十六七时下工夫读书，彼时四旁皆无津涯，只自恁地硬著力去做。至今日虽不足道，但当时也是吃了多少辛苦，读了书。今人卒乍便要读到某田地，也是难。要须积累著力，方可。某今老而将死，所望者，但愿朋友勉力学问而已！〔道夫〕
    器之问“野有死埂薄Ｔ唬骸岸潦橹法，须识得大义，得他滋味。没要紧处，纵理会得也无益。大凡读书，多在讽诵中见义理。况诗又全在讽诵之功，所谓‘清庙之瑟，一唱而三叹’，一人唱之，三人和之，方有意思。又如今诗曲，若只读过，也无意思；须是歌起来，方见好处。”因说：“读书须是有自得处。到自得处，说与人也不得。某旧读‘仲氏任只，其心塞渊，终温且惠，淑慎其身；先君之思，以勖寡人’！‘既破我斧，又阙我┥，周公东征，四国是皇。哀我人斯，亦孔之将’！伊尹曰：‘先王肇修人纪，从谏弗弗，先民时若，居上克明，为下克忠，与人不求备，检身若不及，以至於有万邦。兹惟艰哉！’如此等处，直为之废卷慨想而不能已！觉得朋友间看文字，难得这般意思。某二十岁前後，已看得书大意如此，如今但较精密。日月易得，匆匆过了五十来年！”〔木之〕
    谓器之看诗，病於草率。器之云：“如今将先生数书循环看去。”曰：“都读得了，方可循环再看。如今读一件书，须是真个理会得这一件了，方可读第二件；读这一段，须是理会得这一段了，方可读第二段。少间渐渐节次看去，自解通透。只五年间，可以读得经子诸书，迤逦去看史传，无不贯通。韩退之所谓‘沈潜乎训义，反覆乎句读’，须有沈潜反覆之功，方得。所谓‘审问之’，须是表里内外无一毫之不尽，方谓之审。恁地竭尽心力，犹有见未到处，却不奈何。如今人不曾竭尽心力，只见得三两分了，便草草揭过，少间只是鹘突无理会，枉著日月，依旧似不曾读相似。只如韩退之老苏作文章，本自没要紧事。然他大段用功，少间方会渐渐埽去那许多鄙俗底言语，换了个心胸，说这许多言语出来。如今读书，须是加沈潜之功，将义理去浇灌胸腹，渐渐荡涤去那许多浅近鄙陋之见，方会见识高明。”因说：“读诗，惟是讽诵之功。上蔡亦云：‘诗，须是讴吟讽诵以得之。’某旧时读诗，也只先去看许多注解，少间却被惑乱。後来读至半了，都只将诗来讽诵至四五十过，已渐渐得诗之意；却去看注解，便觉减了五分以上工夫；更从而讽诵四五十过，则胸中判然矣。”因说：“如今读书，多是不曾理会得一处通透了，少间却多牵引前面疑难来说，此最学者大病。譬如一个官司，本自是鹘突了，少间又取得许多鹘突底证见来证对；却成一场无理会去，又有取後面未曾理会底来说。却似如今只来建阳县，犹自未见得分晓，却又将建宁府与南剑州事来说，如何说得行！少间弄来弄去，只是胡说瞒人。有人说话如此者，某最怕之。说甲未了，又缠向乙上去；说乙未了，又缠向丙上去；无一句著实。正如斜风雨相似，只管吹将去，无一点著地。故有终日与他说，不曾判断得一件分晓，徒费气力耳。”〔木之〕
    先生因与朋友言及易，曰：“易非学者之急务也。某平生也费了些精神理会易与诗，然其得力则未若语孟之多也。易与诗中所得，似鸡肋焉。”〔壮祖〕
    问：“近看胡氏春秋，初无定例，止说归忠孝处，便为经义，不知果得孔子意否？”曰：“某尝说，诗书是隔一重两重说，易春秋是隔三重四重说。春秋义例、易爻象，虽是圣人立下，今说者用之，各信己见，然於人伦大纲皆通，但未知曾得圣人当初本意否。且不如让渠如此说，且存取大意，得三纲、五常不至废坠足矣。今欲直得圣人本意不差，未须理会经，先须於论语孟子中专意看他，切不可忙；虚心观之，不须先自立见识，徐徐以俟之，莫立课程。某二十年前得上蔡语录观之，初用银朱画出合处；及再观，则不同矣，乃用粉笔；三观，则又用墨笔。数过之後，则全与元看时不同矣。大抵老兄好去难处用工，不肯向平易处用工，故见如此难进，今当於平易处用工。”〔大雅〕
    读书贪多，最是大病，下梢都理会不得。若到闲时无书读时，得一件书看，更子细。某向为同安簿满，到泉州候批书，在客邸借文字，只借得一册孟子，将来子细读，方寻得本意见。看他初间如此问，又如此答；待再问，又恁地答。其文虽若不同，自有意脉，都相贯通；句句语意，都有下落。〔贺孙〕
    看文字，却是索居独处好用工夫，方精专，看得透彻，未须便与朋友商量。某往年在同安日，因差出体究公事处，夜寒不能寐，因看得子夏论学一段分明。後官满，在郡中等批书，已遣行李，无文字看，於馆人处借得孟子一册熟读，方晓得“养气”一章语脉。当时亦不暇写出，只逐段以纸签签之云，此是如此说。签了，便看得更分明。後来其间虽有修改，不过是转换处，大意不出当时所见。如谩人底议论，某少年亦会说，只是终不安，直到寻个悫实处方已。〔┿〕
    某旧年思量义理未透，直是不能睡。初看子夏“先传後倦”一章，凡三四夜，穷究到明，彻夜闻杜鹃声。〔过〕
    问：“尝闻先生为学者言：‘读书，须有个悦处，方进。’先生又自言：‘某虽如此，屡觉有所悦。’”因禀曰：“此先生进德日新工夫。不知学者如何到得悦处？”曰：“亦只是时习。时习故悦。”〔德明〕
    某尝说，看文字须如法家深刻，方穷究得尽。某直是下得工夫！〔义刚〕
    某旧时读书，专要拣好处看，到平平泛泛处，多阔略，後多记不得，自觉也是一个病。今有一般人，看文字却只摸得些渣滓，到有深意好处，却全不识！此因有献易说，多失伊川精意而言。〔贺孙〕
    凡看文字，诸家说异同处最可观。某旧日看文字，专看异同处。如谢上蔡之说如彼，杨龟山之说如此，何者为得？何者为失？所以为得者是如何？所以为失者是如何？〔学蒙〕
    某寻常看文字都曾疑来。如上蔡观复堂记，文定答曾吉甫书，皆曾把做孔孟言语一般看。久之，方见其未是。每一次看透一件，便觉意思长进。不似他人只依稀一见，谓其不似，便不复看；不特不见其长处，亦不见其短处。〔┿〕
    某寻常见是人文字，未尝敢轻易；亦恐有好处，鞭著工夫看它。〔┿〕
    某所以读书自觉得力者，只是不先立论。〔方子〕
    某自十五六时至二十岁，史书都不要看，但觉得闲是闲非没要紧，不难理会。大率才看得此等文字有味，毕竟粗心了。吕伯恭教人看左传，不知何谓。〔履孙〕
    “学者难得，都不肯自去著力读书。某登科後要读书，被人横截直截，某只是不管，一面自读。”顾文蔚曰：“且如公有谁鞭辟？毕竟是自要读书。”〔文蔚〕
    看道理，若只恁地说过一遍便了，则都不济事。须是常常把来思量，始得。看过了後，无时无候，又把起来思量一遍。十分思量不透，又且放下，待意思好时，又把起来看。恁地，将久自然解透彻。延平先生尝言：“道理须是日中理会，夜里却去静处坐地思量，方始有得。”某依此说去做，真个是不同。〔义刚〕以下穷理。
    或问：“先生谓：‘讲论固不可无，须是自去体认。’如何是体认？”曰：“体认是把那听得底自去心里重衤复思量过。伊川曰：‘时复思绎，浃洽於中，则说矣。’某向来从师，一日间所闻说话，夜间如温书一般，字字子细思量过。才有疑，明日又问。”〔广〕
    问“必有事焉，而勿正，心勿忘，勿助长”。曰：“此亦只是为公孙丑不识‘浩然之气’，故教之养气工夫缓急云，不必太急，不要忘了，亦非教人於无著摸处用工也。某旧日理会道理，亦有此病。後来李先生说，令去圣经中求义。某後刻意经学，推见实理，始信前日诸人之误也。”〔大雅〕
    器之问：“尝读孟子‘求放心’章，今每觉心中有三病：笼统不专一，看义理每觉有一重似帘蚰遮蔽，又多有苦心不舒快之意。”曰：“若论求此心放失，有千般万样病，何止於三？然亦别无道理医治，只在专一。果能专一，则静；静则明；明则自无遮蔽；既无遮蔽，须自有舒泰宽展处。这也未曾如此，且收敛此心专一，渐渐自会熟，熟了自有此意。看来百事只在熟。且如百工技艺，也只要熟，熟则精，精则巧。”器之又问：“先生往时初学，亦觉心有不专一否？”曰：“某初为学，全无见成规模，这边也去理会寻讨，那边也去理会寻讨。向时诸前辈每人各是一般说话。後来见李先生，李先生较说得有下落，说得较缜密。若看如今，自是有见成下工夫处。看来须是先理会个安著处，譬如人治生，也须先理会个屋子，安著身己，方始如何经营，如何积累，渐渐须做成家计。若先未有安著身己处，虽然经营，毕竟不济事。为学者不先存此心，虽说要去理会，东东西西，都自无安著处。孟子所以云收放心，亦不是说只收放心便了。收放心，且收敛得个根基，方可以做工夫。若但知收放心，不做工夫，则如近日江西所说，则是守个死物事。故大学之书，须教人格物、致知以至於诚意、正心、修身、齐家、治国、平天下，节节有工夫。”〔贺孙〕
    某所得处甚约，只是一两切要句上。却日夜就此一两句上用意玩味，胸中自是洒落。又云：“放心不必是走在别处去，但一蜓奂浔悴患。才觉得，又便在面前，不是难收拾。自去提撕，便见得是如此。”〔恪〕
    近日已觉向来说话太支离处，反身以求，正坐自己用功亦未切耳。因此减去文字功夫，觉得闲中气象甚谩Ｃ咳把д撸亦且看孟子“道性善”、“求放心”两章，著实体察收拾为要。其馀文字，且大概讽诵涵咏，未须大段著力考索也。
    旧在湖南理会乾坤，乾是先知，坤是践履，上是“知至”，下是“终之”，却不思今只理会个知，未审到何年月方理会“终之”也。是时觉得无安居处，常恁地忙。又理会动静，以为理是静，吾身上出来便是动，却不知未发念虑时静，应物时动；静而理感亦有动，动时理安亦有静。初寻得个动静意思，其乐甚乖，然却一日旧似一日。当时看明道答横渠书，自不入也。〔方〕
    旧来失了此物多时，今收来尚未便入腔窠，但当尽此生之力而後已。自谓云尔。〔方〕
    今日学者不长进，只是“心不在焉”。尝记少年时在同安，夜闻锺鼓声，听其一声未绝，而此心已自走作，因此警惧，乃知为学须是专心致志。又言：“人有一正念，自是分晓。又从旁别生一小念，渐渐放阔去，不可不察。”〔德明〕
    这道理，须是见得是如此了，验之於物，又如此；验之吾身，又如此；以至见天下道理皆端的如此了，方得。如某所见所言，又非自会说出来，亦是当初於圣贤与二程所说推之，而又验之於己，见得真实如此。〔道夫〕
    刘晏见钱流地上，想是他计较得熟了，如此。某而今看圣人说话，见圣人之心成片价从面前过。〔胡泳〕
    某寻常莫说前辈，只是长上及朋友稍稍说道理底，某便不敢说他说得不是，且将他说去研究。及自家晓得，却见得他底不是。某寻常最居人後。又曰：“寻常某最得此力。”〔节〕
    初师屏山籍溪。籍溪学於文定，又好佛老；以文定之学为论治道则可，而道未至。然於佛老亦未有见。屏山少年能为举业，官莆田，接塔下一僧，能入定数日。後乃见了老，归家读儒书，以为与佛合，故作圣传论。其後屏山先亡，籍溪在。某自见於此道未有所得，乃见延平。〔可学〕论传授。
    或说：“象山说，‘克己复礼’，不但只是欲克去那利欲忿忄又私，只是有一念要做圣贤，便不可。”曰：“此等议论，恰如小儿则剧一般，只管要高去，圣门何尝有这般说话！人要去学圣贤，此是好底念虑，有何不可？若以为不得，则尧舜之‘兢兢业业’，周公之‘思兼三王’，孔子之‘好古敏求’，颜子之‘有为若是’，孟子之‘愿学孔子’之念，皆当克去矣！看他意思只是禅。志公云：‘不起纤毫修学心，无相光中常自在。’他只是要如此，然岂有此理？只如孔子答颜子：‘克己复礼为仁。’据他说时，只这一句已多了，又况有下头一落索？只是颜子才问仁，便与打出方是！及至恁地说他，他又却讳。某常谓，人要学禅时，不如分明去学他禅和一棒一喝便了。今乃以圣贤之言夹杂了说，都不成个物事。道是龙，又无角；道是蛇，又有足。子静旧年也不如此，後来弄得直恁地差异！如今都教坏了後生，个个不肯去读书，一味颠蹶没理会处，可惜！可惜！正如荀子不睹是，逞快胡骂乱骂，教得个李斯出来，遂至焚书坑儒！若使荀卿不死，见斯所为如此，必须自悔。使子静今犹在，见後生辈如此颠蹶，亦须自悔其前日之非。”又曰：“子静说话，常是两头明，中间暗。”或问：“暗是如何？”曰：“是他那不说破处。他所以不说破，便是禅。所谓‘鸳鸯绣出从君看，莫把金针度与人’，他禅家自爱如此。某年十五六时，亦尝留心於此。一日在病翁所会一僧，与之语。其僧只相应和了说，也不说是不是；却与刘说，某也理会得个昭昭灵灵底禅。刘後说与某，某遂疑此僧更有要妙处在，遂去扣问他，见他说得也煞好。及去赴试时，便用他意思去胡说。是时文字不似而今细密，由人粗说，试官为某说动了，遂得举。时年十九。後赴同安任，时年二十四五矣，始见李先生。与他说，李先生只说不是。某却倒疑李先生理会此未得，再三质问。李先生为人简重，却是不甚会说，只教看圣贤言语。某遂将那禅来权倚阁起。意中道，禅亦自在，且将圣人书来读。读来读去，一日复一日，觉得圣贤言语渐渐有味。却回头看释氏之说，渐渐破绽，罅漏百出！”〔广〕
    问择之云：“先生作延平行状，言‘默坐澄心，观四者未发已前气象’，此语如何？”曰：“先生亦自说有病。”後复以问。先生云：“学者不须如此。某少时未有知，亦曾学禅，只李先生极言其不是。後来考究，却是这边味长。才这边长得一寸，那边便缩了一寸，到今销铄无馀矣。毕竟佛学无是处。”〔德明〕
    某旧时亦要无所不学，禅、道、文章、楚辞、诗、兵法，事事要学，出入时无数文字，事事有两册。一日忽思之曰：“且慢，我只一个浑身，如何兼得许多！”自此逐时去了。大凡人知个用心处，自无缘及得外事。〔扬〕
    某自十四五岁时，便觉得这物事是好底物事，心便爱了。某不敢自昧，实以铢累寸积而得之。〔方子〕
    与范直阁说“忠恕”，是三十岁时书，大概也是。然说得不似，而今看得又较别。〔淳〕
    三十年前长进，三十年後长进得不多。〔亻选
    某今且劝诸公屏去外务，趱工夫专一去看这道理。某年二十馀已做这工夫，将谓下梢理会得多少道理。今忽然有许多年纪，不知老之至此，也只理会得这些子。岁月易得蹉跎，可畏如此！〔贺孙〕
    因言读书用功之难：“诸公觉得大故浅近，不曾著心。某旧时用心甚苦。思量这道理，如过危木桥子，相去只在毫渲间，才失脚，便跌落下去！用心极苦。五十岁已後，觉得心力短，看见道理只争丝渲间，只是心力把不上。所以大学中庸语孟诸文字，皆是五十岁已前做了。五十已後，长进得甚不多。而今人看文字，全然心粗。未论说道理，只是前辈一样文士，亦是用几多工夫，方做得成，他工夫更多。若以他这心力移在道理上，那里得来！如韩文公答李翊一书，与老苏上欧阳公书，他直如此用工夫！未有苟然而成者。欧阳公则就作文上改换，只管揩磨，逐旋捱将去，久之，渐渐揩磨得光。老苏则直是心中都透熟了，方出之於书。看他们用工夫更难，可惜！若移之於此，大段可畏。看来前辈以至敏之才而做至钝底工夫，今人以至钝之才而欲为至敏底工夫，涉猎看过，所以不及古人也。故孔子曰：‘参也鲁。’须是如此做工夫始得。”〔亻选
    读书须是虚心，方得。他圣人说一字是一字，自家只平著心去秤停他，都不使得一毫杜撰，只顺他去。某向时也杜撰说得，终不济事。如今方见得分明，方见得圣人一言一字不吾欺。只今六十一岁，方理会得恁地。若或去年死，也则枉了。自今夏来，觉见得才是圣人说话，也不少一个字，也不多一个字，恰恰地好，都不用一些穿凿。庄子云：“吾与之虚而委蛇。”既虚了，又要随他曲折恁地去。今且与公说个样子，久之自见。今人大抵Τ塞满胸，有许多伎俩，如何便得他虚？亦大是难。分明道“知至而後意诚”，盖知未至，虽见人说，终是信不过。今说格物，且只得一件两件格将去，及久多後，自然贯通信得。〔道夫〕
    某觉得今年方无疑。〔伯羽〕
    理会得时，今老而死矣，能受用得几年！然十数年前理会不得，死又却可惜！士毅。丙辰冬。
    先生多有不可为之叹。汉卿曰：“前年侍坐，闻先生云：‘天下无不可为之事，兵随将转，将逐符行。’今乃谓不可为。”曰：“便是这符不在自家手里。”或谓汉卿多禅语。贺孙因云：“前承汉卿教训，似主静坐澄清之语。汉卿云，味道煞笃实云云。”先生曰：“静坐自是好。近得子约书云：‘须是识得喜怒哀乐未发之本体。’此语亻尽好。”汉卿又问：“前年侍坐，所闻似与今别。前年云：‘近方看得这道理透。若以前死，却亦是枉死了！’今先生忽发叹，以为只如此不觉老了。还当以前是就道理说；今就勋业上说？”先生曰：“不如此。自是觉得无甚长进，於上面犹觉得隔一膜。”又云：“於上面但觉透得一半。”〔贺孙〕
    某当初讲学，也岂意到这里？幸而天假之年，许多道理在这里，今年颇觉胜似去年，去年胜似前年。〔夔孙〕
    某老矣，无气力得说。时先生病，当夜说话，气力比常时甚微。看也看不得了，行也行不尽了，说也说不办了。诸公勉之！〔亻选
    敬子举先生所谓“传命之脉”，及佛氏“传心”“传髓”之说。曰：“便是要自家意思与他为一。若心不在上面，书自是书，人自是人，如何看得出！孔子曰：‘吾十有五，而志於学。’只十五岁时，便断断然以圣人为志矣。”二程自十五六时，便脱然欲学圣人。〔亻选
    周敬王四十一年壬戌，孔子卒，至宋庆元三年丁巳，一千六百七十六年。先生是年正旦，书於藏书阁下东楹。〔人杰〕
    人之血气，固有强弱，然志气则无时而衰。苟常持得这志，纵血气衰极，也不由他。如某而今如此老病衰极，非不知每日且放晚起以养病，但自是心里不稳，只交到五更初，目便睡不著了。虽欲勉强睡，然此心已自是个起来底人，不肯就枕了。以此知，人若能持得这个志气定，不会被血气夺。凡为血气所移者，皆是自弃自暴之人耳。〔亻选常ㄒ韵略蛹恰＃
    先生患气痛、脚弱、泄泻。或劝晚起。曰：“某自是不能晚起，虽甚病，才见光，亦便要起，寻思文字。才稍晚，便觉似宴安鸩毒，便似个懒惰底人，心里便不安。须是早起了，却觉得心下{髟松}爽。”〔亻选
    某气质有病，多在忿忄印！层茸妗
    因语某人好作文，曰：“平生最不喜作文，不得已为人所，乃为之。自有一等人乐於作诗，不知移以讲学，多少有益！”符舜功曰：“赵昌父前日在此，好作诗。与之语道理，如水投石！”〔可学〕
    戊辰年省试出“刚中而应”。或云：“此句凡七出。”某将彖辞暗地默数，只有五个。其人坚执。某又再诵再数，只与说：“记不得，只记得五出，且随某所记行文。”已而出院检本，果五出耳。又云：“只记得大象，便画得卦。”〔铢〕
    先生每得未见书，必穷日夜读之。尝云：“向时得徽宗实录，连夜看，看得眼睛都疼。”一日，得韩南涧集，一夜与文蔚同看，倦时令文蔚读听，至五更尽卷。曰：“一生做诗，只有许多！”〔文蔚〕
    ●卷一百五・朱子二
    ◎论自注书
    △总论
    傅至叔言：“伊洛诸公文字，说得不恁分晓，至先生而後大明。”先生曰：“他一时间都是英才，故拨著便转，便只须恁地说。然某於文字，却只是依本分解注。大抵前圣说话，虽後面便生一个圣人，有未必尽晓他说者。盖他那前圣，是一时间或因事而言，或主一见而立此说。後来人却未见他当时之事，故不解得一一与之合。且如伊川解经，是据他一时所见道理恁地说，未必便是圣经本旨。要之，他那个说，却亦是好说。且如易之‘元亨利贞’，本来只是大亨而利於正。虽有亨，若不正，则那亨亦使不得了。当时文王之意，攀俏卜筮设，故庞小元亨’，更无有不元亨；庞小利贞’，更无不利贞。後来夫子於彖既以‘元亨利贞’为四德，又於文言复以为言，故後人乓晕四德，更不做‘大亨利贞’说了。易只是为卜筮而作，故周礼分明言太卜掌三易：连山归藏周易。古人於卜筮之官立之，凡数人。秦去古未远，故周易亦以卜筮得不焚。今人才说易是卜筮之书，便以为辱累了易；见夫子说许多道理，便以为易只是说道理。殊不知其言‘吉凶悔吝’皆有理，而其教人之意无不在也。夫子见文王所谓‘元亨利贞’者，把来作四个说，道理亦自好，故恁地说，但文王当时未有此意。今若以‘元者善之长，亨者嘉之会，利者义之和，贞者事之弧，与来卜筮者言，岂不大糊涂了他！要之，文王者自不妨孔子之说，孔子者自不害文王之说。然孔子却不是晓文王意不得，但他又自要说一样道理也。”〔道夫〕
    某释经，每下一字，直是称等轻重，方敢写出！〔方子〕
    某解书，如训诂一二字等处，多有不必解处，只是解书之法如此；亦要教人知得，看文字不可忽略。〔贺孙〕
    某所改经文字者，必有意，不是轻改，当观所以改之之意。〔节〕
    每常解文字，诸先生有多少好说话，有时不敢载者，盖他本文未有这般意思在。〔道夫〕
    问：“先生解经，有异於程子说者，如何？”曰：“程子说，或一句自有两三说，其间必有一说是，两说不是。理一而已，安有两三说皆是之理！扒其说或後尝改之，今所以与之异者，安知不曾经他改来？盖一章而众说丛然，若不平心明目，自有主张断入一说，则必无众说皆是之理。”〔大雅〕
    方伯谟劝先生少著书。曰：“在世间吃了饭後，全不做得些子事，无道理。”伯谟曰：“但发大纲。”曰：“那个毫鸩坏剑便有差错，如何可但发大纲！”
    △小学之书
    问：“小学云：‘德崇业广。’”曰：“德是得之於心，业是见之於事。”〔焘〕
    问小学“舞勺舞象”。曰：“勺是周公乐，象是武王乐。”曰：“注：‘勺，褚病！是如何？”曰：“而今也都见不得。”〔淳〕
    问：“‘衣不帛襦隆，恐太温，伤阴气也。”曰：“是如此。今医家亦说小儿子不要太暖。内则亦是小儿不要著好物事。”〔〕
    问：“小学举内则篇‘四十始仕，方物出谋、发虑。’先生注云：‘方物出谋，则谋不过物；方物发虑，则虑不过物。’请问‘不过物’之义？”曰：“方物谋虑，大概只是随事谋虑。”〔植〕
    “方物出谋、发虑。”方，犹对也。只是比并那物，如穷理一般也。〔淳〕
    “和之所问小学‘方物’之义，乃是第二条。莫只且看到此，某意要识得下面许多事。”和之因问“五御”中“逐水曲”及“过君表”等处。先生既答，曰：“而今便治礼记者，他也不看。盖是他将这个不干我事，无用处，便且卤莽读过了。”和之云：“後当如先生所教，且将那头放轻。”曰：“便放轻，也不得。须是见得这头有滋味时，那头自轻。”〔时举〕
    问：“小学立教篇，大司徒六行：孝、友、睦、姻、任、恤。後面‘八刑纠万民’，却无不友之刑，虽有不弟之刑。又注云：‘不敬师长。’如何？”曰：“也不须恁地看。且看古之圣人教人之法如何，而今全无这个。且‘天降下民，作之君，作之师’，作之君，便是作之师。”〔倪〕
    杨尹叔问：“‘严威俨恪，非所以事亲也’，注‘恪’为‘恭敬’，如何？”曰：“恭敬较宽，便都包许多，解‘恪’字亦未尽。恪，是恭敬中朴实紧切处，今且恁地解。若就恭敬说，则恭敬又别。恭主容，敬主事，如‘居处恭，执事敬’之类。”安卿问：“恪非所以事亲，只是有严意否？”曰：“太庄、太严厉了。”取
    问：“小学明伦一篇，见得尽是节文事亲之实。”曰：“其中极有难行处。”曰：“爱敬与倪为一，自无难行。”曰：“此便是爱敬尺度。须是把他去量度，方见得爱敬。”〔倪〕
    叶兄问小学君、师、父三节。曰：“刘表遣韩嵩至京师。嵩曰：‘嵩至京师，天子假嵩一职，则成天子之臣，将军之故吏耳。在君为君，不复为将军死也。’便是此意。”〔卓〕
    问林兄：“看小学如何？”林举小学“父慈而教，子孝而箴”。先生曰：“人既自有这良能、良知了，圣贤又恁地说，直要人寻教亲切。‘父慈而教，子孝而箴’，看我是能恁地不恁地？小学所说，教人逐一去上面寻许多道理。到著大学，亦只是这道理。又教人看得就切实如此，不是胡乱恁地说去。”〔子蒙〕
    问：“‘疑事毋质’，经文只说‘疑事’，而小学注云‘毋得成言之’，何也？”曰：“‘质，成也’，‘成言之’，皆古注文。谓彼此俱疑，不要将己意断了。”问：“‘直而勿有’，亦只是上意否？”曰：“是从上文来，都是教人谦退逊让。”〔贺孙〕
    问：“小学实明伦篇，何以无朋友一条？”曰：“当时是众编类来，偶无此尔。”〔淳〕
    安卿问：“曲礼‘外言不入於阃，内言不出於阃’一段甚切，何故不编入小学？”曰：“此样处，漏落也多。”又曰：“小学多说那恭敬处，少说那防禁处。”〔义刚〕
    △近思录
    修身大法，小学备矣；义理精微，近思录详之。〔闳祖〕
    近思录好看。四子，六经之阶梯；近思录，四子之阶梯。〔淳〕
    近思录逐篇纲目：（一）道体；（二）为学大要；（三）格物穷理；（四）存养；（五）改过迁善，克己复礼；（六）齐家之道；（七）出处、进退、辞受之义；（八）治国、平天下之道；（九）制度；（十）君子处事之方；（十一）教学之道；（十二）改过及人心疵病；（十三）异端之学；（十四）圣贤气象。〔振〕
    近思录大率所录杂，逐卷不可以一事名。如第十卷，亦不可以事君目之，以其有“人教小童”在一段。〔扬〕
    近思录一书，无不切人身、救人病者。〔寿昌〕
    郑言：“近思录中语，甚有切身处。”曰：“圣贤说得语言平，如中庸大学论语孟子，皆平易。近思录是近来人说话，便较切。”〔贺孙〕卓同。
    或问近思录。曰：“且熟看大学了，即读语孟。近思录又难看。”〔贺孙〕
    近思录首卷难看。某所以与伯恭商量，教他做数语以载於後，正谓此也。若只读此，则道理孤单，如顿兵坚城之下；却不如语孟只是平铺说去，可以游心。〔道夫〕
    看近思录，若於第一卷未晓得，且从第二、第三卷看起。久久後看第一卷，则渐晓得。〔过〕
    问蜚卿：“近思录看得如何？”曰：“所疑甚多。”曰：“今猝乍看这文字，也是难。有时前面恁地说，後面又不是恁地；这里说得如此，那里又却不如此。子细看来看去，却自中间有个路陌。推寻通得四五十条後，又却只是一个道理。伊川云：‘穷理岂是一日穷得尽！穷得多後，道理自通彻。’”〔骧〕
    因论近思录，曰：“不当编易传所载。”问：“如何？”曰：“公须自见。”意谓易传已自成书。〔文蔚〕
    因说近思续录，曰：“如今书已亻尽多了。更有，却看不办。”〔┿〕
    △论语或问
    张仁叟问论语或问。曰：“是五十年前文字，与今说不类。当时欲修，後来精力衰，那个工夫大，後掉了。”〔节〕
    先生说论语或问不须看。请问，曰：“支离。”〔泳〕
    △孟子要指
    先生因编孟子要指云：“孟子若读得无统，也是费力。某从十七八岁读至二十岁，只逐句去理会，更不通透。二十岁已後，方知不可恁地读。元来许多长段，都自首尾相照管，脉络相贯串，只恁地熟读，自见得意思。从此看孟子，觉得意思极通快，亦因悟作文之法。如孟子当时固不是要作文，只言语说出来首尾相应，脉络相贯，自是合著如此。”又曰：“某当初读‘自暴自弃’章，只恁地鹘突读去。伊川易传云‘拒之以不信，绝之以不为’，当初也匹似闲看过。後因在舟中偶思量此，将孟子上下文看，乃始通串，方始说得是如此，亦温故知新之意。”又曰：“看文字，不可恁地看过便道了。须是时复玩味，庶几忽然感悟，到得义理与践履处融会，方是自得。这个意思，与寻常思索而得，意思不同。”〔贺孙〕
    问：“孟子首章，是先剖判个天理人欲，令人晓得，其托始之意甚明。若先生所编要略，却是要从源头说来，所以不同。”曰：“某向时编此书，今看来亦不必。只孟子便直恁分晓示人，自是好了。”时举曰：“孟子前面多是分明说与时君。且如章首说‘上下交征利’，其害便至於‘不夺不餍’；说仁义，便云未有遗其亲，後其君；次章说贤者便有此乐，不贤者便不能有此乐。都是一反一正，言其效验如此，亦欲人君少知恐惧之意耳。”曰：“也不是要人君知恐惧，但其效自必至此。孟子之书，明白亲切，无甚可疑者。只要日日熟读，须教他在吾肚中转作千百回，便自然纯熟。某当初看时，要逐句去看他，便但觉得意思促迫；到後来放宽看，却有条理。然此书不特是义理精明，又且是甚次第底文章。某因熟读後便见，自此也知作文之法。”〔时举〕
    敬之问：“看要略，见先生所说孟子，皆归之仁义。如说‘性、反’，以後诸处皆然。”曰：“是他见得这道理通透，见得里面本来都无别物事，只有个仁义。到得说将出，都离这个不得，不是要安排如此。道也是离这仁义不得，舍仁义不足以见道。如造化只是个阴阳，舍阴阳不足以明造化。”问：“古人似各有所主：如曾子只守个忠恕，子思只守个诚，孟子只守个仁义，其实皆一理也。”曰：“也不是他安排要如此，是他见得道理做出都是这个，说出也只是这个，只各就地头说，不是把定这个将来做。如尧舜是多少道理！到得後来衣钵之传，只说‘人心惟危，道心惟微，惟精惟一，允执厥中’。紧要在上三句，说会如此，方得个中，方得个恰好。这也到这地头当说中，便说个中。圣贤言语，初不是著意安排，只遇著这字，便说出这字也。”〔贺孙〕
    因整要略，谓：“孟子发明许多道理都尽，自此外更无别法。思惟这个，先从性看。看得这个物事破了，然後看入里面去，终不甚费力。要知虽有此数十条，是古人已说过，不得不与他理会。到得做工夫时，却不用得许多。难得勇猛底人，直截便做去。”〔贺孙〕
    敬之问要指不取“杞柳”一章。曰：“此章自分晓，更无可玩索，不用入亦可。却是‘生之谓性’一段难晓，说得来反恐鹘突，故不编入。”〔贺孙〕
    △中庸集略
    大凡文字，上古圣贤说底便不差。到得周程张邵们说得亦不差，其他门人便多病。某初要节一本中庸集略，更下手不得。其间或有一节说得好，第二节便差底；又有说得似好，而又说从别处去底。然而看得他们说多，却觉煞得力。〔义刚〕
    △仁说
    仁说只说得前一截好。〔闳祖〕
    问“仁者天地生物之心”。曰：“天地之心，只是个生。凡物皆是生，方有此物。如草木之萌芽，枝叶条В皆是生方有之。人物所以生生不穷者，以其生也。才不生，便乾枯杀了。这个是统论一个仁之体。其中又自有节目界限，如义礼智，又自有细分处也。”问“偏言则一事，专言则包四者”。曰：“以专言言之，则一者包四者；以偏言言之，则四者不离乎一者。”〔亻选
    问：“先生仁说，说‘存此’者也，‘不失此’者也。如说‘行此’，则仁在其中，非仁也。”曰：“谓之仁固不可，谓之非仁则只得恁地说。如孟子便去解这‘仁’字，孔子却不恁地。”〔节〕
    △敬斋箴
    问“持敬”与“克己”工夫。曰：“敬是涵养操持不走作，克己则和根打并了，教他尽净。”问敬斋箴。曰：“此是敬之目，说有许多地头去处。”〔亻选
    “守口如瓶”，是言语不乱出；“防意如城”，是恐为外所诱。〔道夫〕
    “守口如瓶”，不妄出也；“防意如城”，闲邪之入也。“蚁封”，乃小巷屈曲之地，是“折旋中矩”，不妄动也。〔敬仲〕
    “‘周旋中规，折旋中矩。’周旋，是直去却回来，其回转处欲其圆，如中规也；折旋，是直去了，复横去，如曲尺相似，其横转处欲其方，如中矩也。”又问敬斋箴“蚁封”。曰：“蚁垤也，北方谓之‘蚁楼’，如小山子，乃蚁穴地，其泥坟起如丘垤，中间屈曲如小巷道。古语云：‘乘马折旋於蚁封之间。’言蚁封之间，巷路屈曲狭小，而能乘马折旋於其间，不失其驰骤之节，所以为难也。‘鹳鸣于垤’，垤，即蚁封也。天阴雨下，则蚁出，故鹳鸣于垤，以俟蚁之出，而喙食之也。王荆公初解垤为自然之丘，不信蚁封之说，後过北方亲见有之，遂改其说。”〔亻选
    问“主一”。曰：“心只要主一，不可容两事。一件事了，更加一件，便是贰；一件事了，更加两件，便是参。‘勿贰以二，勿参以三’，是不要二三；‘不东以西，不南以北’，是不要走作。”〔淳〕
    问“‘勿贰以二，勿参以三；不东以西，不南以北’，如何分别？”曰：“都只是形容个敬。敬须主一。初来有一个事，又添一个，便是来贰他成两个；元有一个，又添两个，便是来参他成三个。‘不东以西，不南以北。’只一心做东去，又要做西去；做南去，又要做北去，皆是不主一。上面说个心不二三，下面说个心不走作。”〔取
    或问：“敬斋箴後面少些从容不迫之意，欲先生添数句。”曰：“如何解迫切！今未曾下手在，便要从容不迫，却无此理。除非那人做工夫大段严迫，然後劝他勿迫切。如人相杀，未曾交锋，便要引退。今未曾做工夫在，便要开後门。然亦不解迫切，只是不曾做，做著时不患其迫切，某但常觉得缓宽底意思多耳。”李曰：“先生犹如此说，学者当如何也！”〔亻选
    △六君子赞
    “勇撤皋比”，说讲易事。〔闳祖〕
    △通鉴纲目
    说编通鉴纲目，尚未成文字。因言：“伯恭大事记忒藏头亢脑，如抟谜相以。又，解题之类亦大多。”
    问：“‘正统’之说，自三代以下，如汉唐亦未纯乎正统，乃变中之正者；如秦西晋隋，则统而不正者；如蜀东晋，则正而不统者。”曰：“何必恁地论！只天下为一，诸侯朝觐狱讼皆归，便是得正统。其有正不正，又是随他做，如何恁地论！有始不得正统，而後方得者，是正统之始；有始得正统，而後不得者，是正统之馀。如秦初犹未得正统，及始皇并天下，方始得正统。晋初亦未得正统，自泰康以後，方始得正统。隋初亦未得正统，自灭陈後，方得正统。如本朝至太宗并了太原，方是得正统。又有无统时：如三国南北五代，皆天下分裂，不能相君臣，皆不得正统。义刚录作：“此时便是无统。”某尝作通鉴纲目，有‘无统’之说。此书今未及修，後之君子必有取焉。温公只要编年号相续，此等处，须把一个书‘帝’、书‘崩’，而馀书‘主’、书‘殂’。既不是他臣子，又不是他史官，只如旁人立看一般，何故作此尊奉之态？此等处，合只书甲子，而附注年号於其下，如魏黄初几年，蜀章武几年，吴青龙几年之类，方为是。”又问：“南轩谓汉後当以蜀汉年号继之，此说如何？”曰：“如此亦得。他亦以蜀汉是正统之馀，如东晋，亦是正统之馀也。”问：“东周如何？”曰：“必竟周是天子。”问：“唐後来多藩镇割据，义刚录云：“唐末天子不能有其土地，亦可谓正统之馀否？”则如何？”曰：“唐之天下甚阔，所不服者，只河北数镇之地而已。”义刚录云：“安得谓不能有其土地！”〔淳〕（义刚同。）
    温公通鉴以魏为主，故书“蜀丞相亮寇”何地，从魏志也，其理都错。某所作纲目以蜀为主。後刘聪石勒诸人，皆晋之故臣，故东晋以君临之。至宋後魏诸国，则两朝平书之，不主一边。年号只书甲子。
    问纲目主意。曰：“主在正统。”问：“何以主在正统？”曰：“三国当以蜀汉为正，而温公乃云，某年某月‘诸葛亮入寇’，是冠履倒置，何以示训？缘此遂欲起意成书。推此意，修正处极多。若成书，当亦不下通鉴许多文字。但恐精力不逮，未必能成耳。若度不能成，则须焚之。”〔大雅〕
    问：“宋齐梁陈正统如何书？”曰：“自古亦有无统时。如周亡之後，秦未帝之前，自是无所统属底道理。南北亦只是并书。”又问：“东晋如何书？”曰：“宋齐如何比得东晋！”又问：“三国如何书？”曰：“以蜀为正。蜀亡之後，无多年便是西晋。中国亦权以魏为正。”又问：“後唐亦可以继唐否？”曰：“如何继得！”〔赐〕
    纲目於无正统处，并书之，不相主客。通鉴於无统处，须立一个为主。某又参取史法之善者：如权臣擅命，多书以某人为某王某公。范晔却书“曹操自立为‘魏公’”。纲目亦用此例。〔方子〕
    问：“武后擅唐，则可书云：‘帝在房陵。’吕氏在汉，所谓‘少帝’者，又非惠帝子，则宜何书？”曰：“彼谓‘非惠帝子’者，乃汉之大臣不欲当弑逆之名耳。既云‘後宫美人子’，则是明其非正嫡元子耳。”〔大雅〕
    或问武后之祸。曰：“前辈云，当废武后所出，别立太宗子孙。”曰：“此论固善。但当时宗室为武后杀尽，存者皆愚暗，岂可恃？”因说：“通鉴提纲例：凡逆臣之死，皆书曰‘死’。至狄仁杰，则甚疑之。李氏之复，虽出仁杰，然毕竟是死於周之大臣。不柰何，也教相随入死例，书云，某年月日狄仁杰死也。”〔大雅〕
    ●卷一百六・朱子三
    ◎外任
    △同安主簿
    主簿就职内大有事，县中许多簿书皆当管。某向为同安簿，许多赋税出入之簿，逐日点对佥押，以免吏人作弊。时某人为泉ヘ，簿书皆过其目。後归乡与说及，亦懵不知。他是极子细官人，是时亦只恁呈过。〔贺孙〕
    因说“慢令致期谓之贼”，曰：“昔在同安作簿时，每点追税，必先期晓示。只以一幅纸截作三片，作小榜遍贴云，本厅取几日点追甚乡分税，仰人户乡司主人头知委。只如此，到限日近时，纳者纷纷。然此只是一个信而已。如或违限遭点，定断不恕，所以人怕。”〔时举〕
    初任同安主簿，县牒委补试。唤吏人问例。云：“预榜晓示，令其具检颇多。”即谕以不要如此，只用一幅纸写数榜，但云县学某月某日补试，各请知悉。临期吏覆云：“例当展日。”又谕以“断不展日”！饼。
    问：“奏状还借用县印否？”曰：“岂惟县印？县尉印亦可借。盖是专达与给纳官司及有兵刑处，朝廷皆给印。今之官司合用印处，缘兵火散失，多用旧印。要去朝廷请印，又须要钱，所以官司且只苟简过了。某在同安作簿，去州请印。当时有个指挥使，并一道家印，缘胥吏得钱方给。某戏谓，要做个军员与道士，亦不能得！又见崇安县丞用淮西漕使印。”〔人杰〕
    △南康
    因说赈济，曰：“平居须是修陂塘始得。到得旱了赈济，委无良策。然下手得早，亦得便宜。在南康时，才见旱，便刷钱物，库中得三万来贯，准拟籴米，添支官兵。却去上供钱内借三万贯籴米赈粜。早时籴得，却粜钱还官中解发，是以不阙事。旧来截住客舡，籴三分米。至於客舡不来，某见官中及上户自有米，遂出榜放客船米自便，不籴客舡米。又且米价不甚贵。”又曰：“悔一件事：南康煞有常平米，是庚寅辛卯年大旱时籴，米价甚贵。在法不得减元价，遂不曾粜。当时只好粜了，上章待罪，且得为更新米一番。亦缘当时自有米，所以不动。此米久之为南康官吏之害。”〔〕
    某在南康时，民有讼坐家逃移者，是身只在家，而⒀蕴右撇荒伤啊Ｓ钟兴贤乡复业者，是身不回乡，而寄状管业也。〔淳〕
    道夫言：“察院黄公锾，字用和。刚正，人素畏惮。其族有纵恶马踏人者，公治之急。其人避之惟谨，公则斩其马足以谢所伤。”先生曰：“某南康临罢，有跃马於市者，踏了一小儿将死。某时在学中，令送军院，次日以属知录。晚过廨舍，知录云：‘早上所喻，已栲治如法。’某既而不能无疑，回至军院，则其人冠屦俨然，初未尝经栲掠也！遂将吏人并犯者讯。次日，吏人杖脊勒罢，偶一相识云：‘此是人家子弟，何苦辱之？’某曰：‘人命所系，岂可宽弛！若云子弟得跃马踏人，则後日将有甚於此者矣。况州郡乃朝廷行法之地，保佑善良，抑挫豪横，乃其职也。纵而不问，其可得耶！’後某罢，诸公相饯於白鹿，某为极口说西铭‘民吾同胞，物吾与也’一段。今人为秀才者，便主张秀才；为武官者，便主张武官；为子弟者，便主张子弟；其所陷溺一至於此！”（贺孙闻之先生云：“因出谒回，即使吏杖之谯楼下，方始交割。”〔道夫〕人杰录云：“因说刘子澄好言家世，曰：‘某在南康时，有一子弟骑马损人家小儿，某讯而禁之，子澄以为不然。某因讲西铭“凡天下疲癃残疾，瓒厉す眩吾兄弟颠连而无告者也”。君子之为政，且要主张这一等人，遂痛责之。’大概人不可有偏倚处。”）
    法：邻县有事於邻州，只是牒上。今却小郡与邻大郡便申状，非是。盖虽是大郡，却都只是列郡，只合使牒。某在南康时，吏人欲申隆兴。又，建康除了安抚，亦只是列郡，某都是使牒。吏初皇惧，某与之云：“有法，不妨只如此去。”〔扬〕
    △总论作郡
    因论常平仓，曰：“某自点二州，知常平之弊如此，更不敢理会。看南康自有五六万石，漳州亦六七万石，尽是浮埃空壳，如何敢挑动！这一件事，不知做甚么合杀？某在浙东尝奏云，常平仓与省仓不可相连，须是东西置立，令两仓相去远方可。每常官吏检点省仓，则挂省仓某号牌子；检点常平仓，则挂常平仓牌子。只是一个仓，互相遮瞒！令所在常平仓，都教司法管，此最不是。少间太守要侵支，司法如何敢拗他！通判虽管常平，而其职实管於司法。又，所在通判，大率避嫌不敢与知州争事，韩文公所谓‘例以嫌不可否事者也’。且如经、总制钱、牙契钱、倍契钱之类，尽被知州瞒朝廷夺去，更不敢争。”〔亻选
    与陈尉说治盗事，因曰：“凡事，须子细体察，思量到人所思量不到处，防备到人所防备不到处，方得无事。”又曰：“凡事，须是小心寅畏，若恁地粗心驾去，不得。”又曰：“某尝作郡来。每见有贼发，则惕然皇恐！便思自家是长民之官，所以致此是何由？遂百种为收捉。捉得，便自欢喜；不捉得，则终夜皇恐！”〔贺孙〕
    因说郑惠叔爱惜官钱，云：“某见人将官钱胡使，为之痛心！两为守，皆承弊政之後，其所用官钱，并无分明。凡所送遗，并无定例，但随意所向为厚薄。问胥辈，皆云：‘有时这般官员过往，或十千，或五千。後番或是这样，又全不送，白休了。’某遂云：‘如此不得。朝廷有个公库在这里，若过往官员，当随其高下多少与之，乃是公道，岂可把为自家私恩！’於是立为定例，看甚么官员过此，便用甚么例送与之，却得公溥。後来至於凡入广诸小辟，如簿、尉之属，个个有五千之助，觉得意思亻尽好。”〔贺孙〕
    马子严庄甫见先生言：“近有人作假书请⒐事者。”先生曰：“收假书，而不见下书之人，非善处事者。旧见吴提刑逵公路当官，凡下书者，须令当厅投下；却将书於背处观之，观毕方发付其人，令等回书。前辈处事，详密如此。又，某当官时，有人将书来者，亦有法以待之，须是留其人吃汤，当面拆书，若无他，方令其去。”〔人杰〕
    问：“今之神祠，无义理者极多。若当官处，於极无义理之神祠，虽系敕额，凡祈祷之类不往，可否？”曰：“某当官所至，须理会一番。如仪案所具合祈祷神示，有无义理者，使人可也。”〔人杰〕
    △浙东
    “而今救荒甚可笑。自古救荒只有两说：第一是感召和气，以致丰穰；其次只有储蓄之计。若待他饥时理会，更有何策？东边遣使去赈济，西边遣使去赈济，只讨得逐州几个紫绫册子来，某处已如何措置，某处已如何经画，元无实惠及民。”或问：“先生向来救荒如何。”曰：“亦只是讨得紫绫册子，更有何策！”〔自修〕
    赈济无奇策，不如讲水利。到赈济时成甚事！向在浙东，疑山阴会稽二县刷饥饿人少，通判郑南再三云数实。及子细，刷起三倍！〔可学〕
    绍兴时去得迟，已无擘画，只依常行，先差一通判抄虺窍铝较丶⒚瘛Ｆ淙瞬涣粢猓只抄得四万来人。外县却抄得多，遂欲治之而不曾，却⑹天民重抄得八万人。是时已迟。天民云：“甚易。只关集大保长尽在一寺，令供出人之贫者。大保长无有不知，数日便辨。却分作数等赈济赈粜。其初令画地图，量道里远近，就僧寺或庄宇置粜米所。於门首立木窗，关防再入之人。”〔〕
    先生语次，问浙东旱。可学云：“浙东民户歌先生之德。”先生曰：“向时到部，州县有措置，亦赖朝廷应副得以效力，已自有名无实者多。”因曰：“向时浙东先措置，分户高下出米，不知有米无米不同。有徐木者献策，须是逐乡使相推排有米者。时以事逼不曾行。今若行之一县，甚易。大抵今时做事，在州郡已难，在监司尤难，以地阔远，动成文具。惟县令於民亲，行之为易。计米之有无，而委乡之聪明诚信者处之；聪明者人不能欺，诚信者人不忍欺。若昏懦之人，为之所绐；谲诈之士，则务欲容，於此大不可。”〔可学〕
    浙东之病，如和买之害，酒坊之害，置酒坊者，做不起破家，做得起害民。如盐仓之害，如温州有数处盐仓，置官吏甚多，而一岁所买不过数十斤，自可省罢。更欲白之朝。出盐之地，纳白户盐，却令过私盐。〔升卿〕
    某向在浙东，吏人押安抚司牒，既佥名押字；至绍兴府牒，吏亦请佥名，某当时只押字去。闻王仲行有语，此伊川所谓“只第一件便做不得”者。如南康旧来有文字到建康，皆用申状，某以为不然。是时陈福公作留守，只牒建康佥厅；若作前宰执，只当直牒也。如南康有文字到邻路监司，亦只合备牒。其诸县与邻州用牒，却有著令。〔德明〕
    因论监司巡历受折送，曰：“近法，自上任许一次受。”直卿曰：“看亦只可量受。”曰：“某在浙东，都不曾受。”〔道夫〕
    “建阳簿权县。有妇人，夫无以赡，父母欲取以归。事到官，簿断听离。致道深以为不然，谓夫妇之义，岂可以贫而相弃？官司又岂可遂从其请？”曰：“这般事都就一边看不得。若是夫不才，不能育其妻，妻无以自给，又柰何？这似不可拘以大义。只怕妻之欲离其夫，别有曲折，不可不根究。”直卿云：“其兄任某处，有继母与父不恤前妻之子。其子数人贫窭不能自活，哀鸣於有司。有司以名分不便，只得安慰而遣之，竟无如之何。”曰：“不然。这般所在，当以官法治之。也须追出後母责戒励，若更离间前妻之子，不存活他，定须痛治。”因云，程先生谓“舜不告而娶”，舜虽不告，尧尝告之矣。尧之告之也，以王法治之而已。因云：“昔为浙东仓时，绍兴有继母与夫之表弟通，遂为接脚夫，擅用其家业，恣意破荡。其子不甘，来诉。初以其名分不便，却之。後赶至数十里外，其情甚切，遂与受理，委杨敬仲。敬仲深以为子诉母不便。某告之曰：‘曾与其父思量否？其父身死，其妻辄弃背与人私通，而败其家业。其罪至此，官司若不与根治，则其父得不衔冤於地下乎！今官司只得且把他儿子顿在一边。’渠当时亦以为然。某後去官，想成休了。初追之急，其接脚夫即赴井，其有罪盖不可掩。”〔贺孙〕
    △漳州
    郡中元自出公牒，延郡士黄知录樵施允寿石洪庆李唐咨林易简杨士训及淳与永嘉徐寓八人入学，而张教授与旧职事沮格。至是先生下学，僚属又有乞留旧有官学正，有司只得守法，言者不止。先生变色厉词曰：“郡守以承流宣化为职，不以簿书财计狱讼为事。某初到此，未知人物贤否，风俗厚薄。今已九月矣，方知得学校底里，遂欲留意学校。所以采访乡评物论，延请黄知录，以其有恬退之节，欲得表率诸生。又延请前辈士人同为之表率，欲使邦人士子识些向背，稍知为善之方，与一邦之人共趋士君子之域，以体朝廷教养作成之意。不谓作之无应，弄得来没合杀。教授受朝廷之命，分教一邦，其责任不为不重，合当自行规矩。而今却容许多无行之人、争讼职事人在学，枉请官钱，都不成学校！士人先要识个廉退之节。礼义廉耻，是谓四维。若寡廉鲜耻，虽能文要何用！某虽不肖，深为诸君耻之！”〔淳〕（嚷忌僖臁＃
    诣学，学官以例讲书。归谓诸生曰：“且须看他古人道理意思如何。今却只做得一篇文字读了，望他古人道理意思处，都不曾见。”〔道夫〕
    先生熟闻知录赵师ж之为人，试之政事，又得其实，遂首举之，其词曰：“履行深醇，持心明恕。”闻者莫不心服。〔道夫〕
    “闻先生禁漳民礼佛朝岳，皆所以正人心也。”曰：“未说到如此。只是男女混淆，便当禁约尔。”侍坐诸公各言诸处淫巫瞽惑等事，先生蹙奏堤径已。因举江西有玉隆万寿宫，太平兴国宫，每岁两处朝拜，不惮远近奔趋，失其本心，一至於此！曰：“某尝见其如此，深哀其愚！上钜皇拢断无此理。岂有许多人一日同登天，自後又却不见一个登天之人！如汀民事定光二佛，其惑亦甚。其佛肉身尝留公厅，祷祈徼福。果有知道理人为汀州，合先投畀水火，以祛民惑。愚民施财崇修佛宇，所在皆然，此弊滋蔓尤甚。”陈後之言：“泉州妖巫惑民！新立庙貌。海舡运土石，及远来施财，遭风覆舟相继而不悟。”曰：“亦尝望见庙宇壮丽，但寻常不喜入神庙，不及往观。凡此皆是愚而无知者之所为耳！”〔谟〕
    郑补之问戢盗。曰：“只是严保伍之法。”郑云：“保伍之中，其弊自难关防，如保头等，易得挟势为扰。”曰：“当令逐处乡村举众所推服底人为保头。又不然，则行某漳州教军之法，以戢盗心。这是已试之效。”因与说：“某在漳州，初到时，教习诸军弓射等事，皆无一人能之。後分许多军作三番，每日轮番入校场挽弓，及等者有赏；其不及者留在，只管挽射，及等则止；终不及则罢之。两月之间，翕然都会射，及上等者亦多，後多留刺以填阙额。其有老弱不能者，并退罢之。他若会射了，有贼盗他是不怕他。”刘叔通问：“韩范当初教兵甚善。”先生因云：“公道韩公兵法如何？”又云：“刺陕西义勇事，何故这个人恁地不晓事！侬智高反，亦是轻可底事，何故恁地费力？”刘云：“闻广中都无城郭，其处种{力}木为城，枝节生刺，刀火不能破。”〔贺孙〕
    杨通老问：“赵守断人立後事错了，人无所诉。”曰：“理却是心之骨，这骨子不端正，少间万事一齐都差了！如一个印刊得不端正，看印在甚么所在，千个万个都呙斜。不知人心如何恁地暗昧！这项事，其义甚明。这般所在，都是要自用，不肯分委属官，所以事丛杂，处置不暇，胡乱断去。在法，属官自合每日到官长处共理会事；如有不至者，自有罪。今则属官虽要来，长官自不要他来，他也只得体这般法意是多少好。某尝说，或是作县，看是状牒如何烦多，都自有个措置。每听词状，集属官都来，列位於厅上看，有多少均分之，各自判去。到著到时，亦复如此。若是眼前易事，各自处断。若有可疑等事，便留在，集众较量断去，无有不当，则狱讼如何会壅？此非独为长官者省事，而属官亦各欲自效。兼是如簿尉等初官，使之决狱听讼得熟，是亦教诲之也。某在漳州，丰宪送下状如雨，初亦为随手断几件。後觉多了，恐被他压倒了，於是措置几只厨子在厅上，分了头项。送下讼来，即与上簿。合索案底，自入一厨；人案已足底，自入一厨。一日集诸同官，各分几件去定夺。只於厅两边设蚰位，令逐项叙来历，未後拟判。俟食时，即就郡厨办数味，饮食同坐。食讫，即逐人以所定事较量。初间定得几个来，自去做文章，都不说著事情。某不免先为画样子云，某官今承受提刑司判下状系某事。（一）甲家於某年某月某日有甚干照，计几项；乙家於某年某月某日有甚干照，计几项，逐项次第写令分明。（一）甲家如何因甚么事争起到官，乙家如何来解释互论，甲家又如何供对已前事分明了。（一）某年某月某日如何断。（一）某年某月某日某家於某官番诉，某官又如何断。以後几经番诉，并画一写出，後面却点对以前所断当否，或有未尽情节，拟断在後。如此了，却把来看：中间有拟得是底，并依其所拟断决，合追人便追人；若不消追人，便只依其所拟，回申提刑司去。有拟得未是底，或大事可疑，却合众商量。如此事都了，并无壅滞。”杨通老云：“天下事体固是说道当从原头理会来，也须是从下面细处理会将上，始得。”曰：“固是。如做监司，只管怕讼多，措置不下。然要省状，也不得。若不受词讼，何以知得守令政事之当否？全在这里见得。只如入建阳，受建阳民户讼，这个知县之善恶便见得。如今做守令，其弊百端，岂能尽防！如胥吏沈滞公事，邀求於人，人皆知可恶，无术以防之。要好，在严立程限。他限日到，自要苦苦邀索不得。若是做守令，有可以白干沈滞底事，便是无头脑。须逐事上簿，逐事要了，始得。某为守，一日词诉，一日著到。合是第九日亦词讼，某却罢了此日词讼。明日是休日，今日便刷起，一旬之内，有未了事，一齐都要了。大抵做官，须是令自家常闲，吏胥常忙，方得。若自家被文字来丛了，讨头不见，吏胥便来作弊。做官须是立纲纪，纲纪既立，都自无事。如诸县发簿历到州，在法，本州点对自有限日。如初间是本州磨算司，便自有十日限，却交过通判审计司，亦有五日限。今到处并不管著限日，或迟延一月，或迟延两三月，以邀索县道，直待计嘱满其所欲，方与呈州。初过磨算司使一番钱了，到审计司又使一番钱，到ヘ厅发回呈州呈覆，吏人又要钱。某曾作簿，知其弊，於南康及漳州，皆用限日。他这般法意甚好，後来一向埋没了。某每到，即以法晓谕，定要如此，亦使磨底磨得子细，审底审得子细。有新簿旧簿不同处，便批出理会。初间吏辈以为无甚紧要，在漳州押下县簿，付磨算司及审计司，限到满日却不见到。根究出，乃是交点司未将上，即时决两吏，後来却每每及限，虽欲邀索，也不敢迁延。县道知得限严，也不被他邀索。如此等事整顿得几件，自是省事。此是大纲纪。如某为守，凡遇支给官员俸给，预先示以期日，到此日，只要一日支尽，更不留未支。这亦防邀索之弊。看百弊之多，只得严限以促之，使他大段邀索不得。”又曰：“某人世为良宰，云要紧处有八字：‘开除民丁，割户税。’世世传之。”又曰：“法初立时，有多少好意思。後来节次臣僚胡乱申请，皆变坏了。如父母在堂，不许异财，法意最好。今为人父母在不异财，却背地去典卖，後来却昏赖人。以一时之弊，变万世之良法，只是因某人私意申请。法亻尽有好处。今非独下之人不畏法，把法做文具事，上自朝廷，也只把做文具行了，皆不期於必行。前夜说上下视法令皆为闲事。如不许州郡监司馈送，几番行下，而州郡监司亦复如前；但变换名目，多是做忌日，去寺中焚香，於是皆有折送，其数不薄。间有甚无廉耻者，本无忌日，乃设为忌日焚香以图馈送者。朝廷诏令，事事都如此无纪纲，人人玩弛，可虑！可虑！”又：“只如省部有时行下文字，亻尽有好处。只是後来付之胥吏之手，都没收杀。某在漳州，忽行下文字，应诸州用铸印处，或有阙损磨灭底，并许申上，重行改造。此亦有当申者。如合有铸印处，乃是兵刑钱洗Γ蝗缥居兄印，亦有管部弓兵，司理主郡刑狱，乃无铸印。後来申去，又如掉在水中一般！饼得几时，又行文字来；又申去，又休了。如今事事如此，省部文字，一付之吏手，一味邀索，百端阻节。如某在绍兴，有纳助米人从县保明到州，州保明到监司，监司方与申部，忽然部中又行下一文字来，再令保明！某遂与逐一详细申去云：‘已从下一一保明讫，未委今来因何再作行移？’如此申去，休了。後来忽又行下来云：‘助米人称进士，未委是何处几时请到文解？还是乡贡？如何，仰一一牒问上来。’这是叵耐不叵耐！他事事敢如此邀求取索。当初朝廷只许进士助米，所谓‘进士’，只是科举终场人，如何敢恁地说！某当时若便得这省吏在前，即时便与刺两行字配将去！然申省去，将谓省辟须治此吏，那里治他？又如奏罢一县令，即申请一面差人待阙，候救荒事讫，交割下替。不知下替便来争，上去部里论，部里便判罢权官。後来与申去云，元初差这人，乃是奉圣旨令救荒，尽与备许多在前。及後部中行下，乃前列圣旨了，後乃仍旧自云：‘合还下替，交割职事。’直是恁地胡乱行移，略不知有圣旨！那个权官见代者来得恁地急，不能与争，自去了。”〔贺孙〕
    敬之问：“淳熙事类，本朝累圣删定刑书，不知尚有未是处否？”曰：“正缘是删改太多，遂失当初立法之意。如父母在堂，不许分异，此法意极好。到後来因有人亲在，私自分析，用尽了，到亲亡，却据法负赖，遂著令许私分。又某往在临漳，丰宪送一项公事，有人情愿不分，人皆以为美。乃是有寡嫂孤子，後来以计嫁其嫂，而又以已子添立，并其产业。後委郑承看验，逐项剖析子细，乃知其情。”〔贺孙〕
    顷常欲因奏对言一事，而忘之：诸州军兵衣绢或非所有，则以上供钱对易於出产州军，最为烦扰。如漳州旧与信处二州对易。每岁本州为两州包认上供钱若干，尽数解纳，而两州绢绝不来！太守岁遣书馈恳情，恬不为意，或得三分之一，措发到一半，极矣。然绢纰薄，而价高，常致军人怨詈。傅景仁初解漳州，以支散衣绢不好，为军人喊噪，不得已以钱贴支，始得无事，岁以为苦。兴化取之台州，更是回远。此事最不难理会，而无一人肯言之者，不知何故。既知漳不出绢，信州处州有之，何不令两州以所合发纳上供钱输绢左藏，只令漳州以钱散军人，岂不两便！军人皆愿得钱，不愿得绢。盖今绢价每疋三千省，而请钱则得五千省故也。此亦当初立法委曲劳衤复之过，改之何妨？〔亻选
    本州鬻盐，最为毒民之横赋，屡经旨罢，而衤复屡起。先生至，石丈屡言其利害曲折。先生即散榜，先罢濒海十一铺，其馀诸铺拟俟经界正赋既定，然後悉除之。至是诸铺解到盐钱，诸库皆充塞。先生曰：“某而今方见得盐钱底里，与郡中岁计无预。前後官都被某见过，无不巧作名色支破者。古者山泽之利，与民共之；今都占了，是何理也！暇⌒谐罢，而行迫无及矣！”〔淳〕
    本朝立法，以知州为不足恃，又置通判分掌财赋之属。然而知州所用之财，下面更有许多幕职官通管，尚可稽考。惟通判使用，更无稽考。通判厅财赋极多。某在漳州，凡胥吏辈窠坐，有优轻处，重难处，尽与他摆换一次，优者移之重处，重者移之优处。惟通判厅人吏不愿移换，某曰：“你若不肯，尽与你断罢。”於是皆一例摆换。盖通判厅财赋多，恣意侵渔，无所稽考也。〔亻选
    问欲行经界本末。曰：“本一官员姓唐，上殿论及此，寻行下漳泉二州相度。本州申以为可行，而泉州颜尚书操两可之说，致庙堂疑贰。却是因黄伯耆轮对再论，其蜃幽┘好。如云：‘今日以天下之大，公卿百官之众，商量一经界，三年而不成！使更有大於此者，将若之何？’上如其请，即时付出。三省宰执奏请，又止且行於漳州。且事当论是非。若经界果可行，当行於三州；若不可行，则皆当止。漳与泉汀接壤，今独行於漳州，果何谓？”某云：“今农务已兴，乃差官措置，岂是行经界之时？去冬好行，乃不行，庙堂何不略思？”曰：“今日诸公正是如此滚缠过，故做到公卿。如少有所思，则必至触碍，安得身如此之安！若放此心於天地间公平处置，则何事不可为？去年上朝廷文字，及後来抗祠请，皆有後时之虑。今日却非避事。”〔可学〕
    “经界，料半年便都了。以半年之劳而革数百年之弊，且未说到久，亦须四五十年未便卒坏。若行，则令四县特作四楼以贮簿籍，州特作一楼，以贮四县之图帐，不与他文书混。阖郡皆曰不可者。只是一样人田多税少，便造说唪哧，以为必有害无利。一样人是惮劳，懒做事，却被那说所诬，遂合辞以为不可。其下者因翕然从之。”或曰：“亦是民间多无契，故恐耳。”曰：“十分做一分无契，此只一端耳。况某亦许无契者来自陈。”或曰：“只据民户见在田，不必索契，如何？”曰：“如此则起无限争讼，必索契，则无限争讼遏矣。今之为县，真有爱民之心者十人，则十人以经界为利；无意於民者十人，则十人以经界为害。今之民，只教贫者纳税，富者自在收田置田，不要纳税。如此，则人便道好，更无些事不顺他，便称颂为贤守！”〔淳〕
    因论漳泉行经界事：“假未得人，势亦著做。古人立事，亦硬担当著做，以死继之而已。韩魏公作相，温公在言路，凡事颇不以魏公为然，魏公甚被他激挠。後来温公作魏公祠堂记，却说得魏公事分明，见得魏公不可及处，温公方心服他。记中所载魏公之言曰：‘凡为人臣者，尽力以事君，死生以之，顾事之是非何如耳。至於成败，天也，岂可豫忧其不成，遂辍不为哉！’公为此言时，乃仁宗之末，英宗之初，盖朝廷多故之时也。”〔必大〕人杰录云：“某在临漳，欲行经界，只寻得善熟者数人任之。大抵立事须要人才，若人才难得，不成便休，须著做去。”又一条云：“立事之人，须要硬担当，死生以之。如韩魏公之立英庙。英庙即位，继感风疾，魏公当时只是镇之以静。及英庙疾亟，迎立颖王。或曰：‘若主上复安，将如之何？’魏公曰：‘不过为太上皇耳。’温公为谏官，魏公甚苦之。及作魏公祠堂记，有数语形容魏公最好，是他见得魏公有不可及处。”
    先生於州治射堂之後圃，画为井字九区，中区石嫖高坛，中之後区为茆罚啡窗，左窗棂为泰卦，右为否卦，後为复卦；前扇为剥卦。非敖游小屋。前区为小茅亭。左右三区，各列植桃李，而间以梅。九区之外，围绕植竹。是日游其间，笑谓诸生曰：“上有九畴八卦之象，下有九丘八阵之法。”〔淳〕
    先生庚戌四月至临漳。淳罢省试归，至冬至，始克拜席下。明年，先生以丧嫡子，丐祠甚坚。当路者又以经界一奏，先生持之力，虽已报行，而终以不便己为病，幸其有是请也，即为允之。四月，主管鸿庆宫，加礻必阁修撰，二十九日遂行。淳送至同安县东之沈井铺而别，实五月二日也。先生在临漳，首尾仅及一期，以南陬敝陋之俗，骤承道德正大之化，始虽有欣然慕，而亦有谔然疑，讠华然毁者。越半年後，人心方肃然以定。僚属厉志节而不敢恣所欲，仕族奉绳检而不敢干以私，胥徒易虑而不敢行奸，豪猾敛踪而不敢冒法。平时习浮屠为传经礼塔朝岳之会者，在在皆为之屏息。平时附鬼为妖，迎游於街衢而掠抄於闾巷，亦皆相视敛戢，不敢辄举。良家子女从空门者，各闭精庐，或复人道之常。四境狗偷之民，亦望风奔遁，改复生业。至是及期，正尔安习先生之化，而先生行矣！是岂不为恨哉！〔淳〕
    先生因说邑中陨星，恐有火灾，县官祷禳，云：“岂可不修人事！系本屑壹倚钏警备。”因举漳州之政。〔贺孙〕
    建宁自郑丙程大昌至今，圣节不许僧子升堂说法。他处但人不敢担当住罢。某在临漳，且令随例祝香，只不许人问话。顷曾孝叙知青州，请一僧开堂，观者甚众。其僧忽云：“此知州是你青州半面天子。”孝叙大皇恐，即时自劾，枷此僧送狱。〔必大〕
    先生除江东漕，辞免。文蔚问：“万一不容辞免，则当如何？”曰：“事便是如此安排不得。此已辞了，而今事却在他这里，如何预先安排得？”〔文蔚〕
    △潭州
    在潭州时，诣学升堂，以百数签抽八斋，每斋一人，出位讲大学一章。讲毕，教授以下请师座讲说大义。曰：“大纲要紧，只是前面三两章。君子小人之分，却在‘诚其意’处。诚於为善，便是君子；不诚底，便是小人，更无别说。”〔琮〕
    问：“先生到此，再诣学矣，不知所以教诸生者，规模如何？”曰：“且教他读经书，识得圣人法语大训。”曰：“乡来南康白鹿学规，却是教条，不是官司约束。”曰：“屡欲寻访湖学旧规，尚此未获。”曰：“先生如此教人，可无躐等之患。”曰：“躐等何害？若果有会躐等之人，自可敬服。”曰：“何故？”曰：“今若有人在山脚下，便能一跃在山顶上，何幸如之！政恐不由山脚，终不可以上山顶耳。”〔琮〕
    先生至岳麓书院，抽签子，请两士人讲大学，语意皆不分明。先生遽止之，乃谕诸生曰：“前人建书院，本以待四方士友，相与讲学，非止为科举计。某自到官，甚欲与诸公相与讲明。一江之隔，又多不暇。意谓诸公必皆留意，今日所说，反不如州学，又安用此赘疣！明日烦教授诸职事共商量一规程，将来参定，发下两学，共讲磨此事。若只如此不留心，听其所之。学校本是来者不拒，去者不追，岂有固而留之之理？且学问自是人合理会底事。只如‘明明德’一句，若理会得，自提省人多少。明德不是外面将来，安在身上，自是本来固有底物事。只把此切己做工夫，有甚限量！此是圣贤紧要警策人处，如何不去理会？不理会学问，与蚩蚩横目之氓何异？”〔谦〕
    客说社仓讼事。曰：“如今官司鹘突，都无理会，不如莫辨。”因说：“如今委送事，不知属官能否，胡乱送去，更无分晓了绝时节。某在潭州时，州中僚属，朝夕相见，却自知得分晓，只县官无由得知。後来区处每月版帐钱，令县官逐人轮番押来，当日留住，试以公事。又怕他鹘突写来，却与立了格式云：今蒙使府委送某事如何。（一）某人於某年月日於某处理某事，某官如何断。（一）又於某时某再理，某官如何断。（一）某今看详此事理如此，於条合如何结绝。如此，人之能否，皆不得而隐。”〔木之〕
    问：“先生须更被大任用在。”曰：“某何人，安得有此！然亦做不得，出来便败。且如在长沙城，周围甚广，而兵甚少。当时事未定，江上汹汹，万一兵溃，必趋长沙。守臣不可去，只是浪战而死。此等事，须是有素定家计。魏公初在五路，治兵积粟为五年计，然後大举。因虏人攻犯淮甸，不得已为牵制之师。事既多违，魏公久废，晚年出来，便做不得。欲为家计，年老等不得了，只是逐急去，所以无成。某今日亦等不得了，规模素不立，才出便败。”〔德明〕
    或问修城事。云：“修城一事，费亦浩瀚。恐事大力小，兼不得人，亦难做。如今只靠两寨兵，固是费力，又无驭众之将可用。”张ヘ云：“向来靖康之变，虏至长沙，城不可守。虽守臣之罪，亦是阔远难守。”曰：“向见某州修城，亦以阔远之故，稍缩令狭，却易修。”周伯寿云：“前此陈君举说，长沙米仓酒库自在城外。万一修得城完，财物尽在城外，不便。只当移仓库，不当修城。”曰：“此是秀才家应科举议论。仓库自当移，城自当修。”先生又云：“向见张安国帅长沙，壁间挂一修城图，计料甚子细。有人云：‘如何料得如此？恐可观不可用。’张帅自後便卷了图子，更不说著。周益公自是怕事底人，不知谁便说得他动。初，益公任内，只料用钱七万。今砖瓦之费已使了六万，所馀止一万，初料得少，如今朝廷亦不肯添了。”〔谦〕
    而今官员不论大小，尽不见客。敢立定某日见客，某日不见客。甚至月十日不出，不知甚么条贯如此。是礼乎？法乎？可怪！不知出来与人相应接少顷，有甚辛苦处？使人之欲见者等候不能得见，或有急挥去，有甚心情等待？欲吞不可，欲吐不得，其苦不可言！此等人，所谓不仁之人，心都顽然无知，抓著不痒，扌舀著不痛矣！小辟尝被上位如此而非之矣，至他荣显，又不自知矣。因言夏漕每日先见过往人客了，然後请职事官相见。盖恐蚰职官禀事多时，过客不能久候故也。潭州初一十五例不见客，诸司皆然，某遂破例令皆相见。先生在潭州每间日一诣学，士人见於斋中，官员则於府署。〔亻选
    今人狱事，只管理会要从厚。不知不问是非善恶，只务从厚，岂不长奸惠恶？大凡事付之无心，因其所犯，考其实情，轻重厚薄岸之当然，可也。若从薄者固不是；只云我只要从厚，则此病所系亦不轻。某在长沙治一姓张人，初不知其恶如此，只因所犯追来，久之乃出头。糜写笊猓遂且与编管。後来闻得此人凶恶不可言：人只是平白地打杀不问。门前有一木桥，商贩者自桥上过，若以柱杖拄其桥，必捉来吊缚。此等类甚多，若不痛治，何以惩戒！鲍等他日仕宦，不问官大小，每日词状，须置一簿，穿字号录判语；到事亦作一簿；发放文字亦作一簿。每日必勾了号，要一日内许多事都了，方得。若或做不办，又作一簿记未了事，日日检点了，如此方不被人瞒了事。今人只胡乱随人来理会，来与不来都不知，岂不误事！〔铢〕
    过甲寅年见先生，闻朋辈说，昨岁虏人问使人云：“南朝朱先生出处如何？”对以“本朝见擢用”。既归，即白堂，所以得帅长沙之命。〔过〕
    ●卷一百七・朱子四
    ◎内任丙辰後杂记言行。
    △孝宗朝
    六月四日，周揆令人谕意云：“上问：‘朱某到已数日，何不请对？’”遂诣ト门，通进榜子。有旨：“初七日後殿班引。”及对，上慰劳甚渥。自陈昨日浙东提举日，荷圣恩保全。上曰：“浙东救荒，煞究心。”又言：“蒙除江西提刑，衰朽多疾，不任使令。”上曰：“知卿刚正，只留卿在这里，待与清要差遣。”再三辞谢，方出奏颉Ｉ显唬骸罢所欲闻。”口奏第一蛞猓言犯恶逆者，近来多奏裁减死。上曰：“似如此人，只贷命，有伤风教，不可不理会。”第四札言科罚。上曰：“闻多是罗织富民。”第五蚨林痢爸平之权，旁出阉寺”，上曰：“这个事却不然，尽是采之公论，如何由他！”对曰：“彼虽不敢公荐，然皆㈧妒看蠓蛑公论，而实出於此曹之私意。且如监司守臣荐属吏，盖有受宰相、台谏风旨者。况此曹奸伪百出，何所不可！臣往蒙赐对，亦尝以此为说，圣谕谓为不然。臣恐疏远所闻不审，退而得之士大夫，与夫防夫走卒，莫不谓然，独陛下未之知耳。至去者未远而复还！”谓甘睢Ｎ噬显唬骸氨菹轮此人否？”上曰：“固是。但氵曳漏文书，乃是他子弟之罪。”对曰：“岂有子弟有过，而父兄无罪！然此特一事耳。此人挟势为奸，所以为盛德之累者多矣。”上曰：“高宗以其有才，荐过来。”对曰：“小人无才尚可，小人有才，鲜不为恶。”上因举马苏论才、德之辩云云，至“当言责者，怀其私以缄默”，奏曰：“陛下以曾任知县人为六院察官，阙则取以充之。虽曰亲擢，然其涂辙一定，宰相得以先布私恩於合入之人；及当言责，往往怀其私恩，岂肯言其过失！”上曰：“然。近日一事可见矣。”至“知其为贤而用之，则用之唯恐其不速，聚之唯恐其不多；知其为不肖而退之，则退之唯恐其不早，去之唯恐其不尽”；奏曰：“岂有虑君子太多，须留几个小人在里！人之治身亦然，岂有虑善太多，须留些恶在里！”至“军政不修，士卒愁怨”，曰：“主将刻剥士卒以为苞苴，升转阶级，皆有成价。”上曰：“却不闻此。果有时，岂可不理会！卿可子细采探，却来说。”末後辞云：“照对江西系是盗贼刑狱浩繁去处，久阙官正。臣今迤逦前去之任，不知有何处分？”上曰：“卿自详练，不在多嘱。”〔闳祖〕
    “今之兵官，有副都总管、路钤、路分、都监、统领将官、州钤辖、州都监，而路钤、路分、统领之类，多以贵游子弟处之。至如副都总管，事体极重，向以节度使为之，後有以修武郎为之者。如州统领，至有以下班庞ξ之者，此士夫所亲见。只今天下无虞，边境不耸，故无害。万一略有警，便难承当。兵政病败，未有如今日之甚者！某屡言於寿皇。寿皇谓某曰：‘命将，国之大事，非朝廷之公选，即诸军之公荐，决无他也。’某奏云：‘陛下但见列荐於朝廷之上，以为是皆公选，而不知皆结托来尔。且如今之文臣列荐者，陛下以为果皆出於公乎？不过有势力者一书便可得。’寿皇曰：‘果尔，诚所当察。卿其为朕察之！’”〔道夫〕
    △宁宗朝
    初见先生，即拜问云：“先生难进易退之风，天下所共知。今新天子嗣位，乃幡然一来，必将大有论建。”先生笑云：“只为当时不合出长沙，在官所有召命，又不敢固辞。”又云：“今既受了侍从职名，却不容便去。”先生云：“正为如此。”又笑云：“若病得狼狈时，也只得去。”〔自修〕
    在讲筵时，论嫡孙承重之服，当时不曾带得文字行。旋借得仪礼看，又不能得分晓，不免以礼律为证。後来归家检注疏看，分明说：“嗣君有废疾不任国事者，嫡孙承重。”当时若写此文字出去，谁人敢争！此亦讲学不熟之咎。〔人杰〕
    祧僖祖之议，始於礼官许及之曾三复，永嘉诸公合为一辞。先生独建不可祧之议。陈君举力以为不然，赵揆亦右陈说。文字既上，有旨，次日引见。上出所进文字，云：“高宗不敢祧，寿皇不敢祧，朕安敢祧！”再三以不祧为是。既退，而政府持之甚坚，竟不行。唯谢中丞入文字，右先生之说，乞且依礼官初议。为楼大防所缴，卒祧僖祖云。〔闳祖〕
    先生检熙宁祧庙议示诸生云：“荆公数语，是甚次第！若韩维孙固张师颜等所说，如何及得他！最乱道是张师颜说。当时亲法之议也如此，是多少人说，都说不倒。东坡是甚么样会辩！也说得不甚切。荆公可知是动得人主。前日所论欲祧者，其说不出三项：一欲祧僖祖於夹室，以顺翼宣祖所祧之主谘伞５夹室乃偏侧之处，若藏列祖於偏侧之处，而太祖以孙居中尊，是不可也。一，是欲诰傲楣。景灵宫元符所建，貌象西畔六人，东向。其四皆衣道家冠服，是四祖。二人通天冠，绛纱袍，乃是太祖太宗，暗地设在里，不敢明言。某书中有一句说云云。今既无顿处，况元初奉祀景灵宫圣祖，是用矬边豆，又是蔬食。今若诹凶妫主祭时须用荤腥，须用牙盘食，这也不可行。又一项，是欲立别庙。某说，若立别庙，须大似太庙，乃可。又不知偌朗比绾危终不成四人令在那一边，几人自在这一庙，也只是不可。不知何苦如此！其说不过但欲太祖正东向之位，别更无说。他所谓‘东向’，又那曾考得古时是如何？东向都不曾识，只从少时读书时，见奏议中有说甚‘东向’，依稀听得。如今庙室甚狭，外面又接檐，似乎阔三丈，深三丈。祭时各捧主出祭，东向位便在楹南檐北之间，後自坐空；昭在室外，後却靠实；穆却在檐下一带，亦坐空。如此，则东向不足为尊，昭一列却有面南居尊之意。古者室中之事，东向乃在西南隅，所谓奥，故为尊。合祭时，太祖位不动，以群主入就尊者，左右致飨，此所以有取於东向也。今堂上之位既不足以为尊，何苦要如此？乃使太祖无所自出。”祝禹圭云：“僖祖以上皆不可考。”曰：“是不可考。要知定是有祖所自出。不然，僖祖却从平地爆出来，是甚说话！”问：“郊则如何？”曰：“郊则自以太祖配天。这般事，最是宰相没主张。奏议是赵子直编。是他当初已不把荆公做是了，所以将那不可祧之说，皆附於注脚下，又甚率略；那许多要祧底话，却作大字写。不知那许多是说个甚么？只看荆公云：‘反屈列祖之主，下谧铀镏庙，非所以顺祖宗之孝心。’如何不说得人主动！当时上云：‘朕闻之矍然，敢不祗允！’这许多只闲说，只是好胜，都不平心看道理。”又云：“某尝在上前说此，上亦以为不可，云：‘高宗既不祧，寿皇既不祧，朕又安可为！’柰何都无一人将顺这好意思。某所议，赵丞相白乾地不付出，可怪！”〔贺孙〕
    问：“本朝庙制，韩维请迁僖祖，孙固欲为僖祖立别庙，王安石欲以僖祖东向，其议如何？”曰：“韩说固未是，孙欲立别庙，如姜裨，则姜裨是妇人，尤无义理。介甫之说却好。僖祖虽无功德，乃是太祖尝以为高祖。今居东向，所谓‘祖以孙尊，孙以祖屈’者也。近者孝宗诿恚赵丞相主其事，因祧宣祖，乃并僖祖祧之，令人毁拆僖祖之庙。当时集议某不曾预，只入文字，又於上前说此事。末云：‘臣亦不敢自以为是，更乞下礼官，与群臣集议。’赵丞相遂不付出。当时曾无玷陈君举之徒全然不晓，但谢子肃章茂献却颇主某说。又孙从之云：‘僖祖无功德。’某云：‘且如秀才起家贵显，是自能力学致位，何预祖宗？而朝廷赠官必及三代。如公之说，则不必赠三代矣。僖祖有庙，则其下子孙当祧者置於东西夹室，於理为顺。若以太祖为尊，而自僖祖至宣祖，反置於其侧，则太祖之心安乎？’”又问：“赵丞相平日信先生，何故如此？”曰：“某後来到家检渠所编本朝诸臣奏议，正主韩维等说，而作小字附注王安石之说於其下，此恶王氏之僻也。”又问庙门堂室之制。曰：“古之士庙，如今之五架屋，以四分之一为室，其制甚狭。近因在朝，见太庙之堂亦浅，偌朗保太祖东向，乃在虚处。群穆背檐而坐，临祭皆以蚰围之。古人惟朝践在堂，它祭皆在室中。户近东，则太祖与昭穆之位背处皆实。又其祭逐庙以东向为尊，配位南向。若朝践以南向为尊，则配位西向矣。”又问：“今之州县学，先圣有殿，只是一虚敞处，则堂室之制不备？”曰：“古礼无塑像，只云先圣位向东。”又问：“若一理会，则更无是处？”曰：“固是。”〔人杰〕
    “太庙向有十二室，今谛⒆冢却除了僖祖宣祖两室，止有十一室，止有八世，进不及祖宗时之九，退不得如古之七，岂有谝蛔诙除两祖之理！况太祖而上，又岂可不存一始祖？今太祖在庙，而四祖并列四夹室，亦甚不便。某谓止祧宣祖，合存僖祖。既有一祖在上，以下诸祖列於西夹室，犹可。或言：‘周祖后稷，以其有功德；今僖祖无功，不可与后稷并论。’某遂言：‘今士大夫白屋起家，以至荣显，皆说道功名是我自致，何关於乃祖乃父？则朝廷封赠三代，诸公能辞而不受乎！况太祖初来自尊僖祖为始祖，诸公必忍去之乎？’某闻一日集议，遂辞不赴。某若去时，必与诸公合炒去。乃是陈君举与赵子直自如此做，曾三复孙逢吉亦主他说。中间若谢子肃章茂献张春卿楼大防皆以为不安，云：‘且待朱丈来商量。’曾三复乃云：‘乘此机会祧了。’这是甚么事，乘机投会恁地急！某先有一奏议投了。楼张诸公上颍乞降出朱某议；若某言近理，臣等敢不遵从！赵子直又不付出，至於乘夜撤去僖祖室！兼古时迁庙，又岂应如此？偶一日接奉使，两府侍从皆出，以官驿狭，侍郎蚰次在茶坊中，而隔蚰次说及此，某遂辨说一番，诸公皆顺听。陈君举谓：‘今各立一庙。周时后稷亦各立庙。’某说：‘周制与今不同。周时岂特后稷各立庙，虽赧王也自是一庙。今立庙若大於太庙，始是尊祖。今地步狭窄，若别立庙，必做得小小庙宇，名曰尊祖，实贬之也！’君举说几句话，皆是临时去检注脚来说。某告之云：‘某所说底，都是大字印在那里底，却不是注脚细字。’向时太庙一带十二间，前堂後室，每一庙各占一间，祧庙之主却在西夹室。今立一小庙在庙前，不知中间如何安排？後来章茂献谢深甫诸公皆云：‘悔不用朱丈之说！’想也且恁地说。”正淳欲借奏草看，曰：“今事过了，不须看。”〔贺孙〕
    集议欲祧僖祖，正太祖东向之位，先生以为僖祖不可祧，惟存此，则顺、翼、宣祧祖可以谌搿Ａ踔夫云：“诸公议欲立僖祖庙为别庙。陈君举舍人引宫为故事。先生曰：“宫诗，而今人都说错了。”又因论周礼“祀先王以羁冕，祀先公以济帷保此乃不敢以天子之服加先公，故降一等。直卿云：“恐不是‘祭以大夫’之义。”先生曰：“祭自用天子礼，只服略降耳。”〔时举〕
    问：“甲寅祧庙，其说异同？”曰：“赵丞相初编奏议时，已将王介甫之说不作正文写，只注小字在下。”又曰：“祧庙亦无毁拆之理。”曰：“曾入文字论祧。朝奏云：‘此事不可轻易。’上云：‘说得极好。以高宗朝不曾议祧，孝宗朝不曾议祧，卿云“不可轻易”，极是。’又奏云：‘陛下既以臣言为然，合下臣章疏集议。’却不曾降出。”〔过〕
    今日偶见韩持国庙议，都不成文字！元讨钕臀淖执舐嗜绱耍只是胡乱讨得一二浮辞引证，便将来立议论，抵当他人。似此样议论，如何当得王介甫！所以当时只被介甫出，便挥动一世，更无人敢当其锋。只看王介甫庙议是甚么样文字！他只是数句便说尽，更移动不得，是甚么样精神！这几个如何当得他！伊川最说得公道，云：“介甫所见，终是高於世俗之儒。”又曰：“朱公Ｅ澎学蜃樱其所以排之者甚正。只是这般样论，如何排得他！也是胡乱讨几句引证，便要断倒他，可笑之甚！”时吕正献公作相，好佛，士大夫竞往参禅，寺院中入室升堂者皆满。当时号为“禅钻”。（去声。）故公Ｉ鲜杵蚪止之。〔亻选
    实录院略无统纪。修撰官三员，检讨官四员，各欲著撰，不相统摄，所修前後往往不相应。先生尝与众议，欲以事目分之。譬之六部：吏部专编差除，礼部专编典礼，刑部专编刑法，须依次序编排，各具首末，然後类聚为书，方有条理。又如一事而记载不同者，须置簿抄出，与众会议，然後去取，庶几存得总底在。唯叶正则不从。叶为检讨，正修高宗实录。〔闳祖〕
    今之史官，全无相统摄，每人各分一年去做。或有一件事，头在第一年，末梢又在第二三年者，史官只认分年去做，及至把来，全斗凑不著。某在朝时建议说，不要分年，只分事去做。且天下大事无出吏、礼、兵、刑、工、户六件事。如除拜注授是吏部事，只教分得吏事底人，从建炎元年，逐一编排至绍兴三十二年。他皆仿此，却各将来编年逐月类入。众人不从。某又云，若要逐年做，须是实置三簿：一簿关报上下年事首末，首当附前年某月，末当附後年某月；一簿承受所关报本年合入事件；一簿考异。向後各人收拾得，也存得个本。又别置一簿，列具合立传者若干人，某人传，当行下某处收索行状、墓志等文字，专牒转运司疾速报应。已到者，钩销簿；未到者，据数再摧；庶几易集。後来去国，闻此说又不行。〔赐〕
    而今史官不相统总，只是各自去书，书得不是，人亦不敢改。更是他书了，亦不将出来，据他书放那里，知他是不是！今虽有那日历，然皆是兼官，无暇来修得。而今须是别差六人锁放那里，教他专工修，方得。如近时作高宗实录，却是教人管一年，这也不得。且如这一事，头在去年，尾在今年，那书头底不知尾，书尾底不知头，都不成文字！如为臣下作传，某将来看时，说得详底只是写行状，其略底又恰如春秋样，更无本末可考。又有差除去了底，这一截又只休了，如何地稽考！据某看来，合分作六项，人管一事。谓如刑事，便去关那刑部文字看。他那用刑皆有年月，恁地把来编类，便成次序。那五者皆然。俟编一年成了，却合敛来。如元年五月一日有某事，这一月内事先後便皆可见。且如立传，他那日历上，薨卒皆有年月在。这便当印板行下诸州，索行实、墓志之属，却令运司专差一人督促，史院却去督促运司。有未到底。又刷下去催来，便恁地便好，得成个好文字。而今实录，他们也是将日历做骨，然却皆不曾实用心。有时考不得後，将牒下州县去讨；那州郡不应，也不管。恁地，如何解理会得！〔义刚〕
    近世修史之弊极甚！史官各自分年去做，既不相关，又不相示。亦有事起在第一年，而合杀处在二年，前所书者不知其尾，後所书者不知其头。有做一年未终，而忽迁他官，自空三四月日而不复修者。有立某人传，移文州郡索事实，而竟无至者。尝观徽宗实录，有传极详，似只写行状、墓志；有传极略，如春秋样，不可晓。其首末杂手所作，不成伦理。然则如之何？本朝史以历日为骨，而参之以他书。今当於史院置六房吏，各专掌本房之事。如周礼官属下所谓史几人者，即是此类。如吏房有某注差，刑房有某刑狱，户房有某财赋，皆各有册系日月而书。其吏房有事涉刑狱，则关过刑房；刑房有事涉财赋，则关过户房。逐月接续为书，史官一阅，则条目具列，可以依据。又以合立传之人，列其姓名於转运司，令下诸州索逐人之行状、事实、墓志等文字，专委一官掌之，逐月送付史院。如此，然後有可下笔处。及异日史成之後，五房书亦各存之，以备漏落。〔淳〕
    君举谓不合与诸公争辩，这事难说。尝记得林少颖见人好说话，都记写了。尝举一项云，国家尝理会山陵，要委谕民间迁去祖坟事。後区处未得，特差某官前往定夺果当如何。这个官人看了，乃云只消看中做。林说：“这话说得不是。当时只要理会当迁与不当迁。当迁去，虽尽去亦得；若不当迁，虽一毫不可动。当与不当，这便是中，如何於二者之间酌中做？”此正是今时人之大病。所以大学格物穷理，正要理会这些。须要理会教是非端的分明，不如此定不得。如初间看善恶如隔一墙；只管看来，渐渐见得善恶如隔一壁。看得隔一壁底，已自胜似初看隔一墙底了；然更看得又如隔一幅纸。这善恶只是争些子，这里看得直是透！善底端的是善，恶底端的是恶，略无些小疑似。大学只要论个知与不知，知得切与不切。
    先生看天雨，忧形於色，云：“第一且是攒宫掘个窟在那里，如何保得无水出！梓宫甚大，攒宫今阔四丈，自成池塘，柰何！柰何！这雨浸淫已多日，柰何！”〔贺孙〕
    是夜雨甚，先生屡恻然忧叹，谓：“明日掩攒雨，势如此，奈何！”再三忧之。贺孙问：“绍兴山陵土甚卑，不知如何？”曰：“固是可虑。只这事，前日既在那里都说来，只满朝无一人可恃，卒为下面许多阴阳官占住了。”问：“闻赵丞相前亦入文字，说得甚好。”曰：“是说得煞好，後来一不从，也只住了。”自高宗攒宫时，在蜀中入文字说此。今又举此，不知如何，又只如此住了。某初到，亦入一文字，後来却差孙从之相视。只孙从之是朝中煞好人，他初间画三项利害，云：‘展发引之期，别卜攒宫，上策也；只依旧在绍兴，下策也。’说得煞力。到得相视归来，更说得没理会。到後来，又令集议。初已告报日子，待到那一日四更时，忽扣门报云：‘不须集议。’待问其故，云：‘已再差官相视。’时郑惠叔在吏书，乃六部之长，关集都是他。当时但听得说差官，便止了众人集议。当时若得集议一番，须说得事理分明。初，孙从之去，那曾得看子细！才到那里，便被守把老阉促将去，云：‘这里不是久立处。’某时在景灵宫行香，闻此甚叵耐，即与同坐诸公说：‘如此，亦不可不说。’遂回聚於郑惠叔处。待到那里，更无一人下手作文字，只管教某。某云：‘若作之，何辞？止缘某前日已入文字，今作出，又止此意思。得诸公更作，庶说得更透切。’都只说过，更无人下手，其遂推刘得修作。刘遂下手，郑惠叔又只管说，不消说如何。某说：‘这是甚么样大事！如何恁地住？’遂顾左右，即取纸笔令刘作，众人合凑，遂成。待去到待漏院要进，都署衔位，各了。黄伯耆者，他已差做相视官，定了不签他；他又来，须要签，又换文字将上。待得他去相视归来，却说道：‘自好。’这事遂定。满朝士夫都靠不得，便如此。这般事，为臣子须做一家事尽心竭诚乃可。明知有不稳当，事大体重如此，如何住得！他说须要山是如何，水须从某方位盘转，经过某方位，从某方位环抱，方可用。不知天地如何恰生这般山，依得这般样子，更莫管他也。依他说，为臣子也须尽心寻求，那知不有如此样？蓦忽更有，也未可知，如何便住得！闻亦自有人来说几处可用，都被那边计较阻抑了。”又云：“许多侍从也不学，宰相也不学，将这般大事只恁地做。且如祧庙集议，某时怕去争炒，遂不去，只入文字。後来说诸公在那里群起讠华然，甚可畏，宰相都自怕了。君举所主庙议，是把礼记‘祖文王，宗武王’为据，上面又说‘祖契而宗汤’。又引诗小序‘靥祖’。诗序有甚牢固？又引‘萍浪辏文王も牛一，武王も牛一’，那时自是卜洛之始，未定之时，一时礼数如此。又用国语，亦是难凭。”器之问：“濮议如何？”先生曰：“欧公说固是不是，辨之者亦说得偏。既是所生，亦不可不略是殊异。若止封皇伯，与其他皇伯等，亦不可。须封号为‘大王’之类，乃可。伊川先生有说，但後来已自措置得好。凡祭享礼数，一付其下面子孙，朝廷无所预。”〔贺孙〕
    林丈说：“彭子寿弹韩胄只任气性，不顾国体，致胄大憾，放赵相，激成後日之事。”曰：“他绝不晓事情，率尔而妄举！”〔淳〕
    △丙辰後
    正卿问：“命江陵之命，将止於三辞？”曰：“今番死亦不出。才出，便只是死！”〔贺孙〕
    直卿云：“先生去国，其他人不足责，如吴德夫项平父杨子直合乞出。”先生曰：“诸人怕做党锢，看得定是不解恁地。且如杨子直前日才见某入文字，便来劝止，且攒著眉做许多模样。某对他云：‘公何消得恁地？如今都是这一串说话，若一向绝了，又都无好人去。’”〔贺孙〕
    季通被罪，台评及先生。先生饭罢，楼下起西序行数回，即中位打坐。贺孙退归精舍，告诸友。汉卿筮之，得小饼“公弋取彼在穴”，曰：“先生无虞，蔡所遭必伤。”即同辅万季弟至楼下。先生坐睡甚酣，因诸生偶语而觉，即揖诸生。诸生问所闻蔡丈事如何。曰：“州县捕索甚急，不晓何以得罪。”因与正淳说早上所问孟子未通处甚详。继闻蔡已遵路，防卫颇严。诸友急往中途见别，先生舟往不及。闻蔡留邑中，皆詹元善调护之。先生初亦欲与经营，包显道因言：“祸福已定，徒尔劳扰。”先生嘉之，且云：“显道说得自好，未知当局如何。”是夜诸生坐楼下，围炉讲问而退。闻蔡编管道州，乃沈继祖文字，主意诋先生也。〔贺孙〕
    或有谓先生曰：“沈继祖乃正淳之连袂也。”先生笑曰：“‘弥子之妻，与子路之妻，兄弟也。’何伤哉！”〔人杰〕
    先生往净安寺候蔡。蔡自府乘舟就贬，过净安，先生出寺门接之。坐方丈，寒暄外，无嗟劳语。以连日所读参同契所疑扣蔡，蔡应答洒然。少迟，诸人醵酒至，饮皆醉。先生间行，列坐寺前桥上饮，回寺又饮。先生醉睡。方坐饮桥上，詹元善即退去。先生曰：“此人富贵气！”〔贺孙〕
    论及“伪学”事，云：“元讨罟後来被绍圣群小治时，却是元淘去撩拨它来，而今却是平地起这件事出。”〔义刚〕
    有一朋友微讽先生云：“先生有‘天生德於予’底意思，却无‘微服过宋’之意。”先生曰：“某又不曾上书自辨，又不曾作诗谤讪，只是与朋友讲习古书，说这道理。更不教做，却做何事！”因曰：“论语首章言：‘人不知而不愠不亦君子乎！’断章言：‘不知命，无以为君子。’赐录云：“且以利害祸福言之，此是至粗底。此处人只信不及，便讲学得，待如何！亦没安顿处。”今人开口亦解一饮一啄自有定分，及遇小小利害，便生趋避计较之心。古人刀锯在前，鼎镬在後，视之如无物者，赐录作“如履平地”。盖缘只见得这道理，都不见那刀锯鼎镬！”又曰：“‘死生有命’，如合在水里死，须是溺杀，此犹不是深奥底事，难晓底话。如今朋友都信不及，觉见此道日孤，令人意思不佳。”〔人杰〕
    或劝先生散了学徒，闭户省事以避祸者。先生曰：“祸福之来，命也。”〔广〕
    先生曰：“如某辈皆不能保，只是做将去，事到则尽岸之。人欲避祸，终不能避。”〔德明〕
    今为辟祸之说者，固出於相爱。然得某壁立万仞，岂不益为吾道之光！〔闳祖〕
    “其默足以容”，只是不去击鼓讼冤，便是默，不成屋下合说底话亦不敢说也！同。
    或有人劝某当此之时，宜略从时。某答之云：“但恐如草药，锻炼得无性了，救不得病耳！”〔亻选
    有客游二广多年，知其山川人物风俗，因言廉州山川极好。先生笑曰：“被贤说得好，下梢不免去行一番。”此时党事方起。又因问举业，先生笑曰：“某少年时只做得十五六篇义，後来只是如此发举及第。人但不可不会作文字。及其得，也只是如此。今人却要求为必得，岂有此理！”〔祖道〕
    时“伪学”之禁严，彭子寿镌三官，勒停。诸权臣之用事者，睥睨不已。先生曰：“某今头常如黏在颈上。”又曰：“自古圣人未尝为人所杀。”〔胡泳〕
    △杂记言行
    某尝言，吾侪讲学，正欲上不得罪於圣贤，中不误於一己，下不为来者之害，如此而已，外此非所敢与。〔道夫〕
    吾辈不用有忿世疾恶之意，当常自体此心宽明无系累，则日充日明，岂可涯阋！泛爱亲仁，圣人忠恕体用，端的如此。〔振〕
    “人言好善嫉恶，而今在闲处，只见疾恶之心愈至。”伯谟曰：“唯其好善，所以嫉恶。”〔道夫〕
    先生爱说“恰好”二字，云：“凡事自有恰好处。”〔过〕
    先生每语学者云：“凡事无许多闲劳攘。”〔过〕
    先生每论及靖康建炎间事，必蹙撞胰唬太息久之。〔义刚〕
    长孺问：“先生须得邵尧夫先知之术？”先生久之曰：“吾之所知者：‘惠迪吉，从逆凶’；‘满招损，谦受益’。若是明日晴，後日雨，吾又安能知耶！”恳。
    因言科举之学，问：“若有大贤居今之时，不知当如何？”曰：“若是第一等人，它定不肯就。”又问：“先生少年省试报罢时如何？”曰：“某是时已自断定，若那番不过省，定不复应举矣。”〔亻选
    有为其兄求荐书。先生曰：“没奈何，为公发书。某只云，某人为某官，亦老成谙事，亦可备任使。更须求之公议如何，某不敢必。辛弃疾是朝廷起废为监司，初到任，也须采公议荐举。他要使一路官员。他所荐举，须要教一路官员知所激劝是如何人。他若把应付人情，有书来便取去，这一任便倒了。某两为太守，尝备员监司，非独不曾以此事恳人，而人亦不曾敢以此事恳某，自谓平日修行得这些力。他明知以私意来恳祝，必被某责。然某看公议举人，是个好人，人人都知；若是举错了，也是自家错了。本不是应付人情，又不是交结权势，又不是被他献谀，这是多少明白！人皆不来私恳，其间有当荐之人，自公举之。待其书来说，某已自举荐他了，更无私恳者。”〔贺孙〕
    有亲戚⑷饲缶佟Ｏ壬曰：“亲戚固是亲戚，然荐人於人，亦须是荐贤始得。今乡里平平等人，无可称之实，某都不与发书恳人。况某人事母如此，临财如此，居乡曲事长上如此，教自家荐举他甚么得！”因问所⒅人：“公且与撰几句可荐之迹将来，是说得说不得？假使说道向来所为不善，从今日自新，要求举状，是便有此心，何可保！”〔贺孙〕
    人每欲不见客，不知它是如何。若使某一月日不见客，必须大病一月。似今日一日与客说话，却觉得意思舒畅。不知它们关著门不见人底，是如何过日？〔义刚〕
    直卿劝先生且谢宾客数月，将息病。先生曰：“天生一个人，便须著管天下事。若要不管，须是如杨氏为我方得，某却不曾去学得这般学。”〔义刚〕
    择之劳先生人事之繁。答曰：“大凡事，只得耐烦做将去。才起厌心，便不得。”〔道夫〕
    先生病中应接不倦，左右请少节之。先生厉声曰：“你懒惰，教我也懒惰！”〔淳〕
    先生病起，不敢峻补，只得平补。且笑曰：“不能兴衰拨乱，只得扶衰补敝。”〔淳〕
    近日百事都如此，医者用药，也只用平平稳稳底药，亦不能为害，亦不能治病。是他初不曾识得病，故且如此酌中。世上事都如此。扁鹊视疾，察见肺肝，岂是看见里面如何？也只是看得证候极精，才见外面，便知五脏六腑事。〔贺孙〕
    先生一日说及受赃者，怒形於言，曰：“某见此等人，只与大字面配去！”徐又曰：“今说公吏不合取钱，为知县者自要钱矣！”节节言之，为之吁叹。〔过〕
    梅雨，溪流涨盛，先生扶病往观。曰：“君子於大水，必观焉。”〔亻选
    先生每观一水一石，一草一木，稍清阴处，竟日目不瞬。饮酒不过两三行，又移一处。大醉，则趺坐高拱。经史子集之馀，虽记录杂记，举辄成诵。微醺，则吟哦古文，气调清壮。某所闻见，则先生每爱诵屈原楚骚、孔明出师表、渊明归去来并诗、并杜子美数诗而已。〔寿昌〕
    先生於父母坟墓所⒅乡人，必加礼。或曰：“敌己以上，拜之。”〔贺孙〕
    先生每日早起，子弟在书院，皆先著衫到影堂前击板，俟先生出。既启门，先生升堂，率子弟以次列拜炷香，又拜而退。子弟一人诣土地之祠炷香而拜。随侍登阁，拜先圣像，方坐书院，受早揖，饮汤少坐，或有请问而去。月朔，影堂荐酒果；望日，则荐茶；有时物，荐新而後食。〔过〕
    先生早晨拈香。春夏则深衣；冬则戴漆纱帽。衣则以布为之，阔袖皂衤彖，裳则用白纱，如濂溪画像之服。或有见任官及它官相见，易窄衫而出。〔过〕
    问衣裳制度。曰：“也无制度，但画像多如此，故效之。”又问：“有尺寸否？”曰：“也无稽考处。那礼上虽略说，然也说得没理会处。”〔义刚〕
    先生尝立北桥，忽市井游手数人悍然突过，先生敛衽桥侧避之。每闲行道间，左右者或辟人，先生即厉声止之曰：“你管他作甚！”先生每徒行拜谒，步远而意专，不左右顾。及无事领诸生游赏，则徘徊顾瞻，缓步微吟。先生有疾，及诸生省问，必正冠坐揖，各尽其情，略无倦接之意。诸生有未及壮年者，待之亦周详。先生病少愈，既出寝室，客至必见，见必降阶肃之，去必送至阶下。诸生夜听讲退，则不送。或在坐有外客，则自降阶送之。先生於客退，必立视其车行，不复顾，然後退而解衣，及应酬他事。或客方登车犹相面，或以他事禀者，不领之。或前客才登车，而尚留之客辄有所禀议，亦令少待。先生对客语及本路监司守将，必称其官。〔贺孙〕
    侍先生到唐石，待野叟樵夫，如接宾客，略无分毫畦町，某因侍立久之。先生曰：“此一等人，若势分相绝，如何使他得以尽其情？”唐石有社仓，往往支发不时，故彼人来告。先生云：“救弊之道，在今日极是要严。不严，如何得实惠及此等细民！”〔炎〕
    先生端居甚严，而或“温而厉”、“恭而安”；望其容貌，则见面盎背。当诸公攻“伪学”之时，先生处之雍容，只似平时。故炎祭先生文有云：“凛然若衔驭之甚严，泰然若方行之无畔。盖久而後得之，又何止流行乎四时，而昭示乎河汉！”〔炎〕
    先生书所居之桃符云：“爱君希道泰，忧国愿年丰。”书竹林精舍桃符云：“道迷前圣统，朋误远方来。”先是赵昌父书曰：“教存君子乐，朋自远方来。”故嗣岁先生自家易之以此。〔若海〕
    先生书阁上只扁南轩“藏书”二字。镇江一窦兄⒐禀求书其家斋额，不许。因云：“人家何用立牌榜？且看熹家何曾有之？”先是漳州守求新“贡院”二字，已为书去，却以此说：“彼有数百间贡院，不可无一牌，人家何用！”〔过〕
    登先生藏书阁，南轩题壁上题云：“於穆元圣，继天测灵；开此谟训，惠我光明。靖言保之，匪金厥ぷ；含英咀实，百世其承！”意其为藏书阁铭也，请先生书之，刻置社仓书楼之上。先生曰：“只是以此记书厨名，待为别做。”〔振〕
    “道间人多来求诗与跋，某以为人之所以与天地日月相为长久者，元不在此。”〔可学〕
    先生因人求墓铭，曰：“‘吁嗟身後名，於我如浮烟！’人既死了，又更要这物事做甚！”或曰：“先生语此，岂非有为而言？”曰：“也是既死去了，待他说是说非，有甚干涉！”又曰：“所可书者，以其有可为後世法。今人只是虚美其亲，若有大功大业，则天下之人都知得了，又何以此为？且人为善，亦自是本分事，又何必须要恁地写出！”〔贺孙〕
    信州一士人为其先人求墓碑，先生不许。请之不已，又却之。临别送出，举指云：“赠公‘务实’二字。”〔过〕
    先生初欲正甫以沙随行实来，为作墓碑，久之不到。既而以旧人文字稍多，又欲属笔。汪季路亦不曾及是议，立祠堂於德兴县学，曾为德兴丞。为书“沙随先生之祠”六字。〔过〕
    陈同父一子、一婿吴康，同来求铭文。先生是时例不作此，与写“有宋龙川先生陈君同父之墓”十二字。婺源李参仲於先生为乡旧，其子亦来求墓铭，只与跋某人所作行实，亦书“有宋锺山先生李公之墓”与之。〔过〕
    寿昌因先生酒酣兴逸，遂请醉墨。先生为作大字韶国师颂一首，又作小字杜牧之九日诗一首，又作大字渊明归田园居一首。有举子亦乘便请之，先生曰：“公既习举业，何事於此？”请之不已，亦为作渊明阻风於规林第二首。且云：“但能参得此一诗透，则公今日所谓举业，与夫他日所谓功名富贵者，皆不必经心可也。”〔寿昌〕
    先生语朋旧：“无事时不妨将药方看，欲知得养生之理也。”〔过〕
    先生说：“南轩论熹命云‘官多禄少’四字。”因云：“平日辞官文字甚多。”过。
    因上亮隔，取中间一条为正，云：“事须有一个大本。”〔方〕
    因对雨，云：“安徐便好。”昨日骤雨。今日方微下，已浃洽，悠悠未已，有周溥意，不似前日暴也。〔方〕
    开窗坐，见窗前地上日色，即觉热；退坐不见，即不热。目受而心忌之，则身不安之矣。如许渤著衣，问人寒热，则心凝不动也。僧有受焚者，亦尔。〔方〕
    先生於世俗未尝立异。有岁迫欲入新居而外门未立者，曰：“若入後有禁忌，何以动作？”门欲横从巷出。曰：“直出是公道，横则与世俗相拗。”〔淳〕
    先生问直卿：“何不移入新屋居？”曰：“外门未立。”曰：“岁暮只有两日，便可下工。若搬入後有禁忌，如何动作？初三又是赤口。”〔义刚〕
    寿昌问先生：“‘此心元自通天地，枉却灵宫一炷香！’先生游南岳诗。若在小龙王庙，还敢如此道否？”先生曰：“某却不曾到吴城山。”〔寿昌〕
    ●卷一百八・朱子五
    ◎论治道
    治道别无说，若使人主恭俭好善，“有言逆於心，必求诸道；有言孙於志，必求诸非道”；这如何会不治！这别无说，从古来都有见成样子，真是如此。〔贺孙〕
    天下事有大根本，有小谤本。正君心是大本。其馀万事各有一根本，如理财以养民为本，治兵以择将为本。
    天下事自有个大根本处，每事又各自有个紧要处。〔端蒙〕
    天下事当从本理会，不可从事上理会。〔方〕
    论世事，曰：“须是心度大，方包裹得过，运动得行。”〔振〕
    为学，是自博而反诸约；为治，是自约而致其博。〔自修〕
    因论世俗不冠带，云：“今为天下，有一日不可缓者，有渐正之者。一日不可缓者，兴起之事也；渐正之者，维持之事也。”〔方〕
    古者修身与取才，恤民与养兵，皆是一事，今遂分为四。〔升卿〕
    自古有“道术为天下裂”之说，今亲见其弊矣。〔自修〕
    天下事，须是人主晓得通透了，自要去做，方得。如一事八分是人主要做，只有一二分是为宰相了做，亦做不得。〔广〕
    问：“或言今日之告君者，皆能言‘修德’二字。不知教人君从何处修起？必有其要。”曰：“安得如此说！只看合下心不是私，即转为天下之大公。将一切私底意尽屏去，所用之人非贤，即别搜求正人用之。”问：“以一人耳目，安能尽知天下之贤？”曰：“只消用一个好人作相，自然推排出来。有一好台谏，知他不好人，自然住不得。”〔德明〕
    “井田之法要行，须是封建，令逐国各自去理会。如王畿之内，亦各有都鄙、家鄙。汉人尝言，郡邑在诸国之外，而远役於中都，非便。”问：“汉以王国杂见於郡县间，如何？”曰：“汉本无法度。”〔德明〕
    封建实是不可行。若论三代之世，则封建好处，便是君民之情相亲，可以久安而无患；不似後世郡县，一二年辄易，虽有贤者，善政亦做不成。〔淳〕
    因言：“封建只是历代循袭，势不容已，柳子厚亦说得是。贾生谓‘树国必相疑之势’，甚然。封建後来自然有尾大不掉之势。成周盛时，能得几时！到春秋列国强盛，周之势亦浸微矣。後来到战国，东西周分治，赧王但寄於西周公耳。虽是圣人法，岂有无弊者！”大率先生之意，以为封建井田皆易得致弊。〔广〕
    问：“後世封建郡县，何者为得？”曰：“论治乱毕竟不在此。以道理观之，封建之意，是圣人不以天下为己私，分与亲贤共理，但其制则不过大，此所以为得。贾谊於汉言‘众建诸侯而少其力’。其後主父偃窃其说，用之於武帝。”〔端蒙〕
    诸生论郡县封建之弊。曰：“大抵立法必有弊，未有无弊之法，其要只在得人。若是个人，则法虽不善，亦占分数多了；若非其人，则有善法，亦何益於事！且如说郡县不如封建，若封建非其人，且是世世相继，不能得他去；如郡县非其人，却只三两年任满便去，忽然换得好底来，亦无定。范太史唐鉴议论大率皆归於得人。某初嫌他恁地说，後来思之，只得如此说。”又云：“革弊须从原头理会。”〔焘〕
    “柳子厚封建论则全以封建为非；胡明仲辈破其说，则专以封建为是。要之，天下制度，无全利而无害底道理，但看利害分数如何。封建则根本较固，国家可恃；郡县则截然易制，然来来去去，无长久之意，不可恃以为固也。如役法亦然。荆公只见差役之害，而免役之利。”先生云：“差役时皆土著家户人，州县亦较可靠；免役则皆浮浪之人。靖康间州县亦有守令要守，而吏民皆散去，无复可恃。然其弊亦不胜其多。”〔扬〕
    先生言论间犹有不满於五峰论封建井田数事。尝疏其说以质疑。先生云：“封建井田，乃圣王之制，公天下之法，岂敢以为不然！但在今日恐难下手。设使强做得成，亦恐意外别生弊病，反不如前，则难收拾耳。此等事，未须深论。他日读书多，历事久，当自见之也。”〔开〕
    因论封建，曰：“此亦难行。使膏粱之子弟不学而居士民上，其为害岂有涯哉！且以汉诸王观之，其荒纵淫虐如此，岂可以治民！笔主父偃劝武帝分王子弟，而使吏治其国，故祸不及民。所以後来诸王也都善弱，盖渐染使然。积而至於魏之诸王，遂使人监守，虽饮食亦皆禁制，更存活不得。及至晋惩其弊，诸王各使之典大藩，扌缜勘，相屠相戮，驯致大乱。”亻言疲骸凹喾捞密，则有魏之伤恩；若宽去绳勒，又有晋之祸乱。恐皆是无古人教养之法，故尔。”曰：“那个虽教，无人柰得他何。”或言：“今之守令亦善。”卓录起此，作郭兄问。曰：“却无前代尾大不掉之患。只是州县之权太轻，卓录作“无权”。卒有变故，更支撑不住。”亻岩蚓僮孀诠僦蒲馗镏校说祖宗时州郡禁兵之额极多，又有诸般名色钱可以赡养。及王介甫作相，凡州郡兵财，皆括归朝廷，而州县益虚。所以後来之变，天下瓦解，由州郡无兵无财故也。曰：“只祖宗时，州郡已自轻了。如仁宗朝京西群盗横行，破州屠县，无如之何。淮南盗王伦破高邮，郡守晁仲约以郡无兵财，遂开门犒之卓录作：“敛金帛赂之。”使去。富郑公闻之大怒，欲诛守臣，曰：‘岂有任千里之寄，不能拒贼，而反赂之！’范文正公争之曰：‘州郡无兵无财，俾之将何捍拒？今守臣能权宜应变，以全一城之生灵，亦可矣；岂可反以为罪耶？’然则彼时州郡已如此虚弱了，如何尽责得介甫！”〔亻选匙柯冀窀接谙拢骸敖楦χ皇枪嗡⑻甚，凡州郡禁兵阙额，尽令勿补填。且如一州有千人禁军额，阙五百人，则本郡不得招填，每岁舂留五百名之衣粮，并二季衣赐之物，令转运使掌之，而尽遍於朝廷，如此煞得钱不可胜计。”陈丈云：“记得先生说，教提刑掌之，归朝廷，名曰‘封舂阙额禁军钱’。”又云：“也怪不得州郡，欲添兵，诚无粮食给之，其势多招不得。某守南康，旧有千人禁军额，某到时才有二百人而已，然岁已自阙供给。本军每年有租米四万六千石，以三万九千来上供，所馀者止七千石，仅能赡得三月之粮。三月之外，便用别擘画措置，如斛面、加粮之属。又尽，则预於民间借支。方借之时，早戏绞欤不得已出榜，令民先将早米来纳，亦谓之租米。俟冬，则折除其租米，亦当大米之数，如此犹赡不给。寿皇数数有指挥下来，必欲招满千人之额。某申去云：‘不难於招，只是无讨粮食处。’又行下云：‘便不及千人，亦须招填五百人。’虽圣旨如此，然终无得钱粮处，只得如此挨过日子而已！想得自初千人之额，自来不曾及数。盖州郡只有许多米，他无来处，何以赡给之？然上供外所馀七千石，州郡亦不得用。转运使每岁行文字下来约束，只教舂留在本州，不得侵支颗粒。那里有？年年侵使了，每监司使公吏下来检视，州郡又厚赂遗之，使去。全无颗粒，怪不得。若更不得支此米，何从得赡军？然亦只赡得两三月，何况都无！非天雨鬼输，何从得来！某在彼时，颜鲁子王齐贤屡行文字下来，令不得动。某报去云：‘累政即无颗粒见在。虽上司约束分明，柰岁用支使何？今求上司，不若为之豁除其数。若守此虚名而无实，徒为胥吏辈赂贿之地。又况州郡每岁靠此米支遣，决不能如约束，何似罢之？’更不听，督责愈急。颜鲁子又推王齐贤，王齐贤又推颜鲁子。及王齐贤去，颜依旧行下约束，却被某不能管得，只认支使了。若以为罪，则前後之为守者皆一样，又何从根究？其势不柰何，只得如此处。”〔卓〕
    居今之世，若欲尽除今法，行古之政，则未见其利，而徒有烦扰之弊。又事体重大，阻格处多，决然难行。要之，因祖宗之法而精择其人，亦足以治，只是要择人。范淳夫唐鉴，其论亦如此，以为因今郡县，足以为治。某少时常鄙之，以为苟简因循之论。以今观之，信然。〔亻选车旅髀荚疲骸拔剩骸今日之治，当以何为先？’曰：‘只是要得人。’”
    问：“先生所谓‘古礼繁文，不可考究，欲取今见行礼仪增损用之，庶其合於人情，方为有益’。如何？”曰：“固是。”曰：“若是，则礼中所载冠、婚、丧、祭等仪，有可行者否？”曰：“如冠、昏礼，岂不可行？但丧、祭有烦杂耳。”问：“若是，则非理明，义精者，不足以与此。”曰：“固是。”曰：“井田封建如何？”曰：“亦有可行者。如有功之臣，封之一乡，如汉之乡亭侯。田税亦须要均，则经界不可以不行，大纲在先正沟洫。又如孝弟忠信，人伦日用间事，播为乐章，使人歌之，仿周礼读法，遍示乡村里落，亦可代今粉壁所书条禁。”〔人杰〕
    问：“欧公本论谓今冠、昏、丧、祭之礼，只行於朝廷，宜令礼官讲明颁行於郡县。此说如何？”曰：“向来亦曾颁行，後来起告讦之讼，遂罢。然亦难得人教他。”问：“三代规模未能遽复，且讲究一个粗法管领天下，如社仓举子之类。”先生曰：“譬如补锅，谓之小补可也。若要做，须是一切重铸。今上自朝廷，下至百司、庶府，外而州县，其法无一不弊，学校科举尤甚。”又云：“今之礼，尚有见於威仪辞逊之际；若乐，则全是失了！”问：“朝廷合颁降礼乐之制，令人讲习。”曰：“以前日浙东之事观之，州县直是视民如禽兽，丰年犹多饥死者！虽百后夔，亦呼召他和气不来！”〔德明〕
    制度易讲，如何有人行！〔振〕
    立一个简易之法，与民由之，甚好。夏商井田法所以难废者，固是有圣贤之君继作，亦是法简，不似周法繁碎。然周公是其时不得不恁地，惟繁故易废。使孔子继周，必能通变使简易，不至如是繁碎。今法极繁，人不能变通，只管筑塞在这里。〔道夫〕
    吴伯英与黄直卿议沟洫。先生徐曰：“今则且理会当世事尚未尽，如刑罚，则杀人者不死，有罪者不刑；税赋，则有产者无税，有税者无产，何暇议古？”〔盖卿〕
    欲整顿一时之弊，譬如常洗氵唬不济事。须是善洗者，一一拆洗，乃不枉了，庶几有益。〔过〕
    圣人固视天下无不可为之时，然势不到他做，亦做不得。〔焘〕
    因说理会天下弥文，曰：“伊川云：‘只患不得为，不患不能为。如有称在此，物来即轻重皆了，何必先要一一等过天下之物！’”〔方〕
    审微於未形，御变於将来，非知道者孰能！〔焘〕
    会做事底人，必先度事势，有必可做之理，方去做。〔焘〕
    不能则谨守常法。〔焘〕
    天生一世人才，自足一世之用。自古及今，只是这一般人。但是有圣贤之君在上，气焰大，薰蒸陶冶得别，这个自争八九分。只如时节虽不好，但上面意思略转，下面便转。况乎圣贤是甚力量！少间无状底人自销铄改变，不敢做出来；以其平日为己之心为公家办事，自然修举，盖小人多是有才底。〔儒用〕或录云：“问：‘天地生一世人，自足了一世用，但患人不能尽用天地之才，此其不能大治。若以今世论之，则人才之可数者，亦可见矣，果然足以致大治乎？’曰：‘不然。人只是这个人，若有圣贤出来，只它气焰自薰蒸陶冶了无限人才，这个自争八九分。少间无状者恶者自消烁，不敢使出，各求奋励所长，而化为好人矣。而今朝廷意思略转，则天下之人便皆变动，况有大圣贤者出，甚么样气魄！那个尽薰蒸了，小人自是不敢放出无状；以其自私自利办事之心而为上之用，皆是有用之人矣。’”
    荀悦曰：“教化之行，挽中人而进於君子之域；教化之废，推中人而堕於小人之涂。”若是举世恁地各举其职，有不能者，亦须勉强去做，不然，也怕公议。既无公议，更举无忌惮了！〔夔孙〕
    天下人，不成尽废之，使不得从政。只当讲学，庶得人渐有好者，庶有可以为天下之理。〔方〕
    今日人材须是得个有见识，又有度量人，便容受得今日人材，将来截长补短使。〔升卿〕
    後世只是无个人样！〔德明〕
    逖匀瞬牛曰：“今人只是两种：谨密者多退避，俊快者多粗疏。”〔道夫〕
    世间有才底人，若能损那有馀，勉其不足时节，却做得事；却出来担当得事，与那小廉曲谨底不同。
    贪握弑匾粤介者为不是，趋竞者必以恬退者为不是。由此类推之，常人莫不皆然。〔人杰〕
    今人材举业浸纤弱尖巧，恐是风气渐薄使然，好人或出於荒山中。〔方〕
    贺孙问先生出处，因云：“气数衰削。区区愚见，以为稍稍为善正直之人，多就摧折困顿，似皆佞谀得志之时。”曰：“亦不可一向如此说，只是无人。一人出来，须得许多人大家合力做。若是做不得，方可归之天，方可唤做气数。今若有两三人要做，其他都不管他，直教那两三人摧折了便休。”〔贺孙〕
    有言：“世界无人管，久将脱去。凡事未到手，则姑晦之；俟到手，然後为。”有诘之者曰：“若不幸未及为而死，吾志不白，则如之何？”曰：“此亦不柰何，吾辈盖是折本做也。”先生曰：“如此，则是一部孟子无一句可用也！尝爱孟子答淳于髡之言曰：‘嫂溺援之以手，天下溺援之以道。子欲手援天下乎？’吾人所以救世者，以其有道也。既自放倒矣，天下岂一手可援哉！臂其说，缘饰得来不好。安得似陆子静堂堂自在，说成一个物事乎！”〔方子〕
    直卿云：“尝与先生言，如今有一等才能了事底人，若不识义理，终是难保。先生不以为然。以为若如此说，却只是自家这下人使得；不是自家这下人，都不是人才！”〔贺孙〕
    “荀Ｌ疚拗悄敝士，看今来把谁做智谋之士？”伯谟云：“今时所推，只永嘉人；江西人又粗，福建又无甚人。”先生不应，因云：“南轩见义必为，他便是没安排周遮，要做便做。人说道他勇，便是勇，这便是不可及！”叹息数声。〔贺孙〕
    浙中人大率以不生事抚循为知体。先生谓：“便是‘枉尺直寻’。如此风俗议论至十年，国家事都无人作矣！常人以便文，小人以容奸，如此风大害事。”〔扬〕
    今世士大夫惟以苟且逐旋挨去为事，挨得过时且过。上下相咻以勿生事，不要十分分明理会事，且恁鹘突。才理会得分明，便做官不得。有人少负能声，及少经挫抑，却悔其太惺惺了了；一切元刂方为圆，且恁随俗苟且，自道是年高见识长进。当官者，大小上下，以不见吏民，不治事为得策，曲直在前，只不理会，庶几民自不来，以此为止讼之道。民有冤抑，无处伸诉，只得忍遏。便有讼者，半年周岁不见消息，不得了决，民亦只得休和，居官者遂以为无讼之可听。风俗如此，可畏！可畏！〔亻选
    今日人才之坏，皆由於诋排道学。治道必本於正心、修身，实见得恁地，然後从这里做出。如今士大夫，但说据我逐时恁地做，也做得事业；说道学，说正心、修身，都是闲说话，我自不消得用此。若是一人叉手并脚，便道是矫激，便道是邀名，便道是做崖岸。须是如市井底人拖泥带水，方始是通儒实才！〔贺孙〕
    器远问：“文中子：‘安我者，所以宁天下也；存我者，所以厚苍生也。’看圣人恁地维持纪纲，却与有是非无利害之说有不相似者。”曰：“只为人把利害之心去看圣人。若圣人为治，终不成埽荡纪纲，使天下自恁地颓坏废弛，方唤做公天下之心！圣人只见得道理合恁地做。今有天下在这里，须著去保守，须著有许多维持纪纲，这是决定著如此，不如此便不得，这只是个睹是。”又问：“若如此说，则陈丈就事物上理会，也是合如此。”曰：“虽是合如此，只是无自家身己做本领，便不得。”又问：“事求可，功求成，亦是当如此？”曰：“只要去求可求成，便不是。圣人做事，那曾不要可，不要成！只是先从这里理会去，却不曾恁地计较成败利害。如公所说，只是要去理会许多汩董了，方牵入这心来，却不曾有从这里流出在事物上底意思。”〔贺孙〕
    蔡季通因浙中主张史记，常说道邵康节所推世数，自古以降，去後是不解会甚好，只得就後世做规模。以某看来则不然。孔子修六经，要为万世标准。若就那时商量，别作个道理，孔子也不解修六经得。如司马迁亦是个英雄，文字中间自有好处。只是他说经世事业，只是第二三著，如何守他议论！如某退居老死无用之物，如诸公都出仕官，这国家许多命脉，固自有所属，不直截以圣人为标准，却要理会第二三著，这事煞利害，千万细思之！〔贺孙〕
    凡事求可，功求成，取必於智谋之末，而不循天理之正者，非圣贤之道。〔焘〕
    古人立法，只是大纲，下之人得自为。後世法皆详密，下之人只是守法。法之所在，上之人亦进退下之人不得。〔扬〕
    今世有二弊：法弊，时弊。法弊但一切更改之，却甚易；时弊则皆在人，人皆以私心为之，如何变得！嘉碳浞可谓弊矣，王荆公未几尽变之，又别起得许多弊，以人难变故也。〔扬〕
    扬因论科举法虽不可以得人，然尚公。曰：“铨法亦公。然法至於尽鲍，不在人，便不是好法。要可私而公，方始好。”〔扬〕
    今日之法，君子欲为其事，以拘於法而不得骋；小人却徇其私，敢越於法而不之顾。〔人杰〕
    今人只认前日所行之事而行之，便谓之循典故，也须拣个是底始得。〔学蒙〕
    被几个秀才在这里翻弄那吏文，翻得来难看。吏文只合直说，某事是如何，条贯是如何，使人一看便见，方是。今只管弄闲言语，说到紧要处，又只恁地带过去。〔至〕
    今日天下，且得个姚崇李德裕来措置，看如何。〔浩〕
    今日之事，若向上寻求，须用孟子方法；其次则孔明之治蜀，曹操之屯田许下也。〔德明〕
    因论郡县政治之乖，曰：“民虽众，毕竟只是一个心，甚易感也。”〔扬〕
    吴英茂实云：“政治当明其号令，不必严刑以为威。”曰：“号令既明，刑罚亦不可弛。苟不用刑罚，则号令徒挂墙壁尔。与其不遵以梗吾治，曷若惩其一以戒百？与其锸导觳祆镀渲眨曷若严其始而使之无犯？做大事，岂可以小不忍为心！”言经界。〔道夫〕
    因论经界，曰：“只著一‘私’字，便生无限枝节。”或问：“程子‘与五十里采地’之说如何？”曰：“人之心无穷，只恐与五十里，他又要一百里；与一百里，他又要二百里。”〔淳〕
    吾辈今经历如此，异时若有尺寸之柄，而不能为斯民除害去恶，岂不诚可罪耶！某尝谓，今之世姑息不得，直须共他理会，庶几善弱可得存立。〔道夫〕
    或问：“为政者当以宽为本，而以严济之？”曰：“某谓当以严为本，而以宽济之。曲礼谓‘氵位官行法，非礼，威严不行’。须是令行禁止。若曰令不行，禁不止，而以是为宽，则非也。”〔人杰〕
    古人为政，一本於宽，今必须反之以严。盖必如是矫之，而後有以得其当。今人为宽，至於事无统纪，缓急予夺之权皆不在我；下梢却是奸豪得志，平民既不蒙其惠，又反受其殃矣！〔若海〕
    今人说宽政，多是事事不管，某谓坏了这“宽”字。〔人杰〕
    平易近民，为政之本。〔亻选
    为政如无大利害，不必议更张。则所更一事未成，必∪怀煞兹牛卒未已也。至於大家，且假借之。故子产引郑书曰：‘安定国家，必大焉先。’”〔人杰〕
    问：“为政更张之初，莫亦须稍严以整齐之否？”曰：“此事难断定说，在人如何处置。然亦何消要过於严？今所难者，是难得晓事底人。若晓事底人，历练多，事才至面前，他都晓得依那事分寸而施以应之，人自然畏服。今人往往过严者，多半是自家不晓，又虑人欺己，又怕人慢己，遂将大拍头去拍他，要他畏服。若自见得，何消过严？便是这事难。”又曰：“难！难！”〔亻选
    因言措置天下事直是难！救得这一弊，少间就这救之之心又生那一弊。如人病，下热药，少间又变成燥热；及至病热，下寒药，少间又变得寒。到得这家计坏了，更支捂不住。〔亻选
    问：“州县间宽严事，既已闻命矣。若经世一事，向使先生见用，其将何先？”曰：“亦只是随时。如寿皇之初是一样，中间又是一样，只合随时理会。”问：“今日之治，奉行祖宗成宪。然是太祖皇帝以来至今，其法亦有弊而常更者。”曰：“亦只是就其中整理，如何便超出做得！如荐举，如科场，如铨试，就其中从长整理。”问：“向说诸州厢禁军与屯戍大军更互教阅，如何？”曰：“亦只是就其法整理。”既而叹曰：“法度尚可移，如何得人心变易，各人将他心去行法！且如荐举一事，虽多方措置是防，然其心只是要去私他亲旧，应副权势，如何得心变！”说了，德明起禀云：“数日听尊诲，敬当铭佩，请出整衣拜辞。”遂出，再入，拜於床下。三哥扶掖。先生俯身颦眉，动色言曰：“後会未期。朋友间多中道而画者，老兄却能拳拳於切己之学，更勉力扩充，以慰衰老之望！”德明复致词拜谢而出，不胜怅然！前一日，先生云：“朋友赴官来相别，某病如此，时事又如此，後此相见，不知又如何。”道中追念斯言，不觉涕下！伯鲁进求一言之诲。先生云：“归去且与廖丈商量。昨日说得已详，大抵只是如此。”称“丈”者，为丈夫。伯鲁言。〔德明〕
    问治乱之机。曰：“今看前古治乱，那里是一时做得！少是四五十年，多是一二百年酝酿，方得如此。”遂俯首太息。〔贺孙〕
    ●卷一百九・朱子六
    ◎论取士
    古人学校、教养、德行、道艺、选举、爵禄、宿卫、征伐、师旅、田猎，皆只是一项事，皆一理也。
    召穆公始谏厉王不听，而退居于郊。及厉王出奔，国人欲杀其子，召公匿之。国人围召公之第，召公乃以己子代厉王之子，而宣王以立。因叹曰：“便是这话难说！迸者公卿世及，君臣恩意交结素深，与国家共休戚，故患难相为如此。後世相遇如涂人，及有患难，则涣然离散而已。然今之公卿子孙，亦不可用者，只是不曾教得，故公卿之子孙莫不骄奢淫佚。不得已而用草茅新进之士，举而加之公卿之位，以为苟胜於彼而已。然所恃者，以其知义理，故胜之耳。若更不知义理，何所不至！迸之教国子，其法至详密，故其才者既足以有立，而不才者亦得以薰陶渐染，而不失为寡过之人，岂若今之骄烈奢也哉！陈同父课藁中有一段论此，稍佳。”〔亻选
    窦问：“人才须教养。明道章疏须先择学官，如何？”曰：“便是未有善择底人。某尝谓，天下事不是从中做起，须得结子头是当，然後从上梳理下来，方见次序。”德明问：“闻先生尝言，州县学且依旧课试，太学当专养行义之士。”曰：“却如此不得。士自四方远来太学，无缘尽知其来历，须是从乡举。”〔德明〕
    “吕与叔欲奏立四科取士：曰德行，曰明经，曰政事，曰文学。德行则待州县举荐，下三科却许人投牒自试。明经里面分许多项目：如春秋则兼通三传，礼则通三礼，乐则尽通诸经所说乐处。某看来，乐处说也未尽。政事则如试法律等及行移决判事。又定为试辟，未试则以事授之，一年看其如何，辟则令所属长官举辟。”远器云：“这也只是法。”曰：“固是法，也待人而行，然这却法意详尽。如今科举，直是法先不是了。今来欲教吏部与二三郎官尽识得天下官之贤否，定是了不得这事！”〔贺孙〕
    因论学校，曰：“凡事须有规模。且如太学，亦当用一好人，使之自立绳墨，迟之十年，日与之磨炼，方可。今日学官只是计资考迁用，又学识短浅，学者亦不尊尚。”可学曰：“神宗未立三舍前，太学亦盛。”曰：“吕氏家塾记云，未立三舍前，太学只是一大书会，当时有孙明复胡安定之流，人如何不趋慕！”〔可学〕
    林择之曰：“今士人所聚多处，风俗便不好。故太学不如州学，州学不如县学，县学不如乡学。”曰：“太学真个无益，於国家教化之意何在？向见陈魏公说，亦以为可罢。”〔义刚〕
    祖宗时，科举法疏阔。张乖崖守蜀，有士人亦不应举。乖崖去寻得李畋出来举送去。如士人要应举时，只是著布衫麻鞋，陈状称，百姓某人，今闻朝廷取士如何如何，来应举；连投所业。太守略看所业，方请就客位，换衤阑幞相见，方得请试。只一二人，试讫举送。旧亦不糊名，仁宗时方糊名。〔扬〕
    “商鞅论人不可多学为士人，废了耕战。此无道之言。然以今观之，士人千人万人，不知理会甚事，真所谓游手！只是恁地底人，一旦得高官厚禄，只是为害朝廷，何望其济事？真是可忧！”因云云云。“旧时此中赴试时，只是四五千人，今多一倍。”因论吕与叔论得取士好。因论其集上代人章表之类，文字多难看，此文集之弊。扬因谓：“去了此等好。”曰：“然。”因叹：“与叔甚高，可惜死早！使其得六十左右，直可观，可惜善人无福！兄弟都有立。一兄和叔，做乡仪者，更直截，死早。”〔扬〕
    康节谓：“天下治，则人上行；天下乱，则人上文。”太祖时，人都不理会文；仁宗时，人会说。今又不会说，只是胡说。因见时文义，甚是使人伤心！〔扬〕
    因说“子张学干禄”，曰：“如今时文，取者不问其能，应者亦不必其能，只是盈纸便可得。推而上之，如除擢皆然。礼官不识礼，乐官不识乐，皆是吏人做上去。学官只是备员考试而已，初不是有德行道艺可为表率，仁义礼智，从头不识到尾！柄家元初取人如此，为之柰何！”〔明作〕
    三舍人做乾元统天义，说乾元处云“如目之有视，耳之有听，体之有气，心之有神”云云。如今也无这般时文。〔亻选
    今人作经义，正是醉人说话。只是许多说话改头换面，说了又说，不成文字！〔亻选
    今人为经义者，全不顾经文，务自立说，心粗胆大，敢为新奇诡异之论。方试官命此题，已欲其立奇说矣。又，出题目定不肯依经文成片段，都是断章牵合，是甚么义理！三十年前人犹不敢如此，只因一番省试出“上天之载，无声无臭，仪刑文王”三句，後遂成例。当时人甚骇之，今遂以为常矣。遂使後生辈违背经旨，争为新奇，迎合主司之意，长浮竞薄，终将若何，可虑！可虑！王介甫三经义固非圣人意，然犹使学者知所统一。不过专念本经，及看注解，而以其本注之说为文辞，主司考其工拙，而定去留耳。岂若今之违经背义，恣为奇说，而无所底止哉！当时神宗令介甫造三经义，意思本好。只是介甫之学不正，不足以发明圣意为可惜耳。今为经义者，又不若为词赋；词赋不过工於对偶，不敢如治经者之乱说也。闻虏中科举罢，即晓示云，後举於某经某史命题，仰士子各习此业。使人心有所定止，专心看一经一史，不过数举，则经史皆通。此法甚好。今为主司者，务出隐僻题目，以乘人之所不知，使人弊精神於检阅，茫然无所向方，是果何法也！〔亻选
    时有报行遣试官牵合破碎出题目者。或曰：“如此行遣一番，也好。”曰：“某常说，不当就题目上理会。这个都是道术不一，所以如此。所以王介甫行三经字说，说是一道德，同风俗。是他真个使得天下学者尽只念这物事，更不敢别走作胡说，上下都有个据守。若是有才者，自就他这腔子里说得好，依旧是好文字。而今人却务出暗僻难晓底题目，以乘人之所不知，却如何教他不杜撰，不胡说得！”或曰：“若不出难题，恐尽被人先牢笼做了。”曰：“莫管他。自家依旧是取得好文字，不误远方观听。而今却都是杜撰胡说，破坏後生心术，这个乖。某常说，今日学校科举不成法。上之人分明以贼盗遇士，士亦分明以盗贼自处，动不动便鼓讠炎髂郑以相迫胁，非盗贼而何？这个治之无他，只是严挟书传义之禁，不许继烛，少间自沙汰了一半。不是秀才底人，他亦自不敢来。虽无沙汰之名，而有其实。既不许继烛，他自要奔，去声。无缘更代得人笔。”或曰：“恐难止遏。今只省试及太学补试，已自禁遏不住。”曰：“也只是无人理会。若捉得一两个，真个痛治，人谁敢犯！这个须从保伍中做起，却从保正社首中讨保明状，五家为保，互相保委。若不是秀才，定不得与保明。若捉出诡名纳两副三副卷底人来，定将保明人痛治，人谁敢犯！某尝说，天下无难理会底事，这般事，只是黑地里脚指缝也求得出来，不知如何得恁地无人理会！”又曰：“今日科举考试也无法不通看。”或曰：“解额当均否？”曰：“固是当均。”或曰：“看来不必立为定额，但以几名终场卷子取一名，足矣。”曰：“不得。少间便长诡名纳卷之弊。依旧与他立定额。只是从今起，照前三举内终场人数计之，就这数内立定额数。三举之後，又将来均一番。如此，则多少不至相悬绝矣。”因说混补，曰：“顷在朝时，赵丞相欲行三舍法。陈君举欲行混补，赵丞相不肯，曰：‘今此天寒粟贵，若复混补，须添万馀人，米价愈腾踊矣！’某曰：‘为混补之说者固是谬，为三舍之说亦未为得也。未论其他，只州郡那里得许多钱[
    DXD]养他？盖入学者既有舍法之利，又有科举之利，不入学者止有科举一涂，这里便是不均。利之所在，人谁不趋？看来只均太学解额於诸路，便无事。如今太学解额，七人取两人。便七人取一人也由我，十人取一人也由我，二十人、三十人、四十人取一人也只由我。而今自立个不平放这里，如何责得人趋’！”或问：“恩榜无益於国家，可去否？”曰：“此又去不得。去之则伤仁恩，人必怨。看来只好作文学助教阙，立定某州文学几员，助教几员，随其人士之多少以定员数，如宗室宫观例，令自指射占阙，相与受代，莫要教他出来做官。既不伤仁恩，又无老耄昏浊贪猥不事事之病矣。”杜佑通典中说释奠处有文学助教官。因说禄令，曰：“今日禄令更莫说，更是不均。且如宫观祠禄，少间又尽指占某州某州。盖州郡财赋各自不同，或元初立额有厚薄，或後来有增减，少间人尽占多处去。虽曰州郡富厚，被人炒多了，也供当不去。少间本州本郡底不曾给得，只得去应副他处人矣。”因又说经界。或曰：“初做，也须扰人。”曰：“若处之有法，何扰之有？而今只是人人不晓，所以被人瞒说难行。间有一两个晓得底，终不足以胜不晓者之多。若人人都教他算，教他法量，他便使瞒不得矣。打量极多法，惟法算量极易，自绍兴间，秦丞相举行一番以至今。看来是苏绰以後，到绍兴方得行一番，今又多弊了。看来须是三十年又量一番，庶常无弊。盖人家田产只五六年间便自不同，富者贫，贫者富，少间病败便多，飞产匿名，无所不有。须是三十年再与打量一番，则乘其弊少而易为力，人习见之，亦无所容其奸矣。要之，既行，也安得尽无弊？只是得大纲好，其间宁无少弊处？只如秦丞相绍兴间行，也安得尽无弊？只是十分弊，也须革去得九分半，所馀者一分半分而已。今人却情愿受这十分重弊压在头上，都不管。及至才有一人理会起，便去搜剔那半分一分底弊来瑕疵之，以为决不可行。如被人少却百贯千贯却不管，及被人少却百钱千钱，便反到要与理会。今人都是这般见识。而今分明是有个天下国家，无一人肯把做自家物事看，不可说著。某常说，天下事所以终做不成者，只是坏於懒与私而已！懒，则士大夫不肯任事。有一样底说，我只认做三年官了去，谁能闲理会得闲事，闲讨烦恼！我不理会，也得好好做官去。次则豪家上户群起遮拦，恐法行则夺其利，尽用纳税。惟此二者为梗而已。”又曰：“事无有处置不得者。事事自有个恰好处，只是不会思量，不得其法。只如旧时科举无定日，少间人来这州试了，又过那州试；州里试了，又去漕司试；无理会处。不知谁恁聪明，会思量定作八月十五日，积年之弊，一朝而革，这个方唤做处置事。圣人所以做事动中机会，便是如此。”又曰：“凡事须看透背後去。”因举掌云：“且如这一事，见得这一面是如此，便须看透那手背後去，方得。如国手下棋一著，便见得数十著以後之著。若只看这一面，如何见得那事几？更说甚治道！”〔亻选
    包显道言科举之弊。先生曰：“如他经尚是就文义上说，最是春秋不成说话，多是去求言外之意，说得不成模样。某说道，此皆是‘侮圣人之言’！却不如王介甫样，索性废了，较强。”又笑云：“常有一人作随时变通论，皆说要复古。至论科举要复乡举里选，却说须是歇二十年却行，要待那种子尽了方行得。说得来也是。”〔义刚〕
    器远问：“今士人习为时文应举，如此须当有个转处否？”曰：“某旧时看，只见天下如何有许多道理恁地多！如今看来，只有一个道理，只有一个学。在下者也著如此学，在上者也著如此学。在上若好学，自见道理，许多弊政，亦自见得须要整顿。若上好学，便於学舍选举贤儒，如胡安定孙明复这般人为教导之官；又须将科目尽变了，全理会经学，这须会好。今未说士子，且看朝廷许多奏表，支离蔓衍，是说甚么！如诰宰相，只须说数语戒谕，如此做足矣。”敬之云：“先生常说：‘表奏之文，下谀其上也；诰敕之文，上谀其下也。’”〔贺孙〕
    问：“今日科举之弊，使有可为之时，此法何如？”曰：“也废他不得。然亦须有个道理。”又曰：“更须兼他科目取人。”
    “今时文赋却无害理，经义大不便，分明是‘侮圣人之言’！如今年三知举所上蜃樱论举人使字，理会这个济得甚？今日亦未论变科举法。只是上之人主张分别善恶，擢用正人，使士子少知趋向，则人心自变，亦有可观。”可学问：“欧阳公当时变文体，亦是上之人主张？”曰：“渠是变其诡怪。但此等事，亦须平日先有服人，方可。”舜功问：“欧阳公本论亦好，但末结未尽。”曰：“本论精密却过於原道。原道言语皆自然，本论却生受。观其意思，乃是圣人许多忧虑做出，却无自然气象。下篇不可晓。”德粹云：“以拜佛，知人之性善。”先生曰：“亦有说话。佛亦教人为善，故渠以此观之也。”〔可学〕
    今科举之弊极矣！乡举里选之法是第一义，今不能行。只是就科举法中与之区处，且变著如今经义格子，使天下士子各通五经大义。一举试春秋，一举试三礼，一举试易诗书，禁怀挟。出题目，便写出注疏与诸家之说，而断以己意。策论则试以时务，如礼、乐、兵、刑之属，如此亦不为无益。欲革奔竞之弊，则均诸州解额，稍损太学之额。太学则罢月书季考之法，皆限之以省试，独取经明行修之人。如此，亦庶几矣。〔木之〕
    因言今日所在解额太不均，先生曰：“只将诸州终场之数，与合发解人数定便了。又不是天造地设有定数，何故不敢改动？也是好笑！”〔浩〕
    或言太学补试，动一二万人之冗。曰：“要得不冗，将太学解额减损，分布於诸州军解额少处。如此，则人皆只就本州军试，又何苦就补试也！”〔焘〕
    临别，先生留饭。坐间出示理会科举文字，大要欲均诸州解额，仍乞罢诗赋，专经学论策，条目井井。云：“且得士人读些书，三十年後，恐有人出。”〔泳〕
    乙卯年，先生作科举私议一通，付过看。大概欲於三年前晓示，下次科场，以某经、某子、某史试士人。如大义，每道只六百字，其馀两场亦各不同。後次又预前以某年科场，别以某经、某子、某史试士人，盖欲其逐番精通也。过欲借录，不许。〔过〕
    先生言时文之谬，云：“如科举後便下诏，今番科举第一场出题目在甚经内；论题出在甚史内，如史记汉书等，广说二书；策只出一二件事。庶几三年之间，专心去看得一书。得底固是好，不得底也逐番看得一般书子细。”〔胡泳〕
    先生云：“礼书已定，中间无所不包。某常欲作一科举法。今之诗赋实为无用，经义则未离於说经。但变其虚浮之格，如近古义，直述大意。立科取人，以易诗书为一类，三礼为一类，春秋三传为一类。如子年以易诗书取人，则以前三年举天下皆理会此三经；卯年以三礼取人，则以前三年举天下皆理会此三礼；午年以春秋三传取人，则以前三年举天下皆理会此春秋三传。如易诗书稍易理会，故先用此一类取人。如是周而复始，其每举所出策论，皆有定所。如某书出论，某书出策，如天文、地理、乐律之类，皆指定令学者习，而用以为题。”贺孙云：“此法若行，但恐卒未有考官。”曰：“须先令考官习之。”〔贺孙〕
    李先生说：“今日习春秋者，皆令各习一传，并习谁解，只得依其说，不得臆说。”先生曰：“六经皆可如此，下家状时，皆令定了。”〔扬〕
    今人都不曾读书，不会出题目。礼记有无数好处，好出题目。〔扬〕
    科举种子不好。谓试官只是这般人。〔扬〕
    张孟远以书来论省试策题目，言今日之弊，在任法而不任人。孟远谓今日凡事伤不能守法。曰：“此皆偏说。今日乃是要做好事，则以碍法不容施行；及至做不好事，即便越法不顾，只是不勇於为善。”〔必大〕
    “科举是法弊。大抵立法，只是立个得人之法。若有奉行非其人，却不干法事，若只得人便可。今却是法弊，虽有良有司，亦无如之何。”王嘉叟云：“朝廷只有两般法：一是排连法，今铨部是也；一是信采法，今科举是也。”〔┿〕
    问：“今之学校，自麻沙时文册子之外，其他未尝过而问焉。”曰：“怪它不得，上之所以教者不过如此。然上之人曾不思量，时文一件，学子自是著急，何用更要你教！你设学校，却好教他理会本分事业。”曰：“上庠风化之原，所谓‘季考行艺’者，行尤可笑，只每月占一日之食便是。”先生笑曰：“何其简易也！”曰：“天下之事，大正则难，如学校间小正须可。”曰：“大处正不得，小处越难。才动著，便有掣肘，如何正得！”〔琮〕
    因说科举所取文字，多是轻浮，不明白著实。因叹息云：“最可优者，不是说秀才做文字不好，这事大关世变。东晋之末，其文一切含胡，是非都没理会。”〔贺孙〕
    有少年试教官。先生曰：“公如何须要去试教官？如今最没道理，是教人怀牒来试讨教官。某尝经历诸州，教官都是许多小儿子，未生髭须；入学底多是老大底人，如何服得他；某思量，须是立个定制，非四十以上不得任教官。”又云：“须是罢了堂除，及注授教官，却请本州乡先生为之。如福州，便教林少颖这般人做，士子也归心，他教也必不苟。”又云：“只见泉州教官却老成，意思却好。然他教人也未是，如教人编抄甚长编文字。”又曰：“今教授之职，只教人做科举时文。若科举时文，他心心念念要争功名，若不教他，你道他自做不做？何待设官置吏，费廪禄教他做？也须是当职底人怕道人不晓义理，须是要教人识些。如今全然无此意，如何恁地！”〔贺孙〕
    坐中有说赴贤良科。曰：“向来作时文应举，虽是角虚无实，然犹是白直，却不甚害事。今来最是唤做贤良者，其所作策论，更读不得。缘世上只有许多时事，已前一齐话了，自无可得说。如笮酒相似，第一番淋了，第二番又淋了，第三番又淋了。如今只管又去许多糟粕里只管淋，有甚么得话！既无可得话，又只管要新。最切害处，是轻德行，毁名节，崇智术，尚变诈，读之使人痛心疾首。不知是甚世变到这里，可畏！可畏！这都是不祥之兆，隆兴以来不恁地。自隆兴以後有恢复之说，都要来说功名，初不曾济得些事。今看来，反把许多元气都耗却。管子、孔门所不道，而其言犹曰‘礼义廉耻，是谓四维’。如今将礼义廉耻一切埽除了，却来说事功！”〔贺孙〕
    叶正则彭大老欲放混补，庙堂亦可之，但虑艰食，故不果行。二人之意，大率为其乡人地耳。庙堂云“今日太学文字不好”，却不知所以不好之因。便使时文做得十分好後，济得甚事！某有一策：诸州解额，取见三举终场最多人数，以宽处为准，皆与添上。省试取数却不增。其补试，却用科举年八月十五日引试。若要就补，须舍了解试始得。如此，庶几人有固志，免得如此奔竞喧　！层茸妗
    说赵丞相欲放混补，叹息云：“方今大伦，恁地不成模样！身为宰相，合以何为急？却要急去理会这般事，如何恁地不识轻重！此皆是衰乱之态。只看宣和末年，番人将至，宰相说甚事，只看实录头一版便见，且说太学秀才做时文不好，你道是识世界否！如今待补取士，有甚不得？如何道恁地便取得人才，如彼便取不得人才？只是乱说。待补之立，也恰如掷骰子一般，且试采，掷得便得试，掷不得便不得试，且以为节制。那里得底便是，不得底便不是？这般做事，都是枉费气力。某常说均解额，只将逐州三举终场人数，用其最多为额，每百人取几人，太学许多滥恩一齐省了。元在学者，听依旧恩例。诸路牒试皆罢了，士人如何也只安乡举。如何自家却立个物事，引诱人来奔趋！下面又恁地促窄，无入身处。如何又只就微末处理会！若均解额取人数多，或恐下梢恩科数多，则更将分数立一长限；以前得举人，却只依旧限，有甚不得处？他只说近日学中缘有待补，不得广取，以致学中无好文字。不知时文之弊已极，虽乡举又何尝有好文字脍炙人口？若是要取人才，那里将这几句冒头见得？只是胡说！今时文日趋於弱，日趋於巧小，将士人这些志气都消削得尽。莫说以前，只是宣和末年三舍法才罢，学舍中无限好人才，如胡邦衡之类，是甚么样有气魄！做出那文字是甚豪壮！当时亦自煞有人。及绍兴渡江之初，亦自有人才。那时士人所做文字极粗，更无委曲柔弱之态，所以亦养得气宇。只看如今秤斤注两，作两句破头，如此是多少衰气！”〔贺孙〕
    或问：“赵子直建议行三舍法：补入县学；自县学比试，入於州学；自州学贡至行在补试，方入太学。如何？”曰：“这是显然不可行底事。某尝作书与说，他自谓行之有次第，这下梢须大乖。今只州县学里小小补试，动不动便只是请嘱之私。若便把这个为补试之地，下梢须至於兴大狱。子直这般所在，都不询访前辈。如向者三舍之弊，某尝及见老成人说，刘聘君云，县学尝得一番分肉，肉有内舍、外舍多寡之差。偶斋仆下错了一分，学生便以界方打斋仆，高声大怒云：‘我是内舍生，如何却只得外舍生肉？’如此等无廉耻事无限，只是蔡京法度如此。尝见胡呈德辉有言曰：‘学校之设，所以教天下之人为忠为孝也。国家之学法，始於熙宁，成於崇观。熙宁之法，李定为之也；崇观之法，蔡京为之也。李定者，天下之至不孝者也；蔡京者，天下之至不忠者也。岂有不忠不孝之人，而其所立之法可行於天下乎！’今欲行三舍之法，亦本无他说，只为所取待补多灭裂，真正老成士人，多不得太学就试，太学缘此多不得人。然初间所以立待补之意，只为四方士人都来就试，行在壅隘，故为此法。然又须思量，所以致得四方士人苦死都要来赴太学试，为甚么？这是个弊端，须从根本理会去。某与子直书曾云，若怕人都来赴太学试，须思量士人所以都要来做甚么。皆是秀才，皆非有古人教养之实，而仕进之途如此其易。正试既优，又有舍选，恩数厚，较之诸州或五六百人解送一人，何其不平至於此！自是做得病痛如此。不就这处医治，却只去理会其末！今要好，且明降指挥，自今太学并不许以恩例为免。若在学人援执旧例，则以自今新补入为始。他未入者幸得入而已，未暇计此。太学既无非望之恩，又於乡举额窄处增之，则人人自安乡里，何苦都要入太学！不就此整理，更说甚？高抑崇，秦相举之为司业，抑崇乃龟山门人。龟山於学校之弊，煞有说话，渠非不习闻讲论，到好做处，却略不施为。秦本恶程学，後见其用此人，人莫不相庆，以为庶几善类得相汲引。後乃大不然，一向苟合取媚而已！学校以前整顿固难。当那时兵兴之後，若从头依自家好规模整顿一番，岂不可为？他当时於秦相前，亦不敢说及此。”〔贺孙〕
    因论黄几先言，曾於周丈处见虏中赋，气脉厚。先生曰：“那处是气象大了，说得出来。自是如此，不是那边人会。”〔扬〕
    ●卷一百一十・朱子七
    ◎论兵
    今州郡无兵无权。先王之制，内有六乡、六遂、都鄙之兵，外有方伯、连帅之兵，内外相维，缓急相制。〔贺孙〕
    本强，则精神折冲；不强，则招殃致凶。〔亻选
    或言：“古人之兵，当如子弟之卫父兄。而孙吴之徒，必曰与士卒同甘苦而後可，是子弟必待父兄施恩而後报也。”先生曰：“巡而拊之，‘三军之士皆如挟纟广’，此意也少不得。”〔贺孙〕（木之同。）
    凡为守帅者，止教阅将兵，足矣。程其年力，汰斥癃老衰弱，招补壮健，足可为用，何必更添寨置军？其间衣粮或厚或薄，遂致偏废。如此间将兵，则皆差出接送矣。〔方子〕
    “辛弃疾颇谙晓兵事。云：‘兵老弱不汰可虑。向在湖南收茶寇，令统领拣人，要一可当十者，押得来便看不得，尽是老弱！问何故如此？云，只拣得如此，间有稍壮者，诸处借事去。州郡兵既弱，皆以大军可恃，又如此！为今之计，大段著拣汰，但所汰者又未有顿处。’某向见张魏公，说以分兵杀虏之势。只缘虏人调发极难，元颜要犯江南，整整两年，方调发得聚。彼中虽是号令简，无此间许多周遮，但彼中人才逼迫得太急，亦易变，所以要调发甚难。只有沿淮有许多捍御之兵。为吾之计，莫若分几军趋关陕，他必拥兵於关陕；又分几军向西京，他必拥兵於西京；又分几军望淮北，他必拥兵於淮北，其他去处必空弱。又使海道兵捣海上，他又著拥兵捍海上。吾密拣精锐几万在此，度其势力既分，於是乘其稍弱处，一直收山东。虏人首尾相应不及，再调发来添助，彼卒未聚，而吾已据山东。才据山东，中原及燕京自不消得大段用力，盖精锐萃於山东而虏势已截成两段去。又先下明诏，使中原豪杰自为响应。是时魏公答以‘某只受一方之命，此事恐不能主之’。”蔡云：“今兵政如此，终当如何？”曰：“须有道理。”蔡曰：“莫著改更法制？”曰：“这如何得？如同父云：‘将今法制，重新洗换一番方好。’某看来，若便使改换得井牧其田，民皆为兵，若无人统率之，其为乱道一也。”“然则如之何？”曰：“只就这腔里自有道理，这极易。只呼吸之间，便可以弱为强，变怯为勇，振柔为刚，易败为胜，直如反掌耳！”〔贺孙〕
    先生云：“当今要复太祖兵法，方可复中原。”又云：“诸州禁军皆不可用。几年说要拣冗兵，但只说得，各图苟且安便，无有为者。故新者来，旧者又不去，来而又来，相将积得，皆不可用。如澄冗官，见这人不可用，便除一人。而今不可用者又复留而不去，故军冗不练，官冗不澄。”〔寿昌〕
    问：“今日之军政，只有君相上下一心，拣之又拣，如太祖时，方好。”曰：“只有拣练便用。太祖时即用。如拣而养十数年，又老了，依旧无用。”〔扬〕
    今兵官愈多，兵愈不精。〔道夫〕
    今日兵不济事。兵官不得人，专务刻削兵，且骄弱安养，不知劳苦，一旦如何用！某尝言，宜散京师之兵，却练诸郡之兵，依太祖法，每年更戍趱去淮上卫边。谓如福建之兵趱去饶州，饶州之兵趱去衢信，衢信趱去行在，迤逦趱去淮上。今年如此，明年又趱去，则京师全无养兵之费，岂不大好！{与心}。
    言今兵政之弊，曰：“唐制节度、兵。观察、财。处置等使，即节镇也；使持节某州诸军事、兵。某州刺史，民。即支郡也。支郡隶於节镇，而节镇、支郡各有衙前左右押衙，管军都头，并掌兵事，又皆是士人为之。其久则根势深固，反视节度有客主之势。至有诛逐其上，而更代为之。凡陆梁跋扈之事，因兹而有。惟是节度得人，方能率服人心，归命朝廷。若论唐初兵力最盛，斥地最广，乃在於统兵者简约而无牵制之患。然自唐末，大抵节镇之患深，如人之病，外强中乾，其势必有以通其变而後可。故太祖皇帝知其病而疏理之，於是削其支郡，以断其臂指之势；当时至有某州某县直隶京师，而不属节度者。置通判，以夺其政；命都监监押，以夺其兵；立仓场库务之官，以夺其财；向之所患，今皆无忧矣。其後又有路分、钤辖、总管等员。神宗时，又增置三十七将。乱离之後，又有都统、统领、统制之名。大抵今日之患，又却在於主兵之员多。朝廷虽知其无用，姑存其名。日费国家之财，不可胜计，又刻剥士卒，使士卒困怨於下。若更不变而通之，则其害未艾也。要之，此事但可责之郡守。他分明谓之郡将，若使之练习士卒，修治器甲，筑固城垒，以为一方之守，岂不隐然有备而可畏！迸人谓‘生之者众，食之者寡，为之者疾，用之者舒’，今一切反之！”〔道夫〕
    问：“後世虽养长征兵，然有缓急，依旧徵发於民，终是离民兵不得。兼长征兵终不足靠，如杜子美石壕吏诗可见。”曰：“自秦汉以下至六国，皆未有长征兵，都是徵发於民。及唐府卫法坏，然後方有长征兵。”因论荆襄义勇，州县官吏反扰之。当时朝廷免徵科，官吏不得役使。今徵科既不得免，民反倍有所费，又官吏役使如故。曰：“某当初见刘共父说，他制得义勇极好，且是不属官吏，官不得扰之。某应之曰：‘无缘有不属州县之理。’固疑其末流如此。”〔亻选
    兵甲诡名不可免，善兵者亦不於此理会。才有一人可用，便令其兼数人之料。军中若无此，便不足以使人。故朝廷只是择将，以其全数钱米与之，只责其成功，不来此屑屑计较。近来刮刷得都尽，朝廷方以为锸档煤谩Ｏ壬云，闻前辈云云。〔扬〕
    兵法以能分合为变，不独一阵之间有分合，天下之兵皆然。今日之兵，分者便不可合，合者便不可分。本朝旧来只郡国禁兵而已，但在西北者差精锐耳。渡江後，又添上御前军，却是张韩辈自起此项兵。後来既不可得而去，只得如此聚屯。今以不如祖宗时财赋，养祖宗时所无之兵，安得不穷也！〔┿〕
    唐时州县上供少，故州县富。兵在藩镇，朝廷无甚养兵之费。自本朝罢了藩镇，州郡之财已多归於上。熙丰间，又令州郡见看军额几人，折了者不得补，却以其费舂管上供，而朝廷得钱物甚多。今天下兵约四五十万，又皆羸弱无用之人，所费不可计。今若要理会，须从此起。〔扬〕
    论财赋，曰：“财用不足，皆起於养兵。十分，八分是养兵，其他用度，止在二分之中。古者刻剥之法，本朝皆备，所以有靖康之乱。已前未有徐扬江鄂之兵，止谓张宣抚兵，某人兵。今增添许多兵。合当精练禁兵，汰其老弱，以为厢兵。”〔节〕
    今朝廷尽力养兵，而兵常有不足之患。自兵农既分之後，计其所费，却是无日不用兵也。〔时举〕
    今天下财用费於养兵者十之八九，一百万贯养一万人。此以一岁计。〔亻选
    “今日民困，正缘沿江屯兵费重。只有屯田可减民力，见说襄汉间亻尽有荒地。”某云：“当用甚人耕垦？”曰：“兵民兼用，各自为屯。彼地沃衍，收媳囟唷Ｈ糇龅贸桑敌人亦不敢窥伺。兵民得利既多，且耕且战，便是金城汤池。兵食既足，可省漕运，民力自苏。然後尽驱州郡所养归明北军，往彼就食，则州郡自宽。迟之十年，其效必著。须是择帅。既得其人，专一委任，许令辟召寮属，同心措置，勿数更易，庶几有济。”〔浩〕（屯田。）
    范伯达有文字，说淮上屯田，须与画成一井，中为公田，以给军。令军人子弟分耕，取鲍田所入以给军。〔德明〕
    因言：“淮上屯田，前此朝廷尝差官理会。其人到彼，都不曾敢起人所与者。都只令人筑起沿江闲地以为屯，此亦太不立。大抵世事须是出来担当，不可如此放倒。人是天地中最灵之物，天能覆而不能载，地能载而不能覆，恁地大事，圣人犹能裁成辅相之，况於其他。”因举齐景公答夫子“君君臣臣”之语，又与晏子言“美哉室”之语，皆放倒说话。且如五代时，兵骄甚矣。周世宗高平一战既败却，忽然诛不用命者七十馀人，三军大振，遂复合战而克之。凡事都要人有志。〔闳祖〕
    　屯田，须是分而屯之，统帅屯某州，总司屯甚州，漕司屯甚州，以户部尚书为屯田使，使各考其所屯之多少，以为殿最，则无不可行者。今则不然，每欲行一文字，则经由数司佥押相牵制，事何由成！〔道夫〕
    赵昌父相见，因论兵事。先生曰：“兵以用而见其强弱，将以用而见其能否。且如本朝诸公游陕西者，多知边事，此亦是用兵之故。今日诸生坐於屋下，何以知其能？纵有韩白复生，亦何由辨之？”〔可学〕（择将帅。）
    问选择将帅之术。曰：“当无事之时，欲识得将，须是具大眼力，如萧何识韩信，方得。不然，边警之时，两兵相抗，恁时人才自急。且如国家中兴，张韩刘岳突然而出，岂平时诸公所尝识者？不过事期到此，厮拶出来耳。”〔道夫〕
    不令宦官卖统军官职，是今日军政第一义。〔方〕
    今日将官全无意思，只似人家骄子弟了。褒衣博带，谈道理，说诗书，写好字，事发遣！如此，何益於事？〔谦〕
    今诸道帅臣，只曾作一二任监司，即以除之；有警，则又欲其亲督战士。此最不便，万一为贼所虏，为之柰何！彼固不足恤，然失一帅，其势岂不张大？前辈谓祖宗用帅取以二路：一是曾历边郡；一是帅臣子弟，曾谙兵事者。此最有理。或谓戎幕宜用文武三四员，此意亦好。盖经历知得此等利害，向後皆可为帅。然必须精选而任，不可泛滥也。〔道夫〕
    或问：“诸公论置二大帅以统诸路之帅，如何？”曰：“不消如此。只是择得一个人了，君相便专意委任他，却使之自择参佐，事便归一。今若更置大帅以监临之，少间必有不相下之意，徒然纷扰。须是得一个人委任他，听他自渐渐理会许多军政，将来自有条理。”〔恪〕
    蜀远朝廷万有馀里。择帅须用严毅、素有威名、足以畏压人心，则喜乱之徒不敢作矣。〔道夫〕
    或问古今治乱者。先生言：“古今祸乱，必有病谤。汉宦官后戚，唐藩镇，皆病谤也。今之病谤，在归正人忽然放教他来，州县如何柰得他何！所幸老者已死，少者无彼中人气象，似此间人一般，无能为矣。”〔谦〕
    边防马政甚弊。庐州旧夹肥水而城，今只筑就一边。〔扬〕
    △论刑
    天下事最大而不可轻者，无过於兵刑。临陈时，是胡乱错杀了几人。所以老子云：“夫佳兵者不祥之器，圣人不得已而用之。”狱讼，面前分晓事易看。其情伪难通，或旁无佐证，各执两说系人性命处，须吃紧思量，犹恐有误也。”〔亻选
    论刑，云：“今人说轻刑者，只是所犯之人为可悯，而不知被伤之人尤可念也。如劫盗杀人者，人多为之求生，殊不念死者之为无辜；是知为盗贼计，而不为良民地也。若如酒税伪会子，及饥荒窃盗之类，犹可以情原其轻重大小而处之。”〔时举〕
    今之法家，惑於罪福报应之说，多喜出人罪以来福报。夫使无罪者不得直，而有罪者得亻幸免，是乃所以为恶尔，何福报之有！书曰：“钦哉！钦哉！惟刑之恤哉！”所谓钦恤者，欲其详审曲直，令有罪者不得免，而无罪者不得滥刑也。今之法官惑於钦恤之说，以为当宽人之罪而出其死；故凡罪之当杀者，必多为可出之涂，以俟奏裁，则率多减等：当斩者配，当配者徒，当徒者杖，当杖者笞。是乃卖弄条贯，舞法而受赇者耳！何钦恤之有？罪之疑者从轻，功之疑者从重，所谓疑者，非法令之所能决，则罪从轻而功从重，惟此一条为然耳；非谓凡罪皆可以从轻，而凡功皆可以从重也。今之律令亦有此条，谓法所不能决者，则俟奏裁。今乃明知其罪之当死，亦莫不为可生之涂以上之。惟寿皇不然，其情理重者皆杀之。〔亻选
    李公晦问：“‘恕’字，前辈多作爱人意思说，如何？”曰：“毕竟爱人意思多。”因云：“人命至重，官司何故斩之於市？盖为此人曾杀那人，不斩他，则那人之冤无以伸，这爱心便归在被杀者一边了。然古人‘罪疑惟轻’，‘与其杀不辜，宁失不经’，虽爱心只在被杀者一边，却又溢出这一边些子。”〔佐〕
    ●卷一百一十一・朱子八
    ◎论民
    建宁迎神。先生曰：“孟子言：‘我亦欲正人心，息邪说，距讠皮行，放淫辞’，今人心都呙邪了，所以如此。泉州一富室，舍财造庙，举室乘舟往庙所致祭落成，中流舟溺，无一人免者。民心不得其正，眼前利害犹晓不得，况欲晓之以义理哉！”〔必大〕（人杰录略。教民。）
    今欲行古制，欲法三代，煞隔霄壤。今说为民减放，几时放得到他元肌肤处！且如转运使每年发十万贯，若大段轻减，减至五万贯，可谓大恩。然未减放那五万贯，尚是无名额外钱。须一切从民正赋，凡所增名色，一齐除尽，民方始得脱净，这里方可以议行古制。如今民生日困，头只管重，更起不得。为人君，为人臣，又不以为急，又不相知，如何得好！这须是上之人一切埽除妄费，卧薪尝胆，合天下之智力，日夜图求，一起而更新之，方始得。某在行在不久，若在彼稍久，须更见得事体可畏处。不知名园丽圃，其费几何？日费几何？下面头会箕敛以供上之求。又有上不在天子，下不在民，只在中间白乾消没者何限！因言赋重民困，曰：“此去更须重在！”〔贺孙〕（取民。）
    程正思言，当今守令取民之弊，渠能言其弊，毕竟无策。就使台官果用其言而陈於上前，虽戒敕州县，不过虚文而已。先生云：“今天下事只碍个失人情，便都使不得。盖事理只有一个是非，今朝廷之上，不敢辨别是非。如宰相固不欲逆上意，上亦不欲忤宰相意。今聚天下之不敢言是非者在朝廷，又择其不敢言之甚者为台谏，习以成风，如何做得事！”〔人杰〕
    今上下匮乏，势须先正经界。赋入既正，总见数目，量入为出，罢去冗费，而悉除无名之赋，方能救百姓於汤火中。若不认百姓是自家百姓，便不恤。〔必大〕
    荀悦云，田制须是大乱之後，方可定。〔扬〕
    今之赋，轻处更不可重。只重处减似那轻处，可矣。〔淳〕
    今世产赋百弊。砧基簿，只是人户私本；在官中本，天下更无一处有。税赋本末，更无可稽寻处。〔义刚〕
    朋友言，某官失了税簿。先生曰：“此岂可失了！此是根本。无这个後，如何稽考？所以周官建官，便皆要那史。所谓史，便是掌管那簿底。”〔义刚〕
    福建赋税犹易辨，浙中全是白撰，横敛无数，民甚不聊生，丁钱至有三千五百者。人便由此多去计会中使，作宫中名字以免税。向见辛幼安说，粪船亦插德寿宫旗子。某初不信，後提举浙东，亲见如此。尝有人充保正，来论某当催秋税，某人当催夏税。某初以为催税只一般，何争秋夏？问之，乃知秋税苗产有定色，易催；夏税是和买绢，最为重苦。盖始者一疋，官先支得六百钱；後来变得令人先纳绢，後请钱，已自费力了；後又无钱可请，只得白纳绢；今又不纳绢，只令纳价钱，钱数又重。催不到者，保正出之，一番当役，则为之困矣。故浙中不如福建，浙西又不如浙东，江东又不如江西。越近都处，越不好。〔淳〕（义刚同。）
    浩曰：“江浙税重。昨日来，路问村人，见得此间只成十一之税。”曰：“尝见前辈说，闽中真是乐国。某初只在山间，不知外处事，及到浙东，然後知吾乡果是乐地。今只汀州全做不得，彼处屡经寇窃，逃亡者多。遗下产业，好者上户占去，不好者勒邻至耕佃。邻至无力，又逃亡。所有田业或抛荒，或隐没，都无归著。又，官科盐於民，岁岁增添，此外有名目科敛不一，官艰於催科，民苦於重敛，更无措手足处。守ヘ只利俸厚，得俸便了，更不恤大体，须是得监司与理会。亦近说与应仓了，不知如何。”浩云：“要好，得监司去地头置局，与理会一番，直是见底方可住。”先生击节曰：“此是至切之论！某之见正是如此。”浩。
    黄仁卿将宰乐安，论及均税钱，曰：“今说道‘税不出乡’。要之，税有轻重，如何不出乡得？若教税不出州时，庶说稍均得。”先生曰：“‘税不出乡’，只是古人一时间寻得这说，去防那一时之弊。而今耳里闻得，却把做个大说话。但只均税钱，也未尽，须是更均税物方得。且如福州纳税，一钱可以当这里十钱，而今便须是更均那税物。”又曰：“往在漳州，见有退税者，不是一发退了；谓如春退了税後，秋又要退苗，却不知别郡如何。然毕竟是名目多後，恁地。据某说时，只教有田底便纳米，有地底便纳绢，只作两钞；官司亦只作一仓一场。如此，百姓与官司皆无许多劳攘。”又曰：“三十年一番经界方好。”又曰：“元稹均田图惜乎不见！今将他传来考，只有两疏，却无那图。然周世宗一见而喜之，便欲行，想见那图大段好。尝见陆宣公奏议後面说那口分世业，其纤悉毕尽，古人直是恁地用心！今人若见均田图时，他只把作乡司职事看了，定是不把作书读。今如何得有陆宣公样秀才！”又曰：“林勋本政书每乡开具若干字号田，田下注人姓名，是以田为母，人为子，说得甚好。”〔义刚〕
    杨通老相见，论纳米事。先生曰：“今日有一件事最不好：州县多取於民，监司知之当禁止，却要分一分！此是何义理！”又论广西盐，曰：“其法亦不密。如立定格，六斤不得过百钱，不知去海远处，搬担所费重。此乃许子之道。但当任其所之，随其所乡，则其价自平。天下之事所以可权衡者，正谓轻重不同。乃今一定其价，安得不弊！”又论汀寇止四十人，至调泉福建三州兵；临境无寇，须令汀守分析。先生曰：“才做从官不带职出，便把这事做欠阙；见风吹草动，便喜做事，不顾义理，只是简利多害少者为之。今士大夫皆有此病。”〔可学〕
    尝谓为政者当顺五行，修五事，以安百姓。若曰赈济於凶荒之馀，纵饶措置得善，所惠者浅，终不济事。〔道夫〕（赈民。）
    今赈济之事，利七而害三，则当冒三分之害，而全七分之利。不然，必欲求全，恐并与所谓利者失之矣！〔人杰〕
    “余正甫说时，煞说得好，虽有智者为之计，亦不出於此。然所说救荒赈济之意固善，而上面取出之数，不节不可。”直卿云：“制度虽只是这个制度，用之亦在其人。如籴米赈饥，此固是。但非其人，则做这事亦将有不及事之患。”曰：“然。”〔贺孙〕
    赈济之策，初且大纲；如抄人口之类，亦且待其抄来如何。如不实，有人讼，然後或添或去，却罪官吏。一细碎，便生病。屯田亦然，且理会大处。如薛士龙辈皆有一定格子，细细碎碎，皆在我手，尚得。只一出使委人，如何了得！又此等事，须是上下一心方行得。〔扬〕
    直卿言：“辛幼安帅湖南，赈济榜文庞冒俗郑曰：‘劫禾者斩！闭粜者配！’”先生曰：“这便见得他有才。此八字，若做两榜，便乱道。”又曰：“要之，只是粗法。”〔道夫〕
    李寿翁启请要移义仓放乡下，令簿尉月巡之，丞三月一巡之。先生曰：“如此，则丞、簿、尉只话齑耸乱膊桓，都无力及其他事矣。又月月官出扰乡人一番，也是行不得。”後被朝廷写下常平法一卷下来，也不道是行得行不得，只休了。又有一官人，要令逐县试过了，方得来就试。先生云：“且如福州十二县，今只一处弊；逐处试过，却有十二处弊！”〔扬〕
    今日莫备於役法，亦莫弊於役法。〔振〕（役民。）
    问：“差役、雇役孰便？”曰：“互有得失。而今所谓雇役便者，即谓不扰税人；然聚浮浪无根著之人在那里，又多害事。所谓差役便者，即谓税人自顾藉爱惜；然其为之者，多有破家荡产之患。盖缘既教他作衙前，少间库厨都教他管，便自备这物事，以供应官员，大有不便。祖宗时却有坊场、河渡以补之，谓之‘优重’也。”〔夔孙〕
    因论役法，曰：“差役法善。晁以道尝有蜃樱论差役有十利。”〔亻选
    “彭仲刚子复作台州临海县，理会役法甚善。朝廷措置役法，看如何措置，终是不公。且如乡有宽狭，宽乡富家多，狭乡富家少；狭乡富家靳靳自足，一被应役，无不破家荡产，极可怜悯！彭计一县有几乡，乡有阔狭，某乡多富家，某乡少富家，却中分富家，以畀两乡，令其均平。其有不均处，则随其道里远近分割裨补，令其恰好，人甚便之。”或曰：“恐致人怨。”曰：“不怨。盖其公心素有以信於民，民自乐之；虽非法令之所得为，然使民宜之，亦终不得而变也。又有所在利於为保正，而不利於为保长者。盖保长催税，其扰极多。某在绍兴，有人诉不肯为保长，少间却计会情愿做保正，某甚嘉之，以为舍易而就难。及询之土人，乃云保长难於保正。又有计会欲为保长者，盖有所获於其中。所在风俗不同，看来只用倍法：若产钱满若干，当为保正；外又计其馀产若干，当为保长；若产钱倍多，则须两番为保正。如此，则无争。又，催税之法，顷见崇安赵宰使人Ｓ勺樱分为几限，令百姓依限当厅来纳，甚无扰。及过隆兴，见帅司令诸邑Ｓ勺哟咚埃而责以十限。县但委之吏手，是时饥饿民甚苦之，恣为吏人乞觅。或所少止七百，而限以十限，每限自用百钱与吏；或欲作一项输纳，吏又以违限拒之；或所少不满千钱，而趁限之钱，则已逾千矣。其扰不可言。所以做官难，非通四方之风俗情伪，如何了得！”〔亻选
    李丈问：“保正可罢否？”曰：“这个如何罢得？但处之无扰可矣。”曰：“此自王荆公始否？”曰：“保正自古有，但所管人户数有限。今只论都，则人数不等，然亦不干人数多寡。若无扰，虽所管千百家，亦不为劳苦；若重困之，虽二十家亦不胜矣。”〔淳〕
    因论保伍法，或曰：“此诚急务。”曰：“固是。先王比闾保伍之法，便是此法，都是从这里做起，所谓‘分数’是也。兵书云：‘御众有多寡，分数是也。’看是统驭几人，只是分数明，所以不乱。王介甫锐意欲行保伍法，以去天下坐食之兵，不曾做得成。范仲达名如璋，太史之弟。为袁州万载令，行得保伍极好。自来言保伍法，无及之者。此人有心力，行得极整肃；虽有奸细，更无所容。每有疑以无行止人，保伍不敢著，互相传送至县，县验其无他，方令传送出境。讫任满，无一寇盗。顷张定叟知袁州，⑵溲段剩则其法已亡，偶有一县吏略记大概。”〔亻选
    某保甲草中所说县郭四门外置隅官四人，此最紧要，盖所以防卫县郭以制变，县有官府、狱讼、仓库之属，须是四面有个防卫始得。一个隅官，须各管得十来里方可；诸乡则只置弹压之类，而不复置隅官；默寓个大小相维之意於其间，又，後面“子弟”一段，须是著意理会。这个子弟，真个要他用，非其他泛泛之比。须是别有个拔擢旌赏以激劝之，乃可。此等事难处，须是理会教他整密无些罅缝，方可。〔亻选
    “归正人”，元是中原人，後陷於蕃而复归中原，盖自邪而归於正也。“归明人”，元不是中原人，是徭洞之人来归中原，盖自暗而归於明也。如西夏人归中国，亦谓之“归明”。〔焘〕
    ◎论财
    今朝廷之财赋不归一，分成两三项，所以财匮。且如诸路总领赡军钱，凡诸路财赋之入总领者，户部不得而预也。其他则归户部，户部又未尽得。凡天下之好名色钱容易取者、多者，皆归於内藏库、封舂库，惟留得名色极不好、极难取者，乃归户部。故户部所得者，皆是枷棒栲得来，所以户部愈见匮乏。封舂内藏，孝宗时锐意恢复，故爱惜此钱，不肯妄用。间欲支，则有司执奏，旋悟而止。及至今日，则供浮费不复有矣。今之户部、内藏，正如汉之大农、少府钱。大农，则国家经常之费；少府，则人主之私钱。
    今之户部，但逐时了得些以支拨都下军马之类。如无，又借出内藏钱以充之。凡天下财赋到，即分几多入内库，几多入何处，几多入户部。王宣子为户部时，曾去理会。虞并甫不乐，罢黜之。〔扬〕
    因致道说国家财用耗屈，某人曾记得，在朝文臣每月共支几万贯，武臣及内侍等五六十万贯。曰：“唐初节度使皆是临陈对敌，平定祸乱，故得此官。今因唐旧，而节度使之名不罢，皆安居暇食，安然受节度使之重禄，岂不是无谓！似闻蔡京当国，曾欲罢之。”〔贺孙〕
    宗室俸给，一年多一年。鸣盟奈迨年後，何以当之？事极必有变。如宗室生下，便有孤遗请给。初立此条，止为贫穷全无生活计者，那曾要得恁地泛及！〔贺孙〕
    因言宗室之盛，曰：“顷在漳州，因寿康登极恩，宗室重试出官，一日之间，出官者凡六十馀人。州郡顿添许多俸给，几无以支吾。朝廷不虑久远，宗室日盛，为州郡之患，今所以已有一二州郡倒了。缘宗室请受浩翰，直是孤遗多，且如一人有十子，便用十分孤遗请受；有子孙多，则宁不肯出官。盖出官，则其子孙孤遗之俸皆止，而一官之俸，反不如孤遗众分之多也。在法，宗室无依倚者，方得请孤遗俸，有依倚者不得请。有依倚，谓其伯叔兄弟有官可以相依倚，而不至於困乏。今则有伯叔兄弟为官者，反得凭势以请孤遗之俸；而真孤遗无依倚者反艰於请，以其无援，而州郡沮抑之也。不知当初立法如何煞有不公处！如宗室丁忧，依旧请俸；宗室选人待阙，亦有俸给；恩亦太重矣。朝廷更不思久远，他日为州郡之害未涯也。如汉法：宗室惟天子之子，则裂土地而王之；其王之子，则嫡者一人继王，庶子则皆封侯；侯惟嫡子继侯，而其诸子则皆无封。故数世之後，皆与庶人无异，其势无以自给，则不免躬农亩之事。如光武少年自贩米，是也。漳泉宗室最多。南外、西外，在彼宫中不能容，则皆出居於外。”因问西外、南外。曰：“徽宗以宗室众多，京师不能容，故令秦王位下子孙出居西京，谓之‘西外’；太祖位下子孙出居南京，谓之‘南外’。及靖康之乱，遭虏人杀戮虏掠之馀，能渡江自全者，高宗亦遣州郡收拾。於是皆分置福泉二州，依旧分太祖、秦王位下而居之也。居於京师者，皆太宗以下子孙。太宗子孙是时世次未远，皆有缌麻服，故皆处於京师。而太宗以下，又自分两等，濮园者尤亲，盖濮邸比那又争两从也。濮园之亲，所谓‘南班宗室’是也。近年如赵不流之属皆是南班，其恩礼又优。故濮园位下女事人者，其夫皆有官。”因言：“京师破时，黄唐传为宗正官，以宗室簿籍献於虏，虏依簿搜索，无一人能逃匿者。又，徽宗渊圣诸子，皆是宦者指名取索，亦无一人能免者，言之痛伤！虏人初破京城时，只见来索近上宠亻幸用事底宦者数人；人莫测之，但疑其欲效此间置官，依亻效宫闱间事耳。乃是呼去问诸王诸公主所在，宫人有几位，诸王有几位，两宫各有多少，并宫中宝玉之藏各有几所。宦者一一声说，略不敢隐。其有宫中秘藏宝玉之物，外人不得知者，虏人皆来索取，皆是宦者教之也。方搜捕诸王宗室时，吴革献议於孙傅，欲藏匿渊圣之子，年十许岁，以续赵祀，而取外人一子状貌年数相似者，杀之以献虏，云皇子出ト，为众人争夺蹂践而死。孙傅不敢担当，竟不敢为，只得两手付之，无一个骨肉能免者，可痛！”问：“吴革是时结连义兵，欲夺二圣，为范琼诱杀之。不知当时若从中起，能有济否？”曰：“也做不得，大势去矣！迸人云：‘懔乎若朽索之驭六马！’岂不是如此？只这里才操纵少缓，其终便有此祸，可不栗栗危惧！从古以来如此。如唐高祖太宗之子孙被武后杀尽，其间不绝如线。唐明皇奔迸流离，其子孙皆饿死，中更几番祸乱，杀戮无遗，哀哉！”〔卓〕
    或论会子之弊。曰：“这物事轻了，是诱人入於死地。若是一片白纸，也直一钱在。而今要革其弊，须是从头理会方得。”〔焘〕
    或欲通铜钱出淮，先生深以为不然。云：“东南铜钱已是甚少，其坏之又多端。私铸铜器者，动整四五缗坏了。只某乡间旧有此，想见别处更多。又有海舶之泄，海船高大，多以货物覆其上，其内尽载铜钱，转之外国。朝廷虽设官禁，那曾检点得出！其不廉官吏反以此为利。又其一，则淮上透漏，监官点阅税物，但得多纳几钱，他不复问。铜钱过彼极有利，六七百文可得好绢一匹。若更不禁，那个不要带去？又闻入川中用，若放入川蜀，其透漏之路更多。”〔贺孙〕
    论淮西铁钱交子，曰：“交子本是代钱，今朝廷只以纸视之。今须是铜钱交子不得用於淮，铁钱交子不得用於江南。又须江南官司置场，兑换铜钱交子，乃可行耳。”〔人杰〕
    “两淮铁钱交子，试就今不行处作个措置，不若禁行在会子不许过江，只专令用交子。如淮人要过江买卖，江南须自有人停榻交子，便能换钱。又不若朝廷捐数万贯钱在江南收买交子，却发过淮南，自可流通。”必大曰：“不许行在会子过淮，此恐难禁。”先生以为然。必大因言：“铁钱之轻，亦缘积年铸得多了，又只用之淮上十馀郡，所以至此益贱。”先生遂言：“古者只是荒岁方铸钱。周礼所谓‘国凶荒札丧，则市无征而作布’，既可因此以养饥民，又可以权物之重轻。盖古人钱阙，方铸将来添。今淮上亦可且住铸数岁，候少时却铸。”次年，臣僚请罢舒蕲鼓铸。〔必大〕
    闽下四州盐法分税，上四州官卖。浙东绍兴四州边海亦合如闽下四州法，而官卖之，故其法甚弊。〔扬〕
    ●卷一百一十二・朱子九
    ◎论官
    周不置三公之官，只是冢宰以下六卿为之。周公尝以冢宰为太师，顾命乃同召太保芮伯彤伯毕公卫侯毛公。注谓此六卿也，“称公则三公矣”。〔扬〕
    或问：“汉三公之官与周制不同，何耶？”曰：“汉初未见孔壁古文尚书中周官一篇说太师、太傅、太保为三公。或录云：“自古文尚书出，方有周官篇。伏生口授二十五篇无周官，故汉只置太尉、司徒、司空为三公，而无周三公、三少，盖未见古文尚书。”但见伏生口授牧誓立政篇中所说司徒、司马、司空，遂误以是为三公而置之。愚按：“汉高后元年，初置少傅。平帝元始元年，又置太保、太师。然当时所建三公，实司徒、司马、司空，非此之谓。但因其字义，以为师、保之职，故亦甚尊崇之，位在三公上。东汉称为上公，後世易为三师，皆是意也。使西汉明见周官，有所据依，必不若是舛矣。”又按：汉书百官表中却曰：“太师太傅太保，是为三公。”又曰：“或说司马主天，司徒主人，司空主土，是为三公。”其说与周官合者，岂孔氏书所谓“传之子孙以贻後代”者，至是私有所传授，故班固得以述之欤？抑但习闻其说无所折衷，故两存之而不废耶？古文尚书至东晋时因内史梅颐始行于世。东晋之前如扬雄以酒诰为虚谈，赵岐杜预以说命、皋陶谟等篇为逸书，则其证也。古者，诸侯之国只得置司徒司马司空三卿。为天子，方得置三公三孤六卿。牧誓立政所纪，周是时方为诸侯，乃侯国制度。周官所纪，则在成王时，所以不同。三公三孤以师道辅佐天子，本是加官。周公以太师兼冢宰，召公以太保兼宗伯，是以加官而兼宰相之职也。上数语疑有未圆处。後世官职益紊，今遂以三公、三孤之官，为阶官贴职之类，不复有师保之任，论道经邦之责矣。旧来犹是文臣之有勋德重望者方除，以其有辅教天子之名故也。後世或以诸王，或以武臣为之，既是天子之子与武臣，岂可任师保之责耶？讹谬承袭，不复鹫。祖宗之法，除三孤三公者必须建节；或录云：“今加三公者，又须加节度使。朝廷又极惜节度使，盖节度使每月请俸千馀缗，所以不轻授人。本朝如韩富文杜诸公欲加三公、少，须建节，不知是甚意。”加检校太子少保少师之类，然後除开府仪同三司；既除开府，然後除三孤三公。南渡以来，如张韩刘岳诸武臣犹是如此。今则不然，既建节後，便抹过检校，径除开府，至三孤三公矣。或录云：“‘或和开府抹过，加三公三少者有之。胗衷唬害昙煨？府以上，荫子便得文官。文臣为枢密直学士者，荫子反得武官。如富郑公家子弟有为武官者，是也。五代以武臣为枢密使，武臣或不识字，故置枢密直学士，令文臣辅之，故奏子皆得武官，本朝因而不废。文官自金紫转特进开府，然後加三公三少，如富韩诸公是如此。本朝置三太三少，而无司徒司马司空之三公。然韩杜诸公有兼司徒司空，又有守司空者，皆不可晓。’”神宗赠韩魏公尚书令，令後世不得更加侍中中书令，著为定制，其礼极隆。本朝惟韩公为然。饶录云：“盖已前赠者皆是以中书令兼尚书令，神宗特赠尚书令者，其礼极重。”後来蔡京改官制，遂奏云：‘昔太宗皇帝尝为尚书令，今後更不除尚书令。’殊不知为尚书令者，乃唐太宗也。故唐不除尚书令，惟郭子仪功高特除，子仪坚不敢受，曰：‘昔者太宗皇帝尝为此官，非人臣敢居。’朝廷遂加‘尚父’之号。蔡京名为绍述熙丰故事，却恣意纷更，不知讹舛，举朝莫不笑之，而不敢指其非。又奏徽宗云：‘尝面奉神宗圣旨，令改造尚书省。’尚书省者，神宗所造，规模极雄伟，国朝以来，官府所未有。讫工，神宗幸之，见壮丽如此，出令云：‘今後辄敢少有更易者，以违制论！’自後宰相居之，辄不利：王植∷溃章子厚韩忠彦蔡确皆相继斥去。京恶之。是时蜀中有一士人姓家迎合其意，献唐尚书省图，云：‘唐尚书省正厅在前，六曹诸司房在後，今皆反是；又土地堂在正厅之前，今却在後，所以宰相数不利。’京信其说，遂毁拆重造，比前苟简逼仄之甚，无忌惮如此！”又曰：“本朝太宗尝以中书令为开封尹，由开封尹入禅大统，故後来不除中书令；尹开府者亦不敢正除，必加‘权’字。蔡京改官制，遂除中书令，当除底不除，谓尚书令。不当除底却除；又，尹开封者更不带‘权’字。其悖乱无知，皆此类也！又京以三公为宰相，令人以‘公相’呼己，而不得呼‘相公’。後来秦桧亦如此，盖仿此也。”或问：“仆射名义如何？”曰：“旧云，秦时置仆射，专主射，恐不然。礼云：‘仆人师扶左，射人师扶右，即周官太仆之职。君薨以是举。’仆射之名盖起於此。以其朝夕亲近人主，後世承误，辄失其真，遂以为宰相之号。如侍中、中书令、尚书令，亦是如此。侍中秦官，汉因之，多是侍卫人主，或录云：“或执唾壶虎子之属，行幸则从，其初职甚微。”行则参错於宦官之间。其初犹以儒者为之，如武帝时孔安国为侍中，尝掌唾壶，是也。以其日与人主相亲，故浸以用事。尚书是掌群臣书奏，如州郡开拆司，管进呈文字，凡四方章奏，皆由之以达。其初亦甚微，只如尚衣、尚食、尚辇、尚药之类，亦缘居中用事，所以权日重。按：秦时少府遣吏四人，在殿中主发书，故谓之尚书。尚，犹主也。中书，因汉武帝游宴後庭，去外庭远，始用宦者典事，谓之‘中书谒者’；或录云：“故置中尚书，以宦者为之。”置令、仆射，尤与人主亲狎，故其权愈重。元帝时，弘恭为令，石显为仆射，尝权倾内外。按：萧望之云：“中书政本，宜用士人。”盖自武帝始用宦官出入奏事，非旧制也。及光武即位，政事不任三公，而尽遍台阁，或录云：“台即尚书，阁即禁中也。”三公皆拥虚器，凡天下事尽入於中书。或录作“中尚书”。尝见後汉群臣章奏首云：臣某‘奏疏尚书’，犹今言‘殿下’、‘陛下’之类，虽是不敢指斥而言，亦足以见其居要地而秉重权矣。当时事无巨细，皆是尚书行下三公，或不经由三公，径下九卿。或录云：“三公之权，反不如九卿，所以汉世宦者弄权用事。”故东汉时不惟尚书之权重，九卿之权亦重者，此也。按：光武不任三公，事归台阁者，盖当时谓六尚书台，犹今言尚书省也。曹操开魏王府，未敢即拟朝廷建官，或录云：“置中书。”但置秘书令，或录作“监”。篡汉之後，始改为中书监。以其素承宠任，故荀勖自中书迁尚书监，人贺之，勖曰：‘夺我凤凰池，诸君何贺耶！’或录云：“‘盖尚书又不如中书之居中用事亲密也。’问：‘侍中是时为何官？’曰：‘黄门监，即今之门下省。左右散骑常侍，皆黄门监之属也。’”西汉时中书之权重，东汉时尚书之权重，至此则中书之权复重，而尚书之权渐轻矣。”问：“‘省’字何义？”曰：“省，即禁也。旧谓之‘禁’，避汉元后父讳，遂改为‘省’。”〔儒用〕（或录少异。）
    古者人主左右携提，执贱役，若虎贲缀衣之类，皆是士大夫，日相亲密，所谓“待御仆从，罔匪正人，以旦夕承弼厥辟；出入起居，罔有不钦；发号施令，罔有不臧”。不似而今大隔绝，人主极尊严，真如神明；人臣极卑屈，望拜庭下，不交一语而退。汉世禁中侍卫亦是士大夫，以孔安国大儒而执唾盂，虽仪盆亦是士人执之。宋文帝时，大臣刘湛入见，则与坐语，初间爱之，视日影之斜，惟恐其去；後来厌之，视日景之斜，惟恐其不去，後竟杀之！魏明帝初说：“大臣太重则国危，小臣太亲则身蔽。”当时於大臣已为之处置。後来左右小臣亲密，至使中书令某人上床执手，强草遗诏，流弊便有此事。汉宣惩霍光之弊，事必躬亲，又有宦者恭显出来。光武惩王莽之弊，不任三公，事归台阁。尚书、御史大夫、谒者，谓之“三台”。〔义刚〕
    昔周公立许多官制，都有统摄连属。自秦汉而下，皆是因一事立一官，便无些统摄连属了。〔焘〕
    尚书、尚衣、尚食，尚乃主守之意，秦语作平音。〔淳〕
    汉御史大夫，如本朝参知政事。〔义刚〕
    唐官皆家京师。〔贺孙〕
    唐之仆射，即今之特进。他只是恁转将去。〔义刚〕
    唐之兵尽岸与刺史、节度使。其他牙将之类，皆由刺史、节度使辟置，无如今许多官属。〔广〕
    唐之朝廷，有亲卫，有勋卫，有翊卫。亲卫，则以亲王侯之子为之；勋卫，则以功臣之子弟为之；翊卫，则惟其所选。公谨。
    或问东宫官属。曰：“唐六典载东宫官制甚详，如一小朝廷。置詹事以统众务，则犹朝廷之尚书省也。置左右二春坊以领众局，则犹中书、门下省也。左右春坊又皆设官，有各率其属之意。崇文馆犹朝廷之馆阁，赞善大夫犹朝廷之谏议大夫。其官职一视朝廷而为之降杀，此等制度犹好。今之东宫官属极苟简。左右春坊，旧制皆用贤德者为之，今遂用武弁之小有才者，其次惟有讲读数员而已。如赞善大夫诸官，又但为阶官，非实有职业，神宗以唐六典改官制，乃有疏略处，如东宫官属之不备是也。其旧尝入一蜃樱论东宫官制疏略，宜放旧损益之；不报。”又曰：“唐之官制，亦大率因隋之旧。府、卫，租、庸、调之法，皆是也。当时大乱杀伤之後，几无人类，所以宇文泰与苏绰能如此经营。三代而下，制度稍可观者，唯宇文氏耳。苏绰一代之奇才，今那得一人如此！”〔儒用〕
    唐六典，明皇时所选，虽有是书，然其建官却不依此。其书却是齐整，然其说一切繁冗迂曲。神宗喜之，一一依此定官制。神宗本欲富强，其後因此皆迂曲缓弱了。左仆射行事，右丞相取旨，温公元碳渖蹩嘀，入文字要改祖宗官制，虽名不齐整，然其实径直。绍兴间以其不便，方改之，二相之权均矣。〔扬〕
    因论神宗官制，右相反重：“前汉官制虽乱道，却是实主事，神宗时反徇名亡实。汉初制中书，後武帝倦勤，遂置内中书，宦官为之，石显之类是也。温公亦私造得一制度：左相主礼、吏、户三部，右相主兵、刑、工三部。後有一人要令六部尚书得自执奏，亦不行。今左右相兼掌三省事。”〔扬〕
    “方今朝廷只消置一相，三参政兼六曹，如吏兼礼，户兼工，兵兼刑。枢密可罢，如此则事易达。又如宰相择长官，长官却择其寮。今铨曹注拟小辟，繁据而又不能择贤。每道只令监司差除，亦好。每道仍只用一监司。”人杰因举陆宣公之言，以为“岂有为台阁长官则不能择一二属吏，为宰相则可择千百具寮”！曰：“此说极是。当时如沈既济，亦有此说之意。”〔人杰〕
    尝与刘枢言：“某做时，且精选一个吏部尚书，使得尽搜罗天下人才；诸部官长得自辟属官，却要过中书、吏部尚书考察。朝官未阙人时，亦未得荐。俟次第阙人，却令侍从以下各举一人二人。只举一二人，彼亦不敢以大段非才者进。今常常荐人，一切都淡了。又并天下监司，一路只著一漕一宪，茶盐将兼了。”因论尹穑不著胸中不好时，却尚解理会事。当时多并了官司，後来又复了。〔扬〕
    陈同父谓：“今要得国富兵强，须是分诸路为六段，六曹尚书领之。诸州有事，啪诸曹尚书奏裁取旨。又每一岁或二岁，使一巡历，庶几下情可达。”先生曰：“若广中四川之类，使之巡历，则其本曹亦有废弛之患。”陈曰：“剧曹则所领者少，若路远则兵、工部可为也。”曰：“此亦是一说。”〔道夫〕
    古者王畿千里而已，然官属已各令其长推择。今天下之大，百官之众，皆总於吏部。下至宰执话焓钩迹特其家私仆尔，亦须吏部差注，所以只是羁羁地鹘突差将去，何暇论其人之材否！今朝廷举事，三省下之六部，六部下之监寺，监寺却申上六部，六部又备申三省，三省又依所申行下。只祠祭差官，其人不过在朝职事官，其姓名亦岂难记！然省中必下之礼部，礼部行下太常，太常方拟定申部，部申省，省方从其所申差官，不知何用如此迂曲？只三省事亦然，尚书关中书取旨，中书送门下审覆，门下送尚书施行。又如既有六部，即无用九卿。周家只以六卿分职，汉人只以九卿鹗务，事各归一。本朝建官重三叠四，多少劳扰！此须大有为後痛更革之。若但宰相有志，亦不能办，必得刚健大有为之君自要做时，方可。书曰：“ゴ厦髯髟后，元后作民父母。”须是刚明智勇，出人意表之君，方能立天下之事。又如今诸路兵将官，有总管、路分、路钤、都监、监押、正将、副将，都不曾管一事。厢军既无用，又养禁军；禁军又分拣中、不拣中两等，然亦无用，又别养大军；今大军亦渐如厢、禁军矣！此是耗蠹多少！“通其变，使民不倦”，今变而不通，民皆倦了，故鼓舞不动。国初缘藩镇猓故收其兵权，置通判官；故已无前日可防之弊，却依旧守此法，可谓不知变也。只通判是要何用？缪者事事不管，只任知州自为；庹哂直赝作以挠郡政，是何益哉！〔必大〕
    “自秦置守、尉、监，汉有郡守，刺史如今监司，专主按察。至汉末令刺史掌兵，遂侵郡守之权，兼治民事，而刺史之权独重。後来或置或否。汉有十二州，百三郡，郡有太守，州有刺史。历代添置州名愈多而郡愈少。又其後也，遂去郡而为州，故刺史兼治军民而守废。至隋，又置郡守。後又废守，置刺史，而刺史遂为太守之职。某尝说，不用许多监司。每路只置一人，复刺史之职，正其名曰按察使，令举刺州县官吏。其下却置判官数员以佐之，如转运判官、刑狱判官、农田判官之类。农田专主婚、田，转运专主财赋，刑狱专主盗贼，而刺史总之。稍重诸判官之权，资序视通判，而刺史视太守。判官有事欲奏闻，则刺史为之发奏。刺史不肯发，则许判官自径申御史台、尚书省，以分刺史之权。盖刺史之权独专，则又不便。若其人昏浊，则害贻一路，百姓无出气处，故又须略重判官之权。诸判官下却置数员属官，如职幕官之类。如此，则重权归一，太守自治州事，而刺史则举刺一路，岂不简径省事，而无烦扰耗蠹之弊矣。”问：“今之主管，资格亦视通判？”曰：“然。但权轻不能有所为，只得奉承运使而已。若分为判官，俾得专达，则其权重，而监司亦不敢妄作矣。”〔亻选
    姚崇择十道使之说甚善。范富天章所条，亦只说到择监司而已。今诸路监司猥众，恰如无一般。不若每路只择一贤监司，其馀悉可省罢。〔┿〕
    监司，每路只须留一人。拣其无风力者，且与一郡而择去之。〔必大〕
    铨择之法，只好京官付之监司，选人付之郡守，各令他随材拟职；州申监司，监司申吏部，长贰审察闻奏，下授其职。却令宰相择监司，吏部择郡守。如此，则朝廷亦可无事，又何患其不得人！〔道夫〕
    朝廷只当择监司、太守，自馀职幕县官，容他各辟所知，方可责成。天下须是放开做，使恢恢有馀地乃可。〔浩〕
    因论荐举之弊，曰：“亦不难革。只是择诸路监司，并得一好吏部尚书，拣荐得不是人材者退去，便须得人。今胡乱荐来，但不犯赃罪便得。若犯了赃，不过降得两官，安得不胡荐！”〔┿〕
    监司荐人，後犯赃犯罪，须与镌三五资：正郎则降为员郎，员郎则降为承议郎以下。若已为侍从，或无职名可镌，则镌其俸，或一切不与奏荐。如此，则方始得它痛，恁地也须怕。今都不损它一毫！〔道夫〕
    只管说官冗，何不於任子上更减？今员外所得恩数，展至正郎，正郎恩数，迤逦展上。合奏京官者，且与选人，又何害？不肯索性理会一番，只是恐人怨谤。祖宗时亦几次省削了，久而自定，何足恤耶！啤
    兵制、官制、田制，便考得三代、西汉分明，然与今日事势名实皆用不得。如官制，不若且就今日之官罢其冗员，存其当存者，亦自善。〔必大〕
    某尝谓，宰相是舜禹伊周差遣。下此，亦须房杜姚宋之徒，方能处置得天下事。後之当此任者，怪他不能当天下之事不得。是他人品只如此，力量有所不足，如何强得！〔振〕
    客有为固始尉，言淮甸无备甚。先生曰：“大臣虑四方，若位居宰相，也须虑周於四方，始得。如今宰相思量得一边，便全然掉却那一边。如人为一家之长，一家上下也须常常都计挂在自家心下，始得。”〔贺孙〕
    今日言事官欲论一事一人，皆先探上意如何，方进文字。〔振〕
    先生阅报状，见台中有论列章疏，叹曰：“‘射人须射马，擒贼须擒王’，如何却倒了！”〔道夫〕
    “古人云，左史书言，右史书动。今也恁地分不得，只合合而记之。”直卿曰：“所可分者，事而已。”曰：“也分不得。所言底，便行出此事来。”〔道夫〕
    国子司业学官尚可为。天下人材所聚，庶几有可讲学成就者。然今日为之，明日便当改作，使士人毋以利为心。若君无尊德乐道之诚，必不能用。〔方〕
    治愈大则愈难为，监司不如做郡，做郡不如做县。盖这里有仁爱心，便隔这一重。要做件事，他不为做，便无缘得及民。〔淳〕
    某尝谓，今做监司，不如做州郡；做州郡，不如做一邑；事体却由自家。监司虽大於州，州虽大於邑，然都被下面做翻了，上面如何整顿！〔道夫〕
    为守令，第一是民事为重，其次则便是军政，今人都不理会。〔道夫〕
    俞亨宗云：“某做知县，只做得五分。”曰：“何不连那五分都做了？”〔自修〕
    襄陵许子礼作县法：“开收人丁，推割产税”二句。〔方〕
    “开落丁口，推割产钱”，是治县八字法。词牒无情理者不必判。先减书铺及勒供罪状不得告讦之类。叶子昂催税，只约民间逐限纳钱上州，县不留钱。〔德明〕
    有一朋友作宰，通监司书，先说无限道理。陈公亮作帅，谓之曰：“若要理会职事，且不须此迂阔。”某以为名言。〔人杰〕
    前辈说话可法。某尝见吴公路云：“他作县，不敢作旬假。一日假，则积下一日事，到底自家用做，转添得繁剧，则多粗率不子细，岂不害事！”〔道夫〕
    谓李思永曰：“衡阳讼牒如何？”思永曰：“无根之讼甚多。”先生曰：“与他研穷道理，分别是非曲直，自然讼少。若厌其多，不与分别，愈见事多。”〔盖卿〕
    问德粹：“婺源旱如何？”滕答云云。先生曰：“最有一件事，是今日大弊，旱则申雨，检荒则云熟，火烧民家则减数奏。到处如此！”〔可学〕
    某人为太守，当见客日分，先见过客，方接同官及寄居宾。人问其故。曰：“同官有禀议待商量区处，颇费时节。过客多是略见即行，若停轧在後，恐妨行色。”此事可法。〔贺孙〕
    朝廷设教官一件，大未是。後生为教官，便做大了。只历一两任教官，便都不了世事。须是不拘科甲，到五十方可为之；不然，亦须四十五。〔淳〕
    律：主簿管押一县簿，凡事尽与之知；录事录一郡事，太守有事，许知录奏闻。谓之“知录”者，以官稍大，如今知县之类。〔扬〕
    官无大小，凡事只是一个公。若公时，做得来也精采。便若小辟，人也望风畏服。若不公，便是宰相，做来做去，也只得个没下梢。与立。
    今之仕宦不能尽心尽职者，是无那“先其事而後其食”底心。〔端蒙〕
    尝叹州县官碌碌，民无所告诉。兼民情难知，耳目难得其人，看来如何明察，亦多有不知者。以此观之，若是见得分明决断时，岂可使有毫洳痪。∮痔驹疲骸懊袂槟阎如此，只是将甚么人为耳目之寄！”〔贺孙〕
    如看道理，辨是非，又须是自高一著，方判决得别人说话。如堂上之人，方能看堂下之人。若身在堂下，如何看见子细！又如今两人冢炒，自家要去决断他，须是自家高得他。若与他相似，也断他不得，况又不如他。李虽不与熟，尝於其见先人时望见之，先人称其人有才略。因云：“今做官人，几时个个是冗人？多是要立作向上。那个不说道先著驭吏？少间无有不拱手听命於吏者，这只是自家不见得道理，事来都区处不下。吏人弄得惯熟，却见得高於他，只得委任之。”又云：“如围棋一般：两人初著，那个不要胜？谁肯去就死地自做活计？这只是见不高，无柰何。”〔贺孙〕
    胡致堂言：“吏人，不可使他知我有恤他之意。”此说极好。又曰：“此已是恤他不可恤。小处可恤，大处不可恤。”又曰：“三五十钱底可恤，若有人来理会，亦须治他。”〔节〕
    某与诸公说，下梢去仕宦，不可不知。须是有旁通历，逐日公事，开项逐一记，了即勾之。未了，须理会教了，方不废事。〔贺孙〕
    当官文书簿历，须逐日结押，不可拖下。〔亻选
    前辈检验皆有书，当官者不可不知。极多样。〔亻选
    因民户计较，沮挠社仓仓官，而知县不恤，曰：“此事从来是官吏见这些米不归於官吏，所以皆欲沮坏其事。今若不存官仓，数年之间，立便败坏。虽二十来年之功，俱为无益。”〔贺孙〕
    “人居官要应副亲戚，非理做事。只说道嘱⑺得货贿，亲戚受之。这是甚么底事，敢胡乱做！”因说：“吴公路为本路宪，崇安宰上世与之有契，在邑恣行，无所不至。有诉於吴，其罪甚众。只谓其上世有恩於我，我今居官，终不成以法相绳，遂宽释讼者遣之。斯人益肆其暴虐，邑民皆无所告诉。看来固当不忘上世之恩，若以私恩一向废法，又如何当官！何涞鄄灰月÷枪主之故而赦其子。昭平君虽其初以金钱豫赎其死罪，後竟付之法。云：‘法令者，先帝之所造也。柰何以弟故废先帝法，吾何面目入高庙乎！’东方朔上寿曰：‘臣闻圣主为政，赏不避仇雠，诛不择骨肉。书曰：“不偏不党，王道荡荡。”此二帝三王之所重也。陛下行之，天下幸甚！’夫‘天讨有罪’，是大小大事！岂可以私废？”直卿云：“若是吴宪待崇安宰，虽当一付之法，还亦有少委曲否？”曰：“如恩旧在部属，未欲一钣诜ǎ亦须令寻医去可也。”〔贺孙〕
    为税官，若是父兄宗族舟船过，只得禀白州府，请别委官检税，岂可直拔放去！所以祖宗立法，许相回避。又曰：“临事须是分毫莫放过。如某当官，或有一相识亲戚之类，如此越用分明，不肯放过。”〔道夫〕
    或欲图神纲厚赏者。曰：“譬如一盘珍馔，五人在坐，我爱吃，那四人亦都爱吃。我伸手去溃那四人亦伸手去溃未必果谁得之。能恁地思量，便自不去图。古者权谋之士，虽千万人所欲得底，他也有计术去必得。”〔淳〕
    过到温陵回，以所闻岳侯对高庙“天下未太平”之问，云：“文臣不爱钱，武臣不惜命，天下当太平”，告之先生之前。只笑云：“後来武官也爱钱！”〔过〕
    ●卷一百一十三・朱子十
    ◎训门人一
    问：“气质弱者，如何涵养到刚勇？”曰：“只是一个勉强。然变化气质最难。”（以下训德明。）
    “今学者皆是就册子上钻，却不就本原处理会，只成讲论文字，与自家身心都无干涉。须是将身心做根柢。”德明问：“向承见教，须一面讲究，一面涵养，如车两轮，废一不可。”曰：“今只就文字理会，不知涵养，便是一轮转，一轮不转。”问：“今只论涵养，却不讲究，虽能闲邪存诚，惩忿窒欲，至处事差失，则柰何？”曰：“未说到差处，且如所谓‘居处恭，执事敬’，若不恭敬，便成放肆。如此类不难知，人却放肆不恭敬。如一个大公至正之路甚分明，不肯行，却寻得一线路与自家私道合，便称是道理。今人每每如此。”
    问：“涵养於未发之初，令不善之端旋消，则易为力；若发後，则难制。”曰：“圣贤之论，正要就发处制。惟子思说‘喜怒哀乐未发谓之中’。孔孟教人，多从发处说。未发时固当涵养，不成发後便都不管！”德明云：“这处最难。”因举横渠“战退”之说。曰：“此亦不难，只要明得一个善恶。每日遇事，须是体验。见得是善，从而保养取，自然不肯走在恶上去。”
    次日又云：“虽是涵养於未发，源清则流清，然源清则未见得，被它流出来已是浊了。须是因流之浊以验源之未清，就本原处理会。未有源之浊而流之能清者，亦未有流之浊而源清者，今人多是偏重了。只是涵养於未发，而已发之失乃不能制，是有得於静而无得於动；只知制其已发，而未发时不能涵养，则是有得於动而无得於静也。”
    问：“看先生所解文字，略通大义，只是意味不如此浃洽。”曰：“只要熟看。”又云：“且将正文熟诵，自然意义生。有所不解，因而记录，它日却有反复。”
    德明问：“编丧、祭礼，当依先生指授，以仪礼为经，戴记为传，周礼作旁证。”曰：“和通典也须看，就中却又议论更革处。”语毕，却云：“子晦正合且做切己工夫，只管就外边文字上走，支离杂扰，不济事。孔子曰：‘操则存，舍则亡。’孟子曰：‘学问之道无他，求其放心而已矣。’须如此做家计。程子曰：‘心要在腔子里，不可骛外。’此个心，须是管著他始得。且如曾子於礼上纤细无不理会过。及其语孟敬子，则曰：‘动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。’须有缓急先後之序，须有本末，须将操存工夫做本，然後逐段逐义去看，方有益，也须有伦序。只管支离杂看，都不成事去。‘行有馀力，则以学文。’‘志於道，据於德，依於仁’，然後‘游於艺’。今只就册子上理会，所以每每不相似。”又云：“正要克己上做工夫。”
    先生举遗书云：“根本须先培壅然後可立趋向。”又云：“学者须敬守此心，不可急迫，当栽培深厚，涵泳於其间，然後可以自得。今且要收敛此心，常提撕省察。且如坐间说时事，逐人说几件，若只管说，有甚是处！便截断了，提撕此心，令在此。凡遇事应物皆然。”问：“当官事多，胶胶扰扰，柰何？”曰：“他自胶扰，我何与焉？濂溪云：‘定之以中正仁义而主静。’中与仁是发动处，正是当然定理处，义是截断处，常要主静。岂可只管放出不收敛！‘截断’二字最紧要。”
    又云：“须培壅根本，令丰壮。以此去理会学，三代以下书，古今世变治乱存亡，皆当理会。今只看此数书，又半上落下。且如编礼书不能就，亦是此心不壮，须是培养令丰硕。吕子约‘读三代以下书’之说，亦有谓。大故有书要读，有事要做。”
    问：“五典之彝，四端之性，推寻根源，既知为我所固有，日用之间，大伦大端，自是不爽。少有差失，只是为私欲所挠，其要在窒欲。”曰：“有一分私欲，便是有一分见不尽；见有未尽，便胜他私欲不过。若见得脱然透彻，私欲自不能留。大要须是知至，才知至，便到意诚、心正一向去。”又举虎伤事。当时再三深思所见，及推太极动静、阴阳五行与夫仁义中正之所以主静者求教。曰：“据说，亦只是如此，思索亦只到此。然亦无可思索。此乃‘虽欲从之，末由也已’处。只要时习，常读书，常讲贯，令常在目前，久久自然见得。”
    问：“山居颇茫读书罢，临水登山，觉得甚乐。”曰：“只任闲散不可，须是读书。”又言上古无衙瘛Ｆ渌瞪醵啵不曾记录。大意似谓闲散是虚乐，不是实乐。
    因说某人“开广可喜，甚难得，只是读书全未有是处。学者须是有业次。窃疑诸公亦未免如此”。德明与张显父在坐，竦然听教。先生言：“前辈诸贤，多只是略绰见得个道理便休，少有苦心理会者。须是专心致意，一切从原头理会过。且如读尧舜典‘历象日月星辰’，‘律、度、量、衡’，‘五礼、五玉’之类，禹贡山川，洪范九畴，须一一理会令透。又如礼书冠、婚、丧、祭，王朝邦国许多制度，逐一讲究。”因言：“赵丞相论庙制，不取荆公之说，编奏议时，已编作细注。不知荆公所论，深得三代之制。又不曾讲究毁庙之礼，当是时除拆，已甚不应仪礼，可笑！子直一生工夫只是编奏议。今则诸人之学，又只是做奏议以下工夫。一种稍胜者，又只做得西汉以下工夫，无人就尧舜三代源头处理会来。”又与敬之说：“且如做举业，亦须苦心理会文字，方可以决科。读书若不苦心去求，不成业次，终不济事。”
    临别，再言：“学者须是有业次，须专读一书了，又读一书。”德明起禀：“数日侍行，极蒙教诲。若得师友常提撕警省，自见有益。”曰：“如今日议论，某亦得温起一遍。”
    问：“前承先生书云：‘李先生云：“赖天之灵，常在目前。”如此，安得不进？盖李先生为默坐澄心之学，持守得固。後来南轩深以默坐澄心为非。自此学者工夫愈见散漫，反不如默坐澄心之专。’”先生曰：“只为李先生不出仕，做得此工夫。若是仕宦，须出来理会事。向见吴公济为此学，时方授徒，终日在里默坐。诸生在外，都不成模样，盖一向如此不得。”问：“龟山之学云：‘以身体之，以心验之，从容自得於燕丫惨恢中。’李先生学於龟山，其源流是如此。”曰：“龟山只是要闲散，然却读书。尹和靖便不读书。”
    初七日禀辞，因求一言为终身佩服，先生未答。且出，晚谒再请。先生曰：“早间所说用功事，细思之，只是昨日说‘戒慎不睹，恐惧不闻’，是要切工夫。佛氏说得甚相似，然而不同。佛氏要空此心，道家要守此气，皆是安排。子思之时，异端并起，所以作中庸发出此事；只是戒慎恐惧，便自然常存，不用安排。‘戒慎恐惧’虽是四个字，到用著时无他，只是紧鞭约令归此窠臼来。”问：“佛氏似亦能慎独。”曰：“他只在静处做得，与此不同。佛氏只是占便宜，讨闲静处去。老庄只是占奸，要他自身平稳。”先生又自言：“二三年前，见得此事尚鹘突，为他佛说得相似。近年来方见得分晓，只是‘戒慎所不睹，恐惧所不闻’，如颜子约礼事是如此。佛氏却无此段工夫。”
    先生极论戒慎恐惧，以为学者切要工夫。因问：“遗书中‘敬义夹持直上达天德’之语，亦是切要工夫？”曰：“不理会得时，凡读书语言，各各在一处。到底只是一事。”又问：“‘必有事焉而勿正’一段，亦是不安排，亦是戒慎恐惧则心自存之意？”曰：“此孟子言养气之事。‘必有事焉’，谓集义也。集义，则气自长。亦难正他，亦难助他长。必有事而勿忘於集义，则积渐自长去。”
    安卿问：“前日先生与廖子晦书云：‘道不是有一个物事闪闪烁烁在那里。’固是如此。但所谓‘操则存，舍则忘’，毕竟也须有个物事。”曰：“操存只是教你收敛，教那心莫胡思乱想，几曾捉定有一个物事在里！”又问：“‘顾讠是天之明命’，毕竟是个甚么？”曰：“只是说见得道理在面前，不被物事遮障了。‘立则见其参於前，在舆则见其倚於衡’，皆是见得理如此，不成是有一块物事光辉辉地在那里。”〔义刚〕
    廖子晦得书来云：“有本原，有学问。”某初不晓得，後来看得他们都是把本原处是别有一块物来模样。圣人教人，只是致知、格物，不成真个是有一个物事，如一块水银样，走来走去那里。这便是禅家说“赤肉团上自有一个无位真人”模样。〔义刚〕
    以前看得心只是虚荡荡地，而今看得来，湛然虚明，万理便在里面。向前看得便似一张白纸，今看得，便见纸上都是字。廖子晦们便只见得是一张纸。〔义刚〕
    直卿言：“廖子晦作宰，不庭参，当时忤了上位，但此一节最可服。”先生曰：“庭参底固不是，然待上位来争，到底也不是。”〔义刚〕
    廖德明赴潮ヘ，来告别，临行求一安乐法。曰：“圣门无此法。”
    或问“诚敬”二字云云。先生曰：“也是如此。但不去做工夫，徒说得，不济事。且如公一日间，曾有几多时节去体察理会来？若不曾如此下工夫，只据册上写底把来口头说，虽说得是，何益！某常说与学者，此个道理，须是用工夫自去体究。讲论固不可阙，若只管讲，不去体究，济得甚事？盖此义理亻尽便大无穷尽，今日恁他说，亦未必是。又恐他只说到这里，入深也更有在，若便领略将去，不过是皮肤而已；又不入思虑，则何缘会进？须是把来横看竖看，子细穷究。都理会不得底，固当去看；便是领略得去者，亦当如此看。看来看去，方有疑处也。此个物事极密，毫鸺浔阆嗾，如何恁地疏略说得？若是那真个下工夫到田地底人，说出来自别。汉卿所问虽若近似，也则看得浅。须是理会来，理会去，理会得意思到，似被胶漆粘住时，方是长进也。”因问：“‘诚敬’二字如何看？”广云：“先敬，然後诚。”曰：“且莫理会先後。敬是如何？诚是如何？”广曰：“敬是把作工夫，诚则到自然处。”曰：“敬也有把捉时，也有自然时；诚也有勉为诚时，亦有自然诚时。且说此二字义，敬只是个收敛畏惧，不纵放；诚只是个朴直悫实，不欺诳。初时须著如此不纵放，不欺诳；到得工夫到时，则自然不纵放，不欺诳矣。”以下训广。
    广云：“昨日闻先生教诲做工夫底道理。自看得来，所以无长进者，政缘不曾如此做工夫，故於看文字时不失之肤浅，则入於穿凿。今若据先生之说，便如此著实下工夫去，则一日须有一日之功，一月须有一月之功，决不到虚度光阴矣。”先生曰：“昨日也偶然说到此。某将谓凡人读书都是如此用功，後来看得却多不如此。盖此个道理问也问不尽，说也说不尽，头绪亻尽多，须是自去看。看来看去，则自然一日深似一日，一日分晓似一日，一日简易似一日，只是要熟。孟子曰：‘仁，亦在乎熟之而已。’熟，则一唤在面前。不熟时，才被人问著，便须旋去寻讨，迨寻讨得来时，意思已不如初矣。”
    先生谓广：“看文字伤太快，恐不子细。虽是理会得底，更须将来看。此不厌熟，熟後更看，方始滋味出。”因笑曰：“此是做‘伪学’底工夫！”
    先生谕广曰：“今讲学也须如此，更须於主一上做工夫。若无主一工夫，则所讲底义理无安著处，都不是自家物事；若有主一工夫，则外面许多义理，方始为我有，却是自家物事。工夫到时，才主一，便觉意思好，卓然精明；不然，便缓散消索了，没意思。”广云：“到此侍教诲三月，虽昏愚，然亦自觉得与前日不同，方始有个进修底田地，归去当闭户自做工夫。”曰：“也不问在这里不在这里，也不说要如何顿段做工夫，只自脚下便做将去。固不免有散缓时，但才觉便收敛将来，渐渐做去。但得收敛时节多，散缓之时少，便是长进处。故孟子说：‘学问之道无他，求其放心而已。’所谓‘求放心’者，非是别去求个心来存著，只才觉放，心便在此。孟子又曰：‘鸡犬放则知求之，心放则不知求。’某常谓，鸡犬犹是外物，才放了，须去外面捉将来；若是自家心，便不用别求，才觉，便在这里。鸡犬放，犹有求不得时，自家心则无求不得之理。”因言：“横渠说做工夫处，更精切似二程。二程资禀高，洁净，不大段用工夫。横渠资禀有偏驳夹杂处，他大段用工夫来。观其言曰：‘心清时少，乱时多。其清时，视明听聪，四体不待羁束而自然恭谨；其乱时，反是。’说得来大段精切。”
    先生又谓广：“见得义理虽稍快，但言动之间，觉得轻率处多。‘子曰：“仁者其言也讠刃。”’仁者之言，自不恁地容易。谢氏曰：‘视听言动不可易，易则多非礼。’须时时自省觉，自收敛，稍缓纵则失之矣。”翌日广请曰：“先生昨日言广言动间多轻率，无那‘其言也讠刃’底意思，此深中广之病。盖旧年读书，到萌挥懈蟹⒋Γ不过赞叹圣言之善耳，都不能玩以养心。自到师席之下，一日见先生泛说义理不是面前物，皆吾心固有者，如道家说存想法，所谓‘铅汞龙虎’之属，皆人身内所有之物。又数日因广诵义理又向外去，先生云：‘前日说与公，道皆吾心固有，非在外之物。’广不觉怵然有警於心！又一日侍坐，见先生说‘如今学者大要在唤醒上’，自此方知得做工夫底道理。而今於静坐时，读书玩味时，则此心常在；一与事接，则心便缓散了。所以轻率之病见於言动之间，有不能掩者。今得先生警诲，自此更当於此处加省察收摄之功。然侍教只数日在，更望先生痛加教饬。”先生良久举伊川说曰：“‘人心有主则实，无主则虚’。又一说却曰：‘有主则虚，无主则实。’公且说看是如何？”广云：“有主则实，谓人具此实然之理，故实；无主则实，谓人心无主，私欲为主，故实。”先生曰：“心虚则理实，心实则理虚。‘有主则实’，此‘实’字是好，盖指理而言也；‘无主则实’，此‘实’字是不好，盖指私欲而言也。以理为主，则此心虚明，一毫私意著不得。譬如一泓清水，有少许砂土便见。”
    或问：“人之思虑，有邪有正。若是大段邪僻之思却容易制；惟是许多无头面不紧要之思虑，不知何以制之？”曰：“此亦无他，只是觉得不当思虑底，便莫要思，便从脚下做将去。久久纯熟，自然无此等思虑矣。譬如人坐不定者，两脚常要行；但才要行时，便自少觉莫要行。久久纯熟，亦自然不要行而坐得定矣。前辈有欲澄治思虑者，於坐处置两器，每起一善念，则投白豆一粒於器中；每起一恶念，则投黑豆一粒於器中。初时白豆少，黑豆多；後白豆多，黑豆少；後来遂不复有黑豆；最後则虽白豆亦无之矣。然此只是个死法。若更加以读书穷理底工夫，则去那般不正当底思虑，何难之有！又如人有喜做不要紧事，如写字作诗之属。初时念念要做，更遏捺不得。若能将圣贤言语来玩味，见得义理分晓，则渐渐觉得此重彼轻，久久不知不觉，自然剥落消殒去。何必横生一念，要得别寻一捷径，尽去了意见，然後能如此？隔夕尝有为‘去意见’之说者，此皆是不柰烦去修治他一个身心了，作此见解。譬如人做官，则当至诚去做职业，却不柰烦去做，须要寻个亻幸门去钻，道钻得这里透时，便可以超躐将去。今欲去意见者，皆是这个心。学者但当就意见上分真妄，存其真者，去其妄者而已。若不问真妄，尽欲除之，所以游游荡荡，虚度光阴，都无下工夫处。”因举中庸曰：“‘喜怒哀乐未发谓之中，发而皆中节谓之和。中也者，天下之大本；和也者，天下之达道。致中和，天地位焉，万物育焉。’只如喜怒哀乐，皆人之所不能无者，如何要去得？只是要发而中节尔。所谓致中，如孟子之‘求放心’与‘存心养性’是也；所谓致和，如孟子论平旦之气，与充广其仁义之心是也。今却不柰烦去做这样工夫，只管要求捷径去意见。只恐所谓去意见者，正未免为意见也。圣人教人如一条大路，平平正正，自此直去，可以到圣贤地位。只是要人做得彻。做得彻时，也不大惊小敝，只是私意剥落净尽，纯是天理融明尔。”又曰：“‘兴於诗，立於礼，成於乐。’圣人做出这一件物事来，使学者闻之，自然欢喜，情愿上这一条路去。四方八面撺掇他去这路上行。”又曰：“所谓致中者，非但只是在中而已，才有些子偏倚，便不可。须是常在那中心十字上立，方是致中。譬如射：虽射中红心，然在红心边侧，亦未当，须是正当红心之中，乃为中也。”广云：“此非常存戒慎恐惧底工夫不可。”曰：“固是。只是个戒慎恐惧，便是工夫。”广云：“数日敬听先生教诲做工夫处，左右前後，内外本末，无不周密，所谓盛水不漏。”曰：“‘博我以文，约我以礼’，圣门教人，只此两事，须是互相发明。约礼底工夫深，则博文底工夫愈明；博文底工夫至，则约礼底工夫愈密。”
    广请於先生，求“居敬穷理”四字。曰：“自向里做工夫，何必此？”因言，昔罗隐从钱王巡钱塘城，见楼橹之属，阳为不晓而问曰：“此何等物？”钱曰：“此为楼橹。”又问：“何用？”钱曰：“所以御寇。”曰：“果能尔，则当移向内施之。”盖风之以寇在内故也。
    先生问广：“到此几日矣？”广云：“八十五日。”曰：“来日得行否？”广曰：“来早拜辞。”曰：“有疑更问。”广云：“今亦未有疑。自此做工夫去，须有疑，却得拜书请问。”曰：“且自勉做工夫。学者最怕因循，莫说道一下便要做成。今日知得一事亦得，行得一事亦得，只不要间断；积累之久，自解做得彻去。若有疑处，且须自去思量，不要倚靠人，道待去问他。若无人可问时，不成便休也！人若除得个倚靠人底心，学也须会进。”
    先生语汉卿：“有疑未决，可早较量。”答云：“眼前亦无所疑。且看做去有碍，方敢请问。”先生因云：“人说道顿段做工夫，亦难得顿段工夫。莫说道今日做未得，且待来日做。若做得一事，便是一事王夫；若理会得这些子，便有这些子工夫。若见处有积累，则见处自然贯通；若存养处有积累，则存养处自然透彻。”〔贺孙〕
    大雅谒先生於铅山观音寺，纳贽拜谒。先生问所学，大雅因质所见。先生曰：“所谓事事物物各得其所，乃所谓时中之义。但所说大意却错杂。据如此说，乃是欲求道於无形无象之中，近世学者大抵皆然。圣人语言甚实，且即吾身日用常行之间可见。惟能审求经义，将圣贤言语虚心以观之，不必要著心去看他，久之道理自见，不必求之太高也。今如所论，却只於渺渺茫茫处想见一物悬空在，更无捉摸处，将来如何顿放，更没收杀。如此，则与身中日用自然判为二物，何缘得有诸己？只看论语一书，何尝有悬空说底话？只为汉儒一向寻求训诂，更不看圣贤意思，所以二程先生不得不发明道理，开示学者，使激昂向上，求圣人用心处，故放得稍高。不期今日学者乃舍近求远，处下窥高，一向悬空说了，扛得两脚都不著地！其为害，反甚於向者之未知寻求道理，依旧在大路上行。今之学者却求捷径，遂至钻山入水。吾友要知，须是与他古本相似者，方是本分道理；若不与古本相似，尽是乱道。”以下训大雅。
    临别请教，以为服膺之计。曰：“老兄已自历练，但目下且须省闲事，就简约上做工夫。若举业亦是本分事。且如前日令老兄作告子未尝知义论，其说亦自好；但终是抟量，非实见得。如今人说人文字辞太多。不是辞多，自缘意少。若据某所见，‘义内’即是‘行有不慊於心则馁’，便自见得义在内。若彻头彻尾一篇说得此理明，便是吾人日用事，岂特一篇时文而已！”
    再见，因言：“去冬请违之後，因得一诗云：‘三见先生道愈尊，言提切切始能安。如今决破本根说，不作从前料想看。有物有常须自尽，中伦中虑觉犹难。愿言克己工夫熟，要得周旋事仰钻。’”看毕，云：“甚好。”大雅云：“近却尽去得前病，又觉全然安了，忒煞无疑，恐难进步。且如南轩说‘无梦弈’，‘檬怯兴必，莫是无所主’，便见得不妥贴。程氏谓‘无所往，无所不往，且要“义之与比”处重’，便安了。”曰：“此且做得一个粗粗底基址在，尚可加工。但古人训释字义，无用‘谩字为‘往’字者。此‘谩字，当为‘吾谁么印之‘谩，音‘的’，是端的之意。言无所定，亦无不定耳。张钦夫云：‘“无梦弈”，释氏谓有谩⒛。’此亦可通。”问：“如何是粗粗底基址？”曰：“无所往，亦无所不往，亦无深害。但认得‘义’字重，亦是。所谓粗者，如匠人出治材料，且成朴在，然後刻画可加也。如云‘义’字，岂可便止？须要见之於事，那里是义，那里是不义。不可谓心安於此便是义。如宰我以食稻衣锦为安，不成便是义！今所以要於圣贤语上精加考究，从而分别轻重，辨明是非，见得粲然有伦，是非不乱，方是所谓‘文理密察’是也。自此应事接物，各当事几，而不失之过，不失之不及，此皆精於义理之效也。”问：“此是‘精义入神以致用’否？”曰：“所谓‘精义入神’，不过要思索令精之又精，则见於日用自然合理。所谓‘入神’，即此便是，非此外别有入神处也。如老兄诗云：‘中伦中虑’，只恁逅岛我妫柯茁牵只是个伦理所在，要使言行有伦理尔。须是平时精考後躬行之，使凡一言一行皆出乎此理，则这边自重。所谓‘仰不愧，俯不怍’，浩然之气亦从是生。若用工如此，方有进处。若如此进时，一齐俱进。圣贤见处，虽卒未可遽尽，然进进不已，自当随力量有到处。若非就这上见得义理之正，则非特所学不可见於行，亦非此道之至。”因问：“苟不至德，至道不凝焉。’离事物、舍躬行以为道，则道自道，我自我，尚不能合一，安得有进？”曰：“然。”
    再见，即问曰：“三年不相见，近日如何？”对云：“独学悠悠，未见进处。”曰：“悠悠於学者最有病。某前此说话，亦觉悠悠，而学於某者皆不作切己工夫，故亦少见特然可恃者。且如孟子初语滕文公，只道‘性善’。善学者只就这上便做工夫，自应有得。及後再见孟子，则不复更端矣。只说‘世子疑吾言乎？夫道一而已矣’。颜渊曰：‘舜何人也？予何人也？有为者亦若是。’以至‘若药不瞑眩，厥疾弗瘳’！其言激切如此，只是欲其著紧下工夫耳。又如语曹交一段，意亦同此。大抵为学，须是自家发愤振作，鼓勇做去；直是要到一日须见一日之效，一月须见一月之效。诸公若要做，便从今日做去；不然，便截从今日断，不要务为说话，徒无益也。”大雅云：“从前但觉寸进，不见特然之效。”曰：“正为此，便不曾离得旧窟，何缘变化得旧气质？”
    又曰：“学者做切己工夫，要得不差，先须辨义利所在。如思一事，非特财利、利欲，只每处求自家安利处便是，推此便不可入尧舜之道。切须勤勤提省，察之於纤微毫忽之间，不得放过。如此，便不会错用工夫。”
    问：“程先生云：‘周罗事者，先有周罗之病在心；多疑者，先有疑病在心。’大雅则浩然无疑，但不免有周罗事之心。”曰：“此正是无切己工夫，故见他人事，须揽一分。若自己曾实做工夫，则如忍痛然。我自痛，且忍不暇，何暇管他人事？自己若把得重，则彼事自轻。”
    因论古今圣贤千言万语，不过只要赌是尔。曰：“赌是固好，然却只是结末一著，要得赌是，须去求其所以。”大雅曰：“不过致知穷理。”曰：“实做去，便见得所以处。”
    再见，即曰：“吾辈此个事，世俗理会不得。凡欲为事，岂可信世俗之言为去就！彼流俗何知？所以王介甫一切屏之。他做事虽是过，然吾辈自守所学，亦岂可为流俗所梗？如今浙东学者多陆子静门人，类能卓然自立，相见之次，便毅然有不可犯之色。自家一辈朋友又觉不振，一似忘相似，彼则又似助长。”又曰：“大抵事只有一个是非，是非既定，却拣一个是处行将去。必欲回互得人人道好，岂有此理！然事之是非，久却自定。时下须是在我者无慊，仰不愧，俯不怍。别人道好道恶，管他！”
    临别请益。曰：“大要只在‘求放心’。此心流乱，无所收拾，将甚处做管辖处？其他用工总闲慢，先须就自心上立得定。决定不杂，则自然光明四达，照用有馀，凡所谓是非美恶，亦不难辨矣。况天理人欲不两立，须得全在天理上行，方见得人欲消尽。义之与利，不待分辨而明。至若所谓利者，凡有分毫求自利便处皆是，便与克去，不待显著，方谓之利。此心须令纯，纯只在一处，不可令有外事参杂。遇事而发，合道理处，便与果决行去，勿顾虑。若临事见义，方复迟疑，则又非也。仍须勤勤把将做事，不可俄顷放宽。日日时时如此，便须见验。人之精神，习久自成。大凡人心若勤紧收拾，莫令放宽纵逐物，安有不得其正者！若真个提得紧，虽半月见验可也。”
    再见，首见教云：“今日用功，且当以格物为事。不曰‘穷理’，却说‘格物’者，要得就事物上看教道理分明。见得是处，便断然行将去，不要迟疑。将此逐日做一段工夫，勿令作辍，夫是之谓‘集义’。天下只要一个是，若不研究得分晓，如何行得！书所谓‘惟精惟一’，最要。是他上圣相传来底，只是如此。”
    问：“吾辈之贫者，令不学子弟经营，莫不妨否？”曰：“止经营衣食，亦无甚害。陆家亦作铺买卖。”因指其门阈云：“但此等事，如在门限里，一动著脚，便在此门限外矣。缘先以利存心，做时虽本为衣食不足，後见利入稍优，便多方求馀，遂生万般计较，做出碍理事来。须思量止为衣食，为仰事俯育耳。此计稍足，便须收敛，莫令出元所思处，则粗可救过。”因令看“利用安身，以崇德也”。大雅云：“‘利者，义之和也。’顺利此道，以安此身，则德亦从而进矣。”曰：“孔子遭许多困厄，身亦危矣，而德亦进，何也？”大雅云：“身安而後德进者，君子之常。孔子遭变，权之以宜，宁身不安，德则须进。”曰：“然。”答曰：“‘然’，意似未尽。”刘仲升云：“横渠说：‘“精义入神”，事豫吾内，求利吾外也；“利用安身”，素利吾外，致养吾内也。’”曰：“他说自分明。”
    正叔有支蔓之病，先生每救其偏，正叔因习静坐。後复有请，谓因此遂有厌书册之意。先生曰：“岂可一向如此！只是令稍稍虚闲，依旧自要读书。”〔文蔚〕
    ●卷一百一十四・朱子十一
    ◎训门人二
    先生问：“看甚文字？”曰：“看论语。”“看得论语如何？”曰：“自看论语後，觉得做工夫紧，不似每常悠悠。”曰：“做甚工夫？”曰：“只是存养。”曰：“自见住不得时，便是。某怕人说‘我要做这个事’。见饭便吃，见路便行，只管说‘我要做这个事’，何益！”文蔚又言：“近来觉有一进处：畏不义，见不义事不敢做。”曰：“甚好。但亦要识得义与不义。若不曾睹当得是，颠前错後，依旧是胡做。”又曰：“须看大学。圣贤所言，皆是自家元有此理，但人不肯著意看。若稍自著意，便自见得，却不是自家无此理，他凿空撰来。”以下训文蔚。
    问：“私意窃发，随即Θ治；虽去枝叶，本根仍在，感物又发，如何？”曰：“只得如此，所以曾子‘战战兢兢，如临深渊，如履薄冰’！”
    一日侍食，先生曰：“只易中‘节饮食’三字，人不曾行得。”
    “子融才卿是许多文字看过。今更巡一遍，所谓‘温故’；再巡一遍，又须较见得分晓。如人有多田地，须自照管，曾耕得不曾耕得；若有荒废处，须用耕垦。”子融曰：“每自思之：今亦不可谓不知，但知之未至；不可谓不诚，但其诚未至；不可谓不行，但行之未至。若得这三者皆至，便是了得此事。”曰：“须有一个至底道理。”
    因说僧家有规矩严整，士人却不循礼，曰：“他却是心有用处。今士人虽有好底，不肯为非，亦是他资质偶然如此。要之，其心实无所用，每日闲慢时多。如欲理会道理，理会不得，便掉过三五日、半月日不当事，钻不透便休了。既是来这一门，钻不透，又须别寻一门。不从大处入，须从小处入；不从东边入，便从西边入；及其入得，却只是一般。今头头处处钻不透，便休了。如此，则无说矣。有理会不得处，须是皇皇汲汲然，无有理会不得者。譬如人有大宝珠，失了，不著紧寻，如何会得！”
    谓文蔚曰：“公却是见得一个物事，只是不光彩。”一日，呈所送崇甫序。观毕，曰：“前日说公不光彩，且如这般文字，亦不光彩。”
    问：“‘色容庄’最难。”曰：“心肃则容庄，非是外面做那庄出来。”陈才卿亦说“九容”。次早，才卿以右手拽叙衫，左袖口偏於一边。先生曰：“公昨夜说‘手容恭’，今却如此！”才卿赧然，急叉手鞠躬，曰：“忘了。”先生曰：“为己之学有忘耶？向徐节孝见胡安定，退，头容少偏，安定忽厉声云：‘头容直！’节孝自思：‘不独头容要直，心亦要直。’自此便无邪心。学者须是如此始得。”〔友仁〕
    次日相见，先生偶脚气发。因苏宜久欲归，先生蹙然曰：“观某之疾如此，非久於世间者，只是一两年间人。亦欲接引後辈一两人，传续此道；荷公们远来，亦欲有所相补助。只是觉得如此苦口，都无一分相启发处。不知如何，横说竖说，都说不入。如昨夜才卿问程先生如此谨严，何故诸门人皆不谨严？因隔夜说程门诸弟子及後来失节者。某答云：‘是程先生自谨严，诸门人自不谨严，干程先生何事？’某所以发此者，正欲才卿深思而得，反之於身，如针之蛏恚皇恐发愤，无地自存！思其所以然之故，却再问某。李先生资质如何，全不相干涉。非惟不知针之蛏恚便是刀锯在身，也不知痛了！每日读书，心全不在上，只是要自说一段文义便了。如做一篇文义相似，心中全无所作为。恰似一个无图之人，饱食终日，无所用心。若是心在上面底人，说得话来自别，自相凑合。敢说公们无一日心在上面。莫说一日，便十日心也不在！莫说十日，便是数月心也不在！莫说数月，便是整年心也不在！每日读书，只是读过了，便不知将此心去体会，所以说得来如此疏。”先生意甚不乐。〔亻选
    陈才卿说诗。先生曰：“谓公不晓文义，则不得，只是不见那好处。正如公眉渌登罾恚也知事事物物皆具此理，随事精察，便是穷理，只是不见所谓好处。所谓‘民生日用而不知’，所谓‘小晓得而大不晓得’，这个便是大病！此句厉声说。某也只说得到此，要公自去会得。”久之，又曰：“大凡事物须要说得有滋味，方见有功。而今随文解义，谁人不解？须要见古人好处。如昔人赋梅云：‘疏影横斜水清浅，暗香浮动月黄昏。’这十四个字，谁人不晓得？然而前辈直恁地称叹，说他形容得好，是如何？这个便是难说，须要自得言外之意始得。须是看得那物事有精神，方好。若看得有精神，自是活动有意思，跳踯叫唤，自然不知手之舞，足之蹈。这个有两重：晓得文义是一重，识得意思好处是一重。若只是晓得外面一重，不识得他好底意思，此是一件大病。如公看文字，都是如此。且如公看诗，自宣王中兴诸诗至此。至节南山。公於其他诗都说来，中间有一诗最好，如白驹是也，公却不曾说。这个便见公不曾看得那物事出，谓之无眼目。若是具眼底人，此等诗如何肯放过！只是看得无意思，不见他好处，所以如此。”又曰：“须是踏翻了船，通身都在那水中，方看得出！”〔亻选辰ū鹇肌Ｎ奈德荚疲骸拔奈狄蝗账堤极、通书，不说格物、致知工夫，先生甚讶之。後数日，文蔚拈起中间三语。先生曰：‘捶却船，通身下水里去！’文蔚始有所悟。”今池录却将文蔚别话头合作一段，记者误矣。
    袁州临别请教。先生曰：“守约兄弟皆太拘谨，更少放宽。谨固好，然太拘则见道理不尽，处事亦往往急迫。道理不只在一边，须是四方八面看，始尽。”训闳祖。
    “邵武人个个急迫，此是气禀如此。学者先须除去此病，方可进道。”先生谓方子曰：“观公资质自是寡过。然开阔中又须缜密；宽缓中又须谨敬。”训方子。
    又问：“如孟子言‘勿忘，勿助长’，却简易。而今要细碎做去，怕不能贯通？”曰：“孟子言‘勿忘，勿助长’处，自是言养气。试取孟子说处子细看，便见。大凡为学，最切要处在吾身心，其次便是做事，此是的实紧切处。学者须是把圣人之言来穷究，见得身心要如此，做事要如此。天下自有一个道理在，若大路然。圣人之言，便是一个引路底。”
    李公晦问“忠恕”。曰：“初读书时，且从易处看。待得熟後，难者自易理会。如捉贼，先擒尽弱者，则贼魁自在这里，不容脱也。且看论语前面所说分晓处。”〔盖卿〕
    前日得公书，备悉雅意。圣贤见成事迹，一一可考而行。今日之来，若舍六经之外，求所谓玄妙之说，则无之。近世儒者不将圣贤言语为切己之事，必於上面求新奇可喜之论，屈曲缠绕，诡秘变怪，不知圣贤之心本不如此。既以自欺，又转相授受，复以欺人。某尝谓，虽使圣人复生，亦只将六经语孟之所载者，循而行之，必不更有所作为。伏羲再出，依前只画八卦；文王再出，依前只衍六十四卦；禹再出，依前只是洪范九畴。此外更有甚诧异事？如今要紧，只是将口读底便做身行底，说出底便是心存底。居父相聚几一年，觉得渠只怕此事有难者，某终晓渠意不得。以下训贺孙。
    问在卿：“如何读书？”贺孙云：“少失怙恃，凡百失教。既壮，所从师友，不过习为科举之文，然终不肯安心於彼，常欲读圣贤之书。自初得先生所编论孟精义读之，至今不敢忘。然中间未能有所决择，故未有定见。”先生曰：“大凡人欲要去从师，然未及从师之时，也须先自著力做工夫。及六七分，到得闻紧切说话，易得长进。若是平时不曾用力，终是也难一顿下手。”
    今须先正路头，明辨为己为人之别，直见得透，却旋旋下工夫；则思虑自通，知识自明，践履自正。积日累月，渐渐熟，渐渐自然。若见不透，路头错了，则读书虽多，为文日工，终做事不得。比见浙间朋友，或自谓能通左传，或自谓能通史记；将孔子置在一壁，却将左氏司马迁驳杂之文钻研推尊，谓这个是盛衰之由，这个是成败之端。反而思之，干你身己甚事？你身己有多多少少底事合当理会，有多多少少底病未曾去，却来说甚盛衰兴亡治乱，这个直是自欺！
    仁父味道却是别，立得一个志趋却正，下工夫却易。
    先生因学者少宽舒意，曰：“公读书恁地缜密，固是好。但恁地逼截成一团，此气象最不好，这是偏处。如一项人恁地不子细，固是不成个道理；若一向蹙密，下梢却展拓不去。明道一见显道，曰：‘此秀才展拓得开，下梢可望。’”又曰：“於辞气间亦见得人气象。如明道语言，固无甚激昂，看来便见宽舒意思。龟山，人只道恁地宽，看来不是宽，只是不解理会得，不能理会得。范纯夫语解比诸公说理最平浅，但自有宽舒气象，最好。”
    问：“看大学，觉得未透，心也尚粗在。”曰：“这粗便是细，只是恁地看熟了，自通透。公往前在陈君举处，如何看文字？”曰：“也只就事上理会，将古人所说来商量，须教可行。”曰：“怕恁地不得。古人见成法度不用於今，自是如今有用不得处。然不可将古人底析合来，就如今为可用之计。如郑康成所说井田，固是难得千里平地，如此方正，可疆理沟洫之类。但古人意思，必是如此方得，不应零零碎碎做得成。古人事事先去理会大处正处，到不得已处方有变通。今却先要去理会变通之说。”
    问：“初学心下恐空闲未得。试验之平日，常常看书，否则便思索义理，其他邪妄不见来；才心下稍空闲，便思量别所在去。这当柰何？”曰：“才要闲便不闲，才要静便不静，某向来正如此。可将明道答横渠书看。”因举其间“非外是内”之说。
    问：“前日承教辨是非，只交游中便有是有非，自家须分别得，且不须诵言。这莫是只说寻常泛交？若朋友，则有责善琢磨之义。”曰：“固是。若是等闲人，亦自不可说。只自家胸次，便要得是非分明，事事物物上，都有个道理，都有是有非。所以‘舜好问，而好察迩言’。虽浅近闲言语中，莫不有理，都要见得破。‘隐恶而扬善’，自家这里善恶便分明。然以圣明昭鉴，才见人不好，便说出来，也不得。只是扬善，那恶底自有不得掩之理。才说扬善，自家已自分明，这亦圣人与人为善之意。”又云：“一件事走过眼前，匹似闲，也有个道理，也有个是非。缘天地之间，上蟠下际，都无别事，都只是这道理。”
    如今理会道理，且要识得个头。若不识得个头，只恁地散散逐段说，不济事。假饶句句说得，段段记得，有甚精微奥妙？都理会得，也都是闲话。若识得个头上有源，头下有归著，看圣贤书，便句句著实，句句为自家身己设，如此方可以讲学。要知这源头是甚么，只在身己上看。许多道理，尽是自家固有底。仁义礼智，“知皆扩而充之，若火之始然，泉之始达”。这个是源头，见得这个了，方可讲学，方可看圣贤说话。恰如人知得合当行，只假借圣贤言语作引路一般。不然，徒记得说得，都是外面闲话。圣贤急急教人，只在这些子。才差过那边去，便都无些子著身己，都是要将去附合人，都是为别人，全不为自家身己。才就这边来，便是自工夫。这正是为己为人处。公今且要理会志趣是要如何。若不见得自家身己道理分明，看圣贤言语，那里去捉摸！又云：“如今见得这道理了，到得进处，有用力悫实紧密者，进得快；有用力慢底，便进得钝。何况不见得这源头道理，便紧密也徒然不济事。何况慢慢地，便全然是空！如今拽转亦快。如船遭逆风，吹向别处去，若得风翻转，是这一载不问甚么物色，一齐都拽转；若不肯转时，一齐都不转。见说‘毋不敬’，便定定著‘毋不敬’始得；见说‘思无邪’，便定定著‘思无邪’始得。书上说‘毋不敬’，自家口读‘毋不敬’，身心自恁地怠慢放肆；诗上说‘思无邪’，自家口读‘思无邪’，心里却胡思乱想：这不是读书。口即是心，心即是口。又如说‘足容重’，须著重，是天理合下付与自家，便当重；自家若不重，便自坏了天理。‘手容恭’，须著恭，是天理合下付与自家，便当恭；自家若不恭，便自坏了天理。‘目容端，口容止，声容静，头容直，气容肃，立容德，色容庄’云云，把圣贤说话将来学，便是要补填得元初底教好。又如说‘非礼勿视’，自是天理付与自家双眼，不曾教自家视非礼；才视非礼，便不是天理。‘非礼勿听’，自是天理付与自家双耳，不曾教自家听非礼；才听非礼，便不是天理。‘非礼勿言’，自是天理付与自家一个口，不曾教自家言非礼；才言非礼，便不是天理。‘非礼勿动’，自是天理付与自家一个身心，不曾教自家动非礼；才动非礼，便不是天理。”
    贺孙请问，语声末後低，先生不闻。因云：“公仙乡人何故声气都恁地？说得个起头，後面懒将去。孔子曰：‘听其言也厉。’公只管恁地，下梢不好。见道理不分明，将渐入於幽暗，含含胡胡，不能到得正大光明之地。说话须是一字是一字，一句是一句，便要见得是非。”
    先生谓贺孙：“也只是莫巧。公乡间有时文之习，易得巧。”
    问：“往前承诲，只就穷理说较多。此来如‘尊德性、致广大、极高明’上一截，数数蒙提警，此意是如何？”曰：“已前也说了，只是夹杂说。如大学中亦自说。但觉得近日诸公去理会穷理工夫多，又自渐渐不著身己。”
    尝见陆子静说：“且恁地依傍看。”思之，此语说得好。公看文字，亦且就分明注解依傍看教熟。待自家意思与他意思相似，自通透。也自有一般人敏捷，都要看过，都会通晓。若不恁地，只是且就晓得处依傍看。如公读论语，还当文义晓得了未？若文义未晓得，又且去看某家如此说，某家如彼说，少间都搅得一场没理会。尹和靖只是依傍伊川许多说话，只是他也没变化，然是守得定。
    辞先生，同黄敬之归乡赴举。先生曰：“仙里士人在外，孰不经营伪牒？二公独迳还乡试，殊强人意。”
    先生问：“赴试用甚文字？”贺孙以春秋对。曰：“春秋为仙乡陈蔡诸公穿凿得尽。诸经时文愈巧愈凿，独春秋为尤甚，天下大抵皆为公乡里一变矣！”
    先生问时举：“观书如何？”时举自言：“常苦於粗率，无精密之功，不知病根何在？”曰：“不要讨甚病谤。但知道粗率，便是病在这上，便更加仔细便了。今学者亦多来求病谤，某向他说，头痛灸头，脚痛灸脚。病在这上，只治这上便了，更别讨甚病谤也！”以下训时举。
    又读“回也三月不违仁”一段，曰：“工夫既能向里，只要常提醒此心。心才在这里，外面许多病痛，自然不见。”
    问“管仲之器小哉”处，说及王伯之所以异。先生曰：“公看文字，好立议论。是先以己意看他，却不以圣贤言语来浇灌胸次中，这些子不好。自後只要白看，乃好。”
    先生历言诸生之病甚切。谓时举：“看文字也却细腻亲切，也却去身上做工夫。但只是不去正处看，却去偏傍处看。如与人说话相似，不向面前看他，却去背後寻索，以为面前说话皆不足道，此亦不是些小病痛。想见日用工夫，也只去小处理会。此亦是立心不定故尔，切宜戒之！”
    先生问云：“子善别後做甚工夫？”时举云：“自去年书院看孟子至告子，归後虽日在忧患中，然夜间亦须看一二章。至今春看了，却看中庸。见读程易。此读书工夫如此。若里面工夫，尚多间断，未接续成片段，将如之何？”先生曰：“书所以维持此心，若一时放下，则一时德性有懈。若能时时读书，则此心庶可无间断矣。”因问：“‘日夜之所息’，旧兼止息之义，今只作生息之义，如何？”曰：“近看得只是此义。”时举云：“凡物日夜固有生长，若良心既放而无操存之功，则安得自能生长？”曰：“放去未远，故亦能生长。但夜间长得三四分，日间所为又做了七八分，却摺转来，都消磨了这些子意思，此所以终至於梏亡也！”
    早拜朔，先生说：“诸友相聚已半年，光阴易过，其间看得文义分明者，所见亦未能超诣，不满人意。兼是为学须是己分上做工夫，有本领，方不作言语说。若无存养，亻尽说得明，自成两片，亦不济事，况未必说得明乎？要须发愤忘食，痛切去做身分上功夫，莫荏苒，岁月可惜也！”是日，问时举：“看诗外，别看何书？”时举答：“欲一面看近思录。”曰：“大凡为学有两样：一者是自下面做上去，一者是自上面做下来。自下面做上者，便是就事上旋寻个道理凑合将去，得到上面极处，亦只一理。自上面做下者，先见得个大体，却自此而观事物，见其莫不有个当然之理，此所谓自大本而推之达道也。若会做工夫者，须从大本上理会将去，便好。昔明道在扶沟谓门人曰：‘尔辈在此只是学某言语，盍若行之？’谢显道请问焉，却云：‘且静坐。’”时举因云：“‘雷在地中，复。先王以至日庸兀商旅不行，后不省方。’在学者分上说，便是要安静涵养这些子善端耳。”曰：“若著实做工夫，要知这说话也不用说。若会做工夫，便一字也来这里使不著。此说，某不欲说与人，却恐学者听去，便做虚空认了。且如程门中如游定夫，後来说底话，大段落空无理会处，未必不是在扶沟时只恁地听了。”时举因言平日学问次第云云。先生曰：“此心自不用大段拘束他，他既在这里，又要向那里讨他？要知只是争个醒与睡著耳。人若醒时，耳目聪明，应事接物，便自然无差错处。若被私欲引去，便一似睡著相似，只更与他唤醒。才醒，又便无事矣。”时举因云：“释氏有‘豁然顿悟’之说，不知使得否？不知倚靠得否？”曰：“某也曾见丛林中有言‘顿悟’者，後来看这人也只寻常。如陆子静门人，初见他时，常云有所悟；後来所为，却更颠倒错乱。看来所谓‘豁然顿悟’者，乃是当时略有所见，觉得果是净洁快活。然稍久，则却渐渐淡去了，何尝倚靠得！”时举云：“旧时也有这般狂底时节，以为圣人便即日可到。到後来，果如先生所云，渐渐淡了。到今日，却只得逐旋挨去。然早上闻先生赐教云：‘诸生工夫不甚超诣。’时举退而思之。不知如何便得超诣？”曰：“只从大本上理会，亦是逐旋挨去，自会超诣。且如今学者考理，一如在浅水上撑船相似，但觉辛苦不能乡前。须是从上面放得些水来添，便自然撑得动，不用费力，滔滔然去矣！今有学者在某门者，其於考理非不精当，说得来置水不漏，直是理会得好；然所为却颠倒错缪，全然与所知者相反！人只管道某不合引他，如今被他累却。不知渠实是理会得，某如何不与他说？他凡所说底话，今世俗人往往有全晓不得者。他之所说，非不精明；然所为背驰者，只是不曾在源头上用力故也。往往他一时明敏，随处理会，便自晓得分明。然源头上不曾用功，只是徒然耳。”时举因云：“如此者，不是知上工夫欠，乃是行上全然欠耳。”曰：“也缘知得不实，故行得无力。”时举云：“惟其不见於行，是以知不能实。时举尝谓，知与行互相发明之说，诚不可易之论。”先生又云：“此心虚明，万理具足，外面理会得者，即里面本来有底，只要自大本而推之达道耳。”先生又谓时举曰：“朋友相处，要得更相规戒，有过则告。”时举应喏。先生曰：“然小饼只哓哓底说，又似没紧要相似。大底过失，又恐他已深痼，不容易说，要知只尽鲍之诚意耳。”又云：“本领上欠了工夫，外面都是闲。须知道大本若立，外面应事接物上道理，都是大本上发出。如人折这一枝花，只是这花根本上物事。”
    问：“久侍师席，今将告违。气质偏蔽，不能自知，尚望赐以一言，使终身知所佩服。”曰：“凡前此所讲论者，不过如此，亦别无他说，但於大本上用力。凡读书穷理，须要看得亲切。某少年曾有一番专看亲切处，其他器数都未暇考。此虽未为是，却与今之学者迦欢凉者，似亦不同。”
    丙午四月五日见先生，坐定，问：“从何来？”某云：“自丹阳来。”问：“仙乡莫有人讲学？”某说：“乡里多理会文辞之学。”问：“公如何用心？”某说：“收放心。慕颜子克己气象。游判院教某常收放心，常察忘与助长。”曰：“固是。前辈煞曾讲说，差之毫穑缪以千里！今之学者理会经书，便流为传注；理会史学，便流为功利；不然，即入佛老。最怕差错。”问：“公留意此道几年？何故向此？”某说：“先妣不幸，某忧痛无所措身。因读西铭，见说‘乾父坤母’，终篇皆见说得是，遂自此弃科举。某十年愿见先生，缘家事为累。今家事尽岸妻子，於世务绝无累，又无功名之念，正是侍教诲之时。”先生说：“公已得操心之要。”问：“公常读何书？”答云：“看伊川易传语孟精义程氏遗书近思录。”先生说：“语孟精义皆诸先生讲论，其间多异同，非一定文字，又在人如何看。公毕竟如何用心？”某说：“仰慕颜子，见其气象极好，如‘三月不违仁’，‘得一善则拳拳服膺’，如克己之目。某即察私心，欲去尽，然而极难。顷刻不存，则忘；才著意，又助长，觉得甚难。”先生云：“且只得恁地。”先生问：“君十年用功，莫须有见处？”某谢：“资质愚钝，未有见处，望先生教诲。”先生云：“也只是这道理，先辈都说了。”问：“仙乡莫煞有人讲学？”某说：“乡里多从事文辞。”先生说：“早来说底，学经书者多流为传注，学史者多流为功利，不则流入释老。”某即说：“游判院说释氏亦格物，亦有知识，但所见不精。”先生说：“近学佛者又生出许多知解，各立知见，又却都不如它佛元来说得直截。”问：“都不曾见谁？”某说：“只见游判院。薛象先略曾见。”先生说：“闻说薛象先甚好，只是不相识，曾有何说？”某说：“薛大博教某‘居仁由义’，‘仁者人之安宅，义者人之正路’。”“别有何说？”某说：“薛大博论颜子克己之目，举伊川四箴。”某又说：“薛大博说：‘近多时不闻人说这话。’谓某学问实头，但不须与人说。退之言不可公传。道之在孟子，己私淑诸人。”先生云：“却不如此。孟子说‘君子之教者五’，上四者皆亲教诲之。如‘私淑艾’，乃不曾亲见，私传此道自治，亦犹我教之一等。如私淑诸人，乃孟子说，我未得为孔子徒也，但私传孔子之道淑诸人。”又说与同座二客：“如窦君说话与公别，池录作“此公却别”。不用心於外。”晚见先生，同坐廖教授子晦敬之。先生说：“向来人见尹和靖云：‘诸公理会得个“学”字否？只是学做个人。人也难做，如尧舜方是做得个人。’”某说：“天地人谓之三极，人才有些物欲害处，便不与天地流通，如何得相似？诚为难事。”先生曰：“是。”问：“镇江耿守如何？”某说：“民间安土乐业。”云：“见说好，只是不相识。”先生说与廖子晦：“眉湮那渌担骸明道语学者：要鞭辟近里，切问而近思，仁在其中矣。’”又曰：“‘言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参於前也，在舆则见其倚於衡也，夫然後行。’只此是学。质美者明得尽，渣滓便浑然，却与天地同体；其次庄敬持养，及其至则一也。明得尽时，渣滓已自化了；庄敬持养，未能与己合。”以下训从周。
    先生问：“曾理会‘敬’字否？”曰：“程先生说：‘主一之谓敬，无弥谓一。’”曰：“毕竟如何见得这‘敬’字？”曰：“端庄严肃，则敬便存。”曰：“须是将敬来做本领。涵养得贯通时，才‘敬以直内’，便‘义以方外’。义便有敬，敬便有义。如居仁便由义，由义便居仁。”某说：“敬莫只是涵养？义便分别是非。”曰：“不须恁地说。不敬时，便是不义。”
    学者理会道理，当深沉潜思。又曰：“读书如炼丹，初时烈火锻煞，然後渐渐慢火养。又如煮物，初时烈火煮了，却须慢火养。读书初勤敏著力，子细穷究，後来却须缓缓温寻，反复玩味，道理自出。又不得贪多欲速，直须要熟，工夫自熟中出。文卿病在贪多欲速。”
    公看道理，失之太宽。譬如小物而用大笼罩，终有转动。又如一物，上下四旁皆有所添引，如此则必不精矣。当如射者，专心致志，只看红心。若看红心，又觑四边，必不能中。列子说一射者悬虱於户，视之三年，大如车轮。想当时用心专一，不知有他。虽实无这事，要当如此，所见方精。
    某说：“‘克、伐、怨、欲’，此四事，自察得却绝少。昨日又思量‘刚’字，先圣所取甚重，曰：‘吾未见刚者。’某验之於身，亦庶几焉。且如有邪正二人，欲某曲言之，虽死不可。”先生曰：“不要恁地说。惟天性刚强之人，不为物欲所屈。如‘克、伐、怨、欲’，亦不要去寻求胜他。如此，则胸中随从者多，反害事，只此便是‘克、伐、怨、欲’。只是虚心看物，物来便知是与非，事事物物皆有个透彻无隔碍，方是。才一事不透，便做病。且如公说不信阴阳家说，亦只孟浪不信。夜来说神仙事不能得了当，究竟知否？”某对：“未知的当。请问。”先生曰：“伊川曾说‘地美，神灵安，子孙盛’。如‘不为’五者，今之阴阳家却不知。惟近世吕伯恭不信，然亦是横说。伊川言方为至当。古人卜其宅兆，是有吉凶，方卜。譬如草木，理会根源，则知千条万叶上各有个道理。事事物物各有一线相通，须是晓得。敬夫说无神仙，也不消得。便有，也有甚奇异！彼此无相干，又管他什么？却须要理会是与非。且如说闲话多，亦是病；寻不是处去胜他，亦是病；便将来做‘克、伐、怨、欲’看了，一切埽除。若此心湛然，常如明镜，物来便见，方是。如公前日有些见处，只管守著欢喜则甚？如汉高祖得关中，若见宝货妇女喜後便住，则败事矣！又如既取得项羽，只管喜後，不去经画天下，亦败事。正如过渡，既已上岸，则当向前，不成只管赞叹渡船之功！”
    圣人言语，一重又一重，须入深处看。若只见皮肤，便有差错。须深沉，方有得。夜来所说，是终身规模，不可便要使，便有安顿。
    先生问：“如何理会致知格物？”从周曰：“涵养主一，使心地虚明，物来当自知未然之理。”曰：“恁地则两截了。”
    先生问窦云：“寻常看‘敬’字如何？”曰：“心主於一而无有它谩！毕壬曰：“只是常要提撕，令胸次湛然分明。若只块然独坐，守著个敬，却又昏了。须是常提撕，事至物来，便晓然判别得个是非去。”窦云：“每常胸次湛然清明时，觉得可悦。”曰：“自是有可悦之理，只是敬好。‘敬以直内’，便能‘义以方外’。有个敬，便有个不敬，常如此戒惧。方不睹不闻，未有私欲之际，已是戒惧了；及至有少私意发动，又却慎独，如此，即私意不能为吾害矣。”〔德明〕
    窦问：“读大学章句、或问，虽大义明白，然不似听先生之教亲切。”曰：“既晓得此意思，须持守相称方有益，‘诚敬’二字是涵养它底。”〔德明〕
    窦自言梦想颠倒。先生曰：“魂与魄交而成寐，心在其间，依旧能思虑，所以做成梦。”因自言：“数日病，只管梦解书。向在官所，只管梦为人判状。”窦曰：“此犹是日中做底事。”曰：“只日中做底事，亦不合形於梦。”〔德明〕
    ●卷一百一十五・朱子十二
    ◎训门人三
    问“曾点漆雕开已见大意”。曰：“曾点漆雕开是合下见得大了。然但见大意，未精密也。”因语人杰曰：“正淳之病，大概说得浑沦，都不曾嚼破壳子；所以多有缠缚，不索性，丝来线去，更不直截，无那精密洁白底意思。若是实识得，便自一言两语断得分明。如今工夫，须是一刀两段，所谓‘一棒一条痕！一掴一掌血’！如此做头底，方可无疑虑。如项羽救赵，既渡，‘沈船破釜，持三日粮，示士卒必死，无还心’，故能破秦。若更瞻前顾後，便不可也。”因举禅语云：“寸铁可杀人。”“无杀人手段，则载一车钅仓刀，逐件弄过，毕竟无益。”以下训人杰。
    屡与人杰说“慎思之”一句，言思之不慎，便有枉用工夫处。
    先生问别後工夫。曰：“谨守教诲，不敢失坠。旧来於先生之说，犹不能无疑。自昨到五更後，乃知先生之道，断然不可易。近看中庸，见得道理只从下面做起，愈见愈实。”先生曰：“道理只是如此，但今人须要说一般深妙，直以为不可晓处方是道。展转相承，只将一个理会不得底物事，互相欺谩，如主管假会子相似。如二程说经义，直是平常，多与旧说相似，但意味不同。伊川曰：‘予年十七八时，已晓文义，读之愈久，但觉意味深长。’盖只是这个物事，愈说愈明，愈看愈精，非别有个要妙不容言者也。近见湖南学者非复钦夫之旧。当来若到彼中，须与整理一番，恨不能遂此意耳！”
    看人杰论语疑义，云：“正淳之病，多要与众说相反。譬如一柄扇子，众人说这一面，正淳便说那一面以诘之；及众人说那一面，正淳却说这一面以诘之。旧见钦夫解论语，多有如此处。某尝语之云，如此，是别为一书，与论语相诘难也。”
    先生问人杰：“学者多入於禅，何也？”人杰答以“彼盖厌吾儒穷格工夫，所以要趋捷径”。先生曰：“‘操则存，舍则亡’，吾儒自有此等工夫，然未有不操而存者。今释子谓我有个道理，能不操而存，故学者靡然从之。盖为主一工夫，学者徒能言而不能行，所以不能当抵他释氏之说也。”人杰因曰：“人杰之所见，却不徒言，乃真得所谓操而存者。”曰：“毕竟有欠阙。”人杰曰：“工夫欠阙则有之，然此心则未尝不存也。”曰：“正淳只管来争，便是源头有欠阙。”反覆教诲数十言。人杰曰：“荷先生教诲，然说人杰不著。”曰：“正淳自主张，以为道理只如此。然以某观之，有得者自然精明不昧。正淳更且静坐思之，能知所以欠阙，则斯有进矣。”因言：“程门诸公，如游杨者，见道不甚分明，所以说著做工夫处，都不紧切。须是操存之际，常看得在这里，则愈益精明矣。”次日见先生，曰：“昨日闻教诲，方知实有欠阙。”先生曰：“圣人之心，如一泓止水，遇应事时，但见个影子，所以发必中节。若自心黑笼笼地，则应事安能中节！”
    静时见此理，动时亦当见此理。若静时能见，动时却见不得，恰似不曾。
    问：“索理未到精微处，如何？”曰：“平日思虑夹杂，不能虚明。用此昏底心，欲以观天下之理，而断天下之疑，岂能究其精微乎！”
    人杰将行，请教。先生曰：“平日工夫，须是做到极时，四边皆黑，无路可入，方是有长进处，大疑则可大进。若自觉有些长进，便道我已到了，是未足以为大进也。颜子仰高钻坚，瞻前忽後，及至‘虽欲从之，末由也已’，直是无去处了；至此，可以语进矣。”
    问：“每有喜好靡獾资拢便觉有自私之心。若欲见理，莫当便与克下，使其心无所喜好，虽靡庖嗍游当然否？”曰：“此等事，见得道理分明，自然消磨了。似此迫切，却生病痛。”
    “学问亦无个一超直入之理，直是铢积寸累做将去。某是如此吃辛苦，从渐做来。若要得知，亦须是吃辛苦了做，不是可以坐谈侥亻幸而得。”正淳曰：“连日侍先生，教自做工夫，至要约贯通处，似已详尽。”先生曰：“只欠做。”〔┿〕
    道夫以疑目质之先生，其别有九：其一曰：“涵养、体认，致知、力行，虽云互相发明，然毕竟当於甚处著力？”曰：“四者据公看，如何先後？”曰：“据道夫看，学者当以致知为先。”曰：“四者本不可先後，又不可无先後，须当以涵养为先。若不涵养而专於致知，则是徒然思索；若专於涵养而不致知，却鹘突去了。以某观之，四事只是三事，盖体认便是致知也。”二曰：“居常持敬，於静时最好，及临事则厌倦。或於临事时著力，则觉纷扰。不然，则於正存敬时，忽忽为思虑引去。是三者将何以胜之？”曰：“今人将敬来别做一事，所以有厌倦，为思虑引去。敬只是自家一个心常醒醒便是，不可将来别做一事。又岂可指擎跽曲拳，块然在此而後为敬！”又曰：“今人将敬、致知来做两事。特敬时只块然独坐，更不去思量；却是今日持敬，明日去思量道理也！岂可如此？但一面自持敬，一面去思虑道理，二者本不相妨。”三曰：“人之心，或为人激触，或为利欲所诱，初时克得下。不觉突起，便不可禁御，虽痛遏之，卒不能胜；或胜之，而已形於辞色。此等为害不浅。”曰：“只是养未熟尔。”四曰：“知言云：‘天理人欲，同体而异用，同行而异情。’窃谓凡人之生，粹然天理之心，不与物为对，是岂与人欲同体乎？”曰：“五峰‘同体而异用’一句，说得不是，天理人欲如何同得？故张钦夫岳麓书院记只使他‘同行而异情’一句，却是他合下便见得如此。他盖尝曰：‘凡人之生，粹然天地之心，道义完具，无梦弈，不可以善恶辨，不可以是非分’，所以有‘天理人欲，同体而异用’之语。只如‘粹然天地之心’，即是至善，又如何不可分辨？天理便是性，人欲便不是性，自是他合下见得如此。当时无人与他理会，故恁错了。”五曰：“遗书云：‘今志於义理，而心不安乐者，何也？此则正是剩一个助之长。虽则心“操之则存，舍之则亡”，然而持之太甚，便是“必有事焉”而正之也。亦须且恁地去。如此者，只是德孤。“德不孤，必有邻。”到得盛後，自无窒碍，左右逢其原也。’此一段多所未解。”曰：“这个也自分明。只有‘且恁地去’此一句难晓。其意只是不可说道持之太甚，便放下了，亦须且恁持去。德孤，只是单丁有这些道理，所以不可靠，易为外物侵夺。缘是处少，不是处多。若是处多，不是处少，便不为外物侵夺。到德盛後，自然‘左右逢其原’也。”六曰：“南轩答吴晦叔书云：‘反复其道’，正言消长往来乃是道也。程子所谓‘圣人未尝复，故未尝见其心’。盖有往则有复。以天地言之，阳气之生，所谓复也。固不可指此为天地心，然於其复也，可见天地心焉，盖所以复者是也。在人有失则有复。复，贤者之事也；於其复也，亦可见其心焉。窃谓圣人之心，天地之心也。天地之心可见，则圣人之心亦可见。况夫复之为卦，一阳复於积阴之下，乃天地生物之心也。圣人虽无复，然是心之用因时而彰，故尧之不虐，舜之好生，禹之拯溺，汤之救民於水火，文王之视民如伤，是皆以天地之心为心者也。故圣贤之所推尊，学者之所师慕，亦以其心显白而无暗暧之患耳。而谓不可见，何哉？”曰：“不知程子当时说如何，钦夫却恁说。大抵易之言阴阳，有指君子小人而言，有指天理人欲而言，有指动静之机而言，初不可以一偏而论。如天下皆君子而无小人，皆天理而无人欲，其善无以加。有若动不可以无静，静不可以无动，盖造化不能以独成。或者见其相资而不可相无，遂以为天下不可皆君子而无小人，不能皆天理而无人欲，此得其一偏之论。只如‘有不善未尝不知，知之未尝复行’，此贤者之心因复而见者。若圣人则无此，故其心不可见。然亦有因其动而见其心者，正如公所谓尧之不虐，舜之好生，皆是因其动而见其心者。只当时钦夫之语亦未分明。”七曰：“李延平教学者於静坐时看喜怒哀乐未发之气象为如何。伊川谓‘既思，即是已发’。道夫谓，李先生之言主於体认，程先生之言专在涵养，其大要实相为表里。然於此不能无疑。夫所谓体认者，若曰体之於心而识之，犹所谓默会也。信如斯言，则未发自是一心，体认又是一心，以此一心认彼一心，不亦胶扰而支离乎？李先生所言决不至是。”曰：“李先生所言自是他当时所见如此。”问：“二先生之说何从？”曰：“也且只得依程先生之说。”八问邵康节男子吟。曰：“康节诗乃是说先天图中数之所从起处。‘天根月窟’，指复窈蠖卦而言。”九问：“濂溪遗事载邵伯温记康节论天地万物之理以及六合之外，而伊川称叹。东见录云：‘人多言天地外，不知天地如何说内外？外面毕竟是个甚？若言著外，则须似有个规模。’此说如何？”曰：“六合之外，庄周亦云‘圣人存而不论’，以其难说故也。旧尝见渔樵问对：‘问：“天何依？”曰：“依乎地。”“地何附？”曰：“附乎天。”“天地何所依附？”曰：“自相依附。天依形，地附气，其形也有涯，其气也无涯。”’意者当时所言，不过如此。某尝欲注此语於遗事之下，钦夫苦不许，细思无有出是说者。”因问：“向得此书，而或者以为非康节所著。”先生曰：“其间亻尽有好处，非康节不能著也。”以下训道夫。
    请问为学之要。曰：“公所条者便是。须於日用间下工，只恁说归虚空，不济事。温冫青定省，这四事亦须实行方得；只指摘一二事，亦岂能尽？若一言可尽，则圣人言语岂止一事？圣人言语明白，载之书者，不过孝弟忠信。其实精粗本末，攀且焕怼Ｊト搜浴致知、格物’，亦岂特一二而已？如此则便是德孤。致，推致也；格，到也。亦须一一推到那里方得。”又曰：“‘为人君，止於仁’，姑息也是仁，须当求其所以为仁；‘为臣，止於敬’，擎跽曲拳也是敬，亦当求其所以为敬。且如公自浦城来崇安，亦须遍历崇安境界，方是到崇安。人皆有是良知，而前此未尝知者，只为不曾推去尔。爱亲从兄，谁无是心？於此推去，则温冫青定省之事，亦不过是爱。自其所知，推而至於无所不知，皆由人推耳。”子昂曰：“敢问推之之说？”曰：“且如孝，只是从爱上推去，凡所以爱父母者，无不尽其至。不然，则曾子问孝至末梢，却问‘子从父之令，可以为孝乎？’盖父母有过，己所合诤，诤之亦是爱之所推。不成道我爱父母，姑从其令。”
    问：“向见先生教童蜚卿於心上著工夫。数日来专一静坐，澄治此心。”曰：“若如此块然都无所事，却如浮屠氏矣。所谓‘存心’者或读书以求义理，或分别是非以求至当之归。只那所求之心，便是已存之心，何俟块然以处而後为存耶！”
    大率为学虽是立志，然书亦不可不读，须将经传本文熟复。如仲思早来所说专一静坐，如浮屠氏块然独处，更无酬酢，然後为得；吾徒之学，正不如此。遇无事则静坐，有书则读书，以至接物处事，常教此心光鞑帧┑兀便是存心。岂可凡百放下，攀蔷沧！向日蜚卿有书，亦说如此。某答之云：“见有事自那里过，却不理会，却只要如此，如何是实下工夫！”
    “大凡人须是存得此心。此心既存，则虽不读书，亦有一个长进处；才一放荡，则放下书册，便其中无一点学问气象。旧来在某处朋友，及今见之，多茫然无进学底意思，皆恁放荡了！”道夫曰：“心不存，虽读万卷，亦何所用？”曰：“若能读书，就中却有商量。只他连这个也无，所以无进处。”道夫曰：“以此见得孟子‘求放心’之说紧要。”曰：“如程子所说‘敬’字，亦紧要也。”
    问：“寻常操存处，觉才著力，则愈纷扰，这莫是太把做事了？”曰：“自然是恁地。能不操而常存者，是到甚么地位！孔子曰：‘操则存，舍则亡。’操，则便在这里；若著力去求，便蹉过了。今若说操存，已是剩一个‘存’字，亦不必深著力。这物事本自在，但自家略加提省，则便得。‘必有事焉，而勿正，心勿忘，勿助长也。’”
    问：“处乡尚阝宗族，见他有碍理不安处，且欲与之和同，则又不便；欲正己以远之，又失之孤介而不合中道；如何？”曰：“这般处也是难，也只得无忿疾之心尔。”
    先生一日谓蜚卿与道夫曰：“某老矣。公辈欲理会义理，好著紧用工，早商量得定！将来自求之，未必不得。然早商量得定，尤好。”
    道夫辞拜还侍，先生曰：“更硬著脊梁骨！”
    道夫问：“刘季文所言心病，道夫常恐其志不立，故心为气所动。不然，则志气既立，思虑凝静，岂复有此？”曰：“此亦是不读书，不穷理，故心无所用，遂生出这病。某昨日之言，不曾与说得尽。”道夫因言：“季文自昔见先生後，敦笃谨畏，虽居於市井，人罕有见之者。自言向者先生教读语孟，後来於此未有所见，深以自愧，故今者复来。”曰：“得他恁地也好。或然穷来穷去，久之自有所见，亦是一事。”又曰：“读书须是专一，不可支蔓。且如读孟子，其间引援诗书处甚多。今虽欲检本文，但也只须看此一段，便依旧自看本来章句，庶几此心纯一。”道夫曰：“此非特为读书之方，抑亦存心养性之要法也。”
    问：“向者以书言仁，虽蒙赐书有进教之意，然仁道至大，而道夫所见，只以存心为要，恐於此当更有恢广功夫。”曰：“也且只得恁做去，久之自见。”顷之，复曰：“这工夫忙不得。只常将上来思量，自能有见。横渠云：‘盖欲学者存意之不忘，庶游心浸熟，有一日脱然如大寐之得醒耳。’”
    先生问：“别看甚文字？”曰：“只看近思录。今日问个，明日复将来温寻，子细熟看。”曰：“如眉渌说‘元亨利贞’，是一个道理之大纲目，须当时复将来子细研究。如濂溪通书，只是反复说这一个道理。盖那里虽千变万化，千条万绪，只是这一个做将去。”
    问：“敬而不能安乐者，何也？”曰：“只是未熟在。如饥而食，吃得多、则须饱矣。”
    问：“道夫在门下虽数年，觉得病痛尚多。”曰：“自家病痛，他人如何知得尽？今但见得义理稍不安，便勇决改之而已。”久之，复曰：“看来用心专一，读书子细，则自然会长进，病痛自然消除。”
    於今为学之道，更无他法，但能熟读精思，久久自有见处。“尊所闻，行所知”，则久久自有至处。〔若海〕（蜀本作道夫录。）
    仲思言：“正大之体难存。”曰：“无许多事。古人已自说了，言语多则愈支离。如公昨来所问涵养、致知、力行三者，便是以涵养做头，致知次之，力行次之。不涵养则无主宰。如做事须用人，才放下或困睡，这事便无人做主，都由别人，不由自家。既涵养，又须致知；既致知，又须力行。若致知而不力行，与不知同。亦须一时并了，非谓今日涵养，明日致知，後日力行也。要当皆以敬为本。敬却不是将来做一个事。今人多先安一个‘敬’字在这里，如何做得？敬只是提起这心，莫教放散；恁地，则心便自明。这里便穷理、格物。见得当如此便是，不当如此便不是；既是了，便行将去。今且将大学来读，便见为学次第，初无许多屈曲。”又曰：“某於大学中所以力言小学者，以古人於小学中已自把捉成了，故於大学之道，无所不可。今人既无小学之功，却当以敬为本。”〔骧〕
    为学之道，在诸公自去著力。且如这里有百千条路，都茅塞在里，须自去拣一条大底行。如仲思昨所问数条，第一条涵养、致知、力行，这便是为学之要。〔骧〕
    “读书要须耐烦，努力翻了巢穴。譬如煎药，初煎时，须猛著火；待滚了，却退著，以慢火养之。读书亦须如此。”顷之，复谓骧曰：“观令弟却自耐烦读书。”〔骧〕
    “悫实有志而又才敏者，可与为学。”道夫曰：“苟悫实有志，则刚健有力。如此，虽愚必明矣，何患不敏！”曰：“要之，也是恁地。但悫实有志者，於今实难得。”〔骧〕
    庚戌五月，初见先生於临漳。问：“前此从谁学？”却穑骸白陨僦辉谙缋锎友А！毕壬曰：“此事本无┢椋只读圣贤书，精心细求，当自得之。今人以为此事如何秘密，不与人说，何用如此！”问看易。曰：“未好看，易自难看。易本因卜筮而设，推原阴阳消长之理，吉凶悔吝之道。先儒讲解，失圣人意处多。待用心力去求，是费多少时光！不如且先读论语。”又问读诗。曰：“诗固可以兴，然亦自难。先儒之说，亦多失之。某枉费许多年工夫，近来於诗易略得圣人之意。今学者不如且看大学语孟中庸四书，且就见成道理精心细求，自应有得。待读此四书精透，然後去读他经，却易为力。”染僮右俗谛衷疲骸叭俗钆戮衅龋易得小成。”且言“圣贤规模如此其大”。曰：“未好说圣贤。但随人资质，亦多能成就。如伯夷高洁，不害为圣人之清；若做不彻，亦不失为谨厚之士，难为徇虚名。”以下训取
    问：“初学精神易散，静坐如何？”曰：“此亦好，但不专在静处做工夫，动作亦当体验。圣贤教人，岂专在打坐上？要是随处著力，如读书，如待人处事，若动若静，若语若默，皆当存此。无事时，只合静心息念。且未说做他事，只自家心如何令把捉不定？恣其散乱走作，何有於学？孟子谓‘学问之道无他，求其放心而已矣’。不然，精神不收拾，则读书无滋味，应事多龃龉，岂能求益乎！”
    问：“有事时应事，无事时心如何？”曰：“无事时只得无事，有事时也如无事时模样。只要此心常在，所谓‘动亦定，静亦定’也。”问：“程子言：‘未有致知而不在敬者。’”曰：“心若走作不定，何缘见得道理？如理会这一件事未了，又要去理会那事，少间都成无理会。须是理会这事了，方好去理会那事，须是主一。”问：“思虑难一，如何？”曰：“徒然思虑，济得甚事？某谓，若见得道理分晓，自无闲杂思虑。人所以思虑纷扰，只缘未见道理耳。‘天下何思何虑’？是无闲思虑也。”问：“程子常教人静坐，如何？”曰：“亦是他见人要多虑，且教人收拾此心耳。初学亦当如此。”
    先生谓仍唬骸拔淖挚杉臣晨矗悠悠不得。急看，方接得前面看了底；若放慢，则与前面意思不相接矣。莫学某看文字，看到六十一岁，方略见得道理恁地。贺孙录作方略见得通透。今老矣，看得，做甚使得？学某不济事，公宜及早向前！”
    问：“如古人咏歌舞蹈，到动荡血脉流通精神处，今既无之；专靠义理去研究，恐难得悦乐。不知如何？”曰：“只是看得未熟耳。若熟看，待浃洽，则悦矣。”先生因说寓：“读书看义理，须是开豁胸次，令磊落明快，恁地忧愁作甚底？亦不可先责效。才责效，便见有忧愁底意思，只管如此，胸中结聚一饼子不散。须是胸中宽闲始得。而今且放置闲事，不要闲思量，只专心去玩味义理，便会心精，心精，便会熟。‘涵养当用敬，进学则在致知。’无事时，且存养在这里，提撕警觉，不要放肆。到那讲习应接，便当思量义理，用义理做将去。无事时，便著存养收拾此心。”
    问：“前夜先生所答一之动静处，曾举云：‘譬如与两人同事，须是相救始得。’瓤蠢矗静却救得动，不知动如何救得静？”曰：“人须通达万变，心常湛然在这里。亦不是闭门静坐，块然自守。事物来，也须去应。应了，依然是静。看事物来，应接去也不难，便是‘安而後能虑’。动了静，静了动，动静相生，循环无端。如人之嘘吸，若只管嘘，气绝了，又须吸；若只管吸，气无去处，便不相接了。嘘之所以为吸，吸之所以为嘘。‘尺蠖之屈，以求伸也；龙蛇之蛰，以存身也。’屈伸消长，阖辟往来，其机不曾停息。大处有大阖辟，小处有小阖辟；大处有大消长，小处有小消长。此理万古不易。如目有瞬时，亦岂能常瞬？定又须开，不能常开。定又须瞬，瞬了又开，开了又瞬。至纤至微，无时不然。”又问：“此说相救，是就义理处说动静。不知就应事接物处说动静如何？”曰：“应事得力，则心地静；心地静，应事分外得力；便是动救静，静救动。其本只在湛然纯一，素无私心始得。无私心，动静一齐当理，才有一毫之私，便都差了。”淳录云：“徐问：‘前夜说动静功用相救。静可救得动，动如何救得静？’曰：‘须是明得这理，使无不尽，直到万理明彻之後，此心湛然纯一，便能如此。如静也不是闭门独坐，块然自守，事物来都不应。若事物来，亦须应；既应了，此心便又静。心既静，虚明洞彻，无一毫之累，便从这里应将去，应得便彻，便不难，便是“安而後能虑”。事物之来，须去处置他。这一事合当恁地做，便截然断定，便是“虑而後能得”。得是静，虑是动。如“艮其止”，止是静，所以止之便是动。如“君止於仁，臣止於敬”，仁敬是静，所以思要止於仁敬，便是动。固是静救动，动救静；然其本又自此心湛然纯一，素无私始得。心无私，动静便一齐当理；心若自私，便都差子。动了又静，静了又动，动静只管相生，如循环之无端。若要一於动静，不得。如人之嘘吸，若一向嘘，气必绝了，须又当吸；若一向吸，气必滞了，须又当嘘。嘘之所以为吸，吸之所以为嘘。“尺蠖之屈，以求伸也；龙蛇之蛰，以存身也；精义入神，以致用也；利用安身，以崇德也”。一屈一伸，一阖一辟，一消一息，一往一来，其机不曾停。大处有大辟阖、大消息，小处有小辟阖、小消息，此理更万古而不息。如目岂能不瞬时？亦岂能常瞬？又须开。开了定，定了又瞬，瞬了又定，只管恁地去。消息阖辟之机，至纤至微，无物不有。’”
    寓临漳告归，禀云：“先生所以指教，待归子细讲求。”曰：“那处不可用功？何待归去用功？古人於患难尤见得著力处。今夜在此，便是用功处。”
    居甫请归作工夫，曰：“即此处便是工夫。”〔可学〕
    居甫问：“平日只是於大体处未正。”曰：“大体，只是合众小理会成大体。今不穷理，如何便理会大体？”〔可学〕
    “居甫敬之是一种病，都缘是弱。仁父亦如此，定之亦如此。只看他前日信中自说‘临事而惧’，不知孔子自说行三军。自家平居无事，只管恁地惧个甚么？”贺孙说：“定之之意，是当先生前日在朝，恐要从头拆洗，决裂做事，故说此。”曰：“固是。若论来如今事体，合从头拆洗，合有决裂做处，自是定著如此。只是自家不曾当这地位，自是要做不得。若只管惧了，到合说处都莫说。”〔贺孙〕
    居父如僧家礼忏，今日礼多少拜，说忏甚罪过；明日又礼多少拜，又说忏甚罪过；日日只管说。如浙中朋友，只管说某今日又如此，明日又说如此。若是见得不是，便须掀翻做教是当。若只管恁地徒说，何益！如宿这客店，不稳便，明日须进前去好处宿。若又只在这里住，又说不好，岂不可笑！〔贺孙〕
    洪庆将归，先生召入与语。出前卷子，云：“曰议论也平正。两日来反覆为看所说者，非不是；但其中言语多似不自胸中流出，原其病只是浅耳，故觉见枯燥，不甚条达。合下原头欠少工夫。今先须养其源，始得。此去且存养，要这个道理分明常在这里，久自有觉；觉後，自是此物洞然通贯圆转。”乃举孟子“求放心”、“操则存”两节，及明道语录中“圣贤教人千言万语，下学上达”一条云：“自古圣贤教人，也只就这理上用功。所谓放心者，不是走作向别处去。盖一瞬目间便不见，才觉得便又在面前，不是苦难收拾。公且自去提撕，便见得。”又曰：“如今要下工夫，且须端庄存养，独观昭旷之原，不须枉费工夫，钻纸上语。待存养得此中昭明洞达，自觉无许多窒碍。恁时方取文字来看，则自然有意味，道理自然透彻，遇事时自然迎刃而解，皆无许多病痛。此等语，不欲对诸人说，恐他不肯去看文字，又不实了。且教他看文字，撞来撞去，将来自有撞著处。公既年高，又做这般工夫不得，若不就此上面著紧用工，恐岁月悠悠，竟无所得。”又曰：“近来学者，如漳泉人物，於道理上发得都浅，都是作文时，文采发越粲然可观；谓尧卿至之。浙间士夫又却好就道理上壁角头著工夫，如某人辈，子善叔恭。恐也是风声气习如此。”又云：“今之学者有三样人才：一则资质浑厚，却於道理上不甚透彻；一则亻尽理会得道理，又生得直是薄；一则资质虽厚，却飘然说得道理亻尽多，又似承当不起。要个恰好底，难得。此间却有一两个朋友理会得好。如公资质如此，何不可为？只为源头处用工较少，而今须吃紧著意做取。尹和靖在程门直是十分钝底，被他只就一个‘敬’字上做工夫，终被他做得成。”因说及陈後之陈安卿二人，为学颇得蹊径次第。又曰：“颜子与圣人不争多，便是圣人地位。但颜子是水初平，风浪初静时；圣人则是水已平，风恬浪静时。”又曰：“为学之道，须先存得这个道理，方可讲究。若居处必恭，执事必敬，与人必忠。要如颜子，直须就视听言动上警戒到复礼处。仲弓‘出门如见大宾，使民如承大祭’，是无时而不主敬。如今亦不须较量颜子仲弓如何会如此？只将他那事，就自家切己处便做他底工夫，然後有益。”又曰：“为学之道，如人耕种一般，先须办了一片地在这里了，方可在上耕种；今却就别人地上铺排许多种作底物色，这田地元不是我底。又如人作商：亦须先安排许多财本，方可运动；若财本不赡，则运动未得。到论道处，如说水，只说是冷，不能以‘不热’字说得；如说汤，只说是热，不能以‘不冷’字说得。又如饮食，吃著酸底，便知是酸底；吃著咸底，便知是咸底；始得。”语多不能尽记，姑述其大要者如此。训洪庆。恪录云：“石子馀将告归，先生将子馀问目出，曰：‘两日反覆与公看，见得公所说非是不是，其病痛处只是浅耳。浅，故觉得枯燥，不恁条达，只源头处元不曾用工夫来。今须是整肃主一，存养得这个道理分明，常在这里。持之已久，自然有得，看文字自然通彻，遇事自然圆转，不见费力。’乃举孟子‘学问之道无它，求其放心而已矣’，‘操则存，舍则亡，出入无时，莫知其乡’二节，及明道语录‘圣贤千言万语，只是欲人将已放之心约之使反复入身来，下学而上达，’云：‘自古贤圣教人，只是就这个道理上用功。放心，不是走作别处去。一蜓奂浼幢悴患，才觉便又在面前，不是难收拾。公自去提撕，便见得。今要下工夫，且独观昭旷之原，不须枉用工夫，钻纸上语。存得此中昭明条畅，自觉无许多窒碍，方取文字来看，便见有味。道理通透，遇事则迎刃而解，无许多病痛。然此等语，不欲对诸公说。且教他自用工夫，撞来撞去，自然撞著。公既年高，若不如此下工夫，恐悠悠岁月，竟无所得。’又云：‘某少时为学。十六岁便好理学，十七岁便有如今学者见识。後得谢显道论语，甚喜，乃熟读。先将朱笔抹出语意好处；又熟读得趣，觉见朱抹处太烦，再用墨抹出；又熟读得趣，别用青笔抹出；又熟读得其要领，乃用黄笔抹出。至此，自见所得处甚约，只是一两句上。却日夜就此一两句上用意玩味，胸中自是洒落。’”
    先生谓徐容父曰：“为学，须是裂破藩篱，痛底做去，所谓‘一杖一条痕！一掴一掌血’！使之历历落落，分明开去，莫要含糊。”〔道夫〕（训容父。）
    问学问之端绪。曰：“且读书依本分做去。”以下训节。
    问：“何以验得性中有仁义礼智信？”先生怒曰：“观公状貌不离乎婴孩，高谈每及於性命！”与众人曰：“他只管来这里摸这性，性若是去捕捉他，则愈远。理本实有条理。五常之体，不可得而测度，其用则为五教，孝於亲，忠於君。”又曰：“必有本，如恻隐之类，知其自仁中发；事得其宜，知其自义中出；恭敬，知其自礼中出；是是非非，知其自智中出；信者，实有此四者。眼前无非性，且於分明处作工夫。”又曰：“体不可得而见，且於用上著工夫，则体在其中。”次夜曰：“吉甫昨晚问要见性中有仁义礼智。无故不解发恻隐之类出来，有仁义礼智，故有恻隐之类。”
    问：“事有合理而有意为之，如何？”曰：“事虽义而心则私。如路，好人行之亦是路，贼行之亦是路。合如此者是天理，起计较便不是。”
    “只是挥扇底，只是不得背著他。”节问曰：“只顺他？”曰：“只是循理。”
    问：“应事心便去了。”曰：“心在此应事，不可谓之出在外。”
    问：“欲求大本以总括天下万事。”曰：“江西便有这个议论。须是穷得理多，然後有贯通处。今理会得一分，便得一分受用；理会得二分，便得二分受用。若‘一以贯之’，亻尽未在。陆子静要尽扫去，从简易。某尝说，且如做饭：也须趁柴理会米，无道理合下便要简易。”
    以某观之，做个圣贤，千难万难。如释氏则今夜痛说一顿，有利根者当下便悟，只是个无星之称耳！
    将与人看不得。公要讨个无声无臭底道，虽视之不见，听之不闻，然却开眼便看见，开口便说著。虽“无极而太极”，然只是眼前道理。若有个高妙底道理而圣人隐之，便是圣人大无状！不忠不信，圣人首先犯著！
    问：“节尝见张无垢解‘雍彻’一章，言夫子气象雍容。节又见明道先生为人亦和。节自後处事亦习宽缓，然却至於废事。”曰：“曾子刚毅，立得墙壁在，而後可传之子思孟子。伊川横渠甚严，游杨之门倒塌了。若天资大段高，则学明道；若不及明道，则且学伊川横渠。”
    问：“笃行允蹈，皆是作为。毕竟道自道，人自人，不能为一。”曰：“为一，则圣人矣，‘不勉而中，不思而得，从容中道’。”又问：“颜子‘不远复’，‘择乎中庸’，颜子亦未到此地。”曰：“固是。只为後人把做易了，後遂流为异端。”
    问：“事事当理则必不能容，能容则必不能事事当理。”曰：“容只是宽平不狭。如这个人当杀则杀之，是理合当杀，非是自家不容他。”
    不曾说教胡乱思，说“慎思”。
    问：“节昔以观书为致知之方，今又见得是养心之法。”曰：“较宽，不急迫。”又曰：“一举两得，这边又存得心，这边理又到。”节复问：“心在文字，则非僻之心自入不得？”先生应。
    问：“观书或晓其意，而不晓字义。如‘从容’字，或曰‘横出为从，宽容为容’，如何？”曰：“这个见不得。莫要管他横出、包容，只理会言意。”
    节初到一二日，问“君子义以为质”一章。曰：“不思量後，只管去问人，有甚了期？向来某人自钦夫处来，录得一册，将来看。问他时，他说道那时陈君举将伊川易传在看，检两版又问一段，检两版又问一段。钦夫他又率略，只管为他说。据某看来，自当不答。大抵问人，必说道古人之说如此，某看来是如此，未知是与不是。不然，便说道据某看来不如此，古人又如此说，是如何？不去思量，只管问人，恰如到人家见著椅子，去问他道：‘你安顿这椅子是如何？’”
    问：“精神收敛便昏，是如何？”曰：“也不妨。”又曰：“昏，毕竟是慢。如临君父、渊崖，必不如此。”又曰：“若倦，且瞌睡些时，无害。”问：“非是读书过当倦後如此。是才收敛来，稍久便困。”曰：“便是精神短後如此。”
    ●卷一百一十六・朱子十三
    ◎训门人四
    问：“平时处事，当未接时，见得道理甚分明；及做著，又便错了。不知如何恁地？”曰：“这是难事。但须是知得病痛处，便去著力。若是易为，则天下有无数圣贤了！”以下训义刚。
    问：“打坐也是工夫否？”曰：“也有不要打坐底，如果若之属，他最说打坐不是。”又问：“而今学者去打坐後，坐得瞌睡时，心下也大故定。”曰：“瞌睡时，却不好。”
    问：“气质昏蒙，作事多悔：有当下便悔时，有过後思量得不是方悔时，或经久所为因事机触得悔时。方悔之际，惘然自失，此身若无所容！有时恚恨至於成疾。不知何由可以免此？”曰：“既知悔时，第二次莫恁地便了，不消得常常地放在心下。那‘未见能见其过而内自讼’底，便是不悔底。今若信意做去後，荡然不知悔，固不得；若既知悔，後次改便了，何必常常恁地悔！”淳录云：“既知悔，便住了，莫更如此做。只管悔之又悔作甚！”
    世间只是这个道理，譬如昼日当空，一念之间合著这道理，则皎然明白，更无纤毫窒碍，故曰“天命之谓性”。不只是这处有，处处皆有。只是寻时先从自家身上寻起，所以说“性者，道之形体也”，此一句最好。盖是天下道理寻讨将去，那里不可体验？只是就自家身上体验，一性之内，便是道之全体。千人万人，一切万物，无不是这道理。不特自家有，它也有；不特甲有，乙也有。天下事都恁地。
    书有合讲处，有不必讲处。如主一处，定是如此了，不用讲。只是便去下工夫，不要放肆，不要戏慢，整齐严肃，便是主一，便是敬。圣贤说话，多方百面，须是如此说。但是我恁地说他个无形无状，去何处证验？只去切己理会，此等事久自会得。
    问：说“漆雕开章”云云，先生不应。又说“与点章”云云，先生又不应。久之，却云：“公那江西人，只管要理会那漆雕开与曾点，而今且莫要理会。所谓道者，只是君之仁，臣之敬，父之慈，子之孝，便是。而今只去理会‘言忠信，行笃敬’；‘博学而笃志，切问而近思，仁在其中矣’。须是步步理会。‘坐如尸’，便须要常常如尸；‘立如斋’，便须要常常如斋。而今却只管去理会那流行底，不知是个甚么物事？又不是打破一桶水，随科随坎皆是。”
    义刚启曰：“向时请问平生多悔之病，蒙赐教，谓第二番莫为便了，也不必长长存在胸中。义刚固非欲悔，但作一事时，千思万量，若思量不透处，又与朋友相度。合下做时，自谓做得圆密了；及事才过，又便猛省著，有欠缺处。才如此思著，则便被气动了志，便是三两日精神不定。不知此病生於何处？”曰：“便是难！便是难！不能得到恰好处。颜子‘仰之弥高，钻之弥坚，瞻之在前，忽焉在後’，便是如此，便是不能得见这个物事定帖。这也无著力处。圣人教人，但不过是‘博文约礼’。须是平时只管去讲明，讲明得熟时後，却解渐渐不做差了。”
    又问：“格物工夫，至为浩大。如义刚气昏，也不解泛然格得。欲且将书细读，就上面研究义理，如何？”曰：“书上也便有面前道理在。”义刚又言：“古人为学，皆是自小得人教之有方，所以长大来易入於道。义刚目前只是习作举业，好书皆不曾讲究。而今骤收其放心，觉用力倍难。今欲将小学等书理会，从洒扫应对进退，礼乐书数射御，从头再理会起，不知如何？”曰：“也只是事事致谨，常常持养，莫教放慢了，便是。若是自家有个操柄时，便自不解到得十分走作了。”
    义刚启曰：“半年得侍洒扫，曲蒙提诲，自此得免小人之归。但气质昏蒙，自觉易为流俗所迁。今此之归，且欲闭门不出，刻意读书，皆未知所向，欲乞指示。”先生曰：“只杜门便是所向，别也无所向。只是就书上子细玩味，考究义理，便是。”义刚之初拜先生也，具述平日之非与所以远来之意，力求陶铸及所以为学之序。先生曰：“人不自讼，则没柰何他。今公既自知其过，则讲书穷理，便是为学，也无他陶铸处。”问：“读书以何者为先？”曰：“且将论语大学共看。”至是，又请曰：“大学已看了，先生解得分明，也无甚疑。论语已看九篇。今欲看毕此书，更看孟子，如何？”曰：“好。孟子也分明，甚易看。”
    “侍教半年，仰蒙提诲。自正月间看论语，觉得略得入头处。先生所以教人，只要逐章逐句理会，不要拣择，敬遵明训。但此番归去，恐未便得再到侍下。如语孟中设有大疑，则无可问处。今欲於此数月拣大头段来请教，不知可否？”曰：“好。”
    先生问笤ǎ骸捌饺杖绾巫龉し颍靠瓷跷淖郑俊痹唬骸熬芍未呵锊⑹肥椤！痹唬骸按呵锶绾慰矗俊痹唬骸爸挥昧跏纤悼础！痹唬骸肮数千里来见某，其志欲如何？”曰：“既拜先生，只从先生之教。”曰：“春秋是学者末後事，惟是理明义精，方见得。春秋是言天下之事。今不去理会身己上事，却去理会天下之事，到理会得天下事，於身己上却不曾处置得。所以学者读书，先要理会自己本分上事。”又言：“刘道修向时章疏中说‘道学’字，用错了。”先生因论：“德修向时之事，不合将许多条法与寿皇看，暴露了，被小人知之，却做了脚手。某以为，大率若小人势弱时节，只用那虚声，便可恐得他去；若小人势盛时节，便不可如此暴露，被他先做脚手。虽然，德修亦自好，当时朝廷大故震动！”训渊。
    笱欠蚪上赵子直黄文叔二书呈先生。先生曰：“公有志於当世，亦自好。但若要从自家身上做将来，须是舍其所已学，从其所未学。”〔恪〕
    先生语笱欠蛟疲骸把欠蚬槿ィ且须杜门安坐数年，虚心玩味他义理，教专与自家心契合。若恁底时，病痛自去，义理自明。大抵静，方可看义理。”〔佐〕
    “须是静，方可为学。”谓亚夫曰：“公既归，可且杜门潜心数年。”〔方子〕盖卿录云：“亚夫禀辞，先生勉之曰：‘归後且杜门潜心二三年，仍须虚心以读书。’”
    甲寅八月三日，盖卿以书见先生於长沙郡斋，请随诸生遇晚听讲，是晚请教者七十馀人。或问：“向蒙见教，读书须要涵泳，须要浃洽。因看孟子千言万语，只是论心。七篇之书如此看，是涵泳工夫否？”曰：“某为见此中人读书大段卤莽，所以说读书须当涵泳，只要子细寻绎，令胸中有所得尔。如吾友所说，又衬贴一件意思，硬要差排，看书岂是如此？”又一士友曰：“先生‘涵泳’之说，乃杜元凯‘优而柔之’之意。”曰：“固是如此，亦不用如此解说。所谓涵泳者，只是子细读书之异名也。大率与人说话便是难。某只说一个‘涵泳’，一人硬来差排，一人硬来解说。此是随语生解，支离延蔓，闲说闲讲，少间展转，只是添得多，说得远。如此讲书，如此听人说话，全不是自做工夫，全无巴鼻。可知是使人说学是空谈。此中人所问，大率如此：好理会处不理会，不当理会处却支离去说，说得全无意思。”以下训盖卿。
    盖卿因言：“致知、格物工夫既到，然後应事接物，始得其宜。若工夫未到，虽於应事接物之际，未尽弦耍亦只得随时为应事接物之计也。”曰：“固是如此。若学力未到时，不成不去应事接物！且如某在长沙时，处之固有一个道理；今在路途，道理又别。人若学力未到，其於应事接物之间，且随吾学力所至而处之。善乎明道之言曰：‘学者全体此心。学虽未尽，若事物之来，不可不应；但随分限应之，虽不中不远矣。’”
    盖卿禀辞，且乞赠言。先生曰：“逐日所相与言者，宜著工夫，不用重说。”曰：“尚得为远谒函丈之计。”曰：“人事不可预期。归日，宜一面著实做工夫。”
    初见，先生云：“某自到此，与朋友亦无可说，古人学问只是为己而已。圣贤教人，具有伦理。学问是人合理会底事。学者须是切己，方有所得。今人知为学者，听人说一席好话，亦解开悟；到切己工夫，却全不曾做，所以悠悠岁月，无可理会。若使切己下工，圣贤言语虽散在诸书，自有个通贯道理。须实有见处，自然休歇不得。如人趁养家一般，一日不去趁，便受饥饿。今人事无小大，皆潦草过了。只如读书一事，头边看得两段，便揭过後面，或看得一二段，或看得三五行，殊不曾子细理会，如何会有益！”或问：“人讲学不明，用处全差了。”曰：“不待酬酢应变时。若学不切己，自家一个浑身自无处著，虽三魂七魄，亦不知下落，何待用时方差？”坐间有言及傅子J者。曰：“人虽见得他偏，见得他不是，此边却未有肯著力做自家工夫，如何不为他所谩？近世人大被人谩，可笑！见人胡乱一言一动，便被降下了。只缘自无工夫，所以如此。便又有不读书之说，可以诱人，宜乎陷溺者多。”先生又云：“彼一般说话，虽是说禅，却能鞭逼得人紧。後生於此边既无所得，一溺其说，便把做件事做，如何可回！终竟他底不是，愈传愈坏了人。”或又云：“近世学者多躐等。”亦曰：“更有不及等人。”以下训谦。
    问谦：“曾与戴肖望相处，如何？”曰：“亦只商量得举子程文。”曰：“此是一厄。人过了此一厄，当理会学问。今人过了此一厄，又去理会应用之文，作古文，作诗篇，亦是一厄。须是打得破，方得。”
    问：“为学工夫，以何为先？”曰：“亦不过如前所说，专在人自立志。既知这道理，办得坚固心，一味向前，何患不进！只患立志不坚，只恁听人言语，看人文字，终是无得於己。”或云：“须是做工夫，方觉言语有益。”曰：“别人言语，亦当子细穷究。孟子说：‘我知言；我善养吾浩然之气。’知言便是穷究别人言语。他自邪说，何与我事？被他谩饼，理会不得，便有陷溺。所谓‘生於其心，害於其政；作於其政，害於其事’；盖谓此也。”
    德之看文字尖新，如见得一路光明，便射从此一路去。然为学读书，宁详毋略，宁近毋远，宁下毋高，宁拙毋巧。若一向罩过，不加子细，便看书也不分晓。然人资质亦不同，有爱趋高者，亦有好务详者。虽皆有得，然详者终是看得溥博浃洽。又言：“大学等书，向来人只说某说得详，如何不略说，使人自致思？此事大不然。人之为学，只是争个肯不肯耳。他若无得，不肯向这边，略亦不解致思；他若肯向此一边，自然有味，愈详愈有意味。”
    “生知之圣，不待学而自至。若非生知，须要学问。学问之先，止是致知。所知果致，自然透彻，不患不进。”谦请云：“知得，须要践履。”曰：“不真知得，如何践履得！若是真知，自住不得。不可似他们只把来说过了。”又问：“今之言学者满天下，家诵中庸大学语孟之书，人习中庸大学语孟之说。究观其实，不惟应事接物与所学不相似；而其为人举足动步，全不类学者所为。或做作些小气象，或专治一等议论，专一欺人。此岂其学使然欤？抑践履不至欤？抑所学之非欤？”曰：“此何足以言学？某与人说学问，止是说得大概，要人自去下工。譬如宝藏一般，其中至宝之物，何所不有？某止能指与人说，此处有宝。若不下工夫自去讨，终是不济事。今人为学，多是为名，不肯切己。某甚不满於长沙士友。胡季随特地来一见，却只要相闪，不知何故。南轩许久与诸公商量，到如今只如此，是不切己之过。”
    廖兄请曰：“某远来求教，获听先生雅言至论，退而涵泳，发省甚多。旅中只看得先生大学章句、或问一过，所以诲人者至矣。为学入德之方，无以加此，敢不加心！明日欲别诲席，更乞一言之赐。”曰：“他无说，只是自下工夫，便有益。此事元不用许多安排等待，所谓‘造次颠沛必於是’也，人只怕有悠悠之患。”廖复对曰：“学者之病，多在悠悠，极荷提策。”曰：“见得分晓，便当下工夫。时难得而易失，不可只恁地过了。”〔盖卿〕
    先生问：“前此得书，甚要讲学，今有可说否？”自修云：“弥迪壬去国匆匆，不及款承教诲。”曰：“自家莫匆匆便了。”训自修。
    问平日工夫，泳对：“理会时文。”先生曰：“时文中亦自有工夫。”请读何书。曰：“看大学。”以下训泳。
    说大学首章不当意。先生说：“公读书如骑马，不会鞭策得马行；撑船，不会使得船动。”
    “读大学，必次论孟及中庸，兼看近思录。”先生曰：“书读到无可看处，恰好看。”
    先生与泳说：“看文字罢，常且静坐。”
    问：“而今看道理不出，只是心不虚静否？”曰：“也是不曾去看。会看底，就看处自虚静，这个互相发。”以下训夔孙。
    先生谓夔孙云：“公既久在此，可将一件文字与众人共理会，立个程限，使敏者不得而先，钝者不得而後。且如这一件事，或是甲思量不得，乙或思量得，这便是朋友切磋之义。”夔孙请所看底文字。曰：“且将西铭看。”及看毕，夔孙依先生解说过。先生曰：“而今解得分晓了，便易看，当初直是难说。”夔孙请再看底文字。索近思录披数板，云：“也拣不得，便漏了他底也不得。”遂云：“‘无极而太极’，而今人都想像有个光明闪烁底物事在那里。那不知本是说无这物事，只是有个理，解如此动静而已。及至一动一静，便是阴阳。一动一静，循环无端。‘太极动而生阳’，亦只是从动处说起。其实，动之前又有静，静之前又有动。推而上之，其始无端；推而下之，以至未来之际，其卒无终。自有天地，便只是这物事在这里流转，一日便有一日之运，一月便有一月之运，一岁便有一岁之运。都只是这个物事滚，滚将去，如水车相似：一个起，一个倒，一个上，一个下。其动也，便是中，是仁；其静也，便是正，是义。不动则静，不静则动；如人不语则默，不默则语，中间更无空处。又如善恶：不是善，便是恶；不是恶，便是善。‘圣人定之以中正仁义’，便是主张这个物事。盖圣人之动，便是元亨；其静，便是利贞，都不是闲底动静。所以继天地之志，述天地之事，便是如此。如知得恁地便生，知得恁地便死，知得恁地便消，知得恁地便长，此皆是继天地之志。随他恁地进退消息盈虚，与时偕行，小而言之，饥食渴饮，出作入息；大而言之，君臣便有义，父子便有仁，此都是述天地之事。只是这个道理，所以君子修之便吉，小人悖之便凶。这物事机关一下拨转，便拦他不住，如水车相似，才踏发这机，更住不得。所以圣贤‘兢兢业业，一日二日万几’，战战兢兢，至死而後知免。大化恁地流行，只得随他恁地；故曰：‘存心养性，所以事天也；夭寿不贰，修身以俟之，所以立命也。’这与西铭都相贯穿，只是一个物事。如云：‘五行，一阴阳也；阴阳，一太极也；太极，本无极也。五行之生也，各一其性。无极之真，二五之精，妙合而凝，乾道成男，坤道成女。二气交感，化生万物，万物生生，而变化无穷焉。’便只是‘天地之塞吾其体，天地之帅吾其性’，只是说得有详略缓急耳。而今万物到秋冬时各自敛藏，便恁枯瘁；忽然一下春来，各自发生条畅，这只是一气，一个消，一个息。那个满山青黄碧绿，无非天地之化流行发见。而今自家吃他，著他，受用他，起居食息都在这里，离他不得。所以仁者见之便谓之仁，智者见之便谓之智，无非是此个物事。‘继之者善’，便似日日装添模样；‘成之者性’，便恰似造化都无可做了，与造化都不相关相似。到得‘成之者性’，就那上流行出来，又依前是‘继之者善’。譬如希既有个献樱里面便有米，米又会生出来。如果子皮里便有核，核里便有仁，那仁又会发出来。人物莫不如此。如人方其在胞胎中，受那父母之气，则是‘继之者善’。及其生出来，便自成一个性了，便自会长去，这後又是‘继之者善’，只管如此。仁者谓之仁，便是见那发生处；智者谓之智，便是见那收敛处。‘百姓日用而不知’，便是不知所谓发生，亦不知所谓收敛，醉生梦死而已。周先生太极通书，便只是滚这几句。易之为义，也只是如此。只是阴阳交错，千变万化，皆从此出，故曰：‘易有太极’。这一个便生两个，两个便生四个，四个便生八个，八个便生十六个，十六个便生三十二个，三十二个便生六十四个。故‘八卦定吉凶，吉凶生大业’。圣人所以说出时，只是使人不迷於利害之途耳。”少顷，又举“诚几德”一章，说云：“‘诚无为’，只是自然有实理恁地，不是人做底，都不曾犯手势。‘几善恶’，便是心之所发处有个善有个恶了。‘德’便只是善底，为圣为贤，只是这材料做。”又举第三“大本达道章”说云：“未发时便是那静，已发时便是那动。方其静时，便是有个体在里了，如这桌子未用时，已有这桌子在了。及其已发，便有许多用。一起一倒，无有穷尽。若静而不失其体，便是天下之大本立焉；动而不失其用，便是天下之达道行焉。若其静而或失其体，则天下之大本便昏了；动而或失其用，则天下之达道便乖了。说来说去，只是这一个道理。”夔孙问云：“此个道理，孔子只说‘一阴一阳之谓道，继之者善，成之者性’，都不会分别出性是如何。孟子乃分别出，说是有此四者，然又只是以理言。到周先生说方始尽，方始见得人必有是四者，这四者亦有所附著。”先生曰：“孔子说得细腻，说不曾了。孟子说得粗，疏略，只是说‘成之者性’，不曾从原头推说来。然其界分，自孟子方说得分晓。”陈仲蔚因问：“龟山说：‘知其理一，所以为仁；知其分殊，所以为义。’仁便是体？义便是用否？”曰：“仁只是流出来底，义是合当做底。如水，流动处是仁；流为江河，汇为池沼，便是义。如恻隐之心便是仁；爱父母，爱兄弟，爱乡党，爱朋友故旧，有许多等差，便是义。且如敬，只是一个敬；到敬君，敬长，敬贤，便有许多般样。礼也是如此。如天子七庙，诸侯五庙，这个便是礼；其或七或五之不同，便是义。礼是理之节文，义便是事之所宜处。吕与叔说‘天命之谓性’云：‘自斩而缌，丧服异等，而九族之情无所憾；自王公至皂隶，仪章异制，而上下之分莫敢争；自是天性合如此。’且如一堂有十房父子，到得父各慈其子，子各孝其父，而人不嫌者，自是合如此也。其慈，其孝，这便是仁；各亲其亲，各子其子，这便是义。这个物事分不得，流出来便是仁；仁打一动，义礼智便随在这里了。不是要仁使时，义却留在後面，少间放出来。其实只是一个道理，论著界分，便有许多分别。且如心性情虚明应物，知得这事合恁地，那事合恁地，这便是心；当这事感则这理应，当那事感则那理应，这便是性；出头露面来底便是情，其实只是一个物事。而今这里略略动，这三个便都在，子细看来，亦好则剧。”又举邵子“性者道之形体”处，曰：“道虽无所不在，然如何地去寻讨他？只是回头来看，都在自家性分之内。自家有这仁义礼智，便知得他也有仁义礼智，千人万人，一切万物，无不是这道理。推而广之，亦无不是这道理。他说‘道之形体’，便是说得好。”
    林子武初到时，先生问义刚云：“在何处安下？”曰：“未曾移入堂长房。”曰：“它便是有思量底。苏子容押花字常要在下面，後有一人官在其上，却挨得他花字向上面去；他遂终身悔其初无思量，不合押花字在下。”及包显道等来，遂命子武作堂长，後竟不改。〔义刚〕
    问：“承先生赐教读书之法，如今看来，圣贤言行，本无相违。其间所以有可疑者，只是不逐处研究得通透，所以见得殛酢Ｈ粽娓鲋鸫χ鸾谥鸲渭得精切，少间却自到贯通地位。”曰：“固是。如今若苟简看过，只一处，便自未曾理会得了，却要别生疑义，徒劳无益。”训木之。
    庆元丁巳三月，见先生於考亭。先生曰：“甚荷远来，然而不是时节。公初从何人讲学？”曰：“少时从刘衡州问学。”曰：“见衡州如何？”曰：“衡州开明大体，使人知所向慕。”曰：“如何做工夫？”曰：“却是无下手处。”曰：“向来亦见庐陵诸公有问目之类，大纲竟缓，不是斩钉截铁，真个可疑可问，彼此只做一场八敌萘恕Ｈ羧绱擞朴疲恐虚过岁月。某已前与朋友往来，亦是如此。後来钦夫说道：‘凡肯向此者，吾二人只如此放过了，不特使人迦焕葱幸辉猓便道我曾从某人处讲论，一向胡说，反为人取笑，亦是坏了多少好气质底。若只悠悠地去，可惜。今後须是截下，看晚年要成就得一二人，不妨是吾辈事业。’自後相过者，这里直是不放过也。”祖道又曰：“顷年亦尝见陆象山。”先生笑曰：“这却好商量。公且道象山如何？”曰：“象山之学，祖道晓不得，更是不敢学。”曰：“如何不敢学？”曰：“象山与祖道言：‘目能视，耳能听，鼻能知香臭，口能知味，心能思，手足能运动，如何更要甚存诚持敬，硬要将一物去治一物？须要如此做甚？咏归舞雩，自是吾子家风。’祖道曰：‘是则是有此理，恐非初学者所到地位。’象山曰：‘吾子有之，而必欲外铄以为本，可惜也！’祖道曰：‘此恐只是先生见处。今使祖道便要如此，恐成猖狂妄行，蹈乎大方者矣！’象山曰：‘缠绕旧习，如落陷阱，卒除不得！’”先生曰：“陆子静所学，分明是禅。”又曰：“江西人大抵秀而能文，若得人点化，是多少明快！扒有不得不任其责者。然今党事方起，能无所畏乎！鋈槐凰来理会，碍公进取时如何？”曰：“此是自家身己上，进取何足议？”曰：“可便迁入精舍。”以下训祖道。
    先生谓祖道曰：“读书，且去钻研求索。及反覆认得时，且蒙头去做，久久须有功效。吾友看文字忒快了，却不沉潜，见得他子细意思。莫要一领他大意，便去抟摸，此最害事！且熟读，就他注解为他说一番。说得行时，却又为他精思，久久自落窠臼。略知瞥见，便立见解，终不是实。恐他时无把捉，虚费心力。”
    问进德之方。曰：“大率要修身穷理。若修身上未有工夫，亦无穷理处。”问：“修身如何？”曰：“且先收放心。如心不在，无下手处。要去体察你平昔用心，是为己为人？若读书计较利禄，便是为人。”
    “资禀纯厚者，须要就上面做工夫。”问：“如何？”曰：“人生与天地一般，无些欠缺处。且去子细看秉彝常性是如何，将孟子言性善处看是如何善，须精细看来。”
    一日拜别，先生曰：“归去各做工夫，他时相见，却好商量也。某所解语孟和训诂注在下面，要人精粗本末，字字为咀嚼过。此书，某自三十岁便下工夫，到而今改犹未了，不是草草看者，且归子细。”
    曾兄问：“读大学，已知纲目次第了。然大要用工夫，恐在‘敬’之一字。前见伊川说‘敬以直内，义以方外’处。”先生曰：“能‘敬以直内’矣，亦须‘义以方外’。能知得是非，始格得物。不以义方外，则是非好恶不能分别，物亦不可格。”又问：“恐敬立则义在其中，伊川所谓‘锱笾钪校彪诸外’，是也。”曰：“虽敬立而义在，也须认得实，方见得。今有人虽胸中知得分明，说出来亦是见得千了百当，及应物之时，颠倒错谬，全是私意，亦不知。圣人所谓敬义处，全是天理，安得有私意？今释老能立个门户恁地，亦是它从旁窥得近似。他所谓敬时，亦却是能敬，更有个‘笠影’之喻。”
    某尝喜那钝底人，他若是做得工夫透彻时，极好；却烦恼那敏底，只是略绰看过，不曾深去思量。当下说，也理会得，只是无滋味，工夫不耐久。如庄仲便是如此。某尝烦恼这样底，少间不济事。敏底人，又却要做那钝底工夫，方得。以下训亻选
    问：“寻常遇事时，也知此为天理，彼为人欲。及到做时，乃为人欲引去，事已却悔，如何？”曰：“此便是无克己工夫。这样处，极要与他埽除打叠，方得。如一条大路，又有一条小路。明知合行大路，然小路面前有个物引著，自家不知不觉行从小路去；及至前面荆棘芜秽，又却生悔。此便是天理人欲交战之机。须是遇事之时，便与克下，不得苟且放过。此须明理以先之，勇猛以行之。若是上智圣人底资质，不用著力，自然存天理而行，不流於人欲。若贤人资质次於圣人者，到遇事时固不会错，只是先也用分别教是而後行之。若是中人之资质，须大段著力，无一时一刻不照管克治，始得。曾子曰：‘仁以为己任，不亦重乎！死而後已，不亦远乎！’又曰：‘战战兢兢，如临深渊，如履薄冰。而今而後，吾知免夫，小子！’直是恁地用功，方得。”
    问每日做工夫处。曰：“每日做工夫，只是常常唤醒，如程子所谓‘主一之谓敬’，谢氏所谓‘常惺惺法’是也。然这里便有致知底工夫。程子曰：‘涵养须用敬，进学则在致知。’须居敬以穷理。若不能敬，则讲学又无安顿处。”
    问：“‘色容庄’，持久甚难。”曰：“非用功於外也，心肃而容庄。”问：“若非圣人说下许多道理，则此身四支耳目更无安顿处。”曰：“然。古人固尝言之：‘非礼则耳目手足无所措。’”
    道理极是细腻。公们心都粗大，入那细底不得。
    公而今只是说他人短长，都不自反己看。如公眉渌笛д呃创瞬唤菜校蚤来莫去，是理会甚事？自初来至去，是有何所得？听得某说话，有何警发？每日靠甚么做本？从那里做去？公却会说得个头势如此大。及至末梢，又却只是检点他人某事某事，元未有紧要，那人亦如何服公说？且去理会自己身心，煞有事在！
    今公掀然有飞扬之心，以为治国平天下如指诸掌。不知自家一个身心都安顿未有下落，如何说功名事业？怎生治人？古时英雄豪杰不如此。张子房，不问著他不说。诸葛孔明甚么样端严！鲍浙中一般学，是学为英雄之学，务为斥弛豪纵，全不点检身心。某这里须是事事从心上理会起，举止动步，事事有个道理。一毫不然，便是欠阙了他道理。固是天下事无不当理会，只是有先後缓急之序；须先立其本，方以次推及其馀。今公们学都倒了，缓其所急，先其所後，少间使得这身心飞扬悠远，全无收拾岁。而今人不知学底，他心虽放，然犹放得近。今公虽曰知为学，然却放得远；少间会失心去，不可不觉！
    读书之法，既先识得他外面一个皮壳了，又须识得他里面骨髓方好。如公看诗，只是识得个模像如此，他里面好处，全不见得。自家此心都不曾与他相黏，所以毛燥，无汁浆。如人开沟而无水，如此读得何益！未论读古人书，且如一近世名公诗，也须知得他好处在那里。如何知得他好处？亦须吟哦讽咏而後得之。今人都不曾识：好处也不识，不好处也不识；不好处以为好者有之矣，好者亦未必以为好也。其有知得某人诗好，某人诗不好者，亦只是见已前人如此说，便承虚接响说取去。如矮子看戏相似，见人道好，他也道好。及至问著他那里是好处？元不曾识。举世皆然，只是不曾读。熟读後自然见得。“人而不为周南召南，其犹正墙面而立也与！”今公读二南了，还能不正墙面而立否？意思都不曾相黏，济得甚事！前日所举韩退之苏明允二公论作文处，他都是下这般工夫，实见得那好处，方做出这般文章。他都是将三代以前文字熟读後，故能如此。如向者吕子约书来，说近来看诗甚有味，录得一册来，尽是写他读诗有得处。及观之，尽是说诗序！如关雎只是说一个“后妃之德也”，葛覃只是说得个“后妃之本”与“化天下以妇道也”。自“关关雎鸠”、“葛之覃兮”已下，更不说著。如此读诗，是读个其么？吕伯恭大事纪亦是如此，尽是编排诗序书序在上面。他们读书，尽是如此草草。以言事，则不实；以立辞，则害意。
    问：“‘鸢飞鱼跃’，南轩云：‘“鸢飞鱼跃”，天地之中庸也。’”曰：“只看公如此说，便是不曾理会得了。莫依傍他底说，只问取自家是真实见得不曾？自家信，是信得个甚么？这个道理，精粗小大，上下四方，一齐要著到，四边合围起理会，莫令有些子走透。少间方从一边理会得，些小有个见处，有个入头处。若只靠一边去理会，少间便偏枯了，寻捉那物事不得。若是如此悠悠，只从一路去攻击他，而又不曾著力，何益於事！”李敬子曰：“觉得已前都是如此悠悠过了！”曰：“既知得悠悠，何不便莫要悠悠？便是觉意思都不曾痛切。每日看文字，只是轻轻地拂过，寸进尺退，都不曾依傍筑磕著那物事来。此间说时，旋扭扌泶蘸希说得些小，才过了，又便忘了。或他日被人问起，又遂旋扭扌硭档眯┬。过了又忘记了。如此济得甚事！早间说如负痛相似。”因言：“持敬，如书所云‘若有疾’，如此方谓之持敬。如人负一个大痛，念念在此，日夜求所以去之之术。理会这一件物，须是彻头彻尾，全文记得，始是如此，末是如此，中间是如此；如此谓之是，如此谓之非。须是理会教透彻，无些子疑滞，方得。若只是如此轻轻拂过，是济甚事！如两军冢杀，两边擂起鼓了，只得拌命进前，有死无二，方有个生路，更不容放慢。若才攻慢，便被他杀了！”
    友仁初参拜毕，出疑问一册，皆大学语孟中庸平日所疑者。先生略顾之，谓友仁曰：“公今须是逐一些子细理会，始得，不可如此卤莽。公之意，自道此是不晓者，故问。然其他不问者，恐亦未必是。岂能便与圣贤之意合？须是理会得底也来整理过，方可。”以下训友仁。
    问“邦畿千里，惟民所止”。曰：“此是大率言物各有所止之处。且如公，其心虽止得是，其迹则未在。心迹须令为一，方可。岂有学圣人之道，服非法之服，享非礼之祀者！程先生谓‘文中子言心迹之判，便是乱说’者，此也。”友仁曰：“舍此则无资身之策。”曰：“‘君子谋道不谋食’，岂有为人而忧此者！”
    先生曰：“公向道甚切，也曾学禅来。”曰：“非惟学禅，如老庄及释氏教典，亦曾涉猎。自说法华经至要处乃在‘是法非思量分别之所能解’一句。”先生曰：“我这里正要思量分别。能思量分别，方有豁然贯通之理。如公之学也不易。”因以手指书院曰：“如此屋相似，只中间洁净，四边也未在。未能博学，便要约礼。穷理处不曾用工，守约处岂免有差！若差之毫忽，便有不可胜言之弊。”又顾同舍曰：“德元却於此理见得彷彳弗，惜乎不曾多读得书。”却谓友仁曰：“更须痛下工夫读书始得。公今所看大学或问格物致知传，程子所说许多说话，都一一记得，方有可思索玩味。”
    张问：“先生论语或问甚好，何故不肯刊行？”曰：“便是不必如此。文字亻尽多，学者愈不将做事了，只看得集注亻尽得。公还尽记得集注说话否？非唯集注，恐正文亦记不全，此皆是不曾仔细用工夫。且如邵康节始学於百原，坚苦刻厉，冬不炉，夏不扇，夜不就席者有年，公们曾如此否？论语且莫说别处，只如说仁处，这里是如此说，那里是如此说，还会合得否？”友仁曰：“先生有一处解‘仁’字甚晓然，言：‘仁者，人心之全德，必欲以身体而力行之，可谓“重”矣！一息尚存，此志不容少懈，可谓“远”矣！’”先生不应。次日，却问：“公昨夜所举解仁说在何处？”曰：“在曾子言‘仁以为己任’章。”先生曰：“德元看文字，却能记其紧要处。有万千人看文字者，却不能於紧要处理会，只於琐细处用工。前日他问中庸或问：‘不一其内，无以制其外；不齐其外，无以养其中；静而不存，无以立其本；动而不察，无以胜其私。’此皆是切要处。学者若能於切要处做工夫，又於细微处不遗阙了，久之自然有得。”
    拜辞，先生曰：“公识性明，精力短，每日文字不可多看。又，记性钝，但用工不辍，自有长进矣。”
    因诲郭兄云：“读书者当将此身葬在此书中，行住坐卧，念念在此，誓以必晓彻为期。看外面有甚事，我也不管，只恁一心在书上，方谓之善读书。若但欲来人面前说得去，不求自熟，如此济得甚事！须是著起精神，字字与他看过。不惟念得正文注字，要自家暗地以俗语解得，方是。如今自家精神都不曾与书相入，念本文注字犹记不得，如何晓得！”〔卓〕（亻淹。）
    “读书，须立下硬寨，定要通得这一书，方看第二书。若此书既晓未得，我宁死也不看那个！如此立志，方成工夫。”郭德元言：“记书不得。”曰：“公不可欲速，且读一小段。若今日读不得，明日又读；明日读不得，後日又读，须被自家读得。若只记得字义训释，或其中有一两字漏落，便是那腔子不曾填得满，如一个物事欠了尖角处相似。少间自家做出文字，便也有所欠缺，不成文理。尝见蕃人及武臣文字，常不成文理，便是如此。他心中也知得要如此说，只是字义有所欠缺，下得不是。这个便是‘不得於言，勿求於心’之患。是他心有所蔽，故如此。司马迁史记用字也有下得不是处。贾谊亦然，如治安策说教太子处云：‘太子少长知妃色，则入于学。’这下面承接，便用解说此义；忽然掉了，却说上学去云：‘学者所学之官也。’又说‘帝入东学，上亲而贵仁’一段了，却方说上太子事，云‘及太子既冠成人，免於保傅之严’云云，都不成文义，更无段落。他只是乘才快，胡乱写去，这般文字也不可学。董仲舒文字却平正，只是又困。董仲舒匡衡刘向诸人文字，皆善弱无气焰。司马迁贾生文字雄豪可爱，只是逞快，下字时有不稳处，段落不分明。匡衡文字却细密，他看得经书极子细，能向里做工夫，只是做人不好，无气节。仲舒读书不如衡子细，疏略甚多，然其人纯正开阔，衡不及也。”又曰：“荀子云：‘诵数以贯之，思索以通之。’诵数，即今人读书记遍数也，古人读书亦如此。只是荀卿做得那文字不帖律处也多。”〔亻选
    郭德元告行，先生曰：“人若於日间闲言语省得一两句，闲人客省见得一两人，也济事。若浑身都在闹场中，如何读得书！人若逐日无事，有见成饭吃，用半日静坐，半日读书，如此一二年，何患不进！”〔亻选
    ●卷一百一十七・朱子十四
    ◎训门人五
    黄直卿会看文字，只是气象少，间或又有看得不好处。〔文蔚〕
    因说正思小学字训，直卿云：“此等文字亦难做，如‘中’，只说得无倚之中，不曾说得无过不及之中。”曰：“便是此等文字难做，如‘仁’，只说得偏言之仁，不曾说得包四者之仁。”〔至〕（若海录云：“一部大尔雅。”）
    先生闻程正思死，哭之哀。〔贺孙〕
    有程正思一学生来谒，坐定，蹙额云：“正思可惜！有骨肋，有志操。若看道理，也粗些子在。”〔自修〕
    问功夫节目次第。曰：“寻常与学者说做工夫甚迟钝，但积累得多，自有贯通处。且如论孟，须从头看，以正文为正，却看诸家说状得正文之意如何。且自平易处作工夫，触类有得，则於难处自见得意思。如‘养气’之说，岂可骤然理会？候玩味得七篇了，渐觉得意思。如一件木头，须先削平易处，至难处，一削可除也。今不先治平易处，而徒用力於其所难，所以未有得而先自困也。”以下训谟。
    问：“谟於乡曲，自觉委靡随顺处多，恐不免有同流合沃失。”曰：“‘孔子於乡党，恂恂如也，似不能言者。’处乡曲，固要人情周尽；但须分别是非，不要一面随顺，失了自家。天下事，只有一个是，一个非；是底便是，非底便非。”问：“是非自有公论？”曰：“如此说，便不是了。是非只是是非，如何是非之外，更有一个公论？才说有个公论，便又有个私论也！此却不可不察。”
    “谟於私欲，未能无之。但此意萌动时，却知用力克除，觉方寸累省，颇胜前日，更当如何？”曰：“此只是强自降伏，若未得天理纯熟，一旦失觉察，病痛出来，不可不知也。”问：“五峰所谓‘天理人欲同行异情’，莫须这里要分别否？”曰：“‘同行异情’，只如饥食渴饮等事，在圣贤无非天理，在小人无非私欲，所谓‘同行异情’者如此。此事若不曾寻著本领，只是说得他名义而已。说得名义亻尽分晓，毕竟无与我事。须就自家身上实见得私欲萌动时如何，天理发见时如何，其间正有好用工夫处。盖天理在人，亘万古而不泯；任其如何蔽锢，而天理常自若，无时不自私意中发出，但人不自觉。正如明珠大贝，混杂沙砾中，零零星星逐时出来。但只於这个道理发见处，当下认取，簇合零星，渐成片段。到得自家好底意思日长月益，则天理自然纯固；向之所谓私欲者，自然消靡退散，久之不复萌动矣。若专务克治私欲，而不能充长善端，则吾心所谓私欲者日相斗敌，纵一时按伏得下，又当复作矣。初不道隔去私意後，别寻一个道理主执而行；才如此，又只是自家私意。只如一件事，见得如此为是，如此为非，便从是处行将去，不可只恁休。误了一事，必须知悔，只这知悔处便是天理。孟子说‘牛山之木’，既曰‘若此其濯濯也’，又曰‘萌蘖生焉’；既曰‘旦昼梏亡’，又曰‘夜气所存’。如说‘求放心’，心既放了，如何又求得？只为这些道理根於一性者，浑然至善，故发於日用者，多是善底。道理只要人自识得，虽至恶人，亦只患他顽然不知省悟；若心里稍知不稳，便从这里改过，亦岂不可做好人？孟子曰：‘人之所以异於禽兽者几希！庶民去之，君子存之。’去，只是去著这些子，存，只是存著这些子，学者所当深察也。”谟再三称赞。先生曰：“未可如此便做领略过去。有些说话，且留在胸次烹治锻炼，教这道理成熟。若只一时以为说得明白，便道是了，又恐只做一场八怠！
    寒泉之别，请所以教。曰：“议论只是如此，但须务实。”请益。曰：“须是下真实工夫。”未几，复以书来，曰：“临别所说务实一事，途中曾致思否？今日学者不能进步，病痛全在此处，不可不知也！”
    既受诗传，并力抄录，颇疏侍教。先生曰：“朋友来此，多被册子困倒，反不曾做得工夫。何不且过此说话？彼皆纸上语尔。有所面言，资益为多。”又问：“与周茂元同邸，所论何事？”曰：“周宰云：‘先生著书立言，义理精密。既得之，熟读深思，从此力行，不解有差。’”曰：“周宰才质甚敏，只有些粗疏，不肯去细密处求，说此便可见。载之简牍，纵说得甚分明，那似当面议论，一言半句，便有通达处？所谓‘共君一夜话，胜读十年书’。若说到透彻处，何止十年之功也！”
    问：“未知学问，知有人欲，不知有天理；既知学问，则克己工夫有著力处。然应事接物之际，苟失存主，则心不在焉；及既知觉，已为间断。故因天理发见而收合善端，便成片段。虽承见教如此，而工夫最难。”曰：“此亦学者常理，虽颜子亦不能无间断。正要常常点检，力加持守，使动静如一，则工夫自然接续。”问：“中庸或问所谓‘诚者物之终始’，以理之实而言也；‘不诚无物’，以此心不实而言也。谓此心不存，则见於行事虽不悖理，亦为不实，正谓此欤？”曰：“大学所谓‘知至、意诚’者，必须知至，然後能诚其意也。今之学者只说操存，而不知讲明义理，则此心愦愦，何事於操存也！某尝谓‘诚意’一节，正是圣、凡分别关隘去处。若能诚意，则是透得此关後，滔滔然自在，去为君子；不然，则崎岖反侧，不免为小人之归也。”“致知所以先於诚意者，如何？”曰：“致知者，须是知得尽，尤要亲切。寻常只将‘知至’之‘至’作‘尽’字说，近来看得合是作‘切至’之‘至’。知之者切，然後贯通得诚意底意思，如程先生所谓‘真知’者是也。”
    舜弼以书来问仁，及以仁义礼智与性分形而上下。先生答书略曰：“所谓仁之德，即程子‘现帧之说，爱之理也。爱乃仁之已发，仁乃爱之未发。若於此认得，方可说与天地万物同体。不然，恐无交涉。仁义礼智，性之大目，皆形而上者，不可分为二也。”因云：“舜弼为学，自来不切己体认，却只是寻得三两字来撑拄，亦只说得个皮壳子。”〔┿〕
    日同舜弼游屏山归，因说山园甚佳。曰：“园虽佳，而人之志则荒矣！”〔方子〕
    问：“寻常於存养时，若抬起心，则急迫而难久；才放下，则又散缓而不收，不知如何用工方可？”曰：“只是君元不曾放得下也。”以下训柄。
    问：“凡人之心，不存则亡，而无不存不亡之时；故一息之顷不加提省之力，则沦於亡而不自觉。天下之事，不是则非，而无不是不非之处；故一事之微，不加精察之功，则陷於恶而不自知。柄近见如此，不知如何？”曰：“道理固是如此，然初学後亦未能便如此也。”
    魏元寿问大学。先生因云：“今学者不会看文章，多是先立私意，自主张己说；只借圣人言语做起头，便自把己意接说将去。病痛专在这上，不可不戒。”又云：“近有一学者来，欲说‘皇极’。某令他说看，都不相近，只做一个‘大中’字说了，便更无可说处。不知自孔孟以後千数百年间，读书底更不仔细把圣人言语略思量看是如何。且人一日间，此心是起多少私意，起多少计较，都不会略略回心转意去看，把圣贤思量，不知是在天地间做甚么也！”〔时举〕（训椿。）
    “学者精神短底，看义理只到得半途，便以为前面没了。”必大曰：“若工夫不已，亦须有向进。”曰：“须知得前面有，方肯做工夫。今之学者，大概有二病：一以为古圣贤亦只此是了，故不肯做工夫；一则自谓做圣贤事不得，不肯做工夫。”以下训必大。
    拜违，先生曰：“所当讲者，亦略备矣。更宜爱惜光阴，以副愿望。”又曰：“别後正好自做工夫，趱积下。一旦相见，庶可举出商量，胜如旋来理会。”
    必大初见，曰：“必大日来读大学之书，见得与己分上益亲切，字字句句皆己合做底事。但虽见得道理合如此，然反而隐括其念虑践履之间，却有未能如此者。盖缘向来自待，未免有失之姑息处。始谓气习物欲之蔽，不能顿革，当以渐销铄之而已。不知病谤未尽除，则为善去恶之际固已为之系累，不能勇决。操存少懈，则其隐伏於中者往往纷起，而不自觉其动於恶者，固多有之。今须是将此等意思便与一刀两断，勿复凝滞。於道理合如此处便担当著做，不得迟疑，庶可补既往之过，致日新之功。如何？”曰：“要得如此。”必大又曰：“向因子夏‘大德、小德’之说，遂只知於事之大者致察，而於小者苟且放过。德之不修，实此为病。张子曰：‘纤恶必除，善斯成性矣。察恶未尽，虽善必粗矣。’学者须是毫洳坏梅殴，德乃可进。”曰：“若能如此，善莫大焉。以小恶为无伤，是诚不可。”
    某一生与人说话多矣。会看文字，晓解明快者，却是吴伯丰。方望此人有所成就，忽去年报其死，可惜！可惜！若稍假之年，其进未可量也。伯丰有才气，为学精苦，守官治事皆有方法。〔亻选
    “吴伯丰好个人，近日死了，可惜！颇留意，也展托得开。江西如万正淳亦纯实，只是昏钝，与他说，都会不得。”因问：“‘展托得开’，向来明道有此语，莫是扩充得去否？”曰：“盟滴獠丰，只是据他才也展托得行。渠与沈是亲，近日力要收拾，它更不为屈，可取。”〔德明〕
    问：“尝读何书？”曰：“读语孟。”曰：“如今看一件书，须是著力至诚去看一番，将圣贤说底一句一字都理会过。直要见圣贤语脉所在，这一句一字是如何道理，及看圣贤因何如此说。直是用力与他理会，如做冤雠相似，理会教分晓，然後将来玩味，方尽见得意思出来。若是泛滥看过，今次又见是好，明次又见是好，终是无功夫，不得力。”以下训┿。
    议论中譬如常有一条线子缠缚，所以不索性，无那精密洁白底意思。若是实见得，便自一言半句，断得分明。
    先生问┿与伯丰、正淳：“此去做甚工夫？”伯丰曰：“政欲请教，先易後诗，可否？”曰：“既尝读诗，不若先诗後易。”┿曰：“亦欲看诗。”曰：“观诗之法，且虚心熟读寻绎之，不要被旧说粘定，看得不活。伊川解诗，亦说得义理多了。诗本只是恁他说话，一章言了，次章又从而叹咏之，虽别无义，而意味深长。不可於名物上寻义理。後人往往见其言只如此平淡，只管添上义理，却窒塞了他。如一源清水，只管将物事堆积在上，便壅隘了。某观诸儒之说。唯上蔡云‘诗在识六义体面，却讽味以得之’，深得诗之纲领，他人所不及。所谓‘以意逆志’者，逆，如迎待之意。若未得其志，只得待之，如‘需于酒食’之义。後人读诗，便要去捉将志来，以至束缚之。吕氏诗记有一条收数说者，却不定。云，此说非诗本意，然自有个安顿用得他处，今一概存之。正如一多可的人，来底都是，如所谓‘要识人情之正’。夫‘诗可以观’者，正谓其间有得有失，有黑有白，若都是正，却无可观。今不若且置小序于後，熟读正文。如收得一诗，其间说香，说白，说寒时开，虽无题目，其为梅花诗必矣。每日看一经外，大学论语孟子中庸四书，自依次序循环看。然史亦不可不看。若只看通鉴，通鉴都是连长记去，一事只一处说，别无互见；又散在编年，虽是大事，其初却小，後来渐渐做得大。故人初看时不曾著精神，只管看向後去，却记不得，不若先草草看正史一过。正史各有传，可见始末，又有他传可互考，所以易记。每看一代正史讫，却去看通鉴。亦须作纲目，随其大事蚣悄衬暧心呈轮类，准春秋经文书之。温公亦有本朝大事记，附稽古录後。”
    先生问┿及二友：“俱尝看易传，看得如何是好？何处是紧要？看得爱也不爱？爱者是爱他甚处？”┿等各对讫。先生曰：“如此，只是鹘卢提看，元不曾实得其味。此书自是难看，须经历世故多，识尽人情物理，方看得入。盖此书平淡，所说之事，皆是见今所未尝有者。如言事君及处事变患难处，皆未尝当著，可知读时无味。盖他说得阔远，未有底事，预包在此。学者须先读诗书他经，有个见处，及曾经历过此等事，方可以读之，得其无味之味，此初学者所以未可便看。某屡问读易传人，往往皆无所得，可见此书难读。如论语所载，皆是事亲、取友、居乡党，目下便用得者，所言皆对著学者即今实事。孟子每章先言大旨了，又自下注脚。大学则前面三句总尽致知、格物而下一段纲目；‘欲明明德’以下一段，又总括了传中许多事；一如锁子骨，才提起，便总统得来。所以教学者且看二三书。若易传，则卒乍里面无提起处。盖其间义理阔多，伊川所自发，与经文又似隔一重皮膜，所以看者无个贯穿处。盖自孔子所传时，解‘元亨利贞’已与文王之词不同，伊川之说又与经文不相著。读者须是文王自作文王意思看，孔子自作孔子意思看，伊川自作伊川意思看。况易中所言事物，已是譬喻，不是实指此物而言，固自难晓。伊川又别发明出义理来。今须先得经文本意了，则看程传，便不至如门扇无臼，转动不得。亦是一个大底胸次，识得世事多者，方看得出。大抵程传所以好者，其言平正，直是精密，无少过处，不比他处有抑扬，读者易发越。如上蔡论语，义理虽未尽，然人多喜看，正以其说有过处，启发得人，看者易入。若程传，则不见其抑扬，略不惊人，非深於义理者未易看也。”人杰录略，见易类。
    淳冬至以书及自警诗为贽见。翌日入郡斋，问功夫大要。曰：“学固在乎读书，而亦不专在乎读书。公诗甚好，可见亦曾用工夫。然以何为要？有要则三十五章可以一贯。若皆以为要，又成许多头绪，便如东西南北御寇一般。”曰：“晚生妄意未知折衷，惟先生教之。”先生问：“平日如何用工夫？”曰：“只就己上用工夫。”“己上如何用工夫？”曰：“只日用间察其天理、人欲之辨。”“如何察之？”曰：“只就秉彝良心处察之。”曰：“心岂直是发？莫非心也。今这里说话也是心，对坐也是心，动作也是心。何者不是心？然则紧要著力在何处？”扣之再三，淳思未答。先生缕缕言曰：“凡看道理，须要穷个根源来处。如为人父，如何便止於慈？为人子，如何便止於孝？为人君，为人臣，如何便止於仁，止於敬？如论孝，须穷个孝根原来处；论慈，须穷个慈根原来处。仁敬亦然。凡道理皆从根原处来穷究，方见得确定，不可只道我操修践履便了。多见士人有谨守资质好者，此固是好。及到讲论义理，便偏执己见，自立一般门户，移转不得，又大可虑。道理要见得真，须是表里首末，极其透彻，无有不尽；真见得是如此，决然不可移易，始得。不可只窥见一班半点，便以为是。如为人父，须真知是决然止於慈而不可易；为人子，须真知是决然止於孝而不可易。善，须真见得是善，方始决然必做；恶，须真见得是恶，方始决然必不做。如看不好底文字，固是不好，须自家真见得是不好；好底文字固是好，须自家真见得是好。圣贤言语，须是真看得十分透彻，如从他肚里穿过，一字或轻或重移易不得，始是。看理彻，则我与理一。然一下未能彻，须是浃洽始得。这道理甚活，其体浑然，而其中粲然。上下数千年，真是昭昭在天地间，前圣後圣相传，所以断然而不疑。夫子之所教者，教乎此也；颜子之所乐者，乐乎此也。圆转处亻尽圆转，直截处亻尽直截。先知所以觉後知，先觉所以觉後觉。”问：“颜子之乐，只是天地间至富至贵底道理乐去。乐可求之否？”曰：“非也。此一下未可便知，须是穷究万理，要令极彻。”已而曰：“程子谓：‘将这身来放在万物中一例看，大小大快活！’又谓：‘人於天地间并无窒碍处，大小大快活！’此便是颜子乐处。这道理在天地间，须是真穷到底，至纤至悉，十分透彻，无有不尽；则与万物为一，无所窒碍，胸中泰然，岂有不乐！”以下训淳。饶录作五段。
    问：“日用间今且如何用工夫？”曰：“大纲只是恁地。穷究根原来处，直要透彻。又且须‘敬以直内，义以方外’，此二句为要。”
    “‘择善而固执之’，如致知、格物，便是择善；诚意、正心、修身，便是固执；只此二事而已。”淳举南轩谓：“知与行互相发。”曰：“知与行须是齐头做，方能互相发。程子曰‘涵养须用敬，进学则在致知’，下‘须’字‘在’字，便是皆要齐头著力，不可道知得了方始行。有一般人亻尽聪明，知得而行不及，是资质弱；又有一般人亻尽行得而知不得。”因问：“淳资质懦弱，行意常缓於知，克己不严，进道不勇，不审何以能严能勇？”曰：“大纲亦只是眉渌说。於那根原来处真能透彻，这个自都了。”
    问：“静坐观书，则义理浃洽；到皇箩幔看义理又生；如何？”曰：“只是未熟。”
    问：“看道理，须寻根原来处，只是就性上看否？”曰：“如何？”曰：“天命之性，万理完具；总其大目，则仁义礼智，其中遂分别成许多万善。大纲只如此，然就其中须件件要彻。”曰：“固是如此，又须看性所因是如何？”曰：“当初天地间元有这个浑然道理，人生禀得便是性。”曰：“性只是理，万理之总名。此理亦只是天地间公共之理，禀得来便为我所有。天之所命，如朝廷指挥差除人去做官；性如官职，官便有职事。”
    天下万事都是合做底，而今也不能杀定合做甚底事。圣贤教人，也不曾杀定教人如何做。只自家日用间，看甚事来便做工夫。今日一样事来，明日又一样事来，预定不得。若指定是事亲，而又有事长；指定是事长，而又有事君。只日用间看有甚事来，便做工夫。
    这道理不是如堆金积宝在这里，便把分付与人去，亦只是说一个路头，教人自去讨。讨得便是自底，讨不得也无奈何。须是自著力，著些精彩去做，容易不得。
    譬如十里地头，自家行到五里，见人说十里地头事，便把为是，更不进去。那人说固不我欺，然自家不亲到那里，不见得真，终是信不过。
    须是理会得七八分功夫了，被人决一决，便有益；说十分话，便领得。若不曾做工夫，虽说十分话，亦了不得。
    若道生做一世人，不可瀵逅媪鳎须当了得人道，便有可望。若道不如且过了一生，更不在说。须思量到如何便超凡而达圣，今日为乡人，明日为圣贤，如何会到此，便一耸拔！耸身著力言。如此，方有长进。若理会得也好，理会不得也好，便悠悠了！
    读书理会一件了，又一件。不止是读书，如遇一件事，且就这事上思量合当如何做，处得来当，方理会别一件。书不可只就皮肤上看，事亦不可只就皮肤上理会。天下无书不是合读底，无事不是合做底。若一个书不读，这里便缺此一书之理；一件事不做，这里便缺此一事之理。大而天地阴阳，细而昆癫菽荆皆当理会。一物不理会，这里便缺此一物之理。
    天下无不可说底道理。如为人谋而忠，朋友交而信，传而习，亦都是眼前底事，皆可说。只有一个熟处说不得。除了熟之外，无不可说者。未熟时，顿放这里又不稳帖，拈放那边又不是。然终不成住了，也须从这里更著力始得。到那熟处，顿放这边也是，顿放那边也是，七颠八倒无不是，所谓“居之安，则资之深，资之深，则左右逢其原”。譬如梨柿，生时酸涩吃不得，到熟後，自是一般甘美。相去大远，只在熟与不熟之间。嚷纪。
    谓淳曰：“大学已是读过书，宜朝夕常常温诵勿忘。”
    讲究义理，不下得工夫也不得；如举业不下得功夫，也不解精。老苏年已壮方学文，煞用力，到所谓“若人之言固当然者”，这处便是悟。做文章合当如此，亦只是熟，便如此。恰如自家们讲究义理到熟处，悟得为人父，确然是止於慈；为人子，确然是止於孝。老苏文豪杰，只是熟。子由取他便远。
    问：“看文字只就本句，固是见得古人本意。然不推广之，则用处又易得不相浃，如何？”曰：“须是本句透熟，方可推。若本句不透熟，不惟推便错，於未推时已错了！”
    学，则处事都是理；不学，则看理便不恁地周匝，不恁地广大，不恁地细密。然理亦不是外面硬生道理，只是自家固有之理。“尧舜性之”，此理元无失；“汤武反之”，已有些子失，但复其旧底，学只是复其旧底而已。盖向也交割得来，今却失了，可不汲汲自修而反之乎！此其所以为急。不学，则只是硬是防，处事不见理，一向任私意；平时却也勉强去得，到临事变，便乱了。
    问：“持敬致知，互相发明否？”曰：“古人如此说，必须是如此。更问他发明与不发明要如何？古人言语写在册子上，不解错了。只如此做工夫，便见得滋味。不做持敬，只说持敬作甚？不做致知，只说致知作甚？譬如他人做得饭熟，盛在碗里，自是好吃，不解毒人，是定。自家但吃将去，便知滋味，何用问人？不成自家这一边做得些小持敬工夫，计会那一边致知发明与未发明；那一边做得些小致知工夫，又来计会这一边持敬发明与未发明。如此，有甚了期？”季文问：“持敬、致知，莫是并行而不相碍否？”曰：“也不须如此，都要做将去。”
    看道理须要就那大处看，便前面开阔。不要就壁角里，地步窄，一步便触，无处去了。而今且要看天理人欲，义利公私，分别得明，将自家日用底与他勘验，须渐渐有见处，前头渐渐开阔。那个大坛场，不去上面做，不去上面行，只管在壁角里，纵理会得一句，只是一句透，道理小了。如破斧诗，须看那“周公东征，四国是皇”，见得周公用心始得。
    诸友问疾，请退。先生曰：“尧卿安卿且坐。相别十年，有甚大头项工夫，大头项疑难，可商量处？”淳曰：“数年来见得日用间大事小事分明，件件都是天理流行，无一事不是合做底，更不容挨推闪避。撞著这事，以理断定，便小心尽力做到尾去。两三番後，此心磨刮出来，便渐渐坚定。虽有大底，不见其为大；难底，不见其为难；至粢⑷分晾涂啻Γ不见其为粢⑷防涂啵缓崮婢辰纾不见其有憾恨底意；可爱羡难割舍底，不见其有粘滞底意。见面前只是理，觉如水到船浮，不至有甚忄坚涩；而夫子与点之意，颜子乐底意，漆雕开信底意，中庸鸢飞鱼跃底意，周子洒落及程子活泼泼底意，觉见都在面前，真个是如此！而‘礼仪三百，威仪三千’，亦无一节文非天理流行。易三百八十四爻时义，便正是就日用上剖析个天理流行底条目。前圣後哲，都是一揆。而其所以为此理之大处，却只在人伦；而身上工夫切要处，却只在主敬。敬则此心常惺惺，大纲卓然不昧，天理无时而不流行。而所以为主敬工夫，直时不可少时放断。心常敬，则常仁。”先生曰：“恁地逅狄踩菀住！本弥，曰：“只恐劳心落在无涯可测之处。”因问：“向来所呈与点说一段如何？”曰：“某平生便是不爱人说此话。论语一部自‘学而时习之’至‘尧曰’，都是做工夫处。不成只说了‘与点’，便将许多都掉了。圣贤说事亲便要如此，事君便要如此，事长便要如此，言便要如此，行便要如此，都是好用工夫处。通贯浃洽，自然见得在面前。若都掉了，只管说‘与点’，正如吃馒头，只撮个尖处，不吃下面馅子，许多滋味都不见。向来此等无人晓得，说出来也好。今说得多了，都是好笑，不成模样！近来觉见说这样话，都是闲说，不是真积实见。昨廖子晦亦说‘与点’及鬼神，反覆问难，转见支离没合杀了。圣贤教人，无非下学工夫。一贯之旨，如何不便说与曾子，直待他事事都晓得，方说与他？子贡是多少聪明！到後来方与说：‘女以予为多学而识之者与？’曰：‘然，非与？’曰：‘非也，予一以贯之。’此意是如何？万理虽只是一理，学者且要去万理中千头百绪都理会，四面凑合来，自见得是一理。不去理会那万理，只管去理会那一理，说‘与点’，颜子之乐如何。程先生语录事事都说，只有一两处说此，何故说得恁地少？而今学者何故说得恁地多？只是空想象。程先生曰：‘学者识得仁体，实有诸己，只要义理栽培。’恐人不晓栽培，更说‘如求经义，皆栽培之意’。吕晋伯问伊川：‘语孟，且将紧要处理会如何？’伊川曰：“固是好。若有所得，终不浃洽。’後来晋伯终身坐此病，说得孤单，入禅学去。圣贤立言垂教，无非著实。如‘博我以文，约我以礼’；如‘尊德性而道问学，致广大而尽精微，极高明而道中庸，温故而知新，敦厚以崇礼’；如‘博学之，审问之，慎思之，明辨之，笃行之’；如‘君子食无求饱，居无求安，敏於事而慎於言，就有道而正焉’等类，皆一意也。大抵看道理，要得宽平广博，平心去理会。若实见得，只说一两段，亦见得许多道理。不要将一个大底言语都来罩了，其间自有轻重不去照管，说大底说得太大，说小底又说得都无巴鼻。如昨日说破斧诗，恐平日恁地枉用心处多。”淳曰：“昨闻先生教诲，其他似此样处，无所疑矣。”曰：“学问不比做文字，不好便改了。此却是分别善恶邪正，须要十分是当，方与圣贤契合。如破斧诗，恁地说也不错，只是不好。说得一角，不落正腔窠，呙斜了。若恁地看道理浅了，不济事。恰似撑船放浅处，不向深流，运动不得，须是运动游泳於其中。”淳又曰：“圣人千言万语，都是日用间本分合做底工夫。只是立谈之顷，要见总会处，未易以一言决。”曰：“不要说总会。如‘博我以文，约我以礼’，博文便是要一一去用工，何曾说总会处？又如‘深造之以道，欲其自得之也’，深造以道，便是要一一用工；到自得，方是总会处。如颜子‘克己复礼’，亦须是‘非礼勿视，非礼勿听，非礼勿言，非礼勿动’，不成只守个克己复礼，将下面许多都除了！如公说易，只大纲说个三百八十四爻皆天理流行。若如此，一部周易只一句便了；圣人何故作许多十翼，从头说‘大哉乾元’云云，‘至哉坤元’云云？圣贤之学，非老氏之比。老氏说‘通於一，万事毕’，其他都不说。少间又和那一都要无了，方好。学者固是要见总会处。而今只管说个总会处，如‘与点’之类，只恐孤单没合杀，下梢流入释老去，如何会有‘咏而归’底意思！”义刚同。
    晚再入卧内，淳禀曰：“眉涿上壬痛切之诲，退而思之，大要‘下学而上达’。‘下学而上达’，固相对是两事，然下学却当大段多著工夫。”曰：“圣贤教人，多说下学事，少说上达事。说下学工夫要多也好，但只理会下学，又局促了。须事事理会过，将来也要知个贯通处。不要理会下学，只理会上达，即都无事可做，恐孤单枯燥。程先生曰：‘但是自然，更无玩索。’既是自然，便都无可理会了。譬如耕田，须是下了种子，便去耘锄灌溉，然後到那熟处。而今只想象那熟处，却不曾下得种子，如何会熟？如‘一以贯之’，是圣人论到极处了。而今只去想象那一，不去理会那贯；譬如讨一条钱索在此，都无钱可穿。”又问：“为学工夫，大概在身则有个心，心之体为性，心之用为情；外则目视耳听，手持足履，在事则自事亲事长以至於待人接物，洒埽应对，饮食寝处，件件都是合做工夫处。圣贤千言万语，便只是其中细碎条目。”曰：“讲论时是如此讲论，做工夫时须是著实去做。道理圣人都说尽了。论语中有许多，诗书中有许多，须是一一与理会过方得。程先生谓‘或读书讲明道义，或论古今人物而别其是非，或应接事物而处其当否’，如何而为孝，如何而为忠，以至天地之所以高厚，一物之所以然，都逐一理会，不只是个一便都了。”胡叔器因问：“下学莫只是就切近处求否？”曰：“也不须恁地拣，事到面前，便与他理会。且如读书：读第一章，便与他理会第一章；读第二章，便与他理会第二章。今日撞著这事，便与他理会这事；明日撞著那事，便理会那事。万事只是一理，不成只拣大底要底理会，其他都不管。譬如海水，一湾一曲，一洲一渚，无非海水。不成道大底是海水，小底不是。程先生曰：‘穷理者，非谓必尽穷天下之理，又非谓止穷得一理便到。但积累多後，自当脱然有悟处。’又曰：‘自一身之中以至万物之理，理会得多，自当豁然有个觉处。’今人务博者，却要尽穷天下之理；务约者又谓反身而诚，则天下之物无不在我，此皆不是。且如一百件事，理会得五六十件了，这三四十件虽未理会，也大概可晓了。某在漳州有讼田者，契数十本，自崇宁起来，事甚难考。其人将正契藏了，更不可理会，某但索四畔众契比验，四至昭然。及验前後所断，情伪更不能逃。”又说：“尝有一官人断争田事，被某掇了案，其官人却来那穿款处考出。穷理亦只是如此。”义刚同。
    先生召诸友至卧内，曰：“安卿更有甚说话？”淳曰：“两日思量为学道理：日用间做工夫，所以要步步缜密者，盖缘天理流行乎日用之间，千条万绪，无所不在，故不容有所欠缺。若工夫有所欠缺，便於天理不凑得著。”曰：“也是如此。理只在事物之中。做功夫须是密，然亦须是那疏处敛向密，又就那密处展放开。若只拘要那缜密处，又却局促了。”问：“放开底样子如何？”曰：“亦只是见得天理是如此，人欲是如此，便做将去。”“李丈说：‘廖ヘ惠书有云：“无时不戒慎恐惧，则天理无时而不流行；有时而不戒慎恐惧，则天理有时而不流行。”’此语如何？”曰：“不如此，也不得。然也不须得将戒慎恐惧说得太重，也不是恁地惊恐。只是常常提撕，认得这物事，常常存得不失。今人只见他说得此四个字重，便作临事惊恐看了。‘如临深渊，如履薄冰’，曾子亦只是顺这道理，常常恁地把捉去。义刚录作：“恁地兢谨把捉去，不成便恁地惊恐。学问只是要此心常存。”若不用戒慎恐惧，而此理常流通者，惟天地与圣人耳。圣人‘不勉而中，不思而得，从容中道’，亦只是此心常存，理常明，故能如此。贤人所以异於圣人，众人所以异於贤人，亦只争这些子境界，存与不存而已。常谓人无有极则处，便是尧舜周孔，不成说我是从容中道，不要去戒慎恐惧！他那工夫，亦自未尝得息。义刚录此下云：“良久，复问安卿：‘美此说天理、人欲，正谓如何？’对曰：‘天下事事物物，无非是天理流行。’曰：‘如公所说，只是想像个天理流行，却无下面许多工夫。’”子思说‘尊德性’，又却说‘道问学’；‘致广大’，又却说‘尽精微’；‘极高明’，又却说‘道中庸’；‘温故’，又却说‘知新’；‘敦厚’，又却说‘崇礼’，这五句是为学用功精粗，全体说尽了。如今所说，却只偏在‘尊德性’上去，拣那便宜多底占了，无‘道问学’底许多工夫。义刚录作：“无紧要看了。”恐只是占便宜自了之学，出门动步便有碍，做一事不得。今人之患，在於徒务末而不究其本。然只去理会那本，而不理会那末，义刚作“芟铝四悄”。亦不得。时变日新而无穷，安知他日之事，非吾辈之责乎？若是少间事势之来，当应也只得应。若只是自了，便待工夫做得二十分到，终不足以应变。到那时，却怕人说道不能应变，也牵强去应，应得便只成杜撰，便只是人欲，又有误认人欲作天理处。若应变不合义理，则平日许多工夫，依旧都是错了。吾友僻在远方，无师友讲明，又不接四方贤士，又不知远方事情，又不知古今人事之变，这一边易得暗昧了。一日之间，事变无穷，小而一身有许多事，一家又有许多事，大而一国，又大而天下，事业恁地多，都要人与他做。不是人做，却教谁做？不成我只管得自家！若将此样学问去应变，如何通得许多事情，做出许多事业？学者须是立定此心，骞厶煜轮事，精粗巨细，无不周遍。下梢打成一块，亦是一个物事，方可见於用。不是拣那精底放在一边，粗底放在一边。尝见胡文定答曾吉甫书有‘人只要存天理，去人欲’之论，後面一向称赞，都不与之分析，此便是前辈不会为人处。此处正好捉定与他剖判始得。所谓‘天理人欲’，只是一个大纲如此，下面煞有条目。须是就事物上辨别那个是天理，那个是人欲；不可恁地空说，将大纲来罩却，笼统无界分。恐一向暗昧，更动不得。如做器具，固是教人要做得好，不成要做得不好！好底是天理，不好底是人欲。然须是较量所以好处，如何样做方好，始得。义刚录云：“然亦大概是如此。如做这汤瓶，须知是如何地是好，如何地是不好。而今只亻龙侗说道好，及我问你好处是如何时，你却又不晓，如何恁地得！”今且将平日看甚书中，见得古人做甚事，那处是，那处不是，那处可疑，那处不可疑，自见得又看是如何。於平日做底事，甚么处是，举数段来，便见得所以为天理，所以为人欲。”淳因举向年居丧，丧事重难，自始至终，皆自担当，全无分文责备舍弟之意。曰：“此也是合做底。”淳曰：“到临葬时，同居尊长皆以年月不利为说，淳皆无所徇。但治龉闶掳欤则卜一日为之。”曰：“此样天理，又是硬了。”李丈曰：“亦是尊长说得下。”曰：“幸而无龃龉耳。若有不能相从，则少加委曲，亦无妨。”淳曰：“大祥次日，族中尊长为酒食之会，淳走避之。後来闻尊长镇日相寻，又令人皇恐！如何？”曰：“不吃也好，然此亦无紧要。礼：‘君赐之食，则食之；父之友食之，则食之，不避粱肉。’某始尝疑此。後思之，只是当时一食，後依旧不食尔。父之友既可如此，则尊长之命，一食亦无妨。若有酒醴，则辞。”义刚同。
    是夜再召淳与李丈入卧内，曰：“公归期不久，更有何较量？”淳读与点说。曰：“大概都是，亦有小小一两处病。”又读廖ヘ书所难与点说。先生曰：“有得有失。”又读淳所回廖ヘ书。先生曰：“天下万物当然之则，便是理；所以然底，便是原头处。今所说，固是如此。但圣人平日也不曾先说个天理在那里，方教人做去凑。只是说眼前事，教人平平恁地做工夫去，自然到那有见处。”淳曰：“因做工夫後，见得天理也无妨。只是未做工夫，不要先去讨见天理否？”曰：“毕竟先讨见天理，立定在那里，则心意便都在上面行，易得将下面许多工夫放缓了。孔门惟颜子曾子漆雕开曾点见得这个道理分明。颜子固是天资高，初间‘仰之弥高，钻之弥坚’，亦自讨头不著。从‘博文约礼’做来，‘欲罢不能，竭吾才’，方见得‘如有所立卓尔’，向来仿彳弗底，到此都合聚了。曾子初亦无讨头处，只管从下面捱来捱去，捱到十分处，方悟得一贯。漆雕开曰：‘吾斯之未能信。’斯是何物？便是他见得个物事。曾点不知是如何，合下便被他绰见得这个物事。‘曾点漆雕开已见大意’，方是程先生恁地说。漆雕开较静，曾点较明爽，亦未见得他无下学工夫，亦未见得他合杀是如何。只被孟子唤做狂，及观檀弓所载，则下梢只如此而已。曾子父子之学自相反，一是从下做到，一是从上见得。子贡亦做得七八分工夫，圣人也要唤醒他，唤不上。圣人不是不说这道理，也不是便说这道理，只是说之有时，教人有序。子晦之说无头。如吾友所说从原头来，又却要先见个天理在前面，方去做，此正是病处。子晦疑得也是，只说不出。吾友合下来说话，便有此病；是先见‘有所立卓尔’，然後‘博文约礼’也。若把这天理不放下相似，把一个空底物，放这边也无顿处，放那边也无顿处；放这边也恐扌颠破，放那边也恐扌颠破。这天理说得荡漾，似一块水银，滚来滚去，捉那不著。又如水不沿流溯源，合下便要寻其源，凿来凿去，终是凿不得。下学上达，自有次第。於下学中又有次第：致知又有多少次第，力行又有多少次第。”淳曰：“下学中，如致知时，亦有理会那上达底意思否？”曰：“非也。致知，今且就这事上，理会个合做底是如何？少间，又就这事上思量合做底，因甚是恁地？便见得这事道理合恁地。又思量因甚道理合恁地？便见得这事道理原头处。逐事都如此理会，便件件知得个原头处。”淳曰：“件件都知得个原头处，凑合来，便成一个物事否？”曰：“不怕不成一个物事。只管逐件恁地去，千件成千个物事，万件成万个物事，将间自然撞著成一个物事，方如水到船浮。而今且去放下此心，平平恁地做；把文字来平看，不要得高。第一番，且平看那一重文义是如何？第二番，又揭起第一重，看那第二重是如何？第三番，又揭起第二重，看那第三重是如何？看来看去，二十番三十番，便自见得道理有稳处。不可才看一段，便就这一段上要思量到极，要寻见原头处。如‘天命之谓性’，初且恁地平看过去，便看下面‘率性之谓道’；若只反倒这‘天命之谓性’一句，便无工夫看‘率性之谓道’了。‘喜怒哀乐未发之谓中’，亦且平看过去，便看‘发而皆中节谓之和’；若只反倒这未发之中，便又无工夫看中节之和了。”又曰：“圣人教人，只是一法，教万民及公卿大夫士之子皆如此。如‘父子有亲，君臣有义’，初只是有两句。後来又就‘父子有亲’里面推说许多，‘君臣有义’里面推说许多。而今见得有亲有义合恁地，又见得因甚有亲，因甚有义，道理所以合恁地。节节推上去，便自见原头处。只管恁地做工夫去，做得合杀，便有采。”又曰：“圣人教人，只是说下面一截，少间到那田地又挨上些子，不曾直说到上面。‘子以四教：文、行、忠、信。’又曰：‘博学而笃志，切问而近思，仁在其中矣。’做得许多，仁自在其中。‘志於道，据於德，依於仁’，又且‘游於艺’，不成只一句便了。若只一句便了，何更用许多说话？如‘诗三百，一言以蔽之曰：“思无邪。”’圣人何故不只存这一句，馀都删了？何故编成三百篇，方说‘思无邪’？看三百篇中那个事不说出来？”又曰：“庄周列御寇亦似曾点底意思。他也不是专学老子，吾儒书他都看来，不知如何被他绰见这个物事，便放浪去了。今禅学也是恁地。”又曰：“‘二三子以我为隐乎？吾无隐乎尔。吾无行而不与二三子者，是丘也。’向见众人说得玄妙，程先生说得絮。黄作“忉怛”。後来子细看，方见得众人说，都似禅了，不似程先生说得稳。”义刚同。
    问：“前夜承教诲，不可先讨见天理，私心更有少疑，盖一事各有一个当然之理，真见得此理，则做此事便确定；不然，则此心末梢又会变了。不审如何？”曰：“这自是一事之理。前夜所说，只是不合要先见一个浑沦大底物摊在这里，方就这里放出去做那万事；不是於事都不顾理，一向冥行而已。事亲中自有个事亲底道理，事长中自有个事长底道理；这事自有这个道理，那事自有那个道理。各理会得透，则万事各成万个道理；四面凑合来，便只是一个浑沦道理。而今只先去理会那一，不去理会那贯，将尾作头，将头作尾，没理会了。曾子平日工夫，只先就贯上事事做去到极处，夫子方唤醒他说，我这道理，只用一个去贯了，曾子便理会得。不是只要抱一个浑沦底物事，教他自流出去。”义刚同。
    淳有问目段子，先生读毕，曰：“大概说得也好，只是一样意思。”义刚录云：“先生曰：‘末梢自反之说，说“大而化之”做其么？何故恁地亻龙侗！’”又曰：“公说道理，只要撮那头一段尖底，末梢便要到那‘大而化之’极处，中间许多都把做渣滓，不要理会。相似把个利刃截断，中间都不用了，这个便是大病。曾点漆雕开不曾见他做工夫处，不知当时如何被他蛹这道理。然就二人之中，开却是要做工夫。‘吾斯之未能信’，斯，便是见处；未能信，便是下工夫处。曾点有时是他做工夫，但见得未定。或是他天资高後，被他瞥见得这个物事，亦不可知。虽是恁地，也须低著头，随众从‘博学、审问、慎思、明辨、笃行’底做工夫，衬贴起来方实，证验出来方稳，不是悬空见得便了。博学、审问五者工夫，终始离他不得。只是见得後，做得不费力也。如曾子平日用工极是子细，每日三省，只是忠信传习底事，何曾说著‘一贯’？曾子问一篇都是问丧、祭变礼微细处。想经礼圣人平日已说底，都一一理会了，只是变礼未说，也须逐一问过。‘一贯’之说，夫子只是谩提醒他。纵未便晓得，且放缓亦未紧要，待别日更一提之。只是曾子当下便晓得，何曾只管与他说！如论语中百句，未有数句说此。孟子自得之说，亦只是说一番，何曾全篇如此说！今却是悬虚说一个物事，不能得了，只要那一去贯，不要从贯去到那一；如不理会散钱，只管要去讨索来穿。如此，则中庸只消‘天命之谓“性”’一句，及‘无声无臭至矣’一句便了。中间许多‘达孝’、‘达德’、‘九经’之类，皆是粗迹，都掉却，不能耐烦去理会了。如‘礼仪三百，威仪三千’，只将一个道理都包了，更不用理会中间许多节目。今须是从头平心读那书，许多训诂名物度数，一一去理会。如礼仪，须自一二三四数至於三百；威仪，须自一百二百三百数至三千；逐一理会过，都恁地通透，始得。若是只恁悬虚不已，恰似村道说无宗旨底禅样，澜翻地说去也得，将来也解做颂，烧时也有舍利，只是不济得事！│又曰：“一底与贯底，都只是一个道理。如将一贯已穿底钱与人，及将一贯散钱与人，只是一般，都用得，不成道那散底不是钱！”义刚同。泳录云：“如用一条钱贯一齐穿了。”
    问气弱胆小之病。曰：“公只去做功夫，到理明而气自强，而胆自大矣。”
    问：“事各有理，而理各有至当十分处。今看得七八分，只做到七八分处，上面欠了分数。莫是穷来穷去，做来做去，久而且熟，自能长进到十分否？”曰：“虽未能从容，只是熟後便自会从容。”再三咏一“熟”字。
    诸友入侍，坐定，先生目淳申前说，曰：“若把这些子道理只管守定在这里，则相似山林苦行一般，便都无事可做了，所谓‘潜心大业’者何有哉？”淳曰：“已知病痛，大段欠了下学工夫。”曰：“近日陆子静门人寄得数篇诗来，只将颜渊曾点数件事重叠说，其他诗书礼乐都不说。如吾友下学，也只是拣那尖利底说，粗钝底都掉了。今日下学，明日便要上达！如孟子，从梁惠王以下都不读，只拣告子尽心来说，只消此两篇，其他五篇都删了。紧要便读，闲慢底便不读；精底便理会，粗底便不理会。书自是要读，恁地拣择不得。如论语二十篇，只拣那曾点底意思来涵泳，都要盖了。单单说个‘风乎舞雩，咏而归’，只做个四时景致，论语何用说许多事！前日江西朋友来问，要寻个乐处。某说：‘只是自去寻，寻到那极苦涩处，便是好消息。人须是寻到那意思不好处，这便是乐底意思来，却无不做工夫自然乐底道理。’而今做工夫，只是平常恁地去理会，不要把做差异看了。粗底做粗底理会，细底做细底理会，不消得拣择。论语孟子恁地拣择了，史书及世间粗底书，如何地看得！”义刚同。
    诸友揖退，先生留淳独语，曰：“何故无所问难？”淳曰：“数日承先生教诲，已领大意，但当归去作工夫。”曰：“此别定不再相见。”淳问曰：“己分上事已理会，但应变处更望提诲。”曰：“今且当理会常，未要理会变。常底许多道理未能理会得尽，如何便要理会变！圣贤说话，许多道理平铺在那里，且要阔著心胸平去看，通透後自能应变。不是硬捉定一物，便要讨常，便要讨变。今也须如僧家行脚，接四方之贤士，察四方之事情，览山川之形势，观古今兴亡治乱得失之迹，这道理方见得周遍。‘士而怀居，不足以为士矣！’不是块然守定这物事在一室，关门独坐便了，便可以为圣贤。自古无不晓事情底圣贤，亦无不通变底圣贤，亦无关门独坐底圣贤，圣贤无所不通，无所不能，那个事理会不得？如中庸‘天下国家有九经’，便要理会许多物事。如武王访箕子陈洪范，自身之视、听、言、貌、思，极至於天人之际，以人事则有八政，以天时则有五纪，稽之於卜筮，验之於庶徵，无所不备。如周礼一部书，载周公许多经国制度，那里便有国家当自家做？只是古圣贤许多规模，大体也要识。盖这道理无所不该，无所不在。且如礼乐射御书数，许多周旋升降文章品节之繁，岂有妙道精义在？只是也要理会。理会得熟时，道理便在上面。又如律历、刑法、天文、地理、军旅、官职之类，都要理会。虽未能洞究其精微，然也要识个规模大概，道理方浃洽通透。若只守个些子，捉定在那里，把许多都做闲事，便都无事了。如此，只理会得门内事，门外事便了不得。所以圣人教人要博学！二字力说。须是‘博学之，审问之，慎思之，明辨之，笃行之’。‘子曰：“我非生而知之者，好古敏以求之者也。”’‘文武之道，布在方册’；‘在人，贤者识其大者，不贤者识其小者。夫子焉不学？而亦何常师之有’！圣人虽是生知，然也事事理会过，无一之不讲。这道理不是只就一件事上理会见得便了。学时无所不学；理会时，却是逐件上理会去。凡事虽未理会得详密，亦有个大要处；纵详密处未晓得，而大要处已被自家见了。今公只就一线上窥见天理，便说天理只恁地样子，便要去通那万事，不知如何得。萃百物，然後观化工之神；聚众材，然後知作室之用。於一事一义上，欲窥圣人之用心，非上智不能也。须撒开心胸去理会。天理大，所包得亦大。且如五常之教，自家而言，只有个父子夫妇兄弟；才出外，便有朋友，朋友之中，事已煞多；及身有一官，君臣之分便定，这里面又煞多事，事事都合讲过。他人未做工夫底，亦不敢向他说。如吾友於己分上已自见得，若不说与公，又可惜了！他人於己分上不曾见得，泛而观万事，固是不得。而今已有个本领，却只捉定这些子便了，也不得。如今只道是持敬，收拾身心，日用要合道理无差失，此固是好。然出而应天下事，应这事得时，应那事又不得。学之大本，中庸大学已说尽了。大学首便说‘格物致知’。为甚要格物致知？便是要无所不格，无所不知。物格知至，方能意诚、心正、身修，推而至於家齐、国治、天下平，自然滔滔去，都无障碍。”义刚同。
    淳禀曰：“伏承教诲，深觉大欠下学工夫。恐遐陬僻郡，孤陋寡闻，易致差迷，无从就正。望赐下学说一段，以为朝夕取准。”曰：“而今也不要先讨差处，待到那差地头，便旋旋理会。下学只是放阔去做，局促在那一隅，便窄狭了。须出四方游学一遭，这朋友处相聚三两月日，看如何；又那朋友处相聚三两月日，看如何。”胡叔器曰：“游学四方固好，恐又随人转了。”曰：“要我作甚？义刚录云：“胡叔器曰：‘恐又被不好底人坏了。’先生曰：‘我须是先知得他是甚么样人，及见後与他相处，数日便见。若是不合，便去。’”不合便去。若恁地随人转，又不如只在屋里孤陋寡闻。”义刚同。
    先生问淳曰：“安卿须是‘友天下之善士为未足，又尚论古之人’。须是开阔，方始展拓。若只如此，恐也不解十分。”
    先生饯席，酒五行，中筵，亲酌一杯劝李丈云：“相聚不过如此，退去反而求之。”次一杯与淳，曰：“安卿更须出来行一遭。村里坐，不觉坏了人。昔陈了翁说，一人棋甚高，或邀之入京参国手。日久在侧，并无所教，但使之随行携棋局而已。或人诘其故，国手曰：‘彼棋已精，其高著已尽识之矣。但低著未曾识，教之随行，亦要都经历一过。’”
    临行拜别，先生曰：“安卿今年已许人书会，冬间更须出行一遭。”李丈禀曰：“书解乞且放缓，愿早成礼书，以幸万世。”曰：“书解甚易，只等蔡三哥来便了。礼书大段未也。”
    安卿问：“先生前日与廖子晦书云‘道不是有个物事闪闪烁烁在那里’，固是如此。但所谓‘操则存，舍则亡’，毕竟也须是有个物事。”曰：“操存只是教你收敛，教你心莫胡思乱量，几曾捉定有个物事在那里！”又问：“‘顾讠是天之明命’，毕竟是个甚么？”曰：“此只是说要得道理在面前，不被物事遮障了。‘立则见其参於前，在舆则见其倚於衡’，皆只是见得理如此，不成别有个物事光烁在那里！”
    漳州陈淳会问，方有可答，方是疑。〔贺孙〕
    贺孙问：“安卿近得书否？”曰：“缘王子合与他答问，讳他写将来，以此漳州朋友都无问难来。”因说：“子合无长进，在学中将实录课诸生，全不识轻重先後。许多学者，近来觉得都不济事。”贺孙云：“也是世衰道微，人不能自立，才做官便颠沛。”曰：“如做官，科举，皆害事。”或曰：“若在此说得甚好，做却如此！”曰：“只缘无人说得好。说得好，乃是知得到；若知得到，虽摩顶至足，也只是变他不得。”因言：“器之昨写来问几条，已答去。今再说来，亦未分晓。公之为仁，公不可与仁比并看。公只是无私，才无私，这仁便流行。程先生云，‘唯公为近之’，却不是近似之‘近’。才公，仁便在此，故云近。犹云‘知所先後，则近道矣’，不是道在先後上，只知先後，便近於道。如去其壅塞，则水自流通。水之流通，却不是去壅塞底物事做出来。水自是元有，只被塞了，才除了塞便流。仁自是元有，只被私意隔了，才克去己私，做底便是仁。”贺孙云：“公是仁之体，仁是理。”曰：“不用恁地说，徒然不分晓。只要是无私，无私则理无或蔽。今人喜也是私喜，怒也是私怒，哀也是私哀，惧也是私惧，爱也是私爱，恶也是私恶，欲也是私欲。苟能克去己私，扩然大公，则喜是公喜，怒是公怒，哀、惧、爱、恶、欲，莫非公矣。此处煞系利害。颜子所授於夫子，只是‘克己复礼为仁’。读书最忌以己见去说，但欲合己见，不知非本来旨意。须是且就他头说，说教分明；有不通处，却以己意较量。”〔贺孙〕
    ●卷一百一十八・朱子十五
    ◎训门人六
    先生问伯羽：“如何用功？”曰：“且学静坐，痛抑思虑。”曰：“痛抑也不得，只是放退可也。若全闭眼而坐，却有思虑矣。”又言：“也不可全无思虑，无邪思耳。”以下训伯羽。
    学者博学、审问、慎思、明辨等，多有事在。然初学且须先打叠去杂思虑，作得基址，方可下手。如起屋须有基址，许多梁柱方有顿处。
    观书须宽心平易看，先见得大纲道理了，然後详究节目。公今如人入大屋，方在一重门外，里面更有数重门未入未见，便要说他房里事，如何得！
    公大抵容貌语言皆急迫，须打叠了，令心下快活。如一把棼丝，见自棼而未定；才急下手去溃愈乱。
    人须打叠了心下闲思杂虑。如心中纷扰，虽求得道理，也没顿处。须打叠了後，得一件方是一件，两件方是两件。
    公看文字子细，却是急性，太忙迫，都乱了。又是硬钻凿求道理，不能平心易气看。且用认得定，用玩味宽看。
    问：“读书莫有次序否？余正叔云，不可读，读则蹉过了。”曰：“论语章短者诚不可读，读则易蹉过後章去。若孟子诗书等，非读不可。盖它首尾自相应，全籍读，方见。”问：“伯羽尝觉固易蹉了。专看，则又易入於硬钻之弊，如何？”曰：“是不可钻。书不可进前一步看，只有退看。譬如以眼看物，欲得其大体邪正曲直，须是远看方定，若近看愈狭了，不看见。”“凡人谓以多事废读书，或曰气质不如人者，皆是不责志而已！若有志时，那问他事多？那问他气质不美？”曰：“事多、质不美者，此言虽若未是太过，然即此可见其无志，甘於自暴自弃，过孰大焉！真个做工夫人，便自不说此话。”
    蜚卿问：“致知後，须持养，方力行？”曰：“如是，则今日致知，明日持养，後日力行！只持养便是行。正心、诚意岂不是行？但行有远近，治国、平天下则行之远耳。”〔可学〕
    蜚卿问：“不知某之主一如何？”曰：“凡人须自知，如己吃饭，岂可问他人饥饱！”又问：“或於无事时，更有思量否？”曰：“无事时只是无事，更思个甚？然人无事时少，有事时多，才思便是有事。”蜚卿曰：“静时多为思虑纷扰。”曰：“此只为不主一，人心皆有此病。不如且将读书程课系缚此心，逐旋行去，到节目处自见功效浅深。大凡理只在人心中，不在外面。只为人役役於不可必之利名，故本原固有者，日加昏蔽，岂不可惜！”〔道夫〕
    蜚卿欲类仁说看。曰：“不必录。只识得一处，他处自然如破竹矣。”〔道夫〕
    先生谓蜚卿：“看公所疑，是看论语未子细。这读书，是要得义理通，不是要做赶课程模样。若一项未通，且就上思索教通透，方得。初间疑处，只管看来，自会通解。若便写在策上，心下便放却，於心下便无所得。某若有未通解处，自放心不得，朝朝日日，只觉有一事在这里。”〔贺孙〕
    蜚卿以书谒先生，有弃科举之说。先生曰：“今之士大夫应举干禄，以为仰事俯育之计，亦不能免。公生事如何？”曰：“粗可伏腊。”曰：“更须自酌量。”〔道夫〕
    蜚卿曰：“某欲谋於先生，屏弃科举，望断以一言。”曰：“此事在公自看如何，须是度自家可以仰事俯育。作文字，比之他人有可得之理否，亦须自思之。如人饥饱寒暖，须自知之，他人如何说得！”〔道夫〕
    蜚卿云：“某正为心不定，不事科举。”曰：“放得下否？。”曰：“欲放下。”曰：“才说‘欲’字，便不得，须除去‘欲’字。若要理会道理，忙又不得，亦不得懒。”〔骧〕
    “看今世学者病痛，皆在志不立。尝见学者不远千里来此讲学，将谓真以此为事。後来观之，往往只要做二三分人，识些道理便是。不是看他不破，不曾以此语之。夫人与天地并立为三，自家当思量，天如此高，地如此厚，自家一个七尺血气之躯，如何会并立为三？只为自家此性元善，同是一处出来。一出一入，若有若亡，元来固有之性不曾见得，则虽其人衣冠，其实与庶物不争多。伊川曰：‘学者为气所胜，习所夺，只可责志。’颜渊曰：‘仰之弥高，钻之弥坚，瞻之在前，忽焉在後！既竭吾才，如有所立卓尔。’在颜子分明见此物，须要做得。如人在战阵，雷鼓一鸣，不杀贼，则为贼所杀，又安得不向前！又如学者应举觅官，从早起来，念念在此，终被他做得。但移此心向学，何所不至？孔子曰‘吾十有五而志於学’至‘三十而立’以上，节节推去。五峰曰：‘为学在立志，立志在居敬’，此言甚佳。夫一阴一阳相对。志才立，则已在阳处立；虽时失脚入阴，然一觉悟，则又在於阳。今之学者皆曰：‘它是尧舜，我是众人，何以为尧舜？’为是言者，曾不如佛家善财童子曰：‘我已发菩提心，行何行而作佛？’渠却办作佛，自家却不办作尧舜。”某因问：“立志固是，然志何以立？”曰：“自端本立。以身而参天地，以匹夫而安天下，实有此理。”方伯谟问：“使齐王用孟子，还可以安天下否？”曰：“孟子分明往见齐王，以道可行。只是他计些小利害，爱些小便宜，一齐昏了。自家只立得大者定，其他物欲一齐走退。”又举中庸一段：“曰‘德性’，曰‘高明’，曰‘广大’，皆是元来底；‘问学’、‘中庸’、‘精微’，所以接续此也。”某问：“孔门弟子问仁、问智，皆从一事上做去。”曰：“只为他志已立，故求所以趋向之路。然孔门学者亦有志不立底，如宰予冉求是也。颜子固不待说，如‘子路有闻，未之能行，惟恐有闻’，岂不是有志？至如漆雕开曾点皆有志。孔子在陈，思鲁之狂士。狂士何足思？盖取其有志。得圣人而师之，皆足为君子。”以下训可学。（录云：“□录异。”见後训。）
    先生问：“昨日与吾友说立志一段，退後思得如何？”某曰：“因先生之言，子细思之，皆是实理。如平日见害人之事不为，见非义之财不取，皆是自然如此。”曰：“既自然如此，因何做尧舜不得？”某谓：“尽其心，则知其性。”曰：“此不是答策题，须是实见得。‘徐行後长者谓之弟’，须见得如何弟，是作得尧舜。”因语：“‘执德不弘，信道不笃，焉能为有？焉能为亡？’所谓天理人欲也。更将孟子答滕文公曹交问孟子章熟读。才见得此，甚省力。”
    问：“作事多始锐而终辍，莫是只为血气使？”曰：“虽说要义理之气，然血气亦不可无。孟子‘气，体之充’，但要以义理为主耳。”
    问：“讲学须当志其远者、大者。”曰：“固是。然细微处亦须研穷。若细微处不研穷，所谓远者、大者，只是揣作一头诡怪之语，果何益？须是知其大小，测其浅深，又别其轻重。”因问：“平时读书，因见先生说，乃知只得一模样耳。”曰：“模样亦未易得，恐只是识文句。”
    问：“反其性如何？”曰：“只吾友会道个反时，此便是天性；只就此充之，别无道理。滕文公才问孟子，孟子便‘道性善’。自今观之，岂不躐等？不知此乃是自家屋里物，有甚过当！既立得性了，则每事点检，视事之来，是者从之，非者违之。此下文甚长，且於根本上用工夫。既尚留此，便宜审观自见。”
    再见，请教。因问：“平日读书时似亦有所见，既释书则别是一般。又，每苦思虑纷扰，虽持敬亦未免弛慢，不知病谤安在？”曰：“此乃不求之於身，而专求之於书，固应如此。古人曰：‘为仁由己，而由人乎哉！’凡吾身日用之间，无非道，书则所以接凑此心耳。故必先求之於身，而後求之於书，则读书方有味。”又曰：“持敬而未免弛慢，是未尝敬也，须是无间断乃可。至如言思虑多，须是合思即思，不合思者不必思，则必不扰乱。”又问：“凡求之於心，须是主一？为或於事事求之？”曰：“凡事无非用心处，只如於孝则求其如何是孝，於弟则求其如何是弟。大抵见善则迁，有过则改。圣人千言万语，不出此一辙。须积习时久，游泳浸渍，如饮醇酒，其味愈长，始见其真是真非。若似是而非，似有而实未尝有，终自恍惚，然此最学者之大病。”又问：“读书宜以何为法？”曰：“须少看。凡读书须子细研穷讲究，不可放过。假如有五项议论，开策时须逐一为别白，求一定说。若他日再看，又须从头检阅，而後知前日之读书草略甚矣。近日学者读书，六经皆云通；及问之，则往往失对，只是当初读时绰过了。孟子曰‘仁在乎熟’，吾友更详思之。大抵古人读书，与今人异。如孔门学者於圣人，才问仁、问知，终身事业已在此。今人读书，仁义礼智总识，而却无落泊处，此不熟之故也。昔五峰於京师问龟山读书法，龟山云：‘先读论语。’五峰问：‘论语二十篇，以何为紧要？’龟山曰：‘事事紧要。’看此可见。”
    问：“可学禀性太急，数年来力於惩忿上做工夫，似减得分数。然遇事不知不觉忿暴，何从而去此病？”曰：“亦在乎熟耳。如小儿读书遍数多，自记得，此熟之验也。大抵禀赋得深，多少年月，一旦如何便尽打叠得！须是日夜惩戒之以至於熟，久当自去。”
    一日晚，同王春先生亲戚。魏才仲请见。问：“吾友年几何？”对云：“三十七。”曰：“已自过时。若於此因循，便因循了。昔人读书，二十四五时须已立得一门庭。”某因说：“平日亦有志於学。只是为贫奔走，虽勤读书，全无趋向。”曰：“读书须穷研道理。吾友日看论孟否？”对以常看。曰：“如何看？”曰：“日间只是看精义。”曰：“看精义，有利有害。若能因诸家之说以考圣人之意而得於吾心，则精义有益。若只鹘突绰过，如风过耳，虽百看何补！善看论孟者，只一部论孟自亦可，何必精义？”因举“学而时习之”问曰：“吾友何说？”某依常解云云。先生曰：“圣人下五个字，无一字虚。学然後时习之，不学则何习之有？所谓学者，不必前言往行，凡事上皆是学，如个人好，学其为人；个事好，学其为事。习之者，习其所学也。习之而熟，能无悦乎？近日学者多学而不习。”某又问：“‘学而不思则罔’，亦是此意？”曰：“且就本文理会。牵傍会合，最学者之病。”又问：“‘有朋自远方来’，何故乐？”对以得朋友而讲习，故乐。曰：“若是已得於己，何更待朋友？”再三请益。曰：“且自思之。”
    语次，因道：“某平日读个不识涂径，枉费心力。玫孟壬开喻，方知趋向。自此期早夜孜孜，无负教诲。”曰：“吾友既如此说，须与人作样子。第一，下工夫莫草略。研究一章义理已得，方别看一章。近日学者多缘草略过了，故下梢头亻赞无去处，一齐弃了。大凡看书粗，则心粗；看书细，则心细。若研穷不熟，得些义理，以为是亦得，以为非亦得。须是见得‘差之毫穑缪以千里’方可。”
    问：“昨日先生所问，退而以滕文公数章熟读。只如昨日所说四端，此便是真心，便是性善。今只是於天理人欲上判了，去得人欲，天理自明。自家家里事，岂有不向前？”先生曰：“然。未要论到人欲，人欲亦难去。只且自体认这个理，如何的见是性善？尧舜是可为？如何是仁？如何是义？若於此有见，要已自已不得。孟子曰：‘求则得之，舍则失之。’今学者求不见得，舍不见失，只是悠悠，今日待明日，明日又待後日。”语未毕，伯谟至。先生云：“美此言，子上却有许多说话，德粹无说，然皆是不勉力作工夫。谢上蔡於明道前举史书成文，明道曰：‘贤却会记得，可谓玩物丧志！’上蔡发汗。须是如此感动，方可。今只且於旧事如此过，岂是感发？须是不安，方是，所谓‘不能以一朝居’。”
    问德粹：“数日作何工夫？”曰：“读告子。”曰：“见得如何？”曰：“固是要见，亦当於事上见之。”曰：“行事上固要见，无事时亦合理会。如看古人书，或静坐，皆可以见。”又问某：“见得如何？”曰：“只是‘操舍’二字分判。”曰：“操舍固是，亦须先见其本。不然，方操而则存时，已舍而则亡矣。”又问：“前说‘有朋自远方来’，看见如何？”曰：“前日说不是。‘有朋自远方来’，乃是善可以及人；善可以及人，则合彼己为一，岂不乐？”先生曰：“此是可以及人？为或已及人？”曰：“惟其可以及人，所以能及人。”先生曰：“乐是可以及人而乐？是已及人而乐？”曰：“已及人而乐。”先生曰：“然。伊川说已尽，後来诸公多变其说，云朋友讲习。我若未有所得，谁肯自远方来？要之，此道天下公共，既已得於己，必须及於人。‘不知而不愠’，非君子成德不能。愠，非怒之谓。自君子以降，人不知己，亦不能无芥蒂於胸中。”
    先生问：“近日所见如何？”某对：“间断处颇知提撕。”曰：“更宜加意。”
    先生问：“近日如何？”曰：“颇觉心定。”“如何心定？”曰：“每常遇无事，却散漫；遇有事，则旋求此心。今却稍胜前。”曰：“读甚书？”曰：“读告子，昨读至‘夜气’之说，因觉病痛全在此心上。”曰：“亦未说至此，须是见得有踊跃之意，方可。”是日德粹又语小学。先生曰：“德粹毕竟昏弱。子上尚杂，更宜加意。”
    问：“人有刚果过於中，如何？”曰：“只为见彼善於此，刚果胜柔，故一向刚。周子曰：‘刚善为义，为直，为断，为严毅，为还蹋欢裎猛，为隘，为强梁。’须如此别，方可。”录云：“问：‘孙吉甫说，性刚未免有失，如何？’先生举通书云：‘刚善、刚恶。’‘固是刚比之暗弱之人为胜，然只是彼善於此而已。毕竟未是。’”问：“何以制之使归於善？”曰：“须於中求之。”问：“昨日承先生教诲矫激事，归而思之：务为长厚固不可。然程氏教人却云，当学颜子之浑厚。看近日之弊，莫只是真伪不同？”曰：“然。颜子却是浑厚，今人却是聂夹，大不同。且如当官，必审是非，明去就。今做事至於危处，却避祸，曰：‘吾为浑厚’，可乎？且如後汉诸贤与宦官为敌，既为冀州刺史，宦官亲戚在部内为害，安得不去之！安得谓之矫激！须是不做它官。故古人辞尊而居卑，辞富而居贫，居卑则不与权豪相抗，亦无甚职事。”符舜功云：“如陈氐趸鹿僦丧，是大要浑厚。”曰：“然。”某问：“如范滂之徒，太甚。”曰：“只是行其职。大抵义理所在，当为则为，无浑厚，无矫激，如此方可。”某又问：“李膺赦後杀人，莫不顺天理？”曰：“然。士不幸遇乱世，不必仕。如赵台卿乃於杜子宾夹壁中坐过数年，又如蔡邕，更无整身处。”
    问：“吾友昔从曾大卿游，於其议论云何？”曰：“曾先生静默少言，有一二言不及其躬行者。”曰：“曾卿齐家正身，不欺暗室，真难及！”
    郑子上因赴省经过，问左传数事。先生曰：“数年不见公，将谓有异问相发明，却问这般不紧要者，何益？人若能於大学语孟中庸四书穷究得通透，则经传中折莫甚大事，以其理推之，无有不晓者，况此末事！今若此，可谓是‘芰颂鹛沂鳎沿山摘醋梨’也！”〔友仁〕
    注鄂渚教官阙。先生曰：“某尝劝人，不如做县丞，随事犹可以及物。做教官没意思，说义理人不信，又须随分做课试，方是闹热。”以下训。
    问：“做何工夫？”对以未曾。曰：“若是做得工夫，有疑可问，便好商量。若未做工夫，只说得一个为学大端，他日又如何得商量？尝见一般朋友，见事便奋发要议论，胡乱将经书及古人作议论，看来是没意思。又有一般全不做功夫底，更没下手商量处。又不如彼胡乱做工夫，有可商议得。且如论古人，便是论错了，亦是曾考论古人事迹一过。他日与说得是，将从前错底改起，便有用。”
    问为学大端。曰：“且如士人应举，是要做官，故其功夫勇猛，念念不忘，竟能有成。若为学，须立个标准，我要如何为学？此志念念不忘，功夫自进。盖人以眇然之身，与天地并立而为三，常思我以血气之身，如何配得天地？且天地之所以与我者，色色周备，人自污坏了！”因举“万物皆备於我，反身而诚，乐莫大焉”一章。“今之为学，须是求复其初，求全天之所以与我者，始得。若要全天之所以与我者，便须以圣贤为标准，直做到圣贤地位，方是全得本来之物而不失。如此，则功夫自然勇猛。临事观书常有此意，自然接续。若无求复其初之志，无必为圣贤之心，只见因循荒废了。”因举“孟子道性善，言必称尧舜”一章，云：“‘道性善’，是说天之所以与我者，便以尧舜为样子。说人性善，皆可以为尧舜，便是立个标准了。下文引成<间见>颜渊公明仪之言，以明圣贤之可以必为。末後‘若药不瞑眩，厥疾不瘳’，最说得好。人要为圣贤，须是猛起服瞑眩之药相似，教他麻了一上了，及其定叠，病自退了。”又举颜子“仰之弥高”一段。又说：“人之为学，正如说恢复相似：且如东南亦自有许多财赋，许多兵甲，亻尽自好了，如何必要恢复？只为祖宗元有之物，须当复得；若不复得，终是不了。今人为学，彼善於此，随分做个好人，亦自足矣，何须必要做圣贤？只为天之所以与我者，不可不复得；若不复得，终是不了，所以须要讲论。学以圣贤为准，故问学须要复性命之本然，求造圣贤之极，方是学问。可学录云：“如寻常人说，且作三五分人，有甚不可？何必须早夜孳孳？只为自家元有一个性，甚是善，须是还其元物。不还元物，毕竟欠阙。此一事，乃圣人相传，立定一铁舂，移动不得。”然此是大端如此。其间读书，考古验今，工夫皆不可废。”因举“尊德性而道问学”一章。又云：“有一般人，只说天之所以与我者，都是光明纯粹好物；其後之所以不好者，人为有以害之。吾之为学，只是去其所以害此者而已。害此者尽去，则工夫便了。故其弊至於废学不读书，临事大纲虽好，而所见道理便有偏处。为学既知大端是欲复天之所与而必为圣贤，便以‘父子有亲，君臣有义，夫妇有别，长幼有序，朋友有信’，此五者为五个大舂相似，念念理会，便有工夫可做。所以大学‘在止於至善’，只云：‘为人君，止於仁；为人臣，止於敬；为人子，止於孝；为人父，止於慈；与国人交，止於信。’”
    “从前朋友来此，某将谓不远千里而来，须知个趣向了，只是随分为他说个为学大概去，看来都不得力，此某之罪。今日思之：学者须以立志为本。如昨日所说为学大端，在於求复性命之本然，求造圣贤之极致，须是便立志如此，便做去始得。若曰我之志只是要做个好人，识些道理便休，宜乎工夫不进，日夕渐渐消靡。今须思量天之所以与我者，必须是光明正大，必不应只如此而止，就自家性分上亻尽做得去，不到圣贤地位不休。如此立志，自是歇不住，自是亻尽有工夫可做。如颜子之‘欲罢不能’，如小人之‘孳孳为利’，念念自不忘。若不立志，终不得力。”因举程子云：“学者为气所胜，习所夺，只可责志。”又举云：“‘立志以定其本，居敬以持其志’，此是五峰议论好处。”又举“士尚志。何谓尚志？曰：‘仁义而已矣。’”又举“舜为法於天下，可传於後世，我犹未免为乡人也，是则可忧也。忧之如何？如舜而已矣”。又举“三军可夺帅，匹夫不可夺志也”。“如孔门亦有不能立志者，如冉求‘非不说子之道，力不足也’，是也。所以其後志於聚敛，无足怪”。
    又曰：“要知天之与我者，只如孟子说：‘无恻隐之心，非人也；无羞恶之心，非人也；无是非之心，非人也；无辞逊之心，非人也。’今人非无恻隐、羞恶、是非、辞逊发见处，只是不省察了。若於日用间试省察此四端者，分明迸趱出来，就此便操存涵养将去，便是下手处。只为从前不省察了，此端才见，又被物欲汨了。所以秉彝不可磨灭处虽在，而终不能光明正大，如其本然。”
    试思人以眇然之身，可以赞天地之化育；以常人而可以为圣贤；以四端之微，而充之可以保四海；是如何而致？若分明见此，志自立，工夫自住不得。
    “昨日所说为学大端在於立志必为圣贤，曾看得‘人皆可以为尧舜’道理分明否？又见得我可以为尧舜而不为，其患安在？固是孟子说‘性善’、‘徐行後长’之类。然今人四端非不时时发见，非不能徐行，何故不能为尧舜？且子细看。若见得此分明，其志自立，其工夫自不可已。”因举“执德不弘，信道不笃，焉能为有！焉能为亡”！谓：“不弘不笃，不当得一个人数，无能为轻重。”
    须常常自问：人人之性善，而己之性却不见其善；“人皆可以为尧舜”，而己之身即未见其所以为尧舜者，何故？常常自问，知所愧耻，则勇厉奋发，而志立矣。更将孟子告子篇反复读之，“指不若人”之类数段，可以助人兴发必为之志。
    问所观书。以读告子篇对。曰：“古人‘兴於诗’，‘诗可以兴。’又曰：‘虽无文王，犹兴。’人须要奋发兴起必为之心，为学方有端绪。古人以诗吟咏起发善心，今既不能晓古诗，某以为告子篇诸段，读之可以兴发人善心者，故劝人读之。且如‘义理之悦我心，犹刍豢之悦我口’，读此句，须知义理可以悦我心否？果如刍豢悦口否？方是得。”谓：“理义悦心，亦是临事见得此事合理义，自然悦怿。”曰：“今则终日无事，不成便废了理义！便无悦处！如读古人书，见其事合理义。思量古人行事，与吾今所思虑欲为之事，才见得合理义，则自悦；才见不合理义，自有羞愧愤闷之心。不须一一临事时看。”
    问：“昨日卧悻分泻嗡为？”曰：“归时日已暮，不曾观书，静坐而已。”先生举横渠“六有”说：“‘言有法，动有教，昼有为，宵有得，息有养，瞬有存’，以为虽静坐，亦有所存主始得。不然，兀兀而已。”可学录云：“先生问德粹：‘夜间在分凶骱喂し颍俊德粹云云。先生曰：‘横渠云：“言有教，动有法，昼有为，宵有得，息有养，瞬有存。”此语极好。君子“终日乾乾”，不可食息闲，亦不必终日读书，或静坐存养，亦是。天地之生物以四时运动。春生夏长，固是不息；及至秋冬凋落，亦只是藏於其中，故明年复生。若使至秋冬已绝，则来春无缘复有生意。学者常唤令此心不死，则日有进。’”
    德粹问：“在四明守官，要顾义理。才到利害重处，则顾忌，只是拌一去，如何？”先生曰：“无他，只是志不立，却随利害走了。”〔可学〕
    问德粹：“此心动时应物，不动时如何？”曰：“只是散漫。”曰：“便是错了。自家一个心却令成两端！须是检点他。”〔可学〕
    “人在官，固当理会官事。然做得官好，只是使人道是一好官人。须讲学立大本，则有源流。若只要人道是好官人，今日做得一件，明日又做一件，却穷了。”德粹云：“初到明州，问为学於沈叔晦。叔晦曰：‘若要读书，且於婺源山中坐；既在四明，且理会官事。’”先生曰：“县尉既做了四年，滕德粹元不曾理会。”〔可学〕
    诲力行云：“若有人云孔孟天资不可及，便知此人自暴自弃，万劫千生无缘见道！所谓‘九万里则风斯下’。”以下训力行。
    “讲学切忌研究一事未得，又且放过别求一事。如此，则有甚了期？须是逐件打结，久久通贯。”力行退读先生“格物”之说，见李先生所以教先生有此意。
    力行连日荷教。府判张丈退谓力行曰：“士康酱蒜盼迨日，备见先生接待学者多矣，不过诱之掖之，未见如待吾友著气用力，痛下钳钅追如此。以九分欲打炼成器，不得不知此意。”
    问：“事有最难底奈何。”曰：“亦有数等，或是外面阻遏做不得，或是里面纷乱处不去，亦有一种纷朗保及纤亳委曲微细处难处，全只在人自去理会。大概只是要见得道理分明，逐事上自有一个道理。易曰：‘探赜索隐。’赜处不是奥，是纷乱时；隐是隐奥也，全在探索上。纷乱是他自纷乱，我若有一定之见，安能纷乱得我！大凡一等事固不可避，避事不是工夫。又有一等人情底事，得遣退时且遣退，无时是了，不要搂揽。凡可以省得底事，省亦不妨，应接亦只是不奈何。有合当住不得底事，此却要思量处置，里面都自有个理。”或谓：“人心纷扰时难把捉。”曰：“真个是难把持。不能得久，又被事物及闲思虑引将去。孟子‘牛山之木’一章，最要看‘操之则存，舍之则亡’。”或又谓：“把持不能久，胜物欲不去。”曰：“这个不干别人事。虽是难，亦是自著力把持，常惺惺，不要放倒。觉得物欲来，便著紧不要随他去。这个须是自家理会。若说把持不得，胜他不去，是自坏了，更说甚‘为仁由己，而由人乎哉’！”又曰：“把心不定，喜怒忧惧四者皆足以动心。”因问：“忧患恐惧，恐四字似一般？”曰：“不同。恐惧是目下逼来得紧底，使人恐惧失措；忧患是思虑，预防那将来有大祸福利害底事。此不同。”又问：“忿忄雍美郑乃在我之事，可以勉强不做。如忧患恐惧，乃是外面来底，不由自家。”曰：“都不得。便是外面来底，须是自家有个道理措置得下。恐惧忧患，只是徒然。事来亦合当思虑不妨，但只管累其本心，也不济得事。孔子畏匡人，文王囚桌铮死生在前了，圣人元不动心，处之恬然。只看此，便是要见得道理分明，自然无此患。所以圣人教人致知、格物，考究一个道理。自此以上，诚意、正心皆相连上去也。”以下训明作。
    凡日用工夫，须是自做吃紧把捉。见得不是处，便不要做，勿徇他去。所说事有善者可从，又有不善者间之，依旧从不善处去；所思量事忽为别思量勾引将去，皆是自家不曾把捉得住，不干别人事。须是自把持，不被他引去方是。颜子问仁，孔子答许多话，其末却云：“为仁由己，而由人乎哉！”看来不消此二句亦得。然许多话，不是自己著力做，又如何得？明知不善又去做，看来只是知得不亲切。若真个知得，定不肯做。正如人说饮食过度伤生，此固众所共知，然不是真知。偶一日饮食过度为害，则明日决不分外饮食；此真知其伤，遂不复再为也。把捉之说，固是自用著力，然又以枯槁无滋味，卒急不易著力。须平日多读书，讲明道理，以涵养灌培，使此心常与理相入，久後自熟，方见得力处。且如读书，便今日看得一二段，来日看三五段，殊未有紧要。须是磨以岁月，读得多，自然有用处。且约而言之：论孟固当读，六经亦当读，史书又不可不读。讲究得多，便自然熟。但始初须大段著力穷究，理会教道理通彻。不过一二番稍难，向後也只是以此理推去，更不艰辛，可以触类而长。正如入仕之初看公案，初看时自是未相谙，较难理会。须著些心力，如法考究。若如此看得三五项了，自然便熟；向後看时，更不似初间难，亦可类推也。又如人要知得轻重，须用称方得。有拈弄得熟底，只把在手上，便知是若干斤两，更不用称。此无他，只是熟。今日也拈弄，明日也拈弄，久久自熟。也如百工技艺做得精者，亦是熟後便精。孟子曰：“夫仁，亦在乎熟之而已。”所以贵乎熟者，只是要得此心与义理相亲。苟义理与自家相近，则非理之事，自然相远。思虑多走作，亦只是不熟，熟後自无。又如说做事偶合於理则心安，或差时则馁，此固是可见得本然之理，所以差时便觉不安。然又有做得不是处，不知觉悟。须是常惺惺省察，不要放过。据某看，学问之道，只是眼前日用底便是，初无深远玄妙。
    “大凡学问不可只理会一端。圣贤千言万语，看得虽似纷扰，然却都是这一个道理。而今只就紧要处做固好，然别个也须一一理会，凑得这一个道理都一般，方得。天下事硬就一个做，终是做不成。如庄子说：‘风之积也不厚，则其负大翼也无力。’须是理会得多，方始衬簟得起。且如‘笾豆之事则有司存’，非是说笾豆之事置之度外，不用理会。‘动容貌’三句，亦只是三句是自家紧要合做底，笾豆是付与有司做底，其事为轻。而今只理会三句，笾豆之事都不理会，万一被有司唤笾做豆，若不曾晓得，便被他瞒。又如田子方说‘君明乐官，不明乐音’，他说得不是。若不明得音，如何明得官？次第被他易宫为商，也得！所以中庸先说个‘博学之’，孟子曰：‘博学而详说之。’且看孔子虽曰生知，事事去问人，若问礼、问丧於老聃之类甚多。只如官名不晓得，莫也无害，圣人亦汲汲去问郯子。盖是我不识底，须是去问人，始得。”因说：“南轩洙泗言仁，编得亦未是。圣人说仁处固是仁，然不说处不成非仁！天下只有个道理，圣人说许多说话，都要理会。岂可只去理会说仁处，不说仁处便掉了不管！子思做中庸，大段周密不易，他思量如是。‘德性’五句，须是许多句方该得尽，然第一句为主。‘致广大、极高明、温故、敦厚’，此上一截是‘尊德性’事；如‘道中庸、尽精微、知新、崇礼’，此下一截是‘道问学’事。都要得纤悉具备，无细不尽，如何只理会一件？”或问知新之理。曰：“新是故中之事，故是旧时底，温起来以‘尊德性’；然後就里面讨得新意，乃为‘道问学’。”
    一日因论读大学，答以每为念虑搅扰，颇妨工夫。曰：“只是不敬。敬是常惺惺底法，以敬为主，则百事皆从此做去。今人都不理会我底，自不知心所在，都要理会他事，又要齐家、治国、平天下。心者，身之主也。撑船须用篙，吃饭须用匙。不理会心，是不用篙，不使匙之谓也。摄心只是敬。才敬，看做甚么事，登山亦只这个心，入水亦只这个心。”训{与心}。
    与立同问：“常苦志气怯弱，恐惧太过，心下常若有事，少悦豫底意思，不知此病痛是如何？”曰：“试思自家是有事？是无事？”曰：“本无事，自觉得如此。”曰：“若是无事，便是无事，又恐惧个甚？只是见理不彻後如此。若见得理彻，自然心下无事。然此亦是心病。”因举遗书捉虎及满室置尖物事。又曰：“且如今人害洁净病，那里有洁净病？只是疑病，疑後便如此。不知在君父之前，还如此得否？”黻又因论气质各有病痛不同。曰：“才明理後，气质自然变化，病痛都自不见了。”以下训与立黻。
    先生诲与立等曰：“为学之道无他，只是要理会得目前许多道理。世间事无大无小，皆有道理。如中庸所谓‘率性之谓道’，也只是这个道理；‘道不可须臾离’，也只是这个道理。见得是自家合当做底便做将去，不当做底断不可做，只是如此。”又曰：“为学无许多事，只是要持守心身，研究道理，分别得是非善恶，直是‘如好好色，如恶恶臭’。到这里方是踏著实地，自住不得。”又曰：“经书中所言只是这一个道理，都重三叠四说在里，只是许多头面出来。如语孟所载也只是这许多话。一个圣贤出来说一番了，一个圣贤又出来从头说一番。如书中尧之所说，也只是这个；舜之所说，也只是这个；以至於禹汤文武所说，也只是这个。又如诗中周公所赞颂文武之盛德，亦只是这个；便若桀纣之所以危亡，亦只是反了这个道理。若使别撰得出来，古人须自撰了。惟其撰不得，所以只共这个道理。”又曰：“读书须是件件读，理会了一件，方可换一件。这一件理会得通彻是当了，则终身更不用再理会，後来只须把出来温寻涵泳便了。若不与逐件理会，则虽读到老，依旧是生底，又却如不曾读一般，济甚事！如吃饭，不成一日都要吃得尽！须与分做三顿吃，只恁地顿顿吃去，知一生吃了多少饭！读书亦如此。”黻因说：“学者先立心志为难。”曰：“也无许多事，只是一个敬。彻上彻下，只是这个道理。到得刚健，便自然胜得许多物欲之私。”温公谓：“人以为如制悍马，如慌淌之难也。静而思之，在我而已。如转户枢，何难之有？”
    黻问：“‘思无邪’，固要得如此，不知如何能得如此？”曰：“但邪者自莫思，便了。”又问：“且如持敬，岂不欲纯一於敬？然自有不敬之念固欲与己相反，愈制则愈甚。或谓只自持敬，虽念虑妄发，莫管他，久将自定，还如此得否？”曰：“要之，邪正本不对立，但恐自家胸中无个主。若有主，且自不能入。”又问：“不敬之念非出於本心。如忿欲之萌，学者固当自克，虽圣贤亦无如之何。至於思虑妄发，欲制之而不能。”曰：“才觉恁地，自家便挈起了，但莫先去防他。然此只是自家见理不透，做主不定，所以如此。大学曰：‘物格而後知至，知至而後意诚。’才意诚，则自然无此病。”
    拜先生讫，坐定。先生云：“文振近看得文字较细，须用常提掇起得惺惺，不要昏晦。若昏晦。则不敬莫大焉。才昏晦时，少间一事来，一齐被私意牵将去，做主不得。须用认取那个是身？那个是心？卓然在目前，便做得身主。少间事物来，逐一区处得当。”以下训南升。
    又云：“看文字须以郑文振为法，理会得便说出，待某看甚处未是，理会未得，便问。”又云：“渠今退去，心中却无疑也。”
    先生曰：“文振近来看得须容易了。”南升曰：“不敢容易看。但见先生集注字字著实，故易得分明。”先生曰：“潘兄郑兄要看文字，可明日且同文振从後段看起，将来却补前面。廖兄亦可从此看起。”谓潘立之郑神童廖晋卿也。
    “朋友多是方理会得文字好，又归去。”似指植言。又云：“郑文振能平心看文字，看得平正周匝，只无甚精神。如立之，则有说得到处。如文振，无甚卓然到处，亦无甚不到处。”〔植〕
    先生问倪：“已前做甚工夫？”曰：“只是理会举业。”曰：“须有功夫。”曰：“只是习春秋。”又问：“更做甚工夫？”曰：“曾涉猎看先生语孟精义。”曰：“近来作春秋义，穿凿殊甚。如绍兴以前，只是讳言攘夷复雠事，专要说和戎，却不至如此穿凿。某那时亦自说春秋不可做，而今穿凿尤甚。”倪曰：“缘是主司出题目，多是将不相属处出，致举子不得不如此。”曰：“却是引得他如此。”又曰：“向来沈司业曾有申请，令主司不得断章出题，後来少变。”曰：“向在南康日，教官出题不是，也不免将他申请下郡学，令不得如此。近来省试，如书题，依前如此。”又曰：“看来不要作春秋义，可别治甚经。”以下训倪。时举云：“问游和之：‘曾看甚文字？’曰：‘某以春秋应举，粗用力於此经，似不免有科第之心，故不知理义之要。’曰：‘春秋难治，做出经义，往往都非经旨。某见绍兴初治春秋者，经义中只避数项说话，如复仇讨贼之类而已。如今却不然，往往所避者多，更不复依傍春秋经意说，只自做一种说话，知他是说甚么！大凡科举之事，士子固未能免，然只要识得轻重。若放那一头重，这一头轻，是不足道。然两头轻重一般，也只不得，便一心在这里，一心在那里，於本身易得悠悠。须是教令这头重，那头轻，方好。孟子云：“今之人，修其天爵，以要人爵。”凡要人爵者，固是也理会天爵。然以要人爵而为之，则所修者皆非切己之学。’”
    问倪“未识下手工夫”。曰：“举业与这个道理，一似个藏子。做举业，只见那一边。若将此心推转看这一边，极易。孟子云：‘古人修其天爵，而人爵从之；今人修其天爵，以要人爵。’”又将起扇子云：“公只是将那头放重，这头放轻了，便得。若两头平，也不得。”
    倪求下手工夫。曰：“只是要收敛此心，莫要走作，走作便是不敬，须要持敬。尧是古今第一个人，书说尧，劈头便云‘钦明文思’，钦，便是敬。”问：“敬如何持？”曰：“只是要莫走作。若看见外面风吹草动，去看觑他，那得许多心去应他？便也不是收敛。”问：“莫是‘主一之谓敬’？”曰：“主一是敬表德，只是要收敛。处宗庙只是敬，处朝廷只是严，处闺门只是和，便是持敬。”时举闻同。见後。
    倪曰：“自幼既失小学之序，愿授大学。”曰：“授大学甚好，也须把小学书看，只消旬日功夫。”
    “诸公固皆有志於学，然持敬工夫大段欠在。若不知此，何以为进学之本！程先生云：‘涵养须用敬；进学则在致知。’此最切要。”和之问：“不知敬如何持？”曰：“只是要收敛此心，莫令走失便是。今人精神自不曾定，读书安得精专！凡看山看水，风惊草动，此心便自走失，视听便自眩惑。此何以为学？诸公切宜免此！”〔时举〕
    紧切详密。以下训至。
    书云：“千万更加勉力，就日用实事上提撕，勿令昏纵为佳！”
    至自谓：“从来於喜怒哀乐之发，虽未敢自谓中节，自觉亦无甚过差。”曰：“若不穷理，则喜怒哀乐之发，便有过差处也不觉，所以贵於穷理。”
    书云：“日用之间，常切操存；读书穷理，亦无废惰，久久当自觉有得力处。”
    又书云：“要须反己深自体察，有个火急痛切处，方是入得门户。若只如此悠悠，定是闲过日月。向後无得力处，莫相怪也。”三书文集未载。
    杨子顺杨至之赵唐卿辞归请教。先生曰：“学不是读书，然不读书，又不知所以为学之道。圣贤教人，只是要诚意、正心、修身、齐家、治国、平天下。所谓学者，学此而已。若不读书，便不知如何而能修身，如何而能齐家、治国。圣贤之书说修身处，便如此；说齐家、治国处，便如此。节节在那上，自家都要去理会，一一排定在这里；来，便应将去。”〔淳〕
    杨问：“某多被思虑纷扰，思这事，又虑做那一事去。虽知得了，自是难止。”曰：“既知不是，便当绝断，更何必问！”〔取
    至之少精深，蜚之少宽心，二病正相反。〔道夫〕
    植再举曾子“忠恕一贯”及子贡“闻一知二”章。曰：“大概也是如此。更须依曾子逐事经历做过，方知其味。”先生继问或人：“理会得所举忠恕否？”陈因问集注中举程子第一段。先生曰：“明道说此一段甚好，非程子不能道得到。自‘忠恕一以贯之’以後说忠恕，至‘达道也’住，乃说‘一以贯之’之忠恕。其曰‘此与违道不远异者，动以天尔’，何也？盖此数句乃动以天尔。如‘推己及人，违道不远’，则动以人尔。”又问：“如此，则有学者之忠恕？”曰：“圣人不消言恕，故集注中云，借学者之事而言。”以下训植。
    植举“仁者，爱之理，心之德”，纟由绎说过。曰：“大概是如此，而今只是做仁工夫。”植因问：“颜子‘博文约礼’，是循环工夫否？”曰：“不必说循环。如左脚行得一步了，右脚方行得一步；右脚既行得一步，左脚又行得一步。此头得力，那头又长；那头既得力，此头又长，所以欲罢而不能。所谓‘欲罢不能’者，是它先见得透彻，所以复乎天理，欲罢不能。如颜子教他复天理，他便不能自已；教他徇人欲，便没举止了。盖惟是见得通透，方无间断。不然，安得不间断！”
    过见先生。越数日，问曰：“思得为学之要，只在主敬以存心，格物以观当然之理。”曰：“主敬以存心，却是。下句当云：‘格物所以明此心。’”以下训过。
    先生教过为学不可粗浅，因以橘子譬云：“皮内有肉，肉内有子，子内有仁。”又云：“譬如埽地，不可只埽面前，如椅子之下及角头背处，亦须埽著。”
    先生语过以为学须要专一用功，不可杂乱，因举异教数语云：“用志不分，乃凝於神。置之一处，无事不办。”
    谓林正卿曰：“理会这个，且理会这个，莫引证见，相将都理会不得。理会‘刚而塞’，且理会这一个‘刚’字，莫要理会‘沉潜刚克’。各自不同。”〔节〕训学蒙。
    问思虑纷扰。曰：“公不思虑时，不识个心是何物。须是思虑时，知道这心如此纷扰，渐渐见得，却有下工夫处。”以下训赐。
    问：“存心多被物欲夺了。”曰：“不须如此说，且自体认自家心是甚物？自家既不曾识得个心，而今都说未得。才识得，不须操而自存；如水火相济，自不相离。圣贤说得极分明。夫子说了，孟子恐後世不识，又说向里，後之学者依旧不把做事，更说甚闲话。孟子四端处，亻尽有可玩索。”
    问：“每日暇时，略静坐以养心，但觉意自然纷起，要静越不静。”曰：“程子谓：‘心自是活底物事，如何窒定教他不思？只是不可胡乱思。’才著个要静底意思，便是添了多少思虑。且不要恁地拘迫他，须自有宁息时。”又曰：“要静，便是先获，便是助长，便是正。”以下训胡泳。
    问：“程子教人，每於己分上提撕，然後有以见流行之妙。正如先生昨日答语中谓‘理会得其性情之德，体用分别，各是何面目’一段一般。”曰：“是如此。”问：“人之手动足履，须还是都觉得始得。看来不是处，都是心不在後，挫过了。”曰：“须是见得他合当是恁地。”问：“‘立则见其参於前，在舆则见其倚於衡’，只是熟後自然见得否？”曰：“也只是随处见得那忠信笃敬是合当如此。”又问：“旧见敬斋箴中云：‘择地而蹈，折旋蚁封。’遂欲如行步时，要步步觉得他移动。要之无此道理，只是常常提撕。”曰：“这个病痛，须一一识得，方得。且如事父母，方在那奉养时，又自著注脚解说道，这个是孝；如事兄长，方在那顺承时，又自著注脚解说道，这个是弟，便是两个了。”问：“只是如事父母，当劳苦有倦心之际，却须自省觉说这个是当然。”曰：“是如此。”
    伯量问：“南轩所谓‘敬者通贯动静内外而言’，泳尝验之，反见得静时工夫少，动时工夫多，少间随事逐物去了。”曰：“随事逐物，也莫管他。有事来时，须著应他，也只得随他去，只是事过了，自家依旧来这里坐，所谓‘动亦敬，静亦敬’也。”又问：“但恐静时工夫少，动时易得挠乱耳。”曰：“如何去讨静得！有事时须著应。且如早间起来，有许多事，不成说事多挠乱人，我且去静坐。不是如此。无事时固是敬，有事时敬便在事上。且如早间人客来相见，自家须著接它；接它时，敬便在交接处。少间又有人客来，自家又用接它。若自朝至暮，人客来不已，自家须尽著接它，不成不接它，无此理。接它时，敬便随著在这里。人客去後，敬亦是如此。若厌人客多了心烦，此却是自挠乱其心，非所谓敬也。所以程子说：‘学问到专一时方好。’盖专一，则有事无事皆是如此。程子答或人之问，说一大片，末梢只有这一句是紧要处。”又曰：“不可有厌烦好静之心。人在世上，无无事底时节。要无事时，除是死也。随事来，便著应他。有事无事，自家之敬元未尝间断也。若事至面前，自家却自主静，顽然不应，便是心死矣！”〔亻选
    寿昌问：“鸢飞鱼跃，何故仁便在其中？”先生良久微笑曰：“公好说禅，这个亦略似禅，试将禅来说看。”寿昌对：“不敢。”曰：“莫是‘阍谇嗵焖在瓶’么？”寿昌又不敢对。曰：“不妨试说看。”曰：“渠今正是我，我且不是渠。”曰：“何不道我今正是渠？”既而又曰：“须将中庸其馀处一一理会，令教子细。到这个田地时，只恁地轻轻拈掇过，便自然理会得，更无所疑，亦不著问人。”训寿昌。
    先生顾寿昌曰：“子好说禅，禅则未必是。然其所趣向，犹以为此是透脱生死底等事。其见识犹高於世俗之人，纷纷然抱头聚议，不知是照证个甚底事！”
    先生曰：“子所谓‘贤者过之也’。夫过犹不及，然其玩心於高明，犹贤於一等辈。”因问：“子游庐山，尝闻人说一周宣环瘢俊笔俨对以闻之，今见有一子颐字龟父者在。先生曰：“周宣挥幸谎约好：‘朝廷若要恢复中原，须要罢三十年科举，始得！’”
    先生问寿昌：“近日教浩读甚书？”寿昌对以方伯谟教他午前即理论语，仍听讲，晓些义理；午後即念些苏文之类，庶学作时文。先生笑曰：“早间一服木附汤，午後又一服清凉散。”复正色云：“只教读诗书便好。”
    先生问寿昌：“子好说禅，何不试说一上？”寿昌曰：“明眼人难谩。”先生曰：“我则异於是，越明眼底，越当面谩他。”
    先生问寿昌：“子见疏山，有何所得？”对曰：“那个且拈归一壁去。”曰：“是会了拈归一壁？是不会了拈归一壁？”寿昌欲对云：“总在里许。”然当时不曾敢应。会先生为寿昌题手中扇云：“长忆江南三月里，鹧鸪啼处百花香。”执笔视寿昌曰：“会么？会也不会？”寿昌对曰：“总在里许。”
    先生奉天子命，就国於潭，道过临江。长孺自吉水山间越境迎见。某四拜，先生受半答半。跪进蜃樱略云：“窃观圣贤之间，惟两答问最亲切极至：‘子路曾皙冉有公西华侍坐。子曰：“居则曰，不吾知也。如或知尔，则何以哉？”’子路以使勇对，冉有以足民对，子华以小相对。三子者，夫子皆未所领许也。独曾点下一转语：‘“异乎三子者之撰。莫春者，春服既成，冠者五六人，童子六七人，浴跻剩风乎舞雩，咏而归。”夫子喟然叹曰：“吾与点也！”’此是一问答。‘子贡问：“有一言而可以终身行之者乎？”子曰：“其恕酰　薄此是一问答。是故善答莫如点，善问者莫如赐。长孺懵不知道，先生若曰：‘如或知尔，则何以哉？’长孺未有以对也。长孺狂妄，将有请问於先生曰：“有一言而可以终身行之者乎？’先生推先圣之心，慰学者之望，不孤长孺所以委身受教之诚，赐金声玉振之音。”先生阅蜃樱笑曰：“恁地却不得。子贡问夫子：‘有一言而可以终身行之者乎？’子曰：‘其恕酰　此只是就子贡身上与他一个‘恕’字。若其他学者要学圣人，煞有事件，如何将一个字包括得尽！”问曰：“先生云：‘一个字包不尽，极是。但大道茫茫，何处下手？须有一个切要可以用功夫处。”先生乃举中庸“大哉圣人之道”至“敦厚以崇礼”一章。诵讫，遂言曰：“尊德性，道问学；致广大，尽精微；极高明，道中庸；温故，知新；敦厚，崇礼’，只从此下功夫理会。”曰：“何者是德性？何者是问学？”曰：“不过是‘居处恭，执事敬’，‘言忠信，行笃敬’之类，都是德性。至於问学，却煞阔，条项甚多。事事物物皆是问学，无穷无尽。”曰：“德性却如何尊？问学却如何道？”曰：“将这德性做一件重事，莫轻忽他，只此是尊。”时先生手中持一扇，因举扇而言：“且如这一柄扇，自家不会做，去问人扇如何做。人教之以如何做，如何做，既听得了，须是去做这扇，便得。如此，方是道问学。若只问得去，却掉下不去做，如此，便不是道问学。”曰：“如先生之言，‘道’字莫只是训‘行’否？”先生颔之，而曰：“自‘尊德性’而下，虽是五句，却是一句总四句；虽是十件，却两件统八件。”“如何是一句总四句？”曰：“‘尊德性，道问学’，这一句为主，都总得‘致广大，尽精微；极高明，道中庸；温故，知新；敦厚，崇礼’，四句。”问：“如何是两件统八件？不知分别那个四件属‘尊德性’？那个四件属‘道问学’？”曰：“‘致广大，尽精微；极高明，道中庸’，这四件属尊德性。‘温故，知新；敦厚，崇礼’，这四件属道问学。”按：章句：“‘尊德性，所以存心’，致广大，极高明，温故，敦厚，皆存心之属也。‘道问学所以致知’，尽精微，道中庸，知新，崇礼，皆致知之属也。”此录盖误。问：“如何‘致广大’？如何‘尽精微’？”曰：“自家须要做圣贤事业，到圣贤地位，这是‘致广大’。然须是从埽洒应对进退间，色色留意，方得，这是‘尽精微’。”问：“如何‘极高明’？如何‘道中庸’？”曰：“此身与天地并，这是‘极高明’。若只说却不踏实地，无渐进处，亦只是胡说。也须是自家周旋委曲於规矩准绳之中，到俯仰无愧怍处始得，这是‘道中庸’。”问：“如何‘温故’？如何‘知新’？”曰：“譬如读论语，今日读这一段，所得是如此；明日再读这一段，所得又如此。两日之间所读同，而所得不同，这便是‘温故知新’。”问：“如何‘敦厚’？如何‘崇礼’？”曰：“若只是恁地敦厚，却块然无用。也须是见之运量酬酢，施为注措之间，发挥出来始得。”长孺谢云：“教诲亲切明白，後学便可下工夫。”先生又讽诵“大哉圣人之道！洋洋乎发育万物，峻极于天。优优大哉！礼仪三百，威仪三千，待其人然後行。故曰：‘苟不至德，至道不凝焉。’”等数语而赞之曰：“这全在人。且如‘发育万物，峻极于天！礼仪三百，威仪三千’，甚次第大事，只是一个人做了。然而下面又特地拈出，谓‘苟不至德，至道不凝焉’。结这两句，最为要切。须先了得‘礼仪三百，威仪三千’，然後到得‘发育万物，峻极于天’去处。这一个‘凝’字最紧。若不能凝，则更没些子属自家。须是凝时，方得。所谓‘至德’，便是‘礼仪三百，威仪三千’；所谓‘至道’，便是‘发育万物，峻极于天’，切须著力理会！”按章句，至德指其人，至道指“发育万物，峻极于天”与“礼仪三百，威仪三千”两节。此录亦误。长孺请曰：“愚陋恐不能尽记先生之言，不知先生可以书为一说如何？”先生笑曰：“某不立文字，寻常只是讲论。美此说，尽之矣。若吾友得之於心，推而行之，一向用工，亻尽有无限，何消某写出！若於心未契，纵使写在纸上，看来是甚么物事？吾友只在纸上寻讨，又济甚事！”长孺谢曰：“敢不自此探讨力行！”曰：“且著力勉之！勉之！”长孺起，先生留饭，置酒三行，燕语久之，饭罢辞去，退而记之。训长孺。
    因言异端之学，曰：“尝见先生答‘死而不亡’说，其间数句：‘大率禅学只是於自己精神魂魄上，认取一个有知觉之物，把持玩弄，至死不肯放舍。’可谓直截分晓。”曰：“何故只举此数句，其他平易处都不说？只是务要痛快说话，只此便是病处。初在临江，见来颍固已疑其有此，今见果然。”问：“平日自己不知病痛，今日得蒙点破，却望指教，如何医治？”曰：“大凡自家见得都是，也且做一半是，留取一半且做未是。万一果是，终久不会变著；万一未是，将久浃洽，自然贯通。不可才有所见，便就上面扭扌怼Ｈ缑献又小养气’一段，是学者先务。”问：“‘养气’一段，不知要紧在甚处？”曰：“从头至尾都要紧。”因指静香堂言：“今人说屋，只说栋梁要紧，不成其他椽桷事事都不要！”以下训琮。
    问：“程子之言，有传远之误者，愿先生一一与理会过。”曰：“今之所言，与程子异者亦多矣。”曰：“节目小者不必论。且如金一说，程子谓，此但是周公发於诚心，不问有此理无此理。如圣人自在天理上行，岂有无此理而圣人乃为之者！此等语恐误。”曰：“然则有此理乎？”曰：“详考金首尾，周公初不曾代武王死”，曰：“‘以旦代某之身’，却是如何？”曰：“武王有疾，周公恐是三后在天有所谴责，故以身代行事而请命焉耳。”先生举“予仁若考”以下至“无坠天之降宝命”，曰：“此一段却如何解？”曰：“如古注之说，恐待周公太薄。”曰：“今却要如何说？”曰：“窃详周公之意，盖谓尽其材艺於鬼神之事者，己所能也。己所能，则己所当任其责，非武王之责也。受命帝庭而敷佑四方，定尔子孙而使民祗畏，是则武王之所能。若今三后以鬼神之事责武王，是‘坠天之降宝命’也。”曰：“只务说得响快。前圣後贤都是恁地解说将来，如何一旦要改换他底？此非学者之先务。须於自家身己上理会，方是实学问。格物之学，须是穷见实理。今若於圣人分上不能实见，何以学圣人？”曰：“自己一个身心元不理会，却只管去议论别人不是，枉了工夫。”曰：“平日读至此有疑，愿求是正。”曰：“只缘自己处工夫少，所以别人处议论多。且理会自家应事接物处，与未应接时，此心如何。”曰：“昨日先生与诸人阄市乃担或谓存亡出入，皆是神明之妙；或谓存底入底亦不是。先生之说云：‘入而存者，道心也；出而亡者，人心也。’琮谓，通四句只是说人心。‘操之则存，舍之则亡’，於是‘出入无时，莫知其乡’。言其所以危者如此。若是道心，则湛然常存，不惟无出，亦自无入；不惟不舍，虽操亦无所用。”曰：“且道如何是人心？如何是道心？”曰：“心一也。方寸之间，人欲交杂，则谓之人心；纯然天理，则谓之道心。”曰：“人心，尧舜不能无；道心，桀纣不能无。盖人心不全是人欲，若全是人欲，则直是丧乱，岂止危而已哉！只饥食渴饮，目视耳听之类是也，易流故危。道心即恻隐、羞恶之心，其端甚微故也。”问：“‘惟精惟一’，不知学者工夫多在‘精’字上？或多在‘一’字上？”曰：“‘惟精惟一’，是一样说话。”曰：“琮意工夫合多在‘精’字上。”曰：“如何见得？”曰：“譬如射：艺精则一，不精则二三。”曰：“如何得精？”曰：“须从克己中来。若己私未克，则被粗底夹和在，何止二三？”曰：“‘精’字只是於缝脉上见得分明，‘一’字却是守处。”问：“如此，恐‘允执厥中’更无著力处？”曰：“是其效也。”
    或问：“今日挑讲，诸生所请何事？”曰：“萍乡一士人问性无复。其说虽未是，其意却可进。”因言：“‘克己复礼’，今人全不曾子细理会。”琮问：“克己铭一篇，如颜子分上，恐不必如此。”曰：“何故？”曰：“颜子‘不远复’，‘有不善未尝不知，知之未尝复行’，安用张皇如此？”曰：“又只是议论别人。”又曰：“此‘己’字未与物为对，只己意发处便自克了。”问：“是‘克家’之‘克’，非‘克敌’之‘克’也。”曰：“林三山亦有此说。大凡孔门为仁，言虽不同，用工处都一般。”又问：“如‘子贡问为仁。子曰：“工欲善其事，必先利其器。居是邦也，事其大夫之贤者，友其士之仁者。”’不知此言是筑底处？或尚有进步处？”曰：“如何？”曰：“事贤、友仁方是利其器处。”曰：“亦是如此。”
    “圣贤言语，只管将来玩弄，何益於己！”曰：“旧学生以论题商议，非敢推寻立论。”曰：“不问如此。只合下立脚不是，偏在语言上去，全无体察工夫，所以神气飞扬。且如仲方主张‘克己’之说只是治己，还曾如此自治否？仁之为器重，为道远，举莫能胜，行莫能至。果若以此自任，是大小大事！形神自是肃然，‘无有师保，如临父母’。曾子所谓‘战战兢兢，如临深渊，如履薄冰’！如此气象，何暇轻於立论！仲方此去，须觉识见只管迟钝，语言只管畏缩，方是自家进处。”琮起谢云：“先生教诲之言，可谓深中膏肓，如负芒刺！自惟病谤生於‘思而不学’，於是不养之气袭而乘之，‘徵於色，发於声’，而不自知也。孟子曰：‘持其志，毋暴其气。’琮虽不敏，请事斯语矣！”曰：“此意固然。志不立後，如何持得！”曰：“更愿指教。”曰：“‘大学之道，在明明德，在新民’，是立志处。”
    ●卷一百一十九・朱子十六
    ◎训门人七
    欲速之患终是有，如一念虑间便出来，如看书欲都了之意，是也。以下训方。
    方行屋柱边转，擦下柱上黑。见云：“若‘周旋中规，折旋中矩’，不到得如此。”大率多戒方欲速也。
    方云：“此去当自持重以矫轻。”先生曰：“旧亦尝戒释之以安重。”
    方云：“此去欲看论语，如何？”曰：“经皆好看，但有次第耳。”前此曾令方熟看礼记。
    临行请教。曰：“累日所讲，无非此道，但当勉之。”又曰：“持守可以自勉，惟穷理须讲论，此尤当勉。”又曰：“经书正须要读。如史书要见事变之血脉，不可不熟。”又曰：“持敬工夫，愈密愈精。”因曰：“自浮沉了二十年，只是说取去，今乃知当涵养。”
    包显道言：“杨子直论孟子‘四端’，也说得未是。”先生笑曰：“他旧曾去晁以道家作馆，晁教他校正辟孟子说，被以道之说入心後，因此与孟子不足。後来所以抵死要与他做头抵，这亦是拗。人才拗，便都不见正底道理。诸葛诚之尝言，孟子说‘性善’，说得来缓，不如说恶底较好。那说恶底，便使得人戒慎恐惧後方去为善。不知是怎生见得偏後，恁地跷蹊。尝见他执得一部吕不韦吕览到，道里面煞有道理，不知他见得是如何。晁以道在经筵讲论语毕，合当解孟子，他说要莫讲。高宗问他如何。曰：‘孟子与孔子之道不同，孔子尊王，孟子却教诸侯行王道。’由此遭论去国。他当时也是博学，负重名；但是而今将他几个蜃永纯矗却不可晓，不知是如何。李觏也要骂孟子。不知只管要与孟子做头抵做甚？你且拣个小底来骂，也得。”〔义刚〕
    包显道领生徒十四人来，四日皆无课程。先生令义刚问显道所以来故，於是次日皆依精舍规矩说论语。一生说“时习”章。先生曰：“只是熟，故说；到说时，自不肯休了。而今人所以恁地作辍者，只是未熟。‘以善及人，而信从者众’，此说地步阔。盖此道理天下所公共，我独晓之而人不晓得，也自闷。今‘有朋自远方来’，则从者众，故可乐。这个自是地位大段高了。‘人不知而不愠’，也是难。愠不是大段怒，但心里略有不平底意便是愠。此非得之深，养之厚，何以至此？”一生说“务本”章。先生曰：“‘君子务本，本立而道生’，这是掉开说。凡事若是务本时，道便自然生。此若拈定孝弟说，下面自不要这两句了。”又曰：“爱是仁之发，谓爱是仁，却不得。论性，则仁是孝弟之本。惟其有这仁，所以能孝弟。仁是根，孝弟是发出来底；仁是体，孝弟是用；仁是性，孝弟是仁里面事。某尝谓孟子论‘四端’处，说得最详尽，里面事事有，心、性、情都说尽。心是包得这两个物事。性是心之体，情是心之用；性是根，情是那芽子。恻隐、羞恶、辞逊、是非皆是情。恻隐是仁之发，谓恻隐是仁，却不得，所以说道是仁之端也。端，便是那端绪子。读书须是子细，‘思之弗得，弗措也；辨之弗明，弗措也’，如此方是。今江西人皆是要偷炎栽冢才读书，便要求个乐处，这便不是了。某说，若是读书寻到那苦涩处，方解有醒悟。康节从李挺之学数，而曰：‘但举其端，勿尽其言，容某思之。’它是怕人说尽了，这便是有志底人。”因言：“圣人漉得那天理似泥样熟。只看那一部周礼，无非是天理，纤悉不遗。”一生说“三省”章。先生曰：“忠是发於心而形於外；信也是心里发出来，但却是就事上说。而今人自谋时，思量得无不周尽；及为人谋，则只思量得五六分便了，这便是不忠。‘与朋友交’，非谓要安排去罔他为不信，只信口说出来，说得不合於理，便是不信。谋是主一事言，信是泛说。”一生说“敬事而信”章。先生曰：“大事小事皆要敬。圣人只是理会一个‘敬’字。若是敬时，方解信与爱人、节用、使民；若不敬，则其他都做不得。学而一篇皆是就本领上说。如治国，礼乐刑政，尚有多少事，而夫子却只说此五项者，此盖本领所在。”一生说“入孝出弟”章。先生曰：“夫子只是泛恁地说，说得较宽，子夏说得较力。他是说那诚处，‘贤贤易色’，是诚於好善；‘事父母能竭其力’，是诚於事亲；‘事君能致其身’，是诚於事君；‘与朋友交，言而有信’，是诚於交朋友。这说得都重，所以恁地说。他是要其终而言。道理也是恁地，但不合说得大力些。”义刚问：“‘贤贤易色’，如何在先？”曰：“是有那好善之心底，方能如此。”一生说“温良恭俭”章。先生曰：“夫子也不要求之於己而後得，也不只是有此五德。若说求之於己而後得，则圣人又无这般意思。这只是说圣人谨厚退让，不自以为圣贤，人自然乐告之。‘夫子之求之也’，此是反语。言夫子不曾求，不似其它人求後方得，这是就问者之言以成语，如‘吾闻以尧舜之道要汤，未闻以割烹也’。伊尹不是以尧舜之道去要汤是定，这只是表得不曾割烹耳。”一生说“颜子不愚”章。先生曰：“圣人便是一片赤骨立底天理，光明照耀，更无蔽障；颜子则是有一重皮了。但其他人则被这皮子包裹得厚，剥了一重又一重，不能得便见那里面物事；颜子则皮子甚薄，一剥便爆出来。夫子与他说，只是要与它剥这一重皮子。它缘是这皮子薄，所以一说便晓，更不要再三。如说与它‘克己复礼’，它更不问如何是克己，如何是复礼，它便晓得，但问其目如何而已。”以下训扬。〔义刚〕
    先生谓显道曰：“久不相见，不知年来做得甚工夫？”曰：“只据见成底书读。”夔孙录云：“包显道侍坐，先生方修书，语之曰：‘公辈逍遥快活，某便是被这事苦。’包曰云云。”先生曰：“圣贤已说过，何待更去理会他？但是不恁地，恁地都不济事。”次日又言：“昨夜睡不著，因思显道恁地说不得。若是恁地，便不是‘自强不息’底道理。人最是怕陷溺其心，而今显道辈便是以清虚寂灭陷溺其心，刘子澄辈便是以务求博杂夔孙录作“求多务博”。陷溺其心。‘周公思兼三王，以施四事。其有不合者，仰而思之，夜以继日；幸而得之，坐以待旦。’圣贤之心直是如此。”已而其生徒复说“孝弟为仁之本”。先生曰：“说得也都未是。”因命林子武说一过。既毕，先生曰：“仁是根，恻隐是根上发出底萌芽，亲亲、仁民、爱物，便是枝叶。”次日，先生亲下精舍，大会学者。夔孙录云：“显道请先生为诸生说书。”先生曰：“荷显道与诸生远来，某平日说底便是了，要特地说，又似无可说。而今与公乡里平日说不同处，只是争个读书与不读书，讲究义理与不讲究义理。如某便谓是须当先知得，方始行得。如孟子所谓讠皮、淫、邪、遁之辞，何与自家事？而自家必欲知之，何故？若是不知其病痛所自来，少间自家便落在里面去了。孔子曰：‘诗，可以兴，可以观，可以群，可以怨；迩之事父，远之事君，多识於鸟兽草木之名。’那上面六节，固是当理会；若鸟兽草木之名，何用自家知之？但是既为人，则於天地之间物理，须要都知得，方可。若头上髻子，便十日不梳後待如何？便一月不梳待如何？但须是用梳，方得。张子曰：‘书所以维持此心，一时放下，则一时德性有懈。’也是说得‘维持’字好。盖不读书，则此心便无用处。今但见得些子，便更不肯去穷究那许多道理，陷溺其心於清虚旷荡之地，却都不知，岂可如此！直卿与某相聚多年，平时看文字甚子细；数年在三山，也煞有益於朋友，今可为某说一遍。”直卿起辞。先生曰：“不必多让。”显道云：“可以只将昨日所说‘有子’章申之。”於是直卿略言此章之指，复历叙圣贤相传之心法。既毕，先生曰：“仁便是本，仁更无本了。若说孝弟是仁之本，则是头上安头，以脚为头，伊川所以将‘为’字属‘行’字读。盖孝弟是仁里面发出来底。‘性中只有个仁义礼智，何尝有个孝弟来？’它所以恁地说时，缘是这四者是本，发出来却有许多事；千条万绪，皆只是从这四个物事里面发出来。如爱，便是仁之发，才发出这爱来时，便事事有：第一是爱亲，其次爱兄弟，其次爱亲戚，爱故旧，推而至於仁民，皆是从这物事发出来。人生只是个阴阳，那阴中又自有个阴阳，阳中又自有个阴阳，物物皆不离这四个。而今且看：如天地，便有个四方；以一岁言之，便有个四时；以一日言之，便有个昼夜昏旦；以十二时言之，便是四个三；若在人，则只是这仁义礼智这四者。如这火炉有四个角样，更不曾折了一个。方未发时，便只是仁义礼智；及其既发，则便有许多事。但孝弟至亲切，所以行仁以此为本。如这水流来下面，做几个塘子，须先从那第一个塘子过。那上面便是水源头，上面更无水了。仁便是本。行仁须是从孝弟里面过，方始到那第二个第三个塘子。但据某看，孝弟不特是行仁之本，那三者皆然。如亲亲长长，须知亲亲当如何？长长当如何？‘年长以倍，则父事之；十年以长，则兄事之；五年以长，则肩随之’，这便是长长之道。事君时是一般，与上大夫言是一般，与下大夫言是一般，这便是贵贵之道。如此便是义。事亲有事亲之礼，事兄有事兄之礼。如今若见父不揖後，谓之孝弟，可不可？便是行礼也由此过。孟子说：‘孩提之童，无不知爱其亲；及其长也，无不知敬其兄。’若是知得亲之当爱，兄之当敬，而不违其事之之道，这便是智。只是这一个物事，推於爱，则为仁；宜之，则为义；行之以逊，则为礼；知之，则为智。”良久，显道云：“江西之学，大要也是以行己为先。”先生曰：“如孝弟等事数件合先做底，也易晓；夫子也只略略说过。如孝弟、谨信、灏、亲仁，也只一处恁地说。若是後面许多合理会处，须是从讲学中来。不然，为一乡善士则可；若欲理会得为人许多事，则难。”〔义刚〕
    先生因论扬，书谓“江南人气粗劲而少细腻，浙人气和平而力弱，皆其所偏也。”〔扬〕
    浩作卷子，疏已上条目为问。先生逐一说过了。浩乞逐段下疏数语。先生曰：“某意思到处，或说不得；说得处，或写不得。此据所见，尽说了。若写下，未必分明，却失了先间言语。公只记取。若未安，不妨反覆。”训邵浩。
    砥初见，先生问：“曾做甚工夫？”对以近看大学章句，但未知下手处。曰：“且须先操存涵养，然後看文字，方始有浃洽处。若只於文字上寻索，不就自家心里下工夫，如何贯通？”问：“操存涵养之道如何？”曰：“才操存涵养，则此心便在。”仲思问：“操存未能无纷扰之患。”曰：“才操，便存。今人多於操时不见其存，过而操之，愈自执捉，故有纷扰之患。”此下训砥。
    问：“有事时须应事接物，无事时此心如何？”曰：“无事时，亦只如有事时模样，只要此心常在也。”又问：“程子言‘未有致知而不在敬’，如何？”曰：“心若走作不定，如何见得道理？且如理会这一件事未了，又要去理会那一件事，少间都成没理会。须是理会这事了，方去理会那事。”又问：“只是要主一？”曰：“当如此。”又问：“思虑难一，如何？”曰：“徒然思虑，济得甚事！某谓若见得道理分晓，自无闲杂思虑。人之所以思虑纷扰，只缘未实见得此理。若实见得此理，更何暇思虑！‘天下何思何虑’？不知有甚事可思虑也。”又问：“伊川尝教人静坐，如何？”曰：“亦是他见人要多思虑，且以此教人收拾此心耳，若初学者亦当如此。”
    用之问：“动容周旋未能中礼，於应事接物之间，未免有碍理处，如何？”曰：“只此便是学。但能於应酬之顷，逐一点检，便一一合於理，久久自能中礼也。”〔砥〕（训砺。）
    问论孟疑处。曰：“今人读书有疑，皆非真疑。某虽说了，只做一场八倒，於切己工夫何益！向年在南康，都不曾为诸公说。”次日，求教切己工夫。曰：“且如论语说‘孝弟为仁之本’，因甚後便可以为仁之本？‘巧言令色鲜矣仁’，却为甚不鲜礼，不鲜义，而但鲜仁？须是如此去著实体认，莫要才看一遍不通，便掉下了。盖道本无形象，须体认之可矣。”以下训浮
    问：“私欲难克，奈何？”曰：“‘为仁由己，而由人乎哉！’所谓‘克己复礼为仁’者，正如以刀切物。那刀子乃我本自有之器物，何用更借别人底？若认我一己为刀子而克之，则私欲去而天理见矣。”
    陈芝廷秀以谢昌国尚书书，及尝所往来诗文来见。且曰：“每尝读书，须极力苦思，终尔不似。”曰：“不知所读何书？”曰：“尚书语孟。”曰：“不知又何所思？”曰：“只是於文义道理致思尔。”曰：“也无大段可思，圣贤言语平铺说在里。如夫子说‘学而时习之’，自家是学何事？便须著时习。习之果能说否？‘有朋自远方来’，果能乐不乐？今人学所以求人知，人不见知，果能不愠否？至孟子见梁王，便说个仁义与利。今但看自家所为是义乎？是利乎？向内便是义，向外便是利，此甚易见。虽不读书，只恁做将去。若是路陌正当，即便是义。读书是自家读书，为学是自家为学，不干别人一线事，别人助自家不得。若只是要人道好，要求人知，便是为人，非为己也。”因诵子张“问达”一章，语音琅然，气节慷慨，闻者耸动！”〔道夫〕（以下训芝。）
    廷秀问：“今当读何书？”曰：“圣贤教人，都提切己说话，不是教人向外，只就纸上读了便了。自家今且剖判一个义利。试自睹当自家，今是要求人知？要自为己？孔子曰：‘君子喻於义，小人喻於利。’又曰：‘古之学者为己，今之学者为人。’孟子曰：‘亦有仁义而已矣，何必曰利！’孟子虽是为时君言，在学者亦是切身事。大凡为学，且须分个内外，这便是生死路头！今人只一言一动，一步一趋，便有个为义为利在里。从这边便是为义，从那边便是为利；向内便是入圣贤之域，向外便是趋愚不肖之途。这里只在人蚨脚做将去，无可商量。若是已认得这个了，里面煞有工夫，却好商量也。”顾谓道夫曰：“曾见陆子静‘义利’之说否？”曰：“未也。”曰：“这是他来南康，某请他说书，他却说这义利分明，是说得好！如云：‘今人只读书便是为利！如取解後，又要得官；得官後，又要改官。自少至老，自顶至踵，无非为利！’说得来痛快，至有流涕者！今人初生稍有知识，此心便恁峻镜厝チ耍桓擅逐利，浸浸不已，其去圣贤日以益远，岂不深可痛惜！”〔道夫〕
    先生谓陈廷秀曰：“今只理会下手做工夫处，莫问他气禀与习。只是是底便做，不是底莫做，一直做将去。那个万里不留行，更无商量。如今推说虽有许多般样，到做处只是是底便做。一任你气禀物欲，我只是不恁地。如此，则‘虽愚必明，虽柔必强’，气习不期变而变矣。”〔道夫〕
    为学有用精神处，有惜精神处，有合著工夫处，有枉了工夫处。要之，人精神有得亦不多，自家将来枉用了，亦可惜。惜得那精神，便将来看得这文字。某旧读书，看此一书，只看此一书，那里得恁闲功夫录人文字！廷秀行夫都未理会得这个功夫在。今当截头截尾，蚨脚跟，将这一个意思帖在上面。上下四旁，都不管他，只见这物事在面前。任你孔夫子见身，也还我理会这个了，直须抖擞精神，莫要昏钝。如救火治病，岂可悠悠岁月！〔道夫〕
    廷秀问：“某缘不能推广。”曰：“而今也未要理会如此。如佛家云：‘只怕不成佛，不怕成佛後不会说话。’如公却是怕成佛後不会说话了！”廷秀又问：“莫是见到後自会恁地否？”曰：“不用恁地问。如今只用下工夫去理会，见到时也著去理会，见不到时也著去理会。且如见得此段後，如何便休得？自著去理会。见不到时，也不曾说自家见不到便休了，越著去理会，理会到死！若理会不得时，亦无可奈何。”〔道夫〕
    陈芝拜辞，先生赠以近思录，曰：“公事母，可检‘荒钢蛊’看，便自见得那道理。”因言：“易传自是成书，伯恭都摭来作阃范，今亦载在近思录。某本不喜他如此，然细点检来，段段皆是日用切近功夫而不可阙者，於学者甚有益。”〔友仁〕
    问每日做工夫处。曰：“每日工夫，只是常常唤醒，如程先生所谓‘主一之谓敬’，谢氏所谓‘常惺惺法’是也。”“然。这里便是致知底工夫。程先生曰：‘涵养须是敬；进学则在致知。’须居敬以穷理，若不能敬，则讲学又无安顿处。”
    问：“‘主一无谩，亦是遇事之时也须如此。”曰：“於无事之时这心却只是主一，到遇事之时也是如此。且如这事当治不治，当为不为，便不是主一了。若主一时，坐则心坐，行则心行，身在这里，心亦在这里。若不能主一，如何做得工夫？”又曰：“人之心不正，只是好恶昏了他。孟子言：‘平旦之气，其好恶与人相近者几希。’盖平旦之时，得夜间息得许久，其心便明，则好恶公：好则人之所当好，恶则人之所当恶，而无私意於其间。过此时，则喜怒哀乐纷扰於前，则必有以动其气，动其气则必动其心；是‘梏之反覆’，而夜气不能存矣。虽得夜间稍息，而此心不能自明，是终不能善也。”
    问：“每常遇事时也分明知得理之是非，这是天理，那是人欲。然到做处，又却为人欲引去；及至做了，又却悔。此是如何？”曰：“此便是无克己工夫，这样处极要与他埽除打叠。如一条大路，又有一条小路。自家也知得合行大路，然被小路有个物事引著，不知不觉，走从小路去；及至前面荆棘芜秽，又却生悔。此便是天理人欲交战之机，须是遇事时便与克下，不得苟且放过。明理以先之，勇猛以行之。若是上智圣人底资质，它不用著力，自然循天理而行，不流於人欲。若贤人之资次於圣人者，到得遇事时，固不会错，只是先也用分别教是，而後行之。若是中人之资，须大段著力，无一时一刻不照管克治，始得。曾子曰：‘仁以为己任，不亦重乎！死而後已，不亦远乎！’须是如此做工夫。其言曰：‘战战兢兢，如临深渊，如履薄冰！而今而後，吾知免夫，小子！’直是恁地用工方得。”
    语黄先之病处，数日谆谆。先之云：“自今敢不猛省！”曰：“何用猛省？见得这个是要紧，便拽转来。如东边不是，便挈过西边，更何用猛省！只某夜来说得不力，故公领得尤未切。若领会得切，只眼下见不是，便一下打破沙瓶便了。公今只看一个身心，是自家底？是别人底？是自家底时，今才挈转，便都是天理；挈不转，便都是人欲。要识许多道理，是为自家？是为别人？看许多善端，是自家本来固有？是如今方从外面强取来，附在身上？只恁地看，便洒然分明。‘未之思也，夫何远之有？’才思，便在这里。某尝说，孟子鸡犬之喻也未甚切。鸡犬有求而不得；心则无求而不得，才思，便在这里，更不离步。庄子云：‘其热焦火，其寒凝冰，其疾俯仰之间，而再抚四海之外。’心之变化如此，只怕人自不求。如桀纣盗，他自向那边去，不肯思。他若才会思，便又在这里。心体无穷，前做不好，便换了後面一截，生出来便是良心、善性。”〔贺孙〕
    昨夜与先之说“思则得之”。才思，便在这里，这失底已自过去了。自家才思，这道理便自生。认得著莫令断，始得。一节断，一节便不是。今日恁地一节断了，明日又恁地一节断，只管断了，一向失去。〔贺孙〕
    德辅言：“自承教诲，两日来读书，觉得只是熟时自见道理。”曰：“只是如此。若忽下趋高以求快，则都不是。‘下学而上达’。初学直是低。”以下训德辅。
    德辅言：“今人看文字义理，如何得恁不细密？”曰：“只是不曾仔细读那书，枉用心，错思了。孔子说：‘吾尝终日不食，终夜不寝，以思，无益，不如学也。’正谓这样底。所谓‘思而不学则殆’，殆者，心陧杌危殆不安。尹和靖读得伊川说话煞熟，虽不通透，渠自有受用处。吕坚中作尹墓志、祭文云，尹於六经之书，‘耳顺心通，如诵己言’。尝爱此语说得好，但和靖却欠了思。”
    问汪长孺：“所读何书？”长孺诵大学所疑。先生曰：“只是轻率。公不惟读圣贤之书如此，凡说话及论人物亦如此，只是不敬。”又云：“长孺气粗，故不仔细。为今工夫，须要静，静多不妨，今人只是动多了静。静亦自有说话，程子曰：‘为学须是静。’”又曰：“静多不妨。才静，事都见得，然总亦只是一个敬。”{与心}。
    长孺向来自谓有悟，其狂怪殊不可晓，恰与金溪学徒相似。尝见受学於金溪者，便一似咽下个甚物事，被他挠得来恁地。又如有一个蛊在他肚中，螬得他自不得由己样。某尝皆譬云，长孺叔权皆是为酒所使，一个善底只是发酒慈，那一个便酒颠。〔必大〕
    姜叔权也是个资质好底人，正如吴公济相似。汪长孺正好得他这般人相处。但叔权也昏钝，不是个拨著便转，挑著便省底。於道理只是慢慢思量後，方说得。若是长孺说话恁地横後跳踯，他也无奈他何。〔道夫〕
    问孟子“如不得已”一段。曰：“公念得‘如不得已’一句字重了！声高。但平看，便理会得。”因此有警，以言语太粗急也。训振。
    先生问：“日间做甚工夫？”震曰：“读大学章句、或问，玩味先生所以警策学者著实用工处。”曰：“既知工夫在此，便把大学为主，我且做客，听命於大学。”又问：“或问中载诸先生敬之说，震尝以‘整齐严肃’体之於身，往往不能久。此心又未免出入，不能自制。”曰：“只要常常操守，人心如何免得出入！正如人要去，又且留住他，莫教他去得远。”训震。
    椿临行请教。曰：“凡人所以立身行己，应事接物，莫大乎诚敬。诚者何？不自欺不妄之谓也。敬者何？不怠慢不放荡之谓也。今欲作一事，若不立诚以致敬，说这事不妨胡乱做了，做不成又付之无可奈何，这便是不能敬。人面前底是一样，背後又是一样；外面做底事，内心却不然；这个皆不诚也。学者之心，大凡当以诚敬为主。”训椿。
    绍兴甲寅良月，先生由经筵奉祠，待命露芝，杞往见。首问：“曾作甚工夫？”曰：“向蒙程先生曰端蒙赐教，谓人之大伦有五，紧要最是得寸守寸，得尺守尺。”曰：“如何得这寸，得这尺？”曰：“大概以持敬为本，推而行之於五者之间。”曰：“大纲是如此。”顾苏兄云：“凡人为学须穷理，穷理以读书为本。孔子曰：‘好古敏以求之。’若不穷理，便只守此，安得有进底工夫？如李兄所云固是。且更穷理，就事物上看。穷得这个道理到底了，又却穷那个道理。如此积之以久，穷理益多，自然贯通。穷理须是穷得到底，方始是。”杞云：“莫‘致知在格物’否？”曰：“固是。大学论治国、平天下许多事，却归在格物上。凡事事物物，各有一个道理。若能穷得道理，则施之事物，莫不各当其位。如‘人君止於仁，人臣止於敬’之类，各有一至极道理。”又云：“凡万物莫不各有一道理，若穷理，则万物之理皆不出此。”曰：“此是‘万物皆备於我’？”曰：“极是。”训杞。
    初投先生书，以此心不放动为主敬之说。先生曰：“‘主敬’二字只恁地做不得，须是内外交相养。盖人心活物，吾学非比释氏，须是穷理。”书中有云：“近乃微测为学功用，知此事乃切己事，所系甚重。”先生举以语朋友云：“诚是如此。”以下训士毅。
    问：“穷理莫如随事致察，以求其当然之则。”曰：“是如此。”问：“人固有非意於为过而终陷於过者，此则不知之矣。然当不知之时，正私意物欲方蔽锢，窃恐虽欲致察而不得其真。”曰：“这个恁地两相担阁不得，须是察。”问：“程子所谓‘涵养须用敬，进学则在致知’，不可除一句。”曰：“如此方始是。”又曰：“知与敬是先立底根脚。”
    “讲论自是讲论，须是将来自体验。说一段过又一段，何补！某向来从师，一日说话，晚头如温书一般，须子细看过。有疑，则明日又问。”问：“士毅寻常读书，须要将说心处将自体之以心，言处事处推之以事，随分量分晓，方放过，莫得体验之意否？”曰：“亦是。”又曰：“体验是自心里暗自讲量一次。”广录云：“或问：‘先生谓讲论固不可无，须是自去体认。如何是体认？’曰：‘体认是把那听得底，自去心里重复思绎过。伊川曰：“时复思绎，浃洽於中，则说矣。”某向来从师，日间所闻说话，夜间如温书一般，一一子细思量过。方有疑，明日又问。’”
    士毅禀归，请教。曰：“只前数日说底便是，只要去做工夫。如饮食在前，须是去吃他，方知滋味。”又曰：“学者最怕不知蹊径，难与他说。今日有一朋友将书来，说从外面去，不知何益。不免说与他，教看孟子‘存心’一段。人须是识得自家物事，且如存，若不识得他，如何存得？如今既知蹊径，且与他做去。只如主敬、穷理，不可偏废。这两件事，如踏一物一般，踏著这头，那头便动。如行步，左足起，右足自来。”又曰：“更有一事，如今学者须是莫把做外面事看。人须要学，不学便欠阙了他底，学时便得个恰好。”
    “人须做工夫方有疑。初做时，事定是触著相碍，没理会处。只如居敬、穷理，始初定分作两段。居敬则执持在此，才动则便忘了也。”问：“始学必如此否？”曰：“固然。要知居敬在此，动时理便自穷。只是此话，工夫未到时难说。”又曰：“但能无事时存养教到，动时也会求理。”
    问：“如何是反身穷理？”曰：“反身是著实之谓。”又曰：“向自家体分上求。”以下训开。
    问：“天理真个难明，己私真个难克，望有以教之。”先生骂曰：“公不去用力，只管说道是难。孟子曰：‘道若大路然，岂难知哉？人病不求耳！’往往公亦知得这个道理好。才下手，见未有入头处，便说道是难，而不肯用力，所以空过了许多月日，可惜！可惜！鲍若用力久，亦自有个入头处，何患其难！”
    开尝问先生：“自谓矫揉之力虽劳，而气禀之偏自若；警觉之念虽至，而惰怠之习未除。异端之教虽非所愿学，而芒忽之差未能辨；善、利之间虽知所决择，而正行、恶声之念，或潜行而不自觉。先觉之微言奥论，读之虽间有契，而不能浃洽於心意之间”云云。曰：“所论皆切问近思。人之为学，惟患不自知其所不足，今既知之，则亦即此而加勉焉耳。为仁由己，岂他人所能与？惟读书穷理之功不可不讲也。”
    先生语开曰：“看公意思好。但本原处殊欠工夫，莫如此过了日月，可惜！”
    ●卷一百二十・朱子十七
    ◎训门人八杂训诸门人者为此卷。
    因说林择之，曰：“此人晓事，非其他学者之比。”徐又曰：“到他己分，事事却暗。”〔文蔚〕
    先生问尧卿：“近看道理，所得如何？”曰：“日用间有些著落，不似从前走作。”曰：“此语亦是鹘突，须是端的见得是如何。譬如饮食须见那个是好吃，那个滋味是如何，不成说道都好吃。”〔淳〕
    问尧卿：“今日看甚书？”曰：“只与安卿较量下学处。”曰：“不须比安卿。公年高，且据见定底道理受用。安卿後生有精力，日子长，亻尽可阔著步去。”〔淳〕
    李丈问：“前承教，只据见定道理受用。某日用间已见有些落著，事来也应得去，不似从前走作。”曰：“日用间固是如此，也须随自家力量成就去看如何。”问：“工夫到此，自是不能间断得？”曰：“‘博学、审问、慎思、明辨、笃行’，这个工夫常恁地。昔李初平欲读书，濂溪曰：‘公老无及矣，只待某说与公，二年方觉悟。’他既读不得书，濂溪说与他，何故必待二年之久觉悟？二年中说多少事，想见事事说与他。不解今日一说，明日便悟，顿成个别一等人，无此理也。公虽年高，更著涵养工夫。如一粒菜子，中间含许多生意，亦须是培壅浇灌，方得成。不成说道有那种子在此，只待他自然生根生苗去。若只见道理如此，便要受用去，则一日止如一日，一年止如一年，不会长进。正如菜子无粪去培壅，无水去浇灌也。须是更将语孟中庸大学中道理来涵养。”〔淳〕义刚同。
    尧卿问：“事来断制淳录作“置”。不下，当何以处之？”曰：“便断制不得，也著断制，不成掉了。”又问：“莫须且随力量做去？”曰：“也只得随力量做去。”又问：“事有至理，理有至当十分处。今已看得七八分，待穷来穷去，熟後自解到那分数足处。”曰：“虽未能从容，只是熟後便自会，只是熟，只是熟。”〔义刚〕（淳录略。）
    傅诚至叔请教。曰：“圣贤教人甚分晓，但人不将来做切己看，故觉得读所做时文之书与这个异。要之，只是这个书。今人但见口头道得，笔下去得，纸上写得，以为如此便了。殊不知圣贤教人初不如是，而今所读亦自与自家不相干涉也。”〔道夫〕
    与杨通老说：“学问最怕悠悠。读书不在贪多，未能读从後面去，且温习前面已晓底。一番看，一番别。”〔贺孙〕
    通老问：“孟子说‘浩然之气’，如何是浩然之气？”先生不答。久之，曰：“公若留此数日，只消把孟子白去熟读。他逐句自解一句，自家只排句读将去，自见得分明，却好来商量。若蓦地问後，待与说将去，也徒然。康节学於穆伯长，每有扣请，必曰：‘愿开其端，勿尽其意。’他要待自思量得。大凡事理，若是自去寻讨得出来，直是别。”〔贺孙〕
    语通老：“早来说无事时此理存，有事时此理亡。无他，只是把事做等闲。须是於事上穷理，方可。理於事本无异，今见事来，别把做一般看，自然错了。”〔可学〕
    周公谨问：“学者理会文字，又却昏了。若不去看，恐又无路可入。”曰：“便是难。且去看圣贤气象，识他一个规模。若欲尽穷天下之理，亦甚难，且随自家规模大小做去。若是迫切求益，亦害事，岂不是私意！”〔泳〕
    李公谨问：“读书且看大意，有少窒碍处，且放过，後来旋理会，如何？”曰：“公合下便立这规模，便不济事了。才恁地立规模，只是要苟简。小处晓不得，也终不见大处。若说窒碍，到临时十分不得已，只得且放下。如何先如此立心！”〔贺孙〕
    语敬子曰：“读书须是心虚一而静，方看得道理出。而今自家心只是管外事，硬定要如此，要别人也如此做，所以来这里看许多时文字，都不济事，不曾见有长进。是自家心只在门外走，与人相抵拒在这里，不曾入得门中，不知屋里是甚模样。这道理本自然，不消如此。如公所言，说得都是，只是不曾自理会得公身上事，所以全然无益。只是硬舂定方法抵拒将去，全无自然意思，都无那活底水，只是聚得许多死水。”李曰：“也须是积将去。”曰：“也只积得那死水，那源头活水不生了。公只是每日硬用力推这车子，只见费力。若是有活水来，那车子自转，不用费力。”李曰：“恐才如此说，不善听者放宽，便不济事。”曰：“不曾教你放宽。所以学问难，才说得宽，便不著紧；才太紧，又不济事。宽固是便狼狈，然紧底下梢头也不济事。”〔亻选
    敬子问：“人患多惧，虽明知其不当惧，然不能克。莫若且强制此心使不动否？”曰：“只管强制，也无了期。只是理明了，自是不惧，不须强制。”〔亻选
    胡叔器问：“每常多有恐惧，何由可免？”曰：“须是自下工夫，看此事是当恐惧不当恐惧。遗书云：‘治怒难，治惧亦难。克己可以治怒，明理可以治惧。’若於道理见得了，何惧之有！”〔义刚〕
    问叔器：“看文字如何？”曰：“两日方在思量颜子乐处。”先生疾言曰：“不用思量！他只道‘博我以文，约我以礼’後，见得那天理分明，日用间义理纯熟後，不被那人欲来苦楚，自恁地快活。而今只去博文约礼，便自见得。今却索之於杳冥无朕之际，去何处讨这乐处？将次思量得成病。而今一部论语，说得恁地分明，自不用思量，只要著实去用工。前日所说人心、道心，便只是这两事。只去临时思量那个是人心，那个是道心。便颜子也只是使人心听命於道心，不被人心胜了道心。今便须是常常拣择教精，使道心常常在里面如个主人，人心只如客样。常常如此无间断，便能‘允执厥中’。”〔义刚〕
    胡问静坐用工之法。曰：“静坐只是恁静坐，不要闲勾当，不要闲思量，也无法。”问：“静坐时思一事，则心倚靠在事上；不思量，则心无所倚靠；如何？”曰：“不须得倚靠。若然，又是道家数出入息，目视鼻端白一般。他亦是心无所寄寓，故要如此倚靠。若不能断得思量，又不如且恁地，也无害。”〔淳〕义刚录同。又曰：“静坐息闲杂思量，则养得来便条畅。”
    胡叔器患精神短。曰：“若精神少，也只是做去。不成道我精神少，便不做。公只是思索义理不精，平日读书只泛泛地过，不曾贴里细密思量。公与安卿之病正相反。安卿思得义理甚精，只是要将那粗底物事都掉了。公又不去义理上思量，事物来，皆柰何不得。只是不曾向里去理会。如入市见铺席上都是好物事，只是自家没钱买得；如书册上都是好说话，只是自家无柰他何。如黄兄前日说忠恕。忠恕只是体用，只是一个物事，犹形影，要除一个除不得。若未晓，且看过去，那时复把来玩味，少间自见得。”叔器曰：“安之在远方。望先生指一路脉，去归自寻。”曰：“见行底便是路，那里有别底路来？道理星散在事物上，却无总在一处底。而今只得且将论孟中庸大学熟看。如论语上看不出，少间就孟子上看得出。孟子上底，只是论语上底，不可道孟子胜论语。只是自家已前看不到，而今方见得到。”又问：“‘优游涵泳，勇猛精进’字如何？”曰：“也不须恁地立定牌榜，淳录作“做题目”。也不须恁地起草，只做将去。”又问：“应事当何如？”曰：“士人在家有甚大事？只是著衣吃饭，理会眼前事而已。其他天下事，圣贤都说十分尽了。今无他法，为高必因丘陵，为下必因川泽，自家只就他说话上寄搭些工夫，便都是我底。某旧时看文字甚费力。如论孟，诸家解有一箱，每看一段，必检许多，各就诸说上推寻意脉，各见得落著，然後断其是非。是底都抄出，一两字好亦抄出。虽未如今集注简尽，然大纲已定。今集注只是就那上删来，但人不著心，守见成说，只草草看了。今试将精义来参看一两段，所以去取底是如何，便自见得。大抵事要思量，学要讲。如古人一件事，有四五人共做。自家须看那人做得是，那人做得不是。又如眼前一件事，有四五人共议，甲要如此，乙要如彼。自家须见那人说得是，那人说得不是。便待思量得不是，此心曾经思量一过，有时那不是底发我这是底。如十个物事，团九个不著，那一个便著，则九个不著底，也不是枉思量。又如讲义理有未通处，与朋友共讲。十人十样说，自家平心看那个不是。或他说是底，却发得自家不是底；或十人都说不是，有时因此发得自家是底。所以美此担有时是这处理会得，有时是那处理会得，少间便都理会得。只是自家见识到，别无法。学者须是撒开心胸，事事逐件都与理会过。未理会得底，且放下，待无事时复将来理会，少间甚事理会不得！”〔义刚〕
    林恭甫问：“论语记门人问答之辞，而尧曰一篇乃记尧舜汤武许多事，何也？”曰：“不消恁地理会文字，只消理会那道理。譬如吃饭，碗中盛得饭，自家只去吃，看那滋味如何，莫要问他从那处来。尧曰一篇，某也尝见人说来，是夫子尝诵述前圣之言，弟子类记於此。先儒亦只是如此说。然道理紧要却不在这里，这只是外面一重，读书须去里面理会。譬如看屋，须看那房屋间架，莫要只去看那外面墙壁粉饰。如吃荔枝，须吃那肉，不吃那皮。公而今却是剥了那肉，却吃那皮核！读书须是以自家之心体验圣人之心。少间体验得熟，自家之心便是圣人之心。某自二十时看道理，便要看那里面。尝看上蔡论语，其初将红笔抹出，後又用青笔抹出，又用黄笔抹出，三四番後，又用墨笔抹出，是要寻那精底。看道理，须是渐渐向里寻到那精英处，方是。如射箭：其初方上垛，後来又要中帖；少间又要中第一晕，又要中第二晕，後又要到红心。公而今只在垛之左右，或上或下，却不要中的，恁地不济事。须是子细看，看得这一般熟後，事事书都好看。便是七言杂字，也有道理。未看得时，正要去紧要处钻；少间透彻，则无书不可读。而今人不去理会底，固是不足说；去理会底，又不知寻紧要处，也都讨头不著。”〔义刚〕
    子升问：“向来读书，病於草草，所以多疑而无益。今承先生之教，欲自大学温去。”曰：“然。只是著便把做事。如说持敬，便须入只脚在里面做，不可只作说话看了。”〔木之〕
    子升问：“主一工夫兼动静否？”曰：“若动时收敛心神在一事上，不胡乱思想，东去西去，便是主一。”又问：“由敬可以至诚否？”曰：“诚自是真实，敬自是严谨。如今正不要如此看，但见得分晓了，便下工夫做将去。如‘整齐严肃’，‘其心收敛’，‘常惺惺’数条，无不通贯。”〔木之〕
    子升问遇事心不存之病。曰：“只随处警省，收其放心，收放只在自家俄顷瞬息间耳。”或举先生与吕子约书，有“知其所以为放者而收之，则心存矣”。此语最切要。又问曾子谓孟敬子“君子所贵乎道者三”之意。曰：“曾子之意，且将对下面‘笾豆之事则有司存’说。言君子动容貌，要得远暴慢；正颜色，要得近信；出辞气，要得远鄙倍。此其本之所当先者。至於‘笾豆之事则有司存’，盖末而当後者耳，未说到做工夫上。若说三者工夫，则在平日操存省察耳。”〔木之〕
    黎季成问：“向来工夫零碎，今闻先生之诲，乃见得人之所任甚重，统体通贯。”曰：“季成只是守旧窠窟，须当进步。”〔盖卿〕
    敬之黄名显子。问：“理既明於心，须又见这样子，方始安稳。”曰：“学问思辨，亦皆是学。但学是习此事，思是思量此理者。只说见这样子又不得，须是依样去做。然只依本画葫芦又不可，须是百方自去寻讨，始得。”〔取
    语敬之：“今看文字，专要看做里面去。如何里面也更无去处，不看得许多言语？这里只‘主一无谩，‘敬以直内’，涵养去。尝谓文字宁是看得浅，不可太深；宁是低看，不可太高。盖浅近虽未能到那切近处，更就上面推寻，却有见时节。若太深远，更无回头时。恰是人要来建阳，自信州来，行到崇安歇了，却不妨；明日更行，须会到。若不问来由，一向直走过均亭去，迤逦前去，更无到建阳时节。”〔取
    语敬之曰：“这道理也只是如此看。须是自家自奋迅做去，始得。看公大病痛只在个懦弱，须是便勇猛果决，合做便做。不要安排，不要等待，不要靠别人，不要靠书籍言语，只是自家自检点。公曾看易，易里说阳刚阴柔，阴柔是极不好。”〔贺孙〕
    语黄敬之：“须是打扑精神，莫教恁地慢。慢底须是矫、教紧，紧底须是莫放教慢。”〔贺孙〕
    语敬之曰：“敬之意气甚弱，看文字都恁地迟疑不决，只是不见得道理分明。”贺孙问：“先生向令敬之看孟子。若读此书透，须自变得气质否？”曰：“只是道理明，自然会变。今且说读孟子，读了只依旧是这个人，便是不曾读，便是不曾得他里面意思；孟子自是孟子，自家身己自是自家身己。读书看道理，也须著些气力，打扑精神，看教分明透彻，方於身上有功。某近来衰晚，不甚著力看文字。若旧时看文字，有一段理会未得，须是要理会得，直是辛苦！近日却看得平易。旧时须要勉强说教得，方了，要知初间也著如此著力。看公如今只恁地慢慢，要进又不敢进，要取又不敢取，只如将手恁地探摸，只怕物事触了手相似。若恁地看文字，终不见得道理，终不济事，徒然费了时光。须是勇猛向前，匹马单钅仓做将去看如何，只管怕个甚么？‘彼丈夫也，我丈夫也，吾何畏彼哉！’他合下也有许多义理，自家合下也有许多义理；他做得，自家也做得。某近看得道理分明，便是有甚利害，有甚祸福，直是不怕。只是见得道理合如此，便做将去。”〔贺孙〕
    黄敬之有书，先生示人杰。人杰云：“其说名义处，或中或否。盖彼未有实功，说得不济事。”曰：“也须要理会。若实下功夫，亦须先理会名义，都要著落。彼谓‘易者心之妙用，太极者性之本体’，其说有病。如伊川所谓‘其体则谓之易，其理则谓之道，其用则谓之神’，方说得的当。然伊川所谓‘体’字，与‘实’字相似，乃是该体、用而言。如阴阳动静之类，毕竟是阴为体，阳为用，静而动，动而静，是所以为易之体也。”人杰云：“向见先生云，体是形体，却是著形气说，不如说该体、用者为备耳。”曰：“若作形气说，然却只说得一边。惟说作该体、用，乃为全备，却统得下面‘其理则谓之道，其用则谓之神’两句。”〔人杰〕
    “某平生不会懒，虽甚病，然亦一心欲向前做事，自是懒不得。今人所以懒，未必是真个怯弱，自是先有畏事之心。才见一事，便料其难而不为。缘先有个畏缩之心，所以习成怯弱而不能有所为也。”昌父云：“某平生自觉血气弱，日用工夫多只拣易底事做。或尚论人物，亦只取其与己力量相近者学之，自觉难处进步不得也。”曰：“便当这易处而益求其所谓难，因这近处而益求其所谓远，不可只守这个而不求进步。纵自家力量到那难处不得，然不可不勉慕而求之。今人都是未到那做不得处，便先自懒怯了。虽是怯弱，然岂可不向前求其难者远者！但求之，无有不得。若真个著力求而不得，则无如之何也。”赵曰：“某幸闻诸老先生之绪言，粗知谨守，而不敢失坠尔。”曰：“固是好，但终非活法尔。”〔亻选
    昌父辞，请教。曰：“当从实处作工夫。”〔可学〕
    饶煌⒗衔剩骸敖裰学者不是忘，便是助长。”曰：“这只是见理不明耳。理是自家固有底，从中而出，如何忘得？使他见之之明，如饥而必食，渴而必饮，则何忘之有？如食而至於饱则止，饮而至於满腹则止，又何助长之有？此皆是见理不明之病。”〔道夫〕
    先生谓饶廷老曰：“观公近日都汨没了这个意思。虽县事丛冗，自应如此，更宜做工夫。”〔盖卿〕
    二彭寻蠡。初见，问平居做甚工夫。曰：“为科举所累，自时文外不曾为学。”曰：“今之学者多如此。然既读圣人书，当反身而求可也。”二公颇自言其居家实践等事。曰：“躬行固好，亦须讲学。不讲学，遇事便有や兀不自安处。讲学明，则坦坦地行将去。此道理无出圣人之言，但当熟读深思。且如人看生文字与熟文字，自是两般。既熟时，他人说底便是我底。读其他书，不如读论语最要，盖其中无所不有。若只躬行而不讲学，只是个鹘突底好人。”又曰：“论语只是个坯璞子，若子细理会，煞有商量处。”〔谟〕
    语泉州赵公曰：“学固不在乎读书，然不读书，则义理无由明。要之，无事不要理会，无书不要读。若不读这一件书，便阙了这一件道理；不理会这一事，便阙这一事道理。要他底，须著些精彩方得，然泛泛做又不得。故程先生教人以敬为本，然後心定理明。孔子言‘出门如见大宾’云云，也是散说要人敬。但敬便是个关聚底道理，非专是闭目静坐，耳无闻，目无见，不接事物，然後为敬。整齐收敛，这身心不敢放纵，便是敬。尝谓‘敬’字似甚字？恰似个‘畏’字相似。”〔取
    萧兄问心不能自把捉。曰：“自是如此。盖心便能把捉自家，自家却如何把捉得他！唯有以义理涵养耳。”又问：“‘持其志’，如何却又要主张？”曰：“志是心之发，岂可听其自放而不持之？但不可硬守定耳。”〔盖卿〕
    问曾光祖曰：“公读书，有甚大疑处？”曰：“觉见持敬不甚安。”曰：“初学如何便得安？除是孔子方始‘恭而安’。今人平日恁地放肆，身心一下自是不安。初要持敬。也须有些勉强。但须觉见有些子放去，便须收敛提掇起，教在这里，常常相接，久後自熟。”又曰：“虽然这个也恁地把捉不得，须是先理会得个道理。而今学问，便只要理会一个道理。‘天生泼瘢有物有则。’有一个物，便有一个道理。所以大学之道，教人去事物上逐一理会得个道理。若理会一件未得，直须反覆推究研穷，行也思量，坐也思量；早上思量不得，晚间又把出思量；晚间思量不得，明日又思量。如此，岂有不得底道理！若只略略地思量，思量不得便掉了，如此千年也理会不得，只管责道是自家鲁钝。某常谓，此道理无他，只是要熟。只是今日把来恁地看过，明日又把来恁地看过，看来看去，少间自然看得。或有看不得底，少间遇著别事没巴没鼻，也会自然触发，盖为天下只是一个道理。”〔贺孙〕
    光祖说：“大学首尾该贯，此处必有脱字。初间看，便不得如此。要知道理只是这个道理，只缘失了多年，卒急要寻讨不见。待只管理会教熟，却便这个道理，初间略见得些少时也似。”曰：“生恁地，自无安顿去处。到後来理会熟了，便自合当如此。如一件器用掉在所在多年，卒乍要讨，讨不得。待寻来寻去，忽然讨见，即是元初的定底物事。”〔贺孙〕
    光祖说：“治国、平天下，皆本於致知、格物，看来只是敬。”又举伊川说“内直则外无不方”。曰：“伊川亦只是大体如此说。看来世上自有一般人，不解恁地内直外便方正；只是了得自身己，遇事应物，都颠颠倒倒没理会。大学须是要人穷理。今来一种学问，正坐此病。只说我自理会得了，其馀事皆截断，不必理会，自会做得；更不解商量，更不解讲究，到做出都不合义理。所以圣人说‘敬以直内’，又说‘义以方外’，是见得世上有这般人。学者须是要穷理，不论小事大事，都识得通透。直得自本至末，自顶至踵，并无些子夹杂处。若说自家资质恁地好，只消恁地做去，更不解理会其他道理，也不消问别人，这倒是夹杂，倒是私意。”〔贺孙〕
    光祖告行，云：“蒙教诲读大学，已略知为学之序。平日言语动作，亦自常去点检。又恐有发露而不自觉，乞指示箴戒。”曰：“看公意思迟重，不到有他过。只是看文字上，更子细加功，更须著些精采。”〔贺孙〕
    曾问：“读大学已知纲目次第了，然大要用工夫，恐在‘敬’之一字。前见伊川说‘敬以直内，义以方外’处。”先生曰：“能‘敬以直内’矣，亦须‘义以方外’，方能知得是非，始格得物。不以义方外，则是非好恶不能分别，物亦不可格。”曾又问：“恐敬立则义在其中，伊川所谓‘锱笾钪校彪诸外’，是也。”曰：“虽敬立而义在，也须认得实，方见得。今有人虽胸中知得分明，说出来亦是见得千了百当，及到应物之时，颠倒错谬，全是私意。不知圣人所谓敬义处，全是天理，安得有私意？”因言：“今释老所以能立个门户恁地，亦是他从旁窥得近似。他所谓敬时，亦却是能敬，更有‘笠影’之喻。”〔卓〕
    程次卿自述：“向尝读伊洛书。妄谓人当随事而思，视时便思明，听时便思聪。视听不接时，皆不可有所思，所谓‘思不出其位’。若无事而思，则是纷纭妄想。”曰：“若闲时不思量义理，到临事而思，已无及。若只块然守自家个躯壳，直到有事方思，闲时都莫思量，这却甚易，只守此一句足矣。圣贤千千万万，在这里何用？如公所说，则六经语孟之书，皆一齐不消存得。以孔子之圣，也只是好学：‘我非生而知之者，好古敏以求之者也。’‘文武之道未坠於地，在人：贤者识其大者，不贤者识其小者，莫不有文武之道焉。夫子焉不学？而亦何常师之有！’若说闲时都莫思，则世上大事小事，都莫理会。如此，却都无难者。事事须先理会，知得了，方做得行得。何故中庸却不先说‘笃行之’，却先说‘博学之，审问之，慎思之，明辨之’？大学何故却不先说‘正心诚意’？却先说致知是如何如何？孟子却说道‘讠皮辞知其所蔽，淫辞知其所陷，邪辞知其所离，遁辞知其所穷’？若如公说，闲时都不消思量。”季通问：“程君之意是如何？”曰：“他只要理会自家这心在里面，事至方思，外面事都不要思量理会。”蔡云：“若不理会得世上许多事，自家里面底也怕理会不得。”曰：“只据他所见，自守一个小小偏枯底物事，无缘知得大体。”因顾贺孙曰：“公乡间陈叔向正是如此。如他说格物云：‘物是心，须是格住这心。致知如了了的当，常常知觉。’他所见既如彼，便将圣贤说话都入他腔里面；不如此，则他所学无据。这都是不曾平心读圣贤之书，只把自家心下先顿放在这里，却捉圣贤说话压在里面。如说随事而思，无事不消思，圣贤也自有如此说时节，又自就他地头说。只如公说‘思不出其位’，也不如公说，这‘位’字却不是只守得这躯壳。这‘位’字煞大，若见得这意思，天下甚么事不关自家身己！极而至於参天地，赞化育，也只是这个心，都只是自家分内事。”蔡云：“陆子静正是不要理会许多。王道夫乞朝廷以一监书赐象山，此正犯其所忌。”曰：“固是。”蔡云：“若一向是禅时，也终是高。”曰：“只是许多模样，是甚道理如此？若实见得自家底分明，看彼许多道理，不待辨而明。如今诸公说道这个也好，某敢百口保其自见不曾分明。如云洛底也是，蜀底也是，某定道他元不曾理会得。如熙丰也不是，元桃膊皇牵某定保他自元不曾理会得。如云佛氏也好，老氏也好，某定道他元不曾理会得。若见得自底分明，是底直是是，非底直是非，那得恁地含含胡胡，怕触著人，这人也要周旋，那人也要周旋！”〔贺孙〕
    程又问：“某不是说道闲时全不去思量，意谓临事而思，如读书时只思量这书。”曰：“读书时思量：书，叠了策时，都莫思量去。行动时心下思量书都不得。在这里坐，只思量这里事；移过那边去坐，便不可思量这里事。今日只思量今日事，更不可思量明日事。这不成说话！试自去平心看圣贤书，都自说得尽。”〔贺孙〕
    吴伯英初见，问：“书如何读？”曰：“读书无甚巧妙，只是熟读。字字句句，对注解子细辩认语意。解得一遍是一遍工夫，解得两遍是两遍工夫。工夫熟时，义理自然通贯，不用问人。”先生问：“寻常看甚文字？”曰：“曾读大学。”曰：“看得如何？”曰：“不过寻行数墨，解得文义通，自不曾生眼目於言外求意。”曰：“如何是言外意？”曰：“且如臣之忠，子之孝，火之热，水之寒，只知为臣当忠，为子当孝，火性本热，水性本寒；不知臣之所以忠，子之所以孝，火之所以热，水之所以寒。”曰：“格物只是就事物上求个当然之理。若臣之忠，臣自是当忠；子之孝，子自是当孝。为臣试不忠，为子试不孝，看自家心中如何？火热水寒，水火之性如此。凡事只是寻个当然，不必过求，便生鬼怪。”〔亻选
    吴伯英问：“某当从致知、持敬，如此用工夫？”曰：“此自吾友身上合做底事，不须商量。”〔盖卿〕
    吴伯英问持敬之义。曰：“且放下了持敬，更须向前进一步。”问：“如何是进步处？”曰：“心中若无一事时，便是敬。”〔盖卿〕
    吴伯英讲书。先生因曰：“凡人读书，须虚心入里玩味道理，不可只说得皮肤上。譬如一食物，滋味尽在里面，若只舐噬其外，而不得其味，无益也。”
    问器远所学来历。曰：“自年二十从陈先生。其教人读书，但令事事理会，如读周礼，便理会三百六十官如何安顿；读书，便理会二帝三王所以区处天下之事；读春秋，便理会所以待伯者予夺之义。至论身己上工夫，说道：‘“形而上者谓之道，形而下者谓之器。”器便有道，不是两样，须是识礼乐法度皆是道理。’”曰：“礼乐法度，古人不是不理会。只是古人都是见成物事，到合用时便将来使。如告颜渊‘行夏之时，乘殷之辂，’只是见成物事。如学字一般，从小儿便自晓得，後来只习教熟。如今礼乐法度都一齐乱散，不可稽考，若著心费力在上面，少间弄得都困了。”〔贺孙〕
    器远言：“少时好读伊洛诸书。後来见陈先生，却说只就事上理会，较著实。若只管去理会道理，少间恐流於空虚。”曰：“向见伯恭亦有此意，却以语孟为虚著。语孟开陈许多大本原，多少的实可行，反以为恐流於空虚，却把左传做实，要人看。殊不知少间自都无主张，只见许多神头鬼面，一场没理会，此乃是大不实也！又只管教人看史书，後来诸生都衰了。如潘叔度临死，却去讨佛书看，且是止不得。缘是他那里都无个捉摸，却来寻讨这个。如人乘船，一齐破散了，无柰何，将一片板且守得在这里。”又曰：“孟子曰：‘作於其心，害於其事；作於其事，害於其政。’若不就自家身心理会教分明，只道有些病痛不妨，待有事来旋作安排；少间也把捉得一事了，只是有些子罅缝，少间便是一个祸端。这利害非轻，假饶你尽力极巧，百方去做，若此心有些病谤，只是会不好。”又曰：“又有说道，身己自著理会，一种应出底事又自著理会，这分明分做两边去。不知古人说修身而天下平，须说做不是始得。大学云‘物格而後知至，知至而後意诚’云云，今来却截断一项，只便要理会平天下，如何得！”又曰：“圣门之中，得其传者惟颜子。颜子之问，夫子之答有二项：一则问为仁，一则问为邦。须知得那个是先，那个是後。也须从‘克己复礼’上做来，方可及为邦之事，这事最分晓可见。”又曰：“公美此稻举要理会经世之学。今且理会一件要紧事，如国家养许多归明、归正及还军年老者，费粮食供之，州郡困乏，展转二三十年，都缩手坐视其困。器远且道合如何商量？去之则伤恩，养之则益困。若壮资其力，而老弃其人，是大不可，须有个指实。”器远言：“乡间诸先生尝怀见先生之意，却不得面会剖析，使这意思合。”又曰：“某不是要教人步步相循，都来入这圈套。只是要教人分别是非教明白，是底还他是，不是底还他不是，大家各自著力，各自撑柱。君尽其职，臣效其功，各各行到大路头，自有个归一处。是乃不同之同，乃所以为真同也。若乃依阿鹘突，委曲包含，不别是非，要打成一片，定是不可。”〔贺孙〕
    器远问：“初学须省事，方做得工夫。”曰：“未能应得事，终是省好。然又怕要去省，却有不省病痛。某尝看有时做事要省些工夫，到得做出却有不好，却不厌人意。且如出路要减些用度令简便，到要用时没讨处，也心烦，依前是不曾省得。若可无事时，且省亻尽好。若主家事，及父母在上，当代劳役，终不成掉了，去闲所在坐不管。省事固好，然一向不经历，到得事来，却会被他来倒了。”问：“处乡党固当自尽，不要理会别人。若有事与己相关，不可以不说，当如何？”曰：“若合说，便著说，如所谓‘若要我头也须说’！若是不当自家说，与其人不可说，则只得不说。然自家虽然是不说，也须示之以不然之意。只有个当说与不当说，若要把他不是处做是说，便决是不可！”〔贺孙〕
    曹问：“先生所解‘致知格物’处，某即就这上做去。如未能到贯通处，莫也无害否？”曰：“何谓无害？公只是不曾学，岂有不贯通处？学得熟便通。且如要去所在，须是去到，方得。若行得一日，又说恐未必能到，若如此，怎生到得？天下只有一个道理，紧包在那下，撒破便光明，那怕不通！”曹叔远。
    又问：“如孟子言‘勿忘，勿助长’，却简易。而今要从细碎做去，却怕不能贯通。”曰：“‘勿忘，勿助长’，自是言养气，试取孟子说处子细看。大凡为学，最切要处在吾心身，其次便是做事，此是的实紧切处。又那里见得如此？须是圣人之言。今之学者，须是把圣人之言来穷究，见得身心要如此，做事要如此。天下自有一个道理若大路然，圣人之言，便是那引路底。”
    江文卿博识群书，因感先生之教，自咎云：“某五十年前，枉费许多工夫，记许多文字。”曰：“也不妨。如今若理会得这要紧处，那许多都有用。如七年十载积叠得柴了，如今方点火烧。”〔贺孙〕
    谓江文卿曰：“‘多闻，择其善者而从之；多见，而识之。’公今却无择善一著。圣人择善，便是事不遗乎理。公今知得，便拽转前许多工夫自不妨。要转便转，更无难者。觉公意思尚放许多不下，说几句又渐渐走上来，如车水相似，又滚将去。”又曰：“东坡说话固多不是，就他一套中间又自有精处。如说易，说甚性命，全然恶模样。如说书，却有好处。如说帝王之兴，受命之祥，如河图、洛书、玄鸟、生民之诗，固有是理，然非以是为先。恨学者推之过详，流入谶纬；後人举从而废之，亦过矣。这是他说得好处，公却不记得这般所在，亦是自家本领不明。若理会得原头正，到得看那许多，方有辨别。如程先生与禅子读碑，云：‘公所看都是字，某所看都是理。’似公如今所说亦都是字，自家看见都是理。”〔贺孙〕
    周兄良问：“某平时所为，把捉这心教定。一念忽生，则这心返被他引去。”曰：“这个亦只是认教熟，熟了便不如此。今日一念才生，有以制之；明日一念生，又有以制之，久後便无此理。只是这边较少，那边较多，便被他胜了。如一车之火，以少水胜之，水扑处才灭，而火又发矣。又如弱人与强人相牵一般，强人在门外，弱人在门里，弱底不能胜，便被他强底拖去了。要得胜他，亦只是将养教力壮後，自然可以敌得他去。非别有个道理，也只在自家心有以处之耳。孟子所谓舍则亡，操则常存在此。大学所谓忿忄印⒑美值仁拢亦是除了此心，则心自然正，不是把一个心来正一个心。”又曰：“心只是敬。程子所谓‘主一无谩，主一只是专一。如在这里读书，又思量做文字，又思量别事去，皆是不专。”又曰：“见得彻处，彻上彻下，只是一个道理，须是见得实方是。见得铁定，如是便为善，不如是便为恶，此方是见得实。”〔卓〕
    诸生说书毕，先生曰：“诸公看道理，寻得一线子路脉著了。说时也只是恁地，但於持守处更须加工夫。须是著实於行己上做得三两分始得，只恁说过不济事。”周贵卿曰：“非不欲常常持守，但志不能帅气，後临事又变迁了。”曰：“只是乱道！岂是由他自去？正要待他去时拨转来。‘为仁由己，而由人乎哉！’‘止，吾止也；往，吾往也。’”〔义刚〕
    李周翰请教，屡叹年岁之高，未免时文之累。曰：“这须是自见得，从小儿也须读孝经论语来，中间何故不教人如此？曾读书，也须疑著。某所编小学，公且子细去看，也有古人说话，也有今人说话，且看是如何。古人都自少涵养好了。”後因说“至善”，又问作时文，先生曰：“读书才说要做文字使，此心便错了。若剩看得了，到合说处便说，当不说处不说也得，本来不是要人说得便了。如时文，也只不出圣贤不多说话翻讠誊出来。且如到说忠信处，他也会说做好，只是与自身全不相干。”因举“在漳州日，词讼讫，有一士人立庭下。待询问，乃是要来从学。居泉州，父母遣学举业，乃厌彼，要从学。某以其非父母命，令且归去，得请再来，始无所碍。然其有所见如此，自别”。〔贺孙〕
    吴直翁问：“学亦颇知自立，而病痛犹多，柰何？”曰：“未论病痛。人必全体是，而後可以言病痛。譬如纯是白物事了，而中有黑点，始可言病痛。公今全体都未是，何病痛之可言！设虽有善，亦只是黑上出白点，特其义理之不能已与气质之或美耳。大抵人须先要趋向是。若趋向正底人，虽有病痛，也是白地上出黑花。此特其气禀之偏，未能尽胜耳，要之白地多也。趋向不正底人，虽有善，亦只是黑地上出白花，却成差异事。如孔门弟子，亦岂能纯善乎？然终是白地多，可爱也。人须先拽转了自己趋向始得。孔子曰：‘苟志於仁矣，无恶也。’既志於义理，自是无恶；虽有未善处，只是过耳，非恶也。以此推之，不志於仁，则无善矣。盖志在於利欲，假有善事，亦偶然耳，盖其心志念念只在利欲上。世之志利欲与志理义之人，自是不干事。志利欲者，便如趋夷狄禽兽之径；志理义者，便是趋正路。乡里如江德功吴公济诸人，多少是激恼人，然其志终在於善。世亦有一种不激恼人底，又见人说道理，他也从而美之；见人非佛老，他亦从而非之。但只是胡乱顺人情说，而心实不然，不肯真个去做，此最不济事。”〔伯羽〕
    “某人来说书，大概只是捏合来说，都不详密活熟。此病乃是心上病，盖心不专静纯一，故思虑不精明。要须养得此心令虚明专静，使道理从里面流出，便好。”铢曰：“豫六二‘介于石，不终日，贞吉’，正谓此。”曰：“然。”张仁叟问：“何以能如此？莫只在静坐否？”曰：“自去检点。且一日间试看此几个时在内？几个时在外？小说中载赵公以黑白豆记善恶念之起，此是古人做工夫处。如此检点，则自见矣。”又曰：“读书须将心帖在书册上，逐字看得各有著落，方好商量。须是收拾此心，令专静纯一，日用动静间都在，不驰走散乱，方看得文字精审。如此，方是有本领。”〔铢〕
    先生语陈公直曰：“读书，且逐些子理会，莫要搅动他别底。今人读书，多是从头一向看到尾，都搅浑了。”〔道夫〕
    先生尝谓刘学古曰：“康节诗云：‘闲居谨莫说无妨！’盖道无妨，便是有妨。要做好人，则上面煞有等级；做不好人，则立地便至，只在把住放行之间尔。”〔道夫〕
    彦忠问：“居常苦私意纷搅，虽即觉悟而痛抑之，然竟不能得洁静不起。”先生笑曰：“此正子静‘有头’之说，却是使得。惟其此心无主宰，故为私意所胜。若常加省察，使良心常在，见破了这私意只是从外面入。纵饶有所发动，只是以主待客，以逸待劳，自家这里亦容他不得。此事须是平日著工夫，若待他起後方省察，殊不济事。”〔道夫〕
    林士谦初见，问仁智自得处。曰：“仁者得其为仁，智者得其为智，岂仁智之外更有自得？公此问不成问。且去将论语从‘学而时习’读起，孟子将‘梁惠王’读起，大学从‘大学之道在明明德’读起，中庸从‘天命之谓“性”’读起。某之法是如此，不可只摘中间一两句来理会，意脉不相贯。”〔淳〕
    苏宜久辞，问归欲观易。曰：“而今若教公读易，只看古注，并近世数家注，又非某之本心。若必欲教公依某之易看，某底又只说得三分，自有六七分晓不得，亦非所以为教。看来易是个难理会底物事，卒急看未得，不若且未要理会。圣人云：‘诗、书、执礼，皆雅言也。’看来圣人教人，不过此数者。公既理会诗了，只得且理会书；理会书了，便当理会礼。礼之为书，浩瀚难理会，卒急如何看得许多？且如个仪礼，也是几多头项。某因为思得一策：不若且买一本温公书仪，归去子细看。看得这个，不惟人家冠、昏、丧、祭之礼，便得他用；兼以之看其他礼书，如礼记仪礼周礼之属，少间自然易，不过只是许多路径节目。温公书仪固有是有非，然他那个大概是。”〔亻选
    廖晋卿请读何书。曰：“公心放已久，精神收拾未定，无非走作之时。可且收敛精神，方好商量读书。”继谓之曰：“王藻九容处，且去子细体认。待有意思，却好读书。”〔时举〕
    厚之临别请教，因云：“看文字生。”曰：“日子足，便熟。”〔可学〕
    陈希周请问读书修学之门。曰：“所谓读书者，只是要理会这个道理。治家有治家道理，居官有居官道理，虽然头面不同，然又只是一个道理。如水相似，遇圆处圆，方处方，小处小，大处大，然亦只是一个水耳。”〔时举〕
    先生谓郑光弼子直曰：“书虽是古人书，今日读之，所以蓄自家之德。却不是欲这边读得些子，便搬出做那边用。易曰：‘君子以多识前言往行，以蓄其德。’公今却是读得一书，便做得许多文字，驰骋跳踯，心都不在里面。如此读书，终不干自家事。”又曰：“义利之辨，正学者所当深知。”〔道夫〕
    子合纯笃，肤仲疏敏。〔道夫〕
    先生谓正甫任忠厚，遂安人。“精神专一”。〔倪〕
    锺唐杰问“穷理、持敬”。曰：“此事不用商量。若商量持敬，便不成持敬；若商量穷理，便不成穷理。须令实理在题目之後。”〔盖卿〕
    闾丘次孟言：“尝读曲礼遗书康节诗，觉得心意快活。”曰：“他本平铺地说在里，公却帖了个飞扬底意思在上面，可知是恁地。康节诗云：‘真乐攻心不柰何。’某谓此非真乐也，真乐便不攻心。如颜子之乐，何尝恁地！”曰：“次孟何敢望康节，直涂之人尔。”曰：“涂人却无许多病。公正是肚里有许多见识道理，搅得恁地叫唤来。”又举曲礼成诵。先生曰：“但曲礼无许多叫唤。”曰：“次孟气不足。”曰：“非气不足，乃气有馀也。”〔道夫〕
    语元昭：“且要虚心，勿要周遮。”元昭以十诗献，诗各以二字命题，如“实理”之类，节节推之。先生指立命诗两句：“‘几度风霜猛摧折，依前春草满池塘。’既说道佛老之非，又却流於佛老，此意如何？”元昭曰：“言其无止息。”曰：“观此诗与贤说话又异。此只是要斗胜。知道，安用许多言！颜子当时不曾如此，此只是要人知，安排垛欢〕隼矗便不是。末篇极致尤不是。如何便到此，直要撞破天门！前日说话如彼，今日又如此，只是说话。”〔可学〕
    元昭告归。先生曰：“归以何为工夫？”曰：“子细观来，平生只是不实，当於实处用工夫。”曰：“只是粗。除去粗，便是实。”曰：“每尝观书，多只理会大意，元不曾子细讲究。”曰：“大意固合理会，文义亦不可不讲究，最忌流於一偏。明道曰：‘与贤说话，却似扶醉汉，救得一边，倒了一边。’今之学者大抵皆然。如今人读史成诵，亦是玩物丧志。学者若不理会得，闻这说话，又一齐弃了。只是停埋摊布，使表里相通方可。然亦须量力。若自家力不及，多读无限书，少间埋没於其间，不惟无益，反为所害。近日学者又有一病，多求於理而不求於事，求於心而不求於身。如说‘一日克己复礼，天下归仁’。既能克己，则事事皆仁，天下皆归仁於我，此皆有实迹。而必曰‘天下皆归吾仁之中’，只是无形无影。自龟山以来皆如此说。徐承叟亦云，见龟山说如此。”
    先生问元昭：“近来颇觉得如何？”曰：“自觉此心不实。”曰：“但不要穷高极远，只於言行上点检，便自实。今人论道，只论理，不论事；只说心，不说身。其说至高，而荡然无守，流於空虚异端之说。且如‘天下归仁’，只是天下与其仁，程子云‘事事皆仁’是也。今人须要说天下皆归吾仁之中，其说非不好，但无形无影，全无下手脚处。夫子对颜子‘克己复礼’之目，亦只是就视听言动上理会。凡思虑之类，皆动字上包了，不曾更出非礼勿思一条。盖人能制其外，则可以养其内。固是内是本，外是末；但偏说存於中，不说制於外，则无下手脚处，此心便不实。外面亻尽有过言、过行更不管，却云吾正其心，有此理否？浙中王拘挪亲见伊川来，後来设教作怪。舒州有语录之类，专教人以‘天下归仁’。才见人，便说‘天下归仁’，更不说‘克己复礼’！”〔〕
    杨丞问心思扰扰。曰：“程先生云：‘严威整肃，则心便一。一则自无非僻之干。’只才整顿起处，便是天理，无别天理。但常常整顿起，思虑自一。”〔〕
    黄达才言思不能精之病。曰：“硬思也不得。只要常常提撕，莫放下，将久自解有得。”〔义刚〕
    立之问：“某常於事物未来，思虑未萌时，觉见有惺惺底意思；故其应变接物，虽动，却有不动之意存。未知是否？”曰：“应变接物，只要得是。如‘敬以直内，义以方外’，此可以尽天下之事。若须要不动，则当好作事处，又蹉过了。”〔时举〕
    李伯诚曰：“打坐时意味也好。”曰：“坐时固是好，但放下脚，放开眼，便不恁地了。须是临事接物时，长如坐时方可。如挽一物样，待他要去时，硬挽将转来，方得。”〔义刚〕
    张以道请诲。曰：“但长长照管得那心便了。人若能提掇得此心在时，煞争事。”〔义刚〕
    刘炳韬仲以书问格物未尽，处义未精。曰：“此学者之通患。然受病不在此，这前面别有受病处。”余正叔曰：“岂其自然乎？”曰：“都不干别事，本不立耳。”〔伯羽〕
    郑昭先景绍请教。曰：“今人却是倒置。古人学而後仕，今人却反仕而後学。其未仕也，非不读书，但心有所溺，圣贤意思都不能见。科举也是夺志。今既免此，亦须汲汲於学。为学之道，圣经贤传所以告人者，已竭尽而无馀，不过欲人存此一心，使自家身有主宰。今人驰骛纷扰，一个心都不在躯壳里。孟子曰：‘学问之道无他，求其放心而已。’又曰：‘存其心，养其性，所以事天也。’学者须要识此。”〔道夫〕
    丘玉甫作别，请益。曰：“此道理亻尽说只如此。工夫全在人，人却听得顽去声。了，不曾真个做。须知此理在己，不在人；得之於心而行之於身，方有得力，不可只做册子工夫。如某文字说话，朋友想都曾见之。想只是看过，所以既看过，依旧只如旧时。只是将身挂在理义边头，不曾真个与之为一。须是决然见得未尝离，不可相舍处，便自然著做不能已也。”又曰：“学者肯做工夫，想是自有时。然所谓时者，不可等候，只自肯做时便是也。今学者自不以为饥，如何强他使食！自不以为渴，如何强他使饮！”〔必大〕
    江元益问入德。曰：“德者己之所自有。入德，只是进得底。且如仁义礼智，自家不得，便不是自家底。”〔А
    江元益问门人勇者为谁。曰：“未见勇者。”〔А
    林叔和别去，请教。曰：“根本上欠工夫，无归宿处。如读书应事接物，固当用功；不读书，不应事接物时如何？”林好主叶正则之说。曰：“病在先立论，圣贤言语，却只将来证他说。凡读书须虚心，且似未识字底。将本文熟读平看，今日看不出，明日又看。看来看去，道理自出。”〔闳祖〕
    周元卿问：“读书，有时半板前心在书上，半板後忽然思虑他事，口虽读，心自在别处，如何得心只在书上？”曰：“此最不可。‘不诚无物’，虽读，犹不读也。‘诚者物之终始’。如半板已前心在书上，则只在半板有始有终；半板以後心不在焉，则无物矣。”〔壮祖〕
    谓诸友曰：“郑仲履之学，只管从小小处看，不知经旨初不如此，观书当从大节目处看。程子有言：‘平其心，易其气，阙其疑，则圣人之意可见矣。’”〔盖卿〕
    方叔弟问：“平居时习，而习中每觉有愧，何也？”曰：“如此，只是工夫不接续。要习，须常令工夫接续则得。”又问寻求古人意思。曰：“某常谓，学者须是信，又须不信，久之，却自寻得个可信底道理，则是真信也。”〔大雅〕
    先生以林一之问卷示诸生，曰：“一之恁地沉沦，不能得超脱。他说生物之心，我与那物同，便会相感。这生物之心，只是我底，触物便自然感；非是因那物有此心，我方有此心。且赤子不入井，牛不觳觫时，此心何之？须常妆个赤子入井，牛觳觫在面前，方有此恻隐之心；无那物时，便无此心乎？又说义利作甚？此心才有不存，便错了。未说到那义利处。”〔淳〕
    林一之问：“先生说动静义，只是动中有静，静中有动底道理？”曰：“固是如此。然何须将来引证？某僻性最不喜人引证。动中静，静中动，古人已说了。今更引来，要如何引证得是？但与此文义不差耳，有甚深长？今自家理会这处，便要将来得使。恁地泛泛引证，作何用！明道言介甫说塔，不是上塔，今人正是说塔。须是要直上那顶上去，始得，说得济甚事？如要去取咸阳，一直去取，便好，何必要问咸阳是如何广狭？城池在那处？宫殿在那处？亦何必说是雍州之地？但取得其地便是。今恁地引证，恰似要说咸阳，元不曾要取他地。”〔取
    郭叔阄剩骸拔学之初，在乎格物。物物有理，从何处下手？”曰：“人个个有知，不成都无知，但不能推而致之耳。格物，是格物理至彻底处。”又云：“致知、格物，只是一事；非是今日格物，明日又致知。格物以理言，致知以心言。”〔恪〕
    先生教郭曰：“为学切须收敛端严，就自家身心上做工夫，自然有所得。”恪。
    与冯德贞说为己、为人。曰：“若不为己，看做甚事都只是为别人。虽做得好，亦不关己。自家去从师，也不是要理会身己；自家去取友，也不是要理会身己。只是漫恁地，只是要人说道也曾如此，要人说道好。自家又识得甚么人，自家又有几个朋友，这都是徒然。说道，看道理，不曾著自家身己，如何会晓得？世上如此为学者多。只看为己底是如何，他直是苦切。事事都是自家合做底事，如此方可，不如此定是不可。今有人苦学者，他因甚恁地苦？只为见这物事是自家合做底事。如人吃饭，是自家肚饥，定是要吃。又如人做家主，要钱使，在外面百方做计，壹钱也要将归。这是为甚如此？只为自家身上事。若如此为学，如何会无所得！”〔贺孙〕
    余国秀问治心、修身之要。以为虽知事理之当为，而念虑之间多与日间所讲论相违。曰：“且旋恁地做去，只是如今且说个‘熟’字。这‘熟’字如何便得到这地位？到得熟地位，自有忽然不可知处。不是被你硬要得，直是不知不觉得如此。”〔贺孙〕
    国秀问：“向曾问身心性情之德，蒙批诲云云。宋杰窃於自己省验，见得此心未发时，其仁义礼智之体浑然未有区别。於此敬而无失，则发而为恻隐、羞恶、辞逊、是非之情，自有条理而不乱。如此体认，不知是否？”曰：“未须说那‘敬而无失’，与未有区别，及自有条理而不乱在，且要识认得这身心性情之德是甚底模样。说未有区别，亦如何得？虽是未发时无所分别，然亦不可不有所分别。盖仁自有一个仁底模样物事在内，义自有个义底模样物事在内，礼智皆然。今要就发处认得在里面物事是甚模样。故发而为恻隐，必要认得恻隐之根在里面是甚底物事；发而为羞恶，必要认得羞恶之根在里面是甚底物事。礼智亦如之。譬如木有四枝，虽只一个大根，然必有四根，一枝必有一根也。”又问：“宋杰寻常觉得资质昏愚，但持敬则此心虚静，觉得好。若敬心稍不存，则里面固是昏杂，而发於外亦鹘突，所以专於‘敬而无失’上用功。”曰：“这里未消说敬与不敬在。盖敬是第二节事，而今便把来夹杂说，则鹘突了，愈难理会。且只要识得那一是一，二是二。便是虚静，也要识得这物事；不虚静，也要识得这物事。如未识得这物事时，则所谓虚静，亦是个黑底虚静，不是个白底虚静。而今须是要打破那黑底虚静，换做个白底虚静，则八窗玲珑，无不融通。不然，则守定那里底虚静，终身黑淬淬地，莫之通晓也。”〔焘〕
    问：“先生答余国秀云：‘须理会得其性情之德。’”曰：“须知那个是仁义礼智之性，那个是恻隐、羞恶、恭敬、是非之情，始得。”问：“且如与人相揖，便要知得礼数合当如此。不然，则‘行矣而不著，习矣而不察’。”曰：“常常恁地觉得，则所行也不会大段差舛。”〔胡泳〕
    用之举似：“先生向日曾答蔡丈书，承喻‘以礼为先’之说。又：‘“似识造化”之云，不免倚於一物，未知亲切工夫耳。大抵濂溪说得的当，通书中数数拈出“几”字。要当如此瞥地，即自然有个省力处，无规矩中却有规矩，未造化时已有造化。’此意如何？”曰：“几固要得。且於日用处省察，善便存放这里，恶便去而不为，便是自家切己处。古人礼仪，都是自少理会了，只如今人低躬唱喏，自然习惯。今既不可考，而今人去理会，合下便别将做一个大头项。又不道且理会切身处，直是要理会古人因革一副当，将许多精神都枉耗了，元未切自家身己在。”又曰：“只有大学教人致知、格物底，便是就这处理会；到意诚、心正处展开去，自然大。若便要去理会甚造化，先将这心弄得大了，少间都没物事说得满。”〔贺孙〕
    林仲参问下学之要受用处。曰：“泼底椅桌在屋下坐，便是受用。若贪慕外面高山曲水，便不是受用底。”举诗云：“贫家净埽地，贫女好梳头。下士晚闻道，聊以拙自修。”“前人只恁地说了。”〔铢〕
    刘淮求教。曰：“某无别法，只是将圣贤之书虚心下气以读之。且看这个是，那个不是。待得一回推出一回新，便是进处。不然，只是外面事，只管做出去，不见里滋味，如何责得他！”
    赵恭父再见。问：“别後读书如何？”曰：“近觉得意思却不甚迫切。”曰：“若只恁地据见定做工夫，却又有苟且之病去。”曰：“安敢苟且？”曰：“既不迫切，便相将向这边来，又不可不察。”又问：“切己工夫，如何愈见得己私难胜？”曰：“这个也不须苦苦与他为敌。但才觉得此心随这物事去，便与他唤回来，便都没事。”
    谓南城熊曰：“圣贤语言，只似常俗人说话。如今须是把得圣贤言语，凑得成常俗言语，方是，不要引东引西。若说这句未通，又引那句，终久两下都理会不得。若这句已通，次第到那句自解通。”〔铢〕
    看文字，不可过於疏，亦不可过於密。如陈德本有过於疏之病，杨志仁有过於密之病。盖太谨密，则少间看道理从那穷处去，更插不入。不若且放下，放开阔看。〔焘〕
    器之看文字见得快。叔蒙亦看得好，与前不同。〔贺孙〕
    许敬之侍教，屡与言，不合。曰：“学未晓理，亦无害；说经未得其意，亦无害。且须静听说话，寻其语脉是如何。一向强辨，全不听所说，胸中殊无主宰，少间只成个狂妄人去。”〔淳〕
    淳叟问：“方读书时，觉得无静底工夫。须有读书之时，有虚静之时。”曰：“某旧见李先生，尝教令静坐。後来看得不然，只是一个‘敬’字好。方无事时，敬於自持；凡心不可放入无何有之乡，须收敛在此。及应事时，敬於应事；读书时，敬於读书；便自然该贯动静，心无时不存。”〔德明〕
    先生见刘淳叟闭目坐，曰：“淳叟待要遗物，物本不可遗。”〔大雅〕
    坐间有及刘淳叟事。曰：“不意其变常至此！某向往奏事时来相见，极口说陆子静之学大谬。某因诘之云：‘若子静学术自当付之公论，公如何得如此说他？’此亦见他质薄处。然其初间深信之，毕竟自家唤做不知人。”〔贺孙〕
    辨奸论谓“事之不近人情者，鲜不为大奸慝”。每常嫌此句过当，今见得亦有此样人。某向年过江西与子寿对语，而刘淳叟尧夫独去後面角头坐，都不管，学道家打坐。被某骂云：“便是某与陆丈言不足听，亦有数年之长，何故恁地作怪！”〔义刚〕
    因论刘淳叟事，云：“添差ヘ亦可以为。”论治三吏事，云：“漕自来为之亦好。不然，委别了事人。淳叟自为太掀揭，故生事。”因论今赵帅可语，盐弊何不一言？云：“某如何敢与？大率以沉审为是，出位为戒。”〔振〕
    陈寅仲问刘淳叟。曰：“刘淳叟，方其做工夫时，也过於陈正己；及其狼狈，也甚於陈正己。陈正己轻薄，向到那里，觉得他意思大段轻薄，每事只说道他底是。他资质本自捞攘，後来又去合那陈同父。兼是伯恭教他时，只是教他权数了。伯恭教人，不知是怎生地至此。”笑云：“向前见他们人有个祭文云，其有能底，则教他立功名作文章；其无能底，便语他‘正心、诚意’！”〔义刚〕
    先生说：“陈正己，薛象先喜之者何事？”贺孙云：“想是喜其有才。”汪长孺谓：“并无其才，全做事不成。”曰：“叔权谓长孺：‘他日观气质之变，以验进退之浅深。’此说最好。大凡人须是子细沉静，大学谓‘知止而後有定，定而後能静，静而後能安，安而後能虑，虑而後能得。’如一件物事，自家知得未曾到这里，所见未曾定；以无定之见，遂要决断此事，如何断得尽！一件物事，有长有短。自家须实见得他那处是长，那处是短。如今便一定把著他短处，便一齐没他长处。若只如此，少间一齐不通。礼记云：‘疑事毋质，直而勿有。’看古人都是恁地不敢草草。周先生所以有‘主静’之说，如蒙艮二卦，皆有静止之体。洪范五事‘听曰聪；聪作谋’。谋属金，金有静密意思；人之为谋，亦欲静密。‘貌曰恭；恭作肃。’肃属水，水有细润意思；人之举动，亦欲细润。圣人所以为圣人，只是‘动静不失其时，时止则止，时行则行’。圣人这般所在，直是则得好。自家先恁地浮躁，如何要发得中节！做事便事事做不成，说人则不曾说得著实。”又曰：“老子之术，自有退後一著。事也不扌糖叭プ觯说也不曾说将出，但任你做得狼狈了，自家徐出以应之。如人当纷争之际，自去僻静处坐，任其如何。彼之利害长短，一一都冷看破了，从旁下一著，定是的当。此固是不好底术数，然较之今者浮躁胡说乱道底人，彼又较胜。”因举老子语：“‘豫兮若冬涉川，犹兮若畏四邻，俨若客，涣若冰将释。’子房深於老子之学。曹参学之，有体而无用。”〔贺孙〕
    问：“姜叔权自言终日无思虑，有‘寂然不动’之意。德辅疑其已至。”曰：“且问他还能‘感而遂通天下之故’否？须是穷理。若只如此，则不须说格物、致知。”问：“如此，则叔权之静未是至？”曰：“固是。”〔德辅〕
    戴明伯请教。曰：“且将一件书读。圣人之言，即圣人之心；圣人之心，即天下之理。且逐段看令分晓，一段分晓，又看一段。如此至一二十段，亦未解便见个道理，但如此心平气定，不东驰西骛，则道理自逐旋分明。去得自家心上一病，便是一个道理明也。道理固是自家本有，但如今隔一隔了，须逐旋揩磨呼唤得归。然无一唤便见之理。如金溪只要自得，若自得底是，固善；若自得底非，却如何？不若且虚心读书。读书，切不可自谓理会得了。便理会得，且只做理会不得。某见说不会底，便有长进；不长进者，多是自谓已理会得了底。如此，则非特终身不长进；便假如释氏三生十六劫，也终理会不得！”又云：“此心先错用向东去，及至唤回西边，又也只是那向东底心；但只列转些顿放，元不曾改换。有一学者先佞佛，日逐念金刚大悲咒不停口。後来虽不念佛，来诵大学论孟，却依旧赶遍数，荒荒忙忙诵过，此亦只是将念大悲咒时意思移来念儒书尔。”〔必大〕
    括苍徐元明名琳。郑子上同见。先生说：“‘博学而详说之，将以反说约也。’今江西诸人之学，只是要约，更不务博；本来虽有些好处，临事尽是凿空杜撰。至於吕子约，又一向务博，而不能反约。读得书多，左牵右撰，横说直说，皆是此理；只是不洁净，不切要，有牵合无谓处。沈叔晦不读书，不教人，只是所守者浅狭；只有些子道理，便守定了，亦不博之弊。”〔〕
    陆深甫问为学次序。曰：“公家庭尊长平日所以教公者如何？”陆云：“删定叔祖所以见教者，谓此心本无亏欠，人须见得此心，方可为学。”曰：“此心固是无亏欠，然须是事事做得是，方无亏欠。若只说道本无亏欠，只见得这个便了，岂有是理！”因说：“江西学者自以为得陆删定之学，便高谈大论，略无忌惮。忽一日自以为悟道，明日与人饮酒，如法骂人。某谓贾谊云，秦二世今日即位而明日射人！今江西学者乃今日悟道而明日骂人，不知所修者果何道哉！”〔时举〕
    包详道书来言“自壬子九月一省之後”云云。先生谓显道曰：“人心存亡之决，只在出入息之间。岂有截自今日今时便鬼乱，已後便悄悄之理？圣贤之学，是邙诙ǘㄗ觯不知不觉，自然做得彻。若如所言，则是圣贤修为讲学都不须得，只等得一旦恍然悟去，如此者起人侥亻幸之心。”〔义刚〕
    “看孙吉甫书，见得是要做文字底气习。且如两汉晋宋隋唐风俗，何尝有个人要如此变来？只是其风俗之变，滚来滚去，自然如此。汉末名节之极，便变作清虚底道理。到得陈隋以後，都不理会名节，也不理会清虚，只是相与做一般纤艳底文字。君臣之间，把这文字做一件大事理会。如进士举是隋炀帝做出来，至唐三百年以至国初，皆是崇尚文辞。”郑子上问：“风俗滚来滚去，如何到本朝程先生出来，便理会发明得圣贤道理？”曰：“周子二程说得道理如此，亦是上面诸公挪趱将来。当杨刘时，只是理会文字。到范文正孙明复石守道李太伯常夷甫诸人，渐渐刊落枝叶，务去理会政事，思学问见於用处。及胡安定出，又教人作‘治道斋’，理会政事，渐渐挪得近里，所以周程发明道理出来，非一人之力也。”〔〕
    先生谓杜叔高曰：“学贵糜谩！
    先生谓鲁可几曰：“事不要察取尽。”〔道夫〕
    或问徐子颜。曰：“其人有守，但未知所见如何。”〔文蔚〕
    今学者有两样，意思钝底，又不能得他理会得；到得意思快捷底，虽能当下晓得，然又恐其不牢固。如龚郯伯理会也快，但恐其不牢固。〔贺孙〕
    先生问郭廷硕：“今如何？”曰：“也只如旧为学。”曰：“贤江西人，乐善者多，知学者少。”又说：“杨诚斋廉介清洁，直是少。谢尚书和易宽厚，也煞朴直。昔过湘中时，曾到谢公之家，颓然在败屋之下，全无一点富贵气，也难得。”又曰：“闻彭子寿造居甚大，何必如此？”又及一二人，曰：“以此观谢尚书，直是朴实。”〔祖道〕
    先生问：“湘乡旧有从南轩游者，为谁？”佐对以周允升、佐外舅舒谊周臣。外舅没已数岁，南轩答其论知言疑义一书，载文集中。允升藏修之所正枕江上，南轩题曰‘涟溪书室’。乡曲後学讲习其间，但允升今病不能出矣。”先生曰：“南轩向在静江曾得书，甚称说允升，所见必别，安得其一来！次第送少药物与之。”〔佐〕
    直卿告先生以赵友裕复有相招之意。先生曰：“看今世务已自没可柰何。只得随处与人说，得识道理人多，亦是幸事。”〔贺孙〕
    吕德远辞，云将娶，拟某日归。及期，其兄云：“与舍弟商量了，且更承教一月，却归。”曰：“公将娶了，如何又恁地说？此大事，不可恁地。宅中想都安排了，须在等待，不可如此了。”即日归。〔义刚〕
    季绎劝蔡季通酒，止其泉南之行。蔡决於先生，先生笑而不答。良久，云：“身劳而心安者为之，利少而义多者为之。”〔人杰〕广录云：“或有所欲为，谋於先生。曰：‘心佚而身劳，为之；利少而义多，为之。’”
    先生看糊窗，云：“有些子不齐整，便不是他道理。”朱季绎云：“要好看，却从外糊。”直卿云：“此自欺之端也！”〔贺孙〕
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
