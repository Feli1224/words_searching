
 
    ●卷四十一・论语二十三
    ◎颜渊篇上
    △颜渊问仁章
    颜子生平，只是受用“克己复礼”四个字。不迁，不贰。三月不违。不改其乐。〔道夫〕
    颜子克己，如红炉上一点雪！〔道夫〕
    “克己复礼”，间不容洹Ｎ匏奖闶侨省！驳婪颉
    “克己复礼”，如通沟渠壅塞；仁乃水流也。〔可学〕
    “克己复礼”，“如火烈烈，则莫我敢遏”！〔若海〕
    克己亦别无巧法，譬如孤军猝遇强敌，只得尽力舍死向前而已，尚何问哉！〔谟〕
    龚郯伯说：“克去己私後，却方复礼。”曰：“‘克己复礼’，一如将水去救火相似。又似一件事，又似两件事。”〔时举〕植同。
    克己，则礼自复；闲邪，则诚自存。非克己外别有复礼，闲邪外别有存诚。〔贺孙〕此非定说。
    “克己复礼”。所以言礼者，谓有规矩则防范自严，更不透漏。〔必大〕
    “克己复礼为仁”，与“可以为仁矣”之“为”，如“谓之”相似；与“孝弟为仁之本”，“为仁由己”之“为”不同。〔节〕
    一於礼之谓仁。只是仁在内，为人欲所蔽，如一重膜遮了。克去己私，复礼乃见仁。仁、礼非是二物。〔可学〕
    问：“‘克己复礼’，‘如见大宾’之时，指何者为仁？”曰：“存得心之本体。”〔节〕
    因说克己，或曰：“若是人欲则易见。但恐自说是天理处，却是人欲，所以为难。”曰：“固是如此。且从易见底克去，又却理会难见底。如剥百合，须去了一重，方始去那第二重。今且将‘义利’两字分个界限，紧紧走从这边来。其间细碎工夫，又一面理会。如做屋柱一般，且去了一重粗皮，又慢慢出细。今人不曾做得第一重，便要做第二重工夫去。如中庸说‘戒慎乎其所不睹，恐惧乎其所不闻。莫见乎隐，莫显乎微，故君子慎其独’。此是寻常工夫都做了，故又说出向上一层工夫，以见义理之无穷耳。不成‘十目所视，十手所指’处不慎，便只去慎独！无此理也。”〔雉〕
    元翰问：“克去己私，最是难事。如今且於日用间每事寻个是处。只就心上验之，觉得是时，此心便安。此莫是仁否？”曰：“此又似说义，却未见得仁。又况做事只要靠著心。但恐己私未克时，此心亦有时解错认了。不若日用间只就事上子细思量体认，那个是天理，那个是人欲。著力除去了私底，不要做，一味就理上去做，次第渐渐见得，道理自然纯熟，仁亦可见。且如圣贤千言万语虽不同，都只是说这道理。且将圣贤说底看，一句如此说，一句如彼说，逐句把来凑看，次第合得，都是这道理。”或说：“如今一等非理事，固不敢做。只在书院中时，亦自有一般私意难识。所谓‘孜孜为善，孜孜为利’，於善利之中，却解错认。”曰：“且做得一重，又做一重，大概且要得界限分明。”遂以手画扇中间云：“这一边是善，这一边是利。认得善利底界限了，又却就这一边体认纤悉不是处克将去。圣人所以下个‘克’字，譬如相杀相似，定要克胜得他！大率克己工夫，是自著力做底事，与他人殊不相干。紧紧闭门，自就身上子细体认，觉得才有私意，便克去，故曰：‘为仁由己，而由人乎哉！’夫子说得大段分晓。吕与叔克己铭却有病。他说须於与物相对时克。若此，则是并物亦克也。己私可克，物如何克得去！己私是自家身上事，与物未相干在。”〔明作〕
    林安卿问：“克复工夫，全在‘克’字上。盖是就发动处克将去，必因有动，而後天理、人欲之几始分，方知所决择而用力也。”曰：“如此，则未动以前不消得用力，只消动处用力便得。如此得否？且更子细。”次早问：“看得如何？”林举注中程子所言“‘克己复礼’乾道，主敬行恕坤道”为对。曰：“这个也只是微有些如此分。若论敬，则自是彻头彻尾要底。如公昨夜之说，只是发动方用克，则未发时，不成只在这里打瞌睡忄蒙憧，等有私欲来时，旋捉来克！如此得否？”又曰：“若待发见而後克，不亦晚乎！发时固是用克，未发时也须致其精明，如烈火之不可犯，始得。”〔亻选
    或问：“克己之私有三：气禀，耳目鼻口之欲，及人我是也。不知那个是夫子所指者？”：曰“三者皆在里。然非礼勿视听言动，则耳目口鼻之欲较多。”又问：“‘克者，胜也’，不如以克训治较稳。”曰：“治字缓了。且如捱得一分，也是治；捱得二分，也是治。胜，便是打叠杀了他。”〔学蒙〕
    或曰：“克己，是胜己之私之谓克否？”曰：“然。”曰：“如何知得是私後克将去？”曰：“随其所知者，渐渐克去。”或曰：“南轩作克己斋铭，不取子阒说，如何？”曰：“不知南轩何故如此说。恐只是一时信笔写将去，殊欠商量。”曰：“闻学中今已开石。”曰：“悔不及矣！”〔去伪〕
    “‘克己复礼’，不可将‘理’字来训‘礼’字。克去己私，固即能复天理。不成克己後，便都没事。惟是克去己私了，到这里恰好著精细底工夫，故必又复礼，方是仁。圣人却不只说克己为仁，须说‘克己复礼为仁’。见得礼，便事事有个自然底规矩准则。”
    “克己，须著复於礼”。贺孙问：“非天理，便是人欲。克尽人欲，便是天理。如何却说克己了，又须著复於礼？”曰：“固是克了己便是理。然亦有但知克己而不能复於礼，故圣人对说在这里。却不只道‘克己为仁’，须著个‘复礼’，庶几不失其则。下文云：‘非礼勿视，非礼勿听，非礼勿言，非礼勿动。’缘本来只有此礼，所以克己是要得复此礼。若是佛家，亻尽有能克己者，虽谓之无己私可也，然却不曾复得礼也。圣人之教，所以以复礼为主。若但知克己，则下梢必堕於空寂，如释氏之为矣。”亚夫又问。曰：“如‘坐如尸，立如齐’，此是理；如箕踞跛倚，此是非理。去其箕踞跛倚，宜若便是理。然未能‘如尸如齐’，尚是己私。”〔贺孙〕此下三条，疑闻同录异，而植录尤详。
    亚夫问“克己复礼”章。曰：“今人但说克己，更不说复礼。夫子言非礼勿视听言动，即是‘克己复礼’之目也。颜子会问，夫子会答，答得来包括得尽。‘己’字与‘礼’字正相对说。礼，便有规矩准绳。且以坐立言之；己便是箕踞，礼便是‘坐如尸’；己便是跛倚，礼便是‘立如齐’。但如此看便见。”又曰：“克己是大做工夫，复礼是事事皆落腔窠。克己便能复礼，步步皆合规矩准绳；非是克己之外，别有复礼工夫也。释氏之学，只是克己，更无复礼工夫，所以不中节文，便至以君臣为父子，父子为君臣，一齐乱了。吾儒克己便复礼，见得工夫精细。圣人说得来本末精粗具举。下面四个‘勿’字，便是克与复工夫皆以礼为准也。‘克己复礼’，便是捉得病谤，对证下药。仲弓主敬行恕，是且涵养将去，是非犹未定。涵养得到，一步又进一步，方添得许多见识。‘克己复礼’，便刚决克除将去。”〔南升〕
    亚夫问：“‘克己复礼’，疑若克己後便已是仁，不知复礼还又是一重工夫否？”曰：“己与礼对立。克去己後，必复於礼，然後为仁。若克去己私便无一事，则克之後，须落空去了。且如坐当如尸，立当如齐，此礼也。坐而倨傲，立而跛倚，此己私也。克去己私，则不容倨傲而跛倚；然必使之如尸如齐，方合礼也。故克己者必须复此身於规矩准绳之中，乃所以为仁也。”又问：“若以礼与己对看，当从礼说去。礼者，天理之节文，起居动作，莫非天理。起居动作之间，莫不浑全是礼，则是仁。若皆不合节文，便都是私意，不可谓仁。”曰：“不必皆不合节文。但才有一处不合节文，便是欠阙。若克去己私，而安顿不著，便是不入他腔窠。且如父子自是父子之礼，君臣自是君臣之礼。若把君臣做父子，父子做君臣，便不是礼。”又问“克己复礼”与“主敬行恕”之别。曰：“仲弓方始是养在这里，中间未见得如何。颜子‘克己复礼’，便规模大，精粗本末，一齐该贯在这里。”又问：“‘克己复礼’如何分精粗？”曰：“若以克去己私言之，便克己是精底工夫，到礼之节文有所欠阙，便是粗者未尽。然克己又只是克去私意，若未能有细密工夫，一一入他规矩准绳之中，便未是复礼。如此，则复礼却乃是精处。”时举因问：“夜来先生谓‘坐如尸，立如齐’是礼，倨傲跛倚是己。有知倨傲跛倚为非礼而克之，然乃未能‘如尸如齐’者，便是虽已克己而未能复礼也。”曰：“跛倚倨傲，亦未必尽是私意，亦有性自坦率者。伊川所谓‘人虽无邪心，苟不合正理，乃邪心也’。佛氏之学，超出世故，无足以累其心，不可谓之有私意。然只见他空底，不见实理，所以都无规矩准绳。”曰：“佛氏虽无私意，然源头是自私其身，便是有个大私意了。”曰：“他初间也未便尽是私意，但只是见得偏了。”时举曰：“先生向所作克斋记云：‘克己者，所以复礼；非克己之外，别有所谓复礼之功。’是如何？”曰：“便是当时也说得忒快了。明道谓：‘克己则私心去，自能复礼；虽不学礼文，而礼意已得。’如此等语，也说忒高了。孔子说‘克己复礼’，便都是实。”曰：“如此，则‘克己复礼’，分明是两节工夫。”曰：“也不用做两节看。但不会做工夫底，克己了，犹未能复礼；会做工夫底，才克己，便复礼也。”先生因言：“学者读书，须要体认。静时要体认得亲切；动时要别白得分明。如此读书，方为有益。”〔时举〕
    笤ㄎ省翱思焊蠢瘛薄Ｔ唬骸叭酥挥刑炖怼⑷擞两途，不是天理，便是人欲。即无不属天理，又不属人欲底一节。且如‘坐如尸’是天理，跛倚是人欲。克去跛倚而未能如尸，即是克得未尽；却不是未能如尸之时，不系人欲也。须是立个界限，将那未能复礼时底都把做人欲断定。”先生又曰：“礼是自家本有底，所以说个‘复’，不是待克了己，方去复礼。克得那一分人欲去，便复得这一分天理来；克得那二分己去，便复得这二分礼来。且如箕踞非礼，自家克去箕踞，稍稍端坐，虽未能如尸，便复得这些个来。”又问：“如磨昏镜相似，磨得一分尘埃去，复得一分明。”曰：“便是如此。然而世间却有能克己而不能复礼者，佛老是也。佛老不可谓之有私欲。只是他元无这礼，克己私了，却空荡荡地。他是见得这理元不是当。克己了，无归著处。”又问：“所以唤做礼，而不谓之理者，莫是礼便是实了，有准则，有著实处？”曰：“只说理，却空去了。这个礼，是那天理节文，教人有准则处。佛老只为元无这礼，克来克去，空了。只如曾点见处，便见这意思。”又问：“曾点见得了，若能如颜子实做工夫去，如何？”曰：“曾点与颜子见处不同：曾点只是见他精英底，却不见那粗底。颜子天资高，精粗本末一时见得透了，便知得道合恁地下学上达去。只是被他一时见透，所以恁做将去。曾点但只见得这向上底道理，所以胸中自在受用处从容。”因问：“曾点资质，莫是与颜子相反？”曰：“不是与颜子相反，却与曾参相反。他父子间为学大不同。曾参是逐些子推将去，曾点是只见他向上底了，便不肯做。”又问：“子路若达‘为国以礼’道理，如何便是这气象？”曰“若达时，事事都见得是自然底天理。既是天理，无许多费力生受。”又问：“子路就使达得，却只是事为之末，如何比得这个？”曰“理会得这道理，虽事为之末，亦是道理。‘暮春者，春服既成’，何尝不是事为来。”又问：“三子皆事为之末，何故子路达得便是这气象？”曰：“子路才气去得，他虽粗暴些，才理会这道理，便就这个‘比及三年，可使有勇且知方’上面，却是这个气象。求赤二子虽似谨细，却只是安排来底，又更是他才气小了。子路是甚么样才气！”先生又曰：“曾点之学，无圣人为之依归，便是佛老去。如琴张曾皙，已做出这般事来。”又曰：“其克己，往往吾儒之所不及，但只他无那礼可复。”笤倬佟拔茨苤领陡蠢褚郧埃皆是己私未尽克去”。曰：“这是旋克将去。”笠蛩担骸耙估此怠浴跻省等数句，意在言外。本为见得此数句，只是见得曾点受用自在处，却不曾见得曾点见那道理处。须当分明先从这数句上体究出曾点所以如此洒落，因个甚么。”曰：“这数句，只是见得曾点从容自在处，见得道理处却不在此，然而却当就这看出来。”又曰：“只为三子见得低了，曾点恁地说出来，夫子所以与之。然而终不似说颜子时。说他只说是狂者，正为只见得如此，做来却不恁地。”又曰：“‘为国以礼’之‘礼’，却不只是繁文末节。”笪剩骸澳便是那‘克己复礼’之‘礼’？”曰：“礼是那天地自然之理。理会得时，繁文末节皆在其中。‘礼仪三百，威仪三千’，却只是这个道理。千条万绪，贯通来只是一个道理。夫子所以说‘吾道一以贯之’，曾子曰‘忠恕而已矣’，是也。盖为道理出来处，只是一源。散见事物，都是一个物事做出底。一草一木，与他夏葛冬裘，渴饮饥食，君臣父子，礼乐器数，都是天理流行，活泼泼地。那一件不是天理中出来！见得透彻後，都是天理。理会不得，则一事各自是一事，一物各自是一物，草木各自是草木，不干自己事。倒是庄老有这般说话。庄子云：‘言而足，则终日言而尽道；言而不足，则终日言而尽物。’”笠蛭剩骸罢狻礼’字恁地重看？”曰：“只是这个道理，有说得开朗底，有说得细密底。‘复礼’之‘礼’，说得较细密。‘博文、约礼’，‘知崇、礼卑’，‘礼’字都说得细密。知崇是见得开朗，礼卑是要确守得底。”又曰：“早间与亚夫说得那‘克己复礼’，是克己便是复礼，不是克己了，方待复礼，不是做两截工夫。就这里克将去，这上面便复得来。明道说那‘克己则私心去，自能复礼；虽不学礼文，而礼意已得’。这个说得不相似。”又曰：“‘克己复礼’，是合掌说底。”〔植〕
    孔子告颜渊，只说“克己复礼”，若是克得己，复得礼，便自见仁分晓。如往长安，元不曾说与长安有甚物事如何。但向说向西去，少间他到长安，自见得。”〔夔孙〕
    因论“克己复礼”，洽叹曰：“为学之艰，未有如私欲之难克也！”先生曰：“有奈他不何时，有与他做一片时。”洽。谦之录云：“有言私欲难去。曰：‘难。有时忘了他，有时便与他为一片了！’”
    非礼即己，克己便复礼。“克己复礼”，便是仁。“天下归仁”，天下以仁归之。〔闳祖〕
    问：“‘克己复礼’即仁乎？”曰：“‘克己复礼’当下便是仁，非复礼之外别有仁也。此间不容洹Ｎ匏奖闶侨剩所以谓‘一日克己复礼，天下归仁’。若真个一日打并得净洁，便是仁。如昨日病，今日愈，便不是病。”〔伯羽〕
    一日“克己复礼”，则一日“天下归仁”；二日“克己复礼”，则二日“天下归仁”。〔夔孙〕
    或问“天下归仁”。曰：“‘一日克己复礼’，使天下於此皆称其仁。”又问：“一日之间，安能如此？”曰：“非是一日便能如此，只是有此理。”〔节〕
    或问：“‘一日克己复礼’，天下何故以仁与之？”曰：“今一日克己复礼，天下人来点检他，一日内都是仁底事，则天下都以仁与之；一月能克己复礼，天下人来点检他，一月内都无不仁底事，则一月以仁与之。若今日如此，明日不如此，便不会以仁与之也。”〔铢〕
    问：“‘一日克己，天下归仁。’若是圣人，固无可克；其馀则虽是大贤，亦须著工夫。如何一日之间便能如此？虽颜子亦须从事於‘四勿’。”曰：“若是果能‘克己复礼’了，自然能如此。吕氏曰：‘一日有是心，则一日有是德。’”〔广〕
    因问“一日克己复礼”，曰：“吕氏说得两句最好云：‘一日有是心，则一日有是德。’盖一日真个能克己复礼，则天下之人须道我这个是仁，始得。若一日之内事事皆仁，安得天下不以仁归之！”〔雉〕祖道录云：“事事皆仁，故曰‘天下归仁’。”
    “一日存此心，则一日有此德”。“一日克己复礼，天下归仁”，不是恁地略用工夫，便一日自能如此，须是积工夫到这里。若道是“一日克己复礼”，天下便一向归其仁，也不得。若“一日克己复礼”，则天下归其仁；明日若不“克己复礼”，天下又不归仁。〔贺孙〕
    问：“‘天下归仁’，先生言一日能‘克己复礼’，天下皆以仁之名归之，与前说不同，何也？”曰：“所以‘克己复礼’者，是先有为仁之实，而後人以仁之名归之也。”〔卓〕
    问：“‘一日克己复礼’，如何使天下便能归仁？”曰：“若真能一日‘克己复礼’，则天下有归仁之理。这处亦如‘在家无怨，在邦无怨’意思。‘在家无怨’，一家归其仁；‘在邦无怨’，一邦归其仁。就仲弓告，止於邦家。颜子体段如此，便以其极处告之。”又曰：“归，犹归重之意。”〔取
    问“克己复礼为仁”。曰：“克去己私，复此天理，便是仁。只‘克己复礼’，如以刀割物。刀是自己刀，就此便割物，不须更借别人刀也。‘天下归仁’，天下之人以仁称之也。解释经义，须是实历其事，方见著实。如说‘反身而诚，乐莫大焉’，所谓诚者，必须实能尽得此理。仁义礼智，无一些欠阙他底，如何不乐！既无实得，乐自何而生？天下归仁之义，亦类此。既能‘克己复礼’，岂更有人以不仁见称之理？”〔谟〕
    或问“‘克己复礼’，则事事皆仁”。曰：“人能克己，则日间所行，事事皆无私意而合天理耳。”
    问：“颜渊问仁，孔子对以‘克己复礼’。颜渊请问其目，则对以‘非礼勿视听言动’。看得用力只在‘勿’字上。”曰：“亦须是要睹当得是礼与非礼。”〔文蔚〕
    “‘非礼勿视’，说文谓‘勿’字似旗脚。此旗一麾，三军尽退，工夫只在‘勿’字上。才见非礼来，则以‘勿’字禁止之；才禁止，便克己；才克去，便能复礼。”又云：“颜子力量大，圣人便就他一刀截断。若仲弓，则是闭门自守，不放贼入来底，然敬恕上更好做工夫。”〔明作〕
    或问“非礼勿视听言动”。曰：“目不视邪色，耳不听淫声，如此类工夫却易。‘视远惟明’，才不远，便是不明；‘听德惟聪’，才非德，便是不聪，如此类工夫却难。视听言动，但有些个不循道理处，便是非礼。”
    “非礼勿视，勿听”，“奸声乱色，不留聪明；淫乐慝礼，不接心术”。非是耳无所闻，目无所视。〔取
    元翰问：“非礼勿视听言动，看来都在视上。”曰：“不专在视上，然听亦自不好。只缘先有视听，便引惹得言动，所以先说视听，後说言动。佛家所谓视听，甚无道理。且谓物虽视前，我元不曾视，与我自不相干。如此，却是将眼光逐流入闹可也。听亦然，天下岂有此理！”坐间举佛书亦有克己底说话。先生曰：“所以不可行者，却无‘复礼’一段事。既克己，若不复礼，如何得？东坡说‘思无邪’，有数语极好，他说：‘才有思，便有邪；无思时，又只如死灰。却要得无思时不如死灰，有思时却不邪。’”〔明作〕
    敬之问：“上面‘克己复礼’，是要克尽己私；下面‘四勿’，是严立禁制，使之用力。”曰：“此一章，圣人说只是要他‘克己复礼’。‘一日克己复礼，则天下归仁’，是言‘克己复礼’之效。‘为仁由己，而由人乎哉’！是言‘克己复礼’工夫处，在我而不在人。下面‘请问其目’，则是颜子更欲圣人详言之耳。盖‘非礼勿视’，便是要在视上‘克己复礼’；‘非礼勿听’，是要在听上‘克己复礼’；‘非礼勿言’，是要在言上克己复礼；‘非礼勿动’，是要在动上克己复礼。前後反复，只说这四个字。若如公说，却是把做两截意思看了！”〔时举〕
    问：“颜渊问仁，子曰非礼勿视听言动。尝见南轩云：‘“勿”字虽是禁止之辞，然中须要有主宰，始得。不然，则将见禁止於西，而生於东；禁止於此，而发於彼，盖有力不暇给者矣。主宰云何？敬而已矣。’”先生曰：“不须更添字，又是两沓了。”先生问祖道曰：“公见南轩如何？”曰：“初学小生，何足以窥大贤君子！”曰：“试一言之。”曰：“南轩大本完具，资禀粹然，却恐玩索处更欠精密。”曰：“未可如此议之。某尝论‘未发之谓“中”’字，以为在中之义，南轩深以为不然。及某再书论之，书未至，而南轩遣书来，以为是。南轩见识纯粹，践行诚实，使人望而敬畏之，某不及也。”〔祖道〕
    问：“颜渊，孔子未告以‘克己复礼’，当如何用工夫？”曰：“如‘博我以文，约我以礼’等，可见。”又问云云。曰：“只消就‘克己复礼’上理会便了，只管如此说甚么！”〔贺孙〕
    问：“论语颜渊问仁，与问为邦，毕竟先是问仁，先是问为邦？”曰：“看他自是有这‘克己复礼’底工夫後，方做得那四代礼乐底事业。”〔卓〕
    “颜子闻‘克己复礼’，又问其目，直是详审。曾子一唯悟道，直是直截。如何？”曰：“颜子资质固高於曾子。颜子问目却是初学时；曾子一唯，年老成熟时也。”〔谟〕
    人须会问始得。砥录作“学须善”。圣门颜子也是会问。他问仁，曰：“克己复礼为仁。”圣人恁地答他。若今人到这里，须问如何谓之克己，如何谓之复礼。颜子但言请问其目。到圣人答他“非礼勿视，非礼勿听，非礼勿言，非礼勿动”，他更不再问非礼是如何，勿视是如何，勿听是如何，勿言、勿动又是如何，但言“回虽不敏，请事斯语矣”。这是个答问底样子。到司马牛问得便乖。圣人答他问仁处，他说：“‘其言也讠刃’，斯谓之仁矣乎？”他心都向外去，未必将来做切己工夫，所以问得如此。又谓“‘不忧不惧’，斯谓之君子矣乎？”恰似要与圣人相拗底说话。砥录云：“却不向里思量，只管问出外来。正明道所谓‘塔前说塔’也。”这处亦是个不会问样子。〔取
    孔门弟子如“仁”字“义”字之说，已各各自晓得文义。但看答问中不曾问道如何是仁，只问如何行仁；夫子答之，亦不曾说如何是仁，只说道如何可以至仁。如颜子之问，孔子答以“克己复礼”；仲弓之问，孔子答以“出门如见大宾，使民如承大祭，己所不欲，勿施於人”；司马牛之问，孔子答以“仁者其言也讠刃”；樊迟之问，孔子答以“居处恭，执事敬，与人忠”。想是“仁”字都自解理会得，但要如何做。〔贺孙〕
    国秀问：“圣人言仁处，如‘克己复礼’一句，最是言得仁之全体否？”曰：“圣人告人，如‘居处恭，执事敬，与人忠’之类，无非言仁。若见得时，则何处不是全体？何尝见有半体底仁！但‘克己复礼’一句，却尤亲切。”〔时举〕
    曹问：“‘一日克己复礼’，便是仁否？”曰：“今日‘克己复礼’，是今日事；明日‘克己复礼’，是明日事。‘克己复礼’有几多工夫在，须日日用工。圣人告颜渊如此，告仲弓如此，告樊迟，又曰：‘居处恭，执事敬，与人忠。’各随人说出来，须著究竟。然大概则一圣人之意，千头万绪，终归一理。”
    林正卿问：“夫子答颜渊‘克己复礼为仁’之问，说得细密。若其他弟子问，多是大纲说，如语仲弓以‘己所不欲，勿施於人’之类。”先生大不然之，曰：“以某观之，夫子答群弟子却是细密，答颜子者却是大纲。盖颜子纯粹，无许多病痛，所以大纲告之。至於‘请问其目’答以‘四勿’，亦是大纲说。使答其他弟子者如此，必无入头处。如答司马牛以‘其言也讠刃’，是随其病处使之做工夫。若能讠刃言，即牛之‘克己复礼’也。至於答樊迟，答仲弓之类，由其言以行之，皆‘克己复礼’之功也。”〔人杰〕
    或问：“仁之全体，在克己上？”曰：“若论全体，是处可见。且如‘其言也讠刃’，若於此理会得透彻，亦见得全体。须是知得那亲切处。如‘求生以害仁，杀身以成仁’，须理会得害个甚么，成个甚么。”赵师夏云：“莫只要不失这道理，而满足此心？”先生曰：“如‘求生以害仁’，言身虽生，已是伤坏了这个心；‘杀身以成仁’，身虽死，这个心却自完全得在。”
    孔子告颜子以“克己复礼”，语虽切，看见不似告樊迟“居处恭，执事敬，与人忠”，更详细。盖为樊迟未会见得个己是甚，礼是甚，只分晓说教恁地做去。颜子便理会得，只未敢便领略，却问其目。待说得上下周匝了，方承当去。〔贺孙〕
    子寿言：“孔子答群弟子所问，随其材答之，不使闻其不能行之说，故所成就多。如‘克己复礼为仁’，唯以分付与颜子，其馀弟子不得与闻也。今教学者，说著便令‘克己复礼’，几乎以颜子望之矣！今释子接人，犹能分上中下三根，云：‘我则随其根器接之。’吾辈却无这个。”先生曰：“此说固是。如克己之说，却缘众人皆有此病，须克之乃可进；使肯相从，却不误他错行了路。今若教他释子辈来相问，吾人使之‘克己复礼’，他还相从否？”子寿云：“他不从矣。”曰：“然则彼所谓根器接人者，又如何见得是与不是？解后却错了，不可知。”〔大雅〕
    或问颜子“克己复礼”。曰：“公且未要理会颜子如何‘克己复礼’，且要理会自家身己如何须著‘克己复礼’。这也有时须曾思量到这里，颜子如何若死要‘克己复礼’？自家如何不要‘克己复礼’？如今说时，也自说得亻尽通，只是不曾关自家事。也有被别人只管说，说来说去，无奈何去克己，少间又忘了。这里须思量颜子如何心肯意肯要‘克己复礼’？自家因何不心肯意肯去‘克己复礼’。这处须有病谤，先要理会这路头，方好理会所以克之之方。须是识得这病处，须是见得些小宝名利达真个是轻，‘克己复礼’事真个是重！真个是不恁地不得！”
    梁谦问“克己复礼”。曰：“莫问颜子‘克己复礼’，且就自家己身上说。颜子当时却不解做别事，只恁地‘克己复礼’作甚？颜子闻一知十，又不是个不聪明底人。而今须是独自做工夫，说要自家己身见得。便如上蔡闻程先生之言，自然面赤汗流。却是见得他从前不是处，而今却能迁善改过，这个便是透处。”〔卓〕
    问：“‘一日克己复礼，天下归仁。’向来徐诚叟说，此是克己工夫积习有素，到得一日果能‘克己复礼’，然後‘天下归仁’。如何？”曰：“不必如此说，只是一日用其力之意。”问：“有人一日之中‘克己复礼’，安得天下便归仁？”曰：“只为不曾‘克己复礼’。‘一日克己复礼’，即便有一日之仁。颜子‘三月不违仁’，只是‘拳拳服膺而弗失’。‘惟圣罔念作狂，惟狂克念作圣’。今日克念，即可作圣；明日罔念，即为狂矣。”曰：“到颜子地位，其德已成，恐不如此。”曰：“颜子亦只是‘有不善未尝不知，知之未尝复行’。除是夫子‘七十而从心所欲，不逾矩’，方可说此。”〔德明〕
    问：“颜子已是知非礼人，如何圣人更恁地向他说？”曰：“也只得恁地做。”〔А
    黄达才问：“颜子如何尚要克己？”先生厉声曰：“公而今去何处勘验他不用克己！既是夫子与他说时，便是他要这个工夫，却如何硬道他不用克己！这只是公那象山先生好恁地说道，‘颜子不似他人样有偏处；要克，只是心有所思’，便不是了。尝见他与某人一书说道：‘才是要克己时，便不是了。’这正是禅家之说，如杲老说‘不可说，不可思’之类。他说到那险处时，又却不说破，却又将那虚处说起来。如某所说克己，便是说外障；如他说，是说里障。他所以嫌某时，只缘是某捉著他紧处。别人不晓禅，便被他谩；某却晓得禅，所以被某看破了。夫子分明说：‘非礼勿视，非礼勿听，非礼勿言，非礼勿动。’颜子分明是‘请事斯语’，却如何恁地说得？”又问：“上蔡‘先从偏处克将去’，其说如何？”曰：“也不特恁地。夫子说非礼勿视听言动，便尽包得了。如偏底固是要克，也有不偏而事为有不稳当底，也当克。且如偏於严，克而就宽，那宽中又有多少不好处要克。今看颜子说：‘夫子循循然善诱人，博我以文，约我以礼。’便是也要博文。博文又是前一段事。博文须是穷究得个事理都明，方解去‘克己复礼’。若不博文，则自家行得是与不是，皆不知。所以大学先要致知、格物，方去正心、诚意。‘博学之，审问之，慎思之，明辨之，笃行之。’前面四项，只是理会这物事；理会得後，方去行。今若不博文，只要撮个尖底，也不解说得亲切，也只是大概绰得，终不的当。”又问“天下归仁”。曰：“只是天下称其仁。而今若能‘克己复礼’，天下自是称他是仁人，这也不须理会，只去理会那头一件。如吃饭相似，只管吃，自解饱；若不去吃，只想个饱，也无益。”〔义刚〕
    问：“‘天下归仁’，集注云：‘归，犹与也。’谓天下皆与其仁。後面却载伊川语‘天下归仁’，谓‘事事皆仁’，恰似两般，如何？”曰：“为其‘事事皆仁’，所以‘天下归仁’。”〔文蔚〕集注。
    问：“‘克己复礼为仁’，这‘为’字，便与子路‘为仁’之‘为’字同否？”曰：“然。”又问：“程先生云：‘须是克尽己私，皆归於礼，方始是仁。’恐‘是仁’字与‘为仁’字意不相似。”曰：“克去那个，便是这个。盖克去己私，便是天理，‘克己复礼’所以为仁也。仁是地头，‘克己复礼’是工夫，所以到那地头底。”又问“天下归仁”。曰：“自家既事事是仁，则天下之人见自家事事合仁，亦皆曰是仁。若自家设有一事未是仁，有一个人来说不是仁时，便是天下不曾皆与以仁在。”又问：“孔子答问仁之说甚多，惟此说‘克己复礼’，恐是亻崖甲鳌八档谩薄Ｈ手全体。”曰：“只见得破，做得彻，都是全体。若见不破，做不彻时，便是‘克己复礼’，也是闲说。”亻崖荚疲骸叭粽婕得，则孔子所答无非是全体；若见不得，虽是‘克己复礼’，也只没理会。”〔焘〕
    问：“程先生云：‘克己复礼，则事事皆仁，故曰天下归仁。’如何？”曰：“不若他更有一说云，‘一日克己复礼，则天下称其仁’为是。”〔大雅〕
    问：“程子曰：‘事事皆仁，故曰“天下归仁”。’一日之间，如何得事事皆仁？”曰：“‘一日克己复礼’了，虽无一事，亦不害其为‘事事皆仁’；虽不见一人，亦不害其为天下归仁。”〔植〕
    圣人说话甚实，不作今人谈空。故伊川说“天下归仁”，只作天下之人以仁与之。此是微言，惟颜子足以当之。〔浩〕
    问：“谢氏说：‘克己，须从性偏难克处克将去。’此性是气质之性否？”曰：“然。然亦无难易。凡气质之偏处，皆须从头克去。谢氏恐人只克得里面小小不好底气质，而忘其难者，故云然。”〔亻选
    问“勿者，胜私复礼之机”。曰：“主在‘勿’字上。才觉非礼意思萌作，便提却这‘勿’字，一刀两段，己私便可去。私去，则能复礼而仁矣。都是自用著力，使他人不著，故曰‘为仁由己，而由人乎哉’！”或问：“颜子地位，有甚非礼处？何待下此‘四勿’工夫？”曰：“只心术间微有些子非礼处，也须用净尽截断了。他力量大，圣人便教他索性克去。譬如贼来，贼子是进步与之冢杀。教仲弓以敬恕，是教他坚壁清野，截断路头，不教贼来。”铢因问：“‘克己复礼’，乾道也；主敬行恕，坤道也。’乾道是健决意，坤道是确守意？”曰：“颜子是近前与他一刀两断；仲弓是一面自守，久而贼自遁去。此亦只是一个道理。圣人教人，因其资之高下，故不同。要之，用功成德则一耳。”先生因曰：“今人只争个‘勿’字。常记胡侍郎云：‘我与颜子，只争一个“勿”字。颜子非礼便勿视，我非礼亦视，所以不及颜子。’因举说文云，‘勿’字势似旗。旗是挥止禁止之物。勿者，欲人挥止禁约其私欲也。”〔铢〕
    问伊川四箴。曰：“这个须著子细去玩味。”因言：“工夫也只恁地做将去，也别无道理拘迫得他。譬如做酒，只是用许多曲，时日到时，便自迸酒出来。凡看文字，只要‘温故知新’。只温个故底，便新意自出。若舍了故底，别要讨个新意，便不得也。”〔时举〕
    “由乎中而应乎外”，这是势之自然；“制於外所以养其中”，这是自家做工夫处。〔道夫〕
    “‘由乎中而应乎外，制於外所以养其中。’上句是说视听言动皆由中出，┿录作：“自此心形见。”下句是用功处。”┿录作：“即是克己工夫。”问：“须是识别得如何是礼，如何是非礼？”曰：“固是用分别得。然紧要在‘勿’字上，不可放过。”〔闳祖〕┿略。
    读伯丰克己复礼为仁说，曰：“只克己，便是复礼。‘克己复礼’，便似‘著诚去伪’之类。盖己私既克，无非天理，便是礼。大凡才有些私意，便非礼。若截为两段，中间便有空阙处。必大录此云：“‘著诚去伪’，不彼即此。非克己之後，中间又空一节，须用复礼也。”伊川说‘由乎中而应乎外’，是说视听言动四者皆由此心；‘制乎外所以养其中’，却是就视听言动上克去己私做工夫。必大录此云：“上句言其理，下句是工夫。”如尹彦明书四箴，却云：‘由乎中所以应乎外。’某向见传本，上句初无‘所以’字。”〔┿〕
    先生顾炎曰：“程子曰‘制於外所以养其中’，这一句好看。”〔炎〕
    直卿问：“‘制於外所以养其中’，此是说仁之体而不及用？”曰：“‘制於外’，便是用？”又曰：“视听自外入，言动自内出，圣人言语紧密如此。圣人於颜子仲弓都是就纲领处说，其他则是就各人身上说。”〔道夫〕
    问：“‘由乎中而应乎外，制於外所以养其中。’克己工夫从内面做去，反说‘制於外’，如何？”曰：“制却在内。”又问：“视箴何以特说心？听箴何以特说性？”曰：“互换说，也得。然谚云：‘开眼便错。’视所以就心上说。‘人有秉彝，本乎天性。’道理本自好在这里，却因杂得外面言语来诱化，听所以就理上说。”〔植〕
    “操之有要，视为之则”，只是人之视听言动，视最在先，为操心之准则。此两句未是不好。至“蔽交於前”，方有非礼而视；故“制之於外，以安其内”，则克己而复礼也。如是工夫无间断，则久而自从容不勉矣，故曰“久而诚矣”。〔端蒙〕
    或问：“非礼勿视听言动，程子以为‘制之於外，以安其内’，却是与‘克伐怨欲不行’底相似。”曰：“克己工夫，其初如何便得会自然！也须著禁制始得。到养得熟後，便私意自渐渐消磨去矣。今人须要拣易底做，却不知若不自难处入，如何得到易处。所谓‘非礼勿’者，只要勿为耳。眼前道理，善恶是非，阿谁不知，只是自冒然去做。若於眼前底识得分明，既不肯去做，便却旋旋见得细密底道理。盖天下事有似是而实非者，亦有似非而实是者，这处要得讲究。若不从眼前明白底做将来，这个道理又如何得会自见。”〔时举〕
    李问：“伊川云：‘制乎外以安其内。’颜子心斋坐忘，都无私意，似更不必制於外。”曰：“颜子若便恁地，圣人又何必向他说‘克己复礼’！便是他也更有些私意。莫把圣人另做一个人看，便只是这样人。‘如有周公之才之美，使骄且吝’，若骄吝，便不是周公。‘惟圣妄念作狂’。若使尧舜为桀纣之行，便狂去，便是桀纣！”〔贺孙〕
    问四箴。曰：“视是将这里底引出去，所以云‘以安其内’；听是听得外面底来，所以云‘闲邪存诚’。”又问：“四者还有次第否？”曰：“视为先，听次之。”又曰：“‘哲人知几，诚之於思’，此是动之於心；‘志士励行，守之於为’，此是动之於身。”〔雉〕
    问：“听箴‘人有秉彝’云云，前面亦大概说。至後两句言‘闲邪存诚，非礼勿听’，不知可以改‘听’字作视箴用得否？”曰：“看他视箴说又较力。视最在先，开眼便是，所以说得力。至於听处，却又较轻也。”〔取
    问：“‘知诱物化，遂忘其正’，这个知是如何？”曰：“乐记云：‘人生而静，天之性也；感於物而动，性之欲也。物至知知，然後好恶形焉。好恶无节於内，知诱於外，不能反躬，天理灭矣！’人莫不有知，知者，所当有也。物至，则知足以知之而有好恶，这是自然如此。到得‘好恶无节於内，知诱於外’，方始不好去。”〔贺孙〕
    贺孙说“颜渊问仁”章集注之意。曰：“如此只就上面说，又须自家肚里实理会得，始得。固是说道不依此说，去外面生意不可。若只诵其文，而自不实晓认得其意，亦不可。”又曰：“且依许多说话，常常讽咏，下梢自有得。”又曰：“四箴意思都该括得尽。四个箴，有说多底，有说少底，多底减不得，少底添不得。如言箴说许多，也是人口上有许多病痛。从头起，至‘吉凶荣辱，惟其所召’，是就身上谨；‘伤易则诞’，至‘出悖来违’，是当谨於接物间，都说得周备。‘哲人知几，诚之於思；志士励行，守之於为。’这说两般人：哲人只於思量问，便见得合做与不合做；志士便於做出了，方见得。虽则是有两样，大抵都是顺理便安裕，从欲便危险。集注所录，都说得意思尽了，此外亦无可说。只是须要自实下工夫，实见是如何。看这意思，都说去己私。无非礼之视，无非礼之听，无非礼之言，无非礼之动，这是甚么气象！这便是浑然天理，这便是仁，须识认得这意思。”贺孙问：“视听之间，或明知其不当视，而自接乎目；明知其不当听，而自接乎耳，这将如何？”曰：“视与看见不同，听与闻不同。如非礼之色，若过目便过了，只自家不可有要视之之心；非礼之声，若入耳也过了，只自家不可有要听之之心。然这般所在也难。古人於这处，亦有以御之。如云：‘奸声乱色，不留聪明；淫乐慝礼，不接心术。’”〔贺孙〕
    问：“承诲，言箴自‘人心之动，因言以宣’至‘吉凶荣辱，惟其所召’，是谨诸己；以下是说接物许多病痛。”曰：“上四句是就身上最紧要处须是不躁妄，方始静专。才不静专，自家这心自做主不成，如何去接物！下云‘矧是枢机，兴戎出好’四句，都是说谨言底道理。下四句却说四项病：‘伤易则诞，伤烦则支’，己肆则物忤，出悖则来违。”贺孙问：“如今所以难克，也是习於私欲之深。今虽知义理，而旧所好乐，未免沉伏於方寸之间，所以外物才诱，里面便为之动，所以要紧只在‘克’字上。克者，胜也。日用之间，只要胜得他。天理才胜，私欲便消；私欲才长，天理便被遮了。要紧最是胜得去。始得。”曰：“固是如此。如权衡之设，若不低便昂，不昂便低。凡天地阴阳之消长，日月之盈缩，莫不皆然。”又云：“这‘克己复礼’，事体极大。非颜子之聪明刚健，不足以担当，故独以告颜子。若其他所言，如‘出门如见大宾，使民如承大祭’，如‘仁者其言也讠刃’，又如‘居处恭，执事敬’，都是克己事，都是为仁事。但且就一事说。然做得工夫到，也一般。”问“仲弓问仁”一章。曰：“看圣人言，只三四句，便说得极谨密。说‘出门如见大宾，使民如承大祭’，下面便又说‘己所不欲，勿施於人’，都无些阙处。寻常人说话，多是只说得半截。”问：“看此意思，则体、用兼备。”曰：“是如此。自家身己上常是持守，到接物又如此，则日用之间无有间隙，私意直是何所容！可见圣人说得如此极密。”问：“集注云：‘事斯语而有得，则固无己之可克矣。’此固分明。下云：‘学者审己而自择焉，可也。’未审此意如何？”曰：“看自家资质如何。夫子告颜渊之言，非大段刚明者不足以当之。苟为不然，只且就告仲弓处著力。告仲弓之言，只是淳和底人皆可守。这两节一似易之乾，一似易之坤。圣人於乾说‘忠信，所以进德也；修辞立其诚，所以居业也’，说得煞广阔。於坤，只说‘敬以直内，义以方外’。只缘乾是纯刚健之德，坤是纯和柔之德。”又云：“看集义聚许多说话，除程先生外，更要拣几句在集注里，都拈不起。看诸公说，除是上蔡说得犹似。如游杨说，直看不得！”〔贺孙〕
    问：“‘哲人知几，诚之於思；志士励行，守之於为’，此是两般人否？”曰：“非也。只是‘诚之於思’底，却觉得速；‘守之於为’者，及其形於事为，早是见得迟了。此却是觉得有迟速，不可道有两般，却两脚做工夫去。”〔端蒙〕
    尹叔问：“‘哲人知几，诚之於思；志士励行，守之於为’，四句莫有优劣否？”曰：嚷荚疲骸爸皇橇较睢！薄八际嵌之微，为是动之著。这个是该动之精粗。为处动，思处亦动；思是动於内，为是动於外。盖思於内，不可不诚；为於外，不可不守。然专诚於思，而不守於为，不可；专守於为，而不诚於思，亦不可。”又曰：“看文字须是得个骨子。诸公且道这动箴那句是紧要？”道夫云：“‘顺理则裕’，莫是紧要否？”曰：“更连‘从欲则危’，两句都是。这是生死路头！”又曰：“四者惟视为切，所以先言视；而视箴之说，尤重於听也。”〔道夫〕
    “程子曰：‘人能克己，则仰不愧，俯不怍，心广体胖，其乐可知。有息，则馁矣。’如今见得直如此说得好！”〔儒用〕闳祖录云：“此说极有味。”集义。
    问：“‘克己复礼’章，外书有曰：‘不能克己，是为杨氏之为我；不能复礼，是为墨氏之兼爱。故曰：“亲亲而仁民，仁民而爱物。”’”曰：“‘克己复礼’，只是一事。外书所载，殊觉支离，此必记录之误。向来所以别为一编，而目之曰‘外书’者，盖多类此故也。伊川尝曰：‘非礼处，便是私意。既是私意，如何得仁！须是克尽己私，皆归於礼，方始是仁。’此说最为的确。”〔谟〕
    正淳问：“程子曰：‘礼，即理也。不是天理，便是人欲。’尹氏曰：‘礼者，理也。去人欲，则复天理。’或问不取尹说，以为失程子之意，何也？”曰：“某之意，不欲其只说复理而不说‘礼’字。盖说复礼，即说得著实；若说作理，则悬空，是个甚物事？如谢氏曰：‘以我视，以我听，以我言，以我动。’夫子分明说是‘非礼勿视听言动’，谢氏却以‘以我’言之，此则自是谢氏之意，非夫子所以告颜渊者矣。又如游氏曰：‘颜渊事斯语，至於“非礼勿动”，则不离於中，其诚不息而可久。’将几个好字总聚在此，虽无甚病，终不是本地头话。”问：“游氏专说‘非礼勿动’，遗却视、听、言三事。”曰：“此却只是提此一语，以概其馀。”又问：“谢氏前篇谓‘曾点胸中无一事’，此章乃云：‘仁者心与事一，无一忘一助之失。’”曰：“‘心与事一’，只是做此一事，则主在此一事，如此说亦无碍。惟其‘心与事一’，故能‘胸中无一事’也。”〔必大〕
    圣人只说做仁，如“克己复礼为仁”，是做得这个模样，便是仁。上蔡却说“知仁”，“识仁”，煞有病。〔节〕
    问“天下归仁”。曰：“只是天下以仁称之。”又问：“谢说如何？”曰：“只是他见得如此。大抵谢与范，只管就见处，却不若行上做工夫。只管扛，扛得大，下梢直是没著处。如夫子告颜子‘非礼勿视听言动’，只是行上做工夫。”去伪。
    “天下归仁”，言天下皆与其仁。伊川云“称其仁”，是也。此却说得实。至杨氏以为“天下皆在吾之度内”，则是谓见得吾仁之大如此，而天下皆囿於其中，则说得无形影。吕氏克己铭，如‘洞然八荒，皆在我闼’之类同意。”〔端蒙〕
    问：“‘克己复礼，天下归仁。’南轩谓：‘克尽己私，天理浑然，斯为仁矣。天下归仁者，无一物之不体也。故克己铭谓“洞然八荒，皆在我闼”。’近得先生集注却云：‘“一日克己复礼”，则天下之人皆与其仁。’似与诸公之意全不相似。程子曰：‘“克己复礼”，则事事皆仁，故曰：“天下归仁。”’此意又是如何？”曰：“某向日也只同钦夫之说，看得来文义不然，今解却是从伊川说。孔子直是以二帝三王之事许颜子。此是微言，自可意会。孔子曰：‘雍也可使南面。’当其问仁，亦以‘在邦无怨，在家无怨’告之。”〔浩〕
    某解“颜渊问仁”章毕，先生曰：“克，是克去己私。己私既克，天理自复。譬如尘垢既去，则镜自明；瓦砾既扫，则室自清。如吕与叔克己铭，则初未尝说克去己私。大意只说物我对立，须用克之。如此，则只是克物，非克己也。”〔开〕
    克己铭不合以己与物对说。〔谟〕
    “吕与叔说克己，从那己、物对处克。此说虽好，然不是夫子与颜子说底意。夫子说底，是说未与物对时。若与物对时方克他，却是自家己倒了几多。所谓己，只是自家心上不合理底便是，不待与物对方是。”又曰：“吕与叔克己铭只说得一边。”〔佐〕
    包详道言：“克去胜心、忌心。”先生曰：“克己有两义：物我亦是己，私欲亦是己。吕与叔作克己铭，只说得一边。”〔方子〕
    问：“公便是仁否？”曰：“非公便是仁，尽得公道所以为仁耳。求仁处，圣人说了：‘克己复礼为仁。’须是克尽己私，以复乎礼，方是公；公，所以能仁。”问：“克己铭：‘痒こ疾痛，举切吾身。’不知是这道理否？”曰：“某见前辈一项论议说忒高了，不只就身上理会，便说要与天地同其体，同其大，安有此理！如‘初无吝骄，作我蟊贼’云云，只说得克己一边，却不说到复礼处。须先克己私，以复於礼，则为仁。且仁譬之水，公则譬之沟渠，要流通此水，须开浚沟渠，然後水方流行也。”〔取
    问：“或问深论克己铭之非，何也？”曰：“‘克己’之‘己’，未是对人物言，只是对‘公’字说，犹曰私耳。吕与叔极口称扬，遂以‘己既不立，物我并观’，则虽天下之大，莫不皆在於吾仁之中，说得来恁大，故人皆喜其快。才不恁说，便不满意，殊不知未是如此。”道夫云：“如此，则与叔之意与下文克己之目全不干涉。此自是自修之事，未是道著外面在。”曰：“须是恁地思之。公且道，视听言动干人甚事！”又问“天下归仁”。曰：“‘克己复礼’，则事事皆是，天下之人闻之见之，莫不皆与其为仁也。”又曰：“有几处被前辈说得来大，今收拾不得。谓如‘君子所过者化’，本只言君子所居而人自化；‘所存者神’，本只言所存主处便神妙。横渠却云：‘性性为能存神，物物为能过化。’至上蔡便道：‘唯能“所存者神”，是以“所过者化”。’此等言语，人皆烂熟，以为必须如此说。才不如此说，便不快意矣。”〔道夫〕
    林正卿问“天下归仁”。曰：“‘痒こ疾痛，举切吾身’，只是存想‘天下归仁’。恁地，则不须克己，只坐定存想月十日，便自‘天下归仁’，岂有此理！”时举问程先生曰：“事事皆仁，故曰‘天下归仁’。是如何？”曰：“‘事事皆仁’，所以‘天下归仁’。於这事做得恁地，於那事亦做得恁地，所以天下皆称其仁。若有一处做得不是，必被人看破了。”〔时举〕
    林正卿问：“吕与叔云：‘痒こ疾痛，举切吾身。’不知此语说‘天下归仁’如何？”曰：“圣人寻常不曾有这般说话。近来人被佛家说一般大话，他便做这般底话去敌他。此‘天下归仁’，与‘在邦无怨，在家无怨’一般，此两句便是归仁样子。”又问：“怨，是人怨己怨？”曰：“人怨。”〔恪〕
    问：“克己铭只说得公底意思？”曰：“克己铭不曾说著本意。扬子阍唬骸胜己之私之谓克。’‘克’字本虚，如何专以‘胜己之私’为训？‘郑伯克段于鄢’，岂亦胜己之私耶！”〔闳祖〕
    上蔡说“先难”，便生受。如伊川，便说“制之於外，以安其内”，其说平。〔方〕
    “以我视，以我听。”若以为心先有主，则视听不好事亦得，大不便也。〔方〕
    “以我视，以我听”，恐怕我也没理会。〔方〕
    游定夫有论语要旨。“天下归仁”，引庞居士云云。黄简肃亲见其手笔。〔闳祖〕
    曾天游见陈几叟，曰：“‘克己复礼’，旧晓不得。因在京师委巷中下轿涉泥看谒，方悟有个快活处。後举以问薛丈。薛昂，曾之外甥。薛云：‘情尽性复，正是如此。’”陈曰：“又问薛丈做甚？”曾又曰：“又尝以问游丈，亦以为然。”陈复曰：“又更问那游丈。”盖定夫以“克己复礼”与释氏一般，只存想此道理而已。旧南本游氏语解中全用佛语解此一段，某已削之。若只以想像言克复，则与下截“非礼勿视”四句有何干涉！〔┿〕
    ●卷四十二・论语二十四
    ◎颜渊篇下
    △仲弓问仁章
    文振说“仲弓问仁”，谓：“上四句是主敬行恕，下两句是以效言。”曰：“此六句，又须作一片看始得。若只以下两句作效验说，却几乎闲了这两句。盖内外无怨，是个应处，到这里方是充足饱满。如上章说‘天下归仁’，亦是如此。盖天下或有一人不许以仁，便是我为仁工夫有所未至。如此看，方见‘出门、使民’两句缀个‘己所不欲，勿施於人’两句，这两句，又便缀著个‘无怨’两句，上下贯通，都无亏欠，方始见得告颜渊仲弓问仁规模。只依此做工夫，更不容别闲用心矣。”〔时举〕植同。
    “己所不欲，勿施於人”，紧接著那“出门、使民”；“在邦无怨，在家无怨”，紧接著那“己所不欲，勿施於人”。直到这里，道理方透彻。似一片水流注出来，到这里方住，中间也间断不得。效验到这处，方是做得透彻，充足饱满，极道体之全而无亏欠。外内间才有一人怨它，便是未彻。便如“天下归仁”底，才有一个不归仁，便是有未到处。又云：“内外无怨，便是应处。如关雎之仁，则有麟趾之应；鹊巢之仁，则有驺虞之应。问仁者甚多，只答颜子仲弓底，说得来大。”又曰：“颜子天资明，便能於几微之间，断制得天理人欲了。”〔植〕
    或问“推己及物之谓恕”。曰：“‘推己及物’，便是‘己所不欲，勿施於人’，然工夫却在前面。‘出门如见大宾，使民如承大祭’，须是先主於敬，然後能行其恕。”或问：“未出门、使民之前，更有工夫否？”曰：“未出门、使民之时，只是如此。惟是到出门、使民时易得走失，故愈著用力也。”〔时举〕
    问：“‘己所不欲，勿施於人’，如己欲为君子，则欲人皆为君子；己不欲为小人，则亦不欲人为小人。”曰：“此两句亦是大纲说。如富寿康宁，人之所欲；死亡贫苦，人之所恶。所欲者必以同於人，所恶者不以加於人。”〔必大〕
    先生自唐石归，曰：“路上有人问：‘“己所不欲，勿施於人”，是恕。如以刑罚加人，岂其人之所欲！便是不恕，始得。’且说如何。”众人各以意对。先生曰：“皆未分明。伊川云：‘“恕”字，须兼“忠”字说。’此说方是尽。忠是尽己也，尽己而後为恕。以刑罚加人，其人实有罪，其心亦自以为当然，故以刑加之，而非强之以所不欲也。其不欲被刑者，乃其外面之私心。若其真心，既已犯罪，亦自知其当刑矣。今人只为不理会忠，而徒为恕，其弊只是姑息。张子韶中庸有云：‘圣人因己之难克，而知天下皆可恕之人。’即此论也。今人只为不能尽己，故谓人亦只消如此，所以泛然亦不责人，遂至於彼此皆自恕而已。”〔〕（可学录云：“‘如刑人杀人之事，己亦不欲，到其时为之则伤恕，如何？’可学云：‘但观其事之当理，则不欲变为欲。’曰：‘设如人自犯罪，至於死。到刑时，其心欲否？’诸友皆无以答。曰：‘此当合忠字看。忠者，尽己之谓。若看得己实有是罪，则外虽不欲，而亦知其当罪。到此，则不欲字使不著。若不看忠字，只用一恕字，则似此等事放不过，必流而为姑息。张子韶解中庸云：“以己之难克，而知天下皆可恕之人。”因我不会做，皆使天下之人不做，如此则相为懈怠而已。此言最害理！’”）
    问：“在家、在邦之怨，是属己？属人？”曰：“如何说得做在己之怨！圣人言语，只要平看。儒者缘要切己，故在外者，多拽入来做内说；在身上者，又拽来就心上说。”〔必大〕
    问“在家无怨，在邦无怨”。曰：“此以效验言。若是主敬行恕，而在家在邦皆不能无怨，则所谓‘敬恕’者未是敬恕。”问：“怨有是有非，如何都得他无怨？”曰：“此且说怨得是底，未说到不是底。”〔雉〕
    问：“‘在邦无怨，在家无怨’，或以为其怨在己，或以为其怨在人。”曰：“若以为己自无怨，却有甚义理？此言能以敬为主而行之恕，则人自不恕也。人不我怨，此仁之效。如孔子告颜渊克己，则言‘天下归仁’；告仲弓以‘己所不欲，勿施於人’，则言‘在邦无怨，在家无怨’。此皆以效言，特其效有小大之异耳。”〔去伪〕
    希逊问夫子答颜子仲弓问仁之异。曰：“此是各就它资质上说。然持敬行恕，便自能克己；克己，便自能持敬行恕，亦不必大段分别。”〔时举〕以下通论二章。
    曰：“‘克己复礼’，是刚健勇决，一上便做了。若所以告仲弓者，是教他平稳做去，慢慢地消磨了。譬如服药，克己者，要一服便见效；敬恕者，渐渐服药，磨去其病也。”〔人杰〕
    持敬行恕，虽不曾著力去“克己复礼”，然却与“克己复礼”只一般。盖若是把这个养来养去，那私意自是著不得。“出门如见大宾，使民如承大祭”时，也著那私意不得；“己所不欲，勿施於人”时，也著那私意不得。〔义刚〕
    问：“克己工夫与主敬行恕如何？”曰：“‘克己复礼’，是截然分别个天理人欲，是则行之，非则去之。敬恕，则犹是保养在这里，未能保它无人欲在。若将来保养得至，亦全是天理矣。‘克己复礼’，如拨乱反正；主敬行恕，如持盈守成，二者自有优劣。”〔雉〕
    “‘克己复礼’，如内修政事，外攘夷狄；‘出门、使民’，如上策莫如自治。”问：“程先生说：‘学质美者，明得尽，渣滓便浑化；其次惟庄敬持养。及其成功，一也。’此可以分颜子仲弓否？”曰：“不必如此说。”〔贺孙〕
    仲弓“出门如见大宾”为仁，如把截江淮；颜子“克己为仁”，便如欲复中原！〔焘〕
    “读书，须要将圣贤言语体之於身。如‘克己复礼’与‘出门如见大宾’，须就自家身上体看我实能克己与主敬行恕否？件件如此，方始有益。”又因谘肺省翱思焊蠢瘛保曰：“人之私意，有知得便克去者，有忘记去克他者，有不独是忘记去克他，却反与他为朋者！”〔时举〕
    问朱蜚卿：“读书何所疑？”曰：“论语切要处在言仁。言仁处多，某未识门路。日用至亲切处，觉在告颜子一章。答仲弓又却别。集注云：‘仲弓未及颜子，故特告以操存之要。’不知告颜子者亦只是操存否？”曰：“这须子细玩味。所告二人气象自不同。”顾问贺孙：“前夜曾如何说？”贺孙举先生云：“告仲弓底是防贼工夫，告颜渊底是杀贼工夫。”蜚卿问：“如何？”曰：“且子细看，大意是如此。告颜子底意思，是本领已自坚固了，未免有些私意，须一向克除教尽。告仲弓底意思，是本领未甚周备，只是教他防捍疆土，为自守计。”〔贺孙〕
    问：“孔子答颜渊仲弓问仁处，旨同否？”曰：“不争多，大概也相似。只答颜子处是就心上说，工夫较深密为难。”问：“二条在学者则当并行不悖否？”曰：“皆当如此做。当‘克己’，则须‘克己’；当‘出门如见大宾’，则须‘出门如见大宾’。‘克己复礼’，不是克己了，又复礼。只克去己私，便是礼。有是有非，只去了非，便是是。所以孔子只说非礼勿视听言动。只克去那非，便是礼。”曰：“吕铭‘痒こ疾痛，皆切吾身’句，是否？”曰：“也说得。只是不合将己对物说，一篇意都要大同於物。克，只是克这个。孔子当初本意，只是说克自己私欲。”〔淳〕
    伯羽问：“持敬、克己，工夫相资相成否乎？”曰：“做处则一。但孔子告颜子仲弓，随他气质地位而告之耳。若不敬，则此心散漫，何以能克己。若不克己，非礼而视听言动，安能为敬。”仲思问：“‘敬则无己可克’，如何？”曰：“郑子上以书问此。”因示郑书，曰：“说得也好。”郑书云：“孔子惟颜子仲弓，实告之以为仁之事，馀皆因其人而进之。颜子地位高，担当得克己矣，故以此告之。仲弓未至此，姑告以操存之方，涵养之要。克己之功难为，而至仁也易；敬恕之功易操，而至仁也难。其成功则一。故程子云‘敬则无己可克’，是也。但学者为仁，如谢氏云‘须於性偏处胜之’，亦不可缓。特不能如颜子深於天理人欲之际，便可至仁耳。非只敬恕他不克己也。”又曰：“郑言学者克己处，亦好。大底告颜子底便体、用全似仲弓底。若後人看不透，便只到归里去，做仲弓底了，依旧用做颜子底。克己，乾道也；敬恕，坤道也。‘忠信进德’，‘修辞立诚’，表里通彻，无一毫之不实，何更用直内。坤卦且恁地守。颜子如将百万之兵，操纵在我，拱揖指挥如意。仲弓且守本分。敬之至，固无己可克；克己之至，亦不消言敬。‘敬则无己可克’者，是无所不敬，故不用克己。此是大敬，如‘圣敬日跻’，‘於缉熙敬止’之‘敬’也。”〔伯羽〕道夫略。
    李时可问：“仲弓问仁，孔子告之以‘出门如见大宾’云云。伊川只说作敬，先生便说‘敬以持己，恕以及物’。看来须如此说，方全。”曰：“程子不是就经上说，是偶然摘此两句，所以只说做敬。”又问：“伊川曰：‘孔子言仁，只说“出门如见大宾，使民如承大祭”，观其气象，便须“心广体胖”，“动容周旋中礼”自然。’看来孔子方是教仲弓就敬上下工夫。若是言仁，亦未到得这处。”曰：“程子也不是就经上说，公今不消得恁地看。但且就他这二句上，看其气象是如何。”又问：“孔子告颜渊以‘克己复礼为仁’。若不是敬，也如何克得己，复得礼？”曰：“不必如此说。圣人说话，随人浅深。克己工夫较难，出门、使民较易。然工夫到後，只一般，所谓‘敬则无己可克’也。”〔贺孙〕集注。
    程子言仁，只说：“‘出门如见大宾，使民如承大祭’，看其气象，便须‘心广体胖’，‘动容周旋中礼’。”问：“孔子告仲弓，方是持敬底事。程子如此说，岂不有自然勉强之异乎？”曰：“程子之言，举敬之极致而言也。”又，程子云：“‘敬以直内，义以方外’，仁也。”问：“言敬义内外，方做工夫，而程子又何以遽言仁也？”曰：“此亦言‘敬以直内’，则无一毫私意，仁自在其中尔。大抵这般处要宽看，识得他意，不可迫切求之。”〔端蒙〕
    或问：“伊川云：‘孔子言仁，只说“出门”云云，至“中礼”，惟慎独便是守之之法。’”曰：“亦须先见得个意思，方慎独以守之。”又曰：“此前面说敬而不见得。此便是见得底意思，便是见得敬之气象功效恁地。若不见得，即黑淬淬地守一个敬，也不济事。”〔贺孙〕
    问：“程先生说云云，‘看其气象，便须“心广体胖”，“动容周旋中礼。”’看来也是平日用功，方能如此。非一旦‘出门如见大宾，使民如承大祭’，便能如此。”曰：“自这里做去，方能如此。只是常能存得此心，便能如此。”又问：“‘克己复礼’乾道；‘主敬行恕’坤道。”曰：“乾道者是见得善恶精粗分明，便一刀两段斩截了。坤道便顺这一边做将去，更不犯著那一边。”又云：“乾道是创业之君，坤道是继体守成之君。”〔焘〕
    “或问伊川：‘未出门，未使民时如何？’曰：‘此“俨若思”时也。’圣人之言，得他恁地说，也好。但使某答那人，则但云：‘公且去“出门如见大宾，使民如承大祭”。’”因曰：“那未出门、使民时，自是当敬。不成未出门、使民时不敬，却待出门时，旋旋如见大宾；使民时，旋旋如承大祭，却成甚举止！圣人所以只直说‘出门如见大宾，使民如承大祭’，更不说那未出门、使民时如何。如今恁地说，却较淡了。”〔义刚〕夔孙录云：“伊川答此问固好，足以明圣人之说，见得前面有一段工夫。但当初正不消恁地答他，却好与他说：‘今日就出门、使民时做去。若是出门使民时果能如见大宾，承大祭，则未出门、使民以前，自住不得了。’”
    子升问：“‘“克己复礼”，乾道也。’此莫是知至已後工夫否？”曰：“也不必如此说。只见得一事，且就一事上克去，便是克己。终不成说道我知未至，便未下工夫！若以大学之序言之，诚意固在知至之後，然亦须随事修为，终不成说知未至，便不用诚意、正心！但知至已後，自不待勉强耳。”〔木之〕
    袁子节问：“‘克己复礼’，何以谓之乾道？‘主敬行恕’，何以谓之坤道？”曰：“乾道奋发而有为，坤道静重而持守。”一作“有守”。〔时举〕
    或问：“‘克己复礼’者乾道，庄敬持守者坤道，如何分别？”曰：“乾道奋发而有为，如‘庸言之信，庸行之谨’，‘闲邪存其诚’之类是也。‘忠信，所以进德；修辞立其诚，所以居业’。坤道静重而持守，如‘敬以直内，义以方外’之类是也。观夫子告二子气象，各有所类。”洽。
    或问：“颜冉之学，何以有乾道、坤道之别？”曰：“颜子是奋发而有为，冉子是谦退而持守。颜子高明强毅，夫子故就其资质而教以‘克己复礼’之学。冉子温厚静重，故以持敬行恕教之。”〔必大〕
    问：“‘“克己复礼”，乾道；主教行恕，坤道’，如何？”曰：“仲弓资质温粹，颜子资质刚明。‘克己复礼，天下归仁。为仁由己，而由人乎哉！’颜子之於仁，刚健丙决，如天旋地转，雷动风行做将去！仲弓则敛藏严谨做将去。颜子如创业之君，仲弓如守成之君。颜子如汉高祖，仲弓如汉文帝。伊川曰：‘质美者明得尽，渣滓便浑化，却与天地同体。其次惟庄敬以持养。’颜子则是明得尽者也，仲弓则是庄敬以持养之者也，及其成功一也。”潜夫曰：“旧曾闻先生说：‘颜冉二子之於仁，譬如捉贼，颜子便赤手擒那贼出！仲弓则先去外面关防，然後方敢下手去捉他。’”〔广〕
    周贵卿问“‘克己复礼’乾道，‘持敬行恕’坤道”。曰：“乾道是‘见群龙无首吉’。既变则成坤，故‘先迷失道，後顺得常，西南得朋，东北丧朋’。坤则都无头，但‘利牝马之贞’而已。所以乾卦自‘君子进德修业’，以至於‘知至至之，可与几也；知终终之，可与存义也’，从知处说来。如坤，则但说‘敬以直内，义以方外’，只就持守处说，只说得一截。如颜子‘克己复礼’工夫，却是从头做起来，是先要见得後却做去，大要著手脚。仲弓却只是据见成本子做，只是依本画葫芦，都不问著那前一截了。仲弓也是和粹，但精神有所不及。颜子是大故通晓。向时陆子静尝说，颜子不如仲弓。而今看著，似乎是‘克己复礼’底较不如那‘持敬行恕’底较无事，但‘克己复礼’工夫较大。颜子似创业之君，仲弓似守成之君。仲弓不解做得那前一截，只据见在底道理持守将去。”又一条云：“‘克己复礼’，是要见得天理後，方做将去。仲弓却只是据见在持将去。”又问：“‘仲弓宽洪简重’，如何见得？”曰：“也只想得是恁地。夫子许他南面，非如此不可。如‘不佞’等处，也见得他简重。而今观他说‘居敬行简’之类，见得仁工夫也大故细密。”〔义刚〕夔孙录云：“坤是个无头底。其繇辞曰：‘利牝马之贞，先迷後得。’乾爻皆变而之坤，其辞曰：‘见群龙无首吉。’乾便从知处说起，故云：‘知至至之，知终终之。’坤只是从持守处说，故云：‘敬以直内，义以方外。’‘克己复礼’，也是有知底工夫在前。主敬行恕，只是据见定依本分做将去。或说仲弓胜似颜渊，谓‘出门如见大宾，使民如承大祭’，胜如克己底费脚手。然而颜子譬如创业底，仲弓是守成底。颜子极聪明警悟，仲弓亻尽痛狻！
    问：“颜子问仁与仲弓问仁处，看来仲弓才质胜似颜子。”曰：“陆子静向来也道仲弓胜似颜子，然却不是。盖‘克己复礼’，乾道也，是吃一服药便效。主敬行恕，坤道也，是服药调护，渐渐消磨去。公看颜子多少大力量，一‘克己复礼’便了！仲弓只是循循做将去底，如何有颜子之勇！”祖道曰：“虽是如此，然仲弓好做中人一个准绳。至如颜子，学者力量打不到，不如且学仲弓。”曰：“不可如此立志，推第一等与别人做。颜子虽是勇，然其著力下手处也可做。”因举释氏云，有一屠者放下屠刀，立地成佛底事。或曰：“如‘不迁、不贰’，却是学者难做底。”曰：“重处不在怒与过，只在‘迁’与‘贰’字上看。今不必论怒与过之大小，只看‘不迁、不贰’是甚模样。”又云：“贰，不是一二之‘二’，是长贰之‘贰’。盖一个边又添一个，此谓之贰。”又问：“‘守之也，非化之也’，如何？”曰：“圣人则却无这个。颜子则疑於迁贰与不迁贰之间。”又问：“先生盟担骸“克己复礼”，是吃一服药便效。’可以著力下手处，更望力为开发。”曰：“非礼勿视、勿听、勿言、勿动处，便是克己。盖人只有天理人欲。日间行住坐卧，无不有此二者，但须自当省察。譬如‘坐如尸，立如斋’，此是天理当如此。若坐欲纵肆，立欲跛倚，此是人欲了。至如一语一默，一饮一食，尽是也。其去复礼，只争这些子。所以礼谓之‘天理之节文’者，盖天下皆有当然之理。今复礼，便是天理。但此理无形无影，故作此礼文，画出一个天理与人看，教有规矩可以凭据，故谓之‘天理之节文’。有君臣，便有事君底节文；有父子，便有事父底节文；夫妇长幼朋友，莫不皆然，其实皆天理也。天理人欲，其间甚微。於其发处，子细认取那个是天理，那个是人欲。知其为天理，便知其为人欲。既知其为人欲，则人欲便不行。譬如路然，一条上去，一条下去，一条上下之间。知上底是路，便行；下底差了，便不行。此其所操岂不甚约，言之岂不甚易！却是行之甚难。学者且恁地做将去，久久自然安泰。人既不随私意，则此理是本来自有底物，但为後来添得人欲一段。如‘孩提之童，无不知爱其亲；及长，无不知敬其兄’，岂不是本来底。却是後来人欲肆时，孝敬之心便失了。然而岂真失了？於静处一思念道，我今日於父兄面上孝敬之心颇亏，则此本来底心便复了也。只於此处牢把定其功，积久便不可及。”〔祖道〕
    问：“‘出门如见大宾，使民如承大祭’，伊川谓：‘大宾、大祭，只是敬也。’今若专主於大宾、大祭之心，而不容其私欲之害，亦可为仁否？”曰：“下一节所谓‘不欲、勿施’与‘无怨’，此乃以接物而言。敬是此心，接物亦以此心。”〔佐〕集义。
    问“仲弓问仁”。曰：“能敬能恕，则仁在其中。”问：“吕氏之说却是仁在外？”曰：“说得未是。”又问：“只用敬否？”曰：“世有敬而不能恕底人，便只理会自守，却无温厚爱人气象。若恕而无敬，则无以行其恕。”问：“‘在家、在邦无怨’，诸说不同。”曰：“觉得语脉不是。”又问：“伊川谓怨在己。却是自家心中之怨？”曰：“只是处己既能敬，而接人又能恕，自然是在邦、在家人皆无得而怨之。此是为仁之验，便如‘天下归仁’处一般。”〔┿〕
    △司马牛问仁章
    或问“仁者其言也讠刃”。曰：“仁者常存此心，所以难其出。不仁者已不识痛痒，得说便说，如人梦寐中讠严语，岂复知是非善恶！仁者只知‘为之难’，‘言之得无讠刃乎’！”〔取
    宜久问“仁者其言也讠刃”。曰：“仁者心常醒在，见个事来，便知道须要做得合个道理，不可轻易；便是知得道‘为之难’，故自不敢轻言。若不仁底人，心常如睡底相似，都不曾见个事理，便天来大事，也敢轻轻做一两句说了。”〔时举〕
    仲蔚问：“‘仁者其言也讠刃’，只是‘讷於言’意思否？”曰：“‘讷於言而敏於行’。是怕人说得多後，行不逮其言也。讠刃，是说持守得那心定後，说出来自是有斟酌，恰似肚里先商量了方说底模样。而今人只是信口说，方说时，它心里也自不知得。”〔义刚〕
    仁者之人，言自然讠刃。在学仁者，则当自谨言语中，以操持此心。且如而今人爱胡乱说话，轻易言语者，是他此心不在，奔驰四出，如何有仁！〔明作〕
    “仁者其言也讠刃”。这是司马牛身上一病。去得此病，方好将息充养耳。〔道夫〕
    “为之难，言之得无讠刃乎”！心存，则自是不敢胡乱说话。大率说得容易底，便是他心放了，是实未尝为之也。若不敢胡乱做者，必不敢容易说，然亦是存得这心在。”或曰：“言行常相表里。”又曰：“人到得少说话时，也自是心细了。”〔焘〕亻崖悸浴
    问：“圣人答司马牛‘其言也讠刃’，此句通上下言否？”曰：“就他身上说，又较亲切。人谨得言语不妄发，即求仁之端。此心不放，便存得道理在这里。”
    学者千章万句，只是理会一个心。且如“仁者其言也讠刃”，察其言，便可知其本心之存与不存，天理人欲之胜负。〔端蒙〕
    或问：“颜子仲弓司马牛问仁，虽若各不同，然克己工夫，也是主敬；‘其言也讠刃’，也是主敬。”曰：“司马牛如何做得颜子仲弓底工夫。须是逐人自理会。仁譬之屋，克己是大门，打透便入来；主敬行恕是第二门；言讠刃是个小门。虽皆可通，然小门便迂回得些，是它病在这里。如‘先难後获’，亦是随它病处说。”〔铢〕
    △司马牛问君子章
    “不忧不惧”，司马牛将谓是块然顽然，不必忧惧。不知夫子自说是“内省不疚”，自然忧惧不来。〔明作〕
    为学须先寻得一个路迳，然後可以进步，可以观书。不然，则书自书，人自人。且如孔子说“内省不疚，夫何忧何惧”！须观所以“不忧不惧”，由“内省不疚”。学者又须观所以“内省不疚”如何得来。〔可学〕
    △司马牛忧曰章
    “死生有命”，是合下禀得已定，而今著力不得。“富贵在天”，是你著力不得。〔亻选
    “富贵在天”，非我所与，如有一人为之主宰然。〔升卿〕
    “‘死生有命，富贵在天。’子夏之意，只说是死生是禀於有生之初，不可得而移；富贵是眼下有时萌挥鲋，非我所能必。若推其极，固是都禀於有生之初。”因问伊川横渠命、遇之说。曰：“所谓命者，如天子命我作甚官，其官之闲易繁难，甚处做得，甚处做不得，便都是一时命了，自家只得去做。故孟子只说‘莫非命也’，却有个正与不正。所谓正命者，盖天之始初命我，如事君忠，事父孝，便有许多条贯在里。至於有厚薄浅深，这却是气禀了；然不谓之命不得，只不是正命。如‘桎梏而死’，唤做非命不得。盖缘它当时禀得个乖戾之气，便有此，然谓之‘正命’不得。故君子战兢，如临深履薄，盖欲‘顺受其正’者，而不受其不正者。且如说当死於水火，不成便自赴水火而死！而今只恁地看，不必去生枝节，说命说遇，说同说异也。”〔夔孙〕
    问“敬而无失”。曰：“把捉不定，便是失。”〔雉〕
    或言：“司马牛所忧，人当兄弟如此，也是处不得。”曰：“只是如子夏说‘敬而无失，与人恭而有礼’。若大段著力不得，也不奈何。若未然底可谏，尚可著力；做了时，也不奈何得。”〔明作〕
    问：“‘四海皆兄弟’，胡氏谓‘意圆语滞’，以其近於二本否？”曰：“子夏当初之意，只谓在我者‘敬而无失’，与人又‘恭而有礼’，如此则四海之内皆亲爱之，何患乎无兄弟！要去开广司马牛之意。只不合下个‘皆兄弟’字，便成无差等了。”〔淳〕
    △子张问明章
    问“浸润之谮，肤受之”。曰：“谮，是谮人，是不干己底事。才说得骤，便不能入他，须是闲言冷语，掉放那里，说教来不觉。，是逆，是切己底事。方说得缓慢，人便不将做事，须是说得紧切，要忽然间触动他，如被人骂，便说被人打；被人打，便说人要杀。盖不如此，不足以触动他也。”又问：“明而远，是见得到否？”曰：“是。‘明’字说不足，又添个‘远’字赞之。”〔焘〕
    或问：“‘肤受之’，‘切近梨也’。若他父兄有急难，其事不可缓，来时，便用周他。若待我审究得实，已失事了，此当如何？”曰：“不然。所以说明，又说远，须是眼里识个真伪始得。若不识个真伪，安得谓之明远！这里自有道理，见得过他真伪，却来瞒我不得。譬识药材，或将假药来卖，我识得过；任他说千言万语，我既见破伪了，看如何说也不买。此所以谓之明远。只是这些子。”〔明作〕
    问：“浸润、肤受之说，想得子张是个过高底资质，於此等处有不察，故夫子语之否？”曰：“然。”〔广〕
    △子贡问政章
    文振问“足食、足兵，民信之矣”。曰：“看来此只是因足食、足兵而後民信，本是两项事，子贡却做三项事认了。‘信’字便是在人心不容变底事也。”〔时举〕
    问：“‘民无信不立’，是民自不立，是国不可立？”曰：“是民自不立。民不立，则国亦不能以立矣。”问：“民如何是不立？”曰：“有信则相守而死。无信，则相欺相诈，臣弃其君，子弃其父，各自求生路去。”〔淳〕
    △棘子成曰章
    问“惜乎！夫子之说，君子也”。曰：“此说君子，与说‘其争也君子’同，盖说得话来也君子。”熹。
    问：“惜乎！夫子之说，君子也。古注只作一句说，先生作两句说，如何？”曰：“若作一句说，则‘惜乎’二字无著落。”〔广〕
    问：“‘文犹质也，质犹文也；虎豹之跸恚犹犬羊之跸怼！如何以文观人？”曰：“无世间许多礼法，如何辨得君子小人？如老庄之徒，绝灭礼法，则都打个没理会去。但子贡之言似少差别耳，如孔子说‘礼与其奢也宁俭’，‘与其不逊也宁固’，便说得好。”〔雉〕
    棘子成全说质，固未尽善；子贡全说文以矫子成，又错。若虎皮、羊皮，虽除了毛，毕竟自别，事体不同。使一个君子与一个屠贩之人相对坐，并不以文见，毕竟两人好恶自别。大率固不可无文，亦当以质为本，如“宁俭、宁戚”之意。〔明作〕
    △哀公问於有若章
    问“盍彻乎”。曰：“彻，是八家皆通出力合作九百亩田，收则计亩均收，公取其一；如助，则八家各耕百亩，同出力共耕公田，此助、彻之别也。”〔焘〕
    问“百姓足，君孰与不足”。曰：“‘未有府库财非其财者也。’百姓既足，不成坐视其君不足，亦无此理。盖‘有人斯有土，有土斯有财’。若百姓不足，君虽厚敛，亦不济事。”〔雉〕
    或问有若对哀公“盍彻乎”之说云云。曰：“今之州郡，尽是於正法之外，非泛诛取。且如州郡倍契一项钱，此是何名色　！然而州县无这个，便做不行。当初经、总制钱，本是朝廷去赖取百姓底，州郡又去瞒经、总制钱，都不成模样！然不如此，又便做不行。”或曰：“今州郡有三项请受，最可畏：宗室、归正、添差使臣也。”曰：“然。归正人今却渐少，宗室则日盛，可畏。小使臣犹不见得，更有那班里换受底大使臣，这个最可畏，每人一月自用四五百千结裹它！”〔亻选
    △子张问崇德辨惑章
    问“主忠信，徙义”。曰：“‘主忠信’者，每事须要得忠信。且如一句话不忠信，便是当得没这事了。‘主’字须重看。唤做‘主’，是要将这个做主。‘徙义’，是自家一事未合义，迁徙去那义上；见得又未甚合义，须更徙去，令都合义。‘主忠信’，且先有本领了，方‘徙义’，恁他便德会崇。若不先‘主忠信’，即空了，徙去甚处？如何会崇！‘主忠信’而不‘徙义’，却又固执。”〔植〕
    “主忠信”是蚪糯Γ“徙义”是进步处。渐渐进去，则德自崇矣。〔方子〕
    问：“易只言‘忠信所以进德’，而孔子答子张崇德之问，又及於‘徙义’者，是使学者於所存、所行处两下都做工夫否？”曰：“忠信是个基本，‘徙义’又是进处。无基本，徙进不得；有基本矣，不‘徙义’，亦无缘得进。”〔广〕
    问：“子张问‘崇德、辨惑’，孔子既答之矣，末又引‘我行其野’之诗以结之。‘诚不以富，亦祗以异。’伊川言：‘此二句当冠之“齐景公有马千驷”之上，後之传者因齐景公问政而误之耳。’至范氏则以为人之成德不以富，亦祗以行异於野人而已。此二说如何？”曰：“如范氏说，则是牵合。如伊川说，则是以‘富’言‘千驷’，‘异’言夷齐也。今只得如此说。”〔谟〕
    △齐景公问政章
    问：“齐景公问政，孔子告以‘君君，臣臣，父父，子子’。然当时陈氏厚施於国，根株盘据如此。政使孔子为政，而欲正其君臣父子，当於何处下手？”曰：“此便是难。据晏子之说，则曰：‘惟礼可以已其乱。’然当时举国之人皆欲得陈氏之所谋成，岂晏子之所谓礼者可得而已之！然此岂一朝一夕之故？盖其失在初，履霜而至坚冰，亦末如之何也已。如孔子相鲁，欲堕三家，至成则为孟氏所觉，遂不可堕。要之，三家孟氏最弱，季叔为强。强者堕之，而弱者反不可堕者，强者不觉，而弱者觉之故也。”问：“成既不可堕，夫子如何别无处置了便休？”曰：“不久夫子亦去鲁矣。若使圣人久为之，亦须别有个道理。”〔广〕
    问：“‘齐景公问政’与‘待孔子’二章，想是一时说话。观此两段，见得景公是个年老志衰，苟且度日，不复有远虑底人。”曰：“景公平日自是个无能为底人，不待老也。”〔广〕
    △子路无宿诺章
    问“子路无宿诺”。曰：“子路许了人，便与人去做这事。不似今人许了人，却掉放一壁不管。”〔雉〕
    △子张问政章
    亚夫问“居之无倦，行之以忠”。曰：“‘居之无倦’，在心上说；‘行之以忠’，在事上说。‘居之无倦’者，便是要此心长在做主，不可放倒，便事事都应得去。‘行之以忠’者，是事事要著实。故某集注云：‘以忠则表里如一。’谓里要如此，便外面也如此，事事靠实去做也。”〔时举〕
    问“居之无倦，行之以忠”。曰：“若是有头无尾底人，便是忠也不久，所以孔子先将个无倦逼截它。”〔贺孙〕
    问“居之无倦，行之以忠”。曰：“所居，是自己事，要终始如一。‘行之以忠’，是对人言之，谓应接时恐有不诚处。”〔必大〕
    子张是个有锐气底人。它作事初头乘些锐气去做，少间做到下梢，多无杀合，故告以“居之无倦”。又且不朴实，故告之以“行之以忠”，欲其尽心力也。〔焘〕
    亚夫问：“‘居，谓存诸心；无倦，谓始终如一。行，谓施诸事；以忠，谓表里如一。’此固分明。然行固是行其所居，但不知居是居个甚物事？”曰：“常常恁地提省在这里，若有顷刻放倒，便不得。”〔贺孙〕
    △君子成人之美章
    问：“‘君子成人之美，不成人之恶’。‘成’字如何？”曰：“‘成’字只是‘欲’字。”〔┿〕
    △季康子患盗章
    问：“杨氏谓：‘欲民之不为盗，在不欲而已。’横渠谓：‘欲生於不足，则民盗。能使无欲，则民自不为盗。假设以子不欲之物，赏子使窃，子必不窃。故为政在乎足民，使无所欲而已。’如横渠之说，则是孔子当面以季康子比盗矣。孔子於季康子虽不纯於为臣，要之孔子必不面斥之如此。圣人气象，恐不若是。如杨氏所说，只是责季康子之贪，然气象和平，不如此之峻厉。今欲且从杨说，如何？”曰：“善。”〔谟〕
    △季康子问政章
    或问“子为政，焉用杀”。曰：“尹氏谓：‘杀之为言，岂为人上之语哉！’此语固好。然圣人只说‘焉用杀’三字，自是不用解了。盖上之人为政欲善，则民皆善，自是何用杀。圣人之言浑成如此。”〔时举〕
    △子张问士章
    问“何如斯可谓之达”。曰：“行得无窒碍谓之‘达’。‘在家必达，在邦必达’，事君则得乎君，治民则得乎民，事亲则孝，事长则弟，无所不达。”植录云：“如事亲则得乎亲，事君则得乎君之类。”又曰：“‘色取仁而行违，居之不疑’，正是指子张病痛处。”〔谦之〕
    周问闻、达之别。曰：“达，是退一步底；闻，是近前一步做底。退一步底卑逊笃实，不求人知，一旦工夫至到，却自然会达。闻是近前一步做，惟恐人不知，故矜张夸大，一时若可喜，其实无足取者。”〔雉〕
    问“达”字之义。曰：“此是闻达之‘达’，非明达之‘达’。但闻只是求闻於人，达却有实，实方能达。”〔┿〕
    达者，实有而不居；闻者，却是要做这模样。〔端蒙〕
    “质直而好义”，便有个触突人底意思。到得“察言观色，虑以下人”，便又和顺底细，不至触突人矣。虑，谓思之详审，常常如此思虑，恐有所不觉知也。圣人言语，都如此周遍详密。〔亻选
    问“察言而观色”。曰：“此是实要做工夫。盖察人之言，观人之色，乃是要验吾之言是与不是。今有人自任己意说将去，更不看人之意是信受它，还不信受它？如此，则只是自高，更不能谦下於人，实去做工夫也。大抵人之为学，须是自低下做将去；才自高了，便不济事。”〔时举〕
    问：“‘察言观色’，想是子张躐等，为大贤‘於人何所不容’之事，於人不辨别邪正与贤不肖，故夫子言此以箴之。”曰：“子张是做个大底意思包他人。”至之问：“‘堂堂乎张也’，它是有个忽略底意思否？”曰：“他做个大底意思包人，便是忽略。”〔时举〕
    “色取仁而行违”，这是占外面地位阔了，里面填不足。〔植〕
    问子张问达与闻一章。曰：“达者，是自家实去做，而收敛近里底。如‘质直好义’，便是自去做。‘察言观色’，便是察人辞色而与之言。又‘虑以下人’，惟恐其不收敛也。若是只据自家意只管说去，更不问人听与不听，便是不‘察言观色’。然而能如此，则德修於己，而自孚於人，所行自无窒碍矣，故曰达。闻者，是个做作底，专务放出，外求人知而已。如‘色取仁而行违’，便是不务实而专务外。‘居之不疑’，便是放出外而收敛不得，只得自担当不放退。盖才放退，则连前面都坏，只得大拍头居之不疑，此其所以驾虚而无实行也。某向来未晓‘闻达’二字。因见乡中有人，其传扬说好者甚众，以至传扬於外，莫不皆然。及细观其所为，皆不诚实。以此方见得圣人分达与闻之别意思，如此段形容得达与闻极精。”又云：“‘色取仁而行违’，不惟是虚有爱怜之态，如‘正颜色’而不‘近信’，‘色厉而内荏’，皆‘色取仁而行违’也。”〔焘〕
    问：“子张问闻与达一章，达是躬行实践做出来底，闻是沽名要誉底。”曰：“然。达是常自贬损，不求名而名自达者。闻是向前求名底。”又云：“‘虑以下人’，虑是子细思量，谓如做一事，便思量惟恐有触突人处。”又云：“‘质直好义’，是质直好底。有那质直粗底，又不好义。”〔焘〕
    质，是质实。直又自是一字。质，就性资上说；直，渐就事上说。到得好义，又多在事上。直，固是一直做去，然至於好义，则事事区处要得其宜。这一项都是详细收敛工夫。如“色取仁而行违，居之不疑”，这只是粗谩将去。世上有此等人，专以大意气加人。子张平日是这般人，故孔子正救其病。此章大意，不出一个是名，一个是实。〔贺孙〕
    问：“‘色取仁而行违，居之不疑，在邦必闻，在家必闻’，与乡原如何？”曰：“却不同。那‘在邦必闻，在家必闻’底，是大拍头做，要压倒人。乡原却是不做声，不做气，阴沈做罪过底人。”义刚言：“二者皆是要誉，而天理都不存了。”曰：“固是如此。但一个是向前去做，一个是退来做。”〔义刚〕
    问：“子张以闻为达，伊川以为明达之‘达’，上蔡以为令闻四达之‘达’，尹氏以为‘充於内而发於外为达’。三说如何？”曰：“此所谓达者，只是言所行要无窒碍。如事君必得乎上，治民必得乎下，而无所不行，无所不通，与子张问行大抵相似。吕氏谓‘德孚於人者必达，矫行求名者必闻’，此说却是好。”去伪。集注。
    杨问：“‘质直而好义’，质直是质性之直，或作两件说。”曰：“质与直是两件。”“‘察言观色’，龟山说：‘察言故不失口於人，观色故不失色於人。’如何？”曰：“自家色如何观得？只是察人言，观人色。若照管不及，未必不以辞气加人。此只做自家工夫，不要人知。既有工夫，以之事亲则得乎亲，以之事君则得乎君，以之交朋友而朋友信，‘虽蛮貊之邦行矣’。此是在邦、在家必达之理。子张只去闻处著力，圣人此语正中其膏肓。‘质直好义’等处，专是就实；‘色取仁而行违’，专是从虚。”〔取
    问：“‘质直而好义’，和靖谓‘立志质直’，如何？”曰：“这个莫不须说立志质直，但只是无华伪。质是朴实，直是无遍由，而所行又合宜。观人之言而察人之色，审於接物，虑以下人，只是一个谦。如此便做得去。达是做得去。”又问：“仁如何以颜色取？”曰：“此处与前说相反，只是颜色虽做仁者举止，而所行又却不如此。此恐是就子张身上说。”〔骧〕
    △樊迟从游舞雩之下章
    问：“如何‘先事後得’，便可以崇德？”曰：“人只有这一个心，不通著两个物事。若一心做事，又有一个求得之心，便於这上不专，如何有积累之功！这一条心路只是一直去，更无它歧；才分成两边，便不得。且如今做一事，一心在此做，一心又去计较功劳，这一件事定是不到头，不十分精纟致。若是做一事，只是做一事。要做这个，又要做那个，便自不得。虽二者皆出於善也不得，况於不善者乎！”〔贺孙〕
    陈希真问“先事後得，非崇德与”。曰：“今人做事，未论此事当做不当做，且先计较此事有甚功效。既有计较之心，便是专为利而做，不复知事之当为矣。德者，理之得於吾心者也。凡人若能知所当为，而无为利之心，这意思便自高远。才为些小利害，讨些小便宜，这意思便卑下了。所谓崇者，谓德自此而愈高起也。”〔时举〕
    问“先事後得”。曰：“但做自家合做底事，不必望他功效。今做一件好事，便望他功效，则心便两歧了。非惟是功效不见，连那所做底事都坏了。而今一向做将去，不望他功效，则德何缘不崇！”〔时举〕
    论“先事後得”，曰：“正如韩信背水阵，都忘了反顾之心，战必胜矣。”又云：“当思‘先事後得’，如何可以崇德。”盖不可有二心。一心在事，则德自崇矣。”〔方子〕
    亚夫问：“‘先难而後获’，‘先事後得’，莫是因樊迟有计较功利之心，故如此告之？”曰：“此是後面道理。而今且要知‘先事後得’如何可以崇德。盖做合做底事，便纯是天理。才有一毫计较之心，便是人欲。若只循个天理做将去，德便自崇。才有人欲，便这里做得一两分，却那里缺了一两分，这德便消削了，如何得会崇。圣人千言万语，正要人来这里看得破。”〔时举〕
    “攻其恶，无攻人之恶”。须是截断了外面它人过恶，只自检点，方能自攻其恶。若才去检点它人，自家这里便疏，心便粗了。〔亻选
    问：“子张樊迟‘崇德、辨惑’之问，何故答之不同？”曰：“子张是矜张不实底人，故夫子於崇德，则告之以‘主忠信，徙义’，欲收敛著实做工夫。常人之情，好人恶人，只是好之恶之而已，未至於必欲其生，必欲其死处。必是子张平日於喜怒之间用心过当，故又告之以此。樊迟为人虽无所考，以学稼、学圃及夫子答问观之，必是个鄙俗粗暴底人，故夫子告之以‘先难後获’，此又以‘先事後得’告之。盖鄙俗则有近利之意，粗暴则有因忿忘身之患，皆因其失而救之也。”〔雉〕
    △樊迟问仁章
    樊迟未达者，盖爱人且是灏，知人则有所择，二者相反，故疑之。夫子曰：“举直错诸枉，能使枉者直。”“能使枉者直”，便是仁。樊迟误认二句只是知，故见子夏而问之，子夏遂言之。至於“不仁者远”，然後仁、知之义皆备。〔德明〕
    樊迟问仁，孔子答以“爱人”；问知，答以“知人”。有甚难晓处？樊迟因甚未达？盖爱人则无所不爱，知人则便有分别，两个意思自相反，故疑之，只有曾吉甫说得好：“‘举直错诸枉’，便是知人；‘能使枉者直’，便是爱人。”曾解一部论语，只晓得这一段。
    每常说：“仁知，一个是慈爱，一个是辨别，各自向一路。惟是‘举直错诸枉，能使枉者直’，方见得仁知合一处，仁里面有知，知里面有仁。”〔亻选
    “爱人、知人”，自相为用。若不论直与枉，一例爱他，也不得。大抵惟先知了，方能顿放得个仁也。圣人只此两句，自包上下。後来再与子夏所言，皆不出此两句意，所以为圣人之言。〔时举〕
    文振说“樊迟问仁，曰：‘爱人’”一节。先生曰：“爱人、知人，是仁、知之用。圣人何故但以仁、知之用告樊迟，却不告之以仁、知之体？”文振云：“圣人说用，则体在其中。”曰：“固是。盖寻这用，便可以知其体，盖用即是体中流出也。”〔时举〕
    或问：“爱人者，仁之用；知人者，知之用。孔子何故不以仁知之体告之？乃独举其用以为说。莫是仁知之体难言，而樊迟未足以当之，姑举其用，使自思其体？”曰：“‘体’与‘用’虽是二字，本未尝相离，用即体之所以流行。”〔贺孙〕
    问：“‘不仁者远矣’，谓不仁者皆为仁，则不仁之事无矣。”曰：“是。”〔雉〕
    问：“‘樊迟问仁、知’一章，焘看来，不惟治天下国家如此。而今学者若在一家一乡而处置得合义时，如此。”如“不仁者远矣”之类。曰：“这‘仁、知’两字相须。但辨别得分晓，举错得是当，便是仁之事。且如人在乡曲处置得事是当，教一乡之人不至於争斗，即所以仁之也。”〔焘〕
    △子贡问友章
    问“忠告善道”。曰：“告之之意固是忠了，须又教道得善，始得。”〔雉〕
    问“忠告善道”。曰：“‘善道’，是以善道之。如有人虽敢忠言，未必皆合道理者，则是未善也。”〔时举〕
    ●卷四十三・论语二十五
    ◎子路篇
    △子路问政章
    问：“‘先之，劳之’，‘劳’字既有两音，有两说否？”曰：“劳之以身，勤之以事，亦须是自家吃些辛苦，方能令得他。诗所谓‘星言夙驾，说于桑田’。古人戴星而出，戴星而入，必是自耐劳苦，方能说得人。欲民之亲其亲，我必先之以孝；欲民之事其长，我必先之以弟。子路请益，圣人告之‘无倦’。盖劳苦亦人之难事，故以‘无倦’勉之。”〔取
    问：“‘劳之’恐是以言语劝勉他？”曰：“如此说，不尽得为政之理。若以言语劝勉它，亦不甚要紧，亦是浅近事。圣人自不用说，亦不见得无倦底意。劳是勤於事，勤於事时，便有倦底意，所以教它劳。东坡下‘行’字与‘事’字，最好。”或问：“‘爱之能勿劳乎’，有两个劳字？”曰：“这个‘劳’，是使它劳。”〔谦之〕
    文振问：“注云：‘凡民之事，以身先之，则虽劳不怨。’如何？”曰：“凡是以劳苦之事役使人，自家须一面与它做，方可率得它。如劝课农桑等事，也须是自家不惮勤劳，亲履畎亩，广录作“循行阡陌”。与他勾当，方得。”〔贺孙〕集注。
    问：“苏说‘劳’字未甚明。”曰：“先，是率他；劳，是为他勤劳。”〔铢〕
    问：“‘先之，劳之’，诸说孰长？”曰：“横渠云。‘必身为之倡，且不爱其劳，而又益之以不倦。’此说好。”又问：“以身为之倡者果劳乎？”曰：“非是之谓也。既以身为之倡，又更不爱其劳，而终之以无倦，此是三节事。”去伪。集义。
    △仲弓为季氏宰章
    潘立之问“先有司”。曰：“凡为政，随其大小，各自有有司。须先责他理会，自家方可要其成。且如钱现事，其出入盈缩之数，须是教它自逐一具来，自家方可考其虚实之成。且如今做太守，人皆以为不可使吏人批朱。某看来，不批不得。如词诉反覆，或经已断，或彼处未结绝，或见在催追，他埋头又来下状；这若不批出，自家如何与它判得？只是要防其弊。若既如此後，或有人词诉，或自点检一两项，有批得不实，即须痛治，以防其弊。”〔贺孙〕
    问：“程子曰：‘便见仲弓与圣人用心之大小。推此义，一心可以兴邦，一心可以丧邦，只在公私之间。’所谓公私者，岂非仲弓必欲人材皆由己举，圣人则使人各得而举之否？”曰：“仲弓只是见不到。才见不到，便陷於私。学者见程子说‘兴邦、丧邦’，说得甚险，故多疑於此，然程子亦曰推其义尔。”〔必大〕集注。
    问：“程子谓：‘观仲弓与圣人，便见其用心之小大。’以此知‘乐取诸人以为善’，所以为舜之圣，而凡事必欲出乎己者，真成小人之私矣。”曰：“於此可见圣贤用心之大小。仲弓只缘见识未极其开阔，故如此。人之心量本自大，缘私故小。蔽固之极，则可以丧邦矣。”〔广〕
    问：“‘先有司，赦小饼，举贤才’，各是一事。苏氏杨氏乃相须而言之。”曰：“论语中有一二处，如‘道千乘之国，敬事而信，节用而爱人，使民以时’，虽各是一事，然有相须之理。”〔必大〕集义。
    △子路曰卫君待子章
    亚夫问“卫君待子为政”章。曰：“其初只是一个‘名不正’，便事事都做不得。‘礼乐不兴，刑罚不中’，便是个大底‘事不成’。”问：“‘礼乐不兴’，疑在‘刑罚不中’之後，今何故却云礼乐不兴而後刑罚不中？”曰：“礼之所去，刑之所取。礼乐既不兴，则刑罚宜其不中。”又曰：“礼是有序，乐是和乐。既事不成，如何得有礼乐耶？　”〔时举〕
    文振问：“何以谓之‘事不成则礼乐不兴’？”曰：“‘事不成’，以事言；‘礼乐不兴’，以理言。盖事不成，则事上都无道理了，说甚礼乐！”亚夫问：“此是礼乐之实，还是礼乐之文？”曰：“实与文原相离不得。譬如影便有形，要离那形说影不得。”〔时举〕
    “事不成”，是粗说那事做不成。“礼乐不兴”，是和这理也没了。事，只是说他做出底；礼乐，却是那事底理。礼乐只是一件物事。安顿得齐齐整整，有次序，便是礼；无那乖争底意思，便是乐。〔植〕
    或问：“如何是事不成後礼乐便不兴？礼乐不兴後却如何便刑罚不中？”曰：“大凡事须要节之以礼，和之以乐。事若不成，则礼乐无安顿处。礼乐不兴，则无序不和。如此，则用刑罚者安得不颠倒错乱？诸家说各有所长，可会而观之。”去伪。
    杨问：“注谓：‘言不顺，则无以考实而事不成。’此句未晓。”曰：“实，即事也。”又问：“言与事，似乎不相涉。”曰：“如何是不相涉？如一人被火，急讨水来救始得，却教它讨火来，此便是‘言不顺’，如何济得事。又如人捉贼，走东去，合从东去捉，却教它走从西去，如何捉得。皆言不顺做事不成。若就卫论之，辄，子也，蒯聩是父。今也，以兵拒父，是以父为贼，多少不顺！其何以为国，何以临民？事既不成，则颠沛乖乱，礼乐如何会兴，刑罚如何会中？明道所谓‘一事苟，其馀皆苟’，正谓此也。”又问：“子路之死於卫，其义如何？”曰：“子路只见得下一截道理，不见上一截道理。孔悝之事，它知道是‘食焉不避其难’，却不知食出公之食为不义。东坡尝论及此。”问：“如此，是它当初仕卫便不是？”曰：“然。”〔取臣注。总论。
    问：“卫君欲召孔子为政，而孔子欲先正名。孔子既为之臣，复欲去出公，亦岂人情？”曰：“惟孔子而後可。”问：“灵公既逐蒯聩，公子郢辞不立，卫人立辄以拒蒯聩。论理，辄合下便不当立，不待拒蒯聩而後为不当立也。”曰：“固是。辄既立，蒯聩来争必矣。”〔亻选
    “‘必也正名乎’！孔子若仕卫，必先正其君臣父子之名。如蒯聩不当立，辄亦不当立，当去辄而别立君以拒蒯聩。晋赵鞅欲立蒯聩。圣人出时，必须大与他剖判一番，教它知个是与不是。”亚夫问：“论道理，固是去辄，使国人自拒蒯聩。以事情论之，晋人正主蒯聩，势足以压卫，圣人如何请于天子，请于方伯？天子既自不奈何，方伯又是晋自做，如何得？”曰：“道理自是合如此了。圣人出来，须自能使晋不为蒯聩。”贺孙因问：“如请讨陈常之事，也只是据道理，不论事情。”曰：“如这一两件大事，可惜圣人做不透。若做得透，使三纲五常既坏而复兴，千条万目自此而更新。圣人年七八十岁，拳拳之心，终做不成。”〔贺孙〕
    吴伯英问：“若使夫子为卫政，不知果能使出公出从蒯聩否？”曰：“圣人行事，只问义之合与不合，不问其能与不能也。若使每事只管计较其能与不能，则岂不惑於常情利害之私乎？此在学者尤宜用力，而况圣人乎！”〔壮祖〕
    问：“夫子得政於卫，须有所废立否？”曰：“亦只是说与他，令自为去就，亦难为迫逐之。”〔必大〕
    胡文定说辄事，极看得好。〔可学〕
    问：“胡氏之说，只是论孔子为政正名，事理合如此。设若卫君用孔子，孔子既为之臣而为政，则此说亦可通否？”曰：“圣人必不肯北面无父之人。若辄有意改过迁善，则孔子须先与断约，如此方与他做。以姚崇犹先以十事与明皇约，然後为之相，而况孔子乎！若辄不能然，则孔子决不为之臣矣。”〔淳〕
    问：“胡氏云云。使孔子得政，则是出公用之也，如何做得此等事？”曰：“据事理言之，合当如此做耳。使孔子仕卫，亦必以此事告之出公。若其不听，则去之耳。”〔广〕
    “蒯聩与辄，若有一人识道理，各相避就去了。今蒯聩欲入卫，辄不动，则所以处其事者当如何？後世议者皆以为当立郢，不知郢不肯做。郢之不立，盖知其必有纷争也。若使夫子为政，则必上告天子，下告方伯，拔郢而立之，斯为得正。然夫子固不欲与其事也。”或谓：“春秋书‘晋赵鞅纳世子蒯聩于戚’。称‘世子’者，谓其当立。”曰：“若不如此书，当如何书之？说春秋者多穿凿，往往类此。”〔人杰〕
    叔器问：“子郢不肯立，也似不是。”曰：“只立辄时，只是蒯聩一个来争。若立它时，则又添一个来争，愈见事多。人以千乘之国让之而不肯受，它毕竟是看得来惹手难做後，不敢做。”〔义刚〕
    △樊迟请学稼章
    樊迟学稼，当时须自有一种说话，如有为神农之言许行‘君民并耕’之说之类。〔炎〕
    △诵诗三百章
    亚夫问：“‘诵诗三百’，何以见其必达於政？”曰：“其中所载可见。如小夫贱隶闾党之间，至鄙俚之事，君子平日耳目所不曾闻见者，其情状皆可因此而知之。而圣人所以修德於己，施於事业者，莫不悉备。於其间所载之美恶，读诵而讽咏之，如是而为善，如是而为恶；吾之所以自修於身者，如是是合做底事，如是是不合做底事。待得施以治人，如是而当赏，如是而当罚，莫不备见，如何於政不达。若读诗而不达於政，则是不曾读也。”又问：“如何使於四方必能专对？”曰：“於诗有得，必是於应对言语之间，委曲和平。”〔贺孙〕
    △子谓卫公子荆章
    问：“‘公子荆善居室’，也无甚高处，圣人称善，何也？”曰：“公子荆所为正合道理恰好处。常人为屋室，不是极其华丽，则墙崩壁倒，全不理会。子荆自合而完，完而美，循循有序，而又皆曰苟而已，初不以此累其心。在圣人德盛，此等事皆能化了，不足言。在公子荆能如此，故圣人称之。”谦之。时举录小异。
    问：“卫公子荆，夫子止称其居室之善，如何？”曰：“此亦姑举其一事之善而称之，又安知其他无所长乎？”〔必大〕
    △子梦勒
    宜久说‘子梦馈一章。先生因言：“古者教人有礼乐，动容周旋，皆要合他节奏，使性急底要快也不得，性宽底要慢也不得，所以养得人情性。如今教人既无礼乐，只得把两册文字教他读。然而今未论人会学，吃紧自无人会教。所以明道欲得招致天下名儒，使讲明教人之方，选其德行最高者，留以为大学师，却以次分布天下，令教学者。须是如此，然後学校方成次第也。”〔时举〕
    衣食不足，则不暇治礼义；而饱暖无教，则又近於禽兽，故既富而教之。〔焘〕
    △苟有用我章
    立之说‘苟有用我者’一章。曰：“圣人为政，一年之间，想见以前不好底事都革得尽。到三年，便财足兵强，教行民服。”〔时举〕
    “如有用我者，期月而已可也。”圣人做时，须一切将许多不好底撤换了，方做自家底。所以伊川云，纪纲布置，必三年方可有成也。〔贺孙〕
    △善人为邦章
    安卿问：“集注云：‘民化於善，可以不用刑杀。’恐善人只是使风俗醇朴。若化於善，恐是圣君之事？”曰：“大概论功效是如此。其深浅在人，不必恁地粘皮著骨去说。不成说圣人便得如此，善人便不得如此！不必恁地分别。善人是他做百年工夫，积累到此，自是能使人兴善，人自是不陷於刑辟。如文景恁地，後来海内富庶，岂不是‘胜残去杀’。如汉循吏，许多人才循良，也便有效。如陈太丘卓茂鲁恭只是县令，也能如此。不成说你便不是圣人，如何做得这个！只看他功效处，又何必较量道圣人之效是如此，善人之效是如彼？圣人比善人自是不同。且如‘绥之斯来，动之斯和’；‘杀之而不怨，利之而不庸，民日迁善而不知为之’，善人定是未能到这田地。但是有这般见识，有这般心胸，积累做将去，亦须有效。且如而今宽刑薄俺，民亦自能兴起而不陷於刑。圣人论功效亦是大概如此。只思量他所以致此效处如何便了，何必较他优劣。便理会得，也无甚切己处。”〔义刚〕
    问：“‘善人为邦百年’，又‘教民七年’，又‘必世後仁’，与‘可也，三年有成’之义，如何？”曰：“此须有圣人作用，方得如此。今大概亦自可见。惟明道文集中一策答得甚详，与今人答策专是谩策题者甚别。试读之，可见。”去伪。
    △如有王者章
    或问：“‘三年有成’，‘必世後仁’，迟速不同，何也？”曰：“伊川曰：‘三年，谓法度纪纲有成而化行也。’渐民以仁，摩民以义，使之浃於肌肤，沦於骨髓，天下变化，风移俗易，民归於仁，而礼乐可兴，所谓仁也。此非积久，何以能致？”又曰：“自一身之仁而言之，这个道理浸灌透彻；自天下言之，举一世之仁，皆是这个道理浸灌透彻。”〔植〕
    △苟正其身章
    问：“范氏以先正其身，为王者以德行仁之事；不能正其身而正人，为以力假仁之事。”曰：“王者霸者，只是指王霸之道。范氏之说，缓而不切。”〔必大〕
    △定公问一言兴邦章
    圣人说话，无不子细，磨棱合缝，盛水不漏。如说“以德报怨”，如说“一言兴邦”。其他人便只说“予无乐乎为君，惟其言而莫予违也”，便可以丧邦，只此一句便了。圣人则须是恁地子细说，方休。如孟子说得便粗，如“今之乐犹古之乐”，大王公刘好色好货之类。故横渠说：“孟子比圣人自是粗。颜子所以未到圣人，亦只是心尚粗。”〔义刚〕
    △叶公问政章
    曾问：“‘近者悦，远者来。’夫子答叶公之问政者，专言其效，与答季康子子夏等不同，如何？”曰：“此须有施为之次第。叶公老成，必能晓解也。”〔人杰〕
    近者悦而远者来，则大小强弱，非所论矣。〔焘〕
    △樊迟问仁章
    孔门教人，多以数语能使人自存其心。如“居处恭”，才恭，则心不放也。如此之类。
    问“虽之夷狄不可弃”。曰：“上三句散著，下一句方闩得紧。”〔谦之〕
    亚夫问：“如何‘虽之夷狄不可弃’？”曰：“‘道不可须臾离，可离非道。’须是无间断方得。若有间断，此心便死了。在中国是这个道理，在夷狄也只是这个道理。”子善云：“若‘居处恭，执事敬，与人忠’时，私心更无著处。”曰：“若无私心，当体便是道理。”〔南升〕
    或问：“‘樊迟问仁’一段，圣人以是告之，不知樊迟果能尽此否？”曰：“此段须反求诸己，方有工夫。若去樊迟身上讨，则与我不相干矣。必当思之曰，居处恭乎？执事敬乎？与人忠乎？不必求诸樊迟能尽此与否也。又须思‘居处恭’时如何，不恭时如何；‘执事敬’时如何，不敬时如何；‘与人忠’时如何，不忠时如何，方知须用恭敬与忠也。今人处於中国，饱食暖衣，未至於夷狄，犹且与之相忘，而不知其不可弃，而况之夷狄，临之以白刃，而能不自弃者乎！”〔履孙〕
    大凡读书，须是要自家日用躬行处著力，方可。且如“居处恭，执事敬，与人忠，虽之夷狄不可弃也”；与那“言忠信，行笃敬，虽蛮貊之邦行矣；言不忠信，行不笃敬，虽州里行乎哉”！此二事须是日日粘放心头，不可有些亏欠处。此最是为人日下急切处，切宜体之！〔椿〕
    亚夫问“居处恭，执事敬”一章。曰：“这个道理，须要到处皆在，使生意无少间断，方好。譬之木然，一枝一叶，无非生意。才有一毫间断，便枝叶有不茂处。”时举云：“看来此三句，动静出处，待人接物，无所不该，便私意自无容处。”因兼“仲弓问仁”一章说曰：“大抵学问只要得个门户子入。若入得门了，便只要理会个仁。其初入底门户，不必只说道如何如何。若才得个门户子入，须便要入去。若只在外面说道如何，也不济事。”〔时举〕
    或问：“胡氏谓：‘樊迟问仁者三：此最先，“先难”次之，“爱人”其最後乎！’何以知其然？”曰：“虽无明证，看得来是如此。若未尝告之以恭敬忠之说，则所谓‘先难’者，将从何下手？至於‘爱人’，则又以发於外者言之矣。”〔广〕
    △子贡问士章
    问：“‘行己有耻，使於四方，不辱君命’，两句似不连缀。恐是‘行己有耻’，则足以成其身；推是心以及职分，则‘不辱君命’，又可以成其职分之所当为。”曰：“‘行己有耻’，则不辱其身；‘使於四方’，能尽其职，则‘不辱君命’。”〔广〕
    “宗族称孝，乡党称弟”，是能守一夫之私行，而不能广其固有之良心。〔贺孙〕
    文振举程子曰：“子贡欲为皎皎之行闻於人者，夫子告之皆笃实自得之事。”谓子贡发问节次正如此。曰：“子贡平日虽有此意思，然这一章却是他大段平实了。盖渠见‘行己有耻，使於四方’，不是些小事，故又问其次。至‘宗族称孝，乡党称弟’，他亦未敢自信，故又问其次。凡此节次，皆是他要放平实去做工夫，故每问皆下。到下面问‘今之从政者何如’，却是问错了。圣人便云‘何足算也’，乃是为他截断了也。此处更宜细看。”〔时举〕
    子贡问士，都是退後说。子贡看见都不是易事，又问其次。子贡是著实见得那说底也难，故所以再问其次。这便是伊川所谓“子贡欲为皎皎之行，夫子告之皆笃实自得之事”底意。〔植〕
    或说某人可奉使。云：“子贡问士，孔子告之云云。伊川云‘笃实自得之事’。谓如有耻不辱，其次常行，又其次虽小人亦可，只是退步意思。如‘使乎使乎’意，则是深厚足有为者。又如行三军，‘临事而惧，好谋而成’，此八字极有意。然言之谦谦气象，正如出军之‘忧心悄悄’也。若轩然自表於众人之上，安可为将！如孔明用兵如此，然未尝谓精。又如曹公赏谏乌桓者。至如徐禧云‘左萦右拂，直前刺之，一步三人’，则其死可见矣。狄青杀伐，败之而已。‘至於太原’，出境而止。段颖则不然。”〔方〕
    △不得中行而与之章
    狂者，知之过；狷者，行之过。〔亻选
    问“不得中行而与之”一段。曰：“谨厚者虽是好人，无益於事，故有取於狂狷。然狂狷者又各堕於一偏。中道之人，有狂者之志，而所为精密；有狷者之节，又不至於过激；此极难得。”〔时举〕
    人须是气魄大，刚健有立底人，方做得事成。而今见面前人都恁地衰，做善都做不力；便做恶，也做不得那大恶，所以事事不成。故孔子叹“不得中行而与之，必也狂狷乎”！人须有些狂狷，方可望。〔亻选
    圣人不得中行而与之，必求狂狷者，以狂狷者尚可为。若乡原，则无说矣。今之人，才说这人不识时之类，便须有些好处；才说这人圆熟识体之类，便无可观矣。杨。
    问“狂狷”集注，云：“善人胡为亦不及狷者？”曰：“善人只循循自守，据见定，不会勇猛精进；循规蹈矩则有馀，责之以任道则不足。淳录下云：“故无可望。”狷者虽非中道，然这般人终是有筋骨。淳录作“骨肋”。其志孤介，知善之可为而为之，知不善之不可为而不为，直是有节操。狂者志气激昂。圣人本欲得中道而与之，晚年磨来磨去，难得这般恰好底人，如狂狷，尚可因其有为之资，裁而归之中道。道夫录云：“得圣人裁抑之，则狂者不狂，狷者不狷矣。”淳录云：“末年无柰何，方思得此等人，可见道之穷矣。问：‘何谓狷？’曰：‘介然有守也。’”且如孔门只一个颜子如此纯粹。道夫录作：“合下天资纯粹。”到曾子，道夫录有“气质”字。便过於刚，与孟子相似。世衰道微，人欲横流，若不是刚介有脚跟底人，定立不住。汉文帝谓之善人，武帝却有狂气象。陆子静省试策：‘世谓文帝过武帝，愚谓武帝胜文帝。’其论虽偏，容有此理。文帝天资虽美，然止此而已。道夫录云：“若责之以行圣人之道，则必不能，盖他自安於此。观其言曰：‘卑之，无甚高论，令今可行也。’”武帝多有病痛，然天资高，足以有为。使合下得真儒辅佐它，岂不大可观！惜乎辅非其人，不能胜其多欲之私，做从那边去了。末年天下虚耗，其去亡秦无几。然它自追悔，亦其天资高也。如与卫青言：‘若後世又为朕所为，是袭亡秦之迹。太子厚重好静，欲求守文之主，安有贤於太子者乎！’见得它知过处。胡氏谓：‘武帝能以仲舒为相，汲黯为御史大夫，岂不善乎？’”〔取车婪蚵肌⒋韭纪。
    △南人有言章
    问“不占而已矣”。曰：“如只是不读书之意。”〔┿〕
    或问“或承之羞”。曰：“承，如奉承之‘承’，如人送羞辱与之也。”〔焘〕
    △君子和而不同章
    问：“诸说皆以‘和’如‘和羹’为义，如何？”曰：“不必专指对人说。只君子平常自处亦自和，自然不同。大抵君子小人只在公私之间。淳录云：“君子小人只是这一个事，而心有公私不同。孔子论君子小人，皆然。”和是公底同，同是私底和。如‘周而不比’，亦然。周是公底比，比是私底周，同一事而有公私。五峰云：‘天理人欲，同体异用，同行异情。’以‘同行异情’，却是。所谓同体者，却只是言同一事。但既犯了‘体用’字，却成是体中亦有人欲。五峰只缘错认了性无善恶，便做出无限病痛。知言中节节如此。”〔┿〕
    立之问：“‘君子和而不同’，如温公与范蜀公议论不相下之类。不知‘小人同而不和’，却如谁之类？”曰：“如吕吉甫王荆公是也。盖君子之心，是大家只理会这一个公当底道理，故常和而不可以苟同。小人是做个私意，故虽相与阿比，然两人相聚也便分个彼己了；故有些小利害，便至纷争而不和也。”〔时举〕
    △君子易事而难说章
    问“君子易事而难说”。曰：“君子无许多劳攘，故易事。小人便爱些便宜，人便从那罅缝去取奉他，故易说。”〔焘〕
    △君子泰而不骄章
    问“君子泰而不骄”。曰：“泰是从容自在底意思，骄便有私意。欺负他无，欺负他理会不得，是靠我这些子，皆骄之谓也。如汉高祖有个粗底泰而不骄。他虽如此胡乱骂人之属，却无许多私意。唐太宗好作聪明与人辩，便有骄底意思。”〔焘〕
    △刚毅木讷近仁章
    问：“‘刚毅木讷近仁’，刚与毅如何分别？”曰：“刚是体质坚强，如一个硬物一般，不软不屈；毅却是有奋发作兴底气象。”〔取
    仁之为物难说，只是个恻隐、羞恶未发处。这个物事，能为恻隐、羞恶，能为恭敬、是非。刚毅木讷，只是质朴厚重，守得此物，故曰“近仁”。〔震〕
    △子路问士章
    问“何如斯可谓之士”一段。曰：“圣人见子路有粗暴底气象，故告之以‘切垛怡’。又恐子路一向和说去了，又告之以‘朋友切切而叮兄弟则怡怡’。圣人之言是恁地密。”〔谦之〕
    问：“胡氏说：‘切切，恳到也；而叮详勉也。’如何是恳到详勉意思？”曰：“古人多下联字去形容那事，亦难大段解说，想当时人必是晓得这般字。今人只是想像其声音，度其意是如此耳。‘切切而丁，胡氏说为当。恳到，有苦切之意。然一向如此苦切，而无浸灌意思，亦不可。又须著详细相勉，方有相亲之意。”〔取
    △善人教民七年章
    问：“‘善人教民七年，亦可以即戎矣。’如何恰限七年？”曰：“如此等，他须有个分明界限。如古人谓‘三十年制国用，则有九年之食’，至班固，则推得出那三十年果可以有九年食处。料得七年之类亦如此。”〔广〕
    问：“孔子云：‘善人教民七年，亦可以即戎矣。’晋文公自始入国至僖公二十七年，教民以信，以义，以礼，仅得四年，遂能一战而霸。此岂文公加善人一等也耶？”曰：“大抵霸者尚权谲，要功利，此与圣人教民不同。若圣人教民，则须是七年。”〔谟〕
    问：“集注先只云：‘教民者，教之孝悌忠信。’後又添入‘务农讲武之法’。”曰：“古人政事，大率本末兼具。”因说，向来此间有盗贼之害，尝与储宰议起保伍，彼时也商量做一个计画。後来贼散，亦不成行。後来思之，若成行，亦有害。盖才行此，便著教他习武事。然这里人已是杀人底，莫更教得他会越要杀人。如司马温公尝行保伍之法，春秋教习，以民为兵。後来所教之人归，更不去理会农务生事之属，只管在家作闹，要酒物吃，其害亦不浅。古人兵出於民，却是先教之以孝悌忠信，而後驱之於此，所以无後来之害。〔焘〕
    △以不教民战章
    或疑：“‘不教民战。’善人教民也七年，固是教之以孝悌忠信，不须兼战法而教之否？”曰：“然，战法自不用了。孔子却是为见春秋时忒会战，故特说用教之以孝悌忠信之意。”〔伯羽〕
    ●卷四十四・论语二十六
    ◎宪问篇
    △宪问耻章
    问：“集注云：‘宪之狷介，其於“邦无道稀敝可耻，固知之；至於“邦有道稀敝可耻，恐未必知。’何也？”曰：“邦有道之时，不能有为，只小廉曲谨，济得甚事。且如旧日秦丞相当国，有人壁立万仞，和宫观也不请，此莫是世间第一等人！及秦既死，用之为台谏，则不过能论贪污而已，治录云：“为侍从，不过做得寻常事，此不免圣人所谓耻也。”於国家大计，亦无所建立。且如‘子贡问士’一段，‘宗族称孝，乡党称弟’之人，莫是至好；而圣人必先之以‘行己有耻，不辱君命’为上。盖孝弟之人，亦只是守得那一夫之私行，不能充其固有之良心。然须是以孝弟为本，无那孝弟，也做不得人，有时方得恰好。须是充那固有之良心，到有耻、不辱君命处，方是。”谦之。治录云：“子贡问士，必先答以‘行己有耻，使於四方不辱君命’。自今观之，宗族乡党皆称孝弟，岂不是第一等人？然圣人未以为士之至行者，仅能行其身无过，而无益於人之国，不足深贵也。”
    问：“‘邦有道希邦无道希耻也。’诸家只解下一脚尔，上一句却不曾说著。此言‘邦有道希邦无道稀，而继之以耻也者，岂非为世之知进不知退者设耶？”曰：“‘稀之一字，要人玩味。嫌惺陈恢义。言有道无道，只会食禄，略无建明，岂不可深耻！”〔谟〕
    △克伐怨欲不行章
    “克伐怨欲”，须从根上除治。〔闳祖〕
    “克伐怨欲不行”，只是遏杀得住。此心不问存亡，须是克己。〔祖道〕
    “克伐怨欲不行”，所以未得为仁者，如面前有一事相触，虽能遏其怒，毕竟胸中有怒在，所以未得为仁。〔盖卿〕
    谘肺剩骸啊克伐怨欲不行’，如何？”曰：“此譬如停贼在家，岂不为害。若便赶将出去，则祸根绝矣。今人非是不能克去此害，却有与它打做一片者。”〔人杰〕
    问：“‘克代怨欲不行’，孔子不大段与原宪。学者用工夫，且於此不行焉亦可。”曰：“须是克己，涵养以敬，於其方萌即绝之。若但欲不行，只是遏得住，一旦决裂，大可忧！”〔可学〕
    问“可以为难矣”。曰：“这个也是他去做功夫，只是用功浅在。”〔焘〕
    问“克伐怨欲不行”。曰：“不行，只是遏在胸中不行耳，毕竟是有这物在里。才说无，便是合下埽去，不容它在里。譬如一株草，去而留其根，与连其根去，此个意思如何？而今人於身上有不好处，须是合下便去。若只是在人面前不行，而此个根苗常留在里，便不得。”又问：“而今觉得身上病痛，闲时自谓都无之，才感物时便自发出，如何除得？”曰：“闲时如何会发？只是感物便发。当其发时，便除去，莫令发便了。”又问：“而今欲到无欲田地，莫只是除熟後，自会如此否？”曰：“也只是除熟。而今人於身上不好处，只是常去之。才发便，自到熟处。”〔夔孙〕
    问：“‘克伐怨欲不行’，此是禁制之，未能绝去根苗也。”曰：“说也只是恁地说。但要见得那绝去根苗底是如何用功，这禁制底是如何用功，分别这两般功夫是如何。”又问：“恐绝去根苗底，如颜子克己否？”曰：“如‘勿’字，也是禁止之。公更去子细思量。只恁地如做时文样底说，不济事。”〔焘〕
    问：“‘克伐怨欲’须要无。先生前日令只看大底道理，这许多病自无。今看来莫是见得人己一体，则求胜之心自无；见得事事皆己当为，则矜伐之心自无；见得‘死生有命，富贵在天’，则忿怨贪欲之心自无否？”曰：“固是如此，这已是第二著了。”问：“莫是见得天地同然公共底道理否？”曰：“这亦是如此，亦是第二著。若见得本来道理，亦不待说与人公共、不公共。见得本来道理只自家身己上，不是个甚么？是伐个甚么？是怨、欲个甚么？所以夫子告颜子，只是教他‘克己复礼’。能恁地，则许多病痛一齐退听。‘出门如见大宾，使民如承大祭’，这是防贼工夫。‘克己复礼’，这是杀贼工夫。”〔贺孙〕
    “克己”底是一刀两段，而无‘克伐怨欲’了。‘克伐怨欲不行’底，则是忍著在内，但不放出耳。〔焘〕
    “克伐怨欲不行”，只是禁止不使之行；其要行之心，未尝忘也。“克己复礼”，便和那要行之心都除却。此“克己”与“克伐怨欲不行”，所以气象迥别也。〔开〕
    问：“‘克伐怨欲不行’，何以未足为仁？必‘克己复礼’乃得为仁？”曰：“‘克己’者，一似家中捉出个贼，打杀了便没事。若有‘克伐怨欲’而但禁制之，使不发出来，犹关闭所谓贼者在家中；只是不放出去外头作过，毕竟窝藏。”〔必大〕
    问“克己”与“克伐怨欲不行”。曰：“‘克己’是拔去病谤，‘不行’是捺在这里，且教莫出，然这病谤在这里。譬如捉贼，‘克己’便是开门赶出去，索性与他打杀了，便是一头事了。‘不行’是闭了门，藏在里面，教它且不得出来作过。”〔谦之〕
    “克己”，如誓不与贼俱生；“克伐怨欲不行”，如“薄伐犭严狁，至于太原”，但逐出境而已。〔亻选
    安卿说“克伐怨欲不行”。先生问曰：“这个禁止不行，与那非礼勿视听言动底‘勿’字，也只一般。何故那个便是为仁？这个禁止却不得为仁？必有些子异处，试说看。”安卿对曰：“非礼勿视听言动底是於天理人欲之几，既晓然判别得了，便行从天理上去。‘克伐怨欲不行’底，只是禁止不行这个人欲，却不知於天理上用功，所以不同。”曰：“它本文不曾有此意。公何据辄如此说？”久之，曰：“有一譬喻：如一个人要打人，一人止之曰：‘你不得打！才打他一拳，我便解你去官里治你。’又一人曰：‘你未要打它。’此二者便是‘克己’与‘不行’之分。‘克己’是教它不得打底，便是从根源上与它说定不得打。未要打底是这里未要打，及出门去，则有时而打之矣。观此，可见‘克己’者是从根源上一刀两断，便斩绝了，更不复萌；‘不行’底只是禁制它不要出来，它那欲为之心未尝忘也。且如怨个人，却只禁止说，莫要怨它，及至此心欲动，又如此禁止。虽禁止得住，其怨之之心则未尝忘也。如自家饥，见刍豢在前，心中要吃，却忍得不吃。虽强忍住，然其欲吃之心未尝忘。‘克己’底，则和那欲吃之心也打叠杀了。”〔亻选
    李闳祖问目中有“‘克伐怨欲不行’及‘非礼勿视听言动’一段。先生问德明云：“谓之‘勿’，则与‘不行’者亦未有异，何以得仁？”德明对曰：“‘勿’者，禁止之词。颜子工夫只是积渐克将去，人欲渐少，天理渐多；久之则私意剥尽，天理复全，方是仁。”曰：“虽如是，终是‘勿’底意犹在，安得谓之仁？”再三请益。曰：“到此说不得。只合实下工夫，自然私意留不住。”〔德明〕
    问：“‘克伐’与‘克复’，只是一个‘克’字，用各不同。窃谓‘克己’是以公胜私，‘克伐’是有意去胜人。”曰：“只是个出入意。‘克己’是入来胜己，‘克伐’是出去胜人。”问：“杨敬仲说：‘“克”字训能。此己，元不是不好底。“为仁由己”，何尝不好。“克己复礼”，是能以此己去复礼也’。”曰：“艾轩亦训是作能，谓能自主宰。此说虽未善，然犹是著工夫。若敬仲之言，是谓无己可克也。”〔德明〕
    问：“‘克伐怨欲’章，不知原宪是合下见得如此，还是他气昏力弱，没柰何如此？”曰：“是他从来只把这个做好了，只要得不行便了，此所以学者须要穷理。只缘他见得道理未尽，只把这个做仁。然较之世之沉迷私欲者，他一切不行，已是多少好。惟圣道广大，只恁地不济事，须著进向上去。‘克伐怨欲’，须要无始得。若藏蓄在这里，只是做病。”问：“原宪本也不是要藏蓄在这里。”曰：“这也未见他要藏蓄在。只是据他说，便不是了。公不消如此看。只那个是是，那个是不是。圣人分明说这个不是仁，公今只看合要无，合要有了不行。若必定要无，下梢犹恐未能尽去。若合下只要不行便了，道如何？”问：“孔子既云‘不知其仁’，原宪却不问仁，何也？”曰：“这便是他失问。这也是他从来把自见做好了如此。明道亦说：‘原宪承当不得，所以不复问。’他非独是这句失问，如‘邦有道希邦无道希耻也’，也失问。邦无道，固不当受禄；若有道，如何也不可受禄？当时未见得意思，也须著较量。盖邦无道而受禄，固不可；有道而苟禄，亦不可。”问：“原宪也不是个气昏力弱底人，何故如此？”曰：“他直是有力。看他孤洁节介，卒未易及，只是见识自如此。若子路见识较高，他问时须问到底。然教原宪去为宰从政，未必如子路冉求之徒。若教子路冉求做原宪许多孤介处，也做不得。孟子曰：‘人有不为也，而後可以有为。’原宪却似只要不为，却不理会有为一节。如今看道理，也恁地渐渐看将去。不可说道无所见，无所得，便放倒休了；也不可道有些小所见，有些小所得，便自喜道：‘只消如此。’这道理直是无穷！”〔贺孙〕
    问：“原宪强制‘克伐怨欲’，使之不行，是去半路上做工夫，意思与告子相似。观其辞所合得之粟，亦是此意。”曰：“宪是个狷者。传中说宪介狷处亦多。”〔广〕
    或说：“宪问仁，是原宪有所感。”曰：“不必如此说。凡观书，且论此一处文义如何，不必它说。”〔可学〕
    △有德者必有言章
    问范氏之说。曰：“以心譬仁，以四肢譬勇，此说亦无甚病。若欲以勇为义之属，则是夫子亦不合说‘仁者必有勇’也。范氏之失却在首句所谓‘仁之为力，举者莫能胜’上。盖欲以此形容‘勇’字，却不知其不类也。”〔必大〕
    △南宫适问於孔子章
    南宫适大意是说德之可贵，而力之不足恃。说得也好，然说不透，相似说尧舜贤於桀纣一般。故圣人不答，也是无可说。盖他把做不好，又说得是；把做好，又无可说，只得不答而已。亦见孔子不恁地作闹，得过便过。〔淳〕
    问：“如何见得以禹稷比夫子？”曰：“旧说如此。观夫子不答，恐有此意，但问得鹘突。盖适意善而言拙，拟人非其伦尔。太史公亦以盗跖与伯夷并说。伯夷传乃史迁自道之意。”〔必大〕
    问：“明道谓适以禹稷比夫子，故夫子不答。上蔡以为首肯之意，非直不答也。龟山以为禹稷有天下不止躬稼，夫子未尽然其言，故不答。三说孰是？”曰：“适之言亦不为不是，问得也疏。禹稷是好人，羿自是不好底人，何消恁地比并说。夫子也只是不答，缘问得痢Ｕ如仲尼贤如盗跖，这般说话，岂不是粒∪凰意思却好，所以出而圣人称美之曰：‘君子哉若人！尚德哉若人！’如孟子所谓‘孳孳为善者，舜之徒也’云云；‘不以舜之所以事尧事君’云云，这般言语多少精密！适之问如何似得这般话。”举似某人诗云云：“何似仲尼道最良。张僧范寇知何物？却与宣尼较短长！”〔取
    问：“夫子不答南宫适之问，似有深意。”曰：“如何？”过谓：“禹稷之有天下，羿不得其死，固是如此，亦有德如禹稷而不有天下者，孔子终身为旅人是也；亦有恶如羿而得其终者，盗跖老死於牖下是也。凡事应之必然，有时而或不然。惟夫子之圣，所以能不答。君子之心，亦为其所当为，而不计其效之在彼。”蜀录云：“必然之中，或有不然者存。学者之心，惟知为善而已，他不计也。夫子不答，固有深意，非圣人不能如是。”曰：“此意思较好。”〔过〕
    △君子而不仁者章
    问：“此君子莫只是轻说，不是指那成德者而言否？”曰：“‘君子而不仁者有矣夫’，他只是用这般现成句。”〔义刚〕
    问此章。曰：“君子譬如纯白底物事，虽有一点黑，是照管不到处。小人譬如纯黑底物事，虽有一点白处，却当不得白也。”〔焘〕
    △爱之能勿劳乎章
    至之问“爱之能勿劳乎”。曰：“爱之而弗劳，是姑息之爱也。凡人之爱，多失於姑息。如近有学者持服而来，便自合令他归去。却念他涉千里之远，难为使他徒来而徒去，遂不欲却他。此便是某姑息处，乃非所以为爱也。”〔时举〕
    △为命章
    问“为命，裨谌草创之”。曰：“春秋之辞命，犹是说道理。及战国之谈说，只是说利害，说到利害的当处便转。”〔谦之〕
    △或问子产章
    子产心主於宽，虽说道“政尚严猛”，其实乃是要用以济宽耳，所以为惠人。〔贺孙〕
    “‘问管仲，曰：“人也。”’范杨皆以为尽人道，集注以为‘犹云，此人也’，如何？”曰：“古本如此说，犹诗所谓‘伊人’，庄子所谓‘之人也’。若作尽人道说，除管仲是个人，他人便都不是人！包管仲也未尽得人道在，‘夺伯氏骈邑’，正谓夺为己有。”问：“集注言管仲子产之才德。使二人从事於圣人之学，则才德可以兼全否？”曰：“若工夫做到极处，也会兼全。”〔取
    问：“孔子所称管仲夺伯氏邑，‘没齿无怨言’，此最难，恐不但是威力做得。”曰：“固是。虽然，亦只是霸者事。”问：“武侯於廖立李平是如何？”曰：“看武侯事迹，亻尽有驳杂去处；然事虽未纯，却是王者之心。管仲连那心都不好。程先生称武侯‘有王佐之才’，亦即其心而言之，事迹间有不纯也。然其要分兵攻魏，先主将一军入斜谷，关羽将荆州之众北向，则魏首尾必不相应，事必集矣。蜀人材难得，都是武侯逐旋招致许多人，不似高祖光武时愫舷煊σ病！薄埠厮铩
    问：“集注云：‘管仲之德，不胜其才；子产之才，不胜其德，其於圣人之道，概乎其未有闻也。’若据二子所成之事迹，则诚未知圣人之学。然观管仲‘非鬼神通之，精神之极也’之语，与子产论伯有事，其精思察理如此，恐亦未可谓全不知圣人之学。”曰：“大处他不知，如此等事，他自知之。且使子路为郑国，必须强似子产。观其自谓三年为国，‘可使有勇，且知方也’，则必不为强国所服属矣。”〔广〕
    △贫而无怨章
    问“贫而无怨难，富而无骄易”。曰：“贫则无衣可著，无饭可吃，存活不得，所以无怨难。富则自有衣著，自有饭吃，但略知义理，稍能守本分，便是无骄，所以易。二者其势如此。”〔焘〕
    “贫而无怨”，不及於“贫而乐”者，又胜似“无谄”者。
    △子路问成人章
    至之问：“‘子路问成人’一章，曰‘知’，曰‘不欲’，曰‘勇’，曰‘艺’。有是四德，而‘文之以礼乐’，固‘可以为成人’。然圣人却只举臧武仲公绰卞庄子冉求，恐是就子路之所及而言。”曰：“也不是拣低底说，是举这四人，要见得四项。今有人知足以致知，又无贪欲，又勇足以决，又有才能，这个亦自是甚么样人了！何况又‘文之以礼乐’，岂不足为成人。”又问：“集注谓‘才全德备，浑然不见一善成名之迹，粹然无复偏倚驳杂之弊’，虽圣人亦不过如此。後面又说：‘若论其至，则非圣人尽人道不足以语此。’然则圣人之尽人道，事体似又别？”曰：“若圣人，则不用件件恁地说。”又问：“下面说：‘见利思义，见危授命，久要不忘平生之言。’觉见子路也尽得此三句，不知此数语是夫子说，是子路说？”曰：“这一节难说。程先生说‘有忠信而不及於礼乐’，也偏。”至之云：“先生又存胡氏之说在後，便也怕是胡氏之说是，所以存在後。”〔倪〕时举录略，别出。
    至之问“子路问成人”一章。曰：“有知而不能不欲，则无以守其知；能不欲而不能勇，则无以决其为知。不欲且勇矣，而於艺不足，则於天下之事有不能者矣。然有是四者，而又‘文之以礼乐’，兹其所以为成人也。”又问：“若圣人之尽人道，则何以加此？”曰：“圣人天理浑全，不待如此逐项说矣。”〔时举〕
    或问“文之以礼乐”。曰：“此一句最重。上面四人所长，且把做个朴素子，唯‘文之以礼乐’，始能取四子之所长，而去四子之所短。然此圣人方以为‘亦可以为成人’，则犹未至於践形之域也。”〔时举〕
    亚夫问“子路成人”章。曰：“这一章，最重在‘文之以礼乐’一句上。‘今之成人者’以下，胡氏以为是子路之言，恐此说却是，盖圣人不应只说向下去。且‘见利思义’至‘久要不忘平生之言’三句，自是子路已了得底事，亦不应只恁地说。盖子路以其所能而自言，故胡氏以为‘有“终身诵之”之固’也。”亚夫云：“若如此，夫子安得无言以继之？”曰：“恐是他退後说，也未可知。”〔时举〕
    杨尹叔问：“‘今之成人’以下，是孔子言，抑子路言？”曰：“做子路说方顺。此言亦似子路模样。然子路因甚如此说？毕竟亦未见得。”又问：“公绰不欲等，可以事证否？”曰：“亦不必证。此只是集众善而为之，兼体用、本末而言。”〔淳〕
    △子问公叔文子章
    “时然後言”者，合说底不差过它时节。〔植〕
    问“子问公叔文子”章。曰：“且说这三个‘不厌’字意思看。”或云：“缘它‘时然後言’，‘时然後笑’，‘时然後取’，所以人不厌之。”曰：“惟其人不厌之，所以有‘不言、不笑、不取’之称也。盖其言合节拍，所以虽言而人不厌之，虽言而实若不言也。这‘不厌’字意，正如孟子所谓‘文王之囿，方七十里，民犹以为小’相似。”〔亻选
    魏才仲问：“‘子问公叔文子’一段，当时亦未必是夸。”曰：“若不是夸，便是错说了。只当时人称之已过当，及夫子问之，而贾所言又愈甚，故夫子不信。”〔可学〕
    “如‘不言，不笑，不取’，似乎难，却小。若真能如此，只是一偏之行。然公明贾却说‘以告者过也’。‘时然後言，乐然後笑，义然後取’，似乎易，却说得大了。盖能如此，则是‘时中’之行也。”〔焘〕
    △晋文公谲而不正章
    因论桓文谲正，曰：“桓公是较本分得些子。文公所为事，却多有曲折处，左传所载可见，盖不特天王狩河阳一事而已。”〔义刚〕
    问：“晋文‘谲而不正’，诸家多把召王为晋文之谲。集注谓‘伐卫以致楚师，而阴谋以取胜’，这说为通。”曰：“晋文举事，多是恁地，不肯就正做去。吕伯恭博议论此一段甚好，然其说忒巧。逐节看来，却都是如此。晋文用兵，便是战国孙吴气习。”〔取
    东莱博议中论桓文正谲甚详，然说亦有过处。又曰：“桓公虽谲，却是直拔行将去，其谲易知。如晋文，都是藏头没尾，也是跷酢！薄叉〕
    △子路曰桓公杀公子纠章
    周衰，王道不振，管仲乃能“九合诸侯，不以兵车”，功被当时，泽流後世，谁得如他之仁！“如其仁”，夫子许其有仁之事功也。〔砥〕
    江彝叟问：“管仲，‘如其仁’，颜漕说作管仲之仁如召忽，是否？”曰：“圣人於上面，岂曾许召忽仁来。圣人分明直许管仲云：‘九合诸侯，不以兵车，管仲之力也。如其仁！’‘如其仁’者，谁得似他这仁！”又云：“公且仔细看他是许管仲，不是许管仲？圣人上面既说得管仲如此大了，後面却如何只恁地小结杀得？且如公做文字，上面说几句重了，下面如何恁地轻去得？”江兄又问：“颜漕之意，以召忽之死为仁，而管仲似之。”曰：“圣人於上面已自说‘自经於沟渎’一项，已结之矣，岂得更如此？”先生因说：“扬雄言：‘爰变丹青，如其智！’这句便是不许他底说话。且如易中所谓‘又谁咎也’，自有三个，而其义则有两样：如‘不节之嗟’与‘自我致寇’言之，则谓咎皆由己，不可咎诸人。如‘出门同人’言之，则谓人谁有咎之者矣。以此见古人立言，有用字虽同而其义则不同。”〔卓〕贺孙疑同闻别出。
    江问：“‘如其仁’，或说如召忽之仁。”曰：“公且道此是许管仲，是不许管仲？看上面如此说，如何唤做不许他。上面说得如此大了，下面岂是轻轻说过。旧见人做时文，多做似仁说，看上文是不如此。公且道自做数句文字，上面意如此，下面意合如何？圣人当时举他许多功，故云谁如得他底仁！终不成便与许颜子底意相似。管仲莫说要他‘三月不违仁’，若要他三日，也不会如此。若子贡冉求诸人，岂不强得管仲！”〔贺孙〕
    亚夫问：“管仲之心既已不仁，何以有仁者之功？”曰：“如汉高祖唐太宗，未可谓之仁人。然自周室之衰，更春秋战国以至暴秦，其祸极矣！斑祖一旦出来平定天下，至文景时几致刑措。自东汉以下，更六朝五胡以至於隋，虽曰统一，然炀帝继之，残虐尤甚，太宗一旦埽除以致贞观之治。此二君者，岂非是仁者之功耶！若以其心言之，本自做不得这个功业。然谓之非仁者之功，可乎？管仲之功，亦犹是也。”〔时举〕
    才仲问：“南轩解子路子贡问管仲，疑其‘未仁’，‘非仁’，故举其功以告之。若二子问‘管仲仁乎’，则所以告之者异。此说如何？”先生良久曰：“此说却当。”〔可学〕
    问：“集注说：‘子路疑管仲忘君事雠，忍心害理，不得为仁。’此忍心之‘忍’，是残忍之‘忍’否？方天理流行时，遽遏绝之使不得行，便是忍心害理矣。”曰：“伤其恻隐之心，便是忍心，如所谓‘无求生以害仁’，害仁便是忍心也。故谢子说‘三仁’云：‘三子之行，同出於至诚恻怛之意。’此说甚好。”〔广〕
    △子贡曰管仲非仁章
    安卿问：“伊川言：‘仲始与之同谋，遂与之同死，可也。知辅之争为不义，将自免以图後功，亦可也。’窃谓天下无两可之理，一是则一非，如两可之说，恐亦失之宽否？”曰：“虽无两可，然前说亦是可。但自免以图後功，则可之大者。”淳曰：“孟子‘可以死，可以无死’，是始者见其可以死，後细思之，又见其可以无死，则前之可者为不可矣。”曰：“即是此意。”安卿又问：“集注谓：‘王魏先有罪而後有功，不可以相扌巍！只是论其罪则不须论其功，论其功则不须论其罪否？”曰：“是。”尧卿问：“管仲功可扌喂否？”曰：“他义不当死。”久之，又曰：“这般处也说得不分晓。大抵後十篇不似前十篇。如‘子路问成人’处，说得也粗。”安卿云：“只是臧武仲之知等，皆不是十分底事。”曰：“是。”〔义刚〕淳录同。
    问：“集解云：‘管仲有功而无罪，故圣人独称其功。王魏先有罪而後有功，则不以相掩可也。’其视程子说，固平实矣。然人之大节已失，其馀莫不足观否？”曰：“虽是大节已失，毕竟他若有功时，只得道他是有功，始得。”〔广〕
    管仲不死子纠，圣人无说，见得不当死。後又有功可称，不是後功可以偿前不死之罪也。伊川有此意，亦恐看得不曾仔细。魏郑公则是前仕建成矣，不当更仕太宗，後却有功。温公论嵇绍王裒，谓绍後有死节之功，须还前不是。後既策名委质，只得死也，不可以後功掩前过。王魏二公谓功可以补过，犹可。管仲则前无过而後有功也。杨。
    “管仲，孔子自有说他过处，自有说他功处，过不能以扌喂ΑＨ缣浦王魏亦然。”或问：“设有弑父弑君不可赎之罪，虽有功，亦在所不说矣。”曰：“如此，则无可言者。”〔文蔚〕
    问：“圣人分明是大管仲之功，而孟子硬以为卑，如何？”曰：“孟子是不肯做他底，是见他做得那规模来低。”因云：“若仲辅其君，使佐周室以令天下，俾诸侯朝聘贡赋皆归於王室，而尽正名分，致周之命令复行於天下，己乃退就藩臣之列，如此乃是。今仲纠合诸侯，虽也是尊王室，然朝聘贡赋皆是归己，而命令皆由己出。我要如此便如此，初不禀命於天子。不过只是要自成霸业而已，便是不是。”〔义刚〕
    △陈成子弑简公章
    问“陈成子弑简公”一章。曰：“哀公若委之孔子，孔子须有计画以处之，必不空言而但已也。谓须有後手。意孔子，若哀公委之以权，必有道理以制三子，但有些罅缝，事便可成。”谓举国不从，而三子内一个动，便得。又问：“程子云：‘左氏记孔子之言曰：“陈恒弑其君，民之不与者半。以鲁之众，加齐之半，可克也。”此非孔子之言。诚若此言，是以力不以义也。’”曰：“圣人举事，也不会只理会义理，都不问些利害，事也须是可行方得。但云‘以鲁之众，加齐之半’，须是先得鲁之众，方可用齐之半。盖齐之半虽未必难动，而鲁之众却未便得他从。然此事圣人亦必曾入思虑，但却不专主此也。”〔焘〕
    问：“‘陈成子弑简公’章云：‘三子有无君之心，夫子所以警之。’”曰：“须先看得圣人本意。夫子初告时，真个是欲讨成子，未有此意。後人自流溯源，知圣人之言可以警三子无君之心，非是圣人托讨成子以警三子。圣人心术，不如此枉曲。”〔雉〕
    △子路问事君章
    亚夫问“勿欺也，而犯之”。曰：“犯，只是‘有犯无隐’之‘犯’。如‘三谏不听’之类，谏便是犯也。”〔时举〕
    徐问：“‘勿欺也，而犯之。’子路岂欺君者？莫只是他勇，便解恁地否？”曰：“是恁地。子路性勇，凡言於人君，要他听，或至於说得太过，则近乎欺。如唐人谏敬宗游骊山，谓骊山不可行，若行必有大祸。夫骊山固是不可行，然以为有大祸，则近於欺矣。要之，其实虽不失为爱君，而其言则欺矣。”
    问：“如何是欺？”曰：“有意瞒人，便是欺。”曰：“看得子路不是瞒人底人。”曰：“‘无臣而为有臣’，乃欺也。”〔广〕
    △君子上达章
    “君子上达”，一日长进似一日；“小人下达”，一日沈沦似一日。〔贺孙〕
    问：“注云：‘君子循天理，故日进乎高明；小人徇人欲，故日究乎污下。’‘究’字之义如何？”曰：“究者，究竟之义，言究竟至於极也。此段本横渠吕与叔之言，将来凑说，语意方备。小人徇人欲，只管被它坠下去，只见沈了，如人坠水相似。”因又言究竟之义：“今人多是如此。初间只是差些子，少间究竟将去，越见差得多。如说道理亦是如此。初间错些子，少间只管去救，救来救去，越弄得大。无不如此。如人相讼，初间本是至没紧要底事，吃不过，胡乱去下一纸状。少间公吏追呼，出入搔扰，末梢计其所费，或数十倍於所争之多。今人做错一件事，说错一句话，不肯当下觉悟便改，却只管去救其失，少间救得过失越大。无不是如此。”〔亻选
    问“君子上达，小人下达”。曰：“伊川之说为至，其次则吕氏得之。达，只是透向上去。君子只管进向上，小人只管向下。横渠说亦是。尹氏之所谓达，却只是说得‘君子喻於义’之意，却只是喻晓之义。杨氏之说舜跖，却是伊川之意。谢氏之说大段远了，不干事。范氏之说，初是喻於义利，次是达於上下，其末愈上愈下，却有伊川之意。大抵范氏说多如此，其人最好编类文字，观书多匆遽，不仔细。好学而首章，说得乱董董地，觉得他理会这物事不下。大抵范氏为人宏博纯粹，却不会研穷透彻。如唐鉴，只是大体好，不甚精密；议论之间，多有说那人不尽。如孙之翰唐论虽浅，到理会一事，直穷到底，教他更无转侧处。”〔┿〕
    △古之学者为己章
    立之问“古之学者为己，今之学者为人”。曰：“此只是初间用心分毫之差耳。所谓‘上达、下达’者，亦只是自此分耳。下达者只因这分毫有差，便一日昏蔽似一日。如人入烂泥中行相似，只见一步深似一步，便浑身陷没，不能得出也。君子之学既无所差，则工夫日进，日见高明，便一日高似一日也。”因言秦桧之事云云：“其所以与张魏公有隙之由，乃因魏公不荐他作宰相，而荐赵丞相。故後面生许多怨恶，盖皆始於此耳。”〔时举〕
    问：“伊川云：‘为己，欲得之於己也；为人，欲见知於人也。’後又云：‘“古之学者为己”，其终至於成物；“今之学者为人”，其终至於丧己。’两说不同，何也？”曰：“此两段意思自别，前段是低底为人，後段是好底为人。前为人，只是欲见知於人而已。後为人，却是真个要为人。然不曾先去自家身己上做得工夫，非唯是为那人不得，末後和己也丧了！”〔雉〕
    △蘧伯玉使人於孔子章
    问：“庄子说：‘蘧伯玉行年五十，而知四十九年之非。’此句固好。又云：‘行年六十而六十化。’化是如何？”曰：“谓旧事都消忘了。”又曰：“此句亦说得不切实。伯玉却是个向里做工夫人，庄子之说，自有过当处。”〔广〕
    李公晦问“行年六十而六十化”。曰：“只是消融了，无固滞。”〔盖卿〕
    △君子耻其言过其行章
    “君子耻其言而过其行。”过，犹“行过恭，丧过哀”之“过”，谓力行也。潘叔恭。〔端蒙〕
    △子贡方人章
    “赐也贤乎哉！夫我则不暇。”学者须思量不暇个甚么，须於自己体察方可见。〔友仁〕
    △不逆诈章
    问“不逆诈”章。曰：“虽是‘不逆诈，不亿不信’，然也须要你能先觉方是贤。盖逆诈，亿不信，是才见那人便逆度之。先觉，却是他诈与不信底情态已露见了，自家这里便要先觉。若是在自家面前诈与不信，却都不觉时，自家却在这里做什么，理会甚事？便是昏昧呆底相似。此章固是要人不得先去逆度，亦是要人自著些精采看，方得。”又问杨氏“诚则明矣”之说。曰：“此说大了，与本文不相干。如待诚而後明，其为觉也後矣。盖此章人於日用间便要如此。”〔焘〕
    或问：“‘不逆诈，不亿不信’，如何又以先觉为贤？”曰：“聪明底人，便自觉得。如目动言肆，便见得是将诱我。燕王告霍光反，汉昭帝便知得霍光不反。燕在远，如何知得？便是它聪明见得，岂非贤乎！若当时便将霍光杀了，安得为贤！”〔铢〕
    才仲问：“南轩解‘不逆诈’一段，引孔注：‘先觉人情者，是能为贤乎！’此说如何？”曰：“不然。人有诈、不信，吾之明足以知之，是之谓‘先觉’。彼未必诈，而逆以诈待之；彼未必不信，而先亿度其不信，此则不可。周子曰：‘明则不疑。’凡事之多疑，皆生於不明。如以察为明，皆至暗也，唐高宗之流是也。如放齐称‘胤子朱启明’，而尧知其へ，尧之明是以知之，是先觉也。凡‘抑’字，皆是挑转言语。旧见南轩用‘抑’字，多未安。”〔可学〕
    △微生亩谓孔子章
    微生亩盖晨门之徒。当时多有此般人，如棘子成亦此类。〔淳〕
    △骥不称其力章
    问：“‘骥不称其力’一章，谓‘有德者必有才，有才者不必有德’。後世分才德为二者，恐失之。”曰：“世固有有才而无德者，亦有有德而短於才者，夫子亦自以德与力分言矣。”〔必大〕
    △以德报怨章
    亚夫问“以德报怨”章。曰：“‘以德报怨’，不是不好，但上面更无一件可以报德。譬如人以千金与我，我以千金酬之，便是当然。或有人盗我千金，而吾亦以千金与之，却是何理！视与千金者更无轻重，断然是行不得也！”〔时举〕
    “以直报怨”，则无怨矣。“以德报怨”，亦是私。〔〕
    问“以直报怨，以德报德”。曰：“圣人答得极好。‘以德报怨’，怨乃过德。以怨报德，岂是人情？‘以直报怨’，则於彼合为则为，是无怨也，与孟子‘三反’及‘不校’同。礼记云：‘以德报怨，宽身之仁也。’言如此亦是宽身，终不是中道。”可学问：“礼记注改‘仁’作‘人’。”曰：“亦不必改。”通老问：“在官遇故旧，有公事，如何？”曰：“亦权其轻重，只看此心。其事小，亦可周旋；若事大，只且依公。”某问：“苏章夜与故人饮，明日按之，此莫太不是？”曰：“此是甚人？只是以故人为货！如往时秦桧当国，一日招胡明仲饮极欢；归则章疏下，又送路费甚厚，殷勤手简。秦桧有数事，往日亲闻之胡侍郎及籍溪先生：‘太上在河北为虏骑所逐，祷於崔府君庙，归而立其祠於郊坛之旁。’桧一日奏事，因奏：‘北使将来，若见此祠而问，将何以对？’遽命移於湖上。”〔可学〕
    问“以德报德，以直报怨”。曰：“‘以德报德’，盖它有德於我，自是著饶润它些子。所谓公法行於上，私义伸於下也。‘以直报怨’，当赏则赏之，当罚则罚之，当生则生之，当死则死之，怨无与焉。不说自家与它有怨，便增损於其间。”问：“如此，所以‘怨有不雠，德无不报’。”曰：“然。”又云：“‘以德报怨’，是著意要饶他。如吕晦叔为贾昌朝无礼，捕其家人坐狱。後吕为相，弥党廷治贾事，吕乃乞宽贾之罪，‘恐渠以为臣与有私怨’。後贾竟以此得减其罪。此‘以德报怨’也。然不济事，於大义都背了。盖赏罚出於朝廷之公，岂可以己意行乎其间？”又问：“‘以德报怨，宽身之仁也；以怨报怨，刑戮之民也。’此有病否？”曰：“此也似说得好。‘以德报怨’，自家能饶人，则免得人只管求怨自家，故曰‘宽身之仁也’。如‘以怨报怨’，则日日相扌追斗打，几时是了？故曰‘刑戮之民也’。”〔焘〕
    问：“‘以德报怨’章，注谓‘旨意曲折反覆，微妙无穷’，何也？”曰：“‘以德报怨’本老氏语。‘以德报怨’，於怨者厚矣，而无物可以报德，则於德者不亦薄酰÷郎旯为相，曾与贾种民有怨，却与之郡职，可谓‘以德报怨’，厚於此人矣，然那里人多少被其害！贾素无行，元丰中在大理为蔡确鹰犬，申公亦被诬构。及公为相，而贾得罪，公复为请知通利军。‘以直报怨’则不然，如此人旧与吾有怨，今果贤邪，则引之荐之；果不肖邪，则弃之绝之，是盖未尝有怨矣。老氏之言死定了。孔子之言意思活，移来移去都得。设若不肖者後能改而贤，则吾又引荐之矣。”〔淳〕
    △莫我知也夫章
    问：“孔子告子贡曰‘莫我知也夫’一段，子贡又不曾问，夫子告之，必有深意。莫是警子贡否？”曰：“论语中自有如此等处，如告子路‘知德者鲜’，告曾子‘一以贯之’，皆是一类。此是大节目，要当自得。这却是个有思量底事，要在不思量处得。”〔文蔚〕
    问“莫我知也夫”。曰：“夫子忽然说这一句做甚？必有个著落处。当时不特门人知孔子是圣人，其它亦有知之者，但其知处不及门人知得较亲切。然孔子当是时说这话，他人亦莫知著落。惟是子贡便知得这话必有意思在，於是问说：‘是人皆知夫子是圣人，何为说道莫之知？’夫子於是说出三句，大抵都是退後底说话，这个不唤不响。在这里但说是‘不怨天’，於天无所怨；‘不尤人’，於人无所忤。‘下学而上达’，自在这里做，自理会得。如水无石，如木无风，贴贴地在这里，人亦无缘知得。而今人所以知於人者，都是两边作得来张眉弩眼，大惊小怪。‘知我者其天乎’！便是人不及知，但有天知而已，以其与天相合也。此与对叶公之语略相似，都是放退一步说。大概圣人说话平易。若孟子，便早自不同。”〔夔孙〕（义刚录云：“子曰：‘莫我知也夫！’当时不惟门人知夫子，别人也知道是圣人。今夫子却恁地说，是如何？如子贡之聪明，想见也大故知圣人。但尚有知未尽处，故如此说。子贡曰：‘何为其莫知子也？’子贡说是他不为不知夫子，所以怪而问之。夫子便说下面三句。这三句，便似叶公问孔子於子路处样，皆是退後一步说。‘不怨天’，是於天无所逆；‘不尤人’，是於人无所违忤。‘下学’，是只恁地去做；‘上达’，是做後自理会得。这个不响不唤，如水之无石，木之无风，只帖帖地在这里，宜其人不能知。若似其他人撑眉弩眼，恁地叫唤去做，时人却便知。但圣人却不恁地，只是就平易去做。只这平易，便是人不能及处。便如‘发愤忘食，乐以忘忧’，看著只是恁地平说，但是人自不可及。人既不能知，则只有天知。所以只有天知者，是道理与天相似也。”）
    问：“‘不怨天，不尤人。’此二句，体之於身，觉见‘不尤人’易，‘不怨天’难。何以能‘不怨天’？”曰：“此是就二句上生出意。看了且未论恁地，且先看孔子此段本意，理会得本意便了。此段最难看。若须要解如何是‘不怨天’，如何是‘不尤人’，如何是‘下学’，如何是‘上达’，便粘滞了。天又无心无肠，如何知得。孔子须是看得脱洒，始得。此段只浑沦一意。嚷荚疲骸按硕斡镆庾允橇懵倚巧，难捉摸，只浑沦一意。”盖孔子当初叹无有知我者，子贡因问：‘何为莫知子？’夫子所答辞只是解‘何为莫知子’一句。大凡不得乎天，则怨天；不得乎人，则尤人。我不得乎天，亦不怨天；不得乎人，亦不尤人，与世都不相干涉。方其下学人事之卑，与众人所共，嚷荚疲骸氨暇故茄俺Ｊ拢人所能共。”又无奇特耸动人处。及其上达天理之妙，忽然上达去，人又捉摸不著，如何能知得我。知我者毕竟只是天理与我默契耳。以此见孔子浑是天理。”伯羽录云：“所谓下学人事者，又不异常人，而无所得知，至上达天理处，而人又不能知。以此两头蹉过了，故人终不知，独有个天理与圣人相契耳。彼天毕竟知之。”久之，又曰：“圣人直是如此潇洒，正如久病得汗，引箭在手，忽然破的也。又曰：“孔子当初说这般话与子贡时，必是子贡有堪语这道理模样。然孔子说了，子贡又无以承之，毕竟也未晓得。嚷荚疲骸拔剩骸集注言：“惜乎子贡犹有所未达也。”若子贡能达之，如何？’曰：‘他若达之，必须有说，惜乎见夫子如此说，便自住了。圣门自颜曾以下，惟子贡亻尽晓得圣人，多是将这般话与子贡说。他若未晓，圣人岂肯说与，但他只知得个头耳。’”若晓得，亦必有语。如‘予欲无言’，‘予一以贯之’，也只如此住了。如曾子闻‘一贯’语，便曰‘唯’。是他晓得。”童问：嚷甲鳌霸⑽省薄２羽录作“仲思问”。“子贡後来闻性与天道，如何？”曰：“亦只是方闻得，毕竟也未见得透彻。”又曰：“‘不怨天，不尤人，下学而上达’这三句，与‘发愤忘食，乐以忘忧，不知老之将至’三句，以为夫子自誉，则又似自贬；以为自贬，则又似自誉。”〔淳〕嚷肌⒉羽录少异。饶录殊略。
    问：“‘不怨天，不尤人，下学而上达，知我者其天乎！’知，恐是与天契合，不是真有个知觉否？”先生曰：“又似知觉，又不似知觉，这里也难说。‘不怨天，不尤人’，圣人都不与己相干。圣人只是理会下学，而自然上达。下学是立脚只在这里，上达是见识自然超诣。到得後来，上达便只是这下学，元不相离。下学者，下学此事；上达者，上达此理。”问：“圣人亦有下学，如何？”曰：“圣人虽是生知，亦何尝不学。如‘入太庙，每事问’，‘吾十有五而志于学’，便是学也。”〔铢〕
    “下学而上达”，每学必自下学去。〔泳〕
    未到上达，只有下学。〔芝〕
    下学、上达，虽是二事，只是一理。若下学得透，上达便在这里。〔道夫〕
    下学者，事也；上达者，理也。理只在事中。若真能尽得下学之事，则上达之理便在此。〔道夫〕
    下学只是事，上达便是理。下学、上达，只要於事物上见理，使邪正是非各有其辨。若非仔细省察，则所谓理者，何从而见之。〔谟〕
    下学是低心下意做。到那做得超越，便是上达。〔佐〕
    道理都在我时，是上达。譬如写字，初习时是下学，及写得熟，一点一画都合法度，是上达。〔明作〕
    问“下学而上达”。曰：“学之至，即能上达，但看著力不著力。十五而志乎学，下学也；能立，则是上达矣。又自立而学，能不惑，则上达矣。层层级级达将去，自然日进乎高明。”洽。
    问：“‘下学上达’，圣人恐不自下学中来。”曰：“不要说高了圣人。高了，学者如何企及？越说得圣人低，越有意思。”〔季札〕
    蔡问：“有一节之上达，有全体之上达。”曰：“不是全体。只是这一件理会得透，那一件又理会得透，积累多，便会贯通。不是别有一个大底上达，又不是下学中便有上达。须是下学，方能上达。今之学者於下学便要求玄妙，则不可。‘洒扫应对，从此可到形而上，未便是形而上’，谢氏说过了。”郑曰：“今之学者，多说文章中有性天道。南轩亦如此说。”曰：“他太聪敏，便说过了。”〔淳〕
    须是下学，方能上达。然人亦有下学而不能上达者，只缘下学得不是当。若下学得是当，未有不能上达。释氏只说上达，更不理会下学。然不理会下学，如何上达！〔道夫〕
    问“不怨天”一段。曰：“如此，故天知。”〔可学〕
    问：“‘知我者其天乎！’只是孔子自知否？”曰：“固然。只是这一个道理。”〔广〕
    问“莫我知也夫”一节。曰：“此语乃是提撕子贡。‘不怨天，不尤人，下学’处，圣人无异於众人；到那‘上达’处不同，所以众人却莫能知得，惟是天知。”又曰：“中庸：‘苟不固聪明圣知达天德者，其孰能知之！’古注云：‘惟圣人能知圣人。’此语自好。所谓天知者，但只是他理一般而已。乐天，便是‘不怨天’；安土，便是‘不尤人’。人事、天理间，便是那下学、上达底。”〔植〕
    先生顾义刚云：“公前日看‘知我者，其天乎’，说得也未分晓。这个只管去思量不得，须时复把起来看。若不晓，又且放下。只管恁地，久後自解晓得。这须是自晓，也十分著说不得。”〔义刚〕
    问：“‘莫我知也夫’与‘予欲无言’二段，子贡皆不能复问，想是不晓圣人之意。”曰：“非是不晓圣人语意，只是无默契合处。不曾有默地省悟，触动他那意思处。若有所默契，须发露出来，不但已也。”〔亻选
    问：“‘方其为学，虽上智不容於不下；及其为达，虽下愚不容於不上。’此与‘上智下愚不移’，不相梗否？”曰：“不干那事。若恁地比并理会，将间都没理会了。且看此处本意。方其学时，虽圣人亦须下学。如孔子问礼，问官名，未识须问，问了也须记。及到达处，虽下愚也会达，便不愚了。某以学者多不肯下学，故下此语。”问：“何谓达？”曰：“只是下学了，意思见识，便透过上面去。”〔淳〕
    问：“明道言：‘“下学而上达”，意在言表。’”曰：“‘意在言表’，如下学只是下学，如何便会上达？自是言语形容不得。下学、上达虽是两件理，会得透彻冢合，只一件。下学是事，上达是理。理在事中，事不在理外。一物之中，皆具一理。就那物中见得个理，便是上达，如‘大而化之之谓圣，圣而不可知之之谓神’。然亦不离乎人伦日用之中，但恐人不能尽所谓学耳。果能学，安有不能上达者！”〔取
    “程子曰‘“下学上达”，意在言表’，何也？”曰：“因其言以知其意，便是‘下学上达’。”〔淳〕
    问：“‘意在言表’是如何？”曰：“此亦无可说。说那‘下学上达’，便是‘意在言表’了。”〔广〕
    △公伯寮子路章
    问“公伯寮其如命何”。曰：“这‘命’字，犹人君命人以官职，是教你做这事。天之命人，亦是教你去做这个，但做里面自有等差。”〔焘〕
    圣人不自言命。凡言命者，皆为众人言也。“道之将行也与？命也。”为公伯寮子路言也。“天生德於予”，亦是门人促之使行，谓可以速矣，故有是说。“不知命无以为君子”，亦是对众人言。〔焘〕
    问：“吕氏曰：‘道出乎天，非圣人不兴，无圣人，则废而已。故孔子以道之废兴付之命，以文之得丧任诸己。’”曰：“道，只是有废兴，却丧不得。文，如三代礼乐制度，若丧，便扫地。”〔┿〕
    △贤者辟世章
    问“贤者辟世”一章。曰：“凡古之隐者，非可以一律看。有可以其时之所遇而观之者，有可以其才德之高下而观之者。若长沮桀溺之徒，似有长往而不返之意。然设使天下有道而出，计亦无甚施设，只是独善其身，如老庄之徒而已。大抵天下有道而见，不必待其十分太平，然後出来；天下无道而隐，亦不必待其十分大乱，然後隐去。天下有道，譬如天之将晓，虽未甚明，然自此只向明去，不可不出为之用。天下无道，譬如天之将夜，虽未甚暗，然自此只向暗去，知其後来必不可支持，故亦须见几而作，可也。”〔时举〕
    “‘贤者辟世’，浩然长往而不来，举世弃之而不顾，所谓‘Т世不见知而不悔’者也。”问：“沮溺荷恢徒，可以当此否？”曰：“可以当之。”或云：“集注以太公伊尹之徒当之，恐非沮溺之徒可比也。”曰：“也可以当，只是沮溺之徒偏耳。伊吕平正。”〔亻选
    △子路宿於石门章
    问：“‘石门’”章，先生谓圣人‘无不可为之时’。且以人君言之，尧之所以处丹朱而禅舜，舜之处顽父、へ母、傲弟之间，与其所以处商均而禅禹；以人臣言之，伊尹之所以处太甲，周公之所以处管蔡，此可见圣人无不可为之时否？”曰：“然。”〔广〕
    △子击磬於卫章
    “子击磬於卫”。先生云：“如何闻击磬而知有忧天下之志？”或对曰：“政如听琴而知其心在螳螂捕蝉耳。”久之，先生曰：“天下固当忧，圣人不应只管忧。如‘乐亦在其中’，亦自有乐时。”或云：“圣人忧天下，其心自然如此，如天地之造化万物，而忧不累其心。”曰：“然则击磬之时，其心忧乎，乐乎？”对曰：“虽忧而未尝无乐。”又有曰：“其忧世之心，偶然见於击磬之时。”先生皆不然之，曰：“此是一个大题目，须细思之。”〔拱寿〕
    问：“荷{艹贵}闻磬声，如何便知夫子之心不忘天下？”曰：“他那个人煞高，如古人於琴声中知有杀心者耳。”因说，泉州医僧妙智大师後来都不切脉，只见其人，便知得他有甚病。又後来虽不见其人，只教人来说，因其说，便自知得。此如‘他心通’相似。盖其精诚笃至，所以能知。又问：“‘舢｜舢：酢是指磬声而言否？”曰：“大约是如此。”〔广〕
    问“子击磬於卫”一章。曰：“荷{艹贵}亦是出乎世俗数等底人，在郑子产晏平仲之上。”或问：“如蘧伯玉，又知学。”或曰：“蘧伯玉恐未为知道。”曰：“谓之知道之全，亦不可；谓之全不知道，亦不可。”〔焘〕
    或问：“荷{艹贵}沮溺之徒，贤於世俗之人远矣！不知比蘧伯玉如何？”曰：“荷{艹贵}之徒，高於子产晏平仲辈，而不及伯玉，盖伯玉知为学者也。”〔亻选
    △上好礼章
    “礼达而分定”。达，谓达於下。〔广〕
    △子路问君子章
    陈仲卿问“修己以敬”。曰：“敬者，非但是外面恭敬而已，须是要里面无一毫不直处，方是所谓‘敬以直内’者是也。”〔时举〕或录详，别出。
    陈仲卿问“修己以敬，修己以安人，修己以安百姓”。曰：“须看‘敬以直内’气象。敬时内面一齐直，彻上彻下，更无些子私曲。若不敬，则内面百般计较，做出来皆是私心。欲利甲，必害乙；利乙，必害丙，如何得安！”
    或问：“修己如何能安人？”曰：“且以一家言之，一人不修己，看一家人安不安！”〔节〕
    “惟上下一於恭敬”，这却是上之人有以感发兴起之。“体信”是忠，“达顺”是恕。“体信”是无一毫之伪，“达顺”是发而皆中节，无一物不得其所。“聪明睿智皆由此出”，这是自诚而明。〔砺〕贺孙录云：“是自诚而明意思。‘体信’是真实无妄，‘达顺’是使万物各得其所。”集注。
    因问“上下一於恭敬”。上之人、下之人也。“同寅协恭”出。“圣人之敬熏天炙地，不是独修於九重，而天下之人侮慢自若也，如汉广之化可见。”〔方〕
    问“体信达顺”。曰：“‘体信’，是实体此道於身；‘达顺’，是发而中节，推之天下而无所不通也。”〔焘〕
    问：“‘体信’是体其理之实，‘达顺’是行其理之宜否？”曰：“如‘忠、恕’二字之义。”〔广〕
    问“体信达顺”。曰：“信，只是实理；顺，只是和气。‘体信’是致中底意思，‘达顺’是致和底意思。焘录云：“‘体信达顺’，如‘致中和’之谓。”此是礼记中语言，能恭敬则能‘体信达顺’。‘聪明睿智由此出’者，言能恭敬，自然心便开明。”〔铢〕
    问：“如何是‘体信达顺’？”曰：“‘体信’只尽这至诚道理，顺即自此发出，所谓‘和者天下之达道’。‘体信达顺’即是‘主忠行恕’。”问：“‘聪明睿智皆由是出’，是由恭敬出否？”曰：“是心常恭敬，则常光明。”先生又赞言：“‘修己以敬’一句，须是如此。这处差，便见颠倒错乱。诗称成汤‘圣敬日跻’。圣人所以为圣人，皆由这处来。这处做得工夫，直是有功。”〔取车婪蚵悸浴
    亚夫问：“程先生说‘修己以敬’，因及‘聪明睿知皆由此出’，不知如何。”曰：“且看敬则如何不会聪明！敬则自是聪明。人之所以不聪不明，止缘身心惰慢，便昏塞了。敬则虚静，自然通达。”贺孙因问：“周子云‘静虚则明，明则通’，是此意否？”曰：“意亦相似。”〔贺孙〕
    “体信”是体这诚信，“达顺”是通行顺道。“聪明睿智皆由是出”者，皆由敬出。“以此事天飨帝”，“此”，即敬也。〔植〕
    程子曰君子“修己以安百姓”，“笃恭而天下平”，至“以此事天享帝”，此语上下不难晓。惟中间忽云“聪明睿智皆由此出”，则非容易道得，是他曾因此出些聪明睿智来。〔夔孙〕
    杨至之问：“如何程氏说到‘事天享帝’了，方说‘聪明睿智皆由此出’？”曰：“如此问，乃见公全然不用工夫。‘聪明睿智’如何不由敬出！且以一国之君看之：此心才不专静，则奸声佞辞杂进而不察，何以为聪？乱色谀说之容交蔽而莫辨，何以为明？睿知皆出於心。心既无主，则应事接物之间，其何以思虑而得其宜？所以此心常要肃然虚明，然後物不能蔽。”又云：“‘敬’字，不可只把做一个‘敬’字说过，须於日用间体认是如何。此心常卓然公正，无有私意，便是敬；有些子计较，有些子放慢意思，便是不敬。故曰‘敬以直内’，要得无些子偏邪。”又与文振说：“平日须提掇精神，莫令颓塌放倒，方可看得义理分明。看公多恁地困漫漫地，‘则不敬莫大乎是’！”〔贺孙〕
    △原壤夷俟章
    原壤无礼法。淳于髡是个天魔外道，本非学於孔孟之门者，陆子静如何将来作学者并说得！〔道夫〕
    问：“原壤登木而歌，夫子为弗闻也者，而过之，待之自好。及其夷俟，则以杖叩胫，近於太过。”曰：“这里说得却差。如原壤之歌，乃是大恶，若要理会，不可但已，且只得休。至於夷俟之时，不可教诲，故直责之，复叩其胫，自当如此。若如正淳之说，则是不要管他，却非朋友之道矣。”〔人杰〕
    △阙党童子将命章
    “欲速成者”，是越去许多节次，要到至处，无是理也。〔方〕
    ●卷四十五・论语二十七
    ◎卫灵公篇
    △卫灵公问陈章
    问：“‘明日遂行。在陈绝粮。’想见孔子都不计较，所以绝粮。”曰：“若计较，则不成行矣。”〔焘〕
    周问：“‘固穷’有二义，不知孰长？”曰：“固守其穷，古人多如此说。但以上文观之，则恐圣人一时答问之辞，未遽及此。盖子路方问：‘君子亦有穷乎？’圣人答之曰：‘君子固是有穷时，但不如小人穷则滥尔。’以‘固’字答上面‘有’字，文势乃相应。”〔雉〕
    △子曰赐也章
    孔子告子贡曰：“女以予为多学而识之者与？予一以贯之。”盖恐子贡只以己为多学，而不知一以贯之之理。後人不会其意，遂以为孔子只是一贯，元不用多学。若不是多学，却贯个甚底！且如钱贯谓之贯，须是有钱，方贯得；若无钱，却贯个甚！孔子实是多学，无一事不理会过。若不是许大精神，亦吞不得许多。只是於多学中有一以贯之耳。〔文蔚〕
    问“子贡一贯”章。曰：“圣人也不是不理会博学多识。只是圣人之所以圣，却不在博学多识，而在‘一以贯之’。今人有博学多识而不能至於圣者，只是无‘一以贯之’。然只是‘一以贯之’，而不博学多识，则又无物可贯。”〔夔孙〕
    问“子贡一贯”章。曰：“‘一以贯之’，固是以心鉴照万物而不遗。然也须‘多学而识之’始得，未有不学而自能一贯者也。”〔时举〕
    夫子谓子贡曰：“女以予为多学而识之者与？”曰：“然。非与？”圣人说此一句，不是且恁地虚说。故某尝谓，子贡曰：“然。非与？”“然”字也是，“非与”也是。而今只管悬想说道“一贯”，却不知贯个甚么。圣人直是事事理会得，如云“好古敏以求之”，不是蓦直恁地去贯得它。如曾子问许多曲折，它思量一一问过，而夫子一一告之，末云：“吾闻诸老聃云。”是圣人当初都曾事事理会过。如天下之圣说道事亲，事亲中间有多少事；说道事君，事君中间有多少事。而今正患不能一一见个恰好处，如何便说“一贯”？近见永嘉有一两相识，只管去考制度，却都不曾理会个根本。一旦临利害，那个都未有用处，却都不将事。吕伯恭向来教人亦云：“论语皆虚言，不如论实事。”便要去考史。如陆子静又只说个虚静，云：“全无许多事。颜子不会学，‘择乎中庸，得一善则拳拳勿失’。善则一矣，何用更择？‘子路有闻，未之能行，唯恐有闻’。一闻之外，何用再闻？”便都与禅家说话一般了。圣人道理，都不恁地，直是周遍。〔夔孙〕
    问：“谢氏谓‘如天之於众形，非物刻而雕之’，是如何？”曰：“天只是一气流行，万物自生自长，自形自色，岂是逐一妆点得如此！圣人只是一个大本大原里发出，视自然明，听自然聪，色自然温，貌自然恭，在父子则为仁，在君臣则为义，从大本中流出，便成许多道理。只是这个一，便贯将去。所主是忠，发出去无非是恕。”〔取炒就。
    问：“谢氏解云：‘圣人岂务博者哉！如天之於众形，匪物刻而雕之也。故曰：“予一以贯之。”“‘德侨缑’，毛犹有伦；‘上天之载，无声无臭’，至矣！”’所以引此诗者，莫只是赞其理之密否？”曰：“固是。到此则无可得说了。然此须是去涵泳，只恁地说过，亦不济事。‘多学而识之’，亦不是不是。故子贡先曰‘然’，又曰‘非与’。学者固有当‘多学而识之’者，然又自有个一贯底道理。但‘多学而识之’，则可说；到‘一以贯之’，则不可说矣。”〔广〕
    △子张问行章
    “言忠信，行笃敬。”去其不忠信笃敬者而已。〔方〕
    问“行笃敬”。曰：“笃者，有重厚深沉之意。敬而不笃，则恐有拘迫之患。”〔时举〕
    忠信笃敬，“立则见其参前，在舆则见其倚衡”，如此念念不忘。伊川谓：“只此是学。”〔铢〕
    至之问：“‘学要鞭辟近里’，‘鞭辟’如何？”曰：“此是洛中语，一处说作‘鞭约’，大抵是要鞭督面里去。今人皆不是鞭督向里，心都向外。明道此段下云‘“切问近思”，“言忠信，行笃敬”’云云，何尝有一句说做外面去。学要博，志须要笃。志笃，问便切，思便近，只就身上理会。伊川言：‘“仁在其中”，即此是学。’元不曾在外，这个便是‘近里著己’。今人皆就外面做工夫，恰似一只船覆在水中，须是去翻将转来，便好，便得使。吾辈须勇猛著力覆将转！”先生转身而言曰：“须是翻将转来，始得。”〔取臣注。
    杨问：“‘学要鞭辟近里’，何谓‘鞭辟’？”曰：“辟，如驱辟一般。”又问：“‘质美者明得尽，渣滓便浑化，与天地同体’，是如何？”曰：“明得透彻，渣滓自然浑化。”又问：“渣滓是甚么？”曰：“渣滓是私意人欲。天地同体处，如义理之精英。渣滓是私意人欲之未消者。人与天地本一体，只缘渣滓未去，所以有间隔。若无渣滓，便与天地同体。‘克己复礼为仁’，己是渣滓，复礼便是天地同体处。‘有不善未尝不知’，不善处是渣滓。颜子‘三月不违仁’，既有限，此外便未可知。如曾子‘为人谋而不忠，与朋友交而不信，传而不习’，是曾子渣滓处。漆雕开言‘吾斯之未能信’，皆是有些渣滓处。只是质美者，也见得透彻，那渣滓处都尽了。若未到此，须当庄敬持养，旋旋磨擦去教尽。”取
    问：“‘学要鞭辟近里’，至‘庄敬持养’。窃谓如颜子‘克己复礼’，天理人欲便截然两断，此所谓‘明得尽，渣滓便浑化’。如仲弓‘出门如见大宾，使民如承大祭’，便且是‘庄敬持养’。”曰：“然。颜子‘克己复礼’，不是盲然做，却是他生见得分晓了。便是圣人说话浑然。今‘克己复礼’一句，近下人亦用得。不成自家未见得分晓，便不克己！只得克将去。只是颜子事与此别。”又曰：“知得後，只是一件事。如眉渌怠博学笃志，切问近思’，亦只是本体上事。又如‘博我以文，约我以礼’，亦是本体上事。只缘其初未得，须用如此做工夫；及其既得，又只便是这个。”文蔚曰：“且如‘博学於文’，人心自合要无所不知。只为而今未能如此，须用博之以文。”曰：“人心固是无所不知，若未能如此，却只是想像。且如释氏说心，亦自谓无所不知。他大故将做一个光明莹彻底物事看，及其问他，他便有不知处。如程先生说穷理，却谓‘不必尽穷天下之理，只是理会得多後，自然贯通去’。某尝因当官，见两家争产，各将文字出拖照。其间亦有失却一两纸文字，只将他见在文字推究，便自互换见得出。若是都无文字，只臆度说，两家所竞须有一曲一直，便不得。元不曾穷理，想像说我这心也自无所不知，便是如此。”〔文蔚〕
    “学要鞭辟近里”一段。明得尽者，一见便都明了，更无渣滓。其次惟是庄敬持养，以消去其渣滓而已。所谓持养，亦非是作意去穿凿以求其明。但只此心常敬，则久久自明矣。〔广〕
    因欧兄问“质美者明得尽，渣滓便浑化”，洽曰：“尹和靖以‘渣滓’二字不当有，如何？”曰：“和靖议论每如此。所谓渣滓者，私意也。质美者明得尽，所以渣滓一齐浑化无了。”洽。
    问：“程子曰：‘质美者明得尽，渣滓便浑化，与天地同体。’求之古人，谁可当之？颜子孔门高第，犹或有违仁时，不知已上别有人否？”曰：“想须有之。”曰：“汤武如何？”先生却问：“汤武与颜子孰优？”未及对。先生徐曰：“吕与叔云：‘论成德，颜子不若汤武之广大；论学，则汤武不若颜子之细密。’汤武功夫诚恐不若颜子细密。如汤‘圣敬日跻’，犹是密切处。至武王，并不见其切己事。”〔必大〕
    △直哉史鱼章
    正淳问：“‘直哉史鱼！君子哉蘧伯玉！’诸儒以为史鱼不及蘧伯玉，如何？”曰：“试将两人对换说，看如何？直固是好，然一向直，便是偏，岂得如蘧伯玉之君子！”〔必大〕
    △志士仁人章
    或问仁。曰：“仁者，只是吾心之正理。‘志士仁人无求生以害仁，有杀身以成仁。’须知道求生害仁时，虽以无道得生，却是抉破了我个心中之全理；杀身成仁时，吾身虽死，却得此理完全也。”〔时举〕
    余正叔谓：“杀身者，只是要成这仁。”曰：“若说要成这仁，却不是，只是行所当行而已。”〔文蔚〕
    问：“‘无求生以害仁，有杀身以成仁’一章，思之，死生是大关节，要之，工夫却不全在那一节上。学者须是於日用之间，不问事之大小，皆欲即於义理之安，然後临死生之际，庶几不差。若平常应事，义理合如此处都放过，到临大节，未有不可夺也。”曰：“然。”〔贺孙〕
    曾见人解“杀身成仁”，言杀身者，所以全性命之理。人当杀身时，何暇更思量我是全性命之理！只为死便是，生便不是，不过就一个是，故伊川说“生不安於死”。至於全其性命之理，乃是旁人看他说底话，非是其人杀身时有此意也。直卿云：“若如此，则是经德不回，所以干禄也！”〔方子〕
    △子贡问为仁章
    问“子贡问为仁”章。曰：“大夫必要事其贤者，士必友其仁者，便是要琢磨勉厉以至於仁。如欲克己而未能克己，欲复礼而未能复礼，须要更相劝勉，乃为有益。”因云：“时举说文字，见得也定，然终是过高而伤巧。此亦不是些小病痛，须要勇猛精进，以脱此科白，始得。”又云：“且放令心地宽平，不要便就文字上起议论。”〔时举〕
    问：“子贡问为仁，何以答以‘事其大夫之贤者，友其士之仁者’？”曰：“也是个入德之方。”又问：“事与友孰重？”曰：“友为亲切。贤，只是统言；友，径指仁上说。”〔铢〕
    △颜渊问为邦章
    “行夏之时”，行夏小正之事。〔德明〕
    才仲问“行夏之时”。曰：“夏时，人正也。此时方有人，向上人犹芒昧。子时，天正也。此时天方开。丑时，地正也，言地方萌。夫子以寅月人可施功，故从其时，此亦是後来自推度如此。如历家说，则以为子起於黄锺，寅起於太簇。”又问“辂”注云：“礼文有异。”曰：“有制度，与车不同。以前只谓之车，今南郊五辂，见说极高大。”问：“何不作车与行事官乘？著法服骑马亦不好看。”曰：“在中原时，亦有乘车者。若旧制，亦有著法服骑马，如散骑常侍在於辂之左右是也。”因举上蔡论语举王介甫云：“‘事衰世之大夫，友薄俗之士，听淫乐，视慝礼，叭徊换箪断韧踔道，难矣哉！’此言甚好。”杨通老问：“既如此言，後来何故却相背？”曰：“只是把做文章做，不曾反己求之。录云：“介甫此语，只是做文字说去，不曾行之於身。闻其身上极不整齐，所以明道对神宗‘王安石圣人’之问，引‘赤舄几几’。”见说平日亦脱冠露顶地卧，然当初不如此。观曾子固送黄生序，以其威仪似介卿，介卿，渠旧字也，故名其序曰‘喜似’。渠怪诞如此，何似之有！录云：“恐介甫後生时不如此。恐是後来学佛了，礼法一时扫去。”渠少年亦不喜释老。晚年大喜，不惟错说了经书，和佛经亦错解了。‘揭谛揭谛，波罗僧揭谛’，此胡语也。渠注云：‘揭真谛之道以示人。’大可笑！”〔可学〕录略。
    问“行夏之时”。曰：“前辈说多不同，有说三代皆建寅，又说只是建子与寅，无建丑者。刘和夫书解又说自五帝以来，便迭建三正，不止於三代，其引证甚详。据皇极经世亦起於子。他以几万几千年为一会，第一会起於子，第二会起於丑，第三会起於寅，至寅上方始注一‘开物’字。恐是天气肇於子，至丑上第二会处，地气方凝结；至寅上第三会，人物始生耳。盖十一月斗指於子，至十二月斗虽指於丑，而日月乃会於子，故商正、周正皆取於此。然以人事言之，终不若夏正之为善也。”〔雉〕
    杨尹叔问：“‘天开於子，地辟於丑，人生於寅’，如何？”曰：“康节说，一元统十二会，前面虚却子丑两位，至寅位始纪人物，云人是寅年寅月寅时生。以意推之，必是先有天，方有地，有天地交感，方始生出人物来。”〔淳〕“夏时”注。
    问“天开於子，地辟於丑，人生於寅”。曰：“此是皇极经世中说，今不可知。他只以数推得是如此。他说寅上生物，是到寅上方有人物也，有三元、十二会、三十运、十二世。十二万九千六百年为一元。岁月日时，元会运世，皆自十二而三十，自三十而十二。至尧时会在巳、午之间，今则及未矣。至戌上说闭物，到那里则不复有人物矣。”问：“不知人物消靡尽时，天地坏也不坏？”曰：“也须一场鹘突。既有形气，如何得不坏？但一个坏了，又有一个。”〔广〕
    至之问：“康节说‘天开於子，地辟於丑，人生於寅’，是否？”曰：“模样也是如此。经世书以元统会，十二会为一元，一万八百年为一会，初间一万八百年而天始开，又一万八百年而地始成，又一万八百年而人始生。初间未有物，只是气塞。及天开些子後，便有一块渣滓在其中，初则溶软，後渐坚实。今山形自高而下，便似僖甯兆鳌扒阈骸薄３隼茨Ｑ。”淳曰：“每常见山形如水漾沙之势，想初间地未成质之时，只是水。後来渐渐凝结，势自如此。凡物皆然。如鸡子壳之类，自气而水，水而质，尤分晓。”曰：“是。”淳问：“天有质否？抑只是气？”曰：“只似个旋风，下面软，上面硬，道家谓之‘刚风’。世说天九重，分九处为号，非也。只是旋有九重，上转较急，下面气浊，较暗。上面至高处，至清且明，与天相接。”淳问：“晋志论浑天，以为天外是水，所以浮天而载地，是否？”曰：“天外无水，地下是水载。某五六岁时，心便烦恼个天体是如何？外面是何物？”〔淳〕义刚同。
    周问：“三正之建不同，如何？”曰：“‘天开於子，地辟於丑，人生於寅。’盖至子始有天，故曰‘天正’；至丑始有地，故曰：‘地正’；至寅始有人，故曰‘人正’。康节分十二会，言到子上方有天，未有地；到丑上方有地，未有人；到寅上方始有人。子、丑、寅皆天地人之始，故三代即其始处建以为正。康节十二会以尧舜时在午，今在未，至戌则人物消尽。”〔铢〕
    问：“颜子问为邦，孔子止告之以四代之礼乐，却不及治国平天下之道。莫是此事颜子平日讲究有素，不待夫子再言否？”曰：“固是如此。只是他那‘克己复礼’，陋巷箪瓢，便只是这事。穷时是恁地著衣吃饭，达时亦只是恁著衣吃饭。他日用间是理会甚事，想每日讲论甚熟。三代制度却是不甚会说处，却是生处。如尧舜禹却只是就事上理会，及到举大事，却提起那本领处说。”谓“精一执中”等语。又问：“圣人就四代中各举一事，亦只是立一个则例，教人以意推之，都要如此否？”曰：“固是。凡事皆要放此。”〔文蔚〕
    问“颜渊问为邦”。曰：“颜子於道理上不消说，只恐它这制度尚有欠阙，故夫子只与说这个。他这个问得大，答得大，皆是大经大法。庄周说颜子‘坐忘’，是他乱说。”又曰：“颜子著力做将去，如‘克己复礼’，非礼勿视听言动，在它人看见是没紧要言语，它做出来多少大一件事！”〔植〕
    问“颜渊问为邦”。曰：“颜渊为政，其他如‘敬事而信，节用爱人’，与夫‘居之无倦，行之以忠’之类，更不用说，所以斟酌礼乐而告之也。”〔时举〕
    亚夫问“颜渊问为邦”。曰：“颜子事事了得了，只欠这些子，故圣人斟酌礼乐而告之。近有学者欲主张司马迁，谓渠作汉高祖赞‘黄屋左纛，朝以十月’，是他惜高祖之不能行夏之时，乘商之辂；谓他见识直到这里，与孔子答颜渊之意同。某谓汉高祖若行夏之时，乘商之辂，也只做得汉高祖，却如何及得颜子！颜子平日是多少工夫！今却道汉高祖只欠这一节，是都不论其本矣。”〔时举〕
    恭父问：“‘颜渊问为邦’，此事甚大，不知使其得邦家时，与圣人如何？”曰：“终胜得孟子，但不及孔子些。”问：“莫有‘绥之斯来，动之斯和’底意思否？”曰：“亦须渐有这意思。”又问：“‘文武之道，未坠於地’，此是孔子自承当处否？”曰：“固是。惟是孔子便做得，它人无这本领，当不得。且如四代之礼乐，惟颜子有这本领，方做得。若无这本领，礼乐安所用哉！所谓‘行夏时，乘商辂，服周冕，舞韶舞’，亦言其大略耳。”〔恪〕贺孙录又问以下不同，云：“正卿问：‘颜子涵养之功多，曾子省察之功多。’曰：‘固不可如此说。然颜子资禀极聪明，凡是涵养得来都易。如“闻一知十”，如“於吾言无所不说”，如“亦足以发”，如“问为邦”，一时将许多大事分付与他，是他大段了得。看问为邦，而孔子便以四代礼乐告之，想是所谓“夏时、商辂、周冕、韶舞”当“博我以文”之时都理会得。’”
    或问：“孔子答颜渊之问，欲用四代礼乐。至论‘郁郁乎文’，则曰‘吾从周’，何故？”曰：“此正美此担心小则物物皆病。贤心中只著得上一句，不著得下一句。”〔可学〕
    赐问：“‘颜渊问为邦’章，程子谓发此以为之兆。”曰：“兆，犹言准则也，非谓为邦之道，尽於此四者。略说四件事做一个准则，则馀事皆可依仿此而推行之耳。”〔雉〕
    △子曰已矣乎章
    杨至之问：“‘好德如好色’，即是大学‘如恶恶臭，如好好色’，要得诚如此。然集注载卫灵公事，与此意不相应，恐未稳否？”曰：“书都不恁地读。除了卫灵公，便有何发明？在卫灵公上便有何相碍？此皆没紧要，较量他作甚？圣人当初恁地叹未见好德如那好色者，自家当虚心去看。又要反来思量自己如何便是好德，如何便是好色，如此方有益。若只管去较量他，与圣人意思愈见差错。圣人言语，自家当如奴仆，只去随他。他教住便住，他教去便去。而今却与他做师友，只是较量他。大学之说，自是大学之意；论语之说，自是论语之意。论语只是说过去，尾重则首轻，这一头低，那一头便昂。大学是将两句平头说得尤力，如何合得来做一说？”〔淳〕嚷忌僖臁
    △躬自厚章
    问：“‘躬自厚而薄责於人’，自责厚，莫是周备笃切意思否？”曰：“厚是自责得重，责了又责，积而不已之意。”〔贺孙〕或录云：“只是责己要多，责人要少。”
    △不曰如之何章
    林问“不曰如之何”。曰：“只是要再三反复思量。若率意妄行，虽圣人亦无奈何。”〔淳〕
    △君子义以为质章
    问“君子义以为质”一章。曰：“‘义以为质’，是制事先决其当否了；其间节文次第须要皆具，此是‘礼以行之’。然徒知尽其节文，而不能‘孙以出之’，则亦不可。且如人知尊卑之分，须当让他。然让之之时，辞气或不能婉顺，便是不能‘孙以出之’。‘信以成之’者，是终始诚实以成此一事，却非是‘孙以出之’後，方‘信以成之’也。”〔时举〕
    或问“君子义以为质”一章。曰：“义，只是合宜。义有刚决意思，然不可直撞去。礼有节文度数，故用‘礼以行之’。‘孙以出之’，是用‘和为贵’。义不和，用‘礼以行之’，己自和。然礼又严，故‘孙以出之’，使从容不迫。信是朴实头做，无信则义礼孙皆是伪。”甘吉父问：“行与出何别？”曰：“行，是当恁地行；出，是做处。”〔贺孙〕
    问：“‘君子义以为质’一章，看来有义以为本，必有下面三者，方始成就得。”曰：“然。‘义以为质’，是应事处。”又问：“以敬为主，则义为用；以义为本，则下面三者为用。”曰：“然。”〔焘〕
    周贵卿问：“义是就事上说。盖义则裁断果决，若不行之以节文，出之以退逊，则恐有忤於物。”‘信以成之’，这一句是缴上三句，言若不诚实，则义必不能尽，礼必不能行，而所谓孙，特是诈伪耳。”曰：“也是恁地。”〔义刚〕
    问：“礼行孙出，何以别？”曰：“行是安排恁地行，出是从此发出。礼而不逊，则不免矫世以威严加人。”〔拱焘〕
    问：“‘义以为质’至‘信以成之’章，如孔子之对阳货，孟子之不与王妊裕莫全得此理否？”曰：“然。”问：“行与出如何分？”曰：“行，是大纲行时；出，则始自此出去也。人固有行之合礼，而出之不逊者。”〔广〕
    至之问：“明道谓：‘君子“敬以直内”，则“义以方外”；“义以为质”，则“礼以行之，逊以出之，信以成之”。’”曰：“只是一个义。‘义以为质’，便是自‘义以方外’处说起来。若无‘敬以直内’，也不知义之所在。”〔时举〕
    △君子矜而不争章
    问“矜而不争”。曰：“矜是自把捉底意思，故书曰：‘不矜细行，终累大德！’”〔雉〕
    或问：“‘不矜细行’，与‘矜而不争’之‘矜’，如何？”曰：“相似是个珍惜持守之意。”〔人杰〕
    △子贡问有一言可以终身行之章
    “恕可以终身行之，是行之无穷尽。”问：“孔子言恕，必兼忠，如何此只言恕？”曰：“不得忠时不成。恕时，忠在里面了。”〔А
    问：“可以终身行之之恕，恐推到极处，便是‘以己及物为仁’否？”曰：“这未说那一边，只说推在。”〔焘〕
    问：“‘终身行之，其恕酰　炀刂道，是恕之端否？”曰：“炀卣是恕。”〔浩〕
    问：“‘终身行之，其恕酰　如何只说恕，不说忠？看得‘忠’字尤为紧要。”曰：“分言忠恕，有忠而後恕；独言恕，则忠在其中。若不能恕，则其无忠可知。恕是忠之发处，若无忠，便自做恕不出。”问：“忠恕，看来也是动静底道理。如静是主处，动是用处，不知是否？”曰：“圣人每就用处教人，亦不是先有静而後有动。”问：“看来主静是做工夫处。”曰：“虽说主静，亦不是弃事物以求静。既为人，亦须著事君亲，交朋友，绥妻子，御僮仆。不成捐弃了，闭门静坐，事物来时也不去应接，云：‘且待我去静坐，不要应。’又不可只茫茫随他事物中走。二者中须有个商量倒断，始得。这处正要著力做工夫，不可皮肤说过去。”又曰：“动静亦不是截然动，截然静。动时，静便在这里。如人来相问，自家去答他，便是动。才答了，便静。这里既静，到事物来便著去应接。不是静坐时守在这里，到应接时便散乱了去。然动静不出是一个理。知这事当做，便顺理做去，便见动而静底意思，故曰‘知止而後有定，定而後能静’。事物之来，若不顺理而应，则虽块然不交於物，心亦不能得静。惟动时能顺理，则无事时始能静；静而能存养，则应接处始得力。须动时做工夫，静时也做工夫。两莫相靠，莫使工夫间断，始得。若无间断，静时固静，动时心亦不动。若无工夫，动时固动，静时虽欲求静，亦不可得而静矣。动静恰似船一般，须随他潮去始得。浪头恁地高，船也随他上；浪头恁地低，船也随他下。动静只是随他去，当静还他静，当动还他动。又如与两人同事相似，这人做得不是，那人便著救他；那人做得不是，这人便著去救他。终不成两人相推，这人做不是，却推说不干我事，是那人做得如此；那人做不是，推说不干我事，是他做得如此，便不是相为底道理。”又曰：“所以程子言‘未有致知而不在敬者’，又言‘涵养当用敬，进学则在致知’。若不能以敬养在这里，如何会去致得知。若不能致知，又如何成得这敬。”〔取
    △吾之於人也章
    问：“吾之於人也，谁毁谁誉？如有所誉者，其有所试矣。”曰：“毁者，那人本未有十分恶，自家将做十分说他，便是毁。若是只据他之恶而称之，则不可谓之毁。譬如一物本完全，自家打破了，便是毁。若是那物元来破了，则不可谓之毁。誉亦是称奖得来过当。‘其有所试矣’，那人虽未有十分善，自家却遂知得他将来如此。毁人则不可如此也。”〔焘〕
    先生忽问王子合曰：“‘吾之於人也，谁毁谁誉？如有所誉者，其有所试矣。斯民也，三代之所以直道而行也。’寻常作如何说？”子合对曰：“三代之时，公道行，不妄毁誉人。如有毁誉，须先试得其实，方言之。”曰：“便是看错了。下面只言‘如有所誉者，其有所试’，如何不说‘如有所毁’？须知道是非与毁誉不同，方说得。盖当其实曰是非，过其实曰毁誉。当时公道行，是言是，非言非，而无是过其实者。然以忠厚褒借而誉者，容或有之，然亦已试其实矣。其过实而毁者，必无也。”〔浩〕
    先生说“如有所誉者，其有所试矣”数句。季通在坐，证曰：“‘雍也可使南面’之类是也。”先生然之。〔过〕
    “圣人之言，与後世别。如‘斯民也，三代之所以直道而行也’，有合上底字，无，乃便不成文，此句全在‘所以’上。言三代之直道行於斯民也。古亦此民，今亦此民，三代能行之耳。‘谁毁谁誉’者，凡人未至於恶而恶之，故谓之毁；未至於善而善之，故谓之誉。圣人於下又曰：“如有所誉，其有所试矣。”此一句却去了毁。盖以不得已而誉，亦尝试之。此乃‘善人之意长，恶人之意短’之意。”可学问：“若到於合好恶处，却不用此二字。”先生曰：“然。”〔可学〕
    伯丰问三代直道而行。曰：“此紧要在‘所以’字上。民是指今日之民，即三代之民。三代盖是以直道行之於民，今亦当以直道行之於民。直是无枉，不特不枉毁，虽称誉亦不枉也。旧尝有此意。因读班固作景帝赞引此数语起头，以明‘秦汉不易民而化’之意，曰：‘孔子称“斯民也，三代之所以直道而行也”，信哉！’其意盖谓，民无古今，周秦网密文峻，故奸轨不胜；到文景恭俭，民便醇厚。只是此民，在所施何如耳，此政得之。”〔┿〕
    问“斯民也，三代之所以直道而行也”。“斯民，是指当时之人言之。言三代所以直道而行，只是此民。言毁人固不可过实，誉人亦不可过实。言吾所以不敢妄加毁誉之民，只是三代行直道之民。班固举此赞汉景帝，甚好。”〔人杰〕
    问“斯民”。“是今此之民，即三代之时所以为善之民，如说‘高皇帝天下’相似。尝怪景帝赞引此一句，不晓他意。盖是说周秦虽网密文峻，而不胜其弊。到文景黎民醇厚，亦只是此民也。圣人说一句话，便是恁地阔，便是从头说下来。”〔义刚〕
    问：“‘所以’字本虚，然意味乃在此。如云，斯民也，三代尝以此行直道矣。”“圣人知毁誉之非正，於人无所毁，而犹有所誉，盖将以试其人。所以见圣人至公之道，又以见圣人进人之为善也。”〔〕
    亚夫问三代直道而行。曰：“此民也是三代时直道而行之民。我今若有所毁誉，亦不得迂曲而枉其是非之实。”且举汉景帝赞所引处，云：“意却似不同。”〔时举〕
    △巧言乱德章
    问“小不忍则乱大谋”。曰：“‘忍’字有两说，只是一意。‘有忍乃有济’，王介甫解作强忍之忍，前辈解作慈忍之‘忍’。某谓忍，是含忍不发之意。如妇人之仁，是不能忍其爱；匹夫之勇，是不能忍其忿，二者只是一意。”〔雉〕
    问：“‘小不忍’，如妇人之仁，匹夫之勇，似是两意，皆说得。妇人之仁是姑息，匹夫之勇是不能涵容。”曰：“只是一意。妇人之仁，不能忍於爱；匹夫之勇，不能忍於忿，皆能乱大谋，如项羽是也。”〔夔孙〕闳祖录略。
    △人能弘道章
    问“人能弘道”。曰：“道不可须臾离，可离非道。是故君子戒慎乎其所不睹，恐惧乎其所不闻。莫见乎隐，莫显乎微，故君子慎其独。”又曰：“‘天下之达道五，所以行之者三。’君臣、父子、兄弟、夫妇、朋友，古今所共底道理，须是知知，仁守，勇决。”继又曰：“‘人者，天地之心。’没这人时，天地便没人管。”〔植〕
    问“人能弘道”。先生以扇喻曰：“道如扇，人如手。手能摇扇，扇如何摇手？”〔夔孙〕
    △吾尝终日不食章
    问：“圣人真个‘终日不食，终夜不寝，以思’否？”曰：“圣人也曾恁地来。圣人说‘发愤忘食’，却是真个，惟横渠知得此意，尝言‘孔子煞吃辛苦来！’横渠又言：‘尧不曾吃辛苦，舜吃辛苦。但三十徵庸，後来便享富贵。孔子一生贫贱，事事都去理会过来。’”问：“尧不曾吃辛苦做工夫，依旧聪明圣知，无欠缺。”“但不如孔子於事理又周匝详尽。”〔德辅〕
    “吾尝终日不食，终夜不寝，以思，无益，不如学也。”某注云：“盖劳心以必求，不如逊志而自得。”思，是硬要自去做底；学是依这本子去做，便要小著心，随顺个事理去做。而今人都是硬去做，要必得，所以更做不成。须是软著心，贴就它去做。孟子所谓“以意逆志”，极好。逆，是推迎它底意思。〔亻选
    问：“注云‘逊志而自得’，如何是逊志？”曰：“逊志，是卑逊其志，放退一著，宽广以求之；不忒恁地迫窄，便要一思而必得。”〔雉〕
    △君子谋道不谋食章
    问“君子谋道不谋食”。曰：“上面说‘君子谋道不谋食’，盖以‘耕也，馁在其中矣；学也，禄在其中矣’。又恐人错认此意，却将学去求禄，故下面又缴一句。谓君子所以为学者，所忧在道耳，非忧贫而学也。”〔雉〕
    学固不为谋禄，然未必不得禄；如耕固不求馁，然未必得食。虽是如此，然君子之心却只见道不见禄。如“先难後获”，“正义不谋利”，睹当不到那里。〔闳祖〕
    论语凡言“在其中矣”，当以“馁”字推之。盖言不必在其中而在焉者矣。〔方〕
    因言：“近来稍信得命及。孔子说：‘君子谋道不谋食，忧道不忧贫。’观此一段，则穷达当付之分定，所当谋者惟道尔。”曰：“此一段，不专为有命，盖专为学者当谋道而设。只说一句，则似缓而不切，故又反覆推明，以至‘忧道不忧贫’而止。且君子之所急当先义语义，则命在其中。如‘行一不义，杀一不辜，而得天下，不为’，此只说义。若不恤义，惟命是恃，则命可以有得，虽万锺，有‘不辨礼义而受之’矣。义有可取，如为养亲，於义合取而有不得，则当归之命尔。如‘泽无水，困’，则不可以有为，只得‘致命遂志’，然後付之命可也。”〔大雅〕
    △知及之章
    问“知及之，仁能守之”。曰：“此是说讲学。‘庄以莅之’以後说为政。”〔时举〕
    亚夫问：“‘知及之，仁不能守之’一章，上下文势相牵合不来相似。”曰：“‘知及之，仁能守之’，是明德工夫；下面是新民工夫。”亚夫云：“‘克己复礼为仁’，到仁便是极了。今却又有‘庄以莅之’与‘动之以礼’底工夫，是如何？”曰：“今自有此心纯粹，更不走失，而於接物应事时，少些庄严底意思，たた底，自不足以使人敬他，此便是未善处。”宜久问：“此便是要本末工夫兼备否？”曰：“固是。但须先有‘知及之，仁能守之’做个根本了，却方好生去点检其馀，便无处无事不善。若根本不立，又有何可点检处。”〔时举〕
    “知及之”，如大学“知至”；“仁守之”，如“意诚”；莅不庄，动不以礼，如所谓“不得其正”，与所谓“敖惰而辟”之类。到仁处，大本已好，但小节略略有些未善。如一个好物，只是安顿得略倾侧，少正之则好矣，不大故费力也。〔夔孙〕
    问“知及之”一章。曰：“‘庄以莅之’，是自家去临民。‘动之不以礼’，这‘动’字，不是感动之‘动’，是使民底意思。谓如使民去做这件事，亦有礼，是使之以礼，下梢‘礼’字归在民身上。”又问：“是使他做事，要他做得来合节拍否？”曰：“然。”又问：“是合礼底事，便以使之；不合礼底事，便不以使之？”曰：“然。看那‘动之’字，便是指那民说。使他向善，便是‘以礼’；不使他向善，便是‘不以礼’。如古所谓‘勖琰踞鳌，就其中教之少长有序之事，便是使之以礼。盖是使他以此事，此事有礼存也。”〔焘〕
    或问此章。曰：“此一章当以仁为主。所谓‘知及之，所以求吾仁；莅之，动之，所以持养吾仁’者，得之矣。”〔谟〕
    或问：“‘不庄以莅之’一章，下两句，集注以为气质之小疵。”曰：“固有生成底，然亦不可专主气质，盖亦有学底。”〔焘〕
    △君子不可小知章
    问：“‘小知’，是小有才；‘大受’，是大有德。如盆成括小有才，未闻大道，是也。”曰：“却如何说‘可、不可’字义理？且看他本文正意是如何说。今不合先以一说横著胸中，便看不见。”〔必大〕
    △当仁不让於师章
    或问：“‘当仁不让於师’，这‘当’字，是承当之‘当’否？”曰；“然。亦是‘任’字模样。”〔焘〕
    子善问：“直卿云：‘“当仁”，只似玫蔽仁之事。’集注似以‘当’为担当之意。”曰：“如公说‘当’字，谓值为仁则不让。如此，恐不值处煞多，所以觉得做‘任’字说是。恐这‘仁’字是指大处、难做处说。这般处须著担当，不可说道自家做不得，是师长可做底事。”〔贺孙〕
    △君子贞而不谅章
    亚夫问“贞而不谅”。曰：“贞者，正而固也。盖见得道理是如此，便须只恁地做，所谓‘知斯二者，弗去是也’。为‘正’字说不尽，故更加‘固’字，如易所谓‘贞固足以皇隆。若谅者，是不择是非，必要如此。故贞者，是正而固守之意；谅则有固、必之心也。”〔时举〕
    “‘谅’字，论语有三个：‘匹夫之谅’，‘贞而不谅’，是不好；‘友谅’却是好。以贞对谅，则谅为不好。若是友，与其友无信之人，又却不如友谅也。谅，信之小者。孟子所谓‘亮’，恐当训‘明’字。”〔广〕
    △辞达而已矣章
    “辞达而已矣”，也是难。〔道夫〕
    ●卷四十六・论语二十八
    ◎季氏篇
    △季氏将伐颛臾章
    问“焉用彼相”。曰：“看‘扶持’两字，恐只是相瞽者之义。旧见一人亦如此说。”又问“相夫子”之义。曰：“相，亦是赞相之义。瞽者之相，亦是如此。”〔┿〕
    问：“集注，颛臾‘在鲁地七百里之中’，从孟子‘百里’之说，则鲁安得七百里之地？”曰：“七百里是礼记如此说，封周公曲阜之地七百里。如左传也有一同之说，某每常疑此处。若是百里，无此间龙溪漳浦县地，又如何做得侯国，如何又容得颛臾在其中？所谓‘锡之山川，土田附庸’，其势必不止於百里。然此处亦难考究，只得且依礼记恁地说。”〔取稠坡荚疲骸爸芾窆语皆说五百里。礼记说七百里。若如孟子说百里，则未若今之一邑，何以为国？又如何容得一个颛臾在肚里？”
    问：“诸家多把‘虎兕’喻季氏，‘龟玉’喻公室，是否？”曰：“文义未有此意。且是答他‘二臣者皆不欲’之意。虎在山上，龟玉在他处，不干典守者事。今在柙中走了，在椟中毁了，便是典守者之过。上面冉求分疏，言‘夫子欲之，吾二臣者皆不欲也’。孔子责他，以比典守者之过。此伐颛臾，实二子与谋之过。答问间方且随话恁地说，未说到季氏、公室处，不必又生枝蔓。”仲思问：“独责求，何也？”曰：“想他与谋较多，一向倒在他身上去，亦可知也。”〔取
    问：“‘萧墙’，‘萧’字为义如何？”曰：“也不曾考究。但据旧说云，诸侯至屏内，当有肃敬之意，亦未知是否。”〔焘〕
    △益者三乐章
    问“乐节礼乐”。曰：“此说得浅，只是去理会礼乐。理会得时，自是有益。”〔焘〕
    味道问“损者三乐”。曰：“惟宴乐最可畏，所谓‘宴安簋毒’是也。”〔时举〕
    问：“‘三者损益相反’。‘佚游则傲惰而恶闻善’，如何与‘乐道人之善’相反？”曰：“‘乐道人之善’，则心常汲汲於好善。若是佚游，则是放荡闲过了日子，虽所损稍轻，亦非是小Α！庇治剩骸啊乐道人之害’，则有勉思企及之意。佚游，则一向懒惰，无向善之心。此所以见其相反。”曰：“三者如骄乐，只是放恣侈靡最害事。到得宴乐，便须狎近小人，疏远君子。”〔贺孙〕
    △侍於君子有三愆章
    问：“‘未见颜色而言谓之瞽’，莫是未见事实否？”曰：“‘未见颜色’，是不能察言观色。”曰：“如此，则颜色是指所与言者。”曰：“向时范某每奏事，未尝看著圣容。时某人为宰相，云：‘此公必不久居此。’未几，果以言不行而去。人或问之。云：‘若看圣容，安能自尽其言？’自是说得好。但某思之，不如此。对人主言，也须看他意思是如何，或有至诚倾听之意，或不得已，貌为许可。自家这里也须察言观色，因而尽诱掖之方。不可迦谎灾，使泛然受之而已。固是有一般小人，伺侯人主颜色，迎合趋凑，此自是大不好。但君子之察言观色，用心自不同耳。若论对人主要商量天下事，如何不看著颜色，只恁地说将去便了！”〔贺孙〕
    △君子有三戒章
    或问君子三戒。曰：“血气虽有盛衰，君子常当随其偏处警戒，勿为血气所役也。”因论血气移人，曰：“疾病亦能移人。吕伯恭因病後读‘躬自厚而薄责於人’，忽有见，遂一意向这下来。”〔大雅〕
    问注引范氏说血气、志气之辨。曰：“到老而不屈者，此是志气。”〔时举〕
    问：“‘君子有三戒’章，谢曰：‘箪食豆羹，呼尔而与之，有所不就；蹴尔而与之，有所不屑。此非义心胜，血气壮故也。’恐是义心之胜，非血气之壮。谢又曰：‘万锺与不得则死，远矣。有不辨礼义而受之者，血气衰故也。’恐是不辨礼义则受，奚必血气之衰？”曰：“谢说只是伤急，阙三数字。当云：‘此非特义心自胜，亦血气之壮故也。’盖血气助得义心起来。人之血气衰时，则义心亦从而衰。夫子三戒，正为血气而言。”又问：“谢氏以血气为气质。”曰：“气，只是一个气。便浩然之气，也只是这个气，但只是以道义充养起来。及养得浩然，却又能配助义与道也。”〔必大〕
    △君子有三畏章
    “畏天命”三字好。是理会得道理，便谨去做，不敢违，便是畏之也。如非礼勿视听言动，与夫戒慎恐惧，皆所以畏天命也。然亦须理会得天命是恁地，方得。〔焘〕
    问：“‘大人’，是指有位者言之否？”曰：“不止有位者，是指有位、有齿、有德者，皆谓之‘大人’。”问：“此三句，要紧都在‘畏天命’上。”曰：“然。才畏天命，自是於大人、圣言皆畏之。”问：“固是当先畏天命，但要紧又须是知得天命。天命即是天理。若不先知这道理，自是懵然，何由知其可畏？此小人所以无忌惮。”曰：“要紧全在知上。才知得，便自不容不畏。”问：“知有浅深。大抵才知些道理，到得做事有少差错，心也便惕然。这便见得不容於不畏。”曰：“知固有浅深。然就他浅深中，各自有天然不容已者。且如一件事是合如此，是不合如此，本自分晓。到临事又却不如此，道如此也不妨，如此也无害，又自做将去。这个是虽知之而不能行。然亦是知之未尽，知之未至，所以如此。圣人教人，於大学中劈初头便说一个格物、致知。‘物格而後知至’，最是要知得至。人有知不善之不当为，及临事又为之，只是知之未至。人知乌喙之杀人不可食，断然不食，是真知之也。知不善之不当为，而犹或为之，是特未能真知之也。所以未能真知者，缘於道理上只就外面理会得许多，里面却未理会得十分莹净，所以有此一点黑。这不是外面理会不得，只是里面骨子有些见未破。所以大学之教，使人即事即物，就外面看许多一一教周遍；又须就自家里面理会体验，教十分精切也。”〔贺孙〕洛录云：“味道问：‘“畏天命”是个总头否？’曰：‘固是。人若不畏这个道理，以下事无缘会做得。’又问：‘若不知得这个道理，如何会畏？’曰：‘须是先知得，方会畏。但知得有浅深，工夫便随深浅做去。事事物物皆有个天命。若知得尽，自是无所不畏，惟恐走失了。’”
    △君子有九思章
    问“九思”。曰：“不是杂然而思。当这一件上，思这一件。”〔┿〕
    或问“君子有九思”。曰：“公且道，色与貌，可以要得他温，要得他恭。若是视听，如何要得他聪明？”曰：“这只是意诚了，自会如此。”曰：“若如公说，都没些事了，便是圣人教人意思不如此。有物必有则。只一个物，自各家有个道理。况耳目之聪明得之於天，本来自合如此，只为私欲蔽惑而失其理。圣人教人，不是理会一件，其馀自会好。须是逐一做工夫，更反复就心上看，方知得外面许多费整顿，元来病谤都在这里。这见圣人教人，内外夹持起来，恁地积累成熟，便会无些子渗漏。如公所说意诚，便都无事。今有人自道心正了，外面任其箕踞无礼，是得不得？亦有人心下已自近正，外面视听举止自大段有病痛，公道如何视会明，听会聪？也只是就视听上理会。‘视远惟明，听德惟聪’。如有一件可喜底物事在眼前，便要看他，这便被他蔽了。到这时节，须便知得有个义理，在所可喜，此物在所不当视。这便是见得道理，便是见得远，不蔽於眼前近底，故曰‘视远惟明’。有无益之言，无稽之言，与夫谄谀甘美之言；有仁义忠信之言。仁义忠信之言，须是将耳常常听著；那许多不好说话，须莫教他入耳，故曰‘听德惟聪’。”〔贺孙〕
    问：“程子曰：‘九者各专其一。’”曰：“专一者，非杂然而思也。”或曰：“是‘主一’之义否？”曰：“然。”又云：“‘忿思难。’如‘一朝之忿，忘其身，及其亲’，此不思难之故也。”〔焘〕
    △见善如不及章
    “行义以达其道”，所行之义，即所达之道也。未行，则蕴诸中；行，则见诸事也。〔焘〕
    问：“‘行义以达其道’，莫是所行合宜否？”曰：“志，是守所达之道；道，是行所求之志。隐居以求之，使其道充足。行义，是得时得位，而行其所当为。臣之事君，行其所当为而已。行所当为，以达其所求之志。”又问：“如孔明，可以当此否？”曰：“也是。如‘伊尹耕於有莘之野，而乐尧舜之道’，是‘隐君以求其志’。及幡然而起，‘使是君为尧舜之君，使是民为尧舜之民’，是‘行义以达其道’。”蜚卿曰：“如漆雕开之未能自信，莫是求其志否？”曰：“所以未能信者，但以‘求其志’，未说‘行义以达其道’。”又曰：“须是笃信。如读圣人之书，自朝至暮，及行事无一些是，则曰：‘圣人且如此说耳！’这却是不能笃信。笃信者，见得是如此，便决然如此做。孔子曰：‘笃信好学，守死善道。’学者须是笃信。”骧曰：“见若卤莽，便不能笃信。”曰：“是如此，须是一下头见得是。然笃信又须好学，若笃信而不好学，是非不辨，其害却不小。既已好学，然後能守死以善其道。”又问：“如下文所言，莫是笃信之力否？”曰：“既是信得过，危邦便不入，乱邦便不居；天下有道便不隐，天下无道便不见，决然是恁地做。”〔骧〕
    问：“‘见善如不及，见不善如探汤。’上一截是进德之事，下一截是成德之事。兼出处有非人力所能为者，故曰‘未见其人’。”曰：“公只管要妆两句恁地好，做甚么？这段紧要却不在‘吾见其人’，‘未见其人’上。若将‘见善如不及，见不善如探汤’，与‘隐居以求其志，行义以达其道’这几句意思涵泳，是有多少意思！鲍看文字有个病，不只就文字里面看，却要去别生闲意。大抵看文字，须是只就他里面看，亻尽有意思。公今未见得本意是如何，却将一两句好言语，裹了一重没理会在里面，此是读书之大病。须是且就他本文逐字剔碎了，见这道理直透过，无些子窒碍，如此，两段浅深自易见。”〔贺孙〕
    问：“杨氏引‘达可行於天下’解‘隐居以求其志，行义以达其道’，或问以为未稳，何也？”曰：“解经当取易晓底句语解难晓底句，不当反取难晓底解易晓者。‘隐居以求其志，行义以达其道’，此两句本自易理会。今引‘达可行於天下’解之，则所引之句反为难晓。‘天民者，达可行於天下而後行之者也’。横渠所谓：‘必德覆生民而後出，伊吕是也。’若只是泽被一国，道行一乡，此人亦不轻。出谓之天民者，盖谓不是寻常之人，乃天之民耳。天民之云，亦犹曰‘天下之善士’云尔，与‘隐居以求其志，行义以达其道’者又不同。”〔必大〕
    ●卷四十七・论语二十九
    ◎阳货篇
    △阳货欲见孔子章
    或问：“阳货阚亡以馈孔子，孔子阚亡而往拜之。阳货之阚亡，此不足责。如孔子亦阚亡而往，则不几於不诚乎？”曰：“非不诚也，据道理合当如此。彼人阚亡来，我亦阚亡往；一往一来，礼甚相称。但孔子不幸遇诸涂耳。”〔去伪〕
    亚夫问：“扬子阄娇鬃屿堆艋酰‘敬所不敬’，为‘诎身以信道’，不知渠何以见圣人为诎身处？”曰：“阳货是恶人，本不可见，孔子乃见之，亦近於诎身。却不知圣人是理合去见他，不为诎矣。到与他说话时，只把一两字答他，辞气温厚而不自失，非圣人断不能如此也。”〔时举〕
    △性相近章
    “性相近”，以气质言；“性善”，以理言。〔祖道〕
    问：“‘性相近’，是本然之性，是气质之性？”曰：“是气质之性。本然之性一般，无相近。程子曰：‘性与圣，不可一概论。’”〔节〕
    “性相近”，唤做“近”，便是两个物事，这便是说气质之性。若是“降衷”底，便是没那相近了，个个都只一般。〔佐〕
    “性相近”，是通善恶智愚说；“上智、下愚”，是就中摘出悬绝者说。〔亻选
    问：“‘性相近，习相远。’‘惟上智与下愚不移。’书中谓‘惟圣罔念作狂，惟狂克念作圣’，又有移得者，如何？”曰：“上智、下愚不移。如狂作圣，则有之。既是圣人，决不到得作狂。此只是言其人不可不学。”又问：“或言：‘人自不移耳。’此说如何？”曰：“此亦未是。有一般下愚底人，直有不可移者。”问：“‘虽愚必明’，又是如何？”曰：“那个是做甚次第工夫：‘人一能之，己百之；人十能之，己千之。’”〔去伪〕
    问此章。曰：“此所谓性，亦指气质之性而言。‘性习远近’与‘上智下愚’本是一章。‘子曰’二字，衍文也。盖习与性成而至於相远，则固有不移之理。然人性本善，虽至恶之人，一日而能从善，则为一日之善人，夫岂有终不可移之理！当从伊川之说，所谓‘虽强戾如商辛之人，亦有可移之理’是也。”〔谟〕
    先生问木之：“前日所说气质之性，理会得未？”对曰：“虽知其说，终是胸中未见得通透。兼集注‘上智下愚’章，先生与程子说，未理会得合处。”曰：“便是莫要只管求其合，且看圣人所说之意。圣人所言，各有地头。孔子说‘相近’至‘不移’，便定是不移了。人之气质，实是有如此者，如何必说道变得！所以谓之下愚。而其所以至此下愚者，是怎生？这便是气质之性。孔子说得都浑成；伊川那一段，却只说到七分，不说到底；孟子却只说得性善：其所言地头各自不同。正如今吃茶相似，有吃得尽底，有吃得多底、少底。必要去牵合，便成穿凿去。”〔木之〕
    问：“集注谓‘气质相近之中，又有一定而不可易者’，复举程子‘无不可移’之说，似不合。”曰：“且看孔子说底。如今却自有不移底人，如尧舜之不可为桀纣，桀纣之不可使为尧舜。夫子说底只如此，伊川却又推其说，须知其异而不害其为同。”因说：“气化有不可晓之事。但终未理会得透，不能无疑。释氏之学，只是定静，少间亦自有明识处。”或问：“他有灵怪处，是如何？”曰：“多是真伪相杂。人都贪财好色，都重死生。却被他不贪财，不好色，不重死生，这般处也可以降服得鬼神。如六祖衣钵，说移不动底，这只是胡说。果然如此，何不鸣鼓集众，白昼发去？却夜间发去做甚么？”曰：“如今贤者都信他向上底说，下愚人都信他祸福之说。”曰：“最苦是世间所谓聪明之人，却去推演其说，说到神妙处。如王介甫苏东坡，一世所尊尚，且为之推波助澜多矣。今若得士大夫间把得论定，犹可耳。”〔木之〕
    △子之武城章
    问“君子学道则爱人，小人学道则易使”。曰“‘君子学道’，是晓得那‘己欲立而立人，己欲达而达人’，与‘乾称父，坤称母’底道理，方能爱人。‘小人学道’，不过晓得孝弟忠信而已，故易使也。”〔焘〕
    △公山弗扰章
    夫子曰：“吾其为东周乎！”兴东周之治也。孔子之志在乎东周。然苟有用我者，亦是天命如何尔。圣人胸中自有处置，非可执定本以议之也。〔人杰〕
    问：“‘吾其为东周乎！’使圣人得行其志，只是就齐鲁东方做起否？”曰：“也只得就这里做。”又问：“其如周何？”曰：“这般处难说，只看挨到临时事势如何。若使天命人心有个响合处，也自不由圣人了。使周家修其礼物，作宾于王家，岂不贤於赧王之自献其邑而灭亡乎！”问：“孔子犹说著周，至孟子则都不说了。”曰：“然。只是当时六国如此强盛，各自抬举得个身己如此大了，势均力敌，如何地做！不知孟子柰何得下，柰何不下？想得也须减一两个，方做得。看来六国若不是秦始皇出来从头打叠一番，做甚合杀！”问：“王者虽曰不‘杀一不辜，行一不义’，事势到不得已处，也只得如此做。”曰：“然。汤东征西怨，南征北怨，武王灭国五十，便是如此。只是也不唤做‘杀不辜，行不义’。我这里方行仁义之师，救民於水火之中，你却抗拒不服，如何不伐得。圣人做处如此，到得後来，都不如此了。如刘先主不取刘琮而取刘璋，更不成举措。当初刘琮孱弱，为曹操夺而取之。若乘此时，明刘琮之孱弱，将为曹操所图，起而取之，岂不正当！到得临了，却淬淬地去取刘璋，全不光明了。当初孔明便是教他先取荆州，他却不从。”或曰：“终是先主规模不大，索性或进或退，所以终做事不成。”曰：“然。”又曰：“唐太宗杀诸盗，如窦建德，犹自得而杀之。惟不杀王世充，後却密使人杀之，便不成举措。盖当初王世充立越王於东都，高祖立代王於关中，皆是叛炀帝，立少主以辅之。事体一般，故高祖负愧而不敢明杀世充也。此最好笑！昂些子曲了，更抬头不起。”又曰：“汉高祖之起，与唐太宗之起不同，高祖是起自匹夫取秦，所以无愧；唐却是为隋之官，因其资而取之，所以负愧也。要之，自秦汉而下，须用作两节看。如太宗，都莫看他初起一节，只取他济世安民之志，他这意思又却多。若要检点他初起时事，更不通看。”或曰：“若以义理看太宗，更无三两分人！”曰：“然。”〔亻选
    问：“诸家皆言不为东周。集注却言‘兴周道於东方’，何如？”曰：“这是古注如此说。‘其’字，‘乎’字，只是闲字。只是有用我者，我便也要做些小事，如释氏言‘竿木随身，逢场作戏’相似。那处是有不为东周底意？这与‘二十年之後，吴其为沼乎’辞语一般，亦何必要如此翻转？文字须宽看，仔细玩味，方见得圣人语言。如‘小人之中庸’，分明这一句是解上文。人见他偶然脱一个‘反’字，便恁地硬说去，小人中庸做小人自为中庸，下面文势且直解两句。未有那自以为中庸底意，亦何必恁地翻转。”〔取
    问：“公山弗扰果能用夫子，夫子果往从之，亦不过劝得他改过自新，舍逆从顺而已，亦如何能兴得周道？”曰：“便是理会不得。”良久，却曰：“圣人自不可测。且是时名分亦未定，若谓公山弗扰既为季氏臣，不当畔季氏，所谓‘改过’者，不过令其臣顺季氏而已。此只是常法，圣人须别有措置。”问：“如此，则必大有所更张否？”曰：“圣人做时，须惊天动地。然卒於不往者，亦料其做不得尔。夫子为鲁司寇，齐人来归女乐，夫子便行。以人情论之，夫子何不略说令分晓？却只默默而去，此亦不可晓处。且说齐人归女乐，夫子所以便行者，何也？说论语者谓，受女乐则必怠於政事。然以史记观之，又以夫子惧其谗毁而去，如曰：‘彼妇之口，可以出走！’是以鲁仲连论帝秦之害，亦曰：‘彼又将使其子女、谗妾为诸侯妃，处梁之宫，梁君安得晏然而已乎！’想当时列国多此等事，夫子不得不星夜急走。”又曰：“夫子堕三都，亦是瞒著三家了做。如季氏已堕术中，及围成，公敛处父不肯，曰：‘若无成，是无孟氏也！’遂连季氏唤醒，夫子亦便休。且说圣人处事，何故亦有做不成者？”必大以“夫子之得邦家”为对。曰：“有土有民，便伸缩在我。若靠他人，则只是羁旅之臣。若不见信用，便只得缩手而退。”又曰：“阳虎云：‘吾欲张公室也。’人曰：‘家臣而欲张公室，罪莫大焉！’”“此是当时一种议论。”〔必大〕人杰录颇异，别出。
    伯丰问：“夫子欲从公山之召，而曰：‘如有用我者，吾其为东周乎！’如何？”曰：“理会不得，便是不可测度处。”人杰问：“堕三都事，费后阝已堕，而成不可堕，是不用夫子至於此否？”曰：“既不用，却何故围成？当时夫子行事，季孙三月不违，则费后阝之堕，出於不意。及公敛处父不肯堕成，次第唤醒了叔季二家，便做这事不成。又齐人以女乐归之，遂行。不然，当别有处置也。”问：“女乐既归，三日不朝，夫子自可明言於君相之前，讨个分晓然後去，亦未晚。何必匆遽如此？”曰：“此亦难晓。然据史记之说，却是夫子恐其害己，故其去如此之速。鲁仲连所谓‘秦将使其子女、谗妾为诸侯妃’，则当时列国盖有是事也。”又云：“夫子能堕费后阝，而不能堕成，虽圣人亦有做不成底事。”伯丰谓：“如‘夫子之得邦家者，所谓“立之斯立”’云云。”曰：“固是。须是有土有民，方能做得。若羁旅之臣，靠著他人，便有所牵制，做事不成。”又问：“是时三家衰微，陪臣执命，故阳虎奔齐，有‘吾欲张公室’之语。或谓‘家臣而欲张公室，罪莫大焉’！”曰：“便是当时有此一种议论，视大夫专命，以为固然。”又问：“旧见人议论子产叔向辈之贤，其议论远过先轸舅犯之徒，然事实全不及他。”曰：“如元讨畛及说一般道理相似。”又云：“卫灵公最无道，夫子何故恋恋其国，有欲扶持之意？更不可晓。”〔人杰〕
    △子张问仁章
    问：“恭宽信惠，固是求仁之方，但‘敏’字於求仁功夫似不甚亲切。莫是人之为事才悠悠，则此心便间断之时多，亦易得走失。若能勤敏去做，便此心不至间断，走失之时少，故敏亦为求仁之一，是如此否？”曰：“不止是悠悠。盖不敏於事，则便有怠鲋意。才怠觯便心不存而间断多，便是不仁也。”〔时举〕
    或问“信则人任焉”。曰：“任，是人靠得自家。如谓任侠者，是能为人担当事也。”〔焘〕
    任，是堪倚靠。〔亻选
    △佛φ僬
    “焉能系而不食”，古注是。〔┿〕
    夫子於佛χ召，但谓其不能浼我而已。於公山之召，却真个要去做。〔必大〕
    味道问：“佛τ牍山弗扰召孔子，孔子欲往，此意如何？”曰：“此是二子一时善意，圣人之心糜胫契，所以欲往。然更思之，则不往矣。盖二子暂时有尊贤向善之诚心，故感得圣人欲往之意。然违道叛逆，终不能改，故圣人亦终不往也。譬如重阴之时，忽略开霁，有些小扁明，又被重阴遮闭了。”曰：“阳货欲见孔子，却终不许他，是如何？”曰：“阳货全无善意，来时便已不好了，故亦不能略感圣人也。”〔时举〕贺孙录详，别出。
    “圣人见万物不得其所，皆陷於涂炭，岂不为深忧，思欲出而救之。但时也要，出不得，亦只得且住。圣人於斯世，固不是苟且枉道以徇人。然世俗一种说话，便谓圣人泊然不以入其心，这亦不然。如孔子云：‘天下有道，丘不与易也。’这个是十分要做不得，亦有不能自已之意。如说圣人无忧世之心，固不可。谓圣人视一世未治，常恁戚戚忧愁无聊过日，亦非也。但要出做不得，又且放下。其忧世之心要出仕者，圣人爱物之仁。至於天命未至，亦无如之何。如云：‘君子之仕也，行其义也。道之不行，已知之矣。’若说‘道之不行，已知之矣’上看，恰似一向没理会，明知不可以行道，且漫去做看，这便不得。须看‘行其义也’，便自是去就。出处之大义，亦在这里。”贺孙因举公山佛χ召，皆欲往而终不往者，度得是时终不可为，其人终不可与有为。如南轩云：“守身之常法，体道之大权。”又云：“欲往者，爱物之仁；终不往者，知人之智。”这处说得分明。曰：“然。但圣人欲往之时，是当他召圣人之时，有这些好意来接圣人。圣人当时亦接他这些好意思，所以欲往。然他这个人终是不好底人，圣人待得重理会过一番，他许多不好又只在，所以终於不可去。如阴雨蔽翳，重结不解，忽然有一处略略开霁，闶瘴砹玻见得青天白日，这处自是好。”〔贺孙〕
    △子曰由也章
    问“好信不好学，其蔽也贼”。曰：“只为不择是，我要恁地便恁地，终是害事。”〔焘〕
    杨问：“‘好信不好学’，何故便到贼害於物处？”曰：“圣人此等语，多有相类，如‘恭而无礼则劳’处一般。此皆是就子路失处正之。昔刘大谏从温公学，温公教之诚，谓‘自不妄语始’。刘公笃守其说。及调洛州司法时，运使吴守礼至州，欲按一司户赃，以问刘公。公对以不知，吴遂去。而公常心自不足，谓此人实有赃，而我不以诚告，其违温公教乎！後因读杨子‘避碍通诸理’，始悟那处有碍，合避以通之。若只‘好信不好学’，固守‘不妄语’之说，直说那人有赃，其人因此得罪，岂不是伤害於物？”李谓：“亦有自贼之理。”〔淳〕道夫录云：“问：‘“好信不好学”，如何便至於相贼害？’曰：‘“其父攘羊而子证之”是也。昔刘忠定云云。’”
    “六言、六蔽、五美”等话，虽其意亦是，然皆不与圣人常时言语一样。家语此样话亦多。大抵论语後数篇间不类以前诸篇。〔淳〕
    问：“集注云：‘刚者，勇之体；勇者，刚之发。’”曰：“春秋传云：‘使勇而无刚者尝寇’，则勇者，发见於外者也。”人杰谓：“以五常揆之，则专言勇者，勇属於义；言刚柔，则刚属於仁。”曰：“便是这个物事，看他用处如何，不可以一定名之。扬子闼担骸君子於仁也柔，於义也刚’，亦只是一说。”人杰谓：“以仁为柔，以义为刚，止说得个情状体段耳。”曰：“然。”〔人杰〕
    △小子何莫学夫诗章
    问：“诗如何可以兴？”曰：“读诗，见其不美者，令人羞恶；见其美者，令人兴起。”〔节〕
    △子谓伯鱼章
    问“为周南召南”。曰：“‘为’字，如‘固哉高叟之为诗’之‘为’，只是谓讲论尔。横渠所谓‘近试令家人为周南召南之事’，不知其如何地为。”必大。
    亚夫问“不为周南召南，其犹正墙面而立”。曰：“不知所以修身齐家，则不待出门，便已动不得了。所以谓之‘正墙面’者，谓其至近之地亦行不得故也。”〔时举〕
    问“正墙面而立”。曰：“修身齐家，自家最近底事，不待出门，便有这事。去这个上理会不得，便似那当墙立时，眼既无所见，要动也行不去。”〔植〕
    问：“先生解‘正墙面而立’，曰：‘言即其至近之地，而一物无所见，一步不可行。’人若不知修身齐家，则自然推不去，是‘一步不可行’也。如何是‘一物无所见’？”曰：“自家一身一家，已自都理会不得，又况其远者乎！”问：“此可见知与行相须之义否？”曰：“然。”〔广〕
    明道谓：“二南，人伦之本，王化之基。苟不为之，‘其犹正墙面而立’。”是才出门，便不知，便错了。〔士毅〕
    △色厉内荏章
    问：“‘色厉而内荏’，何以比之‘穿窬’？”曰：“为他意只在要瞒人，故其心常怕人知，如做贼然。”〔大雅〕
    “不直心而私意如此，便是穿窬之类。”又云：“里面是如此，外面却不如此；外面恁地，里面却不恁地。”〔焘〕
    △乡原德之贼章
    李问“乡原德之贼”。曰：“最是孟子说得数句好，曰：‘生斯世也，为斯世也，善斯可矣。’此是乡原本情。”〔雉〕
    或问：“乡原引荀子愿悫之说，何也？”曰：“乡原无甚见识。其所谓愿，亦未必真愿，乃卑陋而随俗之人耳。”
    义刚云：“去冬请问乡原比老子如何，蒙赐教谓：‘老子害伦理，乡原却只是个无见识底人。’今春又问‘色取仁而行违’比乡原如何，蒙赐教谓：‘“色取仁而行违”底是大拍头挥人，乡原是不做声，不做气，做罪过底人。’深玩二说，微似不同。”先生笑云：“便是世间有这一般半间不界底人，无见识，不顾理之是非，一味谩人。看时也似是个好人，然背地里却乖，却做罪过。”〔义刚〕
    敬之问“乡原德之贼”。曰：“乡原者，为他做得好，使人皆称之，而不知其有无穷之祸。如五代冯道者，此真乡原也。本朝范质，人谓其好宰相，只是欠为世宗一死尔。如范质之徒，却最敬冯道辈，虽苏子由议论亦未免此。本朝忠义之风，却是自范文正公作成起来也。”〔时举〕
    问“乡原”一章。曰：“此章‘贼’字、‘弃’字，说得重而有力。盖乡原只知偷合苟容，似是而非，而人皆称之，故曰‘德之贼’。道听涂说者才听来便说了，更不能蓄。既不能有之於心，不能行之於身，是弃其德也，故曰‘德之弃’。”〔必大〕
    △古者民有三疾章
    问“古之矜也廉”。曰：“廉，是侧边廉隅。这侧是那分处。所谓廉者，为是分得那义利去处。譬如物之侧棱，两下分去。”〔植〕
    △恶紫之夺朱章
    问“紫之夺朱”。曰：“不但是易於惑人。盖不正底物事，自常易得胜那正底物事。且如以朱染紫，一染了便退不得，失却不能变得紫也。紫本亦不是易惑人底，只为他力势大了，便易得胜。又如孔子云：‘恶莠之乱苗。’莠又安能惑人？但其力势易盛，故苗不能胜之耳。且一邦一家，力势也甚大。然被利口之人说一两句，便有倾覆之患，此岂不可畏哉！”〔时举〕
    紫近黑色，盖过了那朱。既为紫了，便做朱不得，便是夺了。元只是一个色做出来，紫是过则个。郑、雅也只是一个乐，雅较平淡，郑便过而为淫哇。盖过了那雅，便是“乱雅”。〔植〕
    问：“范氏谓：‘天下之理，正而胜者常少，不正而胜者常多。’”曰：“此当以时运言之。譬如一日与人一生，能有几多好底时节！”〔广〕
    △予欲无言章
    问：“‘予欲无言’一章，恐是言有所不能尽，故欲无言否？”曰：“不是如此。只是不消得说，盖已都撒出来了。如‘四时行焉，百物生焉’，天又更说个甚底！若是言不能尽，便是有未尽处。圣人言处也尽，做处也尽，动容周旋无不尽。惟其无不尽，所以不消得说了。”〔寿〕
    先生问林择之：“‘天何言哉？四时行焉，百物生焉’，此三句何句较好？”对曰：“‘四时行，百物生’二句好。”先生因说：“择之看得是。只‘四时行，百物生’，所谓‘天何言哉’，已在其中矣。”〔德〕
    问尹氏之说。曰：“尹氏自说得不紧要了。又辨其不紧要话，愈更不紧要矣。”〔必大〕
    △孺悲欲见孔子章
    先生云：“南康一士人云：‘圣贤亦有不诚处，如取瑟而歌，出吊东郭之类。说诚不如只说中。”某应之曰：“诚而中，‘君子而时中’；不诚而中，‘小人之无忌惮’。”〔闳祖〕
    △宰我问三年之丧章
    问“钻燧改火”。直卿曰：“若不理会细碎，便无以尽精微之义。若一向细碎去，又无以致广大之理。”曰：“须是大细兼举。”〔淳〕
    问：“‘宰我问三年之丧’，为自居丧时问，或为大纲问也？”曰：“必是他居丧时。”问“成布”。曰：“成布，是稍细成布，初来未成布也。”问“纟原缘”。曰：“纟原，今浅绛色。小祥以纟原为缘。看古人小祥，纟原缘者不入，谓纟原礼有‘四入’之说，亦是渐渐加深色耳。然古人亦不专把素色为凶。盖古人常用皮弁，皮弁纯白，自今言之，则为大凶矣。”刘问布升数。曰：“八十缕为一升。古尺一幅只阔二尺二寸，算来斩衰三升，如今网一般。”又云：“如今漆布一般，所以未为成布也。如深衣十五升布，似如今极细绢一般，这处升数又晓未得。古尺大短於今尺，若尽一十二百缕，须是一幅阔不止二尺二寸，方得如此。所谓‘布帛精粗不中数，不粥於市’，又如何自要阔得？这处亦不可晓。”〔取
    亚夫问宰我问短丧处。曰：“此处圣人责之至严。植录云：“圣人寻常未尝轻许人以仁，亦未尝绝人以不仁。”所谓‘予之不仁’者，便谓他之良心已死了也。前辈多以他无隐於圣人而取之。盖无隐於圣人，固是他好处，然却不可以此而掩其不仁之罪也。”〔时举〕
    △饱食终日章
    问：“‘饱食终日，无所用心，难矣哉！’心体本是运动不息。若顷刻间无所用之，则邪僻之念便生。圣人以为‘难矣哉’！言其至危而难安也。”曰：“心若有用，则心有所主。只看如今才读书，心便主於读书，才写字，心便主於写字。若是悠悠荡荡，未有不入於邪僻。”〔贺孙〕
    △君子尚勇乎章
    子路之勇，夫子屡箴诲之，是其勇多有未是处。若知勇於义，知大勇，则不如此矣。又其勇有见得到处，便行将去。如事孔悝一事，却是见不到，盖不以出公之立为非，观其谓正名为迂，斯可见矣。〔人杰〕┿录：“若是勇於义，已不仕季氏。”
    △君子亦有恶乎章
    问：“‘恶勇而无礼者，恶果敢而窒者。’勇与果敢如何分？”曰：“勇是以气加人，故易至於无礼。果敢，是率然敢为。盖果敢而不窒，则所为之事必当於理。窒而不果敢，则於理虽不通，然亦未敢轻为。惟果敢而窒者，则不论是非而率然妄作，此圣人所以恶之也。”〔时举〕
    ●卷四十八・论语三十
    ◎微子篇
    △微子去之章
    问：“箕子当时，何必徉狂？”曰：“他已为囚奴，做人不成了，故只得徉狂受辱。”又问：“若箕子地位尚可以谏，想亦未肯住在。必是既已为囚奴，则不复可谏矣。”曰：“既已为囚奴，如何更可以谏！”〔广〕
    问：“殷有‘三仁’。”曰：“而今也难看。或是孔子当时见他事实。”
    问：“或去，或奴，或谏不同，如何同归於仁？”曰：“三子皆诣其至理，故谓之仁。如箕子亦是谏，谏至於极有所不行，故若此也。”〔一之〕
    “三仁”，且只据他去就、死生论之。然以此一事推及其他，则其所为之当理无私，亦可知矣。〔闳祖〕
    问：“‘三仁’，不知易地而施，皆能遂其本心否？”曰：“都自各就他分上做。自今观之，‘微子去之’，尚在活地上；如箕子之囚，比干之死，便是在死地上了，较之尤难！子虽不死，然便死却又到了。唯是被囚不死不活，这地位如何处？直是难！看‘三仁’哮嫌枪之心，直是念念不断。若如避世之徒，一齐割断，高举远引，这却无难。故孔子曰：‘果哉！末之难矣。’若果於忘世，是不难。”〔贺孙〕
    问：“‘三仁’之事，必不可偏废否？”曰：“也不必如此看。只是微子是商之元子，商亡在旦暮，必著去之以存宗祀。若箕子比干则自当谏。其死与奴，特萌欢。”又问：“当时若只有微子一人，当如何？”曰：“亦自著去。”吴仁甫问：“夷齐之事，如伯夷已逃去，叔齐以父命与宗社之重，亦自可立否？”曰：“叔齐却难处。”子升问：“使当时无中子可立，国祀当如何？”曰：“亦须自有宗室等人。”子升问：“令尹子文陈文子之事，集注云：‘未知其心果出於天理，而无人欲之私。’又其他行事多悖於道理，但许其忠清，而不许其仁。若其心果出於天理之公，而行事又不悖於道，则可以谓之仁否？”曰：“若果能如此，亦可以谓之仁。”子升又问：“令尹子文陈文子之事，则原其心而不与其仁；至管仲，则以其功而许其仁，若有可疑。”曰：“管仲之功自不可泯没，圣人自许其有仁者之功。且圣人论人，功过自不相掩，功自还功，过自还过。所谓彼善於此，则有之矣。若以管仲比伊周，固不可同日语；若以当时大夫比之，则在所当取。当是之时，楚之势鸣每晌罚治之少缓，则中国皆为夷狄，故曰：‘微管仲，吾其被渥篑乓樱　如本朝赵韩王，若论他自身，煞有不是处。只辅佐太祖，区处天下，收许多藩镇之权，立国家二百年之安，岂不是仁者之功！使圣人当时说管仲无‘克、伐、怨、欲’，而一纯於天理之仁，则不可。今亦不过称其‘九合诸侯，一正天下’之事耳。”因说：“看文字，不要般递来说。方说这一事未了，又取那一事来比并说。般来愈多，愈理会不得。少间便撰出新奇说话来说将去，元不是真实道理，最不要如此。”〔木之〕
    问：“‘三仁’皆出於至诚恻怛之公。若箕子不死而为之奴，何以见恻怛之心？”曰：“箕子与比干心只一般。箕子也尝谏纣，偶不逢纣大怒，不杀他。也不是要为奴，只被纣囚系在此，因徉狂为奴。然亦不须必死於事。盖比干既死，若更死谏也无益，米愠ゆ杀谏臣之罪，故因得徉狂。然他处此最难，微子去却易，比干则索性死。他在半上半下处，最是难。所以易中特说‘箕子之明夷’；‘利艰贞，晦其明也。内难而能正其志。’外虽徉狂，而心却守得定。”〔淳〕嚷荚疲骸霸⑽剩骸注言：“三子之行不同，而同出於至诚恻怛之意。”微子之去，欲存宗祀；比干之死，欲纣改行；可见其至诚恻怛处。不知箕子至诚恻怛何以见？’曰：‘箕子比干都是一样心。箕子偶然不冲著纣之怒，自不杀他。然他见比干恁地死，若更死谏，无益於国，徒使人君有杀谏臣之名。就他处此最难，微子去却易，比干一向谏死，又却索性。箕子在半上落下，最是难处。被他监系在那里，不免徉狂。所以易中特说‘箕子之明夷’，可见其难处。故曰：‘利艰贞，晦其明也。内难而能正其志，箕子以之。’外虽狂，心则定也。”
    或问：“‘比干不止是一事之仁’，先生尝有此语。莫是它分上大节目处有得，见做得彻头彻尾，与一时一事之仁不同，但未可望圣人之全仁耳。”曰：“箕子微子夷齐之仁，亦是此类。各随它分上，或去，或奴，或让底，亦皆可见其终身大体处。”又曰：“诸子之仁虽如此，料得缜密工夫，纯粹体段，未如颜子之仁是从实地上做来。”又曰：“曾子启手足易箦时底心，见得时，便是曾子之仁。更以求仁、害仁处参之，便见‘三仁’、夷齐所以全其心德者。而尧卿所问管仲之事，亦可见矣。”
    观凤一羽，则知五色之备。“三仁”。〔亻选
    △柳下惠为士师章
    问“柳下惠为士师”。曰：“三黜非君子之所能免。但不去，便是他失於和处。”〔时举〕
    亚夫问柳下惠三黜。曰：“柳下惠莹然处，皆与伯夷一般。伯夷如一颗宝珠，只常要在水里。柳下惠亦如一宝珠，在水里也得，在泥里也得。”〔时举〕
    问：“柳下惠‘直道而事人，焉往而不三黜；枉道而事人，何必去父母之邦’！虽可以见其‘必以其道而不失焉者’，然亦便有个不恭底意思，故记者以孔子两事序於其後。观孔子之事，则知柳下惠之事亦未得为中道。”曰：“也是如此。惟是孟子说得好，曰：‘圣人之行，或远或近，或去或不去，归洁其身而已矣。’下惠之行，虽不比圣人合於中道，然‘归洁其身’则有馀矣。”问：“‘或远或近’，是相去之远近否？”曰：“不然。谓其去人有远近。若伯夷则直是去人远矣！”〔广〕
    △齐景公待孔子章
    问：“齐景公待孔子，虽欲‘以季孟之选，乃以虚礼待之，非举国以听孔子。故曰：‘吾老矣，不能用也。’遂行。如齐王欲以孟子为矜式，亦是虚礼，非举国以听孟子。”曰：“固是。”〔植〕
    △齐人归女乐章
    问：“‘齐人归女乐’，季桓子才受，孔子不安，便行。孔子向来相定公，做得许多事业，亦是季桓子听孔子之所为，方且做得。”曰：“固是。”又曰：“当时若致番胙，孔子去得更从容。惟其不致，故孔子便行。”〔植〕
    问：“史记载：‘鲁今且郊，如致番于大夫，则吾可以止。’设若致番，则夫子果止否？”曰：“也须去。只是不若此之速，必别讨一事故去。且如致番，亦不是大段失礼处，圣人但因此且求去尔。”〔取
    问：“今欲出来作事，亦须成败有命，无必成之理。”曰：“固是。且如孔子所作，亦须见有必成处。但有小人沮之，则不可乃是天。孔子当时在鲁，全属季桓子。其堕三都，乃是乘其机而为之，亦是难。女乐事，论语所载与史记异。若如论语所载，似太匆遽。鲁是父母之国，君、大夫，岂得不直告之？告之不从而行，亦未晚，今乃去得如此其急。此事未易轻议，当阙。”〔可学〕
    △楚狂接舆章
    问：“楚狂接舆等，伊川谓荷簧愿摺！痹唬骸耙云渖锌筛嬗铩Ｈ艚佑撸则全不可晓。”问：“当乱世，必如孔子之才可以救世而後可以出，其他亦何必出？”曰：“亦不必如此执定。‘君子之仕，行其义也’，亦不可一向灭迹山林。然仕而道不行，则当去耳。”〔可学〕
    △子路从而後章
    问：“不仕无义。”曰：“仕则可以行其义，不仕则无以行其义，便无这君臣之义了。”又问：“下文所谓‘君臣之义’，即是这义否？”曰：“然。”〔焘〕
    “君子之仕也，行其义也”。义，便有进退去就在里。如丈人，直是截断，只见一边。〔闳祖〕
    亚夫问：“君子之仕也，行其义也。”曰：“这时虽大纲做，行不行亦自有小小从违处，所谓义也。如孟子‘迎之致敬以有礼，则就之；礼貌衰，则去之’之意，不如长沮桀溺之徒，才见大纲行不得，便去了。”〔植〕
    问：“集注云：‘仕所以行君臣之义，故虽知道之不行，而不可废。’末云：‘亦非忘义徇禄也。’此‘义’字，似有两意。”曰：“如何是有两意？只是一意。才说义，便是扌缛ァ⒕投妓怠５篮显虼樱不合则去，即此是义，非但只说要出仕为义。然道合则从，不合则去，唯是出仕方见得。‘不仕无义’，才说不仕，便都无了这义。圣人忧世之心，固是急欲得君行道。到得灵公问陈，‘明日遂行’；景公‘“以季孟之间待之。”曰：“吾老矣，不能用也”，孔子行’；季桓子受女乐，‘孔子行’，无一而非义。”〔贺孙〕
    亚夫问：“集注云：‘谓之义，则事之可否，身之去就，诚有不苟然者。’”曰：“旧时人说此段，只说道合出仕才仕，便是义。殊不知所谓仕，不是埋头一向只要仕。如孟子说‘所就三，所去三’，与‘孔子有见行可之仕，有际可之仕，有公养之仕’，虽是未尝不欲仕，亦未尝不顾其义之如何。”〔贺孙〕
    △逸民章
    孔子论逸民，先伯夷。〔道夫〕
    ●卷四十九・论语三十一
    ◎子张篇
    △执德不弘章
    舜功问“执德不弘”。曰：“言其不广也。才狭隘，则容受不得。不特是不能容人，自家亦自不能容。故才有片善，必自矜；见人之善，必不喜；人告之以过，亦不受。从狭隘上生万般病痛。”问：“子张以为‘焉能为有，焉能为亡’，世间莫更有不好人？”曰：“渠德亦自执，道亦自信，只是不弘不笃，不足倚靠耳。”通老云：“亦有人将此二句於道德上说。”曰：“不然。先儒说‘弘’字，多只说一偏。”〔可学〕
    执德须弘，不可道已得此道理，不信更有道理。须是既下工夫，又下工夫；已理会，又理会。若只理会得三二分，便谓只消恁地也得；如此者，非是无，只是不弘。故子张云：“焉能为有，焉能为亡？”弘，便知道理亻尽有，自家心下亻尽有地步，宽阔著得在！〔┿〕
    “执德不弘”，弘是深潜玩味之意，不弘是著不得。明道云：“所贵者资。便儇皎厉兮，去道远而！”此说甚好。〔可学〕
    亚夫问：“如何是‘执德不弘’底样子？”曰：“子贡若只执‘贫而无谄，富而无骄’之德，而不闻夫子乐与好礼之说；子路若只执不耻颗壑德，而不闻夫子‘何足以臧’之说，则其志皆未免止於此。盖义理无穷，心体无限。”〔贺孙〕
    信道笃。如何得他信得笃？须是你自去理会始得。而今人固有与他说，他信不笃者。须要你自信始得。〔亻选
    魏才仲问“执德不弘，信道不笃”。曰：“此须著下两句。此两句似若相反。盖弘是广大之意，若‘信道不笃’，则容受太广後，随人走作，反不能守正理。信道笃而不弘，则是确信其一说，而或至於不通，故须著下两句。弘笃，犹言弘毅相似。”〔〕
    问：“‘执德不弘，信道不笃’一章，还合看得否？”曰：“各自是一个病。世固有自执其小善者，然不害其为信道之笃；亦有信道不笃，然却有兼取众善之意者，自不相害也。”〔时举〕
    问：“焉能为有，焉能为亡？”曰：“有此人亦不当去声。得是有，无此人亦不当得是无，言皆不足为轻重。”〔淳〕
    △子夏之门人问交於子张章
    褰欢不择，取鲋道。故子张之言褰唬亦未尝不择。盖初无拒人之心，但其间自有亲疏厚薄尔。和靖非以子张为不择也。〔镐〕
    △虽小道必有可观章
    小道不是异端，小道亦是道理，只是小。如农圃、医卜、百工之类，却有道理在。只一向上面求道理，便不通了。若异端，则是邪道，虽至近亦行不得。〔淳〕
    小道易行，易见效。汉文尚黄老。本朝李文靖便是以释氏之学致治。孔孟之道规模大，若有理会得者，其致治又当如何！〔便〕
    △日知其所亡章
    “知其所亡，无忘所能”，检校之意。〔方〕
    问：“日知其所亡，月无忘其所能。”曰：“‘知其所亡’，便是一日之间知得所未知；‘月无忘其所能’，便是长远後也记得在这里。而今学者，今日知得，过几日又忘了。若不真在此做工夫，如何会到一月後记得！”〔谦之〕
    周问：“‘月无忘其所能’，还是温故否？”曰：“此章与‘温故知新’意却不同。‘温故知新’是温故之中而得新底道理，此却是因新知而带得温故。”〔雉〕
    问：“‘月无忘其所能’，积累多，则如何温习？”曰：“也须渐渐温习。如‘得一善则拳拳服膺，而弗失之矣’；‘子路有闻，未之能行，惟恐有闻’，若是如此，则子路只做得一件事，颜子只著得一件事。”节问：“既恁地，却如何？”曰：“且思量。”〔节〕
    子夏学煞高，自曾子外说他。看他答问处，如“博学而笃志，切问而近思”，如“日知其所亡，月无忘其所能”等处可见。〔泳〕
    △博学而笃志章
    问：“博学而笃志，切问而近思，仁在其中矣。”曰：“此全未是说仁处，方是寻讨个求仁门路。当从此去，渐见效在其中，谓有此理耳。”问：“明道言：‘学者须先识仁。’识得仁，以敬养，不须防检。”曰：“未要看此，不如且就‘博学笃志，切问近思’做去。”〔取
    问：“‘博学而笃志，切问而近思’，何以言‘仁在其中’？”曰：“此四事只是为学功夫，未是为仁。必如夫子所以语颜冉者，乃正言为仁耳。然人能‘博学而笃志，切问而近思’，则心不放逸，天理可存，故曰‘仁在其中’。”〔必大〕节录云：“心存理得。”
    元昭问：“‘博学而笃志，切问而近思’，何以言‘仁在其中’？”曰：“只是为学工夫，反求之己。必如‘克己复礼’，乃正言为仁。论语言‘在其中’，只是言其可至耳，明道云：‘学要鞭辟近里。’”〔可学〕
    杨至之问“博学笃志”章。曰：“明道常说：‘学只要鞭辟近里著己而已。’若能如此，便是心在，已有七八分仁了。”〔南升〕
    问：“‘博学而笃志，切问而近思’，如何谓之仁？”曰：“非是便为仁。大抵圣人说‘在其中矣’之辞，如‘禄在其中’，‘直在其中’意。言行寡尤悔，非所以干禄，而禄在其中；父子相为隐，非所以为直，而直在其中。‘博学而笃志，切问而近思’，虽非所以为仁，然学者用力於此，仁亦在其中矣。”〔去伪〕
    问：“如何‘切问近思’，则仁便在其中？”曰：“这有四事：博学，笃志，切问，近思。四者俱至；本止是讲学，未是如‘克己复礼’，然求仁而仁已在其中。凡论语言‘在其中’，皆是反说。如‘耕也’，则‘馁在其中’；耕非能馁也，然有旱乾水溢，则馁在其中。‘学也，禄在其中’；学非干禄也，然学则禄在其中。‘父为子隐，子为父隐’，本非直也，而直已在其中。若此类，皆是反说。”〔骧〕
    问：“明道谓：‘学者须当思而得之，了此便是彻上彻下底道理。’莫便是先生所谓‘从事於此，则心不外驰，而所存自熟’之意？”曰：“然。於是四者中见得个仁底道理，便是彻上彻下道理也。”
    问：“‘“博学而笃志，切问而近思，仁在其中矣”。了此便是彻上彻下道理’。此是深说也恁地，浅说也恁地否？”先生首肯，曰：“是。彻上彻下，只是这个道理，深说浅说都恁地。”〔淳〕
    蜚卿问：“伊川谓：‘近思，只是以类推去。’”曰：“程子说得‘推’字极好。”问：“比类，莫是比这一个意思推去否？”曰：“固是。如为子则当止於孝，为臣当止於忠，自此节节推去。然只一‘爱’字虽出於孝，毕竟千头万绪，皆当推去须得。”〔骧〕
    有问伊川曰：“如何是近思？”曰：“以类而推。”今人不曾以类而推，盖谓不曾先理会得一件，却理会一件。若理会得一件，逐件件推将去，相次亦不难，须是劈初头要理会教分晓透彻。且如煮物事，合下便用熳火养，便似煮肉，却煮得顽了，越不能得软。政如义理，只理会得三二分，便道只恁地得了，却不知前面撞头扌盍脑。人心里若是思索得到时，遇事自不难。须是将心来一如鏖战一番，见行陈，便自然向前得去，如何不教心经履这辛苦。若是经一番，便自知得许多路道，方透彻。〔┿〕
    杨问：“程子曰：‘近思，以类而推。’何谓类推？”曰：“此语道得好。不要跳越望远，亦不是纵横陡顿，只是就这里近傍那晓得处挨将去。如这一件事理会得透了，又因这件事推去做那一件事，知得亦是恁地。如识得这灯有许多光，便因这灯推将去，识得那烛亦恁地光。如升阶，升第一级了，便因这一级进到第二级，又因第三级进到四级。只管恁地挨将去，只管见易，不见其难，前面远处只管会近。若第一级便要跳到第三级，举步阔了便费力，只管见难，只管见远。如要去建宁，须从第一铺，便去到柳营江，柳营江便去到鱼甫驿。只管恁地去，这处进得一程，那处又减得一程。如此，虽长安亦可到矣。不然，只要一日便到，如何得。如读书，读第一段了，便到第二段，第二段了，便到第三段。只管挨将去，次第都能理会得。若开卷便要猎一过，如何得？”直卿问：“是理会得孝，便推去理会得弟否？”曰：“只是傍易晓底挨将去。如理会得亲亲，便推类去仁民，仁民是亲亲之类。理会得仁民，便推类去爱物，爱物是仁民之类。如‘刑于寡妻’，便推类去‘至于兄弟’；‘至于兄弟’，便推类去‘御于家邦’。如修身，便推去齐家；齐家，便推去治国。只是一步了，又一步。学记谓：‘善问者，如攻坚木，先其易者，後其节目。’此说甚好。且如中央一块坚硬，四边软，不先就四边攻其软，便要去中央攻那硬处，嚷荚疲骸捌渲屑嵊玻被那软处抨在这里。”如何攻得。枉费了气力，那坚硬底又只在。须是先就四边旋旋抉了软处，中央硬底自走不得。兵书所谓‘攻瑕则坚者瑕，攻坚则瑕者坚’，亦是此意。”嚷荚疲骸安换嵛实兹耍先去节目处理会。枉费了工夫，这个坚又只在。”问：“博学与近思，亦不相妨否？”曰：“博学是都要理会过，近思是注心著力处。博学是个大规模，近思是渐进工夫。如‘明明德於天下’是大规模，其中‘格物、致知、诚意、正心、修身、齐家’等便是次序。嚷荚疲骸案裎铩⒄心、修身、齐家等，循次序都著学。岂可道是理会得一件，其他皆不去理会！然亦须理会一件了，又去理会一件。博学亦岂是一旦硬要都学得了？”如博学，亦岂一日便都学得了？亦是渐渐学去。”问：“笃志，未说到行处否？”曰：“笃志，只是至诚恳切以求之，不是理会不得又掉了。若只管瀵宓赝饷嫒ゲ┭В更无恳切之志，反看这里，便成放不知求底心，便成顽麻不仁底死汉了，那得仁！惟笃志，又切问近思，便有归宿处，这心便不謇淖咦鳎只在这坎窠里不放了，仁便在其中。横渠云：‘读书以维持此心。一时放下，则一时德性有懈。’”〔淳〕嚷纪。道夫录略。
    问：“‘以类而推’，是如何？”曰：“只是就近推将去。”曰：“如何是‘就近推去’？”曰：“且如十五志学，至四十不惑，学者尚可以意会。若自知命以上，则虽苦思力索，终摸索不著。纵然说得，亦只是臆度。除是自近而推，渐渐看将去，则自然见得矣。”〔广〕
    △百工居肆章
    问：“集注所引二说，云：‘二说相须，其义始备。’”曰：“前说盖谓居肆，方能做得事成；不居肆，则做事不成。君子学，便可以致其道；不学，则不能致其道。然而居肆亦有不能成其事，如闲坐打”日底。学亦有不能致其道，如学小道，与夫‘中道而废’之类。故後说云，居肆必须务成其事，学必须务致其道。是皆各说得一边，故必相须而其义始备也。”〔焘〕
    问：“‘百工居肆’，二说合如何看？”曰：“君子不学，固不足以致道，然亦有学而不知道者多矣。此二说要合为一，又不欲扌蜗缺仓名，故姑载尹氏之本文。”〔雉〕
    △大德不逾闲章
    “大德不逾闲，小德出入可也”。大节是当，小节无不可者。若大节未是，小节何缘都是！〔谟〕
    “小德出入可也”，此自是“可与权”之事。谓之出入，则似有不得已之意，非德盛者不能。如“嫂溺不援，是豺狼也”！嫂溺，是所当援也，更著“可也”字不得，所以吴氏谓此章有弊。〔道夫〕
    问“大德、小德”。曰：“大德、小德，犹言‘大节、小节’。大节既定，小节有差，亦所不免。然吴氏谓此章不能无弊，学者正不可以此自恕。一以小差为无害，则於大节必将有枉寻而直尺者矣！”〔谟〕
    问：“伊川谓小德如援溺之事，更推广之。吴氏谓此章不能无弊，如何？”曰：“恁地推广，援溺事却是大处。‘嫂溺不援是豺狼’，这处是当做，更有甚么出入！随他们说，如汤武征伐，‘三分天下有其二’，都将做可以出入。恁地却是大处，非圣人不能为，岂得谓之小德？乃是道之权也。子夏之意，只为大节既是了，小小处虽未尽善，亦不妨。然小处放过，只是力做不彻，不当道是‘可也’。”〔取
    “大德不逾闲，小德出入可也”。如横渠之说“时中”，却是一串说。如“小德出入”，亦把做好了。若是“时中”，却是合当如此，如何却只云“可也”？只是且恁地也得之意。且如“嫂溺援之以手”，亦是合当如此，却说道“可也”不得。大抵子夏之说自有病，只是他力量有行不及处。然既是有力不及处，不免有些小事放过者，已是不是，岂可谓之“可也”！却是垂训於人，教人如此则甚不可耳。盖子夏为人不及，其质亦弱，夫子亦每捉他，如“汝为君子儒，无为小人儒”；“无欲速，无见小利”之类。子夏亦自知之，故每亦要做夹细工夫。只这子细，便是他病处。徐彦章以子夏为狷介，只是把论交处说。子夏岂是狷介？只是弱耳。〔┿〕
    △子夏之门人小子章
    孔门除曾子外，只有子夏守得规矩定，故教门人皆先“洒扫应对进退”，所以孟子说：“孟施舍似曾子，北宫黝似子夏。”〔文蔚〕
    君子之道，孰以末为先而可传？孰以本为後而倦教？盖学者之质不同，如草木之区别耳。〔德明〕
    问“子夏门人洒扫应对进退”一段。曰：“人只是将上达意思压在头上，故不明子夏之意。但云君子之道孰为当先而可传？孰为可後而倦不传？‘譬诸草木，区以别矣’，只是分别其小大耳。小子之学但当如此，非无本末之辨。”〔祖道〕
    古人初学，只是教他“洒扫应对进退”而已，未便说到天理处。子夏之教门人，专以此，子游便要插一本在里面。“民可使由之，不可使知之”，只是要他行矣而著，习矣而察，自理会得。须是“匡之，直之，辅之，翼之，使自得之，然後从而振德之”。今教小儿，若不匡，不直，不辅，不翼，便要振德，只是撮那尖利底教人，非教人之法。〔淳〕
    问：“‘有始有卒’，乃竭两端之教否？”曰：“此不是说圣人教人事，乃是圣人分上事。惟圣人道头便知尾，下学便上达。若教学者，则须循其序也。”〔必大〕
    “子夏门人小子”一章，明道说是。集注第一条。区是分限，自然有大小。自有分限，也不必言人去畦分之。〔方〕集注。
    问：“子夏之门人小子洒扫应对进退”章。曰：“某少时都看不出，将谓无本末，无大小。虽如此看，又自疑文义不是如此。後来在同安作簿时，因睡不著，忽然思得，乃知却是有本末小大。然不得明道说‘君子教人有序’四五句，也无缘看得出。圣人‘有始有卒’者，不是自始做到终，乃是合下便始终皆备。‘洒扫应对’，‘精义入神’便都在这里了。若学者便须从始做去方得，圣人则不待如此做也。”〔时举〕
    问“洒扫应对”章程子四条。曰：“此最难看。少年只管不理会得‘理无大小’是如何。此句与上条教人有序，都相反了。多问之前辈，亦只似谢氏说得高妙，更无捉摸处。因在同安时，一日差入山中检视，夜间忽思量得不如此。其曰‘理无小大’，无乎不在，本末精粗，皆要从头做去，不可拣择，此所以为教人有序也。非是谓‘洒扫应对’便是‘精义入神’，更不用做其他事也。”〔雉〕
    亚夫问：“伊川云：‘“洒扫应对”，便是形而上者，理无大小笔也。故君子只在慎独。’又曰：‘圣人之道，更无精粗。从“洒扫应对”与“精义入神”，贯通只一理。虽“洒扫应对”，只看所以然如何。’”曰：“某向来费无限思量，理会此段不得。如伊川门人，都说差了。且是不敢把他底做不是，只管就他底解说；解来解去，只见与子夏之说相反，常以为疑。子夏正说有本有末，如何诸公都说成末即是本？後在同安，出往外邑定验公事，路上只管思量，方思量得透。当时说与同官某人，某人亦正思量此话起，颇同所疑。今看伊川许多说话时，复又说错了。所谓‘“洒扫应对”与“精义入神”，贯通只一理。虽“洒扫应对”，只看所以然如何’。此言‘洒扫应对’与‘精义入神’是一样道理。‘洒扫应对’必有所以然，‘精义入神’亦必有所以然。其曰‘通贯只一理’，言二者之理只一般，非谓‘洒扫应对’便是‘精义入神’。固是‘精义入神’有形而上之理，即‘洒扫应对’亦有形而上之理。”亚夫问：“集注云：‘始终本末，一以贯之，惟圣人为然。’此解得已分明。但圣人事是甚么样子？”曰：“如云‘下学而上达’，当其下学时，便上达天理，是也。”〔贺孙〕
    齐卿问：“程子云云‘故君子只在慎独’，何也？”曰：“事有小大，理却无小大。合当理会处，便用与他理会，故君子只在慎独。不问大事小事，精粗巨细，尽用照管，尽用理会。不可说个是粗底事不理会，只理会那精底。既是合用做底事，便用做去。又不可说‘洒扫应对’便是‘精义入神’。‘洒扫应对’只是粗底，‘精义入神’自是精底。然道理都一般，须是从粗底小底理会起，方渐而至於精者大者。所以明道曰：‘君子教人有序，先传以近者小者，而後教以大者远者。非先传以近小，而後不教以远大也。’”或云：“‘洒扫应对’非道之全体，只是道中之一节。”曰：“合起来便是道之全体，非大底是全体，小底不是全体也。”问：“伊川言：‘凡物有本末，不可分作两段。’”曰：“须是就事上理会道理，非事何以识理？‘洒扫应对’，末也；‘精义入神’，本也。不可说这个是末，不足理会，只理会那本，这便不得。又不可说这末便是本，但学其末，则本便在此也。”〔亻选
    “洒扫应对”，“精义入神”，事有大小，而理无大小。池录作“精粗”，下同。事有大小，故其教有等而不可躐；理无大小，故随所处而皆不可不尽。池录作：“故唯其所在，而皆不可不用其极。”谢氏所谓“不著此心如何做得”者，失之矣。〔道夫〕
    问：“程子曰：‘“洒扫应对”，便是形而上者。理无大小，故君子只在慎独。’此只是独处少有不慎，则形而上下便相间断否？”曰：“亦是。盖不能慎独，只管理会大处，小小底事便照管不到。理无小大，大处小处都是理。小处不到，理便不周匝。”〔淳〕
    问：“‘“洒扫应对”即是“精义入神”之理’，此句如何？”曰：“皆是此理，其为上下大小不同，而其理则一也。”问：“莫只是尽此心而推之，自小以至大否？”曰：“谢显道却说要著心。此自是说理之大小不同，未可以心言也。‘洒扫应对’是此理，而其‘精义入神’亦是此理。‘洒扫应对’是小学事，‘精义入神’是大学事。精究其义以入神，正大学用功以至于极致处也。若子夏之门人，止当为‘洒扫应对’而已，以上又未暇也。”因问：“‘“洒扫应对”是其然，必有所以然者’，如何？”曰：“所以然者，亦只是理也。惟穷理，则自知其皆一致。此理惟延平之说在或问“格物”中。与伊川差合，虽不显言其穷理，而皆体此意。”後先生一番说伊川“是其然”，为伊川只举得一边在此，“是其然”。“洒扫应对”与“精义入神”，皆是“是其然，必有所以然”。“洒扫应对”与“精义入神”，皆有所以然之理。〔取
    问：“‘“洒扫应对”是其然，必有所以然’。所以然者是如何？”曰：“若无诚意，如何‘洒扫应对’！”〔节〕
    “是其然，必有所以然”。治心修身是本，“洒扫应对”是末，皆其然之事也。至於所以然，则理也。理无精粗本末，皆是一贯。〔升卿〕
    义刚呈问目云：“子游知有本，而欲弃其末。子夏则以本末有先後之序。程子则合本末以为一而言之。详味先生之说，则所谓‘洒扫应对’，固便是‘精义入神’事。只知於‘洒扫应对’上做工夫，而不复深究‘精义入神’底事，则亦不能通贯而至於浑融也。惟是下学之既至，而上达益加审焉，则本末透彻而无遗矣。”曰：“这是说洒扫应对，也是这道理；若要精义入神，须是从这里理会将去。如公说，则似理会了‘洒扫应对’了，又须是去理会‘精义入神’，却不得。程子说又便是子夏之说。”〔义刚〕
    “先传後倦”，明道说最好，伊川与上蔡说，须先理会得子夏意，方看得。〔闳祖〕（集义。）
    伯丰问：“程子曰‘“洒扫应对”与佛家默然处合’，何也？”曰：“默然处只是都无作用。非是取其说，但借彼明此。‘洒扫应对’即‘无声无臭’之理也。”〔┿〕
    问：“‘洒扫应对’与‘尽性至命’，是一统底事，无有本末精粗。在理固无本末精粗，而事须有本末精粗否？”曰：“是。”〔淳〕
    一日夜坐，闻子规声。先生曰：“旧为同安簿时，下乡宿僧寺中，衾薄不能寐。是时正思量‘子夏之门人小子’章，闻子规声甚切。文蔚录云：“思量此章，理会不得。横解竖解，更解不行，又被杜鹃叫不住声。”今才闻子规啼，便记得是时。”当时亦不能问。泳续检寻集注此章，乃是程子诸说，多是明精粗本末，分虽殊而理则一；似若无本末，无小大。独明道说“君子教人有序”等句分晓。乃是有本末小大，在学者则须由下学乃能上达，惟圣人合下始终皆备耳。此是一大统会，当时必大有所省，所恨愚ウ不足以发师诲耳。〔胡泳〕
    △仕而优则学章
    问“仕而优则学”。曰：“某尝见一亲戚说得好，谓子夏此语，盖为仕而不问学者设尔。‘优’，当作‘暇’字解。”〔去伪〕
    问“仕而优则学”。曰：“此为世族子弟而设。有少年而仕者，元不曾大，故学，故职事之暇可以学。时举录云：“到职事了办後，也著去学。”‘学而优则仕’，无可说者。”〔谦之〕
    问“仕而优则学”。曰：“有一乡人作县尉，请教於太守沈公云：‘某欲修学，先读何书？’沈答云：‘公且去做了县尉，归家去款款读书。’此说乱道！居官岂无严臼笨啥潦椋壳胰缃沃幸嗫煽床嶙樱但不可以读书而废居官之事耳。”〔雉〕
    △孟庄子之孝章
    “孟庄子之孝，其他可能”，言其他只寻常。“是难能也”，这个则不可及。盖庄子父献子自贤，渠却能用父之人，守父之政而不变，夫子所以称之。〔端蒙〕
    问：“孟庄子之孝，当然事，何以为难能？”曰：“为是人多不能，所以为难。然若用人立政未是，又不可以不改。”〔铢〕
    问：“孟庄子，何以谓之‘难能’？”曰：“这个便是难能处。人固有用父之臣者，然稍拂他私意，便自容不得。亦有行父之政者，於私欲稍有不便处，自行不得。古今似此者甚多：如唐太宗为高宗择许多人，如长孙无忌、褚遂良之徒，高宗因立武昭仪事，便不能用。又，季文子相三君，无衣帛之妾，无食粟之马，到季武子便不如此，便是不能行父之政。以此知孟庄子岂不为难能！”和之因问：“唐太宗当初若立魏王泰时如何？魏王泰当时也自英武。”曰：“他当初却有心倾太子承乾，只此心便不好，然亦未知果是贤与不贤。且看隋炀帝劈初如何？下梢又如何？”问：“‘为天下得人谓之仁’，又有嫡长之说，此事不知如何处。”曰：“所谓‘可与立，未可与权’，此事最要权轻重，若是圣贤便处得。须是见他嫡长真是不贤，庶真贤，方得。大贤以上，方了得此事，如太王立王季之事是也。如他人见不到，不如且守嫡长之说。如晋献公溺於骊姬，要去申生，汉高祖溺於戚姬，要立赵王如意，岂是真见得他贤否！”倪录云：“倪曰：‘若嫡长不贤，便只得付之命。’先生曰：‘是。’”先生又云：“两汉而下，多有英武之资，为用事者所忌，如清河王是也。”〔时举〕（倪同。）
    △卫公孙朝问於子贡章
    或问：“‘文武之道未坠於地’，是扫地否？”曰：“未坠地，非扫地，扫地则无馀矣。此只是说未坠落於地，而犹在人。且贤者则能记其道之大者，不贤者则能记其道之小者，皆有文武之道，夫子皆师之也。”〔大雅〕
    “贤者识其大者，不贤者识其小者”。大者如周礼所载，皆礼之大纲领是也。小者如国语所载，则只是零碎条目是也。〔焘〕
    △叔孙武叔语大夫章
    “子贡贤於仲尼”。圣人固自难知。如子贡在当时，想是大段明辨果断，通晓事务，歆动得人。孔子自言：“达不如赐，勇不如由。”〔贺孙〕
    或问：“‘夫子之墙数仞，不得其门而入’，夫子之道高远，故不得其门而入也。”曰：“不然。颜子得入，故能‘仰之弥高，钻之弥坚’，至于‘在前在後，如有所立，卓尔’。曾子得入，故能言‘夫子之道忠恕’。子贡得入，故能言‘性与天道不可得闻，文章可得而闻’。他人自不能入耳，非高远也。七十子之徒，几人入得？譬如与两人说话，一人理会得，一人理会不得；会得者便是入得，会不得者便是入不得。且孔子之教众人，与教颜子何异？颜子自入得，众人自入不得，多少分明！”〔大雅〕
    △陈子禽谓子贡章
    “‘立之斯立’，如‘五亩之宅，树之以桑’之类。盖此有以立之，便自立得住也。‘动之斯和’，如‘又从而振德之’。振德，有鼓舞之意。嚷荚疲骸笆怪欢喜踊跃，迁义远罪而不自知。”如舜之从欲以治，‘惟动丕应志’，便是动而和处。”问：“伊川云：‘“夫子之言性与天道，不可得而闻”，是就圣人聪明上说；“立斯立，绥斯来”，是就德性上说。’如何？”曰：“聪明是言圣人见处高，常人所不能测识。德性是言其精粹纯一，本领深厚。其间自如此。”〔道夫〕（嚷荚疲骸啊言性与天道’，是所见直恁地高，人自描摸他不著，差见得是聪明。言德性，是就本原处说。根基深厚，德盛仁熟，便能如此，便是‘所过者化’。”）
    ●卷五十・论语三十二
    ◎尧曰篇
    △尧曰咨尔舜章
    林恭甫问：“论语记门人问答之辞，而尧曰一篇乃记尧舜汤武许多事，何也？”曰：“不消恁地理会文字。尝见说，尧曰一篇是夫子诵述前圣之言，弟子类记於此。先儒亦只是如此说。然道理紧要却不在这里。”〔义刚〕
    杨问：“‘简在帝心’，何谓简？”曰：“如天检点数过一般。善与罪，天皆知之。尔之有善，也在帝心；我之有罪，也在帝心。”〔取
    问：“‘虽有周亲’，注：‘纣之至亲虽多。’他众叛亲离，那里有至亲？”曰：“纣之至亲岂不多，唯其众叛亲离，所以不济事。故书谓‘纣有亿兆夷人，离心离德’，是也。”〔取
    △子张问章
    问：“‘欲仁得仁，又焉贪’？如何？”曰：“仁是我所固有，而我得之，何贪之有？若是外物，欲之则为贪。此正与‘当仁不让於师’同意。”曰：“於问政及之，何也？”曰：“治己治人，其理一也。”〔广〕
    问：“‘犹之与人也，出纳之吝’，何以在四恶之数？”曰：“此一恶比上三恶似轻，然亦极害事。盖此人乃是个多猜嫌疑虑之人，赏不赏，罚不罚，疑吝不决，正如唐德宗是也。”〔大雅〕
    “‘犹之’，犹均之也。均之，犹言一等是如此。史家多有此般字。”问：“‘出纳之吝’是不好，所以谓之恶。”曰：“此‘吝’字说得来又广，只是戒人迟疑不决底意思。当赏便用赏，当做便用做。若迟疑怠鲋间，涩缩靳惜，便误事机。如李绛劝唐宪宗速赏魏博将士，曰：‘若待其来请而後赏之，则恩不归上矣！’正是此意。如唐家藩镇之患，新帅当立，朝廷不即命之，却待军中自请而後命之，故人不怀恩，反致败事。若是有司出纳之间，吝惜而不敢自专，却是本职当然。只是人君为政大体，则凡事皆不可如此。当为处，便果决为之。”〔亻选
    “兴灭国，继绝世，举逸民”，此圣人之大赏；“兼弱攻昧，取乱侮亡”，此圣人之大罚。
    △不知命章
    论语首云：“学而时习之，不亦说乎！有朋自远方来，不亦乐乎！人不知而不愠，不亦君子乎！”终云：“不知命，无以为君子也。”此深有意。盖学者所以学为君子者，不知命则做君子不成。死生自有定命，若合死於水火，须在水火里死；合死於刀兵，须在刀兵里死，看如何逃不得。此说虽甚粗，然所谓知命者，不过如此。若这里信不及，才见利便趋，见害便避，如何得成君子！〔闳祖〕
    ●卷五十一・孟子一
    ◎题辞
    陈丈言：“孟子，赵岐所记者，却做得好。”曰：“做得絮气闷人。东汉文章皆如此。”〔卓〕
    解书难得分晓。赵岐孟子，拙而不明；王弼周易，巧而不明。
    ◎梁惠王上
    △孟子见梁惠王章
    希真说孟子对梁惠王以仁义章。曰：“凡事不可先有个利心，才说著利，必害於义。圣人做处，只向义边做。然义未尝不利，但不可先说道利，不可先有求利之心。盖缘本来道理只有一个仁义，更无别物事。义是事事合宜。”〔贺孙〕
    说义利处，曰：“圣贤之言，所以要辨别教分明。但只要向义边一直去，更不通思量第二著。才说义，乃所以为利。固是义有大利存焉，若行义时便说道有利，则此心只邪向那边去。固是“未有仁而遗其亲，未有义而後其君。”。才於为仁时，便说要不遗其亲；为义时，便说要不後其君，则是先有心於为利。圣贤要人止向一路做去，不要做这一边，又思量那一边。仲舒所以分明说“不谋其利，不计其功”。〔贺孙〕
    孟子大纲都剖析得分明。如说义利等处，如答宋璁４Γ见得事只有个是非，不通去说利害。看来惟是孟子说得斩钉截铁。〔贺孙〕
    正淳问：“‘仁者，心之德，爱之理。义者，心之制，事之宜。’德与理俱以体言，制与宜俱以用言否？”曰：“‘心之德’是浑沦说，‘爱之理’方说到亲切处。‘心之制’却是说义之体，程子所谓‘处物为义’是也。扬雄言‘义以宜之’，韩愈言‘行而宜之之谓义’。若只以义为宜，则义有在外意。须如程子言‘处物为义’，则是处物者在心，而非外也。”又云：“大概说道理只浑沦说，又使人无捉摸处；若要说得亲切，又却局促有病。如伊川说‘仁者，天下之公，善之本也’，说得浑沦开阔无病。知言说理是要亲切，所以多病。”〔贺孙〕
    或问：“‘心之德，爱之理’，以体言；‘心之制，事之宜’，以用言？”曰：“也不是如此。义亦只得如此说。‘事之宜’虽若在外，然所以制其义，则在心也。程子曰：‘处物为义。’非此一句，则後人恐未免有义外之见。如‘义者事之宜’，‘事得其宜之谓义’，皆说得未分晓。盖物之宜虽在外，而所以处之使得其宜者，则在内也。”曰：“仁言‘心之德’，便见得可包四者。义言‘心之制’，却只是说义而已。”曰：“然。程子说‘仁者，天下之公，善之本也’固是好。然说得太浑沦，只恐人理会不得。大抵说得宽广，自然不受指点。若说得亲切，又觉得意思局促，不免有病。知言则是要说得亲切，而不免有病者也。”又曰：“也须说教亲切。”因言：“汉唐诸人说义理，只与说梦相似，至程先生兄弟方始说得分明。唐人只有退之说得近旁，然也只似说梦。但不知所谓刘迅者如何。”曰：“迅是知几之子。据本传说，迅尝注释六经，以为举世无可语者，故尽焚之。”曰：“想只是他理会不得。若是理会得，自是著说与人。”〔广〕
    至问：“‘心之德’，是就专言之统体上说；‘爱之理’，是就偏言之一体上说，虽言其体，而用未尝不包在其中。‘心之制’，是说义之主於中；‘事之宜’，是说义之形於外，合内外而言之也。”曰：“‘心之制’，亦是就义之全体处说。‘事之宜’，是就千条万绪各有所宜处说。‘事之宜’，亦非是就在外之事说。看甚么事来，这里面便有个宜处，这便是义。”又举伊川曰：“在物为理，处物为义。”又曰：“义似一柄利刀，看甚物来，皆割得去。非是刀之割物处是义，只这刀便是义。”时举录略，别出。
    至之问“义者，心之制，事之宜”。曰：“‘事之宜’，也是说在外底‘事之宜’。但我才见个事来，便知这个事合恁地处，此便是‘事之宜’也。义如刀相似，其锋可以割制他物，才到面前，便割将去。然锋与刀，则初未尝相离也。”〔时举〕
    “义者，心之制，事之宜”。所谓事之宜，方是指那事物当然之理，未说到处置合宜处也。〔亻选
    问：“‘心之制’，是裁制？”曰：“是裁制。”问：“莫是以制其心？”曰：“心自有这制。心自是有制。制如快利刀斧，事来劈将去，可底从这一边去，不可底从那一边去。”〔节〕
    梁惠王问利国，便是为己，只管自家国，不管他人国。义利之分，其争毫稹７妒现晃说不到圣贤地位上，盖“义者，利之和也”。〔谟〕（集义。）
    △王立於沼上章
    德修说“王立於沼上”一章，引“齐宣王见孟子於雪宫”事，云：“梁惠王其辞逊，齐宣王其辞夸。”先生曰：“此说好。”又说：“寡人愿安承教”一章，有“和气致祥，乖气致异”之说。曰：“恐孟子之意未到此。”〔文蔚〕
    △寡人之於国章
    移民移粟，荒政之所不废也。〔焘〕
    △晋国天下莫强焉章
    问：“孟子告梁王，省刑罚，薄税敛，便可以挞秦楚之甲兵。夫魏地迫近於秦，无时不受兵，割地求城无虚日。孟子之言似大容易否？”曰：“自是响应如此。当时之人焦熬已甚，率欢欣鼓舞之民而征之，自是见效速。後来公子无忌缟素一举，直捣至函谷关，可见。”〔德明〕
    孟子亦是作为底人。如云：“彼陷溺其民，王往而征之，夫谁与王敌！”非不用兵也，特其用兵，不若当时战国之无义理耳。如“五亩之宅树之以桑”而下，为政之实行之既至，则视当时无道之国，岂可但已哉！〔人杰〕
    △△孟子见梁襄王章
    问：“‘望之不似人君’，此语孔子还道否？”曰：“孔子不说。孟子忍不住，便说。安卿煞不易，他会看文字，疑得都是合疑处。若近思，固不能疑。蜚卿又疑得曲折，多无事生出事。”又曰：“公疑得太过，都落从小路去了。”〔伯羽〕
    △齐宣王问齐桓晋文之事章
    “无道桓文之事”。事者，营霸之事，儒者未尝讲求。如桓公霸诸侯，一匡天下，则谁不知！至於经营霸业之事，儒者未尝言也。〔谟〕
    或问：“‘仁术’字当何训？”曰：“此是齐王见牛觳觫，而不忍之心萌，故以羊易之。孟子所谓‘无伤’，盖能获得齐王仁心发见处。‘术’，犹方便也。”〔履孙〕
    “仁术”，谓已将牛去杀，是其仁心无可为处了；却令以羊易之，又却存得那仁心，此是为其仁之术也。〔振〕
    陈谥芪省叭适酢薄Ｔ唬骸笆跷幢乇闶侨不好。且如仁术，见牛之觳觫，是仁心到这里；处置不得，无术以处之，是自家这仁心抑遏不得流行。故以羊易之，这是用术处。有此术，方得自家仁心流行。”〔植〕（时举录详。）
    陈谥芪省叭适酢薄Ｔ唬骸啊术’字，本非不好底事。只缘後来把做变诈看了，便道是不好。却不知天下事有难处处，须著有个巧底道理始得。当齐王见牛之时，恻隐之心已发乎中。又见衅锺事大似住不得，只得以所不见者而易之，乃是他既用旋得那事，又不抑遏了这不忍之心，此心乃得流行。若当时无个措置，便抑遏了这不忍之心，遂不得而流行矣。此乃所谓术也。”〔时举〕
    “见牛未见羊也”。“未”字有意味。盖言其体，则无限量；言其用，则无终穷。充扩得去，有甚尽时？要都尽，是有限量。”〔方〕
    问：“先生解‘物皆然，心为甚’，曰：‘人心应物，其轻重长短之难齐，而不可不度以本然之权度，又有甚於物者。’不知如何是本然之权度？”曰：“本然之权度，亦只是此心。此心本然，万理皆具。应物之时，须是子细看合如何，便是本然之权度也。如齐宣王见牛而不忍之心见，此是合权度处。及至‘兴甲兵，危士臣，构怨於诸侯’，又却忍为之，便是不合权度，失其本心。”又问：“莫只是无所为而发者便是本心？”曰：“固是。然人又多是忘了。”问：“如何忘了？”曰：“当恻隐时，却不恻隐，是也。”问：“此莫是养之未至否？”曰：“亦是察之未精。”〔广〕
    黄先之问“物皆然，心为甚”。曰：“物之轻重长短之差易见，心之轻重长短之差难见；物之差无害，心之差有害，故曰‘心为甚’。”又曰：“物易见，心无形。度物之轻重长短易，度心之轻重长短难。度物差了，只是一事差；心差了时，万事差，所以‘心为甚’。”又曰：“以本然之权度度心。”又曰：“爱物宜轻，仁民宜重，此是权度。以此去度。”〔节〕
    问：“孟子论齐王事，考之史记，後来无一不效。”曰：“虽是如此，已是见得迟了。须看他一部书，见得句句的确有必然之效，方是。”〔德明〕
    至云：“看孟子，已看到七八章。见孟子於义利之辨，王霸之辨，其剖判为甚严。至於顾鸿雁麋鹿之乐，与好世俗之乐，此亦是人情之常，故孟子顺而导之以与民同乐之意。至於误认移民移粟以为尽心，而不能制民之产以行仁政；徒有爱牛之心，而不能推广以行仁政，以开导诱掖以先王之政，可谓详明。至皆未见所疑处。只伊川说：‘孟子说齐梁之君行王政。王者，天下之义主也。圣贤亦何心哉？视天命之改与未改尔。’於此数句，未甚见得明。”先生却问至云：“天命之改与未改，如何见得？”曰：“莫是周末时礼乐征伐皆不出於天子，生民涂炭，而天王不能正其权以救之否？”曰：“如何三晋犹尚请命於周？”曰：“三晋请命既不是，而周王与之亦不是。如温公所云云，便是天王已不能正其权。”曰：“如何周王与之不是，便以为天命之改？”曰：“至见得未甚明。旧曾记得程先生说，譬如一株花，可以栽培，则须栽培。莫是那时已是栽培不得否？”曰：“大势已去了。三晋请命於周，亦不是知尊周，谩假其虚声耳，大抵人心已不复有爱戴之实。自入春秋以来，二百四十年间，那时犹自可整顿。不知周之子孙，何故都无一人能明目张胆出来整顿？到孟子时，人心都已去。”曰：“程子说‘天命之改’，莫是大势已去？”曰：“然。”〔至〕（集义。）
    ◎梁惠王下
    △庄暴见孟子章
    孟子开道时君，故曰：“今之乐犹古之乐。”至於言百姓闻乐音欣欣然有喜色处，则关闭得甚密。如“好色、好货”，亦此类也。〔谟〕
    △齐宣王问文王囿章
    “孟子言文王由百里兴，亦未必然。”问：“孟子谓‘文王之囿，方七十里’，先生以为三分天下有其二以後事；若只百里，如何有七十里之囿！然孟子所谓‘传有之’者，如何？”曰：“想他须有据。但孟子此说，其意亦只主在风齐宣王尔。若文王之囿果然纵一切人往，则虽七十里之大，不过几时，亦为赤地矣，又焉得有林木乌兽之长茂乎？周之盛时，虽天下山林，犹有厉禁，岂有君之苑囿，反纵刍猎恣往而不禁乎！亦无是理。汉武帝规上林苑只有二三十里，当时诸臣已皆以为言，岂有文王之囿反如是之大！”
    △问交邻国有道章
    “汤事葛，文王事昆夷。”昆夷不可考。大抵汤之事葛，文王事昆夷，其本心所以事之之时，犹望其有悔悟之心。必待伐之，岂得已哉？亦所当然耳。〔谟〕
    问：“‘仁者为能以大事小’，是仁者之心宽洪恻怛，便是小柄不恭，亦挠他不动。‘智者为能以小事大’，盖智者见得利害甚明，故诺檬麓蟆！痹唬骸耙膊惶厥羌得利害明，道理自合恁地。小之事大，弱之事强，皆是道理合恁地。”至问“乐天者保天下，畏天者保其国”。曰：“只是说其规模气象如此。”时举录作：“有大小耳”。〔至〕
    问“乐天畏天者”。曰：“乐天是圣人气象，畏天是贤人气象，孟子只是说大概圣贤气象如此。使智者当以大事小时，也必以大事小；使仁者当以小事大处，也必以小事大。不可将太王文王交互立说，便失了圣贤气象。此自是两层事。孟子之说是前面一层，又须是看得後面一层。所以贵乎‘不以文害辞’者，正是此类。人须见得言外意好。”〔去伪〕
    △问人皆谓我毁明堂章
    问：“孟子以公刘太王之事告其君，恐亦是委曲诱掖之意。”曰：“这两事却不是告以好色、好货，乃是告以公刘太王之事如此。两事看来却似易，待去做时，多少难！大凡文字须将心体认看。这个子细看来，甚是难。如孟子又说：‘子服尧之服，诵尧之言，行尧之行，是尧而已矣。’看来也是易，这如何便得相似！又如说：‘徐行後长者谓之弟，疾行先长者谓之不弟。尧舜之道，孝弟而已矣。’看来也似易。”〔贺孙〕
    问：“孟子语好货、好色事，使孔子肯如此答否？”曰：“孔子不如此答，但不知作如何答。”问：“孟子答梁王问利，直扫除之，此处又却如此引导之。”曰：“此处亦自分义利，特人不察耳。”〔可学〕
    △问汤放桀章
    “贼仁”者，无爱心而残忍之谓也。“贼义”者，无羞恶之心之谓也。〔节〕
    先生举“贼仁者谓之贼，贼义者谓之残”，问何以别。近思云：“贼仁，是害心之理；贼义，是见於所行处伤其理。”曰：“以义为见於所行，便是告子义外矣。义在内，不在外。义所以度事，亦是心度之。然此果何以别？盖贼之罪重，残之罪轻。仁义皆是心。仁是天理根本处，贼仁，则大伦大法亏灭了，便是杀人底人一般。义是就一节一事上言，一事上不合宜，便是伤义。似手足上损伤一般，所伤者小，尚可以补。”〔淳〕嚷纪。
    问：“孟子言‘贼仁、贼义’，如何？”力行曰：“譬之伐木，贼仁乃是伐其本根，贼义只是残害其一枝一叶。人而贼仁，则害了本心。”曰：“贼仁便是将三纲五常，天叙之典，天秩之理，一齐坏了。义随事制宜。贼义，只是於此一事不是，更有他事在。”〔力行〕
    问：“贼仁是‘绝灭天理’，贼义是‘伤败彝伦’。如臣弑君，子弑父，及齐襄公鸟兽之行等事，皆人伦大恶，不审是绝灭天理？是伤败彝伦？”曰：“伤败彝伦只是小小伤败常理。若此等，乃是绝害天理了。（义刚录云：“伤败彝伦，只是小小伤败常理，如‘不以礼食’、‘不亲迎’之类。若‘纟跣种臂’，‘逾东家墙’底，便是绝灭天理。”）丹书‘怠胜敬者灭’，即‘贼仁者谓之贼’意；‘欲胜义者凶’，即‘贼义者谓之残’意。贼义是就一事上说，贼仁是就心上说。其实贼义，便即是贼那仁底，但分而言之则如此。”〔淳〕义刚录同。
    △为巨室章
    问：“‘教玉人圩劣瘛，集注云：‘不敢自治，而付之能者，爱之甚也。治国家则不能用贤而徇私欲，是爱国家不如玉也。’此莫是馀意否？”曰：“正意是如何？”曰：“正意只是说玉人自会琢玉，何消教他？贤者自有所学，何用教他舍其所学？後譬只是申解前譬。”曰：“两譬又似不相似，不知如何做得恁地嵯峨。”
    △齐人伐燕胜之章
    齐人伐燕，孟子以为齐宣，史记以为耐酢Ｎ鹿平生不喜孟子，及作通鉴，却不取史记而独取孟子，皆不可晓。荀子亦云“‘耐醴パ唷，然则非宣王明矣。”问：“孟子必不误？”曰：“想得耐踽崂醋龅貌缓茫门人为孟子讳，故改为宣王尔。”问：“耐跞舸酥暴，岂能惭於孟子？”曰：“既做得不是，说得他底是，他亦岂不愧也！温公通鉴中自移了十年。据史记，耐跏年伐燕。今温公信孟子，改为宣王，遂硬移进前十年。温公硬拗如此。”又云：“史记，魏惠王三十六年，惠王死，襄王立。襄王死，哀王立。今汲冢竹书不如此，以为魏惠王先未称王时，为侯三十六年，乃称王。遂为後元年，又十六年而惠王卒。即无哀王。惠王三十六年了，便是襄王。史记误以後元年为哀王立，故又多了一哀王。汲冢是魏安鹜踮＃竹书记其本国事，必不会错。温公取竹书，不信史记此一段，却是。”〔亻选炒颂跤形蟆５贝哟呵锝忉嵝颉
    居之问：“‘取之而燕民悦，则取之’，至‘文王是也’。窃疑文王岂有革商之念？”曰：“此等难说。孔子谓‘可与立，未可与权’。到那时事势，自是要住不得。後人把文王说得忒恁地，却做一个道行看著，不做声，不做气。如此形容文王，都没情理。以诗书考之，全不是如此。如诗自从太王王季说来，如云：‘至于太王，实始翦商。’如下武之诗，文王有声之诗，都说文王做事。且如伐崇一事，是做甚么？又不是一项小小侵掠，乃是大征伐。‘询尔仇方，同尔兄弟，以尔钩援，与尔临冲，以伐崇墉。’此见大段动众。岐山之下与崇相去自是多少，因甚如此？这般处要做文王无意取天下，他录作“出做事”。都不得。又如说‘侵自阮疆，陟我高冈。无矢我陵，我陵我阿；无饮我泉，我泉我池’。这里见都自据有其土地，自是大段施张了。”或曰：“纣命文王得专征伐。纣不得已命之，文王不得已受之。横渠云：‘不以声色为政，不以革命有中国。默顺帝则，而天下归焉，其惟文王乎！’若如此说，恰似内无纯臣之义，外亦不属於商，这也未必如此。只是事势自是不可已。只当商之季，七颠八倒，上下崩颓，忽於岐山下突出许多人，也是谁当得？文王之事，惟孟子识之。故七篇之中，所以告列国之君，莫非勉之以王道。”〔贺孙〕
    △滕文公问滕小柄也章
    问：“孟子答滕文公三段，皆是无可奈何，只得勉之为善之辞。想见滕国至弱，都主张不起，故如此”曰：“只是如此。只是‘吾得正而毙焉’之意。盖滕是必亡，无可疑矣。况王政不是一日行得底事。他又界在齐楚之间，二国视之，犹太山之压鸡卵耳。若教他粗成次第，此二国亦必不见容也。当时汤与文王之兴，皆在空闲之地，无人来觑他，故日渐盛大。若滕，则实是难保也。”立之云：“若教他能举国以听孟子，如何？”曰：“他若能用得孟子至二三十年，使‘邻国之民仰之若父母’，则大国亦想不能动他。但世间事直是难得恰好耳。齐梁之国甚猓可以有为，而孟子与其君言，恬然不恤。滕文公却有善意，又以国小主张不起，以此知机会真不易得也！”〔时举〕
    △鲁平公将出章
    鲁平公极是个衰弱底人，不知孟子要去见他是如何。孟子平生大机会，只可惜齐宣一节。这个不相遇，其他也应是无可成之理。如见滕文公说许多井田，也是一场疏脱。云“有王者起，必来取法”，孟子也只是说得在这里，滕也只是做不得。〔贺孙〕
    ●卷五十二・孟子二
    ◎公孙丑上之上
    △问夫子当路於齐章
    “‘以齐王，犹反手’，不知置周王於何地？”曰：“此难言，可以意会，如汤武之事是也。春秋定哀间，周室犹得。至孟子时，天命人心已离矣。”〔去伪〕
    △问夫子加齐之卿相章
    或问：“‘虽由此霸王不异矣’，如何分句？”曰：“只是‘虽由此霸王不异矣’，言从此为霸，为王，不是差异。盖布衣之权重於当时，如财用兵甲之类，尽岸与他。”乐毅统六国之师，长驱入齐。〔盖卿〕
    公孙丑问孟子“动心否乎”，非谓以卿相当富贵动其心；谓伯王事大，恐孟子担当不过，有所疑惧而动其心也。〔闳祖〕
    孟子之不动心，非如扬雄之说。“霸王不异矣”，盖言由此可以行伯王之事。公孙丑见其重大，恐孟子或惧而动心。〔德明〕
    德修问：“公孙丑说不动心，是以富贵而动其心？”先生曰：“公孙丑虽不知孟子，必不谓以富贵动其心。但谓霸王事大，恐孟子了这事不得，便谓孟子动心，不知霸王当甚闲事！”因论“知言、养气”。德修谓：“养气为急，知言为缓。”曰：“孟子须先说‘我知言’，然後说‘我善养吾浩然之气’。公孙丑先问浩然之气，次问知言者，因上面说气来，故接续如此问。不知言，如何养得气？”德修云：“先须养。有尺，便量见天下长短。”曰：“须要识这尺。”〔文蔚〕
    先生问赵丞：“看‘不动心’章，如何？”曰：“已略见得分明。”曰：“公孔丑初问不动心，只道加以卿相重任，怕孟子心下怯慑了，故有动心之问。其意谓必有勇力担当得起，方敢不动其心，故孟子下历言所以不动心之故。公道那处是一章紧要处？”赵举“持其志无暴其气”为对。曰：“不如此。”赵举“集义所生”以为对。曰：“然。”因言：“欲养浩然之气，则在於直；要得直，则在於集义。集义者，事事要得合义也。事事合义，则仰不愧，俯不怍。”赵又问：“‘夫有所受之也’，是如何？”曰：“公如此看文字不得。且须逐项理会，理会这一项时，全不知有那一项，始得。读大学时，心只在大学上；读论语时，心只在论语上，更不可又去思量别项。这里一字理会未得，且理会这一字；一句理会未得，且理会这一句。如‘不动心’一段，更著仔细去看，看著方知更有未晓处。须待十分晓得，无一句一字窒碍，方可看别处去。”因云：“横渠语录有一段说：‘读书，须是成诵。不成诵，则思不起。’直须成诵，少间思量起，便要晓得，这方是浃洽。”〔贺孙〕
    先生问周看“公孙丑不动心”章。答云云。先生曰：“公孙丑初间谓任此重事，还动心不动心？孟子答以不动心极容易底事，我从四十已不动了。告子又先我不动心。公孙丑又问不动心有道理，无道理，孟子又告以有。於是又举北宫黝孟施舍之勇也是不动。然彼之所以不动者，皆强制於外，不是存养之功。故又举曾子之言云，自反缩与不缩。所以不动只在方寸之间。若仰不愧，俯不怍，看如何大利害，皆不足以易之。若有一毫不直，则此心便索然。公孙丑又问孟子所以不动者如何，孟子遂答以‘我知言，我善养吾浩然之气’。若依序问，当先问知言。公孙丑只承孟子之言，便且问浩然之气。”〔贺孙〕
    器之问“不动心”一条。曰：“此一段为被他转换问，所以答得亦周匝。然止就前段看语脉气象，虽无後截，亦自可见。前一截已自见得後面许多意足。”〔贺孙〕
    问：“告子之不动心，是否？”曰：“告子之不动心，是粗法。或强制不动，金录作“飞聿荒懿欢”。不可知；或临大事而金录作“不”。能不动，亦未可知，非若孟子酬酢万变而不动也。”又问：“正如北宫黝之勇作“养勇”。否？”曰：“然。”〔谟〕去伪同。
    告子不动心，是硬把定。〔闳祖〕
    北宫黝孟施舍只是粗勇，不动心。〔德明〕
    孟施舍北宫黝是不畏死而不动心，告子是不认义理而不动心。告子惟恐动著他心。〔德明〕
    问：“集注云‘施，是发语声’，何也？”曰：“此是古注说。後面只称‘舍’字，可见。”问：“有何例可按？”曰：“如孟之反舟之侨尹公之他之类。”〔德明〕
    问：“集注云：‘子夏笃信圣人。’何以言之？”曰：“这个虽无事实，儒用录云：“此因孟子说处文义推究，亦无事实可指。”但看他言语。如‘日知其所亡，月无忘其所能’，‘博学而笃志，切问而近思’，看他此处。闳祖录云：“便见得他有个紧把定底意思。”又把孟子北宫黝来比，便见他笃信圣人处。”〔夔孙〕儒用录云：“详味之，有笃信圣人气象。”闳祖略。
    问：“孟施舍量敌虑胜，似有惧也，孟子乃曰‘能无惧’，如何？”曰：“此孟施舍讥他人之言。舍自云：‘我则能无惧而已。’”问：“那是孟施舍守约处？”曰：“孟施舍本与北宫黝皆只是勇夫，比曾子不同。如北宫黝孟施舍孟贲，只是就勇上言；如子襄曾子告子，就义理上言。”〔去伪〕
    问：“如何是孟施舍守约处？”曰：“北宫黝便胜人，孟施舍却只是能无惧而已矣。如曰‘视不胜，犹胜也’，此是孟施舍自言其勇如此。若他人，则‘量敌而进，虑胜而会，是畏三军者’尔。‘岂能为必胜哉？能无惧而已矣’。”去伪。
    引曾子谓子襄之言，以明不动心之由，在於自反而缩。下文详之。〔闳祖〕
    曾子守约，不是守那约，言所守者约耳。〔亻选
    今人把“守气不如守约”做题目，此不成题目。气是实物，“约”是半虚半实字，对不得。守约，只是所守之约，言北宫黝之守气，不似孟施舍守气之约；孟施舍之守气，又不如曾子所守之约也。孟施舍就气上做工夫，曾子就理上做工夫。〔淳〕
    寻常人说“守约”二字极未稳。如云“守气不如守约”，分明将“约”字做一物，遂以“约”字对“气”字。所谓“守约”者，所守者约耳。〔谟〕去伪同。
    孟子说“曾子谓子襄”一段，已自尽了。只为公孙丑问得无了期，故有後面许多说话。〔自修〕
    “不得於言”，只是不晓这说话。“言”，只似“道理”字。〔淳〕
    “不得於言，勿求於心；不得於心，勿求於气”，此告子不动心之法。告子只就心上理会，坚持其心，言与气皆不理会。“不得”，谓失也。有失於其言，则曰无害於心。但心不动，言虽失，不必问也。惟先之於心，则就心上整理，不复更求於气。〔德明〕
    “不得於言，勿求於心”，此正孟子告子不动心之差别处。当看上文云：“敢问夫子之不动心，与告子之不动心。”孟子却如此答，便见得告子只是硬做去，更不问言之是非，便错说了，也不省。如与孟子论性，说“性犹杞柳也”，既而转“性犹湍水也”。他只不问是非，信口说出，定要硬把得心定。“不得於言”，谓言之失也；“勿求於心”，谓言之失非干心事也。此其学所以与孟子异。故孟子章末云：“我故曰：‘告子未尝知义，以其外之也。’”〔端蒙〕
    “不得於言，勿求於心；不得於心，勿求於气”。“不得”，犹曰失也。谓言有所不知者，则不可求之於心；心有不得其正者，则不可求之於气。孟子谓言有所不能知，正以心有所不明，故“不得於言，勿求於心，不可”。其不得於心者，固当求之心。然气不得所养，亦反能动其心，故“不得於心，勿求於气”，虽可而未尽也。盖知言只是知理。告子既不务知言，亦不务养气，但只硬把定中间个心，要他不动。孟子则是能知言，又能养气，自然心不动。盖知言本也，养气助也。三者恰如行军，知言则其先锋，知虚识实者；心恰如主帅，气则卒徒也。孟子则前有引导，後有推助，自然无恐惧纷扰，而有以自胜。告子则前後无引助，只恁孤立硬做去，所以与孟子不动心异也。“不得於言”以下，但作如此看，则此一章血脉贯通，而於知言养气，讠皮、淫、邪、遁之辞，方为有下落也。至於集义工夫，乃在知言之後。不能知言，则亦不能集义。言，如观古圣贤之言，与听今人之言，皆是。〔端蒙〕
    “不得於心，勿求於气”者，不失其本，则犹可也。不得於言，而不求於心以考其所失，则其中顽然无所知觉，无以择其义之所安，故断之以“不可”。〔端蒙〕
    “不得於言，勿求於心”，是心与言不相干。“不得於心，勿求於气”，是心与气不相贯。此告子说也。告子只去守个心得定，都不管外面事。外面是亦得，不是亦得。孟子之意，是心有所失，则见於言，如肝病见於目相似。陆子静说：“告子亦有好处，今人非但不识孟子，亦不识告子，只去言语上讨不著。”陆子静却说告子只靠外面语言，更不去管内面。以某看，告子只是守著内面，更不管外面。〔泳〕
    问：“告子谓：‘不得於言，勿求於心。’是自己之言耶，是他人之言耶？若要得後面知言处相贯，则是他人之言。”曰：“这一段，前後都相贯，即是一样言语。告子於此不达，则不复反求其理於心。尝见陆子静说这一段，大段称告子所见高。告子固是高，亦是陆子之学与告子相似，故主张他。然陆氏之学更鹘突似告子。”至云：“陆氏之学不甚教人读书看文字，与告子相似否？”先生曰：“便是。”先生又谓：“养气一段，紧要处是‘自反而缩’，‘以直养而无害’，‘是集义所生者’。紧要处在此三句上看。”〔至〕
    林问“不得於言，勿求於心”。曰：“此章文义节节相承，须逐节次第理会。此一节只言告子所以‘先我不动心者’，皆是以义为外，故就告子所言以辩其是非尔。”又问：“浩然之气，便是西铭意思否？”曰：“考论文义，且只据所读本文，逐句逐字理会教分明。不须旁引外说，枝蔓游衍，反为无益。如论浩然之气，便直看公孙丑所问意思如何，孟子所答如何，一径理会去。使当时问答之意，一一明白了，然後却更理会四旁馀意未晚。今於孟子之意未能晓得，又却转从别处去，末梢都只恁休去。”又问：“讠皮、淫、邪、遁之意，如何辨别？”曰：“讠皮、淫、邪、遁虽是四般，然才有一般，则其馀牵连而生，大概多从讠皮上起。讠皮只是偏，才偏，便自是一边高一边低，不得其正。如杨氏为我，则蔽於仁；墨氏兼爱，则蔽於义。由其蔽，故多为蔓衍，推之愈阔。如烂物相似，只管浸淫，陷在一处，都转动不得。如墨者夷之所谓‘爱无差等，施由亲始’。‘爱无差等’是其本说，又却假托‘施由亲始’之言，栽接以文其说是也。淫辞如此，自不知其为邪。如列子达生之论，反以好色饮酒为善事，而不觉其离於道也。及其说不行，又走作逃遁，转从别处去。释氏毁人伦，去四大。人谓其不可行，则曰：‘虽不毁弃人伦，亦可以行吾说。’此其所以必穷也。”又问：“性善之论与浩然之气如何？”曰：“性善自是性善，何与於此？方理会浩然之气，未有一些涯际，又却说性善，又如美次髅之问也。譬如往一处所，在路留连濡滞，正所要往之地愈不能达。何如且一径直截去，到此处了，却往他所，何害？此为学者之大病！”〔谟〕
    问“气，体之充”。曰：“都是这一点母子上生出。如人之五脏，皆是从这上生出来。”〔夔孙〕
    问：“血气之气与浩然之气不同？”曰：“气便只是这个气，所谓‘体之充也’便是。”〔炎〕
    志乾，气坤。〔升卿〕
    问“志至焉，气次焉”。曰：“志最紧，气亦不可缓。‘志至焉’，则气便在这里，是气亦至了。”〔卓〕
    李问：“‘志至焉，气次焉’，此是说志气之大小，抑志气之先後？”曰：“也不是先後，也不是以大小，只是一个缓急底意思。志虽为至，然气亦次那志，所争亦不多。盖为告子将气忒放低说了，故说出此话。”〔淳〕
    郑太锡问“志至焉，气次焉”。曰：“志最紧要，气亦不可缓，故曰：‘志至焉，气次焉。’‘持其志，无暴其气’，是两边做工夫。志，只是心之所向。而今欲做一件事，这便是志。持其志，便是养心，不是持志外别有个养心。”问：“志与气如何分别？”曰：“且以喜怒言之：有一件事，这里便合当审处，是当喜，是当怒？若当喜，也须喜；若当怒，也须怒，这便持其志。若喜得过分，一向喜；怒得过分，一向怒，则气便粗暴了，便是‘暴其气’，志却反为所动。‘今夫蹶者趋者是气也。’他心本不曾动，只是忽然吃一跌，气才一暴，则其心志便动了。”〔贺孙〕
    或问：“‘志至焉，气次焉’，此是说养气次第。志是第一件，气是第二件。又云‘持其志，无暴其气’，此是言养气工夫，内外须是交尽，不可靠自己自守其志，便谓无事。气才不得其平，志亦不得其安，故孟子以蹶趋形容之。告子所谓‘不得於心，勿求於气’，虽是未为全论，程子所以言‘气动志者什一’，正谓是尔。”曰：“然。两者相夹著，方始‘德不孤’。”〔胡泳〕
    “‘志至气次’，只是先後。志在此，气亦随之。公孙丑疑只就志理会，理会得志，气自随之，不必更问气也，故云。”又曰：“‘持其志，无暴其气’，何也？孟子下文专说气，云蹶趋之气，亦能动心。”〔德明〕
    “持其志，无暴其气”，内外交相养。盖既要持志，又须无暴其气。持志养气二者，工夫不可偏废。以“气一则动志，志一则动气”观之，则见交相为养之理矣。〔端蒙〕
    既持其志，不必言“无暴其气”可也。然所以言者，圣贤有这物，便做这事。公孙丑犹疑而问曰：“既曰‘志至焉，气次焉’，又曰‘持其志，无暴其气’者，何也？”持其志，只是轻轻地做得去；无暴其气，只是不纵喜怒哀乐。凡人纵之。〔节〕
    问：“‘持其志，无暴其气’处，古人在车闻鸾和，行则鸣佩玉，凡此皆所以无暴其气。今人既无此，不知如何而为无暴？”曰：“凡人多动作，多语笑，做力所不及底事，皆是暴其气。且如只行得五十里，却硬要行百里；只举得五十斤重，却硬要举百斤，凡此类皆能动其气。今学者要须事事节约，莫教过当，此便是养气之道也。”〔时举〕
    先生问：“公每读‘无暴其气’，如何？”郑云：“只是喜怒哀乐之时，持之不使暴戾。”曰：“此乃是‘持其志’。志者，心之所向。持志却是养心，也不是持志之外别有个养心。持者，把提教定。当喜时，也须喜；当怒时，也须怒；当哀时，也须哀；当乐时，也须乐。审教定後，发必中节，这是持志。若无暴其气，又是下面一截事。若不当喜而喜，与喜之过分，不当怒而怒，与怒之过分，不当哀乐而哀乐，与哀乐之过其节者，皆是暴其气。暴其气者，乃大段粗也。”〔卓〕
    或问：“人之气有清明时，有昏塞时，如何？”曰：“人当持其志。能持其志，则气当自清矣。然孟子既说‘持其志’，又说‘无暴其气’，圣贤之言不偏於一类，如此。盖恐人专於志，而略於气故也。正如说‘必有事焉’，又说‘勿正心’；说‘勿忘’，又说‘勿助长’，皆此意也。”问：“伊川论持其志曰：‘只这个也是私，然学者不恁地不得。’”先生曰：“此亦似涉於人为。然程子之意，恐人走作，故又救之，曰：‘学者不恁地不得。’”因举程子云：“学者为习所夺，气所胜，只可责志。”又问：“既得後，须放开。不然，却只是守。”曰：“如‘从心所欲，不逾矩’，是也。然此理既熟，自是放出，但未能得如此耳。”〔人杰〕
    或疑气何以能动志。曰：“志动气，是源头浊者，故下流亦浊也。气动志者，却是下流壅而不泄，反浊了上面也。”〔盖卿〕
    气若并在一处，自然引动著志，古人所以动息有养也。〔升卿〕
    “遗书曰：‘志一动，则动气；气一动，则动志。’外书曰：‘志专一，则动气；气专一，则动志。’二者孰是？”曰：“此必一日之语，学者同听之，而所记各有浅深，类多如此。‘志一动则动气，气一动则动志’，此言未说‘动气动志’，而先言‘志动气动’，又添入一‘动’字，不若後说所记得其本旨。盖曰志专一，则固可以动气；而气专一，亦可以动其志也。”〔谟〕
    “蹶者、趋者是气也，而反动其心。”今人奔走而来，偶吃一跌，其气必逆而心不定，是气之能动其心。如人於忙急之中，理会甚事，亦是气未定也。〔卓〕
    问：“蹶趋反动其心。若是志养得坚定，莫须蹶趋亦不能动得否？”曰：“蹶趋自是动其心。人之奔走，如何心不动得？”曰：“蹶趋多遇於猝然不可支吾之际，所以易动得心。”曰：“便是。”〔淳〕
    知言，知理也。〔节〕
    知言，然後能养气。〔闳祖〕
    孟子说养气，先说知言。先知得许多说话，是非邪正人杰录作“得失”。都无疑後，方能养此气也。〔┿〕人杰同。
    孟子论浩然之气一段，紧要全在“知言”上。所以大学许多工夫，全在格物、致知。〔亻选
    知言养气，虽是两事，其实相关，正如致知、格物、正心、诚意之类。若知言，便见得是非邪正。义理昭然，则浩然之气自生。〔人杰〕去伪同。
    问：“养气要做工夫，知言似无工夫得做？”曰：“岂不做工夫！知言便是穷理。不先穷理见得是非，如何养得气。须是道理一一审处得是，其气方充大。”〔德明〕
    知言，则有以明夫道义，而於天下之事无所疑；养气，则有以配夫道义，而於天下之事无所惧。〔焘〕
    “敢问夫子恶乎长？”曰：“我知言，我善养吾浩然之气。”公孙丑既知告子之失，而未知孟子之所以得，敢问焉，而孟子告之。“我知言”者，能识群言之是非也。浩然，盛大流行之貌，盖天地之气，而吾之所得以充其体者也。孟子能知人言之是非，告子乃自以其言为外，而不复考其得失；孟子善养其气，而告子乃以为末而不求，其得失可见矣。〔端蒙〕
    胡文定说：“知言，知至也；养气，诚意也。”亦自说得好。〔木之〕
    胡氏云：“格物，则能知言；诚意，则能养气。”〔闳祖〕
    问：“知言在养气之先，如何？”曰：“知是知得此理。告子便不理会，故以义为外。如云‘不得於言，勿求於心’，虽言亦谓是在外事，更不管著，只强制其心。”问：“向看此段，以告子‘不得於言’，是偶然失言，非谓他人言也。”曰：“某向来亦如此说，然与知言之义不同。此是告子闻他人之言，不得其义理，又如读古人之书，有不得其言之义，皆以为无害事，但心不动足矣。不知言，便不知义，所以外义也。如讠皮、淫、邪、遁，亦只是他人言，故曰‘生於其心’；‘其’字，便是谓他人也。”又言：“圣门以言语次於德行，言语亦大难。若非烛理洞彻，胸次坦然，即酬酢应对，蹉失多矣！”因论奏事而言。问：“此须要记问熟，方临时一一举得出？”曰：“亦未说记问。如沙中之事，张良只云：‘陛下不知乎？此乃谋反耳！’何尝别有援引？至借箸发八难，方是援引古今。”问：“伊川龟山皆言张良有儒者气象，先生却以良为任数。”曰：“全是术数。”问：“养虎自遗患等事，窃谓机不可失。”曰：“此时便了却项羽，却较容易。然项羽已是无能为，终必就擒也。”〔德明〕今按：“闻他人言”之说，与集注异。
    有问“知言”。先生曰：“言之所发，便是道理。人只将做言看，做外面看。且如而今对人说话，人说许多，自家对他，便是自家己事，如何说是外面事！”坐中有聂尉，亦建昌人，与谦言：“先生向日说：‘傅子J是天理战罢，人欲宅眷。’又云：‘傅子J是担著官纲担子，到处胡撞人，胡把竞人。’”〔谦〕
    气，一气。浩然之气，义理之所发也。〔闳祖〕
    浩然之气，是养得如此。〔方子〕
    浩然之气，清明不足以言之。才说浩然，便有个广大刚果意思，如长江大河，浩浩而来也。富贵、贫贱、威武不能移屈之类，皆低，不可以语此。公孙丑本意，只是设问孟子能担当得此样大事否，故孟子所答，只说许多刚勇，故说出浩然之气。只就问答本文看之，便见得仔细。〔谟〕
    气，只是一个气，但从义理中出来者，即浩然之气；从血肉身中出来者，为血气之气耳。〔闳祖〕
    问：“浩然之气，是禀得底否？”曰：“只是这个气。若不曾养得，刚底便粗暴，弱底便衰怯。”又曰：“气魄大底，虽金石也透过了！”〔夔孙〕
    或问：“孟子说浩然之气，却不分禀赋清浊说。”曰：“文字须逐项看。此章孟子之意，不是说气禀，只因说不动心，滚说到这处，似今人说气魄相似。有这气魄便做得这事，无气魄便做不得。”
    文振说浩然之气。曰：“不须多言，这只是个有气魄、无气魄而已。人若有气魄，方做得事成，於世间祸福得丧利害方敌得去，不被他恐动。若无气魄，便做人衰飒慑怯，於世间祸福利害易得恐动。只是如此。他本只是答公孙丑‘不动心’，缠来缠去，说出许多‘养气’、‘知言’、‘集义’，其实只是个‘不动心’。人若能不动心，何事不可为？然其所谓‘不动心’，不在他求，只在自家知言集义，则此气自然发生於中。不是只行一两事合义，便谓可以掩袭於外而得之也。孔子曰：‘不得中行而与之，必也狂狷乎！’看来这道理，须是刚硬，立得脚住，方能有所成。只观孔子晚年方得个曾子，曾子得子思，子思得孟子，此诸圣贤都是如此刚果决烈，方能传得这个道理。若慈善柔弱底，终不济事。如曾子之为人，语孟中诸语可见。子思亦是如此。如云：‘В使者出诸大门之外。’又云：‘以德，则子事我者也，奚可以与我友！’孟子亦是如此，所以皆做得成。学圣人之道者，须是有胆志。其决烈勇猛，於世间祸福利害得丧不足以动其心，方能立得脚住。若不如此，都靠不得。况当世衰道微之时，尤用硬著脊梁，无所屈挠方得。然其工夫只在自反常直，仰不愧天，俯不怍人，则自然如此，不在他求也。”又曰：“如今人多将颜子做个柔善底人看。殊不知颜子乃是大勇，反是他刚果得来细密，不发露。如个有大气力底人，都不使出，只是无人抵得他。孟子则攘臂扼腕，尽发於外。论其气象，则孟子粗似颜子，颜子较小如孔子。孔子则浑然无迹，颜子微有迹，孟子，其迹尽见。然学者则须自粗以入细，须见刚硬有所卓立，然後渐渐加工，如颜子、圣人也。”〔亻选
    问：“浩然之气，即是人所受於天地之正气否？”曰：“然。”又问：“与血气如何？”曰：“只是一气。义理附于其中，则为浩然之气。若不由义而发，则只是血气。然人所禀气亦自不同：有禀得盛者，则为人强壮，随分亦有立作，使之做事，亦随分做得出。若禀得弱者，则委靡巽懦，都不解有所立作。唯是养成浩然之气，则却与天地为一，更无限量！”〔广〕
    或问：“浩然之气，是天地正气，不是粗厉底气。”曰：“孟子正意，只说人生在这里，便有这气，能集义以养之，便可以充塞宇宙，不是论其粗与细、正与不正。如所谓‘恻隐之心，人皆有之’，只是理如此。若论盗跖，便几於无此心矣。不成孟子又说个‘有恻隐之心，无恻隐之心’。”
    问“浩然之气”。曰：“这个，孟子本说得来粗。只看他一章本意，是说个不动心。所谓‘浩然之气’，只似个粗豪之气。他做工夫处虽细腻，然其成也却只似个粗豪之气，但非世俗所谓粗豪者耳。”〔亻选
    “浩然之气”一章说得稍粗。大意只是要“仰不愧於天，俯不怍於人”，气便浩然。如“彼以其富，我以吾仁；彼以其爵，我以吾义，吾何慊乎哉”！如“在彼者皆我所不为也，在我者皆古之制也，吾何畏彼哉”！自家有道理，对著他没道理，何畏之有！〔闳祖〕
    “孟子‘养气’一章，大纲是说个‘仰不愧於天，俯不怍於人’。上面从北宫黝孟施舍说将来，只是个不怕。但二子不怕得粗，孟子不怕得细。”或问：“‘合而有助’，‘助’字之训如何？”曰：“道义是虚底物，本自孤单；得这气帖起来，便自张主皆去声。无所不达。如今人非不为善，亦有合於道义者。若无此气，便只是一个衰底人。李先生曰：‘“配”，是衬帖起来。’又曰：‘若说道“衬贴”，却是两物。气与道义，只是一滚发出来，思之。’‘一滚发出来’，说得道理好。‘衬帖’字，说‘配’字极亲切。”〔从周〕（盖卿录云：“先生因举延平之言曰：‘“配”是衬帖起来。若道个“衬帖”，却是两物。道义与气，只是一滚发出来，思之。’‘“一滚发出来”，说得道理好。“衬帖”字，却说得“配”字亲切。孟子分明说“配义与道”，只是衬帖。不是两物相衬贴，只是一滚发出来。但道理得此浩然之气衬贴起，方有力量，事可担当。若无是，则馁矣。’又曰：‘义与道，若无浩然之气衬帖起，纵有一二合於道义，未免孤单。’”後盖卿录、震录记黎季成所问两条，疑同闻，而有详略。）
    “浩然之气”一章，孔子两句尽之，曰：“内省不疚，夫何惧忧何！”〔亻选
    问：“他书不说养气，只孟子言之，何故？”曰：“这源流便在那‘心广体胖’，‘内省不疚，夫何忧何惧’处来。大抵只是这一个气，又不是别将个甚底去养他。但集义便是养气，知言便是知得这义。人能仰不愧，俯不怍时，看这气自是浩然塞乎天地之间！”〔А
    问：“‘养气’一章，皆自大学‘诚意’一章来。”曰：“不必说自那里来，只是此一个道理，说来说去，自相凑著。”〔道夫〕
    问：“向看‘诚意’章或问云：‘孟子所论浩然之气，其原盖出於此。’道夫因诵其所谓浩然之说。先生谓：‘也是恁地，只是不要忙。’不知此语是为始学者言养气之理如此？”曰：“不是恁地。这工夫是忙不得，他所以有‘勿忘、勿助长’之论。”〔道夫〕
    问：“浩然之气如何看？”曰：“仁义礼智充溢於中，比患面盎背，心广体胖，便自有一般浩然气象。”曰：“此说甚细腻，然非孟子本意。此段须从头看来，方见得孟子本意。孟子当初如何便当大任而不动心？如何便‘过孟贲远矣’？如何便‘自反而缩，千万人吾往矣’？只此勇为不惧，便是有浩然之气。此说似粗而实精。以程子说细考之，当初不是说不及此，只门人记录紧要处脱一两字，便和全意失了。浩然之气，只是这血气之‘气’，不可分作两气。人之言语动作所以充满於一身之中者，即是此气。只集义积累到充盛处，仰不傀，俯不怍，这气便能浩然。”问：“‘配义’之‘配’，何谓‘合而有助’之意？”曰：“此语已精。如有正将，又立个副将以配他，乃所以助他。天下莫强於理义。当然是义，总名是道。以道义为主，有此浩然之气去助他，方勇敢果决以进。如这一事合当恁地做，是义也。自家勇敢果决去做，便是有这浩然之气去助他。有人分明知得合当恁地做，又恧缩不敢去做，便是馁了，无此浩然之气。如君有过，臣谏之，是义也。有到冒死而不顾者，便是浩然之气去助此义。如合说此话，却恧缩不对，便是气馁，便是然之气。只是一气馁了，便成然之气；不调和，便成忿厉之气。所以古人车则有和鸾，行则有佩玉，贵於养其气。”问：“‘气一则动志’，这‘气’字是厉气否？”曰：“亦不必把作厉气。但动志，则已是不好底气了。‘志动气者什九，气动志者什一’，须是以志为主，无暴其气。孟子当初乃剩说此一句，所以公孙丑复辩。”问：“集义到成此浩然之气，则气与义为一矣。及配助义道，则又恐成二物否？”曰：“气与义自是二物。只集义到充盛处，则能强壮，此气便自浩然，所以又反来助这道义。无是气，便馁而不充了。”问：“配者，助也。是气助道义而行。又曰‘集义所生’，是气又因义集而後生。莫是气与道义两相为用否？”曰：“是两相助底意。初下工夫时，便自集义，然後生那浩然之气。及气已养成，又却助道义而行。”〔淳〕
    厚之问：“浩然之气，迫於患难方失。”曰：“是气先歉，故临事不能支吾。浩然之气与清明之气自不同。浩然，犹江海浩浩。”〔可学〕
    浩然之气乃是於刚果处见。以前诸儒於此却不甚说，只上蔡云：“浩然，是无亏欠处。”因举屏山喜孙宝一段。〔可学〕
    问：“上蔡尝曰：‘浩然之气，须於心得其正时识取。’又曰：‘浩然，是无亏欠时。’窃谓夜气清明，以至平旦，此气无亏欠而得其正，即加‘勿忘、勿助长’之功以存养之，如何？”曰：“夜气者，乃清明自然之气。孟子示人要切处，固当存养。若浩然之气，却当从‘吾尝闻大勇於夫子’之语看之，至‘配义与道，无是馁也。’於此得其正而无亏欠，则其气浩然，天下大事何所做不得！”又问：“浩然之气，原本在於至大至刚。若用工处，只在‘必有事焉，而勿正，心勿忘，勿助长’否？”曰：“‘勿忘、勿助长’，亦只是涵泳底意思。用工全在集义。”〔佐〕
    信州刊李复跛集有一段说：“浩然之气，只是要仰不愧，俯不怍，便自然无怯惧。”其言虽粗，却尽此章之意。前辈说得太高，如龟山为某人作养浩堂记，都说从别处去。〔闳祖〕
    孟子“养气”一段，某说得字字甚仔细，请子细看。
    浩然之气，须是识得分明，自会养得成。若不见得直是是，直是非，欲说不说，只恁地含含胡胡，依违鹘突，要说又怕不是，这如何得会浩然！人自从生时受天地许多气，自恁地周足。只缘少间见得没分晓，渐渐衰飒了。又不然，便是“行有不慊於心”，气便馁了。若见得道理明白，遇事打并净洁，又仰不愧，俯不怍，这气自浩然。如猪胞相似，有许多气在里面，便恁地饱满周遍；若无许多气，便厌了，只有许多筋膜。这气只论个浩然与馁，又不然，只是骄吝。有些善，只是我自会，更不肯向人说。恁地包含，这也只会馁。天地吾身之气非二。〔贺孙〕
    两个“其为气也”，前个是说气之体段如此，後个是说这气可将如此用。〔亻选
    问：“伊川以‘至大至刚以直’为绝句，如何？”曰：“此是赵岐说，伊川从之。以某观之，只将‘至大至刚’为绝句，亦自意义分明。”冈唬骸叭绱巳床环蚜Α！痹唬骸拔纯扇绱怂担更宜将伊川之说思之。”〔浮
    问：“程子以‘直’字为句，先生以‘以直’字属下句。”曰：“文势当如此说。若以‘直’字为句，当言‘至大至刚至直’。又此章前後相应，皆是此意。先言‘自反而缩’，後言‘配义与道’。所谓‘以直养而无害’，乃‘自反而缩’之意。大抵某之解经，只是顺圣贤语意，看其血脉通贯处为之解释，不敢自以己意说道理也。”〔人杰〕
    “古注及程氏皆将‘至大至刚以直’做一句。据某所见，欲将‘至大至刚’为一句，‘以直养而无害’为一句。今人说养气，皆谓在‘必有事焉，而勿正，心勿忘，勿助长’四句上。要紧未必在此。药头只在那‘以直养而无害’及‘集义’上。这四句却是个炮炙锻炼之法。直，只是无私曲，集义，只是事事皆直，‘仰不愧於天，俯不怍於人’，便是浩然之气。而今只将自家心体验到那无私曲处，自然有此气象。”文蔚云：“所以上蔡说：‘於心得其正时识取。’”曰：“是。”文蔚问：“塞天地莫只是一个无亏欠否？”曰：“他本自无亏欠，只为人有私曲，便欠却他底。且如‘万物皆备於我，反身而诚，乐莫大焉’，亦只是个无亏欠。君仁臣忠，父慈子孝，自家欠却他底，便不快活。‘反身而诚，乐莫大焉’，无欠阙也。以此见浩然之气只是一个‘仰不愧於天，俯不怍於人’。”王德修云：“伊川却将‘至大至刚以直’，与坤卦‘直方大’同说。”曰：“便是不必如此。且只将孟子自看，便见孟子说得甚粗，易却说得细。”〔文蔚〕
    伯丰问“至大至刚以直”字自绝句。曰：“古注如此，程氏从之。然自上下文推之，故知‘以直’字属下句，不是言气体，正是说用工处。若只作‘养而无害’，却似{禾儿}笔写字，其话没头。观此语脉自前章‘缩、不缩’来。下章又云‘是集义所生’，义亦是直意。若‘行有不慊於心，则馁矣’，故知是道用功夫处。‘必有事焉，而勿正心’，‘心’字连上句，亦得。但避大学‘正心’，故将‘心’字连下句。然初不相干，各自取义。古注‘正’字作‘望’字解。如将‘心勿忘’属上文，‘勿助长’属下文，亦不须如此。只是浩然之气养之未至，而望有之，便是正。如其正时，只是望之而已。至於助长，则是强探力取，气未能养，遽欲加人力之私，是为揠苗而已。”〔┿〕饶录云：“至于期望不得浩然时，却未能养。遽欲强加力作弄，要教浩然，便是助长也。”
    黎季成问：“伊川於‘以直’处点句，先生却於‘刚’字下点句。”曰：“若於‘直’字断句，则‘养’字全无骨肋。只是‘自反而缩’，是‘以直养而无害’也。”又问“配义与道”。曰：“道义在人。须是将浩然之气衬贴起，则道义自然张主，所谓‘配合而助之’者，乃是贴起来也。”先生作而言曰：“此语若与孟子不合者，天厌之！天厌之！”〔盖卿〕
    黎季成问：“‘至大，至刚，以直’，三者乃气之本体，阙一不可。三者之中，‘直’字尤切，今集注却似以直来养此气。”曰：“不用直，却著甚底来养？”黎云：“集义工夫是养。”曰：“义便是直。此‘直’字，从曾子‘闻大勇於夫子，自反而缩’处说起。後来又说‘集义’，与此‘以直养而无害’，皆一章紧切处。所谓浩然之气，粗说是‘仰不愧於天，俯不怍於人’，无所疑畏。故上面从北官黝孟施舍说来，只是说个不怕。但二子不怕得粗，曾子不怕得细腻。”黎又问：“‘配义与道’，集注云‘配者，合而有助’之意。窃疑‘配’字，罕有以助为释者。”曰：“公如何说？正好商量。”曰：“浩然之气，集义而成者，其用则无非义，其体则道也。”曰：“却如何是合？”曰：“浩然之气，与道义无间异。”曰：“如此则是无分别，此一段都缓慢了。公归去仰卧思量，心必不安。”黎又云：“先生之意甚明切。某所疑，‘配’字非助。”曰：“此谓道义得浩然之气助之，方有张主。如以一碗水扌桃煌胨，则刚果勇决，无所疑惮，有以任重做得去。若个人做得一件半件事合道义，而无浩然之气来配助，则易颓堕了，未必不为威武所屈，贫贱所移，做大丈夫不得。”又云：“‘助’字，释‘配’字乃得之。”李先生云：“助，是陪贴底字。”先生又曰：“某解此段，若有一字不是孟子意，天厌之！”又曰：“无此气之扶持之，仁或见困於不仁，义或见陵於不义。”〔震〕
    “遗书以李端伯所录最精，故冠之篇首。然端伯载明道所言，以‘至大至刚’为句，以‘直养’二字属下句。及杨遵道录伊川之言，则曰：‘先生无此说，断然以“至大至刚以直”为一句。’二说正相抵牾。”曰：“‘至大至刚以直’，赵台卿如此解。‘直养’之说，伊川嫌其以一物养一物，故从赵注。旧尝用之，後来反覆推究，却是‘至大至刚’作一句，‘以直养而无害’作一句，为得孟子之意。盖圣贤立言，首尾必相应。如云‘自反而缩’，便有直养意思。集义之说亦然。端伯所记明道语未必不亲切，但恐伊川又自主张得别，故有此议论。今欲只从明道之说也。”〔谟〕
    问：“明道以‘以直养而无害’为句，伊川云：‘先兄无此说。’何也？”曰：“看那一段意思，明道说得似乎有理。孟子所谓‘以直’者，但欲其无私意耳。以前头说‘自反而缩，自反而不缩’处，都是以直养底意思。气之体段，本自刚大，自是能塞天地，被人私意妄作，一向蔽了他一个大底体段。故孟子要人自反而直，不得妄有作为，以害其本体。如明道所说，真个见得孟子本意。”又云：“伊川为人执，便道是‘先兄无此言’也。”
    问：“伊川作‘以直’点如何？”曰：“气之体段，若自刚大外更著一二字形容也得，然工夫却不在上面。须要自家自反而直，然後能养而无害也。”又问：“讠皮、淫、邪、遁”。曰：“讠皮，只是偏。讠皮，如人足跛相似，断行不得。且杨墨说‘为我’‘兼爱’，岂有人在天地间孑然自立，都不涉著外人得！又岂有视人如亲，一例兼爱得！此二者皆偏而不正，断行不得，便是蔽於此了。至淫辞，则是说得愈泛滥，陷溺於中，只知有此而不知有他也。邪辞，则是陷溺愈深，便一向离了正道。遁辞，则是说得穷後，其理既屈，自知去不得，便别换一个话头。如夷之说‘施由亲始’之类，这一句本非他本意，只临时撰出来也。”先生又云：“‘生於其心，害於其政’者，是才有此心，便大纲已坏了。至‘发於其政，害於其事’，则是小底节目都以次第而坏矣。”因云：“孟子是甚么底资质！甚么底力量！却纤悉委曲，都去理会，直是要这道理无些子亏欠。以此知学问岂是执一个小小底见识便了得！直是要无不周匝，方是道理。要须整顿精神，硬著脊骨与他做将去，始得。”〔时举〕植同。
    王德修说：“浩然之气，大、刚、直，是气之体段；实养处是‘必有事焉’以下。”曰：“孟子浩然之气，要处只在集义。集义是浩然之气生处。大、刚与直，伊川须要说是三个，何也？”大雅云：“欲配‘直、方、大’三德。”曰：“坤‘直方’，自是要‘敬以直内，义以方外’；‘大’，自是‘敬义立而德不孤’。孔子说或三或五，岂有定例。据某看得，孟子只说浩然之气‘至大至刚’，养此刚大，须是直。‘行有不慊於心’，是不直也，便非所以集义，浩然从何而生？曾子说‘自反而缩，自反而不缩’，亦此类也。如‘必有事焉’，是事此集义也。‘而勿正’，是勿必此浩然之生也。正，待也，有期必之意。公羊曰：‘师出不正反，战不正胜。’古语有然。‘心勿忘’，是勿忘此义也。‘勿助长’，是勿助此气也。四句是笼头说。若论浩然之气，只是刚大，养之须是直。盖‘以直’只是无私曲之心，仰不愧，俯不怍。如此养，则成刚大之实，而充塞天地之间不难也。所以必要集义，方能直也。龟山谓‘嫌以一物养一物’，及他说，又自作‘直养’。某所以不敢从伊川之说。”〔大雅〕
    气虽有清浊厚薄之不齐，然论其本，则未尝异也。所谓“至大至刚”者，气之本体如此。但人不能养之，而反害之，故其大者小，刚者弱耳。〔闳祖〕
    “以直养而无害”，谓“自反而缩”，俯仰不愧，故能养此气也，与大学“自慊”之意不同。自慊者，“如好好色，如恶恶臭”，皆要自己慊足，非为人也。〔谟〕
    “以直养”是“自反而缩”，“集义”是“直养”。然此工夫须积渐集义，自能生此浩然之气；不是行一二件合义底事，能博取迫恢气也。集义是岁月之功，袭取是一朝一夕之事。从而掩取，终非己有也。〔德明〕
    “养而无害”。要养，又要无害。助长是害处。又曰：“‘必有事焉’，只是‘集义’。”〔炎〕
    “‘至大至刚’气之本体，‘以直养而无害’是用功处，‘塞乎天地’乃其效也。”问：“塞乎天地，气之体段本如此。充养到浩然处，然後全得个体段，故曰：‘塞乎天地。’如但能之，恐有误字。所谓‘推之天地之间，无往而不利’，恐不然。”曰：“至塞乎天地，便无往不可。”〔德明〕
    问：“浩然之气如何塞乎天地？”曰：“塞乎天地之间，是天地之正气。人之血气有限，能养之，则与天地正气亦同。”又问：“塞，莫是充塞否？”曰：“是遍满之意也。”〔去伪〕
    问“塞乎天地之间”。曰：“天地之气无所不到，无处不透，是他气刚，虽金石也透过。人便是禀得这个气无欠阙，所以程子曰：‘天人一也，更不分别。浩然之气，乃吾气也，养而无害，则塞乎天地。一为私意所蔽，则慊然而馁，却甚小也。’”又曰：“浩然之气，只是气大敢做。而今一样人，畏避退缩，事事不敢做，只是气小。有一样人未必识道理，然事事敢做，是他气大。如项羽‘力拔山兮气盖世’，便是这样气。人须是有盖世之气方得。”文蔚录云：“塞天地，只是气魄大，如所谓‘气盖世’。”又曰：“如古人临之以死生祸福而不变，敢去骂贼，敢去徇国，是他养得这气大了，不怕他。又也是他识道理，故能如此。”
    问：“‘塞乎天地之间’，是元气体段合下如此。或又言：‘只是不疑其行，无往不利。’何也？”曰：“只为有此体段，所以无往不利。不然，须有碍处。”问：“程子：‘有物始言养，无物养个甚？’此只要识得浩气体段否？”曰：“只是说个大意如此。”问：“先生解西铭‘天地之塞’作‘窒塞’之‘塞’，如何？”曰：“後来改了，只作‘充塞’。横渠不妄下字，各有来处。其曰‘天地之塞’，是用孟子‘塞乎天地’；其曰‘天地之帅’，是用‘志，气之帅也’。”〔德明〕
    气，只是这个气。才存此心在，此气便塞乎天地之间。〔泳〕
    问：“人能仰不愧，俯不怍，便有充塞天地底气象否？”曰：“然。才有不慊於心，便是馁了。”〔广〕
    上章既说浩然如此，又言“其为气也，配义与道”，谓养成浩然之气以配道义，方衬贴得起。不然，虽有道义，其气慑怯，安能有为！“无是，馁也”，谓无浩气，即如饥人之不饮食而馁者也。〔德明〕
    气配道义，有此气，道义便做得有力。〔淳〕
    郑问：“‘配义与道’，‘配’是合否？”曰：“‘配’亦是合底意。须思是养得这气，做得出，方合得道义。盖人之气当於平时存养有素，故遇事之际，以气助其道义而行之。配，合也，助也。若於气上存养有所不足，遇事之际，便有十分道理，亦畏怯而不敢为。”郑云：“莫是‘见义而不为，无勇也’底意思否？”曰：“亦是这个道理。”又曰：“所谓‘气’者，非干他事。只是自家平时仰不愧，俯不怍，存养於中，其气已充足饱满，以之遇事，自然敢为而无畏怯。若平时存养少有不足，则遇事之际，自是索然而无馀矣。”〔卓〕贺孙同。
    或问“浩然之气，配义与道”。曰：“如今说得大错，不肯从近处说。且如‘配’字，是将一物合一物。义与道得此浩然之气来贴助配合，自然充实张主。若无此气，便是馁了。‘至大至刚’，读断。‘以直养而无害’，以直，方能养得，便是前面说‘自反而缩’道理。‘是集义所生’，是气是积集许多义理而生，非是将义去外面袭取掩扑此气来。粗说，只是中有主，见得道理分明，直前不畏尔。孟施舍北宫黝便粗糙，曾子便细腻尔。”〔谦〕
    “配义与道”，配从而合之也。气须是随那道义。如云地配天，地须在天後，随而合之。妇配夫亦然。毕竟道义是本，道义是形而上者，气是形而下者。若道义别而言，则道是体，义是用。体是举他体统而言，义是就此一事所处而言。如父当慈，子当孝，君当仁，臣当敬，此义也。所以慈孝，所以仁敬，则道也。故孟子後面只说“集义”。〔端蒙〕
    问“配义与道”。曰：“道义是公共无形影底物事，气是自家身上底物。道义无情，若自家无这气，则道义自道义，气自气，如何能助得他。”又曰：“只有气魄，便做得出。”问：“气是合下有否？”曰：“是合下有。若不善养，则无理会，无主宰，或消灭不可知。或使从他处去，亦不可知。”〔夔孙〕
    “养气”章，道义与气，不可偏废。虽有此道义，苟气不足以充其体，则歉然自馁，道气亦不可行矣。如人能勇於有为，莫非此气。苟非道义，则亦强猛悍戾而已。道义而非此气以行之，又如人要举事，而终於委靡不振者，皆气之馁也。“必有事焉而勿正”，赵氏以希望之意解“正”字，看来正是如此，但说得不甚分明。今以为期待之意，则文理不重衤复。盖必有事於此，然後心不忘於此。正之不已，然後有助长之患。言意先後，各有重轻。“孟施舍似曾子，北宫黝似子夏”。数子所为，本不相侔；只论养勇，借彼喻此，明其所养之不同尔。正如公孙丑谓“夫子过孟贲远矣”！孟贲岂孟子之流！只是言其勇尔。〔谟〕
    方集义以生此气，则须要勉强。及到气去配义与道，则道义之行愈觉刚果，更无凝滞，尚何恐惧之有！〔谟〕
    问“配义与道”。曰：“此为理会得道理底，也须养得气，才助得它。”〔夔孙〕
    “配义与道”，只是说气会来助道义。若轻易开口，胡使性气，却只助得客气。人才养得纯粹，便助从道义好处去。〔赐〕
    “配义与道”。道是体。一事有一理，是体；到随事区处，便是义。〔士毅〕
    问：“气之所配者广矣，何故只说义与道？”曰：“道是体，义是用。程子曰：‘在物为理，处物为义。’道则是物我公共自然之理；义则吾心之能断制者，所用以处此理者也。”〔广〕
    “配义与道”，如云“人能弘道”。〔可学〕
    气、义互相资。〔可学〕
    问：“浩然之气，人人有之，但不养则不浩然尔。”曰：“是。”又问：“‘配’字，从前只训‘合’，先生以‘助’意释之，有据否？”曰：“非谓配便是助，但养得那气充，便不馁。气充，方合得那道义，所以说有助之意。”〔义刚〕
    “‘配义与道’，集注云‘配者，合而有助’之谓。”炎谓：“此一句，从来说不分晓。先生作‘合而有助’，便觉得宾主分晓，工夫亦自有径捷。”曰：“语意是如此。气只是助得道义。”〔炎〕
    问“合而有助”之意。曰：“若无气以配之，则道义无助。”〔浮
    问“合而有助”之意。曰：“气自气，道义自道义。若无此气，则道义亦不可见。世之理直而不能自明者，正为无其气耳。譬如利刀不可斩割，须有力者乃能用之。若自无力，利刀何为？”〔力行〕
    “其为气也，配义与道，无是，馁也。”有一样人，非不知道理，但为气怯，更帖衬义理不起。〔闳祖〕
    “其为气也，配义与道，无是，馁也。”配，合也。义者，人心节制之用；道者，人事当然之理。馁，不饱也。气由道义而有，而道义复乘气以行，无异体也。得其所养，则气与道义初不相离，而道义之行，得以沛然无所疑惮者。若其无此，则如食之不饱，虽欲勉於道义，而亦无以行矣。气者，道义之成质，故必集义乃能生之。集义，犹言“积善”。〔端蒙〕
    “配义与道，无是，馁也。”将这气去助道义，方能行得去。若平时不得养，此气衰飒了，合当做底事，也畏缩不敢去做。如朝廷欲去这一小人，我道理直了，有甚怕他不敢动著。知他是小人不敢去他，只是有这气自衰了。其气如此，便是合下无工夫。所谓“是集义所生者”，须是平时有集义工夫，始得。到行这道义时，气自去助他。集义是平时积累工夫，“配义与道”，是卒然临事，气配道义行将去。此两项，各自有顿放处。但将粗处去看，便分晓。春秋时欲攻这敌国，须先遣问罪之词。我这里直了，将这个去摧他势，他虽有些小势力，亦且消沮去了。汉高祖为义帝发丧，用董公言：“明其为贼，敌乃可服。”我这个直了，行去自不怕得它。〔取
    或问：“‘配义与道’，盖人之能养是气，本无形声可验。惟於事物当然之理上有所裁制，方始得见其行之勇，断之决。缘这道义与那气冢合出来，所以‘无是，馁也’。”曰：“更须仔细。是如此，其间但有一两字转换费力，便说意不出。”又问：“後面说‘集义所生’。这个养气底规模，如何下手？都由酬酢应接，举皆合义。人既如此俯仰无愧，所以其气自然盛大流行。”焘录云：“问养气。曰：‘酬酢应接，举皆合义，则俯仰并无愧怍。故其气自然盛大流行。’”曰：“这後方可说配义。集义与配义，是相向说。初间其气由集义而生，後来道义却须那气相助，是以无所疑惮。”〔胡泳〕
    李问：“‘无是，馁也’，是指义，是指气？”曰：“这是说气。”曰：“下面如何便说‘集义所生’？”曰：“上截说须养这气，下再起说所以生此气。每一件事做得合义，便会生这气；生得这气，便自会行这义。伊川云：‘既生得此气，语其体，则与道合；语其用，则莫不是义。譬之以金为器，及其器成，方命得此是金器。’‘生’字与‘取’字相对说，生是自里面生出，取是自外面取来。且如今人有气魄，合做事，便做得去。若无气魄，虽自见得合做事，却做不去。气只是身中底气，道义是众人公共底。天地浩然之气，到人得之，便自有不全了，所以须著将道理养到浩然处。”〔贺孙〕
    问：“前贤云：‘譬如以金为器，器成方得命为金器。’旧闻此说，遂谓‘无是，馁也’，‘是’字指道义而言。”先生曰：“不知当时如何作如此说。”〔力行〕
    孟子做义上工夫，多大小大！养气只是一个集义。
    孟子许多论气处，只在“集义所生”一句上。〔去伪〕
    或问“集义”。曰：“只是无一事不求个是而已矣。”〔恪〕
    或问“集义”。曰：“集义，只是件件事要合宜，自然积得多。”〔盖卿〕
    或问“集义”。曰：“事事都要合道理，才有些子不合道理，心下便不足。才事事合道理，便仰不愧，俯不怍。”因云：“如此一章，初看道，如何得许多头绪，恁地多？後来看得无些子窒碍。”〔贺孙〕
    问“集义”。曰：“集，犹聚也。‘处物为义’，须是事事要合义。且如初一件合义了，第二、第三件都要合义，此谓之‘集义’。或问伊川：‘义莫是中理否？此理如何？’曰：‘如此说，却是义在外也。’盖有是有非，而我有以处之，故为义。”〔端蒙〕
    “集义”，谓如十事有一事不合义，则便有愧。须是集聚众义，然後是气乃生。“非义袭而取之”，非是於外求得是义，而抟出此气也。〔震〕
    “养浩然之气”，只在“集义所生”一句上。气，不是平常之气，集义以生之者。义者，宜也。凡日用所为所行，一合於宜，今日合宜，明日合宜，集得宜多，自觉胸中慊足，无不满之意。不然，则馁矣。“非义袭而取之”，非是外取其义以养气也。“配义与道”者，大抵以坤配乾，必以乾为主；以妻配夫，必以夫为主。配，作随底意思。以气配道义，必竟以道义为主，而气随之，是气常随著道义。〔谟〕
    或问“是集义所生者”一句。曰：“‘是集义’者，言是此心中分别这是义了，方做出来，使配合得道义而行之，非是自外而袭得来也。‘生’字便是对‘取’字而言。”〔卓〕
    或问：“人有生之初，理与气本俱有。後来欲动情流，既失其理，而遂丧其气。集义，则可以复其性而气自全。”曰：“人只怕人说气不是本来有底，须要说人生有此气。孟子只说‘其为气也，至大至刚，以直养而无害’，又说‘是集义所生者’，自不必添头上一截说。吕子约亦是如此数摺价说不了。某直敢说，人生时无浩然之气，只是有那气质昏浊颓塌之气。这浩然之气，方是养得恁地。孟子只谓此是‘集义所生’，未须别说。若只管谓气与道义，皆是我本来有底；少间要行一步，既怕失了道义，又怕失了气。恰似两只脚并著一只拢要东又牵了西，要西又牵了东，更行不得。”〔胡泳〕
    问：“此气是当初禀得天地底来，便自浩然，抑是後来集义方生？”曰：“本是浩然，被人自少时坏了，今当集义方能生。”曰：“有人不因集义，合下来便恁地刚勇，如何？”曰：“此只是粗气，便是北宫黝孟施舍之勇底，亦终有馁时。此章须从头节节看来看去，首尾贯通，见得活方是，不可只略猎涉说得去便是了。”〔淳〕
    问：“孟子养浩然之气，如所谓‘集义’，‘勿忘勿助’，‘持其志，无暴其气’，似乎皆是等级。”曰：“他攀羌义。合当做底便做将去，自然塞乎天地之间。今若谓我要养气，便是正，便是助长。大抵看圣贤文字，须要会得他这意。若陷在言语中，便做病来。”〔道夫〕
    “集义，故能生浩然之气”。问：“何以不言仁？”曰：“浩然之气无他，只是仰不愧，俯不怍，无一毫不快於心，自生浩然之气。只合说得义。义，便事事合宜。”〔德明〕
    问一之：“看浩然之气处如何？”曰：“见集义意思，是要得安稳。如讲究书中道理，便也要见得安稳。”曰：“此又是穷理，不是集义。集义是行底工夫，只是事事都要合义。穷理则在知言之前。穷理，是做知言工夫，能穷理，然後能知言。”〔淳〕
    问：“浩然之气，集义是用功夫处否？”曰：“须是先知言。知言，则义精而理明，所以能养浩然之气。知言正是格物、致知。苟不知言，则不能辨天下许多淫、邪、讠皮、遁。将以为仁，不知其非仁；将以为义，不知其非义，则将何以集义而生此浩然之气。气只是充乎体之气，元与天地相流通。只是仰不愧，俯不怍，自然无恐无惧，塞乎天地。今人心中才有歉愧，则此气自然消馁，作事更无勇锐。‘配义与道’者，配是相合而有助。譬如与人斗敌，又得一人在後相助，自然愈觉气胜。告子‘不得於言，勿求於心；不得於心，勿求於气’，只是一味勃然不顾义理。如此养气，则应事接物皆去不得。孟子是活底不动心，告子是死底不动心。如孟子自是沉潜积养，自反而缩，只是理会得道理是当。虽加齐卿相，是甚做不得？此章正要反覆子细看：公孙丑如何问？孟子如何答？孟子才说‘志至焉，气次焉，持其志，无暴其气’，公孙丑便以志为至，以气为第二等事，故又问何故又要无暴其气？孟子方告之以不特志能动气，而气亦能动志也。气能动志，须是寻常体察。如饮酒固能动志，然苟能持其志，则亦不能动矣。”侍坐者有於此便问：“直、方、大如何？”曰：“议论一事未分明，如何隔向别处去。下梢此处未明，彼又不晓，一切泛然无入头处。读书理会义理，须是勇猛径直理会将去。正如关羽擒颜良，只知有此人，更不知有别人，直取其头而归。若使既要砍此人，又要砍那人，非惟力不给，而其所得者不可得矣。又如行路，欲往一处所，却在道边闲处留滞，则所欲到处，何缘便达。看此一章，便须反覆读诵，逐句逐节互相发明。如此三二十过而曰不晓其义者，吾不信也。”〔谟〕
    “养气”一段，紧要只在“以直养而无害”，“是集义所生”，“自反而缩”等处。又曰：“‘非义袭而取之’，其语势如‘人之有是四端，犹其有四体’，却不是说有无四体底人。言此气须是集义方生得，不是一旦向义外面袭取得那气来，教恁地浩然。”〔植〕
    问：“浩然之气是‘集义所生，非义袭而取之也’，如何？”曰：“此是反覆说，正如所谓‘仁义礼智，非由外铄我也，我固有之也’。是积集众义所生，非是行一事偶然合义，便可掩袭於外而得之。浩然之气，我所固有者也。”〔广〕
    问：“‘集义’，是以义为内，‘义袭’，是以义为外否？”曰：“不必如此说。此两句是掉转说，如云：‘我固有之也，非由外铄我也。’盖义本於心，不自外至。积集此义而生此气，则此气实生於中。如北宫黝孟施舍之勇，亦自心生。”又问：“集注云：‘非由只行一事，偶合於义，便可以掩袭於外而得之。’”曰：“集义是集众义，故与只行一事相对说。袭，犹兵家掩袭之‘袭’，出其不意，如劫寨相似，非顺理而行，有积集工夫者也。”〔人杰〕
    “非义袭而取之”，谓积集於义，自然生得此气，非以浩然为一物，可以义袭取之也。〔德明〕
    “是集义所生者，非义袭而取之也”。须是积习持养，则气自然生，非谓一事合宜，便可掩取其气以归於己也。〔闳祖〕
    问“是集义所生者，非义袭而取之也”。曰：“今说‘集义’，如学者工夫，须是於平日所为之事，求其合於义者而行之。积集既久，浩然气自生。若说‘义袭’，则於一事之义勇而为之，以壮吾气耳。袭，如用兵掩袭之‘袭’，犹曰於一事一行之义，勇而为之，以袭取其气也。”〔人杰〕
    正淳问：“‘非义袭而取之’，如何？”曰：“所谓‘义袭而取之’者，袭，如用兵之袭，有袭夺之意，如掩人不备而攻袭之。谓如才得行一件事合义，便将来壮吾气，以为浩然之气可以攫蓝来，夫是之谓袭。若集义者，自非生知，须是一一见得合义而行。若是本初清明，自然行之无非是义，此舜‘由仁义行’者。其他须用学知。凡事有义，有不义，便於义行之。今日行一义，明日行一义，积累既久，行之事事合义，然後浩然之气自然而生。如金溪之学，向来包子只管说‘集义，袭义’。某尝谓之曰：‘如此说孟子，孟子初无‘袭义’。今言‘袭义’，却是包子矣！其徒如今只是将行得一事合义，便指准将来长得多少精神，乃是告子之意。但其徒禁锢著，不说出来。”〔┿〕
    “非义袭而取之”，见江西人只爱说“义袭”，不知如何袭？只是说非以义掩取是气。盖气自内而生，非由外而入。〔盖卿〕
    问：“无浩然之气，固是衬贴他义不起。然义有欠阙，即气亦馁，故曰：‘行有不慊於心，则馁矣。’窃谓气与义必相须。”曰：“无义则做浩然之气不成。须是集义，方成得浩然之气。”〔德明〕
    浩然，要事事合义。一事馁，便行不得。〔可学〕
    问：“明道说浩然之气，曰：‘一为私意所蔽，则然而馁，知其小矣。’据孟子後面说：‘行有不慊於心，则馁矣。’先生解曰：‘所行一有不合於义，而自反不直，则不足於心，而体自有所不充。’只是说所行不义，则然而馁。今说‘蔽’字，则是说知之意，不知何如？”曰：“蔽，是遮隔之意。气自流通不息，一为私意所遮隔，则便去不得。今且以粗言之：如项羽一个意气如此，才被汉王数其罪十，便觉沮去不得了。”〔广〕
    问：“集注云：‘告子外义，盖外之而不求，非欲求之於外也。’”曰：“告子直是将义屏除去，只就心上理会。”因说：“陆子静云：‘读书讲求义理，正是告子义外工夫。’某以为不然。如子静不读书，不求义理，只静坐澄心，却似告子外义。”〔德明〕集注非定本。
    养气二项：“敬以直内，必有事。义以方外。”集义。〔方〕
    孟子论养气，只全就已发处说；程子论养志，自当就未发处说，养志莫如“敬以直内”。各是一义，自不妨内外交养。不可说孟子救告子义外之失，而姑为此言也。
    “必有事焉”，是须把做事做。如主敬，也须是把做事去主；如求放心，也须是把做事去求；如穷理，也须是把做事去穷。〔亻选
    郑天禧问：“‘必有事焉而勿正’，当作绝句否？”曰：“元旧是恁地读。”〔卓〕
    “必有事焉，而勿正心”，此言“正心”，自与大学语脉不同。此“正”字是期待其效之意。“仁者先难而後获”。正心是先获意思，先获是先有求获之心。古人自有这般语。公羊传云：“师出不正反，战不正胜。”此“正”字，与孟子说“正心”之“正”一般。言师出不可必期其反，战不可必期其胜也。〔贺孙〕
    问“必有事焉而勿正”之义。曰：“正，犹等待之意。赵岐解云：‘不可望其福。’虽说意粗了，其文义却不错。此正如‘师出不正反，战不正胜’之‘正’。古人用字之意如此，言但当从事於此，而勿便等待其效之意。”或问：“此便是助长否？”曰：“‘正’，未是助长，待其效而不得，则渐渐助之长矣。譬之栽木，初栽即是望其长，望之之久而不如意，则揠苗矣！明道曰‘下言之渐重’，此言却是。”後因论“仁者先难而後获”，洽曰：“先解‘勿正’字，颇有後获之意。”曰：“颇有此意。”曰：“如此解，则於用工处亻尽有条理。”曰：“圣贤之言，条理精密，往往如此。但看得不切，错认了他文义，则并与其意而失之耳。”洽。
    “必有事焉，而勿正”，有事，有所事也；正，预期也。言人之养气，须是集义。苟有未充，不可预期其效，而必强为以助其长也。〔端蒙〕
    “必有事焉，而勿正”，这里是天命流行处。〔谟〕
    “‘勿正’所以为预期者，亦犹程子所谓‘思而曰善，然後为之，是正之之意’欤？”曰：“程子此言稍宽。今以正为预期者，却有引据，所谓‘战不正胜’，是也。”〔谟〕
    “必有事焉，而勿正，心勿忘，勿助长”，是养气中一节目，饶本作：“集义中小节目。”不要等待，不要催促。〔淳〕
    事、正、忘、助相因。无所事，必忘；正，必助长。〔闳祖〕
    “集义”，如药头；“必有事焉，而勿正，心勿忘，勿助长”，如制度。〔闳祖〕
    “必有事焉”，谓有所事，只是集义也。正则有所待，盖必之之意。“勿忘，勿助长”，但勿忘，则自然长。助长，则速之如揠苗者也。〔德明〕
    或问“必有事焉，而勿正”。曰：“正便是期必。集义多，则浩然之气自生。若著一个意在这里等待他生，便为害。今日集得多少义，又等他气生；明日集得多少义，又等他气生，这都是私意，只成得一个助长。恁地，则不惟气终不会生，这所集之义已不得为是了。”
    或问“必有事焉而勿正”。曰：“正是等待之意。如一边集义，一边在此等待那气生。今日等不见，明日又等不见，等来等去，便却去助长。”〔恪〕
    “勿正心”，勿期其浩然也。“勿忘”者。勿忘其下工夫也。“助长”者，无不畏之心，而强为不畏之形。〔节〕
    “勿忘，勿助长”，本连上文“集义”而言，故勿忘，谓勿忘集义也。一言一动之间，皆要合义，故勿忘。助长，谓不待其充，而强作之使充也。如今人未能无惧，却强作之，道我不惧；未能无惑，却强作之，道我不惑，是助长也。有事，有事於集义也。勿正，谓勿预等待他，听其自充也。〔升卿〕
    “必有事焉，而勿正，心勿忘，勿助长也”。下两句，非是覆解上两句，此自有浅深。勿正，是勿期必其如此；勿助长，是不到那地位了，不可硬要充去。如未能集义，不可硬要浩然。才助长，在我便有那欺伪之心，施於事，末梢必不胜任，譬如十钧之力而负千钧。故助长之害最大！〔端蒙〕
    “必有事焉”，谓集义。正，是期望；忘，是不把做事；助长，是作弄意思。世自有此等人。孟子之意，只是如此粗言之。要之，四者初无与养气事。只是立此界至，如东至某，西至某，其中间一段方是浩然处也。”〔必大〕
    问：“预期其效如何？”曰：“集义於此，自生浩然之气，不必期待他。如种木焉，自是生长，不必日日看觑他。若助长，直是拔起令长。如今说不怕鬼，本有惧心，强云不惧。又如言不畏三军者，出门闻金鼓之声，乃震怖而死。事见孟子注。须积习之功至，则自然长，不可助长也。”〔德明〕
    “养气”一章在不动心，不动心在勇，勇在气，气在集义。勿忘、勿助长，又是那集义底节度。若告子，则更不理会言之得失，事之是非，气之有平不平，只是硬制压那心使不动，恰如说打硬修行一般。〔端蒙〕
    问“必有事焉而勿正”章。曰：“‘必有事焉’，孟子正说工夫处。且从上面集义处看来，便见得‘必有事焉’者，言养气当必以集义为事；‘勿正’者，勿待也；‘勿忘’者，勿忘其以集义为事也；‘助长’者，是待之不得，而拔之使长也。言人能集义以养其浩然之气，故事物之来，自有以应之，不可萌一期待之心。少间待之不得，则必出於私意有所作为，而逆其天理矣，是助之长也。今人之於物，苟施种植之功，至於日至之时，则自然成熟。若方种而待其必长，不长则从而拔之，其逆天害物也甚矣。”又云：“集养是养气底丹头，必有事便是集义底火法。言必有事者，是义气之法度也。养得这气在此，便见得这个自重，那个自轻。如公孙丑言‘加齐卿相，得行道焉’，以为孟子动心於此。不知孟子所养在此，见於外者，皆由这里做出来。”又曰：“孔子与颜渊‘用之则行，舍之则藏，唯我与尔有是夫’。这‘有是夫’，言我有这个道理在，不是言有用舍、行藏也。”又云：“心有所主宰，则气之所向者无前，所谓‘气盖世’之类是也。有其心而无其气，则虽十分道理底事，亦有不敢为者，气不充也。”〔卓〕
    看助长说，曰：“孟子‘必有事焉’，‘勿忘’是论集义工夫，‘勿正’与‘勿助长’是论气之本体上添一件物事不得。若是集义，便过用些力亦不妨，却如何不著力得？苗固不可揠，若灌溉耘治，岂可不尽力。今谓克治则用严，养气则不可助长，如此，则二事相妨，如何用功！”〔┿〕
    “勿忘，勿助长”，自是孟子论养气到这里，不得不恁地说。如今学者先要把个“勿忘，勿助长”来安排在肚里了做工夫，却不得。
    明道云：“‘勿忘，勿助长’之间，正当处也。”此等语，更宜玩味。大凡观书从东头直筑著西头，南头筑著北头，七穿八透，皆是一理，方是贯通。古人所以贵一贯也。〔必大〕
    “‘必有事焉’，只消此一句，这事都了。下面‘而勿正，心勿忘，勿助长’，恰似剩语。却被这三句撑拄夹持得不活转，不自在。然活转自在人，却因此三句而生。只是才唤醒，这物事便在这里，点著便动。只此便是天命流行处，便是‘天命之谓性，率性之谓道’，便是仁义之心，便是‘惟皇上帝降衷于下民’。谢氏所谓‘活泼泼地’，只是这些子，更不待想像寻求，分明在这里，触著便应。通书中‘元亨诚之通，利贞诚之复’一章，便是这意思。见得这个物事了，动也如此，静也如此，自然虚静纯一；不待更去求虚静，不待体认，只唤著便在这里。”或曰：“吾儒所以与佛氏异者，吾儒则有条理，有准则，佛氏则无此尔。”曰：“吾儒见得个道理如此了，又要事事都如此。佛氏则说：‘便如此做，也不妨。’其失正在此。”〔亻选
    侯师圣说“必有事焉，而勿正心”，伊川举禅语为说曰：“事则不无，拟心则差。”当时於此言下有省，某甚疑此语引得不相似。“必有事”是须有事於此，“勿正心”是不须恁地等待。今说“拟心则差”，是如何？言须拟之而後言，行须拟之而後动，方可中节。不成不拟不议，只恁地去。此语似禅，某不敢编入精义。〔义刚〕可学录云：“拟心则差，是借语。”
    问：“‘必有事焉，而勿正，心勿忘，勿助长’。疑孟子只是养气节次。近世诸儒之语，把来作一段工夫，莫无妨否？”曰：“无妨。只看大意如何。”曰：“诸儒如此说，虽无害，只是孟子意已走作。先生解此却好。”曰：“此一段，赵岐注乃是就孟子说，只是颇缓慢。”〔可学〕
    “‘必有事焉，而勿正’，却似‘鸢飞鱼跃’之言。此莫是顺天理自然之意否？”曰：“孟子之说，只是就养气上说。程子说得又高。须是看孟子了，又看程先生说，便见得孟子只说‘勿忘，勿助长’；程先生之言，於其中却有一个自然底气象。”〔去伪〕
    问“鸢飞鱼跃”与“必有事焉”之意。曰：“说著相似，又不甚相似；说不相似，又却相似。‘必有事焉’，是才举这事理，便在里了。如说话未断，理便在此了。”〔夔孙〕
    韩退之诗云：“强怀张不满，弱念阙易盈。”“无是，馁也”，虽强支撑起来，亦支撑不得，所谓“揠苗”者也。〔闳祖〕雉录见语类。
    或问“知言养气”一章。曰：“此一章专以知言为主。若不知言，则自以为义，而未必是义；自以为直，而未必是直，是非且莫辨矣。然说知言，又只说知讠皮、淫、邪、遁之四者。盖天下事，只有一个是与不是而已。若辨得那不是底，则便识得那是底了。谓如人说十句话，有四句不是，有六句是；若辨得那四句不是，则那六句便是是底了。然非见得道理十分分明，则不能辨得亲切。且如集义，皆是见得道理分明，则动静出处，皆循道理，无非集义也。而今人多见理不明，於当为者反以为不当为，於不当为者反以为当为，则如何能集义也！惟见理明，则义可集；义既集，则那‘自反而缩’，便不必说，自是在了。”又曰：“孟子先说知言，後说养气，而公孙丑便问养气。某向来只以为是他承上文方论气而问，今看得不然，乃是公孙丑会问处。留得知言在後面问者，盖知言是末後合尖上事。如大学说‘正心修身’，只合杀在‘致知在格物’一句，盖是用工夫起头处。”〔焘〕
    “讠皮辞知其所蔽”。讠皮是偏讠皮，只见得一边。此理本平正，他只说得一边，那一边看不见，便是如物蔽了。字凡从“皮”，皆是一边意，如跛是脚一长一短，坡是山一边斜。〔淳〕
    “淫辞知其所陷”。陷，是身溺在那里。如陷溺於水，只是见水而不见岸也。〔夔孙〕
    陈正己问：“‘讠皮、淫、邪、遁’，如何是遁底模样？”曰：“如墨者夷之之说穷，遂又牵引‘古之人若保赤子’之说为问。如佛家初说剃除髭洌绝灭世事；後其说穷，又道置生产业自无妨碍。”〔贺孙〕
    孟子说“知言”处，只有讠皮、淫、邪、遁四者。知言是几多工夫？何故只说此四字？盖天地之理不过是与非而已。既知得个非，便识个是矣。且如十句言语，四句是有讠皮、淫、邪、遁之病，那六句便是矣。〔亻选
    或问“讠皮、淫、邪、遁”。曰：“讠皮辞，偏讠皮之辞也。见讠皮辞，则知其人之蔽於一偏，如杨氏蔽於‘为我’，墨氏蔽於‘兼爱’，皆偏也。淫辞，放荡之辞也。见淫辞，则知其人之陷於不正，而莫知省悟也。见邪辞，则知其人之离於道；见遁辞，则知其人之说穷而走也。”〔去伪〕
    问：“此四辞如何分别？”曰：“讠皮辞，乃是偏放一边，如杨氏之仁，墨氏之义。蔽者，蔽於一而不见其二。淫者，广大无涯，陷於其中而不自知。邪，则已离於正道，而自立一个门庭。遁辞，辞穷无可说，又却自为一说。如佛家言治产业皆实相。既如此说，怎生不出来治产业？如杨朱云：‘一毫何以利天下？’此是且分解其说。你且不拔一毫，况其他乎？大抵吾儒一句言语，佛家只管说不休。如庄周末篇说话亦此类。今入与佛辨，最不得便宜，他却知吾说而用之。如横渠正蒙乃是将无头事与人作言语。”〔可学〕
    “讠皮辞知其所蔽”，讠皮是偏讠皮之“讠皮”。偏於一边，不见一边，只是蔽耳，如遮蔽相似。到得就偏说中说得淫，辞便广阔。至有所陷溺，如陷在水中，不见四旁矣，遂成一家邪说，离於正道。到得後来说不通时，便作走路，所谓“遁辞”也。如释氏论理，其初既偏，反复譬喻，其辞非不广矣。然毕竟离於正道，去人伦，把世事为幻妄。後来亦自行不得，到得穷处，便说走路。如云治生产业，皆与实相不相违背，岂非遁辞乎？孟子知言，只是从知其偏处始。
    讠皮，是偏讠皮，说得来一边长，一边短。其辞如此，则知其心有所蔽矣。淫，是放荡，既有所蔽，说得来渐次夸张。其辞如此，则知其心有所陷矣。邪辞是既陷後，一向邪僻离叛将去。遁词是既离後走脚底话。如杨氏本自不“拔一毛而利天下”，却说天下非一毛所能利；夷子本说“爱无差等”，却说“施由亲始”；佛氏本无父母，却说父母经，皆是遁辞。〔人杰〕赐录云：“讠皮辞是一边长，一边短，如人之跛倚。缘它只见这一边，都不见那一边，是以蔽。少间说得这一边阔大了，其辞放荡，便知他心陷在这里。邪说是一向远了。遁辞是走脚底话，如墨者夷之”云云。
    讠皮是险讠皮不可行，故蔽塞。淫是说得虚大，故有陷溺。邪则离正道。遁则穷；惟穷，故遁。如仪秦杨墨庄列之说，皆具四者。〔德明〕
    讠皮、淫、邪、遁，蔽、陷、离、穷，四者相因。心有所蔽，只见一边，不见一边，如“杨氏为我，墨氏兼爱”，各只见一边，故其辞讠皮而不平。蔽则陷溺深入之义也，故其辞放荡而过。陷则离，离是开去愈远也，故其辞邪。离则穷，穷是说不去也，故其辞遁。遁，如夷之之言是也。〔闳祖〕
    先之问：“讠皮、淫、邪、遁‘四者相因’之说如何？”曰：“讠皮辞，初间只是偏了。所以偏者，止缘他蔽了一边，如被物隔了，只见一边。初间是如此，後来只管陷入里面去，渐渐只管说得阔了，支蔓淫溢，才恁地陷入深了。於是一向背却正路，遂与正路相离了。既离了正路，他那物事不成物事，毕竟用不得，其说必至於穷。为是他说穷了，又为一说以自遁，如佛家之说。”〔贺孙〕
    或问讠皮、淫、邪、遁“四者相因”之说。曰：“‘讠皮’字，是遮了一边，只见一边。如‘陂’字，亦是一边高，一边低；‘跛’字，亦是脚一边长，一边短，皆是只有一边之意。‘淫辞知其所陷’。淫，便是就所讠皮处多了，被他只看得这一边，都盖了那一边。如人扌颠在水里，只见得那水，更不见有平正底道理。讠皮是少了那一边，淫是添了这一边。然讠皮与淫，只是见偏了，犹自是道理在。然只管淫而不止，便失了那道理。既是不正，无缘立得住，便至於遁。遁则多讨物理前来遮盖。”
    沈庄仲问讠皮、淫、邪、遁之辞。文蔚曰：“如庄周放浪之言，所谓‘淫辞’。”曰：“如此分不得。只是心术不正，便自节次生此四者。如杨墨自有杨墨底讠皮、淫、邪、遁，佛老自有佛老底讠皮、淫、邪、遁，申韩自有申韩底讠皮、淫、邪、遁。如近世言功利者，又自有一种讠皮、淫、邪、遁。不特是如此，有一样苟且底人，议论不正，亦能使是非反覆。张安道说：‘本朝风俗淳厚，自范文正公一变，遂为崖异刻薄。’後来安道门人和其言者甚众，至今士大夫莫能辨明，岂不可畏！”〔文蔚〕
    问：“讠皮、淫、邪，遁之辞，杨墨似讠皮，庄列似淫，仪秦似邪，佛似遁。”曰：“不必如此分别，有则四者俱有，其序自如此。讠皮，是偏讠皮不平，譬似路一边高，一边低，便不可行，便是蔽塞了一边。既蔽塞，则其势必至於放荡而陷溺。淫而陷溺，必至於邪僻而叛道。才问著，便遁而穷。且如杨墨‘为我’‘兼爱’之说，可谓是偏颇。至於‘摩顶放踵’，‘拔一毛利天下不为’，便是不可行。夷之云：‘爱无差等，施由亲始’，不是他本意。只为被孟子勘破，其词穷，遂为此说，是遁也。如佛学者初有‘桑下一宿’之说，及行不得，乃云‘种种营生，无非善法’，皆是遁也。”〔德明〕
    淫、邪辞相互。〔可学〕
    孟子离此四病，所以知人言有四病。〔方〕
    问：“程子说：‘孟子知言，譬如人在堂上，方能辨堂下人曲直。’所谓‘在堂上’者，莫只是喻心通於道者否？”曰：“此只是言见识高似他，方能辨他是非得失；若见识与他一般，如何解辨得他！”〔广〕士毅录云：“才高於众人了，方见得。与众人一般低，立在堂下，如何辨得人长短！”
    问：“孟子知言处，‘生於其心，害於其政’，先政而後事；辟杨墨处说‘作於其心，害於其事’，先事而後政。”曰：“先事而後政，是自微而至著；先政而後事，是自大纲而至节目。”〔雉〕
    “孟子说知言、养气处，止是到‘圣人复起必从吾言矣’住。公孙丑疑孟子说知言、养气忒担当得大，故引‘我於辞命则不能’以诘孟子。孟子对以‘恶，是何言也’！丑又问：‘昔者子夏子游子张皆得圣人之一体’，意欲以孟子比圣人。故孟子推尊圣人，以为己不敢当，遂云‘姑舍是’。”〔去伪〕
    问：“颜子‘具体而微’，微是‘微小’或‘隐微’之‘微’？”曰：“微，只是小。然文意不在‘小’字上，只是说体全与不全。”〔取
    “颜子所知所行，事事只与圣人争些子，所以曰‘具体而微’。”〔焘〕
    “具体而微”，伊川言“合下小”，是言气禀。如“三月不违”，则有乏处。因五峰与张说。〔方〕
    问“浩然之气”後面说伯夷伊尹孔子“是则同”处。曰：“後面自是散说出去，不须更回引前头。这里地位极高，浩然之气又不足言，不须更说气了。有百里之地，则足以有天下，然‘行一不义，杀一不辜’，则有所不为，此是甚么样气象！大段是极至处了。虽使可以得天下，然定不肯将一毫之私来坏了这全体。古之圣人其大根脚同处，皆在此。如伊尹‘非其义也，非其道也，一介不以与人，一介不以取诸人，系马千驷，禄之以天下弗视弗顾’，与此所论一般。圣人同处大概皆在此，於此而不同，则不足以言圣人矣。某旧说，孟子先说知言，而公孙丑先问养气者，承上文方论志气而言也。今看来，他问得却自有意思。盖知言是那後面合尖末梢头处，合当留在後面问，如大学所论，自修身、正心却说到致知、格物。盖致知、格物是末梢尖处，须用自上说下来，方为有序也。”又曰：“公孙丑善问，问得愈密，盛水不漏。若论他会恁地问，则不当云‘轲之死不得其传’。不知後来怎生不可晓。或是孟子自作此书，润饰过，不可知。”〔亻选
    “得百里皆能朝诸侯”，是德之盛；“行一不义，杀一不辜不为”，是心之正，不肯将那小处害了那大处。亦如伊尹虽“禄之天下不顾，千驷弗视”，到那一介处亦不轻取予。〔焘〕
    根本节目，不容不同。“得百里之地而朝诸侯，有天下”，此是甚次第！又，“行一不义，杀一不辜，而得天下，不为”，直是守得定！〔闳祖〕
    问：“夷尹得百里之地，果能朝诸侯，有天下否？”曰：“孟子如此说，想是如此。然二子必不肯为。”问：“孟子比颜子如何？”曰：“孟子不如颜子，颜子较细。”问：“孟子亦有恁底意否？”曰：“然。孟子似伊尹。”〔亻选
    问夷惠。曰：“伯夷格局更高似柳下惠。”道夫曰：“看他伯夷有壁立万仞之气！”曰：“然。”〔道夫〕
    或问“宰我子贡有若智足以知圣人，尾恢涟⑵渌好”。曰：“危是蜗虏黄酱Γ或当时方言未可知，当属上文读。”〔去伪〕
    古人之政不可得而见，只是当时所制之礼，便知得当时所施之政。〔淳〕
    伯丰问：“‘见其礼而知其政，闻其乐而知其德’，是谓夫子，是谓他人？”曰：“只是大概如此说。子贡之意，盖言见人之礼便可知其政，闻人之乐便可知其德。所以‘由百世之後，等百世之王’，莫有能违我之见者，所以断然谓‘自生民以来，未有孔子’，此子贡以其所见而知夫子之圣如此也。一说夫子见人之礼而知其政，闻人之乐而知其德。‘由百世之後，等百世之王’，莫有能逃夫子之见者，此子贡所以知其为生民以来未有也。然不如前说之顺。”
    ●卷五十三・孟子三
    ◎公孙丑上之下
    △以力假仁章
    彝叟问：“‘行仁’与‘假仁’如何？”曰：“公且道如何是‘行仁、假仁’？”曰：“莫是诚与不诚否？”曰：“这个自分晓，不须问得。如‘由仁义行，非行仁义’处却好问。如行仁，便自仁中行出，皆仁之德。若假仁，便是恃其甲兵之强，财赋之多，足以欺人，是假仁之名以欺其众，非有仁之实也。故下文言‘伯必有大国’，其言可见。”又曰：“成汤东征西怨，南征北怨，皆是拯民於水火之中，此是行仁也。齐桓公时，周室微弱，夷狄强大，桓公攘夷狄，尊王室，‘九合诸侯，不以兵车’。这只是仁之功，终无拯民涂炭之心，谓之‘行仁’则不可。”〔卓〕
    问“以力假仁”，“以德行仁”。曰：“‘以力假仁’，仁与力是两个；‘以德行仁’，仁便是德，德便是仁。”问“霸”字之义。曰：“霸即伯也，汉书引‘哉生魄’作‘哉生霸’，古者‘霸、伯、魄’三字通用。”〔夔孙〕
    “以德行仁者王”。所谓德者，非止谓有救民於水火之诚心。这“德”字又说得阔，是自己身上事都做得是，无一不备了，所以行出去便是仁。〔亻选
    问“以德行仁者王”。曰：“且如成汤‘不迩声色，不殖货利；德懋懋官，功懋懋赏；用人惟己，改过不吝；克宽克仁，彰信兆民’。是先有前面底，方能‘彰信兆民’，‘救民於水火之中’。若无前面底，虽欲‘救民於水火之中’，不可得也。武王‘ゴ厦鳎作元后’，是ゴ厦鳎方能作元后，‘救民於水火之中’。若无这ゴ厦鳎虽欲救民，其道何由？”〔焘〕
    △仁则荣章
    “仁则荣，不仁则辱”。此亦只是为下等人言。若是上等人，他岂以荣辱之故而後行仁哉？伊川易传比彖辞有云：“以圣人之心言之，固至诚求天下之比，以安民也。以後王之私言之，不求下民之附，则危亡至矣。”盖且得他畏危亡之祸，而求所以比附其民，犹胜於全不顾者，政此谓也。〔亻选
    △尊贤使能章
    “市廛而不征”。问：“此市在何处？”曰：“此都邑之市。人君国都如井田样，画为九区：面朝背市，左祖右社，中间一区，则君之宫室。宫室前一区为外朝，凡朝会藏库之属皆在焉。後一区为市，市四面有门，每日市门开，则商贾百物皆入焉。赋其廛者，谓收其市地钱，如今民间之铺面钱。盖逐末者多，则赋其廛以抑之；少则不廛，而但治以市官之法，所以招徕之也。市官之法，如周礼司市平物价，治争讼，讥察异服异言之类。市中惟民乃得入，凡公卿大夫有爵位及士者皆不得入，入则有罚。如‘国君过市，则刑人赦；夫人过市，则罚一幕；世子过市，则罚一栾；命夫、命妇过市，则罚一盖、帷’之类。左右各三区，皆民所居。而外朝一区，左则宗庙，右则社稷在焉。此国君都邑规模之大概也。”〔亻选
    或问：“‘法而不廛’，谓治以市官之法，如何是市官之法？”曰：“周礼自有，如司市之属平价，治争讼，谨权量等事，皆其法也。”又问：“市，廛而不征，法而不廛。”曰：“‘市，廛而不征’，谓使居市之廛者，各出廛赋若干，如今人赁铺面相似，更不征税其所货之物。‘法而不廛’，则但治之以市官之法而已，虽廛赋亦不取之也。”又问：“‘古之为市者，以其所有，易其所无者，有司者治之耳。’此便是市官之法否？”曰：“然。如汉之狱市、军市之类，皆是古之遗制。盖自有一个所在以为市，其中自有许多事。”〔广〕
    “‘市，廛而不征，法而不廛’，伊川之说如何？”曰：“伊川之说不可晓。横渠作二法，其说却似分明。”〔谟〕
    问：“‘廛无夫里之布’。周礼：‘宅不毛者有里布，民无职事，出夫家之征。’郑氏谓宅不种桑麻者，罚之，使出一里二十五家之布。不知一里二十五家之布是如何？”曰：“亦不可考。”又问：“郑氏谓民无常业者，罚之，使出一夫百亩之税，一家力役之征。如何罚得恁地重？”曰：“後世之法与此正相反，农民赋税丁钱却重，而游手浮浪之民，泰然都不管他。”因说：“浙间农民丁钱之重，民之劾В不可开眼！”〔至〕
    △人皆有不忍人之心章
    “人皆有不忍人之心”者，是得天地生物之心为心也。盖无天地生物之心，则没这身。才有这血气之身，便具天地生物之心矣。〔焘〕
    “人皆有不忍人之心”。人皆自和气中生。天地生人物，须是和气方生。要生这人，便是气和，然後能生。人自和气中生，所以有不忍人之心。
    “天地以生物为心”。天包著地，别无所作为，只是生物而已。亘古亘今，生生不穷。人物则得此生物之心以为心，所以个个肖他，本不须说以生物为心。缘做个语句难做，著个以生物为心。〔亻选
    问：“天地以生物为心，而所生之物，因各得夫天地之心以为心，所以‘人皆有不忍人之心’。”曰：“天地生物，自是温暖和煦，这个便是仁。所以人物得之，无不有慈爱恻怛之心。”又曰：“人物皆得此理，只缘他上面一个母子如此，所以生物无不肖他。”又曰：“心如界方，一面青，一面赤，一面白，一面黑。青属东方，仁也；赤属南方，礼也；白属西方，义也；黑属北方，智也。又如寅卯辰属东方，为春；巳午未属南方，为夏；申酉戌属西方，为秋；亥子丑属北方，为冬。寅卯辰是万物初生时，是那生气方发，这便是仁。至巳午未，则万物长茂，只是那生气发得来盛。及至申酉戌，则那生气到此生得来充足无馀，那物事只有许多限量，生满了更生去不得，须用收敛。所以秋训{秋手}。{秋手}，敛也，{秋手}敛个什么？只是生气到这里都{秋手}敛耳。若更生去，则无合杀矣。及至亥子丑属冬。冬，终也；终，藏也。生气到此都终藏了，然那生底气早是在里面发动了，可以见生气之不息也，所以说‘复，见天地之心’也。”〔胡泳〕
    “‘天地以生物为心’。譬如甄蒸饭，气从下面滚到上面，又滚下，只管在里面滚，便蒸得熟。天地只是包许多气在这里无出处，滚一番，便生一番物。他别无勾当，只是生物，不似人便有许多应接。所谓为心者，岂是切切然去做，如云‘天命之，岂谆谆然命之’也？但如磨子相似，只管磨出这物事。人便是小胞，天地是大胞。人首圆象天，足方象地，中间虚包许多生气，自是恻隐；不是为见人我一理後，方有此恻隐。而今便教单独只有一个人，也自有这恻隐。若谓见人我一理而後有之，便是两人相夹在这里，方有恻隐，则是仁在外，非由内也。且如乍见孺子入井时有恻隐，若见他人入井时，也须自有恻隐在。”池录作：“若未见孺子入井，亦自是恻隐。”问：“怵惕，莫是动处？因怵惕而後恻隐否？”曰：“不知孟子怎生寻得这四个字恁地好！”〔夔孙〕
    孟子“赤子入井”章，间架阔，须恁地看。〔夔孙〕
    说仁，只看孺子将入井时，尤好体认。〔季札〕
    问：“如何是‘发之人心而不可已’？”曰：“见孺子将入井，恻隐之心便发出来，如何已得！此样说话，孟子说得极分明。世间事若出於人力安排底，便已得；若已不得底，便是自然底。”〔祖道〕
    方其乍见孺子入井时，也著脚手不得。纵有许多私意，要誉乡党之类，也未暇思量到。但更迟霎时，则了不得也。是非、辞逊、羞恶，虽是与恻隐并说，但此三者皆自恻隐中发出来。因有恻隐後，方有此三者。恻隐比三者又较大得些子。〔义刚〕
    “非恶其声”，非恶其有不救孺子之恶声也。〔升卿〕
    问：“恶其声而然，何为不可？”曰：“恶其声，已是有些计较。乍见而恻隐，天理之所发见，而无所计较也。恶其声之念一形，则出於人欲矣。人欲隐於天理之中，其几甚微，学者所宜体察。”〔焘〕
    或问：“非内交、要誉、恶其声，而怵惕恻隐形焉，是其中心不忍之实也。若内交、要誉、恶其声之类一毫萌焉，则为私欲蔽其本心矣。据南轩如此说，集注却不如此说。”曰：“这当作两截看。初且将大界限看，且分别一个义利了，却细看。初看，恻隐便是仁，若恁地残贼，便是不仁；羞恶是义，若无廉耻便是不义；辞逊是礼，若恁地争夺，便是无礼；是非是知，若恁地颠颠倒倒，便是不知。且恁地看了，又却於恻隐、羞恶上面看。有是出於至诚如此底，有不是出於本来善心底。”〔贺孙〕
    先生问节曰：“孺子入井，如何不推得羞恶之类出来，只推得恻隐出来？”节应曰：“节以为当他出来。”曰：“是从这一路子去感得他出来。”〔节〕
    如孺子入井，如何不推得其他底出来，只推得恻隐之心出来？盖理各有路。如做得穿窬底事，如何令人不羞恶！偶遇一人衣冠而揖我，我便亦揖他，如何不恭敬！事有是非，必辨别其是非。试看是甚么去感得他何处，一般出来。〔节〕
    孟子论“乍见孺子将入於井，怵惕恻隐”一段，如何说得如此好？只是平平地说去，自是好。而今人做作说一片，只是不如他。又曰：“怵惕、恻隐、羞恶，都是道理自然如此，不是安排。合下制这‘仁’字，才是那伤害底事，便自然恻隐。合下制这‘义’字，才见那不好底事，便自然羞恶。这仁与义，都在那恻隐、羞恶之先。未有那恻隐底事时，已先有那爱底心了；未有那羞恶底事时，已先有那断制裁割底心了。”又曰：“日用应接动静之间，这个道理从这里迸将出去。如个宝塔，那毫光都从四面迸出去。”〔亻选
    或问“满腔子是恻隐之心”。曰：“此身躯壳谓之腔子。而今人满身知痛处可见。”〔铢〕池录作：“疾痛こ痒，举切吾身，何处不有！”
    问“满腔子是恻隐之心”。曰：“此身躯壳谓之腔子。能於此身知有痛，便见於应接，方知有个是与不是。”〔季札〕
    问：“‘满腔子是恻隐之心。’只是此心常存，才有一分私意，便阙了他一分。”曰：“只是满这个躯壳，都是恻隐之心。才筑著，便是这个物事出来，大感则大应，小靶则小应。恰似大段痛伤固是痛，只如针子略挑些血出，也便痛。故日用所当应接，更无些子间隔。痒こ疾痛，莫不相关。才是有些子不通，便是被些私意隔了。”〔贺孙〕
    问：“‘满腔子是恻隐之心’，或以为京师市语：‘食饱时心动。’”吕子约云。曰：“不然，此是为‘动’字所拘。腔子，身里也，言满身里皆恻隐之心。心在腔子里，亦如云心只是在身里。”问：“心所发处不一，便说恻隐，如何？”曰：“恻隐之心，浑身皆是，无处不发。如见赤子有恻隐之心，见一蚁子亦岂无此心！”〔可学〕
    问：“如何是‘满腔子皆恻隐之心’？”曰：“腔，只是此身里虚处。”问：“莫是人生来恻隐之心具足否？”曰：“如今也恁地看。事有个不稳处，便自觉不稳，这便是恻隐之心。林择之尝说：‘人七尺之躯，一个针蛑便痛。’”问：“吾身固如此，处事物亦然否？”曰：“此心应物不穷。若事事物物常是这个心，便是仁。若有一事不如此，便是这一处不仁了。”问：“本心依旧在否？”曰：“如今未要理会在不在。论著理来，他自是在那里。只是这一处不恁地，便是这一处不在了。如‘率土之滨，莫非王臣’。忽然有一乡人自不服化，称王称伯，便是这一处无君，君也只在那里，然而他靠不得。不可道是天理只在那里，自家这私欲放行不妨。王信伯在馆中，范伯达问：‘人须是天下物物皆归吾仁？’王指窗粑史对唬骸此窗还归仁否？’范默然。某见之，当答曰：‘此窗不归仁，何故不打坏了？’如人处事，但个个处得是，便是事事归仁。且如窗也要糊得在那里教好，不成没巴鼻打坏了！”问：“‘仁者以万物为一体’，如事至物来，皆有以处之。如事物未至，不可得而体者，如何？”曰：“只是不在这里。然此理也在这里，若来时，便以此处之。”〔А
    问：“‘满腔子是恻隐之心’，如何是满腔子？”曰：“满腔子，是只在这躯壳里，‘腔子’乃洛中俗语。”又问：“恻隐之心，固是人心之懿，因物感而发见处。前辈令以此操而存之，充而达之。不知如何要常存得此心？”曰：“此心因物方感得出来，如何强要寻讨出？此心常存在这里，只是因感时识得此体。平时敬以存之，久久会熟。善端发处，益见得分晓，则存养之功益有所施矣。”又问：“要恻隐之心常存，莫只是要得此心常有发生意否？”曰：“四端中，羞恶、辞让、是非亦因事而发尔。此心未当起羞恶之时，而强要憎恶那人，便不可。如恻隐，亦因有感而始见，欲强安排教如此，也不得。如天之四时，亦因发见处见得。欲於冬时要寻讨个春出来，不知如何寻。到那阳气发生万物处，方见得是春耳。学者但要识得此心，存主在敬，四端渐会扩充矣。”〔取
    “满腔子是恻隐之心”。不特是恻隐之心，满腔子是羞恶之心，满腔子是辞逊之心，满腔子是是非之心。弥满充实，都无空阙处。“满腔子是恻隐之心”，如将刀割著固是痛，若将针蛑也痛，如烂打一顿，固是痛，便轻掐一下，也痛，此类可见。〔亻选
    “‘满腔子是恻隐之心’，腔子，犹言匡阝郭，此是方言，指盈於人身而言。”因论“方言难晓，如横渠语录是吕与叔诸公随日编者，多陕西方言，全有不可晓者。”〔┿〕
    恻隐之心，头尾都是恻隐。三者则头是恻隐，尾是羞恶、辞逊、是非。若不是恻隐，则三者都是死物。盖恻隐是个头子，羞恶、辞逊、是非便从这里发来。〔夔孙〕
    既仁矣，合恻隐则恻隐，合羞恶则羞恶。〔节〕
    不成只管恻隐，须有断制。〔德明〕
    恻隐羞恶，也有中节、不中节。若不当恻隐而恻隐，不当羞恶而羞恶，便是不中节。〔淳〕
    仁义礼智，性也，且言有此理。至恻隐、羞恶、辞逊、是非，始谓之心。〔德明〕
    恻隐、羞恶、辞让、是非，情也。仁义礼智，性也。心，统情性者也。端，绪也。因情之发露，而後性之本然者可得而见。〔季札〕
    四端本诸人心，皆因所寓而後发见。〔季札〕
    王丈说：“孟子‘恻隐之心’一段，论心不论性。”曰：“心性只是一个物事，离不得。孟子说四端处最好看。恻隐是情，恻隐之心是心，仁是性，三者相因。横渠云‘心统性情’，此说极好。”〔闳祖〕
    王德修解四端，谓和靖言：“此只言心，不言性。如‘操则存，舍则亡，出入无时，莫知其乡’，亦只是言心。”曰：“固是言心。毕竟那仁义礼智是甚物？仁义礼智是性，端便是情。才说一个‘心’字，便是著性情。果判然是二截如何？”此处疑有阙误。德修曰：“固是‘心统性情’，孟子於此只是说心。”〔文蔚〕
    问：“‘四端’之‘端’，集解以为端绪。向见季通说‘端乃尾’，如何？”曰：“以体、用言之，有体而後有用，故端亦可谓之尾。若以始终言之，则四端是始发处，故亦可以端绪言之。二说各有所指，自不相碍也。”〔广〕
    “四端未是尽，所以只谓之端。然四端八个字，每字是一意：恻，是恻然有此念起；隐，是恻然之後隐痛，比恻是深；羞者，羞己之非；恶者，恶人之恶；辞者，辞己之物；让者，让与他人；是、非自是两样分明。但仁是总名。若说仁义，便如阴阳；若说四端，便如四时；若分四端八字，便如八节。”又曰：“天地只是一气，便自分阴阳，缘有阴阳二气相感，化生万物，故事物未尝无对。天便对地，生便对死，语默动静皆然，以其种如此故也。所以四端只举仁义言，亦如阴阳。故曰：‘立天之道，曰阴与阳；立人之道，曰仁与义。’”〔明作〕
    四端皆是自人心发出。恻隐本是说爱，爱则是说仁。如见孺子将入井而救之，此心只是爱这孺子。恻隐元在这心里面，被外面事触起。羞恶、辞逊、是非亦然。格物便是从此四者推将去，要见里面是甚底物事。〔赐〕
    仁言恻隐之端，如水之动处。盖水平静而流，则不见其动。流到滩石之地，有以触之，则其势必动，动则有可见之端。如仁之体存之於心，若爱亲敬兄，皆是此心本然，初无可见。及其发而接物，有所感动，此心恻然，所以可见，如怵惕於孺子入井之类是也。〔卓〕
    或问“四端”。曰：“看道理也有两般，看得细时，却见得义理精处；看得粗时，却且见得大概处。四端未见精细时，且见得恻隐便是仁，不恻隐而残忍便是不仁；羞恶便是义，贪利无廉耻便是不义；辞逊便是礼，攘夺便是非礼；是非便是智，大段无知颠倒错谬，便是不智。若见得细时，虽有恻隐之心，而意在於内交、要誉，亦是不仁了。然孟子之意，本初不如此，只是言此四端皆是心中本有之物，随触而发。方孺子将入於井之时，而怵惕恻隐之心便形於外，初无许多涯恪！薄沧俊
    “恻隐、羞恶，是仁义之端。恻隐自是情，仁自是性，性即是这道理。仁本难说，中间却是爱之理，发出来方有恻隐；义却是羞恶之理，发出来方有羞恶；礼却是辞逊之理，发出来方有辞逊；智却是是非之理，发出来方有是非。仁义礼智，是未发底道理，恻隐、羞恶、辞逊、是非，是已发底端倪。如桃仁、杏仁是仁，到得萌芽，却是恻隐。”又曰：“分别得界限了，更须日用常自体认，看仁义礼智意思是如何。”又曰：“如今因孟子所说恻隐之端，可以识得仁意思；因说羞恶之端，可以识得义意思；因说恭敬之端，可以识得礼意思；因说是非之端，可以识得智意思。缘是仁义礼智本体自无形影，要捉模不著，一作“得”。只得将他发动处看，却自见得。恰如有这般儿子，便知得是这样母。程子云‘以其恻隐，知其有仁’，此八字说得最亲切分明。也不道恻隐便是仁，又不道掉了恻隐，别取一个物事说仁。譬如草木之萌芽，可以因萌芽知得他下面有根。也不道萌芽便是根，又不道掉了萌芽别取一个根。”又曰：“孟子说性，不曾说著性，只说‘乃若其情，则可以为善’。看得情善，则性之善可知。”又曰：“恻隐羞恶，多是因逆其理而见。惟有所可伤，这里恻隐之端便动；惟有所可恶，这里羞恶之端便动。若是事亲从兄，又是自然顺处见之。”又曰：“人须扩而充之。人谁无恻隐，只是不能常如此。能常如此，便似孟子说‘火之始然，泉之始达，苟能充之，足以保四海’。若不能常如此，恰似火相似，自去打灭了；水相似，自去淤塞了；如草木之萌芽相似，自去踏折了，便死了，更无生意。”又曰：“孟子云：‘仁义礼智根於心。’‘心统性情’，故说心亦得。”〔贺孙〕
    问喜怒哀乐未发、已发之别。曰：“未发时无形影可见，但於已发时照见。谓如见孺子入井，而有怵惕恻隐之心，便照见得有仁在里面；见穿窬之类，而有羞恶之心，便照见得有义在里面。盖这恻隐之心属仁，必有这仁在里面，故发出来做恻隐之心；羞恶之心属义，必有这义在里面，故发出来做羞恶之心。譬如目属肝，耳属肾。若视不明，听不聪，必是肝肾有病；若视之明，听之聪，必是肝肾之气无亏，方能如此。然而仁未有恻隐之心，只是个爱底心；义未有羞恶之心，只是个断制底心。惟是先有这物事在里面，但随所感触，便自是发出来。故见孺子入井，便是恻隐之心；见穿窬之类，便有羞恶之心；见尊长之属，便有恭敬之心；见得是，便有是之之心；见得非，便有非之之心，从那缝罅里迸将出来，恰似宝塔里面四面毫光放出来。”又云：“孟子此一章，其初只是匹自讶菀姿党隼础Ｈ凰档美戳那本末内外，体用精粗，都包在里面，无些欠阙处。如孔子许多门弟，都不曾恁地说得分晓。想是曾子子思後来讲来讲去讲得精，所以孟子说得来恁地。若子思亦只说得个大体分晓而已。”〔焘〕
    问：“前面专说不忍之心，後面兼说四端，亦是仁包四者否？”曰：“然。”〔道夫〕
    问：“恻隐之心，如何包得四端？”曰：“恻隐便是初动时，羞恶、是非、恭敬，亦须是这个先动一动了，方会恁地只於动处便见。譬如四时，若不是有春生之气，夏来长个甚么？秋时又把甚收？冬时又把甚藏？”〔时举〕
    恻隐是个脑子，羞恶、辞逊、是非须从这里发来。若非恻隐，三者俱是死物了。恻隐之心，通贯此三者。〔赐〕
    因说仁义礼智之别，曰：“譬如一个物，自然有四界，而仁则又周贯其中。以四端言之，其间又自有小界限，各各是两件事。恻是恻然发动处，隐是渐渐及著隐痛处，羞是羞己之非，恶是恶人之恶，辞是辞之於己，逊是逊之於人，是、非固是两端。”〔雉〕
    问：“四端之根於心，觉得一者才动，三者亦自次第而见。”曰：“这四个界限自分明，然亦有随事相连而见者：如事亲孝是爱之理；才孝，便能敬兄，便是义。”问：“有节文便是礼，知其所以然便是智。”曰：“然。”问：“据看来多是相连而至者：如恻隐於所伤，便恶於其所以伤，这是仁带义意思；恶於其所以伤，便须惜其本来之未尝伤，这是义带仁意思。”曰：“也是如此。尝思之：孟子发明四端，乃孔子所未发。人只道孟子有辟杨墨之功，殊不知他就人心上发明大功如此。看来此说那时若行，杨墨亦不攻而自退。辟杨墨，是边境之功；发明四端，是安社稷之功。若常体认得来，所谓活泼泼地，真个是活泼泼地！”〔贺孙〕
    “伊川常说：‘如今人说，力行是浅近事，惟知为上，知最为要紧。’中庸说‘知仁勇’，把知做擗初头说，可见知是要紧。”贺孙问：“孟子四端，何为以知为後？”曰：“孟子只循环说。智本来是藏仁义礼，惟是知恁地了，方恁地，是仁礼义都藏在智里面。如元亨利贞，贞是智，贞却藏元亨利意思在里面。如春夏秋冬，冬是智，冬却藏春生、夏长、秋成意思在里面。且如冬伏藏，都似不见，到一阳初动，这生意方从中出，也未发露，十二月也未尽发露。只管养在这里，到春方发生，到夏一齐都长，秋渐成，渐藏，冬依旧都收藏了。只是‘大明终始’亦见得，无终安得有始！所以易言‘先生以至日闭关，商旅不行，后不省方。’”〔贺孙〕
    孟子四端处极好思索玩味，只反身而自验其明昧深浅如何。〔升卿〕
    著意读孟子四端之类切要处，其他论事处，且缓不妨。
    仔细看孟子说四端处两段，未发明一段处，意思便与发明底同。又不是安排，须是本源有，方发得出来，著实见得皆是当为底道理。又不是外面事如此。知得果性善，便有宾有主，有轻有重。又要心为主，心把得定，人欲自然没安顿处。孟子言“仁人心也”一段，两句下只说心。〔祖道〕
    至问：“‘凡有四端於我者，知皆扩而充之矣。’莫是知得了，方能扩而充之否？”曰：“‘知皆扩而充之’，即是苟能知去扩充，则此道渐渐生长，‘如火之始然，泉之始达’。中间‘矣’字，文意不断。充，是满其本然之量，却就上有‘扩’字，则是方知去推扩，要充满他，所以‘如火之始然，泉之始达’。”
    问：“‘知皆扩而充之矣’，‘知’字是重字？还是轻字？”曰：“不能扩充者，正为不知，都只是冷过了。若能知而扩充，其势甚顺，如乘快马、放下水船相似。”〔文蔚〕
    刘居之问：“‘知皆扩而充之’章两说‘充’字，宽夫未晓。”曰：“上只说‘知皆扩而充之’，只说知得了，要推广以充满此心之量；下云‘苟能充之，足以保四海’，是能充满此心之量。上带‘知皆扩’字说，下就能充满说。推扩而後能充，能充则不必说扩也。”〔贺孙〕
    刘居之问“人皆有不忍人之心”一节。曰：“‘隐之心，仁之端也。’乍见孺子入井，此只是一件事。仁之端，只是仁萌芽处。如羞恶、辞逊、是非，方是义、礼、智之萌芽处。要推广充满得自家本然之量，不特是孺子入井便恁地，其他事皆恁地。如羞恶、辞逊、是非，不特於一件事上恁地，要事事皆然，方是充满慊足，无少欠阙也。‘知皆扩而充之矣。’知，方且是知得如此。至说到‘苟能充之，足以保四海’，即掉了‘扩’字，只说‘充’字。盖‘知’字与‘始然、始达’字相应；‘充’字与‘保四海’相应。才知得，便自不能已。若火始然，便不可遏；泉才达，便涓涓流而不绝。”〔时举〕
    问“知皆扩而充之”。曰：“上面言‘扩而充之’，是方知要扩充。到下面‘苟能充之’，便掉了个‘扩’字。盖‘充’字是充满得了，知已到地头相似；‘扩’字是方在个路里相似。”〔时举〕
    “知皆扩而充之”，南轩把知做重，文势未有此意。“知”字只带“扩充”说。“知皆扩而充之”，与“苟能充之”句相应。上句是方知去充，下句是真能恁地充。〔淳〕
    问“知皆扩而充之”。曰：“这处与‘於止，知其所止’语意略同。上面在‘知’字上，下在‘能’字上。既知得，则皆当扩而充之。如恻隐之心是仁，则每事皆当扩而为仁；羞恶之心是义，则每事皆当扩而为义。为礼为知，亦各如此。今有一种人，虽然知得，又道是这个也无妨。而今未能理会得，又且恁地。如知这事做得不是，到人憎，面前也自皇恐，识得可羞，又却不能改。如今人受人之物，既知是不当受，便不受可也；心里又要，却说是我且受去莫管，这便是不能充。但当於知之之初，便一向从这里充将去，便广大‘如火之始然，泉之始达’。始然始达，能有几多。於这里便当扩开放出，使四散流出去，便是能扩。如怵惕孺子入井之心，这一些子能做得甚事。若不能充，今日这些子发了，又过却，明日这些子发了，又过却，都只是闲。若能扩充，於这一事发见，知得这是恻隐之心，是仁；於别底事便当将此心充去，使事事是仁。如不欲害人，这是本心，这是不忍处。若能充之於每事上，有害人之处便不可做，这也是充其恻隐。如齐宣王有爱牛之心，孟子谓‘是乃仁术也’。若宣王能充著这心，看甚事不可做！只是面前见这一牛，这心便动，那不曾见底，便不如此了。至於‘兴甲兵，危士臣，构怨於诸侯’，这是多少伤害！只为利心一蔽，见得土地之美，却忘了这心。故孟子曰：‘不仁哉，梁惠王也！仁者以其所爱及其所不爱；不仁者以其所不爱及其所爱。’且如土地无情之物，自是不当爱，自家不必爱之，爱他作甚。梁惠王其始者爱心一萌，縻烂其民以战，已自不是了；又恐不胜，尽驱所爱子弟以徇之。这是由其不爱之心，反之以至害其所爱处，这又是反著那心处。”〔子蒙〕
    “凡有四端於我者，知皆扩而充之”，只是要扩而充之。而今四端之发，甚有不整齐处。有恻隐处，有合恻隐而不恻隐处；有羞恶处，又有合羞恶而不羞恶处。且如齐宣不忍於一牛，而却不爱百姓。呼尔之食，则知恶而弗受；至於万锺之禄，则不辨礼义而受之。而今则要就这处理会。〔夔孙〕
    人於仁义礼智，恻隐、羞恶、辞逊、是非此四者，须当日夕体究，令分晓精确。此四者皆我所固有，其初发时毫毛如也。及推广将去，充满其量，则广大无穷，故孟子曰：“知皆扩而充之。”且如人有当恻隐而不恻隐，当羞而不羞，当恶而不恶，当辞而不辞，当逊而不逊，是其所非，非其所是者，皆是失其本心。此处皆当体察，必有所以然也。只此便是日用间做工夫处。〔广〕
    人只有个仁义礼智四者，是此身纲纽，其他更无当。於其发处，体验扩充将去。恻隐、羞恶、是非、辞逊，日间时时发动，特人自不能扩充耳。又言，四者时时发动，特有正不正耳。如暴戾愚狠，便是发错了羞恶之心；含糊不分晓，便是发错了是非之心；如一种不逊；便是发错了辞逊之心。日间一正一反，无往而非四端之发。〔方子〕
    子武问：“四端须著逐处扩充之？”曰：“固是。才常常如此推广，少间便自会密，自会阔。到得无间断，少问却自打合作一片去。”〔木之〕
    问：“如何扩而充之？”曰：“这事恭敬，那事也恭敬，事事恭敬，方是。”〔节〕
    问：“推四端而行，亦无欠阙。”曰：“无欠阙，只恐交加了：合恻隐底不恻隐，合羞恶底不羞恶，是是非非交加了。四端本是对著，他後流出来，恐不对窠臼子。”问：“不对窠臼子，莫是为私意隔了？”曰：“也是私意，也是不晓。”节又问：“恭敬却无当不当？”曰：“此人不当拜他，自家也去拜他，便不是。”〔节〕
    问“推”字与“充”字。曰：“推，是从这里推将去，如‘老吾老以及人之老，幼吾幼以及人之幼’，到得此，充则填得来满了。注水相似，推是注下水去，充则注得这一器满了。盖仁义之性，本自充塞天地。若自家不能扩充，则无缘得这个壳子满，只是个空壳子。”又曰：“充是占得这地位满，推是推吐雷反。向前去。”〔亻选
    问：“推四端，无出乎守。”曰：“学者须见得守底是甚底物事。人只是一个心，识得个心，卓然在这里无走作，虽不守，亦自在，学者且恁守将去。”〔赐〕
    问“知皆扩而充之，若火之始然”，至“以事父母”。曰：“此心之量，本足以包括天地，兼利万物。只是人自不能充满其量，所以推不去。或能推之於一家，而不能推之於一国；或能推之于一国，而不足以及天下，此皆是未尽其本然之量。须是充满其量，自然足以保四海。”〔亻选
    胡问扩充之义。曰：“扩是张开，充是放满。恻隐之心，不是只见孺子时有，事事都如此。今日就第一件事上推将去，明日又就第二件事上推将去，渐渐放开，自家及国，自国及天下，至足以保四海处，便是充得尽。”问：“扩充亦是尽己、推己否？”曰：“只是扩而充之，那曾有界限处！如手把笔落纸，便自成字，不可道手是一样，字又是一样。孺子入井在彼，恻隐之心在我，只是一个物事，不可道孺子入井是他底，恻隐之心是我底。”〔义刚〕
    问：“前日承教，令於日用间体认仁义礼知意思。且如朋友皆异乡人，一日会聚，思意便自相亲，这可见得爱之理形见处。同门中或有做不好底事，或有不好底人，便使人恶之，这可见得羞恶之理形见处。每时升堂，尊卑序齿，秩然有序而不乱，这可见得恭敬之理形见处。听先生教诲而能辨别得真是真非，这可见得是非之理形见处。凡此四端，时时体认，不使少有间断，便是所谓扩充之意否？”曰：“如此看得好，这便是寻得路，踏著了。”〔贺孙〕
    问：“体认四端扩充之意，如朋友相亲，充之而无间断，则贫病必相恤，患难必相死，至於仁民爱物莫不皆然，则仁之理得矣。如朋友责善，充之而无间断，则见恶必如恶恶臭，以至於除残去秽，戢暴禁乱，莫不皆然，则义之理得矣。如尊卑秩序，充之而无间断，则不肯一时安於不正，以至於正天下之大伦，定天下之大分，莫不皆然，则礼之理得矣。如是是非非充之而无间断，则善恶义利公私之别，截然而不可乱，以至於分别忠佞，亲君子，远小人，莫不皆然，则智之理得矣。”曰：“只要常常恁地体认。若常常恁地体认，则日用之间，匝匝都满，密拶拶地。”问：“人心陷溺之久，四端蔽於利欲之私，初用工亦未免间断。”曰：“固是。然义理之心才胜，则利欲之念便消。且如恻隐之心胜，则残虐之意自消；羞恶之心胜，则贪冒无耻之意自消；恭敬之心胜，则骄惰之意自消；是非之心胜，则含糊苟且顽冥昏谬之意自消。”〔贺孙〕
    杨至之云：“看孟子，见得一个大意，是性之本体，仁义之良心，到战国时，君臣上下都一齐埋没了。孟子所以推明发见之端绪，教人去体认扩充。”曰：“孟子高，他都未有许多意思。今说得一‘体认’字，蚤是迟钝了孟子。孟子大段见得敏，见到快，他说话，恰似个狮子跳跃相似。且如他说个恻隐之心，便是仁之端；羞恶之心，便是义之端；只他说在那里底便是。似他说时，见得圣贤大段易做，全无许多等级，所以程子云：‘孟子才高，学之无可依据。’”〔道夫〕
    周季俨云：“在兴化摄学事，因与诸生说得一部孟子。”先生因问：“孟子里面大纲目是如何？”答云：“要得人充扩。恻隐、羞恶、许多固要充扩，如说无欲害人，无穿窬之心，亦要充扩。”先生曰：“人生本来合有许多好底，到得被物遮蔽了，却把不好处做合著做底事。”周云：“看孟子说性，只是道顺底是，才逆便不是。”曰：“止缘今人做不好事却顺。”因问：“孟子以下诸人言性，谁说得庶几？”周云：“似乎荀子以为恶，却索性。只荀子有意於救世，故为此说。”先生久之曰：“韩公之意，人多看不出。他初便说：‘所以为性者五，曰仁义礼智信；所以为情者七，曰喜怒哀惧爱恶欲。’下方说‘三品’。看其初语，岂不知得性善？他只欠数字，便说得出。”黄嵩老云：“韩子欠说一个气禀不同。”曰：“然。他道仁义礼知信，自是了。只说到‘三品’，不知是气禀使然，所以说得不尽。”贺孙因云：“自孟子说，已是欠了下意，所以费无限言语。”先生即举程子之言：“论性不论气，不备；论气不论性，不明。”“若如说‘性恶’，‘性善恶混’，都只说得气。如孟子韩子之言，便是不论气，所以不全。”〔贺孙〕
    或问：“性中只有四端，信是如何？”曰：“且如恻隐羞恶，实是恻隐羞恶，便信在其中。”〔祖道〕
    问：“四端不言信，周子谓‘五性动而善恶分’。如信之未发时如何，已发时如何？”曰：“如恻隐真个恻隐，羞恶真个羞恶，此便是信。”曰：“此却是已发时，方有这信。”曰：“其中真个有此理。”〔赐〕
    问：“四端不言信，如何？”曰：“公泼了碗中饭，却去碗背拾！”〔振〕
    问：“四端便是明德？”曰：“此是大者。”节问：“‘明明德’，只是扩充得他去？”曰：“不昏著他。”〔节〕
    “四端是理之发，七情是气之发。”问：“看得来如喜怒爱恶欲，却似近仁义。”曰：“固有相似处。”〔广〕
    或问：“孟子言四端处有二，大抵皆以心为言。明道却云：‘恻隐之类，皆情也。’伊川亦云：‘人性所以善者，於四端之情可见。’一以四端属诸心，一以四端属诸情，何也？”曰：“心，包情性者也，自其动者言之，虽谓之情亦可也。”〔去伪〕集义。
    黄景申嵩老问：“仁兼四端意思，理会不透。”曰：“谢上蔡见明道先生，举史文成诵，明道谓其‘玩物丧志’。上蔡汗流浃背，面发赤色，明道云：‘此便见得恻隐之心。’公且道上蔡闻得过失，恁地惭皇，自是羞恶之心，如何却说道‘见得恻隐之心’？公试思。”久之，先生曰：“惟是有恻隐之心，方会动；若无恻隐之心，却不会动。惟是先动了，方始有羞恶，方始有恭敬，方始有是非。动处便是恻隐。若不会动，却不成人。若不从动处发出，所谓羞恶者非羞恶，所谓恭敬者非恭敬，所谓是非者非是非。天地生生之理，这些动意未尝止息，看如何梏亡，亦未尝尽消灭，自是有时而动，学者只怕间断了。”〔贺孙〕
    问：“何谓恻隐？”曰：“恻，恻然也；隐，痛也。”又问：“明道先生以上蔡面赤为恻隐之心，何也？”曰：“指其动处而言之，只是羞恶之心。然恻隐之心必须动，则方有羞恶之心。如肃然恭敬，其中必动。羞恶、恭敬、是非之心，皆自仁中出。故仁，专言则包四者，是个带子。无仁则麻Φ死了，安有羞恶恭敬是非之心！仁则有知觉，痒则觉得痒，痛则觉得痛，痒痛虽不同，其觉则一也。”又问：“若指动言仁，则近禅。”曰：“这个如何占得断！是天下公共底。释氏也窥见些子，只是他只知得这个，合恻隐底不恻隐，合羞恶底不羞恶，合恭敬底不恭敬。”又问：“他却无恻隐、羞恶、恭敬、是非？”曰：“然。”〔节〕
    仁言恻隐之端，程云：“端如水之动处。”盖水平静则不见其动流。爱亲敬兄，皆是此心本然，初无可见。及其发而接物，有所感动，此心恻然，所以可见，如怵惕於孺子入井之类是也。〔卓〕按集义不见程说。
    四端，伊川云：“圣人无端，故不见其心。”今按：遗书中止云：“复非天地心，复则见天地心。圣人无复，故未尝见其心。今云‘无端’，义亦不通，恐误。”〔闳祖〕
    龟山答人问赤子入井，令求所以然一段，好。〔方〕
    △矢人岂不仁於函人章
    问：“‘仁，天之尊爵。’先生解曰：‘仁者，天地生物之心，得之最先。’如何是得之最先？”曰：“人得那生底道理，所谓‘心，生道’也。有是心，斯具是形以生也。”〔广〕
    “仁者如射”，但那发时毫鸩豢刹睿
    △子路人告以有过则喜章
    “禹闻善言则拜”，犹著意做。舜与人同，是自然气象。圣人之拜，固出於诚意。然拜是容貌间，未见得行不行。若舜，则真见於行事处，己未善，则舍己之未善而从人之善；人有善，则取人之善而为己之善。人乐於见取，便是许助他为善也。〔淳〕
    问：“‘是与人为善’，当其取人之际，莫未有助之之意否？”曰：“然。”曰：“三者本意，似只是取人，但有浅深。而‘与人为善’，乃是孟子再叠一意以发明之否？”曰：“然。”〔道夫〕
    大舜“乐取诸人以为善”，是成己之善，是与人为善，也是著人之善。〔端蒙〕
    “与人为善”，盖舜不私己，如为人为此善一般。〔升卿〕
    △伯夷非其君不事章
    问“进不隐贤，必以其道”。曰：“‘不隐贤’，谓不隐避其贤，如己当廉，却以利自危患旱庇拢却以怯自处之类，乃是隐贤，是枉道也。”又问：“所以不解作蔽贤，谓其下文云‘必以其道’。若作不蔽贤说，则下文不同矣。”曰：“然。”〔人杰〕
    至问：“集注云：‘“进不隐贤”，不枉道也。’似少字。”曰：“‘进不隐贤’，便是‘必以其道’。人有所见，不肯尽发出，尚有所藏，便是枉道。”至云：“寻常看此二句，只云进虽不敢自隐其贤，凡有所蕴，皆乐於发用，然而却不妄进，二句做两意看。”曰：“恁地看也得。”
    伯夷“不屑就已”，注云：“屑，洁也。洁，犹美也。苟以其辞命礼意之美而就之，是切切於是也。”然伯夷“虽有善其辞命而至者”，亦不肯就，而况不道而无礼者，固速去之矣。世之所谓清者，不就恶人耳；若善辞令而来者，固有时而就之。惟伯夷不然，此其所以为圣之清也。柳下惠不屑之意亦然。夷隘，惠不恭，不必言效之而不至者，其弊乃如此。只二子所为，已有此弊矣。〔亻选
    “不屑去”，说文说“屑”字云：“动作切切也。”只是不汲汲於就，不汲汲於去。“屑”字却是重。必大录云：“不以就为重，而切切急於就；不以去为重，而切切急於去。”〔┿〕
    问：“‘伯夷隘，柳下惠不恭’，莫是後来之弊至此否？”曰：“伯夷自是有隘处，柳下惠自是有不恭处。且如‘虽袒裼裸裎於我侧’，分明是不将人做人看了！”〔去伪〕
    问：“‘柳下惠不恭’，是待人不恭否？”曰：“是他玩世，不把人做人看，如‘袒裼裸裎於我侧’，是已。邵尧夫正是这意思，如皇极经世书成，封做一卷，题云：‘文字上呈尧夫。’”〔┿〕
    或问：“明道云：‘此非瑕疵夷惠之语，言其弊必至於此。’今观伯夷与恶人处，‘如以朝衣朝冠坐於涂炭’，则伯夷果似隘者。柳下惠‘虽袒裼裸裎於我侧，尔焉能浼我哉’！柳下惠果似不恭者，岂得谓其弊必至於此哉？”曰：“伯夷既清，必有隘处；柳下惠既和，必有不恭处。道理自是如此。孟子恐後人以隘为清，以不恭为和，故曰：‘隘与不恭，君子不由也。’”〔去伪〕
    ●卷五十四・孟子四
    ◎公孙丑下
    △天时不如地利章
    “孤虚”，以方位言，如俗言向某方利，某方不利之类。“王相”，指日时。集说。〔亻选
    △孟子将朝王章
    问：“‘孟子将朝王’，齐王托疾召孟子，孟子亦辞以疾，莫是以齐王不合托疾否？”曰：“未论齐王托疾。看孟子意，只说他不合来召。盖在他国时，诸侯无越境之礼，只因以币来聘，故贤者受其币而往见之，所谓答礼行义是也。如见梁惠王，也是惠王先来聘之。既至其国，或为宾师，有事则王自来见，或自往见王，但召之则不可。召之，则有自尊之意，故不往见也。答陈代：‘如不待其招而往，何哉？’此以在他国而言；答万章：‘天子不召师，而况诸侯乎！’此以在其国而言。”〔亻选
    或问“孟子将朝王”一段。曰：“贤者在异国，诸侯可以使币聘之。若既在本国，贤者可以自去相见，诸侯却不当去召他了。盖异国则诸侯不能亲往，故可以聘。在国，则君自当去相见，又岂可以召哉！要见孟子出处之义，更兼陈代与公孙丑问不见诸侯处，及天子不召师，并之齐不见平陆事一道看，方见得孟子自有一个方法在。”问：“孟子不去，亦兼恶其⒓膊徽媸捣瘢俊痹唬骸肮燮渲掌，不如此说。”又问：“平陆大夫既以币交得不是，何故又受他底？”曰：“又恐他忽地自来。”
    “夫岂不义而曾子言之”！文势似“使管子而愚人也，则可”。若是义理不是，则曾子岂肯恁地说！
    △孟子之平陆章
    “‘王之为都’。左传：‘邑有先君之庙曰“都”。’看得来古之王者尝为都处，便自有庙。贺孙录云：“古人之庙不迁。”如太王庙在岐，文王庙在丰。武王祭太王则於岐，祭文王则於丰。贺孙云：“镐京却无二王之庙。”‘王朝步自周，至于丰’，是自镐至丰，以告文王庙也。又如晋献公使申生祭于曲沃。武公虽自曲沃入晋，而其先君之庙则仍在曲沃而不徙也。又如鲁祖文王，郑祖厉王，则诸侯祖天子矣；三桓祖桓公，则大夫祖诸侯矣。故礼运曰：‘诸侯不得祖天子，大夫不得祖诸侯。公庙之设私家，非礼也，自三桓始也。’是三桓各立桓公庙於其邑也。”又问：“汉原庙如何？”曰：“原，再也，如‘原蚕’之‘原’。谓既有庙，而再立一庙，如本朝既有太庙，又有景灵宫。”又问：“此於礼当否？”曰：“非礼也。贺孙云：“问郡国有原庙否？”曰：“行幸处有之，然皆非礼也。”然以洛邑有文武庙言之，则似周亦有两庙。”又问：“原庙之制如何？”曰：“史记‘月出衣冠游之所’，贺孙云：“汉之原庙，是藏衣冠之所。”谓藏高帝之衣冠於其中，月一取其衣冠，出游於国中也。古之庙制，前庙後寝，寝所以藏亡者之衣冠。故周礼：‘守祧，掌守先王、先公之庙祧，其遗衣服藏焉。’至汉时却移寝於陵，所谓‘陵寝’，故明帝於原陵见太后镜奁中物而悲哀。蔡邕因谓：‘上陵亦古礼，明帝犹有古之馀意。’然此等议论，皆是他讲学不明之故，他只是偶见明帝之事，故为是说。然何不使人君移此意於宗庙中耶？”又曰：“‘王之为都’，又恐是周礼所谓‘都鄙’之‘都’。周礼：‘四县为都。’”广录同贺孙。
    △孟子为卿於齐章
    问：“孟子宾师之礼如何？”曰：“当时有所谓客卿者是也。大概尊礼之，而不居职任事，召之则不往，又却为使出吊於滕。”〔木之〕
    △沈同以其私问章
    孟子答沈同伐燕一章，诚为未尽。“何以异於是”之下，合更说是吊民伐罪、不行残虐之主方可以伐之，如此乃善。又孟子居齐许久，伐燕之事，必亲见之，齐王乃无一语谋於孟子，而孟子亦无一语谏之，何也？想得孟子亦必以伐之为是，但不意齐师之暴虐耳。不然，齐有一大事如此，而齐王不相谋，孟子岂可便居齐耶！史记云：“邹人孟轲劝齐伐燕云：‘此汤武之举也。’”想承此误，然亦有不可晓者。〔亻选
    “劝齐伐燕如何？”曰：“孟子言伐燕处有四，须合而观之。燕之父子君臣如此，固有可伐之理。然孟子不曾教齐不伐，亦不曾教齐必伐，但曰：‘为天吏，则可以伐之。’又曰‘若杀其父兄，系累其子弟’，则非孟子意也。”〔去伪〕
    △燕人畔章
    安卿问：“周公诛管蔡，自公义言之，其心固正大直截；自私恩言之，其情终有自不满处。所以孟子谓：‘周公之过，不亦宜乎！’”曰：“是。但他岂得已哉！莫到恁地较好。看周公当初做这一事，也大段疏脱，他也看那兄弟不过。本是怕武庚叛，故遣管蔡霍叔去监他，为其至亲可恃，不知他反去与武庚同作一党。不知如何纣出得个儿子也恁地狡猾！想见他当时日夜去炒那管叔说道：‘周公是你弟，今却欲篡为天子；汝是兄，今却只恁地！’管叔被他炒得心热，他性又急，所以便发出这件事来。”尧卿问：“是时可调护莫杀否？”曰：“他已叛，只得杀，如何调护得！蔡叔霍叔性较慢，罪较轻，所以只囚於郭邻，降为庶人。想见当时被管叔做出这事来，骚动许多百姓，想见也怕人。‘鸱勿氟危既取我子，毋毁我室！’当时也是被他害得猛。如常棣一诗是後来制礼作乐时作。这是先被他害，所以当天下平定後，更作此诗，故其辞独哀切，不似诸诗和平。”义刚曰：“周公也岂不知管叔狡犭会？但当时於义不得不封他。”曰：“看来不是狡犭会，只是呆子。”〔义刚〕
    △孟子去齐章
    陈希真问：“孟子去齐处，集注引李氏说‘“忧则违之”，而荷{艹贵}所以为果’，如何？”曰：“孟子与荷{艹贵}皆是‘忧则违之’。但荷{艹贵}果於去，不若孟子‘迟迟吾行’。盖得时行道者，圣人之本心；不遇而去者，圣人之不得已。此与孔子去鲁之心同。盖圣贤忧世济时之心，诚非若荷{艹贵}之果於去也。”〔时举〕
    △孟子去齐居休章
    沙随谓：“‘继而有师命’，乃师友之‘师’，非师旅也。正齐王欲‘授孟子室，养弟子以万锺，使诸大夫国人皆有所矜式’时事。”先生曰：“旧已有此说。但欲授孟子室，乃孟子辞去时事。所谓‘於崇吾得见王’，则初见齐王时事。以此考之，则师旅为当。”〔道夫〕
    ●卷五十五・孟子五
    ◎滕文公上
    △滕文公为世子章
    “孟子道性善，言必称尧舜”，须看因何理会个性善作甚底？〔赐〕
    性善，故人皆可为尧舜。“必称尧舜”者，所以验性善之实。〔德明〕
    孔子罕言性。孟子见滕文公便道性善，必称尧舜，恰似孟子告人躐等相似。然他亦欲人先知得一个本原，则为善必力，去恶必勇。今於义理须是见得了，自然循理，有不得不然。若说我要做好事，所谓这些意，能得几时子！〔端蒙〕
    刘栋问：“人未能便至尧舜，而孟子言必称之，何也？”曰：“‘道性善’与‘称尧舜’，二句正相表里。盖人之所以不至於尧舜者，是他力量不至，固无可奈何。然人须当以尧舜为法，如射者之於的，箭箭皆欲其中。其不中者，其技艺未精也。人到得尧舜地位，方做得一个人，无所欠阙，然也只是本分事，这便是‘止於至善’。”〔道夫〕
    问：“孟子言性，何必於其已发处言之？”曰：“未发是性，已发是善。”〔可学〕
    “孟子道性善”，其发於外也，必善无恶。恶，非性也；性，不恶矣。〔节〕
    问：“‘孟子道性善’，不曾说气禀。”曰：“是孟子不曾思量到这里，但说本性善，失却这一节。”问：“气禀是偶然否？”曰：“是偶然相值著，非是有安排等待。”问：“天生聪明，又似不偶然。”曰：“便是先来说主宰底一般。忽生得个人恁地，便是要他出来作君、作师。书中多说‘聪明’，盖一个说白，一个说黑，若不是聪明底，如何遏伏得他众人？所以中庸亦云：‘惟天下至圣，为能聪明睿知足以有临。’且莫说圣贤，只如汉高祖光武唐宪宗武宗，他更自了得。某尝说，韩退之可怜。宪宗也自知他，只因佛骨一事忤意，未一年而宪宗死，亦便休了，盖只有宪宗会用得他。”池录作：“宪宗也会用人。”或曰：“用李绛亦如此。”曰：“宪宗初年许多伎俩，是李绛教他，绛本传说得详。然绛自有一书，名论事记，记得更详，如李德裕献替录之类。”〔夔孙〕
    李仲实问：“注云：‘惟尧舜为能无物欲之蔽，而充其性。’人盖有恬於嗜欲而不能充其性者，何故？”曰：“不蔽於彼，则蔽於此；不蔽於此，则蔽於彼，毕竟须有蔽处。物欲亦有多少般。如白日，须是阏冢方不见；若无悖岂应不见耶！此等处，紧要在‘性’字上，今且合思量如何是性？在我为何物？反求吾心，有蔽无蔽？能充不能充？不必论尧如何，舜又如何，如此方是读书。”〔闳祖〕
    或问：“‘孟子道性善’章，看来孟子言赤子将入井，有怵惕恻隐之心，此只就情上见，亦只说得时暂发见处。如言‘孩提之童，无不亲其亲’，亦只是就情上说得他人事，初无预於己。若要看得自己日用工夫，惟程子所谓：‘天下之理，原其所自，未有不善。嘉怒哀乐未发，何尝不善。发而中节，即无往而不善；发不中节，然後不善。’此语最为亲切。学者知此，当於喜怒哀乐未发，加持敬工夫；於喜怒哀乐已发，加省察工夫，方为切己。”曰：“不消分这个是亲切，那个是不亲切，如此则成两截了。盖是四者未发时，那怵惕恻隐与孩提爱亲之心，皆在里面了。少间发出来，即是未发底物事。静也只是这物事，动也只是这物事。如孟子所说，正要人於发动处见得是这物事。盖静中有动者存，动中有静者存。人但要动中见得静，静中见得动。若说动时见得是一般物事，静时又见得别是一般物事；静时见得是这般物事，动时又见得不是这般物事，没这说话。盖动时见得是这物事，即是静时所养底物事。静时若存守得这物事，则日用流行即是这物事。而今学者且要识得动静只是一个物事。”〔焘〕
    性图。
    恶。恶不可谓从善中直下来，只是不能善，则偏於一边，为恶。
    性善。性无不善。善。发而中节，无往不善。
    孟子初见滕世子，想是见其资质好，遂即其本原一切为他启迪了。世子若是负荷得时，便只是如此了。及其复见孟子，孟子见其领略未得，更不说了。只是发他志，但得於此勉之，亦可以至彼。若更说，便漏逗了。当时启迪之言想见甚好，惜其不全记，不得一观！”〔扬〕
    问集注云云。曰：“大概是如此。孟子七篇论性处，只此一处，已说得尽。须是日日认一过，只是要熟。”又曰：“程子说才，与孟子说才自不同，然不相妨。须是子细看，始得。”〔贺孙〕
    问：“三子之事，成<间见>则若参较彼己，颜子则知圣人学之必可至，公明仪则笃信好学者也。三者虽有浅深，要之皆是尚志。”曰：“也略有个浅深。恁地看文字，且须看他大意。”又曰：“大抵看文字，不恁地子细分别出来，又却鹘突；到恁地细碎分别得出来，不曾看得大节目处，又只是在落草处寻。”道夫曰：“这般紧要节目，其初在‘道性善’，其中在‘夫道一而已矣’，其终在‘若药不瞑眩，厥疾弗瘳’。”曰：“然。”〔道夫〕
    符舜功问：“滕世子从孟子言，何故後来不济事？”曰：“亦是信不笃。如自楚反，复问孟子，孟子已知之，曰：‘世子疑吾言乎？’则是知性不的。他当时地步狭，本难做；又识见卑，未尝立定得志。且如许行之术至浅下，且延之，举此可见。”〔可学〕
    或问：“孟子初教滕文公如此，似好。後来只恁休了，是如何？”曰：“滕，国小，绝长补短，止五十里，不过如今一乡。然孟子与他说时，也只说‘犹可以为善国’而已。终不成以所告齐梁之君者告之。兼又不多时，便为宋所灭。”因言：“程先生说：‘孔子为乘田则为乘田，为委吏则为委吏，为司寇则为司寇，无不可者。至孟子，则必得宾师之位，方能行道，此便是他能大而不能小处。惟圣人则无不遍，大小方圆，无所不可。’”又曰：“如孟子说：‘诸侯之礼，吾未之学也。’此亦是讲学之有阙。盖他心量不及圣人之大，故於天下事有包括不尽处。天下道理亻尽无穷，人要去做，又做不办；极力做得一两件，又困了。唯是圣人，便事事穷到彻底，包括净尽，无有或遗。”正淳曰：“如夏商之礼，孔子皆能言之，却是当时杞宋之国文献不足，不足取以证圣人之言耳。至孟子，则曰‘吾未之学也’而已，‘尝闻其略也’而已。”〔广〕
    △滕定公薨章
    今欲处世事於陵夷之後，乃一向讨论典故，亦果何益！孟子於滕文公乃云：“诸侯之礼，吾未之学。”便说与“齐疏之服，饣干粥之食”，哭泣尽哀，大纲先正了。〔可学〕
    古宗法，如周公兄弟之为诸侯者，则皆以鲁国为宗。至战国时，滕犹称鲁为“宗国”也。〔广〕
    △滕文公问为国章
    因说今日田赋利害，曰：“某尝疑孟子所谓‘夏后氏五十而贡，殷人七十而助，周人百亩而彻’，恐不解如此。先王疆理天下之初，做许多畎沟浍洫之类，大段费人力了。若自五十而增为七十，自七十而增为百亩，则田间许多疆理，都合更改，恐无是理。孟子当时未必亲见，只是传闻如此，恐亦难尽信也。”〔广〕
    孟子说“夏后氏五十而贡，商人七十而助，周人百亩而彻”，恐亦难如此移改。礼记正义引刘氏皇氏之说，正是呆人说话。盖田地一方，沟洫庐舍，成之亦难。自五十里而改为七十里，既是七十里，却改为百里，便都著那趱动，此扰乱之道。如此则非三代田制，乃王莽之制矣！〔必大〕
    孟子说贡、助、彻，亦有可疑者。若夏后氏既定“五十而贡”之制，不成商周再分其田，递相增补，岂不大扰！圣人举事，恐不如此。如王莽之封国，割某地属某国，至於淮阳太守无民可治，来归京师，此尤可笑！正义引刘氏皇氏熊氏说，皆是臆度，迂僻之甚！〔人杰〕
    孟子说制度，皆举其纲而已。如田之十一，丧之“自天子达”之类。〔方〕
    “世禄，是食公田之人。”问：“邻长、比长之属有禄否？”曰：“恐未必有。”问：“士者之学如何？”曰：“亦农隙而学。”“孰与教之？”曰：“乡池录作“卿”。大夫有德行而致其仕者，俾教之。”〔德明〕
    “孟子只把‘雨我公田’证周亦有公田，读书亦不须究尽细微。”因论“永嘉之学，於制度名物上致详。”〔方子〕
    问：“滕文公为善，如何行王道不得，只可为後法？”曰：“他当时大故展拓不去，只有五十里，如何做得事？看得来渠国亦不甚久便亡。”问：“所谓‘小国七年’者，非是封建小柄，恐是燕韩之类。”曰：“然。”〔可学〕
    “‘请野九一而助，国中什一使自赋’，如古注之说如何？”曰：“若将周礼一一求合其说，亦难。此二句，大率有周礼制度。野，谓甸、稍、县、都，行九一法。国中什一，以在王城，丰凶易察。”〔去伪〕
    或问“请野九一而助，国中什一使自赋”。曰：“国中行乡、遂之法，如‘五家为比，五比为闾，四闾为族，五族为党，五党为州’。又如‘五人为伍，五伍为两，四两为卒，五卒为旅，五旅为师，五师为军’。皆是五五相连属，所以行不得那九一之法，故只得什一使自赋。如乡、遂却行井牧之法，次第是一家出一人兵。且如‘五家为比’，比便有一个长了。井牧之法，次第是三十家方出得士十人，徒十人。井田之法，孟子说‘夏五十而贡，殷七十而助，周百亩而彻’，此都是孟子拗处。先是五十，後是七十，又是一百，便是一番打碎一番，想圣人处事必不如是劳扰。又如先儒说封建，古者‘公侯百里，伯七十里，子男五十里’。至周公则斥大疆界，始大封侯国：公五百里，侯四百里，伯三百里，子男百里。如此，则是将那小底移动，添封为大国，岂有此理！禹涂山之会，‘执玉帛者万国’。当时所谓国者，如今溪、洞之类。如五六十家，或百十家，各立个长，自为一处，都来朝王，想得礼数大段{艹磊}苴。後来到夏商衰时，皆相吞并，渐渐大了。至周时只有千八百国，便是万国吞并为千八百国，不及五分之一矣，可见其又大了。周毕竟是因而封之，岂有移去许多小柄，却封为大国！然圣人立法，亦自有低昂，不如此截然。谓如封五百里国，这一段四面大山，如太行，却有六百里，不成是又挑出那百里外，加封四百里。这一段却有三百五十里，不成又去别处讨一段子五十里来添，都不如此杀定。盖孟子时去周已七八百年，如今去隋时，既无人记得，又无载籍可考，所以难见得端的。又周封齐鲁之地，是‘诛纣伐奄，灭国者五十’，所以封齐鲁之地极广。如鲁地方千里，如齐东至海，西至河，南至穆陵，北至无棣，是多少广阔！”〔焘〕
    问：“圭田，馀夫之田，是在公田私田之外否？”曰：“卿受田六十邑，乃当二百四十井，此外又有‘圭田五十亩’也。‘馀夫二十五亩’，乃十六岁以前所受，在一夫百亩之外也。孟子亦只是言大概耳，未必曾见周礼也。”〔时举〕
    △有为神农之言章
    德修解君民并耕，以为“有体无用”。曰：“如何是有体无用？这个连体都不是。”德修曰：“食岂可无？但以君民并耕而食，则不可。不成因君民不可并耕却不耕，耕食自不可无，此是体。以君民并耕则无用。”曰：“‘有大人之事，有小人之事’，若是以君民并耕，毕竟体已不是。”〔文蔚〕
    “排淮泗而注之江”。淮自不与江通，大纲如此说去。〔谟〕
    问：“‘振德’是施惠之意否？”曰：“是。然不是财惠之惠，只是施之以教化，上文匡、直、辅、翼等事是也。彼既自得之，复从而教之。‘放勋曰’，‘曰’字不当音驿。”〔┿〕
    △墨者夷之章
    “夷子以谓‘爱无差等，施由亲始’，似知所先後者，其说如何？”曰：“人多疑其知所先後，而不知此正是夷子错处。人之有爱，本由亲立；推而及物，自有等级。今夷子先以为‘爱无差等’，而施之则由亲始，此夷子所以二本矣。夷子但以此解厚葬其亲之言，而不知‘爱无差等’之为二本也。”〔去伪〕
    亚夫问：“‘爱无差等，施由亲始’，与‘亲亲而仁民，仁民而爱物’相类否？”曰：“既是‘爱无差等’，何故又‘施由亲始’？这便是有差等。又如‘施由亲始’一句，乃是夷之临时讠巽出来凑孟子意，却不知‘爱无差等’一句，已不是了。他所谓‘施由亲始’，便是把‘爱无差等’之心施之。然把爱人之心推来爱亲，是甚道理！”〔时举〕
    问：“爱有差等，此所谓一本，盖亲亲、仁民、爱物具有本末也。所谓‘二本’是如何？”曰：“‘爱无差等’，何止二本？盖千万本也。”退与彦忠论此。彦忠云：“爱吾亲，又兼爱他人之亲，是二爱并立，故曰‘二本’。”〔德明〕
    或问“一本”。曰：“事他人之亲，如己之亲，则是两个一样重了，如一本有两根也。”〔焘〕
    问：“人只是一父母所生，如木只是一根株。夷子却视他人之亲犹己之亲，如牵彼树根，强合此树根。”曰：“‘爱无差等’，便是二本。”至曰：“‘命之矣’，‘之’字作夷子名看，方成句法。若作虚字看，则不成句法。”曰：“是。”〔至〕
    尹氏曰：“何以有是差等，一本故也，无伪也。”既是一本，其中便自然有许多差等。二本，则二者并立，无差等矣。墨子是也。〔亻选
    ◎滕文公下
    △陈代曰不见诸侯章
    问“枉尺直寻”。曰：“援天下以道。若枉己，便已枉道，则是已失援天下之具矣，更说甚事！自家身既已坏了，如何直人！”〔恪〕
    “招虞人以旌，不至将杀之。”刀锯在前而不避，非其气不馁，如何强得！〔闳祖〕
    “诡遇”，是做人不当做底；“行险”，是做人不敢做底。〔方子〕
    子路，则“范我驰驱”而不获者也。管仲之功，诡遇而获禽耳。〔焘〕
    射者御者都合法度，方中。嬖奚不能正射，王良以诡御就之，故良不贵之。御法而今尚可寻，但是今人寻得，亦无用处，故不肯。侯景反时，士大夫无人会骑，此时御法尚存。今射亦有法，一学时，便要合其法度。若只是胡乱射将来，又学其法不得。某旧学琴，且乱弹，谓待会了，却依法。原来不然，其後遂学不得，知学问安可不谨厥始！〔扬〕
    △景春曰公孙衍张仪章
    敬之问“居天下之广居，立天下之正位，行天下之大道”。曰：“大概只是无些子偏曲。且如此心廓然，无一毫私意，直与天地同量，这便是‘居天下之广居’，便是‘居仁’。到得自家立身更无些子不当於理，这便是‘立天下之正位’，便是‘守礼’。及推而见於事，更无些子不合於义，这便是行天下之大道，便是‘由义’。论上两句，则居广居是体，立正位是用；论下两句，则立正位是体，行大道是用。要知能‘居天下之广居’，自然能‘立天下之正位，行天下之大道’。”恪。
    居之问“广居、正位、大道”。曰：“广居，是廓然大公，无私欲之蔽；正位，是所立处都无差过；大道，是事事做得合宜。‘居’字是就心上说，择之云：“广居就存心上说。”先生曰：“是。”‘立’字是就身上说，‘行’字是就施为上说。〔贺孙〕
    居之问“广居、正位、大道”。曰：“广居是不狭隘，以天下为一家，中国为一人，何广如之！正位、大道，只是不僻曲。正位就处身上说，大道就处事上说。”〔植〕
    居者，心之所存；广居，无私意也。才有私意，则一分为二，二分为四，四分为八，只见分小著。立者，身之所处。正位者，当为此官，则为此官，当在此，则在此。行者，事之所由；大道者，非偏旁之径，荆棘之场。人生只是此三事。〔节〕
    “居天下之广居，立天下之正位，行天下之大道”，唯集义、养气，方到此地位。“富贵不能淫，贫贱不能移，威武不能屈”，以浩然之气对著他，便能如此。“彼以其富，我以吾仁；彼以其爵，我以吾义。”“在彼者，皆我之所不为也；在我者，皆古之制也。吾何畏彼哉！”〔闳祖〕
    问：“‘居广居，立正位，行大道’，是浩然之气否？”曰：“然。浩然之气须是养，有下工夫处。‘居广居’以下，是既有浩然之气，方能如此。”〔大雅〕
    问：“‘居天下之广居’云云，如欲‘授孟子室，养弟子以万锺’，孟子若去那里立，便不是正位。”林择之云：“如‘不与妊浴之事，亦是正位。”曰：“然。”
    △公孙丑问不见诸侯章
    问：“公孙丑言孟子不见诸侯，何故千里来见梁惠王？”曰：“以史记考之，此是梁惠王招之而至。其曰‘千里而来’者，亦是劳慰之辞尔。孟子出处，必不错了。如平日在诸侯国内，虽不为臣，亦有时去见他。若诸侯来召。则便不去。盖孟子以宾师自处，诸侯有谋则就之。如孟子一日将见王，王不合使人来道：‘我本就见，缘有疾，不可以风，不知可以来见否？’孟子才闻此语，便不肯去。”时坐间有杨方县丞者，云：“弟子称其师不见诸侯，必是其师寻常如此。其见梁惠王，亦须有说。但今人不肯便信他说话，只管信後人言语，所以疑得孟子如此。”〔谟〕
    孟子之时，时君重士，为士者不得不自重，故必待时君致敬尽礼而後见。自是当时做得个规模如此定了，如史记中列国之君拥钕扔之类。却非是当世轻士，而孟子有意於矫之以自高也。因说孟子不见诸侯及此。〔亻选
    至云：“看得孟子於辞受取舍进退去就，莫非天理时中之妙，无一毫人欲之私，无一毫过不及之病。如谓‘段干木逾垣而避之，泄柳闭门而不纳，是皆已甚，迫斯可以见矣’。‘充仲子之操，则蚓而後可’。‘谓非其有而取之者盗也，充类至义之尽’。辞曰‘闻戒’，‘饣鬼赆’，可受则受之，皆无一毫过不及，无一毫私意。”曰：“道理固是恁地。而今有此事到面前，这道理又却那里安顿？”至。
    △公都子问好辩章
    居之问孟子“岂好辩”章。先生令看大意，曰：“此段最好看。看见诸圣贤遭时之变，各行其道，是这般时节；其所以正救之者，是这般样子，这见得圣贤是甚么样大力量！恰似天地有阙{献齿}处，得圣贤出来补得教周全。补得周全後，过得稍久，又不免有阙，又得圣贤出来补，这见圣贤是甚力量！直有阖辟乾坤之功！”〔贺孙〕
    尧晚年方遭水。尧之水最可疑，禹治之，尤不可晓。胡安定说不可信。掘地注海之事，亦不知如何掘。盖尧甚以为儆，必不是未有江河而然。滔天之水，如何掘以注海？只是不曾见中原如何，此中江河皆有路通，常疑恐只是治黄河费许多力。黄河今由梁山泊入清河楚州。〔振〕
    问：“孔子作春秋，空言无补，乱臣贼子何缘便惧？且何足为春秋之一治？”曰：“非说当时便一治，只是存得个治法，使这道理光明灿烂，有能举而行之，为治不难。当时史书掌於史官，想人不得见，及孔子取而笔削之，而其义大明。孔子亦何尝有意说用某字，使人知劝；用某字，使人知惧；用某字，有甚微词奥义，使人晓不得，足以褒贬荣辱人来？不过如今之史书直书其事，善者恶者了然在目，观之者知所惩劝，故乱臣贼子有所畏惧而不犯耳。近世说春秋者太巧，皆失圣人之意。又立为凡例，加某字，其例为如何；去某字，其例为如何，尽是胡说！”问：“孔子所书辞严义简，若非三传详著事迹，也晓得笔削不得。”曰：“想得孔子作书时，事迹皆在，门人弟子皆晓他圣人笔削之意。三家惧其久而泯没也，始皆笔之於书。流传既久，是以不无讹谬。然孔子已自直书在其中。如云：‘夫人姜氏会齐侯于某’，‘公与夫人姜氏会齐侯于某’，‘公薨于齐’，‘公之丧至自齐’，‘夫人孙于齐’，此等显然在目，虽无传亦可晓。且如楚子侵中国，得齐桓公与之做头抵拦，遏住他，使之不得侵。齐桓公死，又得晋文公拦遏住，如横流泛滥，硬做是防。不然，中国为氵谓必矣。此等义，何难晓？”问读春秋之法。曰：“无它法，只是据经所书之事迹，准折之以先王之道，某是某非，某人是底犹有未是处，不是底又有彼善於此处，自将道理折衷便见。如看史记，秦之所以失如何？汉之所以得如何？楚汉交争，楚何以亡？汉何以兴？其所以为是非得失成败盛衰者何故？只将自家平日讲明底道理去折衷看，便见。看春秋亦如此。只是圣人言语细密，要人子细斟量考索耳。”问：“胡文定春秋解如何？”曰：“说得太深。苏子由教人看左传，不过只是看他事之本末，而以义理折衷去取之耳。”〔亻选
    孟子苦死要与杨墨辩，是如何？与他有甚冤恶，所以辟之如不共戴天之雠？“能言距杨墨者，圣人之徒也。”才说道要距杨墨，便是圣人之徒。如人逐贼，有人见了自不与捉，这便唤做是贼之党。贼是人情之所当恶。若说道贼当捉，当诛，这便是主人边人。若说道贼也可捉，可恕，这只唤做贼边人！〔贺孙〕
    问孟子“好辩”一节。曰：“当时如纵横刑名之徒，孟子却不管他，盖他只坏得个粗底。若杨墨则害了人心，须著与之辩。”时举谓：“当时人心不正，趋向不一，非孟子力起而辟之，则圣人之道无自而明。是时真个少孟子不得！”曰：“孟子於当时只在私下恁地说，所谓杨墨之徒也未怕他。到後世却因其言而知圣人之道为是，知异端之学为非，乃是孟子有功於後世耳。”〔时举〕
    因居之看“好辩”一章，曰：“墨氏‘爱无差等’，故视其父如路人。杨氏只理会自己，所谓‘修其身而外天下国家’者，故至於无君。要之，杨墨即是逆理，不循理耳。如一株木，顺生向上去，是顺理。今一枝乃逆下生来，是逆理也。如水本润下，今洪水乃横流，是逆理也。禹掘地而注之海，乃顺水之性，使之润下而已。暴君‘坏宫室以为污池，弃田以为园囿’，民有屋可居，有地可种桑麻，今乃坏而弃之，是逆理也。汤武之举，乃是顺理。如杨墨逆理，无父无君，邪说诬民，仁义充塞，便至於‘率兽食人，人相食’。此孟子极力辟之，亦只是顺理而已。”此一段多推本先生意，非全语。〔植〕
    敬之问杨墨。曰：“杨墨只是差了些子，其末流遂至於无父无君。盖杨氏见世间人营营於名利，埋没其身而不自知，故独洁其身以自高，如荷{艹贵}接舆之徒是也。然使人皆如此洁身而自为，则天下事教谁理会？此便是无君也。墨氏见世间人自私自利，不能及人，故欲兼天下之人人而尽爱之。然不知或有一患难，在君亲则当先救，在他人则後救之。若君亲与他人不分先後，则是待君亲犹他人也，便是无父。此二者之所以为禽兽也。孟子之辩，只缘是放过不得。今人见佛老家之说者，或以为其说似胜吾儒之说；或又以为彼虽说得不是，不用管他。此皆是看他不破，故不能与之辩。若真个见得是害人心，乱吾道，岂容不与之辩！所谓孟子好辩者，非好辩也，自是住不得也。”〔南升〕
    问：“墨氏兼爱，何遽至於无父？”曰：“人也只孝得一个父母，那有七手八脚，爱得许多！能养其父无阙，则已难矣。想得他之所以养父母者，粗衣粝食，必不能堪。盖他既欲兼爱，则其爱父母也必疏，其孝也不周至，非无父而何。墨子尚俭恶乐，所以说‘里号朝歌，墨子回车’。想得是个淡泊枯槁底人，其事父母也可想见。”又问：“‘率兽食人’，亦深其弊而极言之，非真有此事也。”曰：“不然。即它之道，便能如此。杨氏自是个退步爱身，不理会事底人。墨氏兼爱，又弄得没合杀。使天下伥伥然，必至於大乱而後已，非‘率兽食人’而何？如东晋之尚清谈，此便是杨氏之学。杨氏即老庄之道，少间百事废弛，遂启夷狄乱华，其祸岂不惨於洪水猛兽之害！又如梁武帝事佛，至於社稷丘墟，亦其验也。如近世王介甫，其学问高妙，出入於老佛之间，其政事欲与尧舜三代争衡。然所用者尽是小人，聚天下轻薄无赖小人作一处，以至遗祸至今。他初间也何尝有启狄乱华，‘率兽食人’之意？只是本原不正，义理不明，其终必至於是耳。”或云：“若论其修身行己，人所不及。”曰：“此亦是他一节好。其他狠厉偏僻，招合小人，皆其资质学问之差。亦安得以一节之好，而盖其大节之恶哉！吁，可畏！可畏！”〔亻选
    问：“墨氏兼爱，疑於仁，此易见。杨氏为我，何以疑於义？”曰：“杨朱看来不似义，他全是老子之学。只是个逍遥物外，仅足其身，不屑世务之人。只是他自要其身界限齐整，不相侵越，微似义耳，然终不似也。”〔亻选陈垩钅及异端类，馀见尽心上。
    孟子言：“我欲正人心。”盖人心正，然後可以有所为。今人心都不正了，如何可以理会！
    ●卷五十六・孟子六
    ◎离娄上
    △离娄之明章
    “‘上无道揆’，则‘下无法守’。傥‘上无道揆’，则下虽有奉法守一官者，亦将不能用而去之矣。‘朝不信道，工不信度’。信，如凭信之‘信’。此理只要人信得及，自然依那个行，不敢逾越。惟其不信，所以妄作。如胥吏分明知得条法，只是他冒法以为奸，便是不信度也。”因叹曰：“看得道理熟，见世间事才是苟且底，鲜有不害事。虽至小之事，以苟且行之，必亦有害，而况大事乎！只是信不及，所以苟且。凡云且如此作，且如此过去，皆其弊也。凡见人说某人做得事好，做得事无病，这便是循理。若见人说某人做得有害，其中必有病。如今人所以苟且者，只为见理不明，故苟且之心多。若是见得道理熟，自然有所分别，而不肯为恶矣。”〔卓〕亻崖悸浴
    “上无礼，下无学”，此学谓国之俊秀者。前面“工”，是百官守法度者；此“学”字，是责学者之事。惟上无教，下无学，所以不好之人并起而居高位，执进退黜陟之权，尽做出不好事来，则国之丧亡无日矣，所以谓之“贼民”。蠹国害民，非贼而何！然其要只在於“仁者宜在高位”，所谓“一正君而国定”也。〔亻选
    问：“责难之恭，陈善闭邪之敬，何以别？”曰：“大概也一般，只恭意思较阔大，敬意思较细密。如以尧舜三代望其君，不敢谓其不能，便是责难於君，便是恭。陈善闭邪，是就事上说。盖不徒责之以难，凡事有善则陈之，邪则闭之，使其君不陷於恶，便是敬。责难之恭，是尊君之词，先立个大志，以先王之道为可必信，可必行。陈善闭邪是子细著工夫去照管，务引其君於当道。陈善闭邪，便是做那责难底工夫。不特事君为然，为学之道亦如此。大立志向，而细密著工夫。如立志以古圣贤远大自期，便是责难。然圣贤为法於天下，‘我犹未免为乡人’，其何以到？须是择其善者而从之，其非者而去之。如日用间，凡一事，须有个是，有个非，去其非便为是，克去己私便复礼。如此，虽未便到圣贤地位，已是入圣贤路了。”〔淳〕
    “‘责难於君谓之恭’，以尧舜责之，而不敢以中才常主望之，非尊之而何。‘陈善闭邪谓之敬’，此是尊君中细密工夫。”问：“人臣固当望君以尧舜。若度其君不足以为善而不之谏，或谓君为中才，可以致小康而不足以致大治，或导之以功利，而不辅之以仁义，此皆是贼其君否？”曰：“然。人臣之道，但当以极等之事望其君。责他十分事，临了只做得二三分；若只责他二三分，少间做不得一分矣。若论才质之优劣，志趣之高下，固有不同。然吾之所以导之者，则不可问其才志之高下优劣，但当以尧舜之道望他。如饭必用吃，衣必用著，脾胃壮者吃得来多，弱者吃得来少，然不可不吃那饭也。人君资质，纵说卑近不足与有为，然不修身得否？不讲学得否？不明德得否？此皆是必用做底。到得随他资质做得出来，自有高下大小，然不可不如此做也。孔子曰：‘敬事而信，节用而爱人，使民以时。’这般言语是铁定底条法，更改易不得。如此做则成，不如此做则败。岂可谓吾君不能，而遂不以此望之也！”〔亻选
    问“责难於君谓之恭，陈善闭邪谓之敬”。曰：“恭是就人君分上理会，把他做个大底人看，致恭之谓也。敬只是就自家身上做，如陈善闭邪，是在己当如此做。”〔焘〕
    宾师不以趋走承顺为恭，而以责难陈善为敬；人君不以崇高富贵为重，而以贵德尊士为贤，则上下交而德业成矣。〔焘〕
    △规矩方圆之至章
    问“规矩，方圆之至也”。曰：“规矩是方圆之极，圣人是人伦之极。盖规矩便尽得方圆，圣人便尽得人伦。故物之方圆者有未尽处，以规矩为之便见；於人伦有未尽处，以圣人观之便见。惟圣人都尽，无一毫之不尽，故为人伦之至。”〔焘〕
    问：“‘欲为君’至‘尧舜而已矣’。昨因看近思录，如看二典，便当‘求尧所以治民，舜所以事君’。某谓尧所以治民，修己而已；舜所以事君，诚身以获乎上而已。”曰：“便是不如此看。此只是大概说读书之法而已，如何恁地硬要舂定一句去包括他得！若论尧所以治民，舜所以事君，是事事做得尽。且如看尧典，自‘钦明文思安安’以至终篇，都是治民底事。自‘钦明文思’至‘格于上下’是一段，自‘克明俊德’至‘於变时雍’又是一段，自‘乃命羲、和’至‘庶绩咸熙’又是一段，後面又说禅舜事，无非是治民之事。舜典自‘稣芪拿鳌以至终篇，无非事君之事，然亦是治民之事，不成说只是事君了便了！只是大概言观书之法如此。”或曰：“若论尧所以治民，舜所以事君，二典亦不足以尽之。”曰：“也大概可见。”〔亻选
    或问：“‘道二：仁与不仁而已矣。’不仁何以亦曰道？”曰：“此譬如说，有小路，有大路，何疑之有！”〔去伪〕
    “道二：仁与不仁而已矣”，犹言好底道理，不好底道理也。若论正当道理，只有一个，更无第二个，所谓“夫道一而已矣”者也。因言“胡季随主其家学”云云。已下见胡仁仲类。〔亻选
    △三代之得天下章
    废兴存亡惟天命，不敢不从，若汤武是也。〔吕焘〕
    △爱人不亲章
    圣人说话，是趱上去，更无退後来。孟子说：“爱人不亲，反其仁；治人不治，反其智；礼人不答，反其敬；行有不得者，皆反求诸己，其身正而天下归之。”这都是趱向上去，更无退下来。如今人爱人不亲，更不反求诸己，教你不亲也休；治人不治，更不反求诸己，教你不治也休；礼人不答，更不反求诸己，教你不答也休，我也不解恁地得。你也不仁不义，无礼无智；我也不仁不义，无礼无智；大家做个鹘突没理会底人，范忠宣所说“以恕己之心恕人”。且如自家不孝，也教天下人不消得事其亲；自家不忠，也教天下人不消得事其君；自家不弟，也教天下人不消事其兄；自家不信，也教天下人不消信其友，恁地得不得？还有这道理否？又曰：“张子韶说中庸‘所求乎子以事父，未能也’，到‘事父’下点做一句。看他说‘以圣人之所难能’，这正是圣人因责人而点检自家有未尽处，如何恁地说了？而今人多说章句之学为陋，某看见人多因章句看不成句，却坏了道理。”又曰：“明道言：‘忠恕二字，要除一个，更除不得。须是忠，方可以行其恕。’若自家不穿窬，便教你不穿窬，方唤做恕。若自家穿窬，却教别人不穿窬，这便不是恕。若自家穿窬，也教大家穿窬，这也不是恕。虽然，圣人之责人也轻，如所谓‘以人治人，改而止’，教他且存得这道理也得。‘小人革面’，教他且革面也得。又不成只恁地，也须有渐。”又曰：“‘尧舜其犹病诸！’圣人终是不足。”〔贺孙〕
    △为政不难章
    吴伯英问“不得罪於巨室”。曰：“只是服得他心。”〔佐〕
    △天下有道章
    “小德役大德，小贤役大贤”，是以贤德论。“小役大，弱役强”，全不赌是，只是以力论。〔振〕
    郑问：“‘小役大，弱役强’，亦曰‘天’，何也？”曰：“到那时不得不然，亦是理当如此。”〔淳〕
    “仁不可为众。”为，犹言“难为弟，难为兄”之“为”。言兄贤，难做他弟；弟贤，难做他兄。仁者无敌，难做众去抵当他。〔端蒙〕
    “仁不可为众也”，毛公注亦云：“盛德不可为众也。”“鸢飞戾天”，注亦曰：“言其上下察也。”此语必别有个同出处。如“金声玉振”，儿宽云：“天子建中和之极，兼总条贯，金声而玉振之。”亦必是古语。〔┿〕
    “不能自强，则听天所命；修德行仁，则天命在我。”今之为国者，论为治则曰，不消做十分底事，只随风俗做便得；不必须欲如尧舜三代，只恁地做天下也治。为士者则曰，做人也不须做到孔孟十分事，且做得一二分也得。尽是这样苟且见识，所谓“听天所命”者也。〔亻选
    △自暴者章
    问“自暴、自弃”之别。曰：“孟子说得已分明。看来自暴者便是刚恶之所为，自弃者便是柔恶之所为也。”〔时举〕
    自暴，是非毁道理底；自弃，是自放弃底。〔赐〕
    “言非礼义”，以礼义为非而拒之以不信；“自暴”，自贼害也。“吾身不能居仁由义”，自谓不能，而绝之以不为；“自弃”，自弃绝也。〔闳祖〕
    先生问梁：“自暴、自弃如何？”梁未答。先生曰：“‘言非礼义’，非，如‘非先生之道’之‘非’，谓所言必非诋礼义之说为非道，是失之暴戾。我虽言而彼必不肯听，是不足与有言也。自弃者，谓其意气卑弱，志趣凡陋，甘心自绝以为不能。我虽言其仁义之美，而彼以为我必不能‘居仁由义’，是不足有为也。故自暴者强，自弃者弱。伊川云：‘自暴者，拒之以不信；自弃者，绝之以不为。’”梁云平日大为科举累。曰：“便是科举不能为累。”〔卓〕
    问：“向所说‘自暴’，作‘自粗暴’，与今集注‘暴，害也’不同。”曰：“也只是害底是。如‘暴其民甚’，‘言非礼义谓之自暴’，要去非议这礼义。如今人要骂道学一般，只说道这许多做好事之人，自做许多模样。不知这道理是人人合有底，他自恁地非议，是他自害了这道理。”〔贺孙〕
    “仁，人之安宅；义，人之正路。”自人身言之，则有动静；自理言之，则是仁义。〔祖道〕
    △居下位章
    诚是天道，在人只说得“思诚”。〔泳〕
    敬之问：“‘诚者，天之道也；思诚者，人之道也。’思诚，莫须是明善否？”曰：“明善自是明善，思诚自是思诚。明善是格物、致知，思诚是毋自欺、慎独。明善固所以思诚，而思诚上面又自有工夫在。诚者，都是实理了；思诚者，恐有不实处，便思去实它。‘诚者，天之道’，天无不实，寒便是寒，暑便是暑，更不待使它恁地。圣人仁便真个是仁，义便真个是义，更无不实处。在常人说仁时，恐犹有不仁处；说义时，恐犹有不义处，便著思有以实之，始得。”〔时举〕
    问：“‘至诚而不动者，未之有也；不诚，未有能动者也。’此是以实理见之於用，故便有感通底道理？”曰：“不是以实理去见之於用，只是既有其实，便自能感动得人也。”因言：“孟子於义利间辩得毫鸩徊睿见一事来，便劈做两片，便分个是与不是，这便是集义处。义是一柄刀相似，才见事到面前，便与他割制了。”〔时举〕
    △伯夷辟纣章
    才卿问：“伯夷是‘中立而不倚’，下惠是‘和而不流’否？”曰：“柳下惠和而不流之事易见，伯夷中立不倚之事，何以验之？”陈曰：“扣马之谏，饿而死，此是不倚。”曰：“此谓之偏倚，亦何可以见其不倚？”文蔚录云：“‘如此，却是倚做一边去。’文蔚曰：‘他虽如此，又却不念旧恶。’曰：‘亦不相似。’”刘用之曰：“伯夷居北海之滨，若将终身焉，及闻西伯善养老，遂来归之，此可见其不倚否？”曰：“此下更有一转，方是不倚。盖初闻文王而归之，及武王伐纣而去之，遂不食周粟，此可以见其不倚也。”〔亻选澄奈德家馔。
    △求也为季氏宰章
    至之问：“如李悝尽地力之类，不过欲教民而已，孟子何以谓任土地者亦次於刑？”曰：“只为他是欲富国，不是欲为民。但强占土地开垦将去，欲为己物耳，皆为君聚敛之徒也。”〔时举〕
    “辟草莱，任土地者次之”，“如李悝尽地力，商鞅开阡陌”。他欲致富强而已，无教化仁爱之本，所以为可罪也。〔亻选
    △恭者不侮人章
    圣人但顾我理之是非，不问利害之当否，众人则反是。且如恭俭，圣人但知恭俭之不可不为尔，众人则以为我不侮人，则人亦不侮我；我不夺人，则人亦不夺我，便是计较利害之私。要之，圣人与众人做处，便是五峰所谓“天理人欲，同行而异情”者也。〔道夫〕
    △淳于髡曰章
    “事有缓急，理有大小，这样处皆须以权称之。”或问：“‘执中无权’之‘权’，与‘嫂溺援之以手’之‘权’，微不同否？”曰：“‘执中无权’之‘权’稍轻，‘嫂溺援之以手’之‘权’较重，亦有深浅也。”〔亻选
    △人不足与谜
    “‘大人格君心之非’，此谓精神意气自有感格处，然亦须有个开导底道理，不但默默而已。伊川解‘遇主于巷’，所谓‘至诚以感动之，尽力以扶持之，明义理以致其知，杜蔽惑以诚其意’，正此意也。”或曰：“设遇暗君，将如何而格之？”曰：“孔子不能格鲁哀，孟子不能格齐宣。诸葛孔明之於後主，国事皆出於一己，将出师，先自排布宫中府中许多人。後主虽能听从，然以资质之庸，难以变化，孔明虽亲写许多文字与之，亦终不能格之。凡此皆是虽有格君之理，而终不可以致格君之效者也。”〔谟〕可学录云：“问：‘有不好君，如何格？’曰：‘其精神动作之间亦须有以格之。要之，有此理在我，而在人者不可必。’”
    “人不足与谩保至“格君心之非”，三句当作一句读。某尝说，此处与“言不必信，行不必果，惟义所在”，皆须急忙连下句读。若偶然脱去下句，岂不害事？〔方子〕
    △人之患章
    孟子一句者，如“人之患在好为人师”之类，当时议论须多，今其所记者，乃其要语尔。
    △孟子谓乐正子曰章
    德修谓：“乐正子从子敖之齐，未必徒茑ā！痹唬骸拔薮耸拢岂可遽然加以此罪！”〔文蔚〕
    △仁之实章
    或问“事亲、从兄”一段。曰：“紧要在五个实字上。如仁是‘亲亲而仁民，仁民而爱物’，义是长长、贵贵、尊贤。然在家时，未便到仁民爱物；未事君时，未到贵贵；未从师友时，未到尊贤，且须先从事亲从兄上做将去，这个便是仁义之实。仁民、爱物，贵贵、尊贤，是仁义之英华。若理会得这个，便知得其他，那分明见得而守定不移，便是智之实；行得恰好，便是礼之实；由中而出，无所勉强，便是乐之实。大凡一段中必有紧要处，这一段便是这个字紧要。”〔胡泳〕
    “仁之实，事亲是也；义之实，从兄是也。”此数句，某煞曾入思虑来。尝与伯恭说，“实”字，有对名而言者，谓名实之实；有对理而言者，谓事实之实；有对华而言者，谓华实之实。今这实字不是名实、事实之实，正是华实之实。仁之实，本只是事亲，推广之，爱人利物，无非是仁。义之实，本只是从兄，推广之，忠君弟长，无非是义。事亲从兄，便是仁义之实；推广出去者，乃是仁义底华采。〔文蔚〕
    问仁义之实。曰：“须是理会得个实字，方晓得此章意思。这实字便是对华字。且如爱亲、仁民、爱物，无非仁也，但是爱亲乃是切近而真实者，乃是仁最先发去处；於仁民、爱物，乃远而大了。义之实亦然。”〔夔孙〕
    “事亲是孝，从兄是弟。‘尧舜之道，孝弟而已。’今人将孝弟低看了。‘孝弟之至，通于神明，光于四海’，直是如此。”窦问：“‘仁之实，事亲是也。’窃谓，实者，是事亲得其刃模当此时，直是和悦，此是实否？”曰：“不然，此乃‘乐之实，乐斯二者’之事。但事亲、从兄是仁义之根实处，最初发得来分晓。向亦曾理会此实字，却对得一个华字。亲亲，仁也；仁民、爱物，亦仁也。事亲是实，仁民、爱物乃华也。”〔德明〕
    问：“事亲、从兄有何分别？”曰：“事亲有爱底意思，事兄有严底意思。”又曰：“有敬底意思。”问：“从兄如何为义之实？”曰：“言从兄，则有可否。”问：“所以同处如何？”曰：“不当论同。”问：“伊川以为须自一理中别出，此意如何？”曰：“只是一个道理，发出来偏於爱底些子，便是仁；偏於严底些子，便是义。”又曰：“某怕人便说‘理一’。”〔节〕
    问：“事之当为者，皆义也，如何专以从兄言之？”曰：“从兄乃事之当为而最先者。”又问：“事亲岂非事之当为，而不归之义，何也？”曰：“己与亲乃是一体，岂可论当为不当为！”〔柄〕
    问“义之实，从兄是也”。曰：“义是那良知良能底发端处。虽小儿子莫不爱父母，到长大方理会得从兄。所谓‘及其长也，无不知敬其兄’，此义发端处。”〔植〕
    问：“孟子言‘义之实，从兄是也’，中庸却言‘义者，宜也，尊贤为大’，甚不同，如何？”曰：“义谓得宜，‘尊贤之等’，道理宜如此。”曰：“父子兄弟皆是恩合，今以从兄为义，何也？”曰：“以兄弟比父子，已是争得些。”问：“五典之常，义主於君臣。今曰‘从兄’，又曰‘尊贤’，岂以随事立言不同，其实则一否？”曰：“然。”〔德明〕
    问：“孟子言：‘羞恶之心，义之端也。’又曰：‘义之实，从兄是也。’不知羞恶与从兄之意，如何相似？”曰：“不要如此看。且理会一处上义理教通透了，方可别看。如今理会一处未得，却又牵一处来滚同说，少间愈无理会处。圣贤说话，各有旨归，且与他就逐句逐字上理会去。”〔木之〕
    问：“性中虽具四端五常，其实只是一理。故孟子独以仁义二者为主，而以礼为‘节文斯二者’，智为‘知斯二者’。柄谓仁义二者之中又当以仁为主。盖仁者爱之理，爱之得其当，则义也。”曰：“义却是当爱不当爱。”〔柄〕
    问：“‘仁之实，事亲是也’一段，似无四者，只有两个。以礼为‘节文斯二者’，智是‘知斯二者’，只是两个生出礼智来。”曰：“太极初生，亦只生阴阳，然後方有其他底。”〔节〕
    问：“孟子言：‘礼之实，节文斯二者；知之实，知斯二者。’礼、知似无专位。今以四德言，却成有四个物事？”曰：“也只是一处如此说。有言四个底，有言两个底，有言三个底。不成说道他只说得三个，遗了一个，不说四个。言两个，如扇一面青，一面白，一个说这一边，谓之青扇，一个说那一边，谓之白扇。不成道说青扇底是，说白扇底不是。”〔节〕
    专言仁则包三者，言仁义则又管摄礼智二者，如“智之实，知斯二者；礼之实，节文斯二者”是也。〔德明〕
    问“节文”之“文”。曰：“文是装裹得好，如升降揖逊。”〔节〕
    节者，等级也；文，不直，回互之貌。〔节〕
    朱蜚卿问“乐则生矣，生则恶可已也”。曰：“如今恁地勉强安排，如何得乐　到得常常做得熟，自然浃洽通快，周流不息，油然而生，不能自已。只是要到这乐处，实是难在。若只恁地把捉安排，才忘记，又断了，这如何得乐，如何得生。”问：“如今也且著恁地把捉。”曰：“固是且著恁地，须知道未是到处。须知道‘乐则生’处，是当到这地头。恰似春月，草木许多芽蘖一齐爆出来，更止遏不得。”贺孙问：“如‘孩提之童，无不知爱其亲；及其长也，无不知敬其兄’，这个不是旋安排，这只就他初发上说。”曰：“只如今不能常会如此。孩提知爱其亲，如今自失了爱其亲意思；及其长也知敬其兄，如今自失了敬其兄意思，须著理会。孟子所以说‘大人者，不失其赤子之心’，须要常常恁地。要之，须是知得这二者，使常常见这意思，方会到得‘乐则生矣’处。要紧却在‘知斯二者，弗去是也’二句上。须是知得二者是自家合有底，不可暂时失了。到得‘礼之实，节文斯二者’，既知了，又须著检点教详密子细，节节应拍，方始会不间断，方始乐，方始生。孟子又云：‘知皆扩而充之，若火之始然，泉之始达，苟能充之，足以保四海；苟不充之，不足以事父母。’与‘知斯二者，节文斯二者’一段，语势有不同，一则说得紧急，一则说得有许多节次，次序详密。”又曰：“‘乐则生’，如水之流，拨尽许多拥塞之物，只恁地滔滔流将去。”〔贺孙〕
    △天下大悦章
    “不得乎亲，不可以为人；不顺乎亲，不可以为子。”“得乎亲”者，不问事之是非，但能曲为承顺，则可以得其亲之悦。苟父母有做得不是处，我且从之，苟有孝心者皆可然也。“顺乎亲”，则和那道理也顺了，非特得亲之悦，又使之不陷於非义，此所以为尤难也。〔亻选
    恭父问：“‘不得乎亲’，以心言，‘不顺乎亲’，以道言，道谓喻父母於道。恐如此看得‘不可为人，不可为子’两字出。”曰：“‘人’字只说大纲，‘子’字却说得重。不得乎亲之心，固有人承亲顺色，看父母做甚么事，不问是非，一向不逆其志。这也是得亲之心，然犹是浅事。惟顺乎亲，则亲之心皆顺乎理，必如此而後可以为子。所以又说‘泣汽拢不格奸’；‘瞽瞍⒃ザ天下化，瞽瞍⒃ザ天下之为父子者定’。”〔贺孙〕
    “不顺乎亲，不可以为子”，是无一事不是处，和亲之心也顺了，下面所以说“瞽瞍⒃ァ薄
    “舜尽事亲之道而瞽瞍⒃ィ瞽瞍⒃ザ天下化，瞽瞍⒃ザ天下之为父子者定”，此之谓“尽性”。〔人杰〕
    ●卷五十七・孟子七
    ◎离娄下
    △舜生於诸冯章
    “若合符节。”“以玉为之，篆刻文字而中分之，彼此各藏其半。有故，则左右相合以为信。”先生曰：“古人符节，多以玉为之，如‘牙璋以起军旅’。周礼中有以玉为竹节。又有竹符，又有英荡符。荡，小节竹，今使者谓之‘荡节’也，刻之为符。汉有铜虎符、竹使符。铜虎以起兵，竹使郡守用之。凡符节，右留君所，左以与其人。有故，则君以其右合其左以为信也。曲礼曰：‘献田地者，执右契。’右者，取物之券也。如发兵取物徵召，皆以右取之也。”〔卓〕亻淹。
    △子产听郑国之政章
    郑之虎牢，即汉之成皋也。虎牢之下，即溱洧之水，後又名为汜水关，子产以乘舆济人之所也。闻人务德以为孟子之言非是。其说以为，溱洧之水，其深不可以施梁柱，其浅不可以涉，岂可以济乘舆！扒溱洧之水底皆是沙，故不可以施梁柱，但可用舟渡而已。李先生以为疑，或是偶然桥梁坏，故子产用其车以渡人。然此类亦何必深考。孟子之意，但言为政者当务民之宜，而不徒以小荻。〔亻选匙柯荚疲骸盎蛭剩骸车舆岂可以涉水？’曰：‘想有可涉处。’”闻人，秀州人。
    问：“子产之事，以左传考之，类非不知为政者。孟子之言，姑以其乘舆济人一事而议之耳。而夫子亦止以‘惠人’目之，又谓其‘犹众人之母，知食而不知教’，岂非子产所为终以惠胜欤？”曰：“致堂於‘惠人也’，论此一段甚详。东坡云‘有及人之近利，无经世之远图’，亦说得尽。‘都鄙有章’，只是行惠人底规模。若後世所谓政者，便只是惠。”〔必大〕
    △中也养不中章
    “中也养不中，才也养不才。”养者，非速使之中、使之才，“渐民以仁，摩民以义”之谓也。下“以善养人”同。〔节〕
    △言人之不善章
    “言人之不善，当如後患何？”恐是孟子因事而言之。〔人杰〕
    △仲尼不为已甚章
    “仲尼不为已甚”，言圣人所为，本分之外不加毫末。如人合吃八棒，只打八棒；不可说这人可恶，更添一棒。称人之善，不可有心於溢美；称人之恶，不可溢恶，皆不为已甚之事也。或上龟山书云：“徐行後长，得尧舜之道；不为已甚，知仲尼之心。”龟山读之甚喜，盖龟山平日喜说此两句也。〔亻选
    问：“‘仲尼不为已甚’，此言本分之外无所增加尔。”曰“已训太。”又问：“‘非其君不仕，非其民不使’；‘治亦进，乱亦进，不羞污君，不辞小辟’，气象可谓已甚矣，而目之曰圣人之清、和，似颇难会。”顷之，乃曰：“虽是圣，终有过当处。”又问：“伯夷‘不念旧恶，求仁得仁’，似是清中之和；下惠‘不以三公易其介’，似亦是和中之清。”曰：“然。凡所谓圣者，以其浑然天理，无一毫私意。若所谓‘得百里之地而君之，皆能朝诸侯，有天下；行一不义，杀一不辜，而得天下者，皆不为也’，这便是圣人同处，便是无私意处。但只是气质有偏比之失，故终有不中节处。所以易说‘中正’，伊川谓：‘中重於正，正不必中也。’言中，则正已在其中。盖无正，则做中不出来；而单言正，则未必能中也。夷惠诸子，其正与夫子同，而夫子之中，则非诸子所及也。”又问：“夷惠皆言‘风’，而不以言伊尹，何哉？”曰：“或者以伊尹为得行其道，而夷惠不得施其志，故有此论。似不必然，亦偶然尔。”道夫曰：“以意揣之，窃恐伊尹胜似夷惠得些。”曰：“也是伊尹体用较全。”顷之。复曰：“夷惠高似伊尹，伊尹大似夷惠。”〔道夫〕
    △大人者章
    问“大人不失赤子之心”。“大人事事理会得，只是无许多巧伪曲折，便是赤子之心。”时举加或录云：“只恁地白直做将去，无许曲折。”又云：“坦然明白，事事理会得，都无许多奸巧。”
    敬之问“大人不失赤子之心”。曰：“这须著两头看，大人无不知，无不能；赤子无所知，无所能。大人者，是不失其无所知、无所能之心。若失了此心，使些子机关，计些子利害，便成个小底人，不成个大底人了。大人心下没许多事。”〔时举〕
    大人无所不知，无所不能，赤子无所知，无所能。此两句相拗，如何无所不知，无所不能，却是不失其无所知、无所能做出？盖赤子之心，纯一无伪，而大人之心，亦纯一无伪。但赤子是无知觉底纯一无伪，大人是有知觉底纯一无伪。〔贺孙〕夔孙录云：“大人之所以为大人者，却缘是它存得那赤子之心。而今不可将大人之心只作通达万变，赤子只作纯一无伪说。盖大人之心，通达万变而纯一无伪；赤子之心，未有所知而纯一无伪。”
    厚之问“赤子之心”。曰：“止取纯一无伪，未发时虽与圣人同，然亦无知。但众人既发时多邪僻，而赤子尚未然耳。”〔可学〕
    问：“赤子之心，指已发而言，然亦有未发时。”曰：“亦有本发时，但孟子所论，乃指其已发者耳。”良久，笑曰：“今之大人，也无那赤子时心。”〔义刚〕
    问：“赤子之心，莫是发而未远乎中，不可作未发时看否？”曰：“赤子之心，也有未发时，也有已发时。今欲将赤子之心专作已发看，也不得。赤子之心，方其未发时，亦与老稚贤愚一同，但其已发未有私欲，故未远乎中耳。”〔铢〕
    施问“赤子之心”。曰：“程子道是‘已发而未远’。如赤子饥则啼，渴则饮，便是已发。”〔取
    △养生者章
    王德修云：“亲闻和靖说‘惟送死可以当大事’，曰：‘亲之生也，好恶取舍得以言焉。及其死也，好恶取舍无得而言。当是时，亲之心即子之心，子之心即亲之心，故曰“惟送死可以当大事”。’”先生曰：“亦说得好。”〔闳祖〕
    △君子深造之以道章
    “君子深造之以道”，语势稍倒，“道”字合在“深造”之前。赵岐云“道者，进为之方”，亦不甚亲切。道只是进学之具，深造者，从此挨向前去。如“之以”二字，寻常这般去处，多将作助语打过了。要之，却紧切。如“夜气不足以存”，与“三代所以直道而行”，“以”字皆不虚设。“既醉以酒，既饱以德”，皆是也。〔谟〕
    问：“‘道者，进为之方’，如何？”曰：“此句未甚安，却只是循道以进耳。‘道’字在上。”〔可学〕
    敬之问“道者，进为之方”。曰：“是事事皆要得合道理。‘取之左右逢其原’，到得熟了，自然日用之间只见许多道理在眼前。东边去也是道理，西边去也是道理，都自凑合得著，故曰‘逢其原’。如水之源。流出来，这边也撞著水，那边也撞著水。”〔贺孙〕
    “深造之以道，欲其自得之。”曰：“只深造以道，便是要自得之，此政与浅迫相对。所谓‘深造’者，当知非浅迫所可致。若欲浅迫求之，便是强探力取。只是既下功夫，又下工夫，直是深造，便有自得处在其中。”又曰：“优游餍饫，都只是深造後自如此，非是深造之外又别欲自得也。与下章‘博学而详说之，将以反说约’之意同。”〔┿〕
    “君子深造之以道。”道，只是道理恁地做，恁地做。深造，是日日恁地做。而今人造之不以其道，无缘得自得。“深造之以道”，方始欲其自得。看那“欲”字，不是深造以道，便解自得。而今说得多，又剩了；说得少，又说不出，皆是不自得。〔夔孙〕
    “‘君子深造之以道，欲其自得之也’，如何？”曰：“‘深造’云者，非是急迫遽至，要舒徐涵养，期於自得而已。‘自得之’，则自信不疑，而‘居之安’；‘居之安’，则资之於道也深；‘资之深’，则凡动静语默，一事一物，无非是理，所谓‘取之左右逢其原’也。”又问：“‘资’字如何说？”曰：“取也。资，有资藉之意。‘资之深’，谓其所资藉者深，言深得其力也。”〔谟〕去伪略。
    或问“君子深造之以道”一章。曰：“‘深造之以道’，语似倒了。‘以道’字在‘深造’字上，方是。盖道是造道之方法，循此进进不已，便是深造之，犹言以这方法去深造之也。今曰‘深造之以道’，是深造之以其方法也。‘以道’是工夫，‘深造’是做工夫。如‘博学、审问、慎思、明辨、力行’之次序，即是造道之方法。若人为学依次序，便是以道；不依次序，便是不以道。如为仁而‘克己复礼’，便是以道；若不‘克己复礼’，别做一般样，便是不以道。能以道而为之不已，造之愈深，则自然而得之。既自得之而为我有，‘则居之安；居之安，则资之深’。‘资之深’这一句，又要人看。盖是自家既自得之，则所以资藉之者深，取之无穷，用之不竭，只管取，只管有，滚滚地出来无穷。自家资他，他又资给自家。如掘地在下，藉上面源头水来注满。若源头深，则源源来不竭；若浅时，则易竭矣。又如富人大宝藏，里面只管取，只管有。‘取之左右逢其原’，盖这件事也撞著这本来底道理，那件事也撞著这本来底道理，事事物物，头头件件，皆撞著这道理。如‘资之深’，那源头水只是一路来，到得左右逢原，四方八面都来。然这个只在自得上，才自得，则下面节次自是如此。”又云：“‘资’字如‘万物之资始’，‘资於事父以事君’之‘资’，皆训‘取’字。”〔焘〕
    子善问“君子深造之以道，欲其自得之也”一节。曰：“大要在‘深造之以道’，此是做工夫处。资，是他资助我，资给我，不是我资他。他那个都是资助我底物事，头头撞著，左边也是，右边也是，都凑著他道理源头处。源头便是那天之明命，滔滔汨汨底，似那一池有源底水。他那源头只管来得不绝，取之不尽，用之不竭，来供自家用。似那鱼凑活水相似，却似都凑著他源头。且如为人君，便有那仁从那边来；为人臣，便有那个敬从那边来；子之孝，有那孝从那边来；父之慈，有那慈从那边来，只是那道理源头处。庄子说‘将原而往’，便是说这个。自家靠著他原头底这个道理，左右前後都见是这道理。庄子说‘在谷满谷，在坑满坑’，他那资给我底物事深远，自家这里头头凑著他原头。”〔植〕贺孙录疑同，见下。
    子善问：“‘君子深造之以道’，造是造道，欲造道，又著‘以道’，语意似‘以道深造’。”曰：“此只是进为不已，亦无可疑。公将两个‘道’字来说，却不分晓。”贺孙问：“‘深造’之‘造’字，不可便做已到说。但言进进做将去，又必以其方。”曰：“然。”又问：“‘取之左右逢其原’，是既资之深，则道理充足，取之至近之处，莫非道理。”曰：“‘资’字恰似资给、资助一般。资助既深，看是甚事来，无不凑著这道理。不待自家将道理去应他，只取之左右，便撞著这道理。如有源之水滚滚流出，只管撞著他。若是所资者浅，略用出便枯竭了。庄子说‘庖丁手之所触，肩之所倚，足之所履，膝之所酰砉然乡然，奏刀砉然，莫不中音’，正是此意。为人君，便是撞著个仁道理；为人臣，便自撞著个敬道理；为人子，便自撞著个孝道理；为人父，便自撞著个慈道理；与国人交，便自撞著个信道理，无枚不然。”〔贺孙〕
    “居之安”，只是如人之居住得那里安稳。只是从初本原如此，到熟处，左右皆逢之。〔谦〕
    或问：“‘自得’章，文义莫有节次否？”曰：“此章重处只在自得後，其势自然顺下来，才恁地，便恁地，但其间自不无节次。若是全无节次，孟子何不说‘自得之，则取之左右逢其原’？”曰：“尹先生却正如此说。”曰：“看他说意思自别。孟子之意，是欲见其曲折而详言之；尹先生之言，是姑举其首尾而略言之。自孟子後，更无人会下这般言语。”
    或问：“程子之说如何？”曰：“必须以道，方可‘潜心积虑，优游厌饫’。若不以道，则‘潜心积虑，优游厌饫’做甚底！”〔焘〕
    △博学而详说之章
    “博学而详说之，将以反说约也。”惟先难而後易，凡事皆然。〔道夫〕
    问：“‘博学而详说之，将以反说约也’，如何？”曰：“约自博中来。既博学，又详说，讲贯得直是精确，将来临事自有个头绪。才有头绪，便见简约。若是平日讲贯得不详悉，及至临事只觉得千头万绪，更理会不下，如此则岂得为约？”〔去伪〕
    问“博学详说，将以反说约也”。曰：“贯通处便是约，不是贯通了，又去里面寻讨个约。公说约处，却是通贯了，又别去寻讨个约，岂有此理！伊川说格物处云：‘但积累多後，自然脱然有贯通处。’‘积累多後’，便是学之博；‘脱然有贯通处’，便是约。”杨楫通老问：“世间博学之人非不博，却又不知个约处者，何故？”曰：“他合下博得来便不是了，如何会约。他便不穷究这道理是如何，都见不透彻，只是搜求隐僻之事，钩摘奇异之说，以为博，如此岂能得约！今世博学之士大率类此。不读正当底书，不看正当注疏，偏拣人所不读底去读，欲乘人之所不知以夸人。不问义理如何，只认前人所未说，今人所未道者，则取之以为博。如此，如何望到约处！”又曰：“某尝不喜扬子恪多闻则守之以约，多见则守之以卓’。多闻，欲其约也；多见，欲其卓也。说多闻了，又更要一个约去守他，正如公说。这个是所守者约，不是守之以约也。”〔亻选
    △徐子曰章
    所谓“声闻过情”，这个大段务外郎当。且更就此中间言之，如为善无真实恳恻之意，为学而勉强苟且徇人，皆是不实。须就此反躬思量，方得。〔亻选
    △人之所以异於禽兽章
    敬之问“人之所以异於禽兽者几希”。曰：“人与万物都一般者，理也；所以不同者，心也。人心虚灵，包得许多道理过，无有不通。虽间有气禀昏底，亦可克治使之明。万物之心，便包许多道理不过，虽其间有禀得气稍正者，亦止有一两路明。如禽兽中有父子相爱，雌雄有别之类，只有一两路明，其他道理便都不通，便推不去。人之心便虚明，便推得去。就大本论之，其理则一；才禀於气，便有不同。”贺孙问：“‘几希’二字，不是说善恶之间，乃是指这些好底说，故下云‘庶民去之，君不存之’。”曰：“人之所以异於物者，只争这些子。”〔贺孙〕时举录云：“人物之所同者，理也；所不同者，心也。人心虚灵，无所不明；禽兽便昏了，只有一两路子明。人之虚灵皆推得去，禽兽便推不去。人若以私欲蔽了这个虚灵，便是禽兽。人与禽兽只争这些子，所以谓之‘几希’。”
    徐元昭问：“‘庶民去之，君子存之’，如何是存之？”曰：“存，是存所以异於禽兽者。何故至‘存之’方问？”因问元昭：“存何物？”元昭云：“有所见。”曰：“不离日用之间。”曰：“何谓日用之间？”曰：“凡周旋运用。”曰：“此乃禽兽所以与人同，须求其所以与人异者。僧问佛：‘如何是性？’曰：‘耳能闻，目能见。’他便把这个作性，不知这个禽兽皆知。人所以异者，以其有仁义礼智，若为子而孝，为弟而悌，禽兽岂能之哉！”元昭又云：“‘万物皆备於我’，此言人能备禽兽之不备。”曰：“观贤此言，元未尝究竟。”〔可学〕录别出。
    元昭问“君子存之”。曰：“存是存其所以异於禽兽之道理，今自谓能存，只是存其与禽兽同者耳。饥食渴饮之类，皆其与禽兽同者也。释氏云：‘作用是性。’或问：‘如何是作用？’云：‘在眼曰见，在耳曰闻，在鼻辨香，在口谈论，在手执捉，在足运奔，遍现俱该沙界，收摄在一微尘。’此是说其与禽兽同者耳。人之异於禽兽，是‘父子有亲，君臣有义，夫妇有别，长幼有序，朋友有信’。释氏元不曾存得。”〔〕
    知而不存者有矣，未有不知而能存者也。“君子存之。”〔亻选
    “明於庶物”，如物格。〔闳祖〕
    或问：“‘明於庶物，察於人伦’，明、察之义有浅深否？”曰：“察深於明。明只是大概明得这个道理尔。”又问：“与孝经‘事天明，事地察’之义如何？”曰：“这个‘明、察’又别。此‘察’字，却训‘著’字；‘明’字训‘昭’字。事父孝，则事天之道昭明；事母孝，则事地之道察著。孟子所谓‘明、察’，与易系‘明於天之道，察於人之故’同。”〔去伪〕
    子善问：“舜‘明庶物，察人伦’。文势自上看来，此‘物’字，恐合作禽兽说。”曰：“不然。‘明於庶物’，岂止是说禽兽？禽兽乃一物。凡天地之间眼前所接之事，皆是物。然有多少不甚要紧底事，舜看来，惟是於人伦最紧要。”〔贺孙〕
    “明於庶物，察於人伦。”明、察是见得事事物物之理，无一毫之未尽。所谓仁义者，皆不待求之於外，此身此心，浑然都是仁义。〔贺孙〕
    守约问：“孟子何以只说‘舜明於庶物，察於人伦，由仁义行，非行仁义也’？”曰：“尧自是浑然。舜却是就事物上经历，一一理会过。”〔贺孙〕
    问：“‘舜由仁义行，非行仁义也。’若学者，须是行仁义方得。”曰：“这便如美此怠三月不违’意。他是平日身常在仁义内，即恁地行出。学者身在外了，且须去求仁义就上行；然又须以‘由仁义行’为准的，方得。”〔贺孙〕
    符舜功言：“只是‘由仁义行’，好行仁义，便有善利之分。”曰：“此是江西之学。岂不见上面分明有个‘舜’字？惟舜便由仁义行，他人须穷理，知其为仁为义，从而行之。且如‘仁者安仁，智者利仁’，既未能安仁，亦须是利仁。利仁岂是不好底！知仁之为利而行之。不然，则以人欲为利矣！”〔德明〕
    △禹恶旨酒章
    问：“‘禹恶旨酒，好善言；汤执中；文王望道未之见；武王不泄迩，不忘远；周公坐以待旦。’此等气象，在圣人则谓之‘兢兢业业，纯亦不已’；在学者则是‘任重道远，死而後已’之意否？”曰：“他本是说圣人。”又曰：“读此一篇，使人心惕然而常存也！”〔道夫〕
    问：“‘汤执中，立贤无方’，莫是执中道以立贤否？”曰“不然。执中自是执中，立贤自是立贤。只这‘执中’，却与子莫之‘执中’不同。故集注下谓：‘执，谓守而不失。’汤只是要事事恰好，无过不及而已。”〔时举〕
    问：“‘周公思兼三王，以施四事。’上文既是各举一事言，四圣人之事亦多，周公如何施之？”曰：“此必是周公曾如此说。大抵所举四事极好，此一处自舜推之至於孔子。”〔可学〕
    “周公思兼三王，以施四事”，此不可考，恐是周公自有此语。如“文王我师也，周公岂欺我哉”？此直是周公曾如此语，公明仪但举之耳。四事极说得好。“泄”字有狎底意思。〔谟〕
    因论“泄迩、忘远”，老苏说乖，曰：“圣人心如潮水上来，湾坳浦溆，一时皆得，无有远迩。”〔方〕
    △王者之迹熄章
    问“王者之迹熄而诗亡，诗亡然後春秋作”。曰：“这道理紧要在‘王者之迹熄’一句上。盖王者之政存，则‘礼乐征伐自天子出’，故雅之诗自作於上，以教天下。王迹灭熄，则礼乐征伐不自天子出，故雅之诗不复作於上，而诗降而为国风。是以孔子作春秋，定天下之邪正，为百王之大法也。”〔焘〕
    庄仲问：“王者之迹熄而诗亡，诗亡然後春秋作。先儒谓自东迁之後，黍离降为国风而雅亡矣。恐是孔子删诗之时降之。”曰：“亦是他当时自如此。要识此诗，便如周南召南当初在镐丰之时，其诗为二南；後来在洛邑之时，其诗为黍离。只是自二南进而为二雅，自二雅退而为王风。二南之於二雅，便如登山；到得黍离时节，便是下坡了。”〔文蔚〕
    △可以取章
    “可以取，可以无取”，是先见得可以取，後来却见得可以无取，如此而取之，则伤廉矣。盖後来见者较是故也。“与、死”，亦然。〔闳祖〕
    正卿问：“‘可以取，可以无取，取伤廉’，亦是二联之义？”曰：“看来‘可以取’，是其初略见得如此；‘可以无取’，是子细审察见得如此，如夫子言‘再思’一般。下二联放此，庶几不碍。不然，则不取却是过厚，而不与、不死，却是过薄也。”〔壮祖〕
    “可以取，可以无取”，此段正与孔子曰“再斯可矣”相似。凡事初看尚未定，再察则已审矣，便用决断始得。若更加之思焉，则私意起，而非义理之本然。〔亻选
    “可以取，可以无取”云云。夫取为伤廉，固也。若与者本惠，死者本勇，而乃云“伤惠、伤勇”者，谓其过予与无益之死耳。且学者知所当予而不至於吝啬，知所当死而不至於偷生，则几矣。〔人杰〕
    孟子言：“可以取，可以无取，取伤廉。可以与，可以无与，与伤惠。”他主意只在“取伤廉”上，且将那“与伤惠”来相对说。其实与之过厚些子，不害其为厚；若才过取，便伤廉，便是不好。过与，毕竟当时是好意思；与了再看之。方见得伤惠，与伤廉不同。所以子华使於齐，“冉子与之粟五秉”，圣人虽说他不是，然亦不大故责他。只是才过取，便深恶之，如冉求为之聚敛而欲攻之，是也。〔亻选
    △天下之言性也章
    问：“‘则故而已矣’，故是如何？”曰：“故，是个已发见了底物事，便分明易见。如公都子问性，孟子却云：‘乃若其情，则可以为善矣。’盖性自是个难言底物事，惟恻隐、羞恶之类却是已发见者，乃可得而言。只看这个，便见得性。集注谓‘故’者是已然之迹也。是无个字得下，故下个‘迹’字。”〔时举〕
    问“则故而已矣”。曰：“性是个糊涂不分明底物事，且只就那故上说，故却是实有痕迹底。故有两件，如水之有顺利者，又有逆行者。毕竟顺利底是善，逆行底是恶，所以说‘行其所无事’，又说‘恶於凿’，凿则是那逆行底。又说‘乃若其情，则可以为善’。性是糊涂底物事，情却便似实也。如恻隐、羞恶、辞逊、是非，这便是情。”相。
    敬之问：“故，是已然之迹，如水之润下，火之炎上。‘以利为本’，是顺而不拂之意。”曰：“利是不假人为而自然者。如水之就下，是其性本就下，只得顺他。若激之在山，是不顺其性，而以人为之也。如‘无恻隐之心非人，无羞恶之心非人’，皆是自然而然。惟智者知得此理，不假人为，顺之而行。”〔南升〕时举录别出。
    敬之问：“‘故者，以利为本。’如火之炎上，水之润下，此是故；人不拂他润下炎上之性，是利。”曰：“故是本然底，利是他自然底。如水之润下，火之炎上，固是他本然之性如此。然水自然润下，火自然炎上，便是利。到智者行其所无事，方是人之得自然底，从而顺他。”〔时举〕倪同。
    “故，是已然之迹，如水之下，火之上，父子之必有亲，孟子说‘四端’，皆是。然虽有恻隐，亦有残忍，故当以顺为本。如星辰亦有逆行，大要循躔度者是顺。”问：“南轩说故作‘本然’。”曰：“如此则善外别有本然。孟子说性，乃是於发处见其善，荀扬亦於发处说，只是道不著。”问：“既云‘於发处见’，伊川云‘孟子说性，乃极本穷原之理’，莫因发以见其原？”曰：“然。”〔可学〕
    器之说：“‘故者以利为本’，如流水相似，有向下，无向上，是顺他去。”曰：“故是本来底，以顺为本。许多恻隐、羞恶，自是顺出来，其理自是如此。孟子怕人将不好底做出去，故说此。若将恶者为利之本，如水，‘搏而跃之，可使过颡’，这便是将不利者为本。如伊川说，楚子越椒之生，必灭若敖氏，自是出来便恶了。荀子因此便道人性本恶。据他说，‘涂之人皆可为禹’，便是性善了。他只说得气质之性，自是不觉。”〔取
    故，只是已然之迹，如水之润下，火之炎上。润下炎上便是故也。父子之所以亲，君臣之所以义，夫妇之别，长幼之序，然皆有个已然之迹。但只顺利处，便是故之本。如水之性固下也，然搏之过颡，激之在山，亦岂不是水哉！但非其性尔。仁义礼智，是为性也。仁之恻隐，义之羞恶，礼之辞逊，智之是非，此即性之故也。若四端，则无不顺利。然四端皆有相反者，如残忍饶录作“忮害”。之非仁，不耻之非义，不逊之非礼，昏惑之非智，即故之不利者也。伊川发明此意最亲切，谓此一章专主“智”言。凿於智者，非所谓以利为本也。其初只是性上泛说起，不是专说性。但谓天下之说性者，只说得故而已。後世如荀卿言“性恶”，扬雄言“善恶混”，但皆说得下面一截，皆不知其所以谓之故者如何，遂不能“以利为本”而然也。荀卿之言，只是横说如此，到底灭这道理不得。只就性恶篇谓“涂之人皆可如禹”，只此自可见。“故”字，若不将已然之迹言之，则下文“苟求其故”之言，如何可推？历家自今日推算而上，极於太古开辟之时，更无差错，只为有此已然之迹可以推测耳。天与星辰间，或躔度有少差错，久之自复其常。“以利为本”，亦犹天与星辰循常度而行。苟不如此，皆凿之谓也。〔谟〕
    “‘天下之言性，则故而已矣。’故，犹云所为也。言凡人说性，只说到性之故，盖故却‘以利为本’。利顺者，从道理上顺发出来是也，是所谓善也。若不利顺，则是凿，故下面以禹行水言之。‘苟求其故’，此‘故’与‘则故’却同，故，犹所以然之意。”直卿云：“先生言，刘公度说此段意云，孟子专为智而言，甚好。”〔端蒙〕
    问“天下之言性，则故而已”。先生引程子之言曰：“此章意在‘知’字。此章言性，只是从头说下。性者，浑然不可言也，惟顺之则是，逆之则非。天下之事，逆理者如何行得！便是凿也。凿则非其本然之理。禹之行水，亦只端的见得须是如此，顺而行之而已。鲧绩之不成，正为不顺耳。”〔力行〕
    问：“伊川谓：‘则，语助也；故者，本如是者也。今言天下万物之性必求其故者，只是欲顺而不害之也。’伊川之说如何？”曰：“‘则’字不可做助语看了，则有不足之意。性最难名状。天下之言性者，止说得故而已矣。‘故’字外，难为别下字。如故，有所以然之意。利，顺也；顺其所以然，则不失其本性矣。水性就下，顺而导之，水之性也。‘搏而跃之’，固可使之在山矣，然非水之本性。”或问：“天下之言性，伊川以为言天下万物之性，是否？”曰：“此倒了。他文势只是云‘天下之言性者，止可说故而已矣’。如此，则天下万物之性在其间矣。”又问：“後面‘苟求其故’，此‘故’字与前面‘故’字一般否？”曰：“然。”〔去伪〕
    △君子所以异於人者章
    问：“‘君子以仁存心，以礼存心’，是我本有此仁此礼，只要常存而不忘否？”曰：“非也。便这个在存心上说下来，言君子所以异於小人者，以其存心不同耳。君子则以仁以礼而存之於心，小人则以不仁不礼而存之於心。须看他上下文主甚么说，始得。”〔亻选
    问：“先生注下文，言‘存仁、存礼’，何也？”曰：“这个‘存心’，与‘存其心，养其性’底‘存心’不同，只是处心。”又问：“如此，则是君子之所以异於人者，以其处心也。”曰：“以其处心与人不同。”又问：“何谓处心？”曰：“以仁处於心，以礼处於心。”集注非定本。〔节〕
    蔡问：“‘以仁存心’，如何下‘以’字？”曰：“不下‘以’字也不得。吕氏云‘以此心应万事之变’，亦下一‘以’字。不是以此心，是如何？”问：“程子谓‘以敬直内，则不直矣’，何也？”曰：“此处又是解‘直方’二字。从上说下来，‘敬以直内’，方顺；以敬，则不顺矣。”〔淳〕
    “我必不忠”，恐所以爱敬人者，或有不出於诚实也。〔人杰〕
    问“自反而忠”之“忠”。曰：“忠者，尽己也。尽己者，仁礼无一毫不尽。”〔节〕
    “舜，人也，我亦人也。舜为法於天下，可传於後世，我犹未免为乡人也，是则可忧也。”此便是知耻。知耻，则进学安得不勇！〔闳祖〕
    △禹稷当平世章
    问：“‘禹稷当平世，三过其门而不入’，似天下之事重乎私家也。若家有父母，岂可不入？”曰：“固是。然事亦须量缓急。”问：“何谓缓急？”曰：“若洪水之患不甚为害，只是那九年泛泛底水，未便会倾国覆都，过家见父母，亦不妨。若洪水之患，其急有倾国溺都、君父危亡之梨，也只得且奔君父之急。虽不过见父母，亦不妨也。”又问：“‘乡邻有斗者，虽闭户可也’，此便是用权。若乡邻之斗有亲戚兄弟在其中，岂可一例不救？”曰：“有兄弟固当救，然事也须量大小。若只是小小斗殴，救之亦无妨。若是有兵戈杀人之事，也只得闭门不管而已。”〔亻选
    △公都子问匡章章
    “孟子之於匡章，盖怜之耳，非取其孝也。故杨氏以为匡章不孝，‘孟子非取之也，特哀其志而不与之绝耳’。据章之所为，因责善於父母而不相遇，虽是父不是，己是，然便至如此荡业，‘出妻屏子，终身不养’，则岂得为孝！笔孟子言‘父子责善，贼恩之大者’，此便是责之以不孝也。但其不孝之罪，未至於可绝之地尔。然当时人则遂以为不孝而绝之，故孟子举世之不孝者五以晓人。若如此五者，则诚在所绝尔。後世因孟子不绝之，则又欲尽雪匡子之不孝而以为孝，此皆不公不正，倚於一偏也。必若孟子之所处，然後可以见圣贤至公至仁之心矣。”或云：“看得匡章想是个拗强底人，观其意属於陈仲子，则可见其为人耳。”先生甚然之，曰：“两个都是此样人，故说得合。”味道云：“‘舜不告而娶’，盖不欲‘废人之大伦，以{封心}父母’耳，如匡章，则其{封心}也甚矣！”〔广〕
    ●卷五十八・孟子八
    ◎万章上
    △问舜往于田章并下章
    黄先之说：“舜事亲处，见得圣人所以孝其亲者，全然都是天理，略无一毫人欲之私；所以举天下之物，皆不足以解忧，惟顺於父母可以解忧。”曰：“圣人一身浑然天理，故极天下之至乐，不足以动其事亲之心；极天下之至苦，不足以害其事亲之心。一心所慕，惟知有亲。看是甚么物事，皆是至轻。施於兄弟亦然。但知我是兄，合当友爱其弟，更不问如何。且如父母使之完廪，待上去，又捐阶焚廪，到得免死下来，当如何？父母教他去浚井，待他入井，又从而扌沃，到得免死出来，又当如何？若是以下等人处此，定是吃不过。非独以下人，虽平日极知当孝其亲者，到父母以此施於己，此心亦吃不过，定是动了。象为弟，‘日以杀舜为事’。若是别人，如何也须与他理会，也须吃不过。舜只知我是兄，惟知友爱其弟，那许多不好景象都自不见了。这道理，非独舜有之，人皆有之；非独舜能为，人人皆可为。所以大学只要穷理。舜‘明於庶物，察於人伦’，唯是於许多道理见得极尽，无有些子未尽。但舜是生知，不待穷索。如今须著穷索教尽。莫说道只消做六七分，那两三分不消做尽，也得。”〔贺孙〕
    林子渊说舜事亲处，曰：“自古及今，何故众人都不会恁地，独有舜恁地？是何故？须就这里剔抉看出来，始得。”默然久之，曰：“圣人做出，纯是道理，更无些子隔碍。是他合下浑全，都无欠阙。众人却是已亏损了，须加修治之功。如小学前面许多，恰似勉强使人为之，又须是恁地勉强。到大学工夫，方知个天理当然之则。如世上固是无限事，然大要也只是几项大头项，如‘为人君，止於仁；为人臣，止於敬；为人子，止於孝；为人父，止於慈；与国人交，止於信’。须看见定是著如此，不可不如此，自家何故却不如此？意思如何便是天理？意思如何便是私欲？天理发见处，是如何却被私欲障蔽了？”〔贺孙〕
    叔器问：“舜不能掩父母之恶，如何是大孝？”曰：“公要如何与他掩？他那个顽へ，已是天知地闻了，如何地掩？公须与他思量得个道理始得。如此，便可以责舜。”〔义刚〕
    问“象忧亦忧，象喜亦喜”事。曰：“象谋害舜者，舜随即化了，更无一毫在心，但有爱象之心。常有今人被弟激恼，便常以为恨，而爱弟之心减少矣。”
    舜诚信而喜象，周公诚信而任管叔，此天理人伦之至，其用心一也。〔焘〕
    △象日以杀舜为事章
    或问：“‘仁之至，义之尽’，是仁便包义，何如？”曰：“自是两义，如舜封象於有庳，不藏怒宿怨而富贵之，是仁之至；使吏治其国而纳其贡税，是义之尽。”因举明皇长枕大被，欲为仁而非仁云云。〔贺孙〕不知何氏录详，别出。
    “仁与义相拗，礼与智相拗。”问云：“须是‘仁之至，义之尽’，方无一偏之病。”曰：“虽然如此，仁之至自是仁之至，义之尽自是义之尽。舜之於象，便能如此。‘封之有庳，富贵之也’，便是仁之至；‘使吏治其国而纳其贡赋’，便是义之尽。後世如景帝之於梁王，始则纵之太过，不得谓之仁；後又窘治之甚峻，义又失之，皆不足道。唐明皇於诸王为长枕大衾，虽甚亲爱，亦是无以限制之，无足观者。”
    舜之於象，是平日见其不肖，故处之得道。封之有庳，但富贵之而已。周公於管蔡，又别。盖管蔡初无不好底心，後来被武庚煽惑至此。使先有此心，周公必不使之也。〔焘〕
    △咸丘蒙问章
    “以意逆志”，此句最好。逆是前去追迎之之意，盖是将自家意思去前面等候诗人之志来。又曰：“谓如等人来相似。今日等不来，明日又等，须是等得来，方自然相合。不似而今人，便将意去捉志也。”〔焘〕
    董仁叔问“以意逆志”。曰：“此是教人读书之法：自家虚心在这里，看他书道理如何来，自家便迎接将来。而今人读书，都是去捉他，不是逆志。”〔学蒙〕
    董仁叔问“以意逆志”。曰：“是以自家意去张等他。譬如有一客来，自家去迎他。他来，则接之；不来，则已。若必去捉他来，则不可。”〔盖卿〕
    △问尧以天下与舜章
    董仁叔问“尧荐舜於天”。曰：“只是要付他事，看天命如何。”又问“百神享之”。曰：“只阴阳和，风雨时，便是‘百神享之’。”〔佐〕
    问“百神享之”。云：“如祈晴得晴，祈雨得雨之类。”〔盖卿〕
    △问人有言章
    庄仲问“莫之致而至者命也”。曰：“命有两般：‘得之不得曰有命’，自是一样；‘天命之谓性’，又自是一样。虽是两样，却只是一个命。”文蔚问：“‘得之不得曰有命’，是所赋之分；‘天命之谓性’，是所赋之理。”曰：“固是。天便如君，命便如命令，性便如职事条贯。君命这个人去做这个职事，其俸禄有厚薄，岁月有远近，无非是命。天之命人，有命之以厚薄修短，有命之以清浊偏正，无非是命。且如‘舜禹益相去久远’，是命之在外者；‘其子之贤不肖’，是命之在内者。圣人‘穷理尽性以至於命’，便能赞化育。尧之子不肖，他便不传与子，传与舜。本是个不好底意思，却被他一转，转得好。”〔文蔚〕
    问：“‘莫之致而至者命也。’如比干之死，以理论之，亦可谓之正命。若以气论之，恐非正命。”曰：“如何恁地说得！‘尽其道而死者’，皆正命也。当死而不死，却是失其正命。此等处当活看。如孟子说‘桎梏而死者非正命’，须是看得孟子之意如何。且如公冶长‘虽在缧绁，非其罪也’。若当时公冶长死於缧绁，不成说他不是正命。有罪无罪，在我而已。古人所以杀身以成仁。且身已死矣，又成个甚底？直是要看此处。孟子谓‘舍生取义’，又云：‘志士不忘在沟壑，勇士不忘丧其元。’学者须是於此处见得定，临利害时，便将自家斩М了，也须壁立万仞始得。而今人有小利害，便生计较，说道恁地死非正命，如何得！”〔赐〕夔孙录云：“问：‘人或死於干戈，或死於患难，如比干之类，亦是正命乎？’曰：‘固是正命。’问：‘以理论之，则谓之正命；以死生论之，则非正命。’曰：‘如何恁地说！’”下同。
    问：“‘外丙二年，仲壬四年’，先生两存赵氏程氏之说，则康节之说亦未可据耶？”曰：“也怎生便信得他？”又问：“如此，则尧即位於甲辰，亦未可据也。”曰：“此却据诸历书如此说，恐或有之。然亦未可必。”问：“若如此，则二年、四年，亦可推矣。”曰：“却为中间年代不可纪，自共和以後方可纪，则汤时自无由可推。此类且当阙之，不必深考。”〔广〕
    问：“‘外丙二年，仲壬四年’，二说孰是？”曰：“今亦如何知得？然观外丙、仲壬，必是立二年、四年，不曾不立。如今人都被书序误。书序云‘成汤既没，太甲元年’，故以为外丙、仲壬不曾立。殊不知书序是後人所作，岂可凭也！”〔子蒙〕
    △伊尹以割烹要汤章
    问窦从周云：“如何是伊尹乐尧舜之道？”窦对以“饥食渴饮，凿井耕田，自有可乐”。曰：“龟山答胡文定书是如此说。要之不然。须是有所谓‘尧舜之道’。如书云：‘人心惟危，道心惟微，惟精惟一，允执厥中！’此便是尧舜相传之道。如‘克明俊德，以亲九族’，至‘协和万邦，黎民於变时雍’，如‘钦明文思，温恭允塞’之类，伊尹在莘郊时，须曾一一学来，不是每日只耕凿食饮过了。”德明问：“看伊尹升而之事，亦是曾学兵法。”曰：“古人皆如此。如东汉李膺为度辽将军，必是曾亲履行陈。”窦问：“傅说版筑，亦读书否？”曰：“不曾读书，如何有说命三篇之文？‘舜居深山之中，与木石居，与鹿豕游’，後来乃能作‘股肱元首’之歌。便如颜子，亦大段读书。其问为邦，夫子告以‘行夏之时，乘殷之辂，服周之冕，乐则韶舞’。颜子平时於四代礼乐、夏小正之类，须一一曾理会来。古人详於礼乐之事，当时自有一种书，後世不得而见。如孟子说葛伯事，以为‘有童子以黍肉饷，杀而夺之’，便是孟子时有此等书。今书中只有‘葛伯仇饷’一句。上古无书可读，今既有书，亦须是读，此由博以反约之义也。”〔德明〕
    问：“‘伊尹乐尧舜之道’，集注作‘诵其诗，读其书’，乃是指其实事而言。”曰：“然。或谓耕田凿井，便是尧舜之道，此皆不实。不然，何以有‘岂若吾身亲见之哉’一句？若是不著实，只是脱空。今人有一等杜撰学问，皆是脱空狂妄，不济一钱事。如‘天下归仁’，只管自说‘天下归仁’，须是天下说归仁，方是。‘非礼勿视，非礼勿听，非礼勿言，非礼勿动’，只管去说。到念虑起处，却又是非礼，此皆是妄论。子韶之学正如此。须是‘居处恭，执事敬’，‘坐如尸，立如齐’，方是礼，不然，便不是礼。”〔履孙〕
    龟山说“伊尹乐尧舜之道”云：“日用饮食，出作入息，便是‘乐尧舜之道’。”这个似说得浑全。却不思他下面说：“岂若吾身亲见之哉！”这个便是真尧舜，却不是泛说底。道，皆尧舜之道。如论“文武之道未坠於地”，此亦真个指文武之道。而或者便说日用间皆是文武之道。殊不知圣贤之言自实。後来如庄子便说“在坑满坑，在谷满谷”。及佛家出来，又不当说底都说了。〔佐〕
    理不外物，若以物便为道，则不可。如龟山云：“寒衣饥食，出作入息，无非道。‘伊尹耕於有莘之野，以乐尧舜之道。’夫尧舜之道，岂有物可玩哉？即‘耕於有莘之野’是已。”恁地说，却有病。物只是物，所以为物之理，乃道也。〔闳祖〕
    龟山以饥食渴饮便是道，是言器而遗道，言物而遗则也。〔焘〕
    伊尹是二截人，方其耕於莘野，若将终身焉，是一截人；及汤三聘，翻然而往，便以天下之重为己任，是一截人。〔焘〕
    伊尹之耕於莘也，傅说之筑於傅岩也，太公之钓於渭滨也，其於天下，非事事而究其利病也，非人人而访其贤否也，明其在己者而已矣。及其得志行乎天下，举而措之而已。〔镐〕
    伊尹孔明必待三聘三顾而起者，践坤顺也。
    先知者，因事而知；先觉者，因理而觉。知者，因事因物皆可以知。觉，则是自心中有所觉悟。〔敬仲〕
    “先觉後觉”之“觉”，是自悟之觉，似大学说格物、致知豁然贯通处。今人知得此事，讲解得这个道理，皆知之之事。及其自悟，则又自有个见解处。“先知觉後知，先觉觉後觉”，中央两个“觉”字，皆训唤醒，是我唤醒他。〔亻选
    行夫问“觉”。曰：“程子云：‘知是知此事，觉是觉此理。’盖知是知此一事，觉是忽然自理会得。”又问“思曰睿”。曰“‘视曰明’，是视而便见之谓明；‘听曰聪’，是听而便闻之谓聪；‘思曰睿’，是思而便通谓之睿。”〔道夫〕
    △问或谓孔子於卫章
    “进以礼”，揖让辞逊；“退以义”，果决断割。〔闳祖〕
    论“进以礼，退以义”，曰：“三揖而进，一辞而退。”〔道夫〕
    ◎万章下
    △伯夷目不视恶色章
    厚之问：“三圣事，是当初如此，是後来如此？”曰：“是知之不至。三子不惟清不能和，和不能清，但於清处和处亦皆过。如射者皆中，而不中鹄。”某问：“既是如此，何以为圣人之清和？”曰：“却是天理中流出，无驳杂。虽是过当，直是无纤毫渣滓。”曰：“三子是资禀如此否？”曰：“然。”〔可学〕
    问：“伯夷下惠伊尹，谓之‘清、和、任’。孟子云‘皆古圣人’，如何？”曰：“清、和、任，已合於圣人。”问：“如孟子言，只是得一节。”曰：“此言其所得之极耳。”〔可学〕
    夷清惠和，皆得一偏，他人学之，便有隘、不恭处。使懦夫学和，愈不恭；鄙夫学清，愈隘也。“可为百世师”，谓能使薄者敦，鄙者宽，懦者立。“君子不由”，不由其隘与不恭。〔谟〕
    或问：“如伯夷之清而‘不念旧恶’，柳下惠之和而‘不以三公易其介’，此其所以为圣之清、圣之和也，但其流弊则有隘与不恭之失。”曰：“这也是诸先生恐伤触二子，所以说流弊。今以圣人观二子，则二子多有欠阙处；才有欠阙处，便有弊。所以孟子直说他‘隘与不恭’，不曾说其末流如此。如‘不念旧恶’，‘不以三公易其介’，固是清和处。然十分只救得一分，救不得那九分清和之偏处了；如何避嫌，只要回互不说得？大率前辈之论多是如此。尧舜之禅授，汤武之放伐，分明有优劣不同，却要都回护教一般，少间便说不行。且如孔子谓‘韶尽美矣，又尽善也；武尽美矣，未尽善也’，分明是武王不及舜。文王‘三分天下有其二，以服事殷’，武王胜殷杀纣，分明是不及文王。泰伯‘三以天下让，其可谓至德也矣’！分明太王有翦商之志，是太王不及泰伯。盖天下有万世不易之常理，又有权一时之变者。如‘君君，臣臣，父父，子子’，此常理也；有不得已处，即是变也。然毕竟还那常理底是。今却要以变来压著那常底说，少间只见说不行，说不通了。若是以常人去比圣贤，则说是与不是不得；若以圣贤比圣贤，则自有是与不是处，须与他分个优劣。今若隐避回互不说，亦不可。”又云：“如‘可与立，可与权’，若能‘可与立’时，固是好。然有不得已处，只得用权。盖用权是圣人不得已处，那里是圣人要如此！”又问：“尧舜揖逊虽是盛德，亦是不得已否？”曰：“然。”
    敬之问伊尹之任。曰：“伊尹之任，是‘自任以天下之重’，虽云‘禄以天下弗顾，系马千驷弗视’，然终是任处多。如柳下惠‘不以三公易其介’，固是介，然终是和处多。”〔恪〕
    敬之问：“‘伊尹圣之任’，非独於‘自任以天下之重’处看，如所谓‘禄之以天下弗顾，系马千驷弗视，非其义，非其道，一介不以与人，一介不以取诸人’，这般也见得任处。”曰：“不要恁底看。所谓任，只说他‘治亦进，乱亦进’处，看其‘自任以天下之重’如此。若如公说，却又与伯夷之清相类。”问：“圣人若处伊尹之地如何？”曰：“夫子若处此地，自是不同，不如此著意。”或问：“伊尹‘治亦进，乱亦进’，‘无可无不可’，似亦可以为圣之时？”曰：“伊尹终是有任底意思在。”〔贺孙〕
    问：“伊川云‘伊尹终有任底意思在’，谓他有担当作为底意思，只这些意思，便非夫子气象否？”曰：“然。然此处极难看，且放那里，久之看道理熟，自见，强说不得。若谓伊尹有这些意思在，为非圣人之至，则孔孟皇皇汲汲，去齐去鲁，之梁之魏，非无意者，其所以异伊尹者何也？”〔亻选
    问：“孔子时中，所谓随时而中否？”曰：“然。”问：“三子之德，各偏於一，亦各尽其一德之中否？”曰：“非也。既云偏，则不得谓之中矣。三子之德，但各至於一偏之极，不可谓之中。如伯夷‘虽有善其辞命而至者，不受也’，此便是偏处。若善其辞命而至，受之亦何妨？只观孔子，便不然。”问：“既云一偏，何以谓之圣？”曰：“圣只是做到极至处，自然安行，不待勉强，故谓之圣。圣，非中之谓也。所谓‘智譬则巧，圣譬则力。犹射於百步之外，其至，尔力也；其中，非尔力也’。中，便是中处。如颜子之学，则已知夫中处，但力未到。且若更加之功，则必中矣，盖渠所知已不差也。如人学射，发矢已直而未中者，人谓之‘箭苗’，言其已善发箭，虽未至的，而必能中的；若更开拓，则必能中也。”亻言疲骸把兆釉蛞阎中处而力未至，三子力有馀而不知中处否？”曰：“然。”〔亻选
    问孔子集大成。曰：“孔子无所不该，无所不备，非特兼三子之所长而已。但与三子比并说时，亦皆兼其所长。”问：“始终条理，如所谓‘始作，翕如也；叭缫玻绎如也，以成’之类否？言‘八音克谐，不相夺伦’，各有条理脉络也。”曰：“不然。条理脉络如一把草，从中缚之，上截为始条理，下截为终条理。若上截少一茎，则下截亦少一茎；上截不少，则下截亦不少，此之谓始终条理。”又问：“‘始条理者智之事，终条理者圣之事。’功夫紧要处，全在‘智’字上。三子所以各极於一偏，缘他合下少却致知工夫，看得道理有偏，故其终之成也亦各至於一偏之极。孔子合下尽得致知工夫，看得道理周遍精切，无所不尽，故其德之成也亦兼该毕备，而无一德一行之或阙。故集注云：‘所以偏者，由其蔽於始，是以阙於终；所以全者，由其知之至，是以行之尽。’‘智譬则巧，圣譬则力。’‘三子则力有馀而巧不足’，何以见之？只观其清和之德，行之便到其极，无所勉强，所以谓之圣。使其合下工夫不倚於一偏，安知不如孔子也？”曰：“然。更子细看。”〔亻选
    问：“‘孔子之谓集大成’，此一节在‘知行’两字上面。源头若见得偏了，便彻底是偏；源头若知得周匝，便下来十全而无亏。所谓始终条理者，集注谓‘条理犹言脉络’，莫是犹一条路相似，初间下步时才差，便行得虽力，终久是差否？”曰：“‘始条理’，犹个丝线头相似。孔子是挈得个丝头，故许多条丝都在这里；三子者，则是各拈得一边耳。”问：“孟子又以射譬喻，最亲切。孔子是望得那准的正了，又发得正，又射得到，故能中、能至。三子者是望得个的不正，又发得不正，故虽射得到，只是不中耳。然不知有望得正，发得正，而射不至者否？”曰：“亦有之。如所谓‘遵道而行，半涂而废’者是也。如颜子却是会恁地去，只是天不与之以年，故亦不能到也。”〔时举〕
    问：“‘金声玉振’，旧说三子之偏，在其初不曾理会得许多洪纤高下，而遽以玉振之。今又却以‘金声玉振’尽为孔子事，而三子无与，如何？”曰：“孟子此一句，只是专指孔子而言。若就三子身上说，则三子自是失於其始，所以亏於其终。所谓‘圣之清’，只是就清上圣；所谓‘圣之和’，只是就和上圣；‘圣之任’亦然。盖合下便就这上面径行将去，更不回头，不自觉其为偏也。所以偏处，亦只是有些私意，却是一种义理上私意。见得这清、和、任是个好道理，只管主张这一边重了，亦是私意。”〔谟〕
    问：“三子之清、和、任，於金声亦得其一，而玉振亦得其一否？”曰：“金声玉振，只是解集大成。声，犹‘声其罪’之‘声’。古人作乐，击一声锺，众音遂作，又击一声锺，众音又齐作，金所以发众音，末则以玉振之，所以收合众音在里面。三子亦有金声玉振，但少尔，不能管摄众音。盖伯夷合下只见得清底，其终成就，亦只成就得清底；伊尹合下只见得任底，其终成就，亦只成就得任底；下惠合下只见得和底，其终成就，亦只成就得和底。”〔淳〕
    至之问“金声玉振”。先生因说及乐：“金声初打声高，其後渐低，於众乐之作，必以此声之。玉声先後一般，初打恁地响，到作时也恁地响。但玉声住时，截然便住，於众乐之终，必以此振之。”〔贺孙〕
    “金声玉振。”金声有洪杀，始震终细；玉声则始终如一，叩之其声诎然而止。〔亻选
    “金声玉振”一章甚好。然某亦不见作乐时如何，亦只是想象说。儿宽：“金声者，考其条贯之是非；玉振者，断而归一。”〔节〕
    或问“始终条理”章。曰：“集义一段便紧要。如这一段未理会，也未害。如今乐之始作，先撞钟，是金声之也；乐终击磬，是玉振之也。始终如此，而中间乃大合乐，六律、五声、八音，一齐莫不备举。孟子以此譬孔子。如‘伯夷圣之清，伊尹圣之任，柳下惠圣之和’，都如乐器有一件相似。是金声底，从头到尾只是金声；是玉声底，从头到尾只是玉声；是丝竹声底，从头到尾只是丝竹之声。”〔贺孙〕
    问“始终条理”。曰：“条理，条目件项也。始终条理本是一件事，但是上一截为始，下一截为终；始是知，终是行。”〔节〕
    始条理是致知，终条理是力行。如中庸说“博学、审问、慎思、明辨”，与大学“物格、知至”，这是始条理；如“笃行”与“诚意、正心、修身”以下，这是终条理。〔贺孙〕
    敬之问：“‘智譬则巧，圣譬则力。’此一章，智却重。”曰：“以缓急论，则智居先；若把轻重论，则圣为重。且如今有一等资质好底人，忠信笃实，却於道理上未甚通晓；又有一样资质浅薄底人，却自会晓得道理，这须是还资质忠厚底人做重始得。”〔贺孙〕
    问“圣智”。曰：“智是知得到，圣是行得到。”〔盖卿〕
    问“巧力”。曰：“伯夷伊尹柳下惠力已至，但射不巧。孔子则既圣且智，巧力兼全。故孔子箭箭中的，三子者皆中垛也。”〔大雅〕
    黄子功问：“‘其至尔力，其中非尔力’，还是三子只有力无智否？”曰：“不是无智。知处偏，故至处亦偏。如孔子则箭箭中红心，三子则每人各中一边。缘他当初见得偏，故至处亦偏。”子功曰：“如此，则三子不可谓之圣。”曰：“不可谓之圣之大成，毕竟那清是圣之清，和是圣之和，虽使圣人清和，亦不过如此。颜子则巧处功夫已至，点点皆可中，但只是力不至耳。使颜子力至，便与孔子一般。”〔文蔚〕
    问：“‘集大成’章，以智比圣，智固未可以言圣。然孟子以智譬巧，以圣譬力，力既不及於巧，则是圣必由於智也，明矣。而尹和靖乃曰：‘“始条理者”，犹可以用智；“终条理”，则智不容於其间矣。’则是以圣智浅深而言，与孟子之意似相戾。惟伊川引易‘知至至之，知终终之’，其意若曰，夫子所以能集三子而大成者，由其始焉知之之深也。盖知之至，行之必至。三子之智，始焉知之未尽，故其後行之虽各极其至，终未免各失於一偏。非终条理者未到，以其始条理者已差之矣。不知伊川之意是如此否？”曰：“甚好。金声者，洪纤高下有许多节目；玉振者，其始末如一。儿宽亦引金声、玉振，欲天子自致其知。是时未有孟子之书，此必古曲中有此语。非孟子知德之奥，焉能语此！”〔去伪〕
    或问：“‘玉振金声’，伊川以喻始终。或者之意，以此有变有不变。其说孰是？”曰：“二说相关，不可偏废。金声固是喻其始，然始则有变；玉振固是喻其终，至终则无变也。”〔去伪〕
    △北宫形试徽
    问：“孟子所答周室班爵禄，与周礼王制不同。”曰：“此也难考，然毕竟周礼底是。盖周礼是个全书，经圣人手作，必不会差。孟子之时，典籍已散亡，想见没理会。何以言之？太公所封，‘东至于海，西至于河，南至于穆陵，北至于无棣’。穆陵今近徐州；无棣，今棣州也。这中间多少阔！岂止百里！孟子说‘太公之封於齐也，地非不足也，而俭於百里’，恐也不然。”又问：“天子六卿，诸侯大国三卿，次国二卿，小柄孤卿。一国之土地为卿、大夫、士分了，国君所得殊不多。”曰：“‘君十卿禄’，禄者，犹今之俸禄。盖君所得，得为私用者。至於贡赋宾客，朝觐祭飨，交聘往来，又别有财储为公用，非所谓禄也。如今之太守既有料钱，至於贡赋公用，又自别有钱也。”〔亻选
    问：“百亩之田，可食九人，其次八人、七人，又其次六人、五人。此等差别，是地有肥瘠耶，抑粪灌之不同耶？”曰：“皆人力之不同耳，然亦大约如此。缘有此五等之禄，故百亩所食有此五等。”问：“府、史、胥、徒，不知皆民为之，抑别募游手为之？”曰：“不可晓。想只是民为之。然府、史、胥、徒，各自有禄以代耕，则又似别募游手矣。以周礼考之，人数极多，亦安得许多闲禄给之？某尝疑周礼一书，亦是起草，未曾得行。盖左氏所纪，当时官号职位甚详，而未尝及於府、史、胥、徒，则疑其方出於周公草定之本，而未经施行也。使其有之，人数极多，何不略见於他书？如至没要紧职事，亦设人甚多，不知何故。但尝观自汉以来，及前代题名碑所带人从胥吏亦甚多，又不知如何。皆不可晓。”〔亻选
    孟子论三代制度，多与周礼不合。盖孟子後出，不及见王制之详，只是大纲约度而说。〔广〕
    △万章曰敢问交际章
    “殷受夏，周受殷，所不辞也。”言受天下所不辞，则舜受天下不为泰。“於今为烈”，是暴烈之“烈”，如“宣王承厉王之烈”。〔人杰〕
    “为之兆也。”兆，是事之端，犹缝罅也。〔亻选
    问：“孔子‘於季桓子，见行可之仕’。孔子仕於定公，而言桓子，何也？”曰：“当时桓子执国柄，定公亦自做主不起。孔子之相，皆由桓子。受女乐，孔子便行矣。”如陈常弑齐君，孔子沐浴而告鲁公，又告桓子，事势可见。问：“堕三都，季氏何以不怨？”曰：“季氏是时自不柰陪臣何，故假孔子之力以去之。及既堕三都，而三桓之势遂衰。所以桓子甚悔，临死谓康子曰：‘使仲尼之去，而鲁不终治者，由我故也。’正如五代罗绍威，不柰魏博牙军何，假朱温之势以除之。既除牙军，而魏博之势大弱，绍威大悔，正此类也。孔子是时也失了这机会，不曾做得成。”〔亻选
    子升问孔子仕季氏之义。曰：“此亦自可疑，有难说处。”因言：“三家後来亦被陪臣挠，也要得夫子来整顿，孔子却因其机而为之。如堕邑之事，若渐渐埽除得去，其势亦自削弱，可复正也。孟氏不肯堕成，遂不能成功。”因说：“如今且据史传所载，亦多可疑处。如鲁国司徒、司马、司空之官，乃是三家世为之，不知圣人如何得做司寇。”又问：“群弟子皆仕家臣，圣人亦不甚责之。”曰：“当时列国诸臣，皆世其官，无插手处，故诸子不择地而为之耳。”〔木之〕
    △仕非为贫章
    说“位卑而言高，罪也”，曰：“此只是说为贫而仕。圣贤在当时，只要在下位，不当言责之地，亦是圣贤打乖处。若是合言处，便须当说，非是教人都不得言。若‘立乎人之本朝而道不行’，则耻矣！笔‘辞尊居卑，辞富居贫’。”〔┿〕
    “‘位卑而言高，罪也。’以君臣之分言之，固是如此。然时可以言而言，亦岂得谓之出位？”曰：“前世固有草茅韦布之士献言者，然皆有所因，皆有次第，未有无故忽然犯分而言者。纵言之，亦不见听，徒取辱耳！若是明君，自无壅蔽之患，有言亦见听。不然，岂可不循分而徒取失言之辱哉！如史记说商鞅范雎之事，彼虽小人，然言皆有序，不肯妄发。商鞅初说孝公以帝道，次以王道，而後及伯道。彼非能为帝王之事也，特借是为渐进之媒，而後吐露其胸中之所欲言。先说得孝公动了，然後方深说。范雎欲夺穰侯之位以擅权，未敢便深说穰侯之恶，先言外事以探其君，曰：‘穰侯越韩魏而取齐之刚寿，非计也。’昭王信之，然後渐渐深说。彼小人之言，尚有次序如此，君子之言，岂可妄发也！某尝说，贾谊固有才，文章亦雄伟，只是言语急迫，失进言之序，看有甚事，都一齐说了，宜绛灌之徒不说，而文帝谦让未遑也。且如一间破屋，教自家修，须有先後缓急之序；不成一齐拆下，杂然并修。看他会做事底人便别，如韩信邓禹诸葛孔明辈，无不有一定之规模，渐渐做将去，所以所为皆卓然有成。这样人方是有定力，会做事。如贾谊胸次终是闹，著事不得，有些子在心中，尽要迸出来。只管跳踯爆坎灰眩如乘生驹相似，制御他未下。所以言语无序，而不能有所为也。易曰：‘艮其辅，言有序，悔亡。’圣人之意可见矣。”〔亻选
    △万章问士不⒅詈钫
    至之问：“孟子所以出处去就辞受，都从‘礼门也，义路也，惟君子能由是路，出入是门也’做出。”曰：“固是不出此二者。然所谓义，所谓礼，里面煞有节目。至录云：“其中毫鸨乇妗！比纭往役，义也；往见，不义也’，‘周之则受，赐之则不受’之类，便都是义之节目。如云‘廪人继粟，庖人继肉，不以君命将之’之类，都是礼之节目，此便是礼。‘以君命将之，使己仆仆尔亟拜也’，便不是礼。又如‘於齐，王饣鬼兼金一百而不受；於宋，饣鬼五十镒而受；於薛，饣鬼七十镒而受’，这个都有个则，都有义。君子於细微曲折，一一都要合义，所以易中说：‘精义入神，以致用也。’义至於精，则应事接物之间，无一非义。不问小事大事，千变万化，改头换面出来，自家应副他，如利刀快剑相似，迎刃而解，件件剖作两片去。孟子平日受用，便是得这个气力。今观其所言所行，无不是这个物事。初见梁惠王，劈初头便劈作两边去。”〔贺孙〕至录云：“孟子是义精，所以不放过。义是一柄利刀，凡事到面前，便割成两片，所以精之。集义者，盖毫鹞⑾父饔幸濉！精义入神以致用也’。所以要‘精义入神’者，盖欲‘以致用也’。”
    ●卷五十九・孟子九
    ◎告子上
    △性犹杞柳章
    问：“告子谓‘以人性为仁义，犹以杞柳为否卷’，何也？”曰：“告子只是认气为性，见得性有不善，须拗他方善。此惟是程先生断得定，所谓‘性即理也’。”〔至〕
    孟子与告子论杞柳处，大概只是言杞柳否卷不可比性与仁义。杞柳必矫揉而为否卷，性非矫揉而为仁义。孟子辩告子数处，皆是辩倒著告子便休，不曾说尽道理。〔节〕
    否卷，想如今卷杉台子模样。杞柳，只是而今做合箱底柳。北人以此为箭，谓之柳箭，即蒲柳也。〔义刚〕
    △性犹湍水章
    人性无不善。虽桀纣之为穷凶极恶，也知此事是恶。恁地做不柰何，此便是人欲夺了。〔铢〕
    △生之谓性章
    生之谓气，生之理谓性。〔闳祖〕
    性，孟子所言理，告子所言气。同。
    问“生之谓性”。曰：“告子只说那生来底便是性，手足运行，耳目视听，与夫心有知觉之类。他却不知生便属气禀，自气禀而言，人物便有不同处。若说‘理之谓性’，则可。然理之在人在物，亦不可做一等说。”〔植〕
    问“生之谓性”。曰：“他合下便错了。他只是说生处，精神魂魄，凡动用处是也。正如禅家说：‘如何是佛？’曰：‘见性成佛。’‘如何是性？’曰：‘作用是性。’盖谓目之视，耳之听，手之捉执，足之运奔，皆性也。说来说去，只说得个形而下者。故孟子辟之曰：‘“生之谓性”也，犹白之谓白与？’又辟之曰：‘犬之性，犹牛之性；牛之性，犹人之性与？’三节谓犹戏谑。然只得告子不知所答，便休了，竟亦不曾说得性之本体是如何。”或问：“董仲舒：‘性者生之质也。’”曰：“其言亦然。”〔大雅〕
    蜚卿问：“‘生之谓性’，莫止是以知觉运动为性否？”曰：“便是。此正与‘食色性也’同意。孟子当时辨得不恁地平铺，就他蔽处拨启他；却一向穷诘他，止从那一角头攻将去，所以如今难理会。若要解，煞用添言语。犬、牛、人，谓其得於天者未尝不同。惟人得是理之全，至於物，止得其偏。今欲去犬牛身上全讨仁义，便不得。告子止是不曾分晓道这子细，到这里说不得。却道天下是有许多般性，牛自是牛之性，马自是马之性，犬自是犬之性，则又不是。”又曰：“所以谓‘性即理’，便见得惟人得是理之全，物得是理之偏。告子止把生为性，更不说及理。孟子却以理言性，所以见人物之辨。”〔贺孙〕
    “‘生之谓性’，只是就气上说得。盖谓人也有许多知觉运动，物也有许多知觉运动，人、物只一般。却不知人之所以异於物者，以其得正气，故具得许多道理；如物，则气昏而理亦昏了。”或问：“如蝼蚁之有君臣，桥梓之有父子，此亦是理。”曰：“他只有这些子，不似人具得全，然亦不知如何只是这几般物具得些子。”或曰：“恐是元初受得气如此，所以後来一直是如此。”曰：“是气之融结如此。”〔焘〕
    “告子说‘生之谓性’，二程都说他说得是，只下面接得不是。若如此说，却如释氏言‘作用是性’，乃是说气质之性，非性善之性。”文蔚问：“‘形色天性’如何？”曰：“此主下文‘惟圣人可以践形’而言。”因问：“孔子言‘性相近也，习相远也’，亦是言气质之性？”王德修曰：“据某所见，此是孔子为阳货而说。人读论语，多被‘子曰’字隔，上下便不接续。”曰：“若如此说，亦是说气质之性。”〔文蔚〕
    犬牛禀气不同，其性亦不同。〔节〕
    问：“犬牛之性与人之性不同，天下如何解有许多性？”曰：“人则有孝悌忠信，犬牛还能事亲孝、事君忠也无？”问：“濂溪作太极图，自太极以至万物化生，只是一个圈子，何尝有异？”曰：“人、物本同，气禀有异，故不同。”又问：“‘是万为一，一实万分’，又如何说？”曰：“只是一个，只是气质不同。”问：“中庸说：‘能尽其性，则能尽人之性；能尽人之性，则能尽物之性。’何故却将人、物滚作一片说？”曰：“他说‘能尽其性，则能尽人之性；能尽人之性，则重声言两“则”字。能尽物之性’，初未尝一片说。”〔节〕
    或说告子“生之谓性”章。曰：“说得也是，不须别更去讨说，只是子细看，子细认分数，各有队伍，齐整不紊，始得。今只是恁地说过去，被人诘难，便说不得。知觉运动，人物皆异，而其中却有同处。仁义礼智是同，而其中却有异处。须是子细与看，梳理教有条理。”又曰：“物也有这性，只是禀得来偏了，这性便也随气转了。”又曰：“畜兽禀得昏塞底气。然间或禀得些小清气，便也有明处，只是不多。”〔义刚〕
    因说“生之谓性”，曰：“既知此说非是，便当曳翻看何者为是，即道理易见也。”〔闳祖〕
    孟子辟告子“生之谓性”处，亦伤急。要他倒，只就他言语上拶将去，己意却不曾详说。非特当时告子未必服，後世亦未能便理会得孟子意也。〔┿〕
    孟子答告子“生之谓性”与孟季子“敬叔父乎，敬弟乎”两段语，终觉得未尽。却是少些子直指人心，见性成佛底语，空如许劳攘重复，不足以折之也。只有“长者义乎，长之者义乎”此二语折得他亲切。〔亻选
    △食色性也章
    众朋友说“食色性也”。先生问：“告子以知觉处为性，如何与‘彼长而我长之’相干？”皆未及对。先生曰：“告子只知得人心，却不知有道心。他觉那趋利避害，饥寒饱暖等处，而不知辨别那利害等处正是本然之性。所以道‘彼长而我长之’，盖谓我无长彼之心，由彼长，故不得不长之，所以指义为外也。”〔义刚〕
    问：“告子已不知性，如何知得仁为内？”曰：“他便以其主於爱者为仁，故曰内；以其制是非者为义，故曰外。”又问：“他说义，固不是；说仁，莫亦不是？”曰：“固然。”〔可学〕
    “告子谓仁爱之心自我而出，故谓之内；食色之可甘可悦，由彼有此，而後甘之悦之，故谓之外。”又云：“上面‘食色性也’自是一截，下面‘仁内义外’自是一截。故孟子辨告子，只谓：‘何以谓仁内义外也？’爱便是仁之心，宜处便是义。”又云：“‘彼白而我白之’，言彼是白马，我道这是白马。如著白衣服底人，我道这人是著白，言之则一。若长马、长人则不同。长马，则是口头道个老大底马。若长人，则是诚敬之心发自於中，推诚而敬之，所以谓内也。”〔子蒙〕
    “白马之白也，无以异於白人之白也。”看来孟子此语，答之亦未尽。谓白马、白人不异，亦岂可也！毕竟“彼白而我白之”，我以为白，则亦出於吾心之分别矣。〔亻选
    李时可问“仁内义外”。曰：“告子此说固不是。然近年有欲破其说者，又更不是。谓义专在内，只发於我之先见者便是。如‘夏日饮水，冬日饮汤’之类是已。若在外面商量，如此便不是义，乃是‘义袭’。其说如此。然不知饮水饮汤固是内也。如先酌乡人与敬弟之类，若不问人，怎生得知？今固有人素知敬父兄，而不知乡人之在所当先者；亦有人平日知弟之为卑，而不知其为尸之时，乃祖宗神灵之所依，不可不敬者。若不因讲问商量，何缘会自从里面发出？其说乃与佛氏‘不得拟议，不得思量，直下便是’之说相似，此大害理。又说‘义袭’二字全不是如此，都把文义说错了。只细看孟子之说，便自可见。”〔时举〕
    △性无善无不善章
    “告子曰：‘性无善无不善也。’或曰：‘性可以为善，可以为不善。’或曰：‘有性善，有性不善。’”此三者虽同为说气质之性，然两或之说，犹知分别善恶，使其知以性而兼言之，则无病矣。惟告子“无善无不善”之说，最无状。他就此无善无恶之名，浑然无所分别，虽为恶为罪，总不妨也。与今世之不择善恶而颠倒是非称为本性者，何以异哉！〔亻选
    告子说“性无善无不善”，非惟无善，并不善亦无之。谓性中无恶则可，谓无善则性是何物？〔节〕
    “性无善无不善”，告子之意，谓这性是不受善，不受恶底物事。“受”字，饶本作“管”。他说“食色性也”，便见得他只道是手能持，足能履，目能视，耳能听，便是性。释氏说“在目曰视，在耳曰闻，在手执捉，在足运奔”，便是他意思。〔植〕
    “乃若其情，则可以为善。”性无定形，不可言。孟子亦说：“天下之言性者，则故而已矣。”情者，性之所发。〔节〕
    问“乃若其情”。曰：“性不可说，情却可说。所以告子问性，孟子却答他情。盖谓情可为善，则性无有不善。所谓‘四端’者，皆情也。仁是性，恻隐是情。恻隐是仁发出来底端芽，如一个现窒嗨疲现生是性，发为萌芽是情。所谓性，只是那仁义礼知四者而已。四件无不善，发出来则有不善，何故？残忍便是那恻隐反底，冒昧便是那羞恶反底。”〔植〕
    问“乃若其情，则可以为善矣”。曰：“孟子道性善，性无形容处，故说其发出来底，曰‘乃若其情，可以为善’，则性善可知。‘若夫为不善，非才之罪也’，是人自要为不善耳，非才之不善也。情本不是不好底。李翱灭情之论，乃释老之言。程子‘情其性，性其情’之说，亦非全说情不好也。”〔〕
    德粹问：“‘孟子道性善’，又曰‘若其情，可以为善’，是如何？”曰：“且道性、情、才三者是一物，是三物？”德粹云：“性是性善，情是反於性，才是才料。”曰：“情不是反於性，乃性之发处。性如水，情如水之流。情既发，则有善有不善，在人如何耳。才，则可为善者也。彼其性既善，则其才亦可以为善。今乃至於为不善，是非才如此，乃自家使得才如此，故曰‘非才之罪’。”某问：“下云恻隐、羞恶、辞逊、是非之心，亦是情否？”曰：“是情。”舜功问：“才是能为此者，如今人曰才能？”曰：“然。李翱复性则是，云‘灭情以复性’，则非。情如何可灭！此乃释氏之说，陷於其中不自知。不知当时曾把与韩退之看否？”〔可学〕
    问：“孟子言情、才皆善，如何？”曰：“情本自善，其发也未有染污，何尝不善。才只是资质，亦无不善。譬物之白者，未染时只是白也。”〔德明〕
    孟子论才亦善者，是说本来善底才。〔淳〕
    孟子言才，不以为不善。盖其意谓善，性也，只发出来者是才。若夫就气质上言，才如何无善恶！〔端蒙〕
    问：“孟子论才专言善，何也？”曰：“才本是善，但为气所染，故有善、不善，亦是人不能尽其才。人皆有许多才，圣人却做许多事，我不能做得些子出。故孟子谓：‘或相倍蓰而无算者，不能尽其才者也。’”〔砥〕
    或问：“‘不能尽其才’之意如何？”曰：“才是能去恁地做底。性本是好，发於情也只是好，到得动用去做也只是好。‘不能尽其才’，是发得略好，便自阻隔了，不顺他道理做去。若尽其才，如尽恻隐之才，必当至於‘博施济众’；尽羞恶之才，则必当至於‘一介不以与人，一介不以取诸人；禄之千乘弗顾，系马千驷弗视’。这是本来自合恁地滔滔做去，止缘人为私意阻隔，多是略有些发动後，便遏折了。天，便似天子；命，便似将告敕付与自家；性，便似自家所受之职事，如县尉职事便在捕盗，主簿职事便在掌簿书；情，便似去亲临这职事；才，便似去动作行移，做许多工夫。邵康节击壤集序云：‘性者，道之形体也；心者，性之郛郭也；身者，心之区宇也；物者，身之舟车也。’”〔贺孙〕
    “天生蒸民，有物有则。”盖视有当视之则，听有当听之则，如是而视，如是而听，便是；不如是而视，不如是而听，便不是。谓如“视远惟明，听德惟聪”。能视远谓之明，所视不远，不谓之明；能听德谓之聪，所听非德，不谓之聪。视听是物，聪明是则。推至於口之於味，鼻之於臭，莫不各有当然之则。所谓穷理者，穷此而已。
    又举“天生泼瘛痹圃啤？鬃釉唬骸拔此诗者，其知道乎！笔有物必有则；‘民之秉彝’也，故‘好是懿德’。”圣人所谓道者是如此，何尝说物便是则！
    或问：“集注言：‘才，犹材质。’‘才’与‘材’字之别如何？”曰：“‘才’字是就理义上说，‘材’字是就用上说。孟子上说‘人见其濯濯也，则以为未尝有材’，是用‘木’旁‘材’字，便是指糜玫姿担‘非天之降才尔殊’，便是就理义上说。”又问：“‘才’字是以其能解作用底说，材质是合形体说否？”曰：“是兼形体说，便是说那好底材。”又问：“如说材料相似否？”曰：“是。”〔义刚〕
    孟子言人之才本无不善，伊川言人才所遇之有善、有不善也。〔道夫〕
    问：“孟子言才与程子异，莫是孟子只将元本好处说否？”曰：“孟子言才，正如言性，不曾说得杀，故引出荀扬来。到程张说出‘气’字，然後说杀了。”士毅。
    先生言：“孟子论才，是本然者，不如程子之备。”蜚卿曰：“然则才亦禀於天乎？”曰：“皆天所为，但理与气分为两路。”又问：“程子谓‘才禀於气’，如何？”曰：“气亦天也。”道夫曰：“理纯而气则杂。”曰：“然。理精一，故纯；气粗，故杂。”〔道夫〕
    问孟、程所论才同异。曰：“才只一般能为之谓才。”问：“集注说‘孟子专指其出於性者言之，程子兼指其禀於气者言之’，又是如何？”曰：“固是。要之，才只是一个才，才之初，亦无不善。缘他气禀有善恶，故其才亦有善恶。孟子自其同者言之，故以为出於性；程子自其异者言之，故以为禀於气。大抵孟子多是专以性言，故以为性善，才亦无不善。到周子程子张子，方始说到气上。要之，须兼是二者言之方备。只缘孟子不曾说到气上，觉得此段话无结杀，故有後来荀扬许多议论出。韩文公亦见得人有不同处，然亦不知是气禀之异，不妨有百千般样不同，故不敢大段说开，只说‘性有三品’。不知气禀不同，岂三品所能尽耶！”〔广〕
    孟子说才，皆是指其资质可以为善处。伊川所谓“才禀於气，气清则才清，气浊则才浊”，此与孟子说才小异，而语意尤密，不可不考。“乃若其情”，“非才之罪也”，以“若”训顺者，未是。犹言如论其情，非才之罪也。盖谓情之发有不中节处，不必以为才之罪尔。退之论才之品有三，性之品有五，其说胜荀扬诸公多矣。说性之品，便以仁义礼智言之，此尤当理。说才之品，若如此推究，则有千百种之多，姑言其大概如此，正是气质之说，但少一个气字耳。伊川谓“论气不论性，不明；论性不论气，不备”，正谓如此。如性习远近之类，不以气质言之不可，正是二程先生发出此理，濂溪论太极便有此意。汉魏以来，忽生文中子，已不多得。至唐有退之，所至尤高。大抵义理之在天地间，初无泯灭。今世无人晓此道理，他时必有晓得底人。
    金问：“公都子问性，首以情对，如曰‘乃若其情，则可以为善矣’，是也。次又以才对，如曰‘若夫为不善，非才之罪’，是也。继又以心对，如曰‘恻隐羞恶’之类，是也。其终又结之曰：‘或相倍蓰而无算者，不能尽其才者也。’所问者性，而所对者曰才、曰情、曰心，更无一语及性，何也？明道曰：‘禀於天为性，感为情，动为心。’伊川则又曰：‘自性之有形者谓之心，自性之动者谓之情。’如二先生之说，则情与心皆自夫一性之所发。彼问性而对以情与心，则不可谓不切所问者。然明道以动为心，伊川以动为情，自不相侔。不知今以动为心是耶，以动为情是耶？或曰：‘情对性言，静者为性，动者为情。’是说固然也。今若以动为情是，则明道何得却云‘感为情，动为心’哉？横渠云：‘心统性情者也。’既是‘心统性情’，伊川何得却云‘自性之有形者谓之心，自性之有动者谓之情耶’？如伊川所言，却是性统心情者也。不知以心统性情为是耶，性统心情为是耶？此性、情、心，道者未有至当之论也。至若伊川论才，则与孟子立意不同。孟子此章言才处，有曰：‘非才之罪也。’又曰：‘不能尽其才者也。’又曰：‘非天之降才尔殊也。’又曰：‘以为未尝有才焉。’如孟子之意，未尝以才为不善。而伊川却说才有善有不善，其言曰：‘气清则才善，气浊则才恶。’又曰：‘气清则才清，气浊则才浊。’意者，以气质为才也。以气质为才，则才固有善不善之分也。而孟子却止以才为善者，何也？伊川又曰：‘孟子言“非才之罪”者，盖公都子正问性善，孟子且答他正意，不暇一一辨之也。’审如是说，则孟子云‘非天之降才尔殊’，与夫‘以为未尝有才焉’者，岂皆答公都子之正问哉？其後伊川又引万章之问为证，谓万章尝问象杀舜事，孟子且答他这下意，未暇与他辨完廪、浚井之非。夫完廪、浚井，自是万章不能烛理，轻信如此。孟子且答正问，未暇与他言，此犹可言也。如此篇论才处，尽是孟子自家说得如此，即非公都子之言。其曰未暇一一辨之，却是孟子自错了，未暇辨也。岂其然乎？又说：‘孟子既又答他正意，亦岂容有一字之错？若曰错了一字，不惟启公都子之诘难，传之後世，岂不惑乱学者哉？’此又‘才’之一字，未有至当之论也。”曰：“近思录中一段云：‘心一也，有指体而言者。’注云：‘“寂然不动”是也。’‘有指用而言者。’注云：‘“感而遂通天下之故”是也。’夫‘寂然不动’是性，‘感而遂通’是情。故横渠云：‘心统性情者也。’此说最为稳当。如前二先生说话，恐是记录者误耳。如明道‘感为情，动为心’，感与动如何分得？若伊川云：‘自性而有形者谓之心。’某直理会他说不得！以此知是门人记录之误也。若孟子与伊川论才，则皆是。孟子所谓才，止是指本性而言。性之发用无有不善处。如人之有才，事事做得出来。一性之中，万善完备，发将出来便是才也。”又云：“恻隐、羞恶，是心也。能恻隐、羞恶者，才也。如伊川论才，却是指气质而言也。气质之性，古人虽不曾说著，考之经典，却有此意。如书云‘惟人万物之灵，ゴ厦鳎作元后’，与夫‘天乃锡王勇智’之说，皆此意也。孔子谓‘性相近也，习相远也’。孟子辨告子‘生之谓性’，亦是说气质之性。近世被濂溪拈掇出来，而横渠二程始有‘气质之性’之说。此伊川论才，所以云有善不善者，盖主此而言也。如韩愈所引越椒等事，若不著个气质说，後如何说得他！愈论性比之荀扬最好。将性分三品，此亦是论气质之性，但欠一个‘气’字耳。”〔谟〕此下去伪人杰录皆云：“又问：‘既是孟子指本性而言，则孟子谓才无不善，乃为至论。至伊川却云未暇与公都子一一辨者，何也？’曰：‘此伊川一时被他们逼，且如此说了。伊川如此等处亦多，不必泥也。’”
    杨尹叔问：“伊川曰‘语其才则有下愚之不移’，与孟子‘非天之降才尔殊’语意似不同？”曰：“孟子之说自是与程子之说小异。孟子只见得是性善，便把才都做善，不知有所谓气禀各不同。如后稷岐嶷，越椒知其必灭若敖，是气禀如此。若都把做善，又有此等处，须说到气禀方得。孟子已见得性善，只就大本处理会，更不思量这下面善恶所由起处，有所谓气禀各不同。後人看不出，所以惹得许多善恶混底说来相炒。程子说得较密。”因举“论性不论气，不备；论气不论性，不明，二之则不是”。“须如此兼性与气说，方尽此论。盖自濂溪太极言阴阳、五行有不齐处，二程因其说推出气质之性来。使程子生在周子之前，未必能发明到此。”又曰：“才固是善。若能尽其才，可知是善是好。所以不能尽其才处，只缘是气禀恁地。”问：“才与情何分别？情是才之动否？”曰：“情是这里以手指心。发出，有个路脉曲折，随物恁地去。才是能主张运用做事底。同这一事，有一人会发挥得，有不会发挥得；同这一物，有人会做得，有人不会做，此可见其才。”又问：“气出於天否？”曰：“性与气皆出於天。性只是理，气则已属於形象。性之善，固人所同，气便有不齐处。”因指天气而言：“如天气晴明舒豁，便是好底气；禀得这般气，岂不好！到阴沉黯淡时，便是不好底气；禀得这般气，如何会好！毕竟不好底气常多，好底气常少。以一岁言之，一般天气晴和，不寒不暖，却是好，能有几时如此！看来不是夏寒，便是冬暖；不是愆阳，便是伏阴，所以昏愚凶狠底人常多。”又曰：“人之贫富贵贱寿夭不齐处，都是被气滚乱了，都没理会。有清而薄者，有浊而厚者。颜夭而跖寿，亦是被气滚乱汨没了。尧舜自禀得清明纯粹底气，又禀得极厚，所以为圣人，居天子之位，又做得许大事业，又享许大福寿，又有许大名誉。如孔子之圣，亦是禀得清明纯粹。然他是当气之衰，禀得来薄了，但有许多名誉，所以终身栖栖为旅人，又仅得中寿。到颜子，又自没兴了。”〔淳〕（韧。）
    伊川“性即理也”，自孔孟後，无人见得到此。亦是从古无人敢如此道。〔骧〕集注。
    伊川“性即理也”四字，扌颠扑不破，实自己上见得出来。其後诸公只听得便说将去，实不曾就己上见得，故多有差处。〔道夫〕
    “论性不论气，不备；论气不论性，不明。”盖本然之性，只是至善。然不以气质而论之，则莫知其有昏明开塞，刚柔强弱，故有所不备。徒论气质之性，而不自本原言之，则虽知有昏明开塞、刚柔强弱之不同，而不知至善之源未尝有异，故其论有所不明。须是合性与气观之，然後尽。盖性即气，气即性也。若孟子专於性善，则有些是“论性不论气”；韩愈三品之说，则是“论气不论性”。〔端蒙〕
    “程子：‘论性不论气，不备；论气不论性，不明。’如孟子‘性善’，是论性不论气；荀扬异说，是论气则昧了性。”曰：“程子只是立说，未指孟子。然孟子之言，却是专论性。”〔过〕
    问：“气者性之所寄，故‘论性不论气，则不备’；性者气之所成，故‘论气不论性，则不明’。”曰：“如孟子说性善，是‘论性不论气’也。但只认说性善，虽说得好，终是欠了下面一截。自荀扬而下，便拧论气不论性’了。”道夫曰：“子阒说，虽兼善恶，终只论得气。”曰：“他不曾说著性。”〔道夫〕
    “论气不论性”，荀子言性恶，扬子言善恶混是也。“论性不论气”，孟子言性善是也。性只是善，气有善不善。韩愈说生而便知其恶者，皆是合下禀得这恶气。有气便有性，有性便有气。〔节〕
    “‘论性不论气，不备；论气不论性，不明。’孟子终是未备，所以不能杜绝荀扬之口。”厚之问：“气禀如何？”曰：“禀得木气多，则少刚强；禀得金气多，则少慈祥。推之皆然。”〔可学〕
    问“二之则不是”。曰：“不可分作两段说，性自是性，气自是气。如何不可分作两段说？他所以说不备、不明，须是两边都说，理方明备，故云‘二之则不是’。二之者，正指上两句也。”┿录云：“‘论性不论气，论气不论性’，便是二之。”或问：“明道说‘生之谓性’，云：‘性即气，气即性，便是不可分两段说。’”曰：“那个又是说性便在气禀上。禀得此气，理便搭附在上面，故云‘性即气，气即性’。若只管说气便是性，性便是气，更没分晓矣。”〔亻选
    或问“二之则不是”。曰：“若只论性而不论气，则收拾不尽，孟子是也。若只论气而不论性，则不知得那原头，荀扬以下是也。韩愈也说得好，只是少个‘气’字。若只说一个气而不说性，只说性而不说气，则不是。”又曰：“须是去分别得他同中有异，异中有同，始得。其初那理未尝不同。才落到气上，便只是那粗处相同。如饥食渴饮，趋利避害，人能之，禽兽亦能之。若不识个义理，便与他一般也。”又曰：“‘惟皇上帝降衷于下民’，‘民之秉彝’，这便是异处。‘庶民去之，君子存之’，须是存得这异处，方能自别於禽兽。不可道蠢动含灵皆有佛性，与自家都一般。”〔义刚〕
    “性气”二字，兼言方备。孟子言性不及气，韩子言气不及性。然韩不知为气，亦以为性然也。
    横渠曰：“形而後有气质之性，善反之，则天地之性存焉。”如禀得气清明者，这道理只在里面；禀得气昏浊者，这道理亦只在里面，只被这昏浊遮蔽了。譬之水，清底，里面纤微皆可见；浑底，里面便见不得。孟子说性善，只见得大本处，未说到气质之性细碎处。程子谓：“论性不论气，不备；论气不论性，不明，二之则不是。”孟子只论性，不知论气，便不全备。若三子虽论性，却不论得性，都只论得气，性之本领处又不透彻。荀子只见得不好人底性，便说做恶；扬子只见得半善半恶人底性，便说做善恶混；韩子见得天下有许多般人，故立为三品，说得较近。其言曰：“仁义礼智信，性也；喜怒哀乐爱恶欲，情也。”似又知得性善。荀扬皆不及，只是过接处少一个“气”字。〔淳〕
    问：“横渠言‘气质之性’，去伪终未晓。”曰：“性是天赋与人，只一同；气质所禀，却有厚薄。人只是一般人，厚於仁而薄於义，有馀於礼而不足於智，便自气质上来。”〔去伪〕
    △富岁子弟多赖章
    “心之所同然者，谓理也，义也。”孟子此章自“富岁子弟多赖”之下，逐旋譬喻至此。其意谓人性本善，其不善者，陷溺之尔。“同然”之“然”，如然否之“然”，不是虚字，当从上文看。盖自口之同嗜、耳之同听而言，谓人心岂无同以为然者？只是理义而已。故“理义悦心，犹刍豢之悦口”。〔┿〕
    问：“‘理义之悦我心’，理义是何物？心是何物？”曰：“此说理义之在事者。”〔节〕
    “理义之悦我心”章。云：“人之一身，如目之於色，耳之於声，口之於味，莫不皆同，於心岂无所同。‘心之所同然者，理也，义也。’且如人之为事，自家处之当於义，人莫不以为然，无有不道好者。如子之於父，臣之於君，其分至尊无加於此。人皆知君父之当事，我能尽忠尽孝，天下莫不以为当然，此心之所同也。今人割股救亲，其事虽不中节，其心发之甚善，人皆以为美。又如临难赴死，其心本於爱君，人莫不悦之，而皆以为不易。且如今处一件事苟当於理，则此心必安，人亦以为当然。如此，则其心悦乎，不悦乎？悦於心，必矣。”先生曰：“诸友而今听某这说话，可子细去思量看。认得某这话，可以推得孟子意思。”〔子蒙〕
    黄先之问：“心之所同然者何也？谓理也，义也。圣人先得我心之所同然耳。”先生问：“诸公且道是如何？”所应皆不切。先生曰：“若恁地看文字，某决定道都不会将身去体看。孟子这一段前面说许多，只是引喻理义是人所同有。那许多既都相似，这个如何会不相似。理，只是事物当然底道理；义，是事之合宜处。程先生曰：‘在物为理，处物为义。’这心下看甚么道理都有之，如此做，人人都道是好；才不恁地做，人人都道不好。如割股以救母，固不是王道之中，然人人都道是好，人人皆知爱其亲，这岂不是理义之心人皆有之。诸公美炊妓挡磺校当都是不曾体之於身，只略说得通，便道是了。”〔贺孙〕
    器之问：“‘理义之悦我心，犹刍豢之悦我口。’颜子‘欲罢不能’，便是此意否？”曰：“颜子固是如此。然孟子所说，正是为众人说，当就人心同处看。我恁地，他人也恁地，只就粗浅处看，自分晓，却有受用。若必讨个颜子来证如此，只是颜子会恁地，多少年来更无人会恁地。看得细了，却无受用。”〔取
    器之问：“理义人心之同然，以颜子之乐见悦意。”曰：“不要高看，只就眼前看，便都是义理，都是众人公共物事。且如某归家来，见说某人做得好，便欢喜；某人做得不好，便意思不乐。见说人做官做得如何，见说好底，自是快活；见说不好底，自是使人意思不好。岂独自家心下如此，别人都是如此。这只缘人心都有这个义理，都好善，都恶不善。”〔贺孙〕
    或问：“口耳目心皆官也。不知天所赋之气质，不昏明清浊其口耳目，而独昏明清浊其心，何也？然夷惠伊尹非拘於气禀者，处物之义，乃不若夫子之时，岂独是非之心不若圣人乎？”曰：“口耳目等亦有昏明清浊之异。如易牙师旷之徒，是其最清者也，心亦由是而已。夷惠之徒，正是未免於气质之拘者，所以孟子以为不同，而不愿学也。”
    △牛山之木章
    孟子激发人。说放心、良心诸处，说得人都汗流！
    问“牛山之木”一章。曰：“‘日夜之所息’底是良心，‘平旦之气’自是气，是两件物事。夜气如雨露之润，良心如萌蘖之生。人之良心，虽是有梏亡，而彼未尝不生。梏，如被他禁械在那里，更不容他转动。亡，如将自家物失去了。”又曰：“‘日夜之所息’，却是心。夜气清，不与物接，平旦之时，即此良心发处。惟其所发者少，而旦昼之所梏亡者展转反覆，是以‘夜气不足以存’矣。如睡一觉起来，依前无状。”又曰：“良心当初本有十分，被他展转梏亡，则他长一分，自家止有九分；明日他又进一分，自家又退，止有八分。他日会进，自家日会退。此章极精微，非孟子做不得许多文章。别人纵有此意，亦形容不得。老苏们只就孟子学作文，不理会他道理，然其文亦实是好。”〔贺孙〕
    或问：“‘日夜之所息’，旧兼止息之义，今只作生息之义，如何？”曰：“近看得只是此义。”问：“凡物日夜固有生长，若良心既放，而无操存之功，则安得自能生长？”曰：“放之未远者，亦能生长。但夜间长得三四分，日间所为又放了七八分，却摺转来，都消磨了这些子意思，所以至於梏亡也。”
    吴仁父问“平旦之气”。曰：“气清则能存固有之良心。如旦昼之所为，有以汨乱其气，则良心为之不存矣。然暮夜止息，稍不纷扰，则良心又复生长。譬如一井水，终日搅动，便浑了那水。至夜稍歇，便有清水出。所谓‘夜气不足以存’者，便是搅动得太甚。则虽有止息时，此水亦不能清矣。”〔铢〕节录别出。
    仁父问“平旦之气”。曰：“心之存不存，系乎气之清不清。气清，则良心方存立得；良心既存立得，则事物之来方不惑，如‘先立乎其大者，则小者弗能夺也’。”又曰：“大者既立，则外物不能夺。”又问：“‘平旦之气’，何故如此？”曰：“歇得这些时後，气便清，良心便长。及旦昼，则气便浊，良心便著不得。如日月何尝不在天上？却被些阏诹耍便不明”吴知先问：“夜气如何存？”曰：“孟子不曾教人存夜气，只是说歇得些时，气便清。”又曰：“他前面说许多，这里只是教人操存其心。”又曰：“若存得此心，则气常时清，不特平旦时清；若不存得此心，虽歇得此时，气亦不清，良心亦不长。”又曰：“睡梦里亦七劳八攘。如井水，不打他便清，只管去打便浊了。”〔节〕
    “平旦之气”，只是夜间息得许多时节，不与事物接，才醒来便有得这些自然清明之气，此心自恁地虚静。少间才与物接，依旧又汨没了。只管汨没多，虽夜间休息，是气亦不复存。所以有终身昏沉，展转流荡，危而不复者。〔贺孙〕
    器之问：“‘平旦之气’，其初生甚微，如何道理能养得长？”曰：“亦只逐日渐渐积累，工夫都在‘旦昼之所为’。今日长得一分，夜气便养得一分；明日又长得一分，明夜又养得两分，便是两日事。日日积累，岁月既久，自是不可御。今若坏了一分，夜气渐薄，明日又坏，便坏成两分，渐渐消，只管无。故曰：‘旦昼之所为，有梏亡之矣。梏之反覆，夜气不足以存。’到消得多，夜气益薄，虽息一夜，也存不得。又以爱惜钱物为喻，逐日省节，积累自多。”〔贺孙〕嚷急鸪觥
    器之问：“孟子‘平旦之气’甚微小，如何会养得完全？”曰：“不能存得夜气，皆是旦昼所为坏了。所谓‘好恶与人相近者几希’，今只要得去这好恶上理会。日用间於这上见得分晓，有得力处，夜气方与你存。夜气上却未有工夫，只是去‘旦昼’理会，这两字是个大关键，这里有工夫。日间进得一分道理，夜气便添得一分；到第二日更进得一分道理，夜气便添得二分；第三日更进得一分道理，夜气便添得三分。日间只管进，夜间只管添，添来添去，这气便盛。恰似使钱相似，日间使百钱，使去九十钱，留得这十钱这里；第二日百钱中使去九十钱，又积得二十钱；第三日如此，又积得三十钱。积来积去，被自家积得多了，人家便从容。日间悠悠地过，无工夫，不长进，夜间便减了一分气；第二日无工夫，夜间又减了二分气；第三日如此，又减了三分气。如此梏亡转深，夜气转亏损了。夜气既亏，愈无根脚，日间愈见作坏。这处便是‘梏之反覆，其违禽兽不远矣’。亦似使钱，一日使一百，却侵了一百十钱，所有底便自减了，只有九十；第二日侵了百二十，所留底又减了，只有八十。使来使去转多，这里底日日都消磨尽了。”因举老子言：“治人事天莫若啬。夫惟啬，是谓早复；早复，谓之重积德；重积德，则无不克。”“大意也与孟子意相似。但他是就养精神处说，其意自别。平旦之气，便是旦昼做工夫底样子，日用间只要此心在这里。”〔取
    器远问：“‘平旦之气’，缘气弱，易为事物所胜，如何？”曰：“这也别无道理，只是渐渐捱将去，自有力。这么只是志不果。”复说第一义云：“如这个，只有个进步捱将去底道理，这只是有这一义。若於此不见得，便又说今日做不得，且待来日；这事做不得，且备员做些子，都是第二、第三义。”〔贺孙〕
    问：“‘平旦之气’，少顷便为事物所夺。气禀之弱，如何可以得存？”曰：“这个不容说。只是自去照顾，久後自惯，便自然别。”〔卓〕
    敬子问：“旦昼不梏亡，则养得夜气清明？”曰：“不是靠气为主，盖要此气去养那仁义之心。如水之养鱼，水多则鱼鲜，水涸则鱼病。养得这气，则仁义之心亦好，气少则仁义之心亦微矣。”〔亻选
    问：“‘夜气’一章，又说心，又说气，如何？”曰：“本是多说心。若气清，则心得所养，自然存得清气；浊，则心失所养，便自浊了。”〔贺孙〕
    或问：“夜气、旦气如何？”曰：“孟子此段首尾，止为良心设尔。人多将夜气便做良心说了，非也。‘夜气不足以存’，盖言夜气至清，足以存得此良心尔。平旦之气亦清，亦足以存吾良心，故其好恶之公犹与人相近，但此心存得不多时也。至‘旦昼之所为，则梏亡之矣’。所谓梏者，人多谓梏亡其夜气，亦非也。谓旦昼之为，能梏亡其良心也。”〔谟〕
    “夜气不足以存”，是存个甚？人多说只是夜气，非也。这正是说那本然底良心。且如气，不成夜间方会清，日间都不会清。今人日用间，良心亦何尝不发见，为他又梏亡了。若存得这个心，则气自清，气清，则养得这个心常存。到“夜气不足以存”，则此心陷溺之甚，虽是夜气清时，亦不足以存之矣。此章前面譬喻甚切，到得後面归宿处极有力。今之学者最当於此用功。
    问“夜气”一节。曰：“今人只说夜气，不知道这是因说良心来。得这夜气来涵养自家良心，又便被他旦昼所为梏亡之。旦昼所为，交羁得没理会。到那夜气涵养得好时，清明如一个宝珠相似，在清水里，转明彻；若顿在浊水中，寻不见了。”又曰：“旦昼所为，坏了清明之气。夜气微了，旦昼之气越盛。一个会盛，一个会微。消磨得尽了，便与禽兽不远。”〔植〕
    景绍问“夜气、平旦之气。”曰：“这一段，其所主却在心。某尝谓，只有伊川说：‘夜气之所存者，良知也，良能也。’诸家解注，惟此说为当。仁义之心，人所固有，但放而不知求，则天之所以与我者始有所汨没矣。是虽如此，然其日夜之所休息，至於平旦，其气清明，不为利欲所昏，则本心好恶，犹有与人相近处。至‘其旦昼之所为，又有以梏亡之。梏之反覆’，则虽有这些夜气，亦不足以存养其良心。反覆，只是循环。‘夜气不足以存’，则虽有人之形，其实与禽兽不远。故下文复云：‘苟得其养，无物不长；苟失其养，无物不消。’良心之消长，只在得其养与失其养尔。‘牛山之木尝美矣’，是喻人仁义之心。‘郊於大国，斧斤伐之’，犹人之放其良心。‘日夜之所息，雨露之所润，非无萌蘖之生’，便是‘平旦之气，其好恶与人相近’处。旦昼之梏亡，则又所谓‘牛羊又从而牧之’，虽芽蘖之萌，亦且戕贼无馀矣。”道夫问：“此莫是心为气所动否？”曰：“然。”章末所问，疑有未尽。〔道夫〕
    问“夜气”。曰：“夜气静。人心每日梏於事物，斫丧戕贼，所馀无几，须夜气静，庶可以少存耳。至夜气之静而犹不足以存，则去禽兽不远，言人理都丧也。前辈皆无明说。某因将孟子反覆熟读，每一段三五十过，至此方看得出。後看程子却说：‘夜气之所存者，良知良能也。’与臆见合。以此知观书不可苟，须熟读深思，道理自见。”〔大雅〕
    问“夜气”一章。曰：“气只是这个气，日里也生，夜间也生。只是日间生底，为物欲梏之，随手又耗散了。夜间生底，则聚得在那里，不曾耗散，所以养得那良心。且如日间目视耳听，口里说话，手足运动，若不曾操存得，无非是耗散底时节。夜间则停留得在那里。如水之流，夜间则闸得许多水住在这里，这一池水便满，次日又放乾了；到夜里，又聚得些小。若从平旦起时，便接续操存而不放，则此气常生而不已。若日间不存得此心，夜间虽聚得些小，又不足以胜其旦昼之梏亡，少间这气都乾耗了，便不足以存其仁义之心。如个船ト在乾燥处，转动不得了。心如个宝珠，气如水。若水清，则宝珠在那里也莹彻光明；若水浊，则和那宝珠也昏浊了。”又曰：“‘夜气不足以存’，非如公说心不存与气不存，是此气不足以存其仁义之心。伊川云：‘夜气所存，良知良能也。’这‘存’字，是个保养护卫底意。”又曰：“此段专是主仁义之心说，所以‘此岂山之性也哉’下，便接云：‘虽存乎人者，岂无仁义之心哉？’”又曰：“此章不消论其他，紧要处只在‘操则存’上。”〔亻选
    问：“两日作工夫如何？”某答略如旧所对。曰：“‘夜气’章如何？”答以：“萌蘖生上，便见得无止息本初之理。若完全底人，此气无时不清明。却有一等日间营管梏亡了，至夜中静时犹可收拾。若於此更不清明，则是真禽兽也。”曰：“今用何时气？”曰：“总是一气。若就孟子所说，用平旦气。”曰：“‘夜气不足以存’，先儒解多未是。不足以存此心耳，非谓存夜气也。此心虚明广大，却被他梏亡。日间梏亡既甚，则夜一霎时静亦不存，可见其都坏了。”〔可学〕
    盖卿问“夜气”一章。曰：“夜气是母，所息者是子。盖所息者本自微了，旦昼只管梏亡。今日梏一分，明日梏一分，所谓‘梏之反覆’，而所息者泯，夜气亦不足以存。若能存，便是息得仁义之良心。”又曰：“夜气只是不与物接时。”〔植〕
    问“夜气”之说。曰：“只是借夜气来滋养个仁义之心。”〔炎〕
    夜气存，则清过这边来。〔闳祖〕
    子上问“夜气”。曰：“此段紧要，在‘苟得其养，无物不长；苟失其养，无物不消’。”〔〕
    “牛山之木”，譬人之良心，句句相对，极分明。天地生生之理，本自不息，惟旦昼之所为，有所梏亡。然虽有所梏亡，而夜气之所息，平旦之气，自然有所生长。自此渐能存养，则良心渐复。惟其於梏亡之馀，虽略略生长得些子，至日用间依旧汨於物欲，又依然坏了，则是“梏之反覆”。虽夜间休息，其气只恁地昏，亦不足以存此良心。故下面又说：“苟得其养，无物不长；苟失其养，无物不消。”见得虽梏亡之馀，有以养之，则仁义之心即存。缘是此心本不是外面取来，乃是与生俱生。下又说存养之要，举孔子之言：“操则存，舍则亡。”见此良心，其存亡只在眇忽之间，才操便在这里，才舍便失去。若能知得常操之而勿放，则良心常存，夜之所息，益有所养。夜之所养愈深，则旦昼之所为，无非良心之发见矣。又云：“气与理本相依。旦昼之所为不害其理，则夜气之所养益厚；夜之所息既有助於理，则旦昼之所为益无不当矣。日间梏亡者寡，则夜气自然清明虚静，至平旦亦然。至旦昼应事接物时，亦莫不然。”〔贺孙〕
    “人心於应事时，只如那无事时方好。”又举孟子“夜气”一章云：“气清，则心清。‘其日夜之所息’，是指善心滋长处言之。人之善心虽已放失，然其日夜之间，亦必有所滋长。又得夜气澄静以存养之，故平旦气清时，其好恶亦得其同然之理。‘旦昼之所为，有梏亡之矣’，此言人才有此善心，便有不善底心来胜了，不容他那善底滋长耳。”又曰：“今且看那平旦之气，自别。”广云：“如童蒙诵书，到气昏时，虽读数百遍，愈念不得；及到明早，又却自念得。此亦可见平旦之气之清也。”曰：“此亦只就气上说，故孟子末後收归心上去。”曰：“‘操则存，舍则亡。’盖人心能操则常存，岂特夜半平旦？”又云：“恻隐、羞恶是已发处。人须是於未发时有工夫，始得。”〔广〕
    问：“良心与气，合下虽是相资而生，到得後来或消或长，毕竟以心为主？”曰：“主渐盛则客渐衰，主渐衰则客渐盛。客盛然後胜这主，故曰‘志动气者十九，气动志者十一’。”贺孙云：“若是客胜得主，毕竟主先有病。”〔贺孙〕
    再三说“夜气”一章，曰：“气清则心清。‘其日夜之所息，平旦之气’，盖是静时有这好处发见。缘人有不好处多，所以才有好处，便被那不好处胜了，不容他好处滋长。然孟子此说，只为常人言之。其实此理日间亦有发见时，不止夜与平旦。所以孟子收拾在‘操则存，舍则亡’上，盖为此心操之则存也。”〔人杰〕
    刘用之问“夜气”之说。曰：“他大意只在‘操则存，舍则亡’两句上。心一放时，便是斧斤之戕，牛羊之牧；一收敛在此，便是日夜之息，雨露之润。他要人於旦昼时，不为事物所汨。”〔文蔚〕
    问“夜气”一章。曰：“这病谤只在放其良心上。盖心既放，则气必昏，气既昏则心愈亡。两个互相牵动，所谓‘梏之反覆’。如下文‘操则存，舍则亡’，却是用功紧切处，是个生死路头。”又云：“‘梏之反覆’，都不干别事，皆是人之所为有以致之。”〔焘〕
    孟子言“操则存，舍则亡，出入无时，莫知其乡”，只是状人之心是个难把捉底物事，而人之不可不操。出入，便是上面操存舍亡。入则是在这里，出则是亡失了。此大约泛言人心如此，非指已放者而言，亦不必要於此论心之本体也。〔端蒙〕
    “操则存，舍则亡”，只是人能持此心则心在，若舍之便如去失了。求放心，不是别有一物在外，旋去收拾回来。只是此心频要省察，才觉不在，便收之尔。按先生他语：“只操，便存；只求，便是不放。”如复卦所谓‘出入无疾’，出只是指外而言，入只是指内而言，皆不出乎一卦。孟子谓‘出入无时’，心岂有出入，只要人操而存之耳。明道云：‘圣贤千言万语，只要人收已放之心。’释氏谓‘一大藏教，只是一个注脚’。所谓‘圣贤千言万语’，亦只是一个注脚而已。”〔谟〕
    问“操则存”。曰：“心不是死物，须把做活物看。不尔，则是释氏入定、坐禅。操存者，只是於应事接物之时，事事中理，便是存。若处事不是当，便是心不在。若只管兀然守在这里，蓦忽有事至于吾前，操底便散了，却是‘舍则亡’也。”仲思问：“於未应接之时如何？”曰：“未应接之时，只是戒慎恐惧而已。”又问：“若戒慎恐惧，便是把持。”曰：“也须是持，但不得硬捉在这里。只要提教他醒，便是操，不是块然自守。”〔砥〕
    人心“操则存，舍则亡”，须是常存得，“造次颠沛必於是”，不可有一息间断。於未发之前，须是得这虚明之本体分晓。及至应事接物时，只以此处之，自然有个界限节制，揍著那天然恰好处。〔广〕
    “操则存，舍则亡。”非无也，逐於物而忘返耳。
    子上问“操则存，舍则亡”。曰：“若不先明得性善，有兴起必为之志，恐其所谓操存之时，乃舍亡之时也。”〔〕
    “操则存”，须於难易间验之。若见易为力，则真能操也。难，则是别似一物，操之未真也。〔伯羽〕
    某尝谓，这心若未正时，虽欲强教他正，也卒乍未能得他正。若既正後，虽欲邪，也卒乍邪未得。虽曰“操则存，舍则亡”，也不得恁地快，自是他势恁地。〔伯羽〕
    “操则存，舍则亡，出入无时，莫知其乡。”人更不知去操舍上做工夫，只去出入上做工夫。
    孟子言操舍存亡，都不言所以操存求放之法，只操之、求之便是。知言问“以放心求心如何”，问得来好。他答不得，只举齐王见牛事。殊不知，只觉道我这心放了底，便是心，何待见牛时方求得！〔伯羽〕
    盖卿以为，“操则存”，便是心未尝放；“舍则亡”，便是此心已放。曰：“是如此。”〔盖卿〕
    求放、操存，皆兼动静而言，非块然默守之谓。〔道夫〕
    操存舍亡，只在瞬息之间，不可不常常著精采也。又曰：“孟子‘求放心’语已是宽。若‘居处恭，执事敬’二语，更无馀欠。”〔贺孙〕
    “操则存，舍则亡，出入无时，莫知其乡，惟心之谓与！”“为仁由己，而由人乎哉！”这个只在我，非他人所能与也。非礼勿视听言动，勿与不勿，在我而已。今一个无状底人，忽然有觉，曰：“我做得无状了！”便是此心存处。孟子言“求其放心”，亦说得慢了。〔人杰〕
    问：“注云：‘出入无定时，亦无定处。’既云操则常存，则疑若有一定之所矣。”曰：“此四句，但言本心神明不测，不存即亡，不出即入，本无定所。如今处处常要操存，安得有定所！某常说，‘操则存’，‘克己复礼’，‘敬以直内’等语，不须讲量，不须论辨，只去操存、克复便了。只今眼下便是用功处，何待拟议思量！与辨论是非，讲究道理不同。若此等处，只下著头做便是，不待问人。”〔亻选
    因操舍而有存亡出入。〔亻选
    入，不是已放之心入来。〔升卿〕
    触物而放去是出；在此安坐，不知不觉被他放去，也是出。故学先求放心。〔升卿〕
    道夫言：“尝与子昂论心无出入。子昂论心大无外，固无出入。道夫因思心之所以存亡者，以放下与操之之故，非真有出入也。”曰：“言有出入，也是一个意思；言无出入，也是一个意思。但今以夫子之言求之，他分明道‘出入无时’。且看自家今汨汨没没在这里，非出入而何？惟其神明不测，所以有出入；惟其能出入，所以神明不测。”〔道夫〕
    或问：“‘出入无时’，非真有出入，只是以操舍言。”曰：“出入便是存亡。操便存，舍便亡。”又曰：“有人言无出入，说得是好。某看来，只是他偶然天资粹美，不曾大段流动走作，所以自不见得有出入。要之，心是有出入。此亦只可以施於他一身，不可为众人言。众人是有出入，圣贤立教通为众人言，不为一人言。”〔贺孙〕
    “操则存，舍则亡”，程子以为操之之道，惟在“敬以直内”而已。如今做工夫，却只是这一事最紧要。这“主一无谩钡椎览恚却是一个大底，其他道理总包在里面。其他道理已具，所谓穷理，亦止是自此推之，不是从外面去寻讨。一似有个大底物事，包得百来个小底物事；既存得这大底，其他小底只是逐一为他点过，看他如何模样，如何安顿。如今做工夫，只是这个最紧要。若是闲时不能操而存之，这个道理自是间断。及临事方要穷理，从那里捉起！惟是平时常操得存，自然熟了，将这个去穷理，自是分明。事已，此心依前自在。又云：“虽是识得个大底都包得，然中间小底，又须著逐一点掇过。”〔贺孙〕集义。
    “‘夜气’之说，常在日间，旧看此不分明。後来看伊川语有云‘夜气不足以存良知良能也’，方识得破。”可学云：“此一段首末，自是论心。”曰：“然。”〔可学〕
    人心缘境，出入无时。如看一物，心便在外，看了即便在此。随物者是浮念；此是本心，浮念断，便在此。其实不是出入，但欲人知出入之故耳。无出入是一种人，有出入是一种人。所以云淳夫女知心而不知孟子。此女当是完实，不劳攘，故云“无出入”；而不知人有出入者多，犹无病者不知人之疾痛也。〔方〕
    伯丰问：“淳夫女子‘虽不识孟子，却识心’，如何？”曰：“试且看程子当初如何说？”及再问，方曰：“人心自是有出入，然亦有资禀好底，自然纯粹。想此女子自觉得他个心常湛然无出入，故如此说，只是他一个如此。然孟子之说却大，乃是为天下人说。盖心是个走作底物。伊川之意，只谓女子识心，却不是孟子所引夫子之言耳。”〔┿〕
    范淳夫之女谓：“心岂有出入？”伊川曰：“此女虽不识孟子，却能识心。”此一段说话，正要人看。孟子举孔子之言曰“出入无时，莫知其乡”，此别有说。伊川言淳夫女“却能识心”。心却易识，只是不识孟子之意。〔去伪〕
    △鱼我所欲章
    问“舍生取义”。曰：“此不论物之轻重，只论义之所安耳。”〔时举〕
    “义在於生，则舍死而取生；义在於死，则舍生而取死。上蔡谓：‘义重於生，则舍生而取义；生重於义，则当舍义而取生。’既曰‘义在於生’，又岂可言‘舍义取生’乎？”蜚卿问：“生，人心；义，道心乎？”曰：“欲生恶死，人心也；惟义所在，道心也。权轻重却又是义。”明道云：“义无对。”或曰：“义与利对。”道夫问：“若曰‘义者利之和’，则义依旧无对。”曰：“正是恁地。”〔道夫〕
    上蔡谓：“义重於生，则舍生取义；生重於义，则舍义取生。”此说不然。义无可舍之理，当死而死，义在於死；不当死而死，义在於不死，无往而非义也。〔闳祖〕
    因论夜气存养之说，曰：“某尝见一种人汲汲营利求官职，不知是勾当甚事。後来思量孟子说：‘所欲有甚於生者，所恶有甚於死者，非独贤者有是心也，人皆有之，贤者能勿丧耳。’他元来亦有此心，只是他自失了，今却别是一种心，所以不见义理。”文蔚云：“他虽是如此，想羞恶之心亦须萌动，亦自见得不是，但不能胜利欲之心耳。”曰：“只是如此，济甚事？今夜愧耻，明日便不做，方是。若愧耻後，又却依旧自做，何济於事！”〔文蔚〕
    或曰：“‘万锺於我何加焉？’他日或为利害所昏，当反思其初，则不为所动矣。”曰：“此是克之之方。然所以克之者，须是有本领後，临时方知克去得。不然，临时比并，又却只是择利处之耳。”〔〕
    △仁人心也章
    “仁，人心也”，是就心上言；“义，人路也”，是就事上言。〔伯羽〕
    问：“‘仁，人心；义，人路。’路是设譬喻，仁却是直指人心否？”曰：“‘路’字非譬喻。恐人难晓，故谓此为人之路，在所必行尔。”〔谟〕
    或问“仁，人心；义，人路”。曰：“此犹人之行路尔。心即人之有知识者，路即贤愚之所共由者。孟子恐人不识仁义，故以此喻之。然极论要归，只是心尔。若於此心常得其正，则仁在其中。故自‘舍正路而不由，放其心而不知求’以下，一向说从心上去。”〔大雅〕
    敬之问“仁，人心也”。曰：“仁是无形迹底物事，孟子恐人理会不得，便说道只人心便是。却不是把仁来形容人心，乃是把人心来指示仁也。所谓‘放其心而不知求’，盖存得此心便是仁；若此心放了，又更理会甚仁！今人之心静时昏，动时扰乱，便皆是放了。”〔时举〕
    问：“杨氏谓：‘孟子言：“仁，人心也。”最为亲切。’窃谓以心之德为仁，则可；指人心即是仁，恐未安。”曰：“‘仁，人心也；义，人路也。’此指而示之近。缘人不识仁义，故语之以仁只在人心，非以人心训仁；义，只是人之所行者是也。”〔必大〕
    孟子说：“仁，人心也。”此语最亲切。心自是仁底物事，若能保养存得此心，不患他不仁。孔门学者问仁不一，圣人答之亦不一，亦各因其人而不同，然大概不过要人保养得这物事。所以学者得一句去，便能就这一句上用工。今人只说仁是如何，求仁是如何，待他寻得那道理出来，却不知此心已自失了。程子“现帧敝喻甚善。若有这种种在这里，何患生理不存！
    “人有鸡犬放，则知求之；有放心而不知求。”某以为，鸡犬放则有未必可求者，惟是心才求则便在，未有求而不可得者。〔道夫〕
    孟子盖谓，鸡犬不见，尚知求之；至於心，则不知求。鸡犬之出，或遭伤害，或有去失，且有求而不得之时。至於此心，无有求而不得者。便求便在，更不用去寻讨。那失底自是失了，这後底又在。节节求，节节在。只恐段段恁地失去，便不得。今日这段失去了，明日那段又失，一向失却，便不是。〔子蒙〕
    或问“求放心”。曰：“此心非如鸡犬出外，又著去捉他；但存之，只在此，不用去捉他。放心，不独是走作唤做放，才昏睡去，也是放。只有些昏惰，便是放。”恪录。
    或问：“求放心，愈求则愈昏乱，如何？”曰：“即求者便是贤心也。知求，则心在矣。今以已在之心复求心，即是有两心矣。虽曰譬之鸡犬，鸡犬却须寻求乃得；此心不待宛转寻求，即觉其失，觉处即心，何更求为？自此更求，自然愈失。此用力甚不多，但只要常知提醒尔。醒则自然光明，不假把捉。今言‘操之则存’，又岂在用把捉！亦只是说欲常常醒觉，莫令放失，便是。此事用力极不多，只是些子力尔。然功成後，却应事接物，观书察理，事事赖他。如推车子，初推却用些力，车既行後，自家却赖他以行。”〔大雅〕
    放心，只是知得，便不放。如鸡犬之放，或有隔一宿求不得底，或有被人杀，终身求不得底。如心，则才知是放，则此心便在这里。五峰有一段说得甚长，然说得不是。他说齐王见牛为求放心。如终身不见此牛，不成此心便常不见！只消说知其为放而求之，则不放矣。“而求之”三字，亦剩了。〔从周〕
    或问“求放心”。曰：“知得心放，此心便在这里，更何用求？眉道人题壁云：‘苦海无边，回头是岸。’说得极好！知言中或问‘求放心’，答语举齐王见牛事。某谓不必如此说，不成不见牛时，此心便求不得！若使某答之，只曰：‘知其放而求之，斯不放矣。’‘而求之’三字，亦自剩了。”〔学蒙〕
    季成问：“为学当求放心？”曰：“若知放心而求之，则心不放矣。知之则心已在此，但不要又放了可也。然思之，尚多了‘而求之’三字。”盖卿从旁而言曰：“盖卿尝以为，‘操则存’，便是心未尝放；‘舍则亡’，便是此心已放。”曰：“是如此。”〔盖卿〕
    人心才觉时便在。孟子说“求放心”，“求”字早是迟了。〔夔孙〕
    “求放心”，只觉道：“我这心如何放了！”只此念才起，此言未出口时，便在这里。不用拟议别去求之，但常省之而勿失耳。〔伯羽〕
    “求放心”，也不是在外面求得个放心来，只是求时便在。“我欲仁，斯仁至矣”，只是欲仁便是仁了。〔义刚〕
    “求放心”，非以一心求一心，只求底便是已收之心；“操则存”，非以一心操一心，只操底便是已存之心。心虽放千百里之远，只一收便在此，他本无去来也。〔伯羽〕
    季成问“放心”。曰：“如‘求其放心’，‘主一之谓敬’之类，不待商量，便合做起。若放迟霎时，则失之。如辨明是非，经书有疑之类，则当商量。”〔盖卿〕
    孟子言“求放心”。你今只理会这物事常常在时，私欲自无著处。且须持敬。〔祖道〕
    收放心，只是收物欲之心。如理义之心，即良心，切不须收。须就这上看教熟，见得天理人欲分明。〔从周〕
    叔重问：“所谓‘求放心’者，不是但低眉合眼，死守此心而已；要须常使此心顿放在义理上。”曰：“也须是有专静之功，始得。”时举因云：“自来见得此理真无内外，外面有跬步不合道理，便觉此心慊然。前日侍坐，深有得於先生‘醒’之一字。”曰：“若常醒在这里，更须看恻隐、羞恶、是非、恭敬之心所发处，始得。当一念虑之发，不知是属恻隐耶，羞恶、是非、恭敬耶？须是见得分明，方有受用处。”〔时举〕
    心兼摄性情，则极好。然“出入无时，莫知其乡”，难制而易放，则又大不好。所谓“求其放心”，又只是以心求其心。“心求心”说，易入谢氏“有物”之说，要识得。〔端蒙〕
    “求放心”，初用求，後来不用求。所以病翁说：“既复其初，无复之者。”〔文蔚〕
    “学问之道无他，求其放心而已。”不是学问之道只有求放心一事，乃是学问之道皆所以求放心。如圣贤一言一语，都是道理。〔贺孙〕
    “学问之道无他，求其放心而已。”诸公为学，且须於此著切用工夫。且学问固亦多端矣，而孟子直以为无他。盖身如一屋子，心如一家主。有此家主，然後能洒扫门户，整顿事务。若是无主，则此屋不过一荒屋尔，实何用焉？且如中庸言学、问、思、辨四者甚切，然而放心不收，则以何者而学、问、思、辨哉！此事甚要。诸公每日若有文字思量未透，即可存著此事。若无文字思量，即收敛此心，不容一物，乃是用功也。〔壮祖〕
    学问之道，孟子断然说在求放心。学者须先收拾这放心，不然，此心放了，博学也是闲，审问也是闲，如何而明辨！如何而笃行！〔铢〕
    学须先以求放心为本。致知是他去致，格物是他去格，正心是他去正，无忿忄拥仁隆３弦馐撬自省悟，勿夹带虚伪；修身是他为之主，不使好恶有偏。〔伯羽〕
    “‘学问之道无他，求其放心而已。’旧看此只云但求其放心，心正则自定，近看亻尽有道理。须是看此心果如何，须是心中明尽万理，方可；不然，只欲空守此心，如何用得！如平常一件事，合放重，今乃放轻，此心不乐；放重，则心乐。此可见此处乃与大学致知、格物、正心、诚意相表里。”可学谓：“若不於穷理上作工夫，遽谓心正，乃是告子不动心，如何守得？”曰：“然。”又问：“旧看‘放心’一段，第一次看，谓不过求放心而已。第二次看，谓放心既求，亻尽当穷理。今闻此说，乃知前日第二说已是隔作两段。须是穷理而後求得放心，不是求放心而後穷理。”曰：“然。”〔可学〕
    问：“孟子只说学问之道，在求放心而已，不曾欲他为。”曰：“上面煞有事在，注下说得分明，公但去看。”又曰：“说得太紧切，则便有病。孟子此说太紧切，便有病。”〔节〕
    上有“学问”二字在，不只是求放心便休。〔节〕
    孟子曰：“求其放心而已矣。”当於未放之前看如何，已放之後看如何，复得了又看是如何。作三节看後，自然习熟，此心不至於放。季礼。
    孟子说：“学问之道无他，求其放心而已矣。”可煞是说得切。子细看来，却反是说得宽了。孔子只云：“居处恭，执事敬，与人忠。”“出门如见大宾，使民如承大祭。”若能如此，则此心自无去处，自不容不存，此孟子所以不及孔子。
    问：“先生向作仁说，大率以心具爱之理，故谓之仁。今集注‘仁，人心也’，只以为‘酬酢万变之主’，如何？”曰：“不要如此看，且理会个‘仁，人心也’，须见得是个‘酬酢万变之主’。若只管以彼较此，失了本意。看书且逐段看，如吃物相似，只咀嚼看如何。向为人不理会得仁，故做出此等文字，今却反为学者争论。”窦云：“先生之文似药方，服食却在学者。”曰：“治病不治病，却在药方；服食见效不见效，却在人。”窦问：“心中湛然清明，与天地相流通，此是仁否？”曰：“湛然清明时，此固是仁义礼智统会处。今人说仁，多是把做空洞底物看，却不得。当此之时，仁义礼智之苗脉已在里许，只是未发动。及有个合亲爱底事来，便发出恻隐之心；有个可厌恶底事来，便发出羞恶之心。礼本是文明之理，其发便知有辞逊；智本是明辨之理，其发便知有是非。”又曰：“仁是恻隐之母，恻隐是仁之子。又仁包义礼智三者，仁似长兄，管属得义礼智，故曰‘仁者善之长。’”〔德明〕集注。
    蜚卿问：“孟子说‘求放心’，从‘仁，人心也’，说将来。莫是收此心便是仁，存得此心可以存此仁否？”曰：“也只是存得此心，可以存此仁。若只收此心，更无动用生意，又济得甚么！所以明道又云：‘自能寻向上去。’这是已得此心，方可做去；不是道只块然守得这心便了。”问：“放心还当将放了底心重新收来；还只存此心，便是不放？”曰：“看程先生所说，文义自是如此，意却不然。只存此心，便是不放；不是将已纵出了底，依旧收将转来。如‘七日来复’，终不是已往之阳，重新将来复生。旧底已自过去了，这里自然生出来。这一章意思最好，须将来日用之间常常体认看。这个初无形影，忽然而存，忽然而亡。‘诚无为，几善恶’，通书说此一段尤好。‘诚无为’，只是常存得这个实理在这里。惟是常存得实理在这里，方始见得几，方始识得善恶。若此心放而不存，一向反覆颠错了，如何别认得善恶？以此知这道理虽然说得有许多头项，看得熟了，都自相贯通。圣贤当初也不是有意说许多头项，只因事而言。”〔贺孙〕
    明道说“圣贤千言万语”云云，只是大概说如此。若“已放之心”，这个心已放去了，如何会收得转来！只是莫令此心逐物去，则此心便在这里。不是如一件物事，放去了又收回来。且如浑水自流过去了，如何会收得转！後来自是新底水。周先生曰“诚心，复其不善之动而已”，只是不善之动消於外，则善便实於内。“操则存，舍则亡。”只是操，则此心便存。孟子曰：“人有鸡犬放，则知求之；有放心而不知求。”可谓善喻。然鸡犬犹有放失求而不得者。若心，则求著便在这里。只是知求则心便在此，未有求而不可得者。池本作“便是反复入身来”。〔贺孙〕
    孟子说：“学问之道无他，求其放心而已矣。”此最为学第一义也。故程子云：“圣贤千言万语，只是欲人将已放之心，约之使反复入身来，自能寻向上去。”某近因病中兀坐存息，遂觉有进步处。大抵人心流滥四极，何有定止。一日十二时中有几时在躯壳内？与其四散闲走，无所归著，何不收拾令在腔子中。且今纵其营营思虑，假饶求有所得，譬如无家之商，四方营求，得钱虽多，若无处安顿，亦是徒费心力耳。〔大雅〕
    问：“明道云：‘圣贤千言万语，只是收放心。’”曰：“所谓讲学读书，固是。然要知所以讲学，所以读书，所以致知，所以力行，以至习礼习乐，事亲从兄，无非只是要收放心。孟子之意，亦是为学问者无他，皆是求放心尔。此政与‘思无邪’一般，所谓‘诗三百，一言以蔽之曰：“思无邪。”’使人知善而劝，知恶而戒，亦只是一个‘思无邪’耳。”〔┿〕
    明道云：“圣贤千言万语，只要人将已放之心，反复入身来，自能寻向上去，下学而上达也。”伊川云：“人心本善，流而为恶，乃放也。”初看亦自疑此两处。诸公道如何？须看得此两处自不相碍，乃可。二先生之言本不相碍，只是一时语，体用未甚完备。大意以为此心无不善，止缘放了。苟才自知其已放，则放底便断，心便在此。心之善，如恻隐、羞恶、恭敬、是非之端，自然全得也。伊川所谓“人心本善”，便正与明道相合。惟明道语未明白，故或者错看，谓是收拾放心，遂如释氏守个空寂。不知其意谓收放心只存得善端，渐能充广，非如释氏徒守空寂，有体无用。且如一向纵他去，与事物相靡相刃，则所谓恻隐、羞恶、恭敬、是非之善端，何缘存得？〔贺孙〕
    明道曰：“圣贤千言万语，只是教人将已放底心，反复入身来，自能寻向上去，下学而上达。”池本下云：“看下二句，必不至空守此心，无所用也。”伊川曰：“心本善，流入於不善。”须理会伊川此语。若不知心本善，只管去把定这个心教在里，只可静坐，或如释氏有体无用，应事接物不得。流入不善，池本云“四端备於吾心。心存，然後能扩而充之；心放，则颠冥莫觉，流入不善”云云。是失其本心。如“向为身死而不受，今为妻妾之奉为之”，若此类是失其本心。又如心有忿忄印⒖志濉⒑美帧⒂腔迹则不得其正。池本下云：“心不在焉，亦是放。二说未尝相碍。”〔贺孙〕
    问：“程子说，圣人千言万语云云，此下学上达工夫也。窃谓心若已放了，恐未易收拾，不审其义如何？”曰：“孟子谓‘出入无时，莫知其乡’，心岂有出入！出只指外而言，入只指内而言，只是要人操而存之耳，非是如物之散失而後收之也。”〔浮
    “文字极难理会。孟子要略内说放心处，又未是。前夜方思量得出，学问之道，皆所以求放心；不是学问只有求放心一事。程先生说得如此，自家自看不出。”问贺孙：“晓得否？”曰：“如程子说：‘吾作字甚敬，只此便是学。’这也可以收放心，非是要字好也。”曰：“然。如洒扫应对，博学、审问、慎思、明辨，皆所以求放心。”〔贺孙〕
    “福州陈烈少年读书不上，因见孟子‘求放心’一段，遂闭门默坐半月出来，遂无书不读。亦是有力量人，但失之怪耳。”因曰：“今人有养生之具，一失之便知求之。心却是与我同生者，因甚失而不求？”或云：“不知其失耳。”曰：“今圣贤分明说向你，教你求，又不求，何也？孟子於此段再三提起说，其谆谆之意，岂苟然哉？今初求，须猛勇作力，如煎药，初用猛火；既沸之後，方用慢火养之，久之须自熟也。”〔大雅〕
    △人之於身也章
    孟子文义自分晓，只是熟读，教他道理常在目前胸中流转，始得。又云：“‘饮食之人，无有失也，则口腹岂梦尺寸之肤哉！’此数句被恁地说得倒了，也自难晓。意谓使饮食之人，真个无所失，则口腹之养本无害。然人屑屑理会口腹，则必有所失无疑。是以当知养其大体，而口腹底他自会去讨吃，不到得饿了也。”〔贺孙〕
    △公都子问钧是人也章
    耳目之官不能思，故蔽於物。耳目，一物也；外物，一物也。以外物而交乎耳目之物，自是被他引去。唯“心之官则思”，故“思则得之，不思则不得”，惟在人思不思之间耳。然此物乃天之与我者，所谓大者也。君子当於思处用工，能不妄思，是能“先立其大者”也。“立”字下得有力，夫然後耳目之官小者弗能夺也，是安得不为大人哉！〔大雅〕
    耳目亦物也，不能思而交於外物，只管引将去。心之官，固是主於思，然须是思方得。若不思，却倒把不是做是，是底却做不是。心虽主於思，又须著思，方得其所思。若不思，则邪思杂虑便顺他做去，却害事。〔贺孙〕
    问：“‘不思而蔽於物。’蔽，是遮蔽否？”曰：“然。”又问：“如目之视色，从他去时，便是为他所蔽。若能思，则视其所当视，不视其所不当视，则不为他所蔽矣。”曰：“然。若不思，则耳目亦只是一物，故曰：‘物交物，则引之而已矣。’”〔广〕
    问“物交物”。曰：“上个‘物’字主外物言，下个‘物’字主耳目言。孟子说得此一段好，要子细看。耳目谓之物者，以其不能思。心能思，所以谓之大体。”问：“‘官’字如何？”曰：“官是主。心主思，故曰‘先立乎其大者’。昔汪尚书见焦先生，问为学如何，焦先生只说一句：‘先立乎其大者。’”〔祖道〕
    “心之官则思”，固是元有此思。只恃其有此，任他如何，却不得。须是去思，方得之，不思，则不得也。此最要紧。下云“先立乎其大者”，即此思也。心元有思，须是人自主张起来。〔贺孙〕
    “孟子说：‘先立乎其大者，则其小者弗能夺也。’此语最有力，且看他下一个‘立’字。昔汪尚书问焦先生为学之道，焦只说一句曰：‘先立乎其大者。’以此观之，他之学亦自有要。卓然竖起自心，方子录云：“立者，卓然竖起此心。”便是立，所谓‘敬以直内’也。故孟子又说：‘学问之道无他，求其放心而已矣。’求放心，非是心放出去，又讨一个心去求他。如人睡著觉来，睡是他自睡，觉是他自觉，只是要常惺惺。”赵昌父云：“学者只缘断续处多。”曰：“只要学一个不断续。”〔文蔚〕
    “先立乎大者，则小者不能夺。”今忘前失後，心不主宰，被物引将去，致得胶扰，所以穷他理不得。〔德明〕
    “此天之所以与我者”，古本此皆作“比”，赵岐注亦作“比方”。天之与我者则心为大，耳目为小，其义则一般。但孟子文恐不如此。“比”字不似“此”字较好。〔广〕
    问：“集注所载范浚心铭，不知范曾从谁学？”曰：“不曾从人，但他自见得到，说得此件物事如此好。向见吕伯恭甚忽之，问：‘须取他铭则甚？’曰：‘但见他说得好，故取之。’曰：‘似恁说话，人也多说得到。’曰：‘正为少见有人能说得如此者，此意盖有在也。’”〔广〕
    △有天爵者章
    问“修其天爵，而人爵从之”。曰：“从，不必作听从之‘从’，只修天爵，人爵自从後面来，如‘禄在其中矣’之意。修其天爵，自有个得爵禄底道理，与要求者气象大故相远。”〔去伪〕
    黄先之问此章。曰：“那般处也自分晓，但要自去体认那个是内，那个是外？自家是向那边去？那边是是，那边是不是？须要实见得如此。”贺孙问：“古人尚修天爵以要人爵，今人皆废天爵以要人爵。”曰：“便是如此。”〔贺孙〕
    △欲贵者人之同心章
    看欲贵人之同心说，曰：“大概亦是。然如此说时，又只似一篇文字，却说不杀。如孟子於此，只云‘弗思耳’三字，便实知得功夫只在这里。”〔┿〕
    △仁之胜不仁也章
    “仁之胜不仁也，犹水胜火。”以理言之，则正之胜邪，天理之胜人欲，甚易；而邪之胜正，人欲之胜天理，若甚难。以事言之，则正之胜邪，天理之胜人欲，甚难；而邪之胜正，人欲之胜天理，却甚易。盖才是蹉失一两件事，便被邪来胜将去。若以正胜邪，则须是做得十分工夫，方胜得他，然犹自恐怕胜他未尽在。正如人身正气稍不足，邪便得以干之矣。〔亻选
    △五现种美者章
    一日，举孟子“五险撸种之美者也，苟为不熟，不如ㄗ稗”，诲诸生曰：“和尚问话，只是一言两句。ㄗ，稗之熟者也。儒者明经，若通彻了，不用费辞，亦一言两句义理便明白。否则却是‘五喜皇欤不如ㄗ稗’。”〔谟〕
    “苟为不熟，不如ㄗ稗。”“君子之志於道也，不成章不达。”如今学者要紧也成得一个坯模定了，出冶工夫却在人。只是成得一个坯模了，到做出冶工夫，却最难，正是天理人欲相胜之地。自家这里胜得一分，他那个便退一分；自家这里退一分，他那个便进一分，如汉楚相持於成皋荥阳间，只争这些子。〔贺孙〕
    ◎告子下
    △任人有问屋庐子章
    “亲迎，则不得妻；不亲迎，则得妻。”如古者国有荒凶，则杀礼而多昏。周礼荒政十二条中，亦有此法。盖贫穷不能备亲迎之礼，法许如此。〔亻选
    △曹交问曰章
    孟子道“人皆可以为尧舜”，何曾便道是尧舜更不假修为！且如银坑有矿，谓矿非银，不可。然必谓之银，不可。须用烹炼，然後成银。〔椿〕
    “尧舜之道，孝弟而已矣。”这只是对那不孝不弟底说。孝弟便是尧舜之道，不孝不弟，便是桀纣。〔亻选
    “归而求之，有馀师”，须是做工夫。若茫茫恁地，只是如此。如前夜说读书，正是要自理会。如在这里如此读书，若归去也须如此读书。看孟子此一段发意如此大，却在疾行徐行上面。要知工夫须是自理会，不是别人干预得底事。〔贺孙〕
    △淳于髡曰先名实者章
    “乃孔子则欲以微罪行，不欲为苟去”，谓孔子於受女乐之後而遂行，则言之似显君相之过；不言，则己为苟去。故因燔肉不至而行，则吾之去国，以其不致燔为得罪於君耳。〔人杰〕
    △鲁欲使慎子为将军章
    毅然问：“孟子说齐鲁皆封百里，而先生向说齐鲁始封七百里者，何邪？”曰：“此等处，皆难考。如齐‘东至于海，西至于河，南至于穆陵，北至于无棣’，鲁跨许宋之境，皆不可谓非五七百里之阔。”淳问：“王制与孟子同，而周礼‘诸公之地，封疆方五百里，诸侯方四百里，伯三百里，子二百里，男百里’。郑氏以王制为夏商制，谓夏商中国方三千里，周公斥而大之，中国方七千里，所以不同。”曰：“郑氏只文字上说得好看，然甚不晓事情。且如百里之国，周人欲增到五百里，须并四个百里国地，方做得一国。其所并四国，又当别裂地以封之。如此，则天下诸侯东迁西移，改立宗庙社稷，皆为之骚动矣。若如此趱去，不数大国，便无地可容了。许多国何以处之？恐不其然。窃意其初只方百里，後来吞并，遂渐渐大。如‘禹会诸侯於涂山，执玉帛者万国’。到周时，只有千八百国。自非吞并，如何不见许多国？武王时，诸侯地已大，武王亦不奈何，只得就而封之。当时封许多功臣之国，缘当初‘灭国者五十’，得许多空地可封。不然，则周公太公亦自无安顿处。若割取诸国之地，则宁不谋反如汉晁错之时乎？然则孟子百里之说，亦只是大纲如此说，不是实考得见古制。”〔淳〕
    “古者制国，土地亦广，非如孟子百里之说。如齐地‘东至于海，西至于河，南至穆陵，北至无棣’，土地亻尽阔。禹会涂山，‘执玉帛者万国’。後来更相吞噬，到周初，只有千八百国，是不及五分之一矣，想得并来亻尽大。周封新国，若只用百里之地介在其间，岂不为大国所吞！亦缘‘诛纣代奄，灭国者五十’，得许多土地，方封许多人。”问：“周礼所载诸公之国方五百里，诸侯之国方四百里云云者，是否？”曰：“看来怕是如此。孟子之时，去周初已六七百年，既无载籍可考，见不得端的。如‘五十而贡，七十而助’，此说自是难行。”问：“王制疏载周初封建只是百里，後来灭国渐广，方添至数百里。”曰：“此说非是。诸国分地先来定了，若後来旋添，便须移动了几国徙去别处方得，岂不劳扰！”〔亻选
    △舜发於畎亩章
    “动心忍性”者，动其仁义礼智之心，忍其声色臭味之性。〔铢〕
    “困心衡虑，徵色发声”，谓人之有过而能改者如此。“困心衡虑”者，心觉其有过；“徵色发声”者，其过形於外。〔人杰〕
    明道曰：“自‘舜发於畎亩之中’云云，若要熟，也须从这里过。”只是要事事经历过。〔贺孙〕
    问：“‘若要熟，也须从这里过。’人须从贫困艰苦中做来，方坚牢。”曰：“若不从这里过，也不识所以坚牢者，正缘不曾亲历了，不识。似一条路，须每日从上面往来，行得熟了，方认得许多险阻去处。若素不曾行，忽然一旦撞行将去，少间定堕坑落堑去也！”〔亻选
    △教亦多术矣章
    “予不屑之教诲也者。”赵氏曰：“屑，洁也。”考孟子“不屑就”与“不屑不洁”之言，“屑”字皆当作“洁”字解。所谓“不屑之教诲者”，当谓不以其人为洁而教诲之。如“坐而言，不应，隐几而卧”之类。大抵解经不可便乱说，当观前後字义也。〔人杰〕
    ●卷六十・孟子十
    ◎尽心上
    △尽其心者章
    “尽其心者，知其性也。”“者”字不可不子细看。人能尽其心者，只为知其性，知性却在先。〔文蔚〕
    李问“尽其心者，知其性也”。曰：“此句文势与‘得其民者，得其心也’相似。”〔雉〕
    人往往说先尽其心而後知性，非也。心性本不可分，况其语脉是“尽其心者，知其性”。心只是包著这道理，尽知得其性之道理，便是尽其心。若只要理会尽心，不知如何地尽。〔┿〕
    或问“尽心、知性”。曰：“性者，吾心之实理，若不知得尽，却尽蚌甚么？”
    “尽其心者，知其性也。”所以能尽其心者，由先能知其性，知性则知天矣。知性知天，则能尽其心矣。不知性，不能以尽其心。“物格而後知至。”〔道夫〕
    尽其心者，由知其性也。先知得性之理，然後明得此心。知性犹物格，尽心犹知至。〔德明〕
    知性也，物格也；尽心者，知至也。“物”字对“性”字，“知”字对“心”字。〔节〕
    知性，然後能尽心。先知，然後能尽；未有先尽而後方能知者。盖先知得，然後见得尽。〔节〕
    王德修问“尽心然後知性”。曰：“以某观之，性情与心固是一理，然命之以心，却似包著这性情在里面。故孟氏语意却似说尽其心者，以其知性故也。此意横渠得知，故说‘心统性情者也’，看得精。邵尧夫亦云：‘性者，道之形体；心者，性之郛郭；身者，心之区宇；物者，身之舟车。’语极有理。”大雅云：“横渠言‘心御见闻，不弘於性’，则又是心小性大也。”曰：“‘御’字不可作‘止’字与‘当’字解，御有梏之意。云心梏於见闻，反不弘於性耳。”〔大雅〕
    问：“横渠谓：‘心能尽性，“人能弘道”也；性不知检其心，“非道弘人”也。’如孟子：‘尽其心者，知其性也。’先生谓：‘尽其心者，必其能知性者也。知性是物格之事，尽心是知至之事。’如何？”曰：“心与性只一般，知与尽不同。所谓知，便是心了。”问：“知是心之神明，似与四端所谓智不同？”曰：“此‘知’字义又大。然孔子多说仁、智，如‘元亨利贞’，元便是仁，贞便是智。四端，仁智最大。无贞，则元无起处；无智，则如何是仁？易曰：‘大明终始。’有终便有始。智之所以为大者，以其有知也。”〔广〕
    问：“先生所解‘尽其心者，知其性也’，正如云‘得其民者，得其心也’语意同。”先生曰：“固自分晓。寻此样子亦好。”“後见信州教授林德久未甚信此说，过欲因以其易晓者譬之，如欲尽其为教授者，必知其职业，乃能尽也。”先生云：“‘存其心’，恰如教授在此，方理会得每日职业。”〔过〕
    问“尽心者知至也”。曰：“知得到时，必尽我这心去做。如事君必要极於忠，为子必要极於孝，不是备礼如此。既知得到这处，若於心有些子未尽处，便打不过，便不足。”〔贺孙〕专论“尽心”。
    问：“尽心，只是知得尽，未说及行否？”曰：“某初间亦把做只是知得尽，如大学‘知至’一般，未说及行。後来子细看，如大学‘诚意’字模样，是真个恁地尽。‘如恶恶臭，如好好色’，知至亦须兼诚意乃尽。如知得七分，自家去做，只著得五分心力，便是未尽。有时放缓，又不做了。如知得十分真切，自家须著过二十分心力实去恁地做，便是尽。‘尽其心者，知其性也。’知性，所以能尽心。”〔淳〕此段句意恐未真。
    “某前以孟子‘尽心’为如大学‘知至’，今思之，恐当作‘意诚’说。盖孟子当时特地说个‘尽心’，煞须用功。所谓尽心者，言心之所存，更无一毫不尽，好善便‘如好好色’，恶恶便‘如恶恶臭’，彻底如此，没些虚伪不实。”童云：“如所谓尽心力为之之‘尽’否？”曰：“然。”〔砥〕
    黄先之问“尽心”。曰：“尽心，是竭尽此心。今人做事，那曾做得尽，只尽得四五分心，便道了。若是尽心，只是一心为之，更无偏旁底心。‘如恶恶臭，如好好色’，必定是如此。如云尽心力为之。”〔贺孙〕
    “尽心、知性、知天”，工夫在知性上。尽心只是诚意，知性却是穷理。心有未尽，便有空阙。如十分只尽得七分，便是空阙了二三分。须是‘如恶恶臭，如好好色’，孝便极其孝，仁便极其仁。性即理，理即天。我既知得此理，则所谓尽心者，自是不容已。如此说，却不重叠。既能尽心、知性，则胸中已是莹白净洁。却只要时时省察，恐有污坏，故终之以存养之事。〔谟〕
    尽心者，发必自慊，而无有外之心，即大学意诚之事也。〔道夫〕
    问：“尽心，莫是见得心体尽？或只是如尽性池录作“尽忠尽信”。之类否？”曰：“皆是。”〔明〕
    尽心以见言，尽性以养言。〔德明〕
    “尽心、尽性”之“尽”，不是做功夫之谓。盖言上面功夫已至，至此方尽得耳。中庸言“唯天下至诚为能尽其性”，孟子言“尽其心者知其性”是也。〔铢〕
    尽心，就见处说，见理无所不尽，如格物、致知之意。然心无限量，如何尽得？物有多少，亦如何穷得尽？但到那贯通处，则才拈来便晓得，是为尽也。存心，却是就持守处说。〔端蒙〕
    说尽心，云：“这事理会得，那事又理会不得；理会得东边，又不理会得西边。只是从来不曾尽这心，但临事恁地胡乱挨将去。此心本来无有些子不备，无有些子不该。须是尽识得许多道理，无些子窒碍，方是尽心。如今人人有个心，只是不曾使得他尽，只恁地苟简卤莽，便道是了。”〔贺孙〕
    问：“季通说‘尽心’，谓‘圣人此心才见得尽，则所行无有不尽。故程子曰：“圣人无俟於力行。”’”曰：“固是圣人有这般所在。然所以为圣人，也只说‘好问，默而识之；好古，敏以求之’；那曾说知了便了！”又曰：“尽心如明镜，无些子蔽翳。只看镜子若有些少照不见处，便是本身有些尘污。如今人做事，有些子鹘突窒碍，便只是自家见不尽。此心本来虚灵，万理具备，事事物物皆所当知。今人多是气质偏了，又为物欲所蔽，故昏而不能尽知，圣贤所以贵於穷理。”又曰：“万理虽具於吾心，还使教他知，始得。今人有个心在这里，只是不曾使他去知许多道理。少间遇事做得一边，又不知那一边；见得东，遗却西。少间只成私意，皆不能尽道理。尽得此心者，洞然光明，事事物物无有不合道理。”又曰：“学问之所以传不传者，亦是能尽心与不能尽心。”问：“若曾子易箦之事，此时若不能正，也只是不尽得心。”曰：“然。曾子既见得道理，自然便改了。若不便改了，这心下便阙了些。当时季孙之赐，曾子如何失点检去上睡？是不是了。童子既说起，须著改始得。若不说，不及改也不妨；才说，便著改。”〔贺孙〕
    问：“程子解‘尽心、知性’处云：‘心无体，以性为体。’如何？”曰：“心是虚底物，性是里面穰肚馅草。性之理包在心内，到发时，却是性底出来。性，不是有一个物事在里面唤做性，只是理所当然者便是性，只是人合当如此做底便是性。惟是孟子‘恻隐之心，仁之端也’这四句，也有性，也有心，也有情，与横渠‘心统性情’一语，好看。”〔震〕
    尽心，谓事物之理皆知之而无不尽；知性，谓知君臣、父子、兄弟、夫妇、朋友各循其理；知天，则知此理之自然。〔人杰〕
    尽心，如何尽得？不可尽者心之事，可尽者心之理。理既尽之後，谓如一物初不曾识，来到面前，便识得此物，尽吾心之理。尽心之理，便是“知性，知天”。去伪。末二句恐误。
    黄敬之问“尽心、知性”。曰：“性是吾心之实理，若不知得，却尽蚌甚么？”又问“知其性则知天矣”。曰：倪录云：“知天是知源头来处。”“性，以赋於我之分而言；天，以公共道理倪录作“公共之本原”。而言。天便脱模是一个大底人，人便是一个小底天。吾之仁义礼智，即天之元亨利贞。凡吾之所有者，皆自彼而来也。故知吾性，则自然知天矣。”倪录此下云：“又问‘存心养性’。曰：‘存得父子之心尽，方养得仁之性；存得君臣之心尽，方养得义之性。’”〔时举〕
    因看程子语录“心小性大，心不弘於性，滞於知思”说，及上蔡云“心有止”说，遂云：“心有何穷尽？只得此本然之体，推而应事接物皆是。故於此知性之无所不有，知天亦以此。因省李先生云：‘尽心者，如孟子见齐王问乐，则便对云云；言货色，则便对云云，每遇一事，便有以处置将去，此是尽心。’旧时之不晓，盖此乃尽心之效如此，得此本然之心，则皆推得去无穷也。如‘见牛未见羊’说，苟见羊，则亦便是此心矣。”〔方〕
    “尽心、知性、知天”，此是致知；“存心、养性、事天”，此是力行。〔泳〕（尽知存养。）
    “尽心、知性”，以前看得“知”字放轻。今观之，却是“知”字重，“尽”字轻。知性，则心尽矣。存养，有行底意思。〔可学〕
    问：“‘尽、知、存、养’四字如何分别？”曰：“尽知是知底工夫，存养是守底工夫。”〔震〕
    问“尽心、尽性”。曰：“尽心云者，知之至也；尽性云者，行之极也。尽心则知性、知天，以其知之已至也。若存心、养性，则是致其尽性之功也。”〔人杰〕
    孟子说“知性”，是知得性中物事。既知得，须尽知得，方始是尽心。下面“存其心，养其性”，方始是做工夫处。如大学说“物格而後知至”。物格者，物理之极处无不到，知性也；知至者，吾心之所知无不尽，尽心也。至於“知至而後意诚”，诚则“存其心，养其性”也。圣人说知必说行，不可胜数。〔泳〕
    蜚卿问：“‘尽心，存心’，尽，莫是极至地位；存，莫是初存得这心否？”曰：“尽心，也未说极至，只是凡事便须理会教十分周足，无少阙漏处，方是尽。存，也非独是初工夫，初间固是操守存在这里，到存得熟後，也只是存。这‘存’字无终始，只在这里。”〔贺孙〕
    孟子说“存其心”，虽是紧切，却似添事。盖圣人只为学者立下规矩，守得规矩定，便心也自定。如言“居处恭，执事敬，与人忠”，人能如是存守，则心有不存者乎！今又说“存其心”，则与此为四矣。如此处，要人理会。〔升卿〕
    存之养之，便是事；心性，便是天，故曰“所以事天也”。〔德明〕
    仲思问“存心、养性”先後。曰：“先存心而後养性。养性云者，养而勿失之谓。性不可言存。”
    问“存心养性以事天”。曰“天教你‘父子有亲’，你便用‘父子有亲’；天教你‘君臣有义’，你便用‘君臣有义’。不然，便是违天矣。古人语言下得字都不苟，如‘存其心，养其性’，若作‘养其心，存其性’，便不得。”问：“如何是‘天者理之所从出’？”曰：“天便是那太虚，但能尽心、知性，则天便不外是矣。性便有那天。”问：“‘四十而不惑，五十而知天命。’不惑，谓知事物当然之理；知天命，谓知事物之所以然；便是‘知天、知性’之说否？”曰：“然。他那里自看得个血脉相牵连，要自子细看。龟山之说极好。龟山问学者曰：‘人何故有恻隐之心？’学者曰：‘出於自然。’龟山曰：‘安得自然如此！若体究此理，知其所从来，则仁之道不远矣。’便是此说。”〔亻选
    “存其心”，则能“养其性”，正其情。“养其性”，如不暴。〔方〕
    存心，便性得所养。季通说“存心”虽是，然语性已疏，性有动静。盖孟子本文甚切。〔方〕
    “夭寿不贰”，不以生死为吾心之悦戚也。〔人杰〕
    问：“‘立命’，是竖立得这天之所命，不以私意参杂，倒了天之正命否？”曰：“然。”问：“‘莫非命也’，此一句是总说气禀之命，与‘天命谓性’之‘命’同否？”曰：“孟子之意，未说到气禀，孟子自来不甚说气禀。看是此句只是说人物之生，吉凶祸福，皆天所命，人但顺受其正。若桎梏而死，与立乎岩墙之下而死，便是你自取，不干天事，未说到气禀在。”〔亻选
    敬之问“夭寿”至“命也”。曰：“既不以夭寿贰其心，又须修身以俟，方始立得这命。自家有百年在世，百年之中，须事事教是当；自家有一日在世，一日之内，也须教事事是当始得。若既不以夭寿动其心，一向胡乱做，又不可。如佛氏以绝灭为事，亦可谓之‘夭寿不贰’；然‘修身以俟’一段，全不曾理会，所以做底事皆无头脑，无君无父，乱人之大伦。”〔贺孙〕
    敬之问：“‘夭寿不贰，修身以俟之，所以立命也。’寿夭是天命，修身是顺天命。安於天理之正，无一毫人欲计较之私，而天命在我，方始流行。”曰：“‘夭寿不贰’，是不疑他。若一日未死，一日要是当；百年未死，百年要是当，这便是‘立命’。‘夭寿不贰’，便是知性知天之力；‘修身以俟’，便是存心养性之功。‘立命’一句，更用通下章看。”又问：“‘莫非命也，顺受其正。’若是人力所致者，如何是命？”曰：“前面事都见不得。若出门吉凶祸福皆不可知，但有正不正。自家只顺受他正底，自家身分无过，恁地死了，便是正命。若立岩墙之下，与桎梏而死，便不是正命。或如比干剖心，又不可不谓之正命。”直卿说：“先生向尝譬喻，一似受差遣，三年满罢，便是君命之正。若岁月间以罪去，也是命，便不是正底命。”先生曰：“若自家无罪，便岁月间去，又不可不谓之正命。”子善问：“孟子谓‘知命者不立岩墙之下’，今人却道我命若未死，纵立岩墙之下，也不到压死。”曰：“莫非命者，是活络在这里，看他如何来。若先说道我自有命，虽立岩墙之下也不妨，即是先指定一个命，便是纣说‘我生不有命在天’！”因举横渠“行同报异”与“气遇”等语，“伊川却道他说遇处不是。”又曰：“这一段文势直是紧，若精神钝底，真个赶他不上。如龙虎变化，直是捉搦他不住！”〔倪〕时举略。
    问“由太虚”云云。曰：“本只是一个太虚，渐渐细分，说得密耳。且太虚便是这四者之总体，而不杂乎四者而言。‘由气化有道之名’，气化是那阴阳造化，寒暑昼夜，雨露霜雪，山川木石，金水火土，皆是只这个，便是那太虚，只是便杂却气化说。虽杂气化，而实不离乎太虚，未说到人物各具当然之理处。”问：“太虚便是太极图上面底圆圈，气化便是圆圈里阴静阳动否？”曰：“然。”又曰：“‘合虚与气有性之名’，有这气，道理便随在里面，无此气，则道理无安顿处。如水中月，须是有此水，方映得那天上月；若无此水，终无此月也。心之知觉，又是那气之虚灵底。聪明视听，作为运用，皆是有这知觉，方运用得这道理。所以横渠说：‘“人能弘道”，是心能尽性；“非道弘人”，是性不知检心。’又邵子曰：‘心者，性之郛郭。’此等语，皆秦汉以下人道不到。”又问：“人与鸟兽固有知觉，但知觉有通塞，草木亦有知觉否？”曰：“亦有。如一盆花，得些水浇灌，便敷荣；若摧抑他，便枯悴。谓之无知觉，可乎？周茂叔窗前草不除去，云‘与自家意思一般’，便是有知觉。只是鸟兽底知觉不如人底，草木底知觉又不如鸟兽底。又如大黄吃著便会泻，附子吃著便会热。只是他知觉只从这一路去。”又问：“腐败之物亦有否？”曰：“亦有。如火烧成灰，将来泡汤吃，也d苦。”因笑曰：“顷信州诸公正说草木无性，今夜又说草木无心矣。”〔亻选臣注。
    先生问：“‘合虚与气有性之名’，如何看？”广云：“虚只是理，有是理，斯有是气。”曰：“如何说‘合’字？”广云：“恐是据人物而言。”曰：“有是物则有是理与气，故有性之名；若无是物，则不见理之所寓。‘由太虚有天之名’，只是据理而言。‘由气化有道之名’，由气之化，各有生长消息底道理，故有道之名。既已成物，则物各有理，故曰：‘合虚与气有性之名。’”〔广〕
    “由太虚有天之名”，都是个自然底。“由气化有道之名”，是虚底物在实上见，无形底物因有形而见。所谓道者，如天道、地道、人道、父子之道、君臣之道、“率性之谓道”是也。“合虚与气有性之名”，是自然中包得许多物事。〔夔孙〕
    “由太虚有天之名”，这全说理。“由气化有道之名”，这说著事物上。如“率性之谓道”，性只是理，率性方见得是道，这说著事物上。且如君臣父子之道，有那君臣父子，方见这个道理。“合虚与气有性之名。”“虚”字便说理，理与气合，所以有人。〔植〕
    问：“知觉是气之阳明否？”曰：“‘由太虚有天之名，合虚与气有性之名。’‘天命之谓性’，管此两句。‘由气化有道之名’，‘率性之谓道’，管此一句。‘合性与知觉有心之名’，此又是天命谓性，这正管此一句。”〔赐〕
    问：“当无事时，虚明不昧，此是气。其中自然动处，莫是性否？”曰：“虚明不昧，此理具乎其中，无少亏欠。感物而动，便是情。横渠说得好。‘由太虚有天之名，由气化有道之名’，此是总说。‘合虚与气有性之名，合性与知觉有心之名’，此是就人上说。”〔赐〕
    问：“‘由气化有道之名’，是自阴阳言？”曰：“方见其有许多节次。”〔可学〕
    林问：“气化何以谓之道？”曰：“天地间岂有一物不由其道者！”问：“合虚与气何以有性？”曰：“此语详看，亦得其意，然亦有未尽处。当言‘虚即是性，气即是人’。以气之虚明寓於中，故‘合虚与气有性之名’。虽说略尽，而终有二意。”刘问：“如此，则莫是性离於道邪？”曰：“非此之谓。到这处则有是名，在人如何看，然岂有性离於道之理！”〔取
    问“合虚与气有性之名”。曰：“惟五峰发明得两句好：‘非性无物，非气无形。’”〔焘〕
    问“合虚与气有性之名，合性与知觉有心之名”。曰：“虚，只是说理。横渠之言大率有未莹处。有心则自有知觉，又何合性与知觉之有！”〔盖卿〕
    “由太虚有天之名”，至“知觉有心之名”。横渠如此议论，极精密。〔骧〕
    伊川云：“尽心然後知性。”此不然。“尽”字大，“知”字零星。饶录无此七字。却云：“尽心者，以其知性。”若未知性便要尽心，则悬空无下手处。惟就知性上积累将去，自然尽心。〔学蒙〕集义。
    问：“尽心、知性，不假存、养，其惟圣人乎！佛本不假於存、养，岂窃希圣人之事乎？”曰：“尽、知、存、养，吾儒、释氏相似而不同。只是他所存、所养、所知、所尽处，道理皆不是。如吾儒尽心，只是尽君臣父子等心，便见有是理。性即是理也。如释氏所谓‘尽心、知性’，皆归於空虚。其所存、养，却是闭眉合眼，全不理会道理。”〔去伪〕
    或问：“伊川云：‘心具天德。心有未尽处，便是天德未能尽。’窃尝熟味其言。意者在天为命，在人为性，性无形质，而含之於心。故一心之中，天德具足，尽此心则知性知天矣。游氏以‘心无馀蕴’为尽心，谢氏以‘扩充得去’为尽心，皆此意也。然横渠范侍讲之说则又不然。范谓：‘穷理者，孟子之所谓尽心也。’横渠曰：‘大其心，则能体天下之物。物有未体，则心为有外。’不知穷理、体物之说，亦信然否？如下一段言‘存心养性，所以事天也’，游氏言之详矣。其言曰：‘“存其心”者，闲邪以存其诚也；“养其性”者，守静以复其本也。存、养如此，则可以事天矣。’此言事天，亦伊川所谓奉顺之意，其说恐不出乎此。但不知存、养之说，谓存此以养彼耶？亦既存本心，又当养其性耶？”曰：“诸家解说‘尽心’二字，少有发明得‘尽’字出来者。伊川最说得完全，然亦不曾子细开说‘尽’字。大抵‘尽其心’，只是穷尽其在心之理耳。穷得此，又却不能穷得彼，便不可唤做尽心。范侍讲言穷理，却是言尽心以前底事。谢上蔡言充扩得去，却言尽心以後事。若横渠‘大其心，则能体天下之物’之说，此只是言人心要广大耳。亦不知未能尽得此心之理，如何便能尽其心得。兼‘大其心’，亦做尽心说不得。游氏‘守静以复其本’，此语有病。守静之说，近於佛老，吾圣人却无此说。其言‘知天为智之尽，事天为仁之至’，此却说得好。事天只是奉顺之而已，非有他也。所谓存心、养性，非二事，存心所以养性也。”去伪。
    问上蔡“尽心、知性”一段。曰：“说尽心不著。”〔可学〕
    问：“先生尽心说曰：‘心者，天理在人之全体。’又曰：‘性者，天理之全体。’此何以别？”曰：“分说时，且恁地。若将心与性合作一处说，须有别。”〔淳〕
    △莫非命也章
    “尽其道而死者”，顺理而吉者也；“桎梏死者”，逆理而凶者也。以非义而死者，固所自取，是亦前定，盖其所禀之恶气有以致之也。〔人杰〕
    问：“‘桎梏死者，非正命也。’虽谓非正，然亦以命言。此乃自取，如何谓之命？”曰：“亦是自作而天杀之，但非正命耳。使文王死於桌铮孔子死於桓，却是命。”〔可学〕
    敬之问“莫非命也”。曰：“在天言之，皆是正命。在人言之，便是不正之命。”问：“有当然而或不然，不当然而或然者，如何？”曰：“如孔孟老死不遇，须唤做不正之命始得。在孔孟言之，亦是正命。然在天之命，却自有差。”恪。
    问：“‘莫非命也。’命是指气言之否？”曰：“然。若在我无以致之，则命之寿夭，皆是合当如此者。如颜子之夭，伯牛之疾，是也。”〔广〕
    问“莫非命也，顺受其正”。因推“惠迪吉，从逆凶”之意。曰：“若是‘惠迪吉，从逆凶’，自天观之，也得其正命；自人得之，也得其正命。若惠迪而不吉，则自天观之，却是失其正命。如孔孟之圣贤而不见用於世，而圣贤亦莫不顺受其正，这是於圣贤分上已得其正命。若就天观之，彼以顺感，而此以逆应，则是天自失其正命。”〔贺孙〕
    “莫非命也，顺受其正。”直卿云：“如受得一邑之宰，教做三年，这是命。到做得一年被罢去，也是命。”曰：“有不以罪而枉罢者，亦是命。有罪而被罢者，非正命；无罪而被罢者，是正命也。”〔贺孙〕
    孟子说命，至“尽心”章方说得尽。
    △万物皆备於我矣章
    黄先之问“万物皆备於我”。曰：“如今人所以害事处，只是这些私意难除。才有些私意隔著了，便只见许多般。”〔贺孙〕
    “万物皆备於我”，须反身而实有之，无亏无欠，方能快活。若反身而不诚，虽是本来自足之物，然物自物，何干我事！〔砥〕
    “反身而诚”，孟子之意主於“诚”字，言反身而实有此理也。为父而实有慈，为子而实有孝，岂不快活。若反身不诚，是无此理。既无此理，但有恐惧而已，岂得乐哉！〔骧〕
    “反身而诚”，见得本具是理，而今亦不曾亏欠了他底。〔恪〕
    或问：“‘反身而诚’，是要就身上知得许多道理否？”曰：“是这知见得最为要紧。”〔贺孙〕
    “反身而诚”，则恕从这里流出，不用勉强。未到恁田地，须是勉强。此因林伯松问“强恕”说。〔淳〕
    所谓“万物皆备於我”，在学者也知得此理是备於我，只是未能“反身而诚”。若勉强行恕，拗转这道理来，便是恕。所谓勉强者，犹未能恕，必待勉强而後能也。所谓恕者，也只是去得私意尽了，这道理便真实备於我，无欠阙。〔亻选
    或问：“万物皆备於我”章後面说‘强恕而行，求仁莫近焉’，如何？”曰：“恕便是推己及物。恕若不是推己及物，别不是个什么。然这个强恕者，亦是他见得‘万物皆备於我’了，只争著一个‘反身而诚’，便须要强恕上做工夫。所谓强恕，盖是他心里不能推己及人，便须强勉行恕，拗转这道理。然亦只是要去个私意而已。私意既去，则万理自无欠阙处矣。”〔焘〕
    子武问“万物皆备於我”章。曰：“这章是两截工夫。‘反身而诚’，盖知之已至，而自然循理，所以乐。‘强恕而行’，是知之未至，且恁把捉勉强去，少间到纯熟处，便是仁。”〔木之〕
    问：“‘万物皆备於我’，下文既云‘乐莫大焉’，何故复云‘强恕’？”曰：“四句二段，皆是蒙上面一句。”问：“‘反身而诚，乐莫大焉’，是大贤以上事；‘强恕求仁’，是学者身分上事否？”曰：“然。”问：“大贤以上，是知与行俱到；大贤以下，是知与行相资发否？”曰：“然。”顷之，复曰：“‘反身而诚’，只是个真知。真实知得，则滔滔行将去，见得万物与我为一，自然其乐无涯。所以伊川云‘异日见卓尔有立於前，然後不知手之舞，足之蹈’，正此意也。”〔道夫〕
    强，是勉强而行；恕，是推己及物。“强恕而行”，是要求至於诚。〔去伪〕
    敬之说：“强恕，只事事要扩充教是当。虽是自家元未免有些病痛，今且著事事勉强做去。”曰：“未至於‘反身而诚，乐莫大焉’处，且逐事要推己及人，庶几心公理得。此处好更子细看。”〔贺孙〕
    问“强恕而行”。曰：“此是其人元不曾恕在。故当凡事勉强，推己及人。若‘反身而诚’，则无待於勉强矣。”又问：“莫须卓然立志方得？”曰：“也不须如此，饥时便讨饭吃。夔孙录云：“才见不恕时，便须勉强，如饥便吃饭。”初头硬要做一饷，少时却只恁消杀了，到没意思。”〔儒用〕夔孙同。
    “强恕而行，求仁莫近”，不可将“恕”字低看了。求仁莫近於恕，“恕”字甚紧。〔盖卿〕
    问“万物皆备於我”。曰：“未当如此。须从‘孟子见梁惠王’看起，却渐渐进步。如看论语，岂可只理会‘吾道一以贯之’一句？须先自学而篇渐渐浸灌到纯熟处，其间义理却自然出。”〔季札〕
    问：“伊川说‘万物皆备於我’，谓‘物亦然，皆从这里出去’，如何？”曰：“未须问此，枉用工夫，且於事上逐件穷看。凡接物遇事，见得一个是处，积习久自然贯通，便真个见得理一。禅者云：‘如桶底脱相似。’可谓大悟。到底不曾晓得，才遇事，又却迷去。”〔德明〕集义。
    或问：“明道说：‘学者须先识仁，仁者浑然与物同体。孟子言“万物皆备於我”，反身而诚则为大乐。若反身未诚，则犹是二物有对，又安得乐？订顽意思乃备言此体。’横渠曰：‘“万物皆备於我”，言万事皆有素於我也。“反身而诚”，谓行无不慊於心，则“乐莫大焉”。’如明道之说，则物只是物，更不须作事，且於下文‘求仁’之说意思贯串。横渠解‘反身而诚’为行无不慊之义，又似来不得。不唯以物为事，如下文‘强恕而行，求仁莫近焉’，如何通贯得为一意？”曰：“横渠之说亦好。‘反身而诚’，实也。谓实有此理，更无不慊处，则仰不愧，俯不怍，‘乐莫大焉’。‘强恕而行’，即是推此理以及人也。我诚有此理，在人亦各有此理。能使人有此理亦如我焉，则近於仁矣。如明道这般说话极好，只是说得太广，学者难入。”〔去伪〕铢同。
    “万物皆备於我矣。反身而诚，乐莫大焉。”万物不是万物之迹，只是万物之理皆备於我。如万物莫不有君臣之义，自家这里也有；万物莫不有父子之亲，自家这里也有；万物莫不有兄弟之爱，自家这里也有；万物莫不有夫妇之别，自家这里也有，是这道理本来皆备於吾身。反之於吾身，於君臣必尽其义，於父子必尽其亲，於兄弟必尽其爱，於夫妇必尽其别。莫不各尽其当然之实理，而无一毫之不尽，则仰不愧，俯不怍，自然是快活。若是反之於身有些子未尽，有些子不实，则中心愧怍，不能以自安，如何得会乐？横渠曰：“‘万物皆备於我矣’，言万物皆素定於我也。行有不慊於心则馁矣，故‘反身而诚，乐莫大焉’。”若不是实做工夫到这里，如何见得恁地？〔贺孙〕
    “万物皆备於我”，横渠一段将来说得甚实。所谓万物皆在我者，便只是君臣本来有义，父子本来有亲，夫妇本来有别之类，皆是本来在我者。若事君有不足於敬，事亲有不足於孝，以至夫妇无别，兄弟不友，朋友不信，便是我不能尽之。反身则是不诚，其苦有不可言者，安得所谓乐！若如今世人说，却是无实事。如禅家之语，只虚空打个筋斗，却无著力处。〔┿〕
    问：“‘乐莫大焉’，莫是见得‘万物皆备於我’，所以乐否？”曰：“诚是实有此理。检点自家身命果无欠阙，事君真个忠，事父真个孝，仰不愧於天，俯不怍於人，其乐孰大於此！崆谓‘反身而诚’，则不慊於心，此说极有理。”去伪。
    △行之而不著焉章
    方行之际，则明其当然之理，是行之而著；既行之後，则识其所以然，是习矣而察。初间是照管向前去，後来是回顾後面，看所行之道理如何。如人吃饭，方吃时，知得饭当吃；既吃後，则知饭之饱如此。〔亻选
    著，晓也；察，识也。方其行之，而不晓其所当然；既习矣，而犹不识其所以然。〔人杰〕
    “习矣而不察”，“习”字重，“察”字轻。〔可学〕
    “习矣不察，行矣不著。”如今人又不如此。不曾去习，便要说察；不曾去行，便要说著。“可与共学，未可与玫馈！苯袢宋丛理会“可与共学”，便要“玫馈薄！埠厮铩
    △待文王而後兴章
    “待文王而後兴者，凡民也。若夫豪杰之士，虽无文王犹兴！”豪杰质美，生下来便见这道理，何用费力？今人至於沈迷而不反，而圣人为之屡言之，方始肯求，已是下愚了。况又不知求之，则终於为禽兽而已！扒人为万物之灵，自是与物异。若迷其灵而昏之，则是与禽兽何别！〔大雅〕
    △霸者之民章
    自“王者之民┤缫病倍下，至“岂曰小补之哉”，皆说王者功用如此。〔人杰〕
    “‘所过者化’，只是身所经历处，如舜耕历山、陶河滨者是也。略略做这里过，便自感化，不待久留，言其化之速也。”谦之云：“‘所存者神’，是心中要恁地便恁地否？”曰：“是。‘上下与天地同流，岂曰小补之哉！’小补，只是逐片逐些子补缀。‘上下与天地同流’，重新铸一番过相似。”〔恪〕
    问：“集注云：‘所存主处，便神妙不测，所经历处皆化。’如此，即是民化之也，非‘大而化之’之‘化’。”曰：“作‘大而化’之‘化’有病，则是过了者化物，未过时却凝滞於此。只是所经历处，才г著些便化也。雷一震而万物俱生动，霜一降而万物皆成实，无不化者。书曰‘俾予从欲以治，四方风动’，亦是此意。‘所存主处，便神妙不测。’‘立之斯立，道之斯行，绥之斯来，动之斯和’，莫知其所以然而然也。”问：“‘同流’是与天地同其神化否？”曰：“此难言，各有一分去声。在里。”曰：“是个参赞意否？”曰：“亦不是参赞。”〔德明〕
    “存神、过化”，程说甚精，正得孟子本意。过，是身所经历处，无不感动，如“黎民於变”，便是化。存，是存主处，不是主宰，是存这事，这事便来应。二程看文字最精密，如中庸说，门人多不能晓其意。〔淳〕集义。
    “过化、存神”，伊川说好。过，只是经历处，以舜观之，可见。存，则存主处，便如“绥来、动和”之意。都就事上说，反覆此一段自可见。〔端蒙〕
    “所过者化”，程子经历之说甚好。盖不独是所居久处，只曾经涉处便皆化。“所存者神”，存是自家主意处。便不测，亦是人见其如此。〔┿〕
    黄子功问：“伊川说，过是经历处，是否？”曰：“只是过处人便化，更不待久。”问“所存者神”。曰：“此才有所存，彼便应，言感应之速也。所以荀子云：‘仁人之兵，所过者化，所存者神。’只是‘箪食壶浆以迎王师’处，便是神。”子功曰：“如‘舞干羽于两阶，七旬有苗格’，亦是此理。”曰：“然。”〔文蔚〕
    问：“经历处则无不化。不经历处如何？”曰：“此言经历处便化，如在乡则一乡化，在天下则天下化。过者，言其感人之速如此，只被後来人说得太重了。‘所存者神’，吾心之所存处，便成就如神耳。如书云‘从欲以治，四方风动’之意。化，是人化也；神，是事之成就如神也。”〔去伪〕
    “君子所过者化”，伊川本处解略。易传“大人虎变”，却说得详。荀子亦有“仁人过化存神”之语，此必古语。如“克己复礼”，亦是古语。左传中亦引“克己复礼，仁也”。如“崇德、修慝、辨惑”，亦是古语，盖是两次问了。〔焘〕
    “所过者化，所存者神。”伊川解革卦，言“所过变化，事理炳著”。所过，谓身所经历处也。〔文蔚〕
    “君子所过者化，所存者神。”存是存主，过是经历。圣人“绥之斯来，动之斯和”，才过便化。横渠说却是两截。〔从周〕
    问：“‘过化，存神’，有先後否？”曰：“初无先後。便如横渠之说，亦无先後。”〔去伪〕
    “过化、存神”，旧说，所应之事过而不留，便能“所存者神”。神，即神妙不测。故上蔡云：“‘所过者化’，故‘所存者神’；‘所存者神’，故‘所过者化’。”乡里李欲才云：“譬如一面镜，先来照者既去不见了，则後来者又可以照。若先底只在，则不复能照矣。”将做一事说，亦自好。但据孟子本文，则只是身所经历处便化，心所存主处便神，如“绥斯来，动斯和”。又荀子亦言“仁人之兵，所过者化，所存者神”，似是见成言语，如“金声玉振”之类，故孟荀皆用之。荀卿非孟子，必不肯用其语也。〔方子〕
    问：“寻常人说，皆云‘所过者化’，便能‘所存者神’。”曰：“他是就心说。据孟子意，乃是就事说。”问：“注引舜事，如何？”曰：“舜在下，只得如此。及见用，则宾四门之属，皆是化。圣人岂能家至户晓。盖在吾化中者皆是过。”问：“‘存神’与‘过化’如何别？”曰：“过化，言所过即化；存神，便有乡应意思。”问：“上蔡云：‘“所过者化”，便“所存者神”；“所存者神”，便“所过者化”。’”曰：“此是就心说。事来不留於心，便是存神，存神便能过化。横渠云：‘性性为能存神，物物为能过化。’亦是此说。”〔可学〕
    △人之所不学而能者章
    至之问：“‘达之天下也’，方为仁义。”曰：“‘亲亲，仁也；敬长，义也。’不待达之天下，方始谓之仁义。‘无他，达之天下’，只说达之天下，无别道理。”〔贺孙〕
    △舜居深山之中章
    问：“‘舜闻善言，见善行，若决江河，沛然莫能御。’其未有所闻见时，气象如何？”曰：“湛然而已。其理充塞具备，一有所触，便沛然而不可御。”问：“学者未有闻见之时，莫须用持守而不可放逸否？”曰：“才知持守，已自是闻善言，见善行了。”〔道夫〕
    △无为其所不为章
    敬之问“无为其所不为，无欲其所不欲”。曰：“人心至灵，其所不当为、不当欲之事，何尝不知。但初间自知了，到计较利害，却自以为不妨，便自冒昧为之、欲之耳。今既知其所不当为、不当欲者，便要来这里截断，断然不为、不欲，故曰：‘如此而已矣。’”〔恪〕
    △人之有德慧术知章
    或问“德慧、术知”。曰：“德慧纯粹，术知聪明。须有朴实工夫，方磨得出。”〔履孙〕
    △广土众民章
    敬之问：“‘君子所性，虽大行不加焉，虽穷居不损焉。’君子但当自尽吾心之天理，虽达而在上，做出事业功名，亦只似愀§短虚之中，於我何有哉？”曰：“‘中天下而立，定四海之民’，固是人所欲。与其处畎亩之中，孰若进而得行其道，使天下皆被其泽！要得出行其道者，亦是人之所欲。但其用其舍，於我性分之内，本不相关。进而大行，退而穷居，於我性分之内，无所加损。”〔贺孙〕
    问“君子所性”章。曰：“只是这一个道理。虽达而为尧舜在上，亦不是添加些子；穷而为孔孟在下，亦不是减少些子。盖这一个道理，合下都定了，更添减不得。”又云：“这‘所性’字说得虚，如‘尧舜性之’之‘性’字。”〔焘〕
    敬之问“君子所性”。曰：“此是说生来承受之性。‘仁义礼智根於心’，便见得四端著在心上，相离不得。才有些子私意，便断了那根，便无生意。譬如木根著在土上，方会生，其色也比唬都从那根上发出来。且‘性’字从‘心’，便见得先有这心，便有许多物在其中。”〔恪〕
    问“仁义礼智根於心”。曰：“上说君子，是通圣人言。盖君子气禀清明，无物欲之累，故合下生时，这个根便著土，所以生色形见於外。众人则合下生时，便为气禀物欲一重隔了，这个根便未著土在。盖有残忍底心，便没了仁之根；有顽钝底心，便没了义之根；有忿狠底心，便没了礼之根；有黑暗底心，便没了智之根，都各有一重隔了。而今人只要去其气质物欲之隔，教四者之根著土而已。如‘尧舜性之’，便是根已著土了。‘汤武反之’，便是元来未曾著土，而今方移得来著土了。”〔焘〕
    问“仁义礼智根於心”。曰：“虽是自家合下都有这个物，若有些子私欲夹杂在其中，便把好底和根都去了。”〔贺孙〕
    安卿问：“‘仁义礼智根於心’，何谓根？”曰：“养得到，见得明，便自然生根，此是人功夫做来。”〔义刚〕
    看文字当看大意，又看句语中何字是切要。孟子谓“仁义礼智根於心”，只“根”字甚有意。如此用心，义理自出。〔季札〕
    问“四体不言而喻”。曰：“是四体不待命令而自如此。谓‘手容恭’，不待自家教他恭而自然恭；‘足容重’，不待自家教他重而自然重，不待教化如此而自如此也。”〔焘〕
    △孔子登东山而小鲁章
    “‘游於圣人之门者难为言。’学而不从这里，则所为虽善，要为好事，终是有不是处。”因言：“旧见刘子澄作某处学记，其中有虽不能为向上事，亦可以做向下一等之意，大概是要退，如此便不得。”〔人杰〕
    至之问“孔子登东山而小鲁”一节。曰：“此一章，如诗之有比兴。比者，但比之以他物，而不说其事如何；兴，则引物以发其意，而终说破其事也。如‘孔子登东山而小鲁’，至‘游於圣人之门者难为言’，此兴也。‘观水有术，必观其澜’，至‘容光必照焉’，此比也。‘流水之为物也’，至‘不成章不达’，此又是兴也。比者，如‘鹤鸣于九皋’之类；兴者，如‘他人有心，予忖度之’，上引‘掏谩、‘柔木’之类是也。‘流水之为物也，不盈科不行；君子之志於道也，不成章不达。’盖人之为学，须是务实，乃能有进。若这里工夫欠了些分毫，定是要透过那里不得。”〔时举〕
    问：“‘必观其澜’，是因其澜处，便见其本耶？抑观其澜，知其有本了，又须穷其本之所自来？”曰：“若论水之有原本，则观其流，必知其有原。然流处便是那原本，更去那里别讨本？只那澜便是那本了。若非本，何处有那流？若说观其澜，又须观其本，则孟子何不曰‘必观其本’？他说‘观其澜’，便是就澜处便见其本。”〔亻选
    △鸡鸣而起章
    敬之问：“‘利与善之间也’，这个利，非是有心於为利。只见理不明，才差些，便入那边去。”曰：“然。才差向利边去，只见利之为美。”〔贺孙〕
    或问“利与善之间”。曰：“间，是两者相并在这里。一条路做这边去，一条路做那边去，所以谓之间。”
    “利与善之间”，不是冷水，便是热汤，无那中间温吞暖处也。〔亻选
    “利、善，若只是利、善，则易理会。今人所为处都是利，只管硬差排道是善。今人直是差处多。只一条大路，其馀千差万别，皆是私路。”因举张子韶小说云云。〔贺孙〕
    “利与善之间。”若才有心要人知，要人道好，要以此求利禄，皆为利也。这个极多般样，虽所为皆善，但有一毫歆慕外物之心，便是利了。如一块洁白物事，上面只著一点黑，便不得为白矣。又如好底物事，如脑子之属，上面只著一点粪秽，便都坏了，不得为香矣。若是粪秽上面假饶著一堆脑麝，亦不济事。做善须是做到极尽处，方唤做善。〔亻选
    用之问：“舜‘孳孳为善’。‘未接物时，只主於敬，便是为善。’以此观之，圣人之道不是默然无言。圣人之心‘纯亦不已’，虽无事时，也常有个主宰在这里。固不是放肆，亦不是如槁木死灰。”曰：“这便如夜来说只是有操而已一段。如今且须常存个诚敬做主，学问方有所归著。如有屋舍了，零零碎碎方有顿处。不然，却似无家舍人，虽有千万之宝，亦无安顿处。今日放在东边草里，明日放在西边草里，终非己物。”〔贺孙〕
    或问“为善、为利”处。因举龟山答廖尚书用中一段，曰：“龟山说得鹘突，廖公认得不子细，後来於利害上颇不分别。绍兴间，秦氏主和，建议不决，召廖公来。他懵然不知，却去问他平日所友善之人，如郑邦达辈。邦达亦不思量，便云：‘和是好事。’故廖公到阙即主和议，遂为中丞，然他亦不肯为秦氏鹰犬。”秦尝讽令言赵公鼎，廖竟不从而出。〔焘〕
    △杨子取为我章
    “杨朱乃老子弟子，其学专为己。列子云：‘伯成子羔拔一毛而利天下不为。其言曰：“一毛安能利天下？使人人不拔一毛，不利天下，则天下自治矣。”’”问：“老子似不与杨朱同。”曰：“老子窥见天下之事，却讨便宜置身於安闲之地，云‘清静自治’，岂不是与朱同？”又问：“伊川说老子，谓先语大道，後却涉些奸诈。如云‘知其雄，守其雌；知其白，守其黑’之类。”曰：“孔孟亦知天下有许多事，何故不压他？”曰：“孔孟见实理，把作合做底看。他不见实理，把做无故不肯为。”问：“孔子曾见他书否？”曰：“未必见。”厚之问：“孔子何为问礼於他？”曰：“他本周家史官，自知礼，只是以为不足道，故一切埽除了。曾子问中自见孔子问他处。邵康节亦有些小似他。”问：“渊源录中何故有康节传？”曰：“书坊自增耳。”〔可学〕
    问：“‘墨氏兼爱，杨氏为我。’夫兼爱虽无差等，不合圣人之正道，乃是割己为人，灭去己私，犹足立教。若为我，乃小己自私之事，果何足以立教耶？”曰：“庄子数称杨子居之为人，恐杨氏之学，如今道流修炼之士。其保啬神气，虽一句话也不妄与人说，正孟子所谓‘拔一毛而利天下不为’是也。”〔柄〕
    问：“杨墨固是皆不得中。至子莫，又要安排讨个中执之。”曰：“子莫见杨墨皆偏在一处，要就二者之中而执之，正是安排寻讨也。原其意思固好，只是见得不分明，依旧不是。且如‘三过其门而不入’，在禹稷之时则可，在颜子则不可。‘居陋巷’，在颜子之时则是中，在禹稷之时则非中矣。‘居陋巷’则似杨氏，‘三过其门而不入’则似墨氏。要之，禹稷似兼爱而非兼爱，颜子似为我而非为我。”道夫云：“常记先生云：‘中，一名而函二义。这个中，要与喜怒哀乐未发之中异，与时中之中同。’”曰：“然。”〔道夫〕
    △尧舜性之也章
    “性之”，是合下如此；“身之”，是做到那田地。〔端蒙〕
    “尧舜性之也”，“性”字似“禀”字。“汤武身之也”，是将这道理做成这个浑身，将这浑身做出这道理。“五霸假之也。久假而不归，恶知其非有也。”旧时看此句，甚费思量。有数样说，今所留二说，也自倒断不下。〔亻选
    黄仁卿问：“‘性善’之‘性’与‘尧舜性之’之‘性’，如何？”曰：“‘性善’之‘性’字实，‘性之’之‘性’字虚。性之，只是合下禀得，合下便得来受用。”又曰：“反之，是先失著了，反之而後得。身之，是把来身上做起。”〔节〕
    圣人之心，不曾有个起头处。“尧舜性之”，合下便恁地去，初无个头。到“汤武反之”，早是有头了，但其起处甚微。五霸则甚大。
    或问：“‘仁，人心也。’若假借为之，焉能有诸己哉？而孟子却云五霸‘久假而不归，恶知其非有’，何也？”曰：“此最难说。前辈多有辨之者，然卒不得其说。‘恶知’二字为五霸设也，如云五霸自不知也。五霸久假而不归，安知其亦非己有也。”〔去伪〕
    问：“‘久假不归，恶知其非有？’旧解多谓，使其能久假而不归，恶知终非其有？”曰：“诸家多如此说，遂引惹得司马温公东坡来辟孟子。”问：“假之之事，如责楚包茅不贡，与夫初命、三命之类否？”曰：“他从头都是，无一事不是。如齐桓尚自白直，恁地假将去。至晋文公做了千般跷蹊，所以夫子有‘正、谲’之论。博议说‘谲、正’处甚好，但说得来连自家都不好了。”又曰：“假之，非利之之比。若要识得假与利，只看真与不真，切与不切。‘如好好色，如恶恶臭’，正是利之之事也。”道夫云：“‘安仁’便是‘性之’，‘利仁’便是‘反之’，‘假之’之规模自与此别。”曰：“不干涉。如‘勉强而行’，亦非此比。安、利、勉强，皆是真切，但有熟不熟耳。”顷之，叹曰：“天下事谁不恁地！且如汉祖三军缟素，为义帝发丧，他何尝知所谓君臣之义所当然者！但受教三老，假此以为名而济其欲尔。”问：“如夫子称管仲‘如其仁’，也是从‘假’字上说来否？”曰：“他只是言其有仁之功，未说到那‘假’字上在。且如孺子入井，有一人取得出来，人且称其仁，亦未说到那‘纳交、要誉、恶其声而然’。”道夫问：“如此说，则‘如’字如何解？”曰：“此直深许其有仁耳。人多说是许其似仁而非仁，以文势观之，恐不恁地，只是许其仁耳。”道夫云：“假之之事，真所谓‘幽沉仁义’，非独为害当时，又且流毒後世。”曰：“此孟子所以不道桓文而卑管晏也。且如兴灭继绝，诛残禁暴，怀诸侯而尊周室，百般好事他都做，只是无恻怛之诚心。他本欲他事之行，又恰有这题目入得，故不得不举行。”道夫云：“此邵子所以有‘功之首，罪之魁’之论。”曰：“他合下便是恁地。”〔道夫〕
    △王子垫问曰章
    王子垫问士尚志一段，中间反覆说“仁义”二字，都有意，须思量得。〔亻选
    △桃应问曰章
    问：“瞽瞍杀人，在皋陶则只知有法，而不知有天子之父；在舜则只知有父，而不知有天下。此只是圣贤之心坦然直截，当事主一，不要生枝节否？”曰：“孟子只是言圣贤之心耳。圣贤之心合下是如此，权制有未暇论。然到极不得已处，亦须变而通之。盖法者，天下公共，在皋陶亦只得执之而已。若人心不许舜弃天下而去，则便是天也。皋陶亦安能违天！法与理便即是人心底。亦须是合下有如此底心，方能为是权制。今人於事合下无如此底心，其初便从权制去，则不可。”〔淳〕
    “桃应之问，孟子之对，杨氏有‘议贵’之说，如何？”曰：“使舜欲为天子，又欲免瞽瞍，则生议贵之法矣。”〔人杰〕
    △孟子自范之齐章
    问：“孟子言‘居移气，养移体’後，却只论居不论养，岂非居能移人之气，亦如养之能移人之体乎？”曰：“有是居，则有是养。居公卿，则自有公卿底奉养；居贫贱，则自有居贫贱底奉养。言居，则养在其中。”〔去伪〕
    △形色天性章
    至之问“形、色”。曰：“有这形，便自有这色，所以下文只说‘践形’。盖色便在形里面；色，犹言容貌也。”时举问：“‘形、色’自是两字否？”曰：“固是。”〔时举〕
    敬之问：“‘形色天性。’形是耳目口鼻之类，色是如何？”曰：“一颦一笑，皆有至理。时举录云：“凡一颦一笑，一语一默，无非天理。”‘形’字重，‘色’字轻，故下面但云：‘惟圣人可以践形。’”直卿云：“形是‘动容貌’，色是‘正颜色’。”曰：“固是。”〔南升〕
    问：“‘色’字如何？”曰：“有形便有色，如‘动容周旋中礼’，则色自正。如祭祀则必有敬之色，临丧则必有哀之色，故下文只言‘践形’。”〔┿〕
    问：“‘形色天性’下，只说践形而不云色，何也？”曰：“有此形则有此色，如鸟兽之形自有鸟兽颜色，草木之形自有草木颜色。言形，则色在其中矣。”去伪。
    形色上便有天性。视，便有视之理；听，便有听之理。〔闳祖〕
    “践形”，是有这个物事，脚实踏著，不阙了他个。有是形便有是理，尽得这个理，便是践得这个形。耳目本有这个聪明，若不尽其聪明时，便是阙了这个形，不曾践得。〔恪〕
    “惟圣人可以践形。”践，非践履之谓。盖言圣人所为，便踏著这个形色之性耳。〔道夫〕
    论“践形”，云：“天生形色，便有本来天理在内。贤人践之而未尽，圣人则步步踏著来路也。”〔方〕
    人之有形有色，无不各有自然之理，所谓天性也。惟圣人能尽其性，故即形即色，无非自然之理。所以人皆有是形，而必圣人然後可以践其形而无歉也。践，如践言之“践”　，伊川以为“充人之形”是也。〔人杰〕
    尽性，性有仁，须尽得仁；有义，须尽得义，无一些欠阙方是尽。践形，人有形，形必有性。耳，形也，必尽其聪，然後能践耳之形；目，形也，必尽其明，然後能践目之形。践形，如践言之“践”。伊川云：“践形是充人之形。”尽性、践形，只是一事。〔闳祖〕
    蜚卿问：“既是圣人，如何却方可以践形？”曰：“践，如掩覆得过底模样，如伊川说充其形色，自是说得好了。形，只是这形体。色，如‘临丧则有哀色，介胄则有不可犯之色’之类。天之生人，人之得於天，其具耳目口鼻者，莫不皆有此理。耳便必当无有不聪，目便必当无有不明，口便必能尽别天下之味，鼻便必能尽别天下之臭，圣人与常人都一般。惟众人有气禀之杂，物欲之累，虽同是耳也而不足於聪，虽同是目也而不足於明，虽同是口也而不足以别味，虽同是鼻也而不足以别臭。是虽有是形，惟其不足，故不能充践此形。惟圣人耳则十分聪，而无一毫之不聪；目则十分明，而无一毫之不明；以至於口鼻，莫不皆然。惟圣人如此，方可以践此形；惟众人如彼，自不可以践此形。”〔贺孙〕
    △君子所以教者五章
    或问：“‘君子之所以教者’，诸先生说得如何？”曰：“诸先生不曾说得分明。曾子学到孔子田地，故孔子与他说一贯之道，此所谓‘如时雨化之者也’。时雨云者，不先不後，玫逼涫倍已。成德，如颜渊闵子骞者是也。达材，如冉有季路是也。答问，如孟子与公孙丑万章之徒是也。有私淑艾者，横渠谓‘正己而物正’，非然也。此五者一节轻似一节。‘大人正己而物正’，大小大事，不应安排在答问之下。以某观之，此言为不曾亲圣人者设也。彼虽不曾承圣人之诲，私得於善治孔子之道者，亦足以发也，故又在答问之下。”〔去伪〕
    成德，成就其德，如孔子於冉闵，德则天资纯粹者。达材，通达其才，如孔子於由赐，才是明敏者。答问，则早费言语。私淑艾，却是不曾及门，闻风而善者。〔端蒙〕
    伯丰问：“横渠云：‘颜子私淑艾以教人，隐而未见之仁也。’如何？”曰：“旧解‘有私淑艾者’，谓自善其身，而示教於人，故横渠如此说。然考孟子所谓‘予未得为孔子徒也，予私淑诸人也’，此人者，是孟子指其师友子思之类。以谓予不得亲见孔子而师之，只是我私窃传其善於人，如有私淑艾者，却是‘君子所以教者五’，然亦有次叙，有如时雨化之者，他地位已到，因而发之，孔子於颜曾是也。其次成德、达材，又随人资材成就。有答问者，未及师承，只是来相答问而已。私淑艾者，未尝亲见面授，只是或闻其风而师慕之，或私窃传其善言善行，学之以善於其身，是亦君子之教诲也。横渠集中有祭文云：‘私淑祖考之遗训。’说得文义却顺。”〔┿〕
    △公孙丑曰道则高矣美矣章
    “引而不发。”引，引弓也；发，发矢也。跃如，如踊跃而出，犹言“活泼泼地”也。〔人杰〕
    “‘君子引而不发，跃如也’，下三字属君子。言虽引而不发，而其言意中跃跃然会动，如所谓活泼泼地也。”及入解，又云：“跃跃然於动静语默之间。”〔方〕
    跃如，是道理活泼泼底发出在面前，如甲中跃出。〔升卿〕
    “君子引而不发，跃如也。”须知得是引个甚么？是怎生地不发？又是甚么物事跃在面前？须是耸起这心与他看，教此心精一，无些子夹杂，方见得他那精微妙处。又曰：“道理散在天下事物之间，圣贤也不是不说，然也全说不得，自是那妙处不容说。然虽不说，只才挑动那头了时，那个物事自跌落在面前。如张弓十分满而不发箭，虽不发箭，然已知得真个是中这物事了。须是精一其心，无些子他虑夹杂，方看得出。”〔亻选
    “‘引而不发，跃如也’，与‘举一隅不以三隅反’，同意否？”曰：“这般有问答处，亻尽好看。这见得恁地问，便恁地答。最是酬酢处见意思，且自去看。”〔贺孙〕
    或问：“范谓：‘君子之射，引而不发，以待彀与的之相偶。心欲必中，故跃如也。’此说如何？”曰：“范氏此说最好笑！岂有君子之射常引而不发者乎！只管引而不发，却成甚射也！‘引而不发’之语，只缘上文说射，故有此语。此只是言君子之教人，但开其端以示人而已，其中自有个跃如底道理。学者须是识得这个道理，方知君子教人为甚忠。故下文‘中道而立，能者从之。’”〔去伪〕
    △於不可已而已章
    “进锐退速”，其病正在意气方盛之时，已有易衰之势，不待意气已衰之後，然後见其失也。
    △知者无不知也章
    “知者无不知也。”问：“知在先否？”曰：“也是如此，亦不专如此。固是用知得审。若知不审，以贤为否，以否为贤，少间那仁上便安顿不著。”〔亻选
    正淳问：“‘急先务’一段何如？”曰：“人人各有当务之急。‘或劳心，或劳力，劳心者治人，劳力者治於人’，此各有所急也。‘尧以不得舜为己忧，舜以不得禹皋陶为己忧’，此圣人之所急也。‘上好礼，则民莫敢不敬；上好义，则民莫敢不服；上好信，则民莫敢不用情。’若学圃、学稼，则是不急。今人读书中亦自有合著急处。若是稍慢处理会未得，也且放过不妨，紧要处须著理会。”又问：“‘急亲贤也，急先务也’，治天下莫过於亲贤，知却随时因事为之，故不指言。如舜之举相、去凶，是舜之先务；禹之治水，是禹之先务，何如？”曰：“大略是如此。下文云‘此之谓不知务’。须是凡事都有轻重缓急。如眼下修缉礼书，固是合理会。若只知有这个，都困了，也不得。又须知自有要紧处，乃是当务。又如孟子答‘今之乐，犹古之乐’，这里且要得他与百姓同乐是紧急。若就这里便与理会今乐非古乐，便是不知务。”〔贺孙〕人杰录别出。
    问：“如舜举皋陶，汤举伊尹，所谓亲贤者，乃治天下者不易之务。若当务之急，是随其时势之不同。尧之历象、治水，舜之举相、去凶，汤之伐夏救民，皆所务之急者。”曰：“也是如此。然当务之急，如所谓‘劳心者治人，劳力者治於人。尧舜之治天下，岂无所用其心？亦不用於耕耳’。又如夫子言‘务民之义’，应系所当为者，皆是也。”汉卿问：“‘不能三年之丧，而缌小宝之察；放饭流ヱ，而问无齿决，是之谓不知务。’却止说智，不说仁？”曰：“便是并与仁说。所谓‘急亲贤之为务’，岂不为仁乎？”先生因推言：“学者亦有当务。如孟子论今乐古乐，则与民同乐，乃乐之本，学者所当知也。若欲明其声音节奏，特乐之一事耳。又如修缉礼书，亦是学者之一事。学者须要穷其源本，放得大水下来，则如海潮之至，大船小船莫不浮泛。若上面无水来，则大船小船都动不得。如讲学既能得其大者，则小小文义，自是该通。若只於浅处用功，则必不免沉滞之患矣。”〔人杰〕
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
