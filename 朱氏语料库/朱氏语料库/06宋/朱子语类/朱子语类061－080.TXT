

    ●卷六十一・孟子十一
    ◎尽心下
    △尽信书章
    孟子说“尽信书不如无书”者，只缘当时恁地战斗残戮，恐当时人以此为口实，故说此。然“血流漂杵”，看上文自说“前徒倒戈，攻其後以北”，不是武王杀他，乃纣之人自蹂践相杀。荀子云：“所以杀之者，非周人也，商人也。”〔贺孙〕
    △舜之饭糗茹草章
    或问：“‘二女果’，赵氏以‘果’为‘侍’，有所据否？”曰：“某常推究此。广韵从‘女’从‘果’者，亦曰‘侍也’。”〔去伪〕
    △好名之人章
    好名之人，只是偶然能如此。苟非其人，苟非真能让之人，则箪食豆羹，反见於色。想见孟子亦少了几个字。“其人”者，指真能让底人言。〔子蒙〕
    让千乘之国，惟贤人能之。然好名之人，亦有时而能之。然若不是真个能让之人，则於小处不觉发见矣。盖好名之人本非真能让国也，徒出一时之慕名而勉强为之耳。然这边虽能让千乘之国，那边箪食豆羹必见於色。东坡所谓“人能碎千金之璧，而不能不失声於破釜”，正此意也。“苟非其人”，其人指真能让国者，非指好名之人也。〔亻选
    徐孟宝问“好名之人能让千乘之国”。曰：“会得东坡说‘能碎千金之璧，不能不失声於破釜’否？”曰：“如此，则‘能让千乘之国’，只是好名；至‘箪食豆羹见於色’，却是实情也。”曰：“然。”曰：“如此说时，好名大故未是好事在。”曰：“只李守约之祖光祖删定曾如此说来。某尝把此一段对‘向为身死而不受’一段为义。盖前段是好名之人大处打得过，小处漏绽也；动於万锺者，是小处遮掩得过，大处发露也。”〔大雅〕
    △民为贵章
    “伊川云：‘勾龙配食於社，弃配食於稷。始以其有功於水土，故祀之；今以其水旱，故易之。’夫二神之功，万世所赖；旱乾水溢，一时之灾。以一时之灾，而遽忘万世之功，可乎？”曰：“‘变置社稷’，非是易其人而祀之也。伊川之说也，盖言迁社稷坛场於他处耳。”〔谟〕
    △仁也者人也章
    或问“仁者人也”。曰：“仁是仁，不可说。故以人为说者，是就人性上说。”〔节〕
    “仁者，人也。”人之所以为人者，以其有此而已。一心之间，浑然天理，动容周旋，造次颠沛，不可违也。一违，则私欲间乎其间，为不仁矣。虽曰二物，其实一理。盖仁即心也，不是心外别有仁也。〔椿〕
    “仁者，人也。合而言之，道也。”此是说此仁是人底道理，就人身上体认出来。又就人身上说，合而言之便是道也。〔┿〕
    “仁者，人也。合而言之，道也。”只仁与人，合而言之，便是道。犹言“公而以人体之便是仁”也。〔子蒙〕
    “仁者，人也”，非是以人训仁。且如君臣之义，君臣便是人，义便是仁；尽君臣之义即是道，所谓“合而言之”者也。〔履孙〕
    “人之所以得名，以其仁也。言仁而不言人，则不见理之所寓；言人而不言仁，则人不过是一块血肉耳。必合而言之，方见得道理出来。”因言：“仁字最难形容，是个柔软有知觉、相酬接之意，此须是自去体认。‘切问而近思，仁在其中矣。’”〔广〕
    问“合而言之，道也”。曰：“只说仁不说人，则此道理安顿何处？只说人不说仁，则人者特一块血肉耳。必合将来说，乃是道也。”〔必大〕
    问：“先生谓外国本下更有云云者，何所据？”曰：“向见尤延之说，高丽本如此。”〔广〕
    问“仁也者人也”。曰：“此‘仁’字不是别物，即是这人底道理。将这仁与人合，便是道。程子谓此犹‘率性之谓道’也。如中庸‘仁者人也’，是对‘义者宜也’，意又不同。‘人’字是以人身言之。‘仁’字有生意，是言人之生道也。中庸说‘仁’字又密。止言‘修身以道，修道以仁’，便说‘仁者人也’，是切己言之。孟子是统而言之。”徐问：“礼记：‘仁者右也，道者左也；仁者人也，道者义也。’”曰：“这般话，理会作甚！”〔淳〕
    △貉稽曰章
    或问：“‘肆不殄厥愠，亦不殒厥问’，此绵之八章，孟子以是称文王，无足怪。‘忧心悄悄，愠于群小’，此邶柏舟之诗，何与孔子？而以此称孔子，何也？”曰：“此不必疑。如见毁於叔孙，几害於桓，皆‘愠于群小’也。辞则卫诗，意似孔子之事，故孟子以此言孔子。至於绵诗‘肆不殄厥愠’之语，注谓说文王。以诗考之，上文正说太王，下文岂得便言文王如此？意其间须有阙文。若以为太王事，则下又却有‘虞芮质厥成’之语。某尝作诗解，至此亦曾有说。”集传今有定说。〔去伪〕
    △口之於味也章
    孟子亦言气质之性，如“口之於味也”之类是也。〔节〕
    徐震问：“‘口之於味’，以至‘四肢之於安佚’，是性否？”曰：“岂不是性？然以此求性不可，故曰：‘君子不谓性也。’”〔人杰〕
    敬之问：“‘有命焉，君子不谓性也。’‘有命焉’，乃是圣人要人全其正性。”曰：“不然。此分明说‘君子不谓性’，这‘性’字便不全是就理上说。夫口之欲食，目之欲色，耳之欲声，鼻之欲臭，四肢之欲安逸，如何自会恁地？这固是天理之自然。然理附於气，这许多却从血气躯壳上发出来。故君子不当以此为主，而以天命之理为主，都不把那个当事，但看这理合如何。‘有命焉，有性焉’，此‘命’字与‘性’字，是就理上说。‘性也，君子不谓性也；命也，君子不谓命也’，此‘性’字与‘命’字，是就气上说。”〔贺孙〕
    “仁之於父子，义之於君臣，礼之於宾主，智之於贤者，圣人之於天道，命也；有性焉，君子不谓命也。”此“命”字有两说，一以所禀言之，一以所值言之。集注之说是以所禀言之。清而厚，则仁之於父子也至，若鼓瞍之於舜，则薄於仁矣；义之於君臣也尽，若桀纣之於逢干，则薄於义矣。礼薄而至於宾主之失其欢，智薄而至於贤者之不能尽知其极。至於圣人之天道，有“性之、反之”之不同。如尧舜之盛德固备於天道，若“禹入圣域而不优”，则亦其禀之有未纯处，是皆所谓命也。〔人杰〕
    或问：“‘圣人之於天道’，文势与上文一否？”曰：“与上文一。‘尧舜性之’，则尽矣；‘汤武身之’，则未也。”〔履孙〕
    “性也，有命焉，君子不谓性。命也，有性焉，君子不谓命。”是因甚有两样？〔闳祖〕
    “性也，有命焉”，“性”字兼气禀而言。“命也，有性焉”，此“性”字专言其理。〔伯羽〕
    问“性也，有命焉”。曰：“此‘性’字兼物欲而言，说得缓而阔。如下文‘有性焉’之‘性’，则说得紧。两个‘命’字亦不同。”〔焘〕
    “性也，有命焉”，此性是气禀之性，命则是限制人心者。“命也，有性焉”，此命是气禀有清浊，性则是道心者。〔方子〕
    直卿云：“‘不谓性命’章，两‘性’字，两‘命’字，都不同。上面‘性’字是人心；下面‘性’字是道心。上面‘命’字是气，论贫富贵贱；下面‘命’字是理，论智愚贤不肖。”〔学蒙〕
    区兄问“有性焉，有命焉”一段。先生甚喜，以谓“某四十岁，方看透此段意思。上云‘性也’，是气禀之性；‘有命焉’，是断制人心，欲其不敢过也。下云‘命也’，盖其所受气禀亦有厚薄之不齐；‘有性焉’，是限则道心，欲其无不及也”。〔盖卿〕震录云：“区兄以‘性也’之‘性’为气禀之性，‘有性焉’之‘性’为天命之性。先生云：‘某四十岁方得此说。不易公思量得！’”
    或问“君子不谓性命”。曰：“论来‘口之於味，目之於色，耳之於声，鼻之於臭，四肢之於安佚’，固是性；然亦便是合下赋予之命。‘仁之於父子，义之於君臣，礼之於宾主，智之於贤者，圣人之於天道’，固是命；然亦便是各得其所受之理，便是性。孟子恐人只见得一边，故就其所主而言。舜禹相授受，只说‘人心惟危，道心惟微’。论来只有一个心，那得有两样？只就他所主而言，那个便唤做‘人心’，那个便唤做‘道心’。人心如‘口之於味，目之於色，耳之於声，鼻之於臭，四肢之於安佚’；若以为性所当然，一向惟意所欲，却不可。盖有命存焉，须著安於定分，不敢少过，始得。道心如‘仁之於父子，义之於君臣，礼之於宾主，智之於贤者，圣人之於天道’；若以为命已前定，任其如何，更不尽心，却不可。盖有性存焉，须著尽此心以求合乎理，始得。”又曰：“‘口之於味，目之於色，耳之於声，鼻之於臭，四肢之於安佚’，这虽说道性，其实这已不是性之本原。惟性中有此理，故口必欲味，耳必欲声，目必欲色，鼻必欲臭，四肢必欲安佚，自然发出如此。若本无此理，口自不欲味，耳自不欲声，目自不欲色，鼻自不欲臭，四肢自不欲安佚。”〔贺孙〕
    或问“命”字之义。曰：“命，谓天之付与，所谓天令之谓命也。然命有两般：有以气言者，厚薄清浊之禀不同也，如所谓‘道之将行、将废，命也’，‘得之不得曰有命’，是也；有以理言者，天道流行，付而在人，则为仁义礼智之性，如所谓‘五十而知天命’，‘天命之谓性’，是也。二者皆天所付与，故皆曰命。”又问：“孟子谓‘性也，有命焉’，此‘性’所指谓何？”曰：“此‘性’字指气质而言，如‘性相近’之类；此‘命’字却合理与气而言。盖五者之欲，固是人性，然有命分。既不可谓我性之所有而必求得之，又不可谓我分可以得，而必极其欲。如贫贱不能如愿，此固分也；富贵之极，可以无所不为，然亦有限制裁节，又当安之於理。如纣之酒池肉林，却是富贵之极而不知限节之意。若以其分言之，固无不可为，但道理却恁地不得。今人只说得一边，不知合而言之，未尝不同也。‘命也，有性焉’，此‘命’字专指气而言，此‘性’字却指理而言。如舜遇瞽瞍，固是所遇气数。然舜惟尽事亲之道，期於底豫，此所谓尽性。大凡清浊厚薄之禀，皆命也。所造之有浅有深，所遇之有应有不应，皆由厚薄清浊之分不同。且如圣人之於天道，如尧舜则是性之，汤武则是身之，禹则‘入圣域而不优’，此是合下所禀有清浊，而所造有浅深不同。‘仁之於父子’，如舜之遇瞽瞍；‘义之於君臣’，如文王在桌铮孔子不得位；‘礼之於宾主’，如子敖以孟子为简；‘智之於贤者’，如晏婴智矣，而不知孔子，此是合下来所禀有厚薄，而所遇有应不应。但其命虽如此，又有性焉，故当尽性。大抵孟子此语是各就其所重言之，所以伸此而抑彼，如论语所说审富贵而安贫贱之意。张子所谓‘养则付命於天，道则责成於己’，是也。然又自要看得活。道理不是死底物，在人自著力也。”“仁之於父子”以下，与集注不同，读者详之。〔铢〕
    问：“‘命矣夫！’这只是说他一身气数止於此否？”曰：“是它禀受得来只恁地。这命，便似向来说人心相似，是有两般命，却不是有两个命。有兼气血说底，有全说理底。如‘有命焉’，‘君子不谓命也’，只是这一个命。前面说底是一般，後面说底是一般。如‘口之於味，耳之於声，性之’，这便是人心。然不成无後也要恁地！所以说‘有命焉，君子不谓性也’，这命，便是指理而言。若是‘仁之於父子，义之於君臣，命也，有性焉，君子不谓命也’，这命，便是兼气血而言。其实只是这一个理，就气禀论则不同。且如‘义之於君臣’，亦有未事君时，先怀一个不忠底心者；子之於父，亦有常常怀不孝底心者。不成不管他，只听他自恁地！须著区处教不恁地，始得。”蔡仲默问：“‘相近’，也是指气质而言否？”曰：“是。若孟子，便直说曰：‘非天之降才尔殊也，其所以陷溺其心者然也。’”说至此，高声云：“只是这个道理！尧舜三王治天下，只是理会这个。千百年来无人晓得，後都黑了。到程先生後，说得方分明。”〔义刚〕
    尧卿谓：“‘君子不谓性命’章，前段说性是物欲之性，命是命分；後段说性是仁义礼智之性，命是禀赋之命，似各不同。”曰：“只是一般，此亦不难解，有甚么玄妙？只将自家身看，便见。且如耆刍豢而厌藜藿，是性如此。然刍豢分无可得，只得且吃藜藿。如父子有亲，有相爱底，亦有不相爱底；有相爱深底，亦有相爱浅底，此便是命。然在我有薄处，便当勉强以至其厚；在彼有薄处，吾当致厚，感他得他亦厚。如瞽瞍之顽，舜便能使‘泣汽拢不格奸’。”叔器问：“瞽瞍之恶彰彰於天下後世，舜何以谓之‘大孝’？”曰：“公且自与他画策。瞽瞍顽へ，天知地闻，舜如何扌蔚茫∏宜到裼鲱瞍之父，公便要如何？”〔淳〕
    “‘君子不谓性命’一章，只要遏人欲，长天理。前一节，人以为性我所有，须要必得；後一节，人以为命则在天，多委之而不修。所以孟子到人说性处，却曰‘有命’；人说命处，却曰‘有性’。”或曰：“先生尝言：‘前段要轻看，後段要重看。’”曰：“固有此理，想曾言之。”〔谟〕
    问：“‘智之於贤者，圣人之於天道’，集注尚存两说。”曰：“两说皆通，前章又似周密。”问：“贤者必智，何为却有浅深？天道必在圣人，何为却有厚薄？”曰：“圣贤固有等差。如汤武之於尧舜，武王之於文王，便自可见。”〔谟〕
    或问：“伊川曰：‘口目鼻耳四肢之欲，性也；然有分焉，不可谓我须要得，是有命也。’又曰：‘“仁之於父子”，至“圣人之於天道”，谓之命者，以其本受有厚薄笔也。然其性善可学而尽，故谓之性。’夫人之分量固有厚薄，所以其口目耳鼻四肢之欲，不可以言性，伊川前说是矣。仁义礼智天道，此天之所以命於人，所谓‘本然之性’者也。今曰命有厚薄，则是本然之性有两般也。若曰伊川以厚薄言人气质禀受於阴阳五行者如此，孟子不应言命。若以气质厚薄言命，则是天之降才为有殊矣。又如言仁则曰‘仁之於父子’，言义则曰‘义之於君臣’，言礼言智亦然。至言天道，则曰‘圣人之於天道’，文势至是当少变邪，抑自有意邪？”曰：“孟子言‘降才’，且如此说。若命则诚有两般，以禀受有厚薄也，又不可谓禀受为非命也。大抵天命流行，物各有得，不谓之命不可也。命，如人有富贵贫贱，岂不是有厚薄？‘知之於贤者’，则有小大。‘圣人之於天道’，亦有尽不尽处。只如‘尧舜性之’，则是尽得天道：‘汤武身之’，则是於天道未能尽也。此固是命，然不可不求之於性。”〔去伪〕
    问：“‘智之於贤者’，或云：‘吾既有智，则贤者必见之。’此说如何？”曰：“如此解，似语势倒而不顺。须从横渠说：‘晏婴之智而不知仲尼，岂非命欤？’然此‘命’字，恐作两般看。若作所禀之命，则是婴禀得智之浅者。若作命分之命，则晏子偶然蔽於此，遂不识夫子。此是作两般看。”〔赐〕
    刘问：“孟子‘性也，有命焉；命也，有性焉’，将性、命做两件。子思‘天命之谓性’，又合性命为一。如何？”曰：“须随圣贤文意看。孟子所谓命，是兼气禀而言；子思专以天所赋而言。”又问：“易言‘穷理尽性以至於命’，如何？”先生不答。少顷，曰：“不要如此看文字。游定夫初见伊川，问‘阴阳不测之谓神’。伊川曰：‘贤是疑了问，只拣难底问？’後来人便道游将难底问。大意要且将圣贤言语次第看，看得分晓，自然知得。伊川易传序云：‘求言必自近。易於近者，非知言者也。’此伊川吃紧为人处。”〔取
    或问“圣人之於天道”一段，以示诸友。祖道曰：“伯丰举钱文季之说，大概言命处，只将为所禀之命，莫是偏了？”曰：“此说亦是。如集注中举横渠说云，以晏子之贤而不识孔子，岂非命也？已有此意了。如伯丰见识所立，亦甚难得。”〔祖道〕
    △浩生不害问曰章
    “可欲之谓善。”可欲，只是说这人可爱也。〔淳〕
    问“可欲之善”。曰：“为君仁，为臣敬，为父慈，为子孝是也。外是而求，则非。”〔大雅〕
    问：“‘可欲之谓善’，若作人去欲他，恐与‘有诸己之谓信’不相协。盖‘有诸己’是说乐正子身上事，‘可欲’却做人说，恐未安。”曰：“此便是他有可欲处，人便欲他，岂不是渠身上事？与下句非不相协。”〔时举〕
    善人能无恶矣，然未必能不失也。必真知其善之当然，而实有於己，然後能不失。信者，实有於己而不失之谓。〔端蒙〕
    问“可欲之谓善，有诸己之谓信，充实之谓美”。曰：“善人只是资质好底人，孔子所谓‘不践迹，亦不入於室’者是也。是个都无恶底人，亦不知得如何是善，只是自是个好人而已。‘有诸己之谓信’，是都知得了，实是如此做。此是就心上说，心里都理会得。‘充实之谓美’，是就行上说，事事都行得尽，充满积实，美在其中，而无待於外。如公等说话，都是去外面旋讨个善来栽培放这里，都是有待於外。如仁，我本有这仁，却不曾知得；却去旋讨个仁来注解了，方晓得这是仁，方坚执之而不失。如义，我元有这义，却不曾知得；却旋去讨个义来注解了，方晓得这是义，坚守之而勿失。这都是有待於外。无待於外底，他善都是里面流出来。韩文公所谓‘足乎己无待於外之谓德’，是也。有待於外底，如伊川所谓富人多宝贫子借看之喻，是也。”又曰：“‘可欲之谓善’，如人有百万贯钱，世界他都不知得，只认有钱使，有屋住，有饭吃，有衣著而已。‘有诸己之谓信’，则知得我有许多田地，有许多步亩，有许多金银珠玉，是如何营运，是从那里来，尽得知了。”〔亻选
    问“可欲之谓善”，至“圣而不可知之谓神”。曰：“善，浑全底好人，无可恶之恶，有可喜可欲之善。‘有诸己之谓信’，真个有此善。若不有诸己，则若存若亡，不可谓之信。自此而下，虽一节深如一节，却易理会。充实，谓积累。光辉，谓发见於外。化，则化其大之之迹，圣而不可知处便是神也。所以明道言：‘仲尼无迹，颜子微有迹，孟子其迹著。’”或问颜子之微有迹处。曰：“如‘愿无伐善，无施劳’，皆是。若孔子有迹，只是人捉摸不著。”〔去伪〕
    古人用“圣”字有两样：“大而化之之谓圣”，是一般；如“知、仁、圣、义”之“圣”，只通明亦谓之圣。〔可学〕
    “乐正子，二之中”，是知好善而未能有诸己，故有从子敖之失。〔人杰〕┿录云：“‘二之中，四之下’，未必皆实有诸己者，故不免有失错处。”
    “可欲之谓善。”人之所同爱而目为好人者，谓之善人。盖善者人所同欲，恶者人所同恶。其为人也，有可欲而无可恶，则可谓之善人也。横渠曰：“志仁无恶之谓善，诚善於身之谓信。”〔人杰〕集注。
    问“可欲之谓善”。曰：“横渠说，善人者志於仁而无恶。盖可欲底便是善，可恶底便是恶。若是好善又好恶，却如何得有诸己？此语脉亦不必深求，只是指人说，只是说善人信人。”又问：“至‘大而化之’，皆是指人否？”曰：“皆是。”又问：“只自善推去否？”曰：“固是。然须是有个善，方推得。譬如合一药，须先有真药材，然後和合罗碾得来成药。若是药材不真，虽百般罗碾，毕竟不是。大凡诸人解义理，只知求向上去，不肯平实放下去求。惟程子说得平实，然平实中其义自深远。如中庸中解‘动则变，变则化’，只是就外面说。其他人解得太高。盖义理本平易，却被人求得深了。只如‘明则诚矣，诚则明矣’，横渠皆说在里面。若用都收入里面，里面却没许多节次，安著不得。若要强安排，便须百端撰合，都没是处。”〔┿〕
    或问：“‘可欲之谓善’，伊川云：‘善与“元者善之长”同理。’又曰：‘善便有个元底意思。’横渠云：‘求仁必求於未恻隐之前，明善必明於可欲之际。’二先生言善，皆是极本穷源之论，发明‘善’字而已。至於可欲之义，则未有说也。近世学者多要於‘可欲’上留意。有曰：‘一性之真，其未发也，无思无为，难以欲言。无欲，则无可无不可。及其感而遂通，则虽圣人未免有欲；有欲，则可不可形焉。可者，天理也；不可者，人欲也。可者欲之，不可者不欲，非善己乎？’不知此说是否？曰：“不须如此说。善人只是浑全一个好人，都可爱可欲，更无些憎嫌处。”问：“如是，则惟已到善人地位者乃可当之。若学者，可欲为善，当如何用工？”曰：“可欲，只是都无可憎恶处。学者必欲於‘善’字上求用工处，但莫做可憎可恶事便了。”问：“‘充实之谓美’，充实云者，始信有是善而已。今乃充而实之，非美乎？易曰‘美在其中，而畅於四肢’，此之谓也。‘充实而有光辉’云者，和顺积於中，英华发於外，故此有所形见，彼有所观睹，非大乎？孟子曰‘大人正己而物正’，此之谓也。横渠谓‘充内形外之谓美，塞乎天地之间，则有光辉之意’。不知此说然乎？”曰：“横渠之言非是。”又问：“‘“大而化之之谓圣，圣而不可知之谓神”，非是圣上别有一般神人，但圣人有不可知处，便是神也。’又以上竿弄瓶，习化其高为喻，则其说亦既明矣。但大而化之之圣，此句各有一说，未知其意同否？伊川曰：‘“大而化之”，只是理与己一。其未化者，如人操尺度量物，用之尚不免有差。至於化，则己便是尺度，尺度便是己。’横渠云：‘大能成性谓之圣。’近又闻先生云：‘化其大之迹谓圣。’窃尝玩味三者之言，恐是一意，不知是否？”曰：“然。”〔谟〕（集义。）
    程子曰：“乾，圣人之分也，可欲之善属焉；坤，贤人之分也，有诸己之信属焉。一个是自然，一个是做工夫积习而至。”又曰：“善、信、美、大、圣、神是六等人。‘可欲之谓善’，是说资禀好。可欲，是别人以为可欲。‘有诸己之谓信’，是说学。”又曰：“‘直方大’，直方然後大。积习而至，然後能‘不习无不利’。”〔闳祖〕
    令思“乾，圣人之分也，可欲之善属焉；坤，贤人之分也，有诸己之信属焉”。对曰：“乾者，纯阳之卦，阳气之始也，始无不善。圣人之心纯乎天理，一念之发，无非至善，故曰‘乾，圣人之分也，可欲之善属焉’。坤者，纯阴之卦，阴气之终，所以成始者也。贤人学而後复其初，欲有诸己，必积习而後至，故曰‘坤，贤人之分也，有诸己之信属焉’。”先生曰：“只是一个是自然，一个是做工夫。‘可欲之谓善’，是说资禀可欲，是别人以为可欲。‘有诸己之谓信’，是说学。”
    乾九二，圣人之学，“可欲之善属焉”。可欲之善，是自然道理，未到修为，故曰圣人之学。坤六二，贤人之学，“有诸己之信属焉”。有诸己，便欲执持保守，依文按本做，故曰贤人之学。“忠信进德，修辞立诚”，乾道也；是流行发用，朴实头便做将去，是健之义。“敬以直内，义以方外”，坤道也；便只简静循守，是顺之义。大率乾是做，坤是守，乾如活龙相似，有猛烈底气象，故九五曰“飞龙在天”，文言说得活泼泼地。到坤，便善了，六五只说“黄裳元吉”，文言中不过说“黄中通理，正位居体”而已。看易，记取“阴阳”二字；看乾坤，记取“健顺”二字，便不错了。〔┿〕
    △逃墨必归於杨章
    或问：“孟子云‘逃墨必归於杨，逃杨必归於儒’，盖谓墨氏不及杨氏远矣。韩子却云：‘孔墨必相为用。’如此，墨氏之学比之杨朱又在可取。”曰：“昌黎之言有甚凭据？且如原道一篇虽则大意好，终是疏。其引大学只到‘诚意’处便住了。正如子由古史引孟子自‘在下位不获乎上’，只到‘反诸身不诚’处便住。又如温公作通鉴，引孟子‘立天下之正位，行天下之大道’，却去了‘居天下之广居’，皆是掐却一个头，三事正相类也。”〔文蔚〕
    △盆成括仕於齐章
    盆成括恃才妄作，谓不循理了，硬要胡做。〔亻选
    △人皆有所不忍章
    叔器问“充无受尔汝之实”。曰“‘恶不仁者，其为仁矣，不使不仁者加乎其身。’恶不仁，而不能使不仁者不加乎其身，便是不能充无受尔汝之实。”〔义刚〕
    不直心而私意如此，便是穿窬之类。又云：“里面是如此，外面却不如此；外面恁地，里面却不恁地。”〔焘〕
    问：“此章前面双关说仁义，後面却专说义，如何？”曰：“前一截是众人所共晓，到这後又较细密难晓，故详说之。”又问：“莫有浅深否？”曰：“後面也是说得渐渐较密。”〔道夫〕
    问：“‘人能充无受尔汝之实’，集注云：‘实，诚也。人不肯受尔汝之实者，羞恶之诚也。’须是自治其身无不谨，然後无尔汝之称否？”曰：“这些子，注中解得不分晓。记得旧时解得好，却因後来改来改去，不分晓了。看来‘实’字对‘名’字说。不欲人以尔汝之称加诸我，是恶尔汝之名也。然反之於身，而去其无可尔汝之行，是能充其无受尔汝之实也。若我自有未是处，则虽恶人以尔汝相称，亦自有所愧矣。”又问：“‘饣舌者，探取之意’，犹言探试之‘探’否？”曰：“饣舌，是钩致之意。如本不必说，自家却强说几句，要去动人，要去悦人，是‘以言饣舌之也’。如合当与他说，却不说，须故为要难，使他来问我，‘是以不言饣舌之也’。”又问：“政使当言而言，苟有悦人之意，是亦穿窬之类否？”曰：“固是。这穿窬之心，便是那受尔汝之实。”又问：“此章首言仁义，而後专言义者，何也？”曰：“仁只是一路，不过只是个不忍之心，苟能充此心便了。义却头项多。”又问：“‘人能充无穿窬之心’，是就至粗处说？‘未可以言而言’与‘可以言而不言’，是说入至细处否？”曰：“然。‘能充无受尔汝之实’处，工夫却甚大了。到这田地，功夫大段周密了。所以说‘无所往而不为义也’。使行己有一毫未尽，便不能‘无受尔汝之实’矣。达者，推也，是展去充填满也，填塞教满。”又曰：“此段最好看。”〔亻选
    问“人能充无受尔汝之实”。曰：“某旧说恐未然。看来人皆恶尔汝之名。须是充此心，使无受尔汝之实。”又曰：“须是就这恶其名处，充到那‘无受尔汝之实’处，则无所往而不为义矣。如今面前恶穿窬之名，而背後却为穿窬，便有穿窬之实。须是无穿窬之实，始得。”庄仲问：“伊川为东坡所玩侮，是如何？”曰：“公是倒看了‘充无受尔汝之实’。孔子之伐木削迹，不成也是有‘受尔汝之实’！”〔子蒙〕
    △言近而指远章
    说“言近指远，守约施博”，“四方八面皆看得见。此理本是远近博约如一，而行之则自近约始。道理只是一，但随许多头面去说，又不可不逐头面理会也。”〔方〕
    时可问：“‘君子之言也，不下带而道存焉。’‘不下带’，或作心说。”曰：“所谓心者，是指个潜天潜地底说，还只是中间一块肉⑹牵咳糇餍乃担恐未是。”〔时举〕
    △尧舜性者也章
    “汤武反之”，其反之虽同，然细看来，武王终是疏略，成汤却孜孜向进。如其伐桀，所以称桀之罪，只平说过。又放桀之後，“惟有惭德”。武王数纣，至於极其过恶，於此可见矣。〔人杰〕
    汤武固皆反之。但细观其书，汤反之之工，恐更精密。又如汤誓与牧誓数桀纣之罪，词气亦不同。史记但书汤放桀而死；武王遂斩纣头，悬之白旗。又曰：“汤‘有惭德’，如武王恐亦未必有此意也。”〔儒用〕
    或问：“‘言语必信，非以正行。’信言语以正行，莫无害否？”曰：“言语在所当信。若有意以此而正行，便是有所为而然也。”〔焘〕
    圣人是人与法为一，己与天为一。学者是人未与法为一，己未与天为一，固须“行法以俟命”也。〔道夫〕
    注云：“无意而安行，性也。”“性”下合添“之者”二字。〔亻选
    △说大人则藐之章
    敬之问“说大人则藐之”章。曰：“这为世上有人把大人许多崇高富贵当事，有言不敢出口，故孟子云尔。集注说自分明。论语说：‘畏大人’，此却说‘藐大人’。大人固当畏，而所谓‘藐’者，乃不是藐他，只是藐他许多‘堂高数仞，榱题数尺’之类。”〔贺孙〕
    △养心莫善於寡欲章
    问“养心莫善於寡欲”。曰：“紧要在‘寡’字‘多’字。看那事又要，这事又要，便是多欲。”〔子蒙〕
    “养心莫善於寡欲。”欲是好欲，不是不好底欲，不好底欲不当言寡。〔振〕
    “孟子曰，其为人也寡欲”章，只是言天理、人欲相为消长分数。“其为人也寡欲”，则人欲分数少，故“虽有不存焉者寡矣”，不存焉寡，则天理分数多也。“其为人也多欲”，则人欲分数多，故“虽有存焉者寡矣”，存焉者寡，则是天理分数少也。〔端蒙〕
    敬之问：“‘养心莫善於寡欲’，养心也只是中虚。”曰：“固是。若眼前事事要时，这心便一齐走出了。未是说无，只减少，便可渐存得此心。若事事贪，要这个，又要那个，未必便说到邪僻不好底物事，只是眼前底事，才多欲，便将本心都纷杂了。且如秀才要读书，要读这一件，又要读那一件，又要学写字，又要学作诗，这心一齐都出外去。所以伊川教人，直是都不去他处用其心，也不要人学写字，也不要人学作文章。这不是僻，道理是合如此。人只有一个心，如何分做许多去！若只管去闲处用了心，到得合用处，於这本来底都不得力。且看从古作为文章之士，可以传之不朽者，今看来那个唤做知道？也是此初心下只趋向那边，都是做外去了。只是要得寡欲存这心，最是难。以汤武圣人，孟子犹说‘汤武反之也’。反，复也，反复得这本心。如‘不迩声色，不殖货利’，只为要存此心。观旅獒之书，一个獒，受了有甚大事，而反覆切谏。以此见欲之可畏，无小大，皆不可忽。”〔贺孙〕
    敬之问“寡欲”。曰：“未说到事，只是才有意在上面，便是欲，便是动自家心。东坡云：‘君子可以寓意於物，不可以留意於物。’这说得不是。才说寓意，便不得。人好写字，见壁间有碑轴，便须要看别是非；好画，见挂画轴，便须要识美恶，这都是欲，这皆足以为心病。某前日病中闲坐无可看，偶中堂挂几轴画，才开眼，便要看他，心下便走出来在那上。因思与其将心在他上，何似闭著眼坐得此心宁静？”子善问：“如夏葛冬裘，渴饮饥食，此理所当然。才是葛必欲精细，食必求饱美，这便是欲。”曰：“孟子说‘寡欲’。如今且要得寡，渐至於无。”〔贺孙〕
    集注云：“多而不节，未有不失其本心者。”“多”字对“寡”字说。才要多些子，便是欲。〔亻选
    △曾皙嗜羊枣章
    羊枣，只是北边小枣，如羊矢大者。〔义刚〕
    △万章问孔子在陈章
    “乡原”，“原”与“愿”同。荀子“原悫”，注读作“愿”，是也。观孟子意，是言好，不是言不好。然此一等人只是如此了，自是不可进了。
    问“乡原”之义。曰：“‘原’字与‘愿’字同义。以其务为谨愿，不欲忤俗以取容，专务徇俗，欲使人无所非刺，既不肯做狂，又不肯做狷，一心只要得人说好，更不理会自己所见所得，与天理之是非。彼狂者铧钊灰怨湃宋志，虽行之未至，而所知亦甚远矣。狷者便只是有志力行，不为不善。二者皆能不顾流俗问乐是非，虽是不得中道，却都是为己，不为他人。彼乡原便反非笑之，曰‘何以是铧钜玻垦圆还诵校行不顾言，则言古之人’，此是乡原笑狂者也。‘行何为踽踽叙叙？生斯世也，为斯世也，善斯可矣’，此是乡原笑狷者也。彼其实所向，则是‘阉然媚於世’而已。孔子以他心一向外驰，更不反已，故以为德之贼。而孟子又以为不可与入尧舜之道。”又问：“孔门狂者如琴张曾皙辈是也。如子路子夏辈，亦可谓之狷者乎？”曰：“孔门亦有狂不成狂，狷不成狷，如冉求之类是也。至於曾皙，诚狂者也，只争一撮地，便流为庄周之徒。”〔大雅〕
    狂狷是个有骨肋底人。乡原是个无骨肋底人，东倒西擂，东边去取奉人，西边去周全人，看人眉头眼尾，周遮掩蔽，惟恐伤触了人。“君子反经而已矣。”所谓反经，去其不善，为其善者而已。〔亻选
    敬之问：“‘经正则庶民兴’，这个‘经正’，还当只是躬行，亦及政事否？”曰：“这个不通分做两件说。如尧舜虽是端拱无为，只政事便从这里做出，那曾恁地便了！有禹汤之德，便有禹汤之业；有伊周之德，便有伊周之业。终不如万石君不言而躬行，凡事一切不理会。有一家便当理会一家之事，有一国便当理会一国之事。”又曰：“孟子当杨墨塞道，其害非细。孟子若不明白说破，只理会躬行，教他自化，如何得化！”贺孙问。“此即大学明德新民之至否？”曰：“然。新民必本於明德，而明德所以为新民也。”〔贺孙〕
    集义：“反经，经者天下之大经，如‘父子有亲，君臣有义，夫妇有别，长幼有序，朋友有信’。”又如大学中说“止於仁，止於敬”之类，是提起大纲。然而天下之事，虽至纤悉，举不出於此理，非集义不可。〔人杰〕集义。
    问：“集义‘反经’之说如何？”曰：“经便是大经，君臣、父子、夫妇、兄弟、朋友五者。若便集义，且先复此大经。天下事未有出此五者，其间却煞有曲折。如大学亦先指此五者为言。使大纲既正，则其他节目皆可举。若不先此大纲，则其他细碎工夫如何做！谓如造屋先有柱脚，然後窗牖有安顿处。”〔┿〕
    △由尧舜至於汤章
    问“然而无有乎尔，则亦无有乎尔”。曰：“惟三山林少颖向某说得最好。‘若禹皋陶则见而知之，汤则闻而知之。’盖曰若非前面见而知得，後之人如何闻而知之也。孟子去孔子之世如此其未远，近圣人之居如此其近，然而已无有见而知之者，则五百岁之後，又岂复有闻而知之者乎！”〔去伪〕
    蒋端夫问：“闻知、见知，所知者何事？”曰：“只是这道理，物物各具一理。”又问：“此道理如何求？谓见之於心，或求之於事物？”曰：“不知所求者何物。若不以心，於何求之？求之於事物，亦是以心。”〔震〕
    ●卷六十二・中庸一
    ◎纲领
    中庸一书，枝枝相对，叶叶相当，不知怎生做得一个文字齐整！〔方子〕
    中庸，初学者未当理会。〔升卿〕
    中庸之书难看。中间说鬼说神，都无理会。学者须是见得个道理了，方可看此书，将来印证。〔赐〕夔孙录云“中庸之书，如个卦影相似，中间”云云。
    问中庸。曰：“而今都难恁理会。某说个读书之序，须是且著力去看大学，又著力去看论语，又著力去看孟子。看得三书了，这中庸半截都了，不用问人，只略略恁看过。不可掉了易底，却先去攻那难底。中庸多说无形影，如鬼神，如‘天地参’等类，说得高；说下学处少，说上达处多。若且理会文义，则可矣。”问：“中庸精粗本末无不兼备否？”曰：“固是如此。然未到精粗本末无不备处。”〔淳〕
    问中庸大学之别。曰：“如读中庸求义理，只是致知功夫；如慎独修省，亦只是诚意。”问：“只是中庸直说到‘圣而不可知’处。”曰：“如大学里也有如‘前王不忘’，便是‘笃恭而天下平’底事。”〔胡泳〕
    读书先须看大纲，又看几多间架。如“天命之谓性，率性之谓道，修道之谓教”，此是大纲。夫妇所知所能，与圣人不知不能处，此类是间架。譬人看屋，先看他大纲，次看几多间，间内又有小间，然後方得贯通。”〔铢〕
    问：“中庸名篇之义，中者，不偏不倚、无过不及之名。兼此二义，包括方尽。就道理上看，固是有未发之中；就经文上看，亦先言‘喜怒哀乐未发之谓中’，又言‘君子之中庸也，君子而时中’。”先生曰：“他所以名篇者，本是取‘时中’之‘中’。然所以能时中者，盖有那未发之中在。所以先开说未发之中，然後又说‘君子之时中’。”〔至〕（以下论名篇之义。）
    至之问：“‘中’含二义，有未发之中，有随时之中。”曰：“中庸一书，本只是说随时之中。然本其所以有此随时之中，缘是有那未发之中，後面方说‘时中’去。”至之又问：“‘随时之中，犹日中之中’，何意？”曰：“本意只是说昨日看得是中，今日看得又不是中。然譬喻不相似，亦未稳在。”直卿云：“在中之中，与在事之中，只是一事。此是体，彼是尾。”〔方子〕与上条盖同闻。
    “‘中庸’之‘中’，本是无过无不及之中，大旨在时中上。若推其中，则自喜怒哀乐未发之中，而为‘时中’之‘中’。未发之中是体，‘时中’之‘中’是用，‘中’字兼中和言之。”直卿云：“如‘仁义’二字，若兼义，则仁是体，义是用；若独说仁，则义、礼、智皆在其中，自兼体用言之。”〔盖卿〕
    “‘中庸’之‘中’，是兼已发而中节、无过不及者得名。故周子曰：‘惟中者，和也，中节也，天下之达道也。’若不识得此理，则周子之言更解不得。所以伊川谓‘中者，天下之正道’。中庸章句以‘中庸’之‘中’，实兼‘中和’之义，论语集注以‘中者，不偏不倚，无过不及之名’，皆此意也。”〔人杰〕
    “‘中庸’之‘中’，兼不倚之中？”曰：“便是那不倚之中流从里出来。”〔炎〕
    问：“明道以‘不易’为庸，先生以‘常’为庸，二说不同？”曰：“言常，则不易在其中矣。惟其常也，所以不易。但‘不易’二字，则是事之已然者。自後观之，则见此理之不可易。若庸，则日用常行者便是。”〔亻选
    或问：“‘中庸’二字，伊川以庸为定理，先生易以为平常。据‘中’之一字大段精微，若以平常释‘庸’字，则两字大不相粘。”曰：“若看得不相粘，便是相粘了。如今说这物白，这物黑，便是相粘了。”广因云：“若不相粘，则自不须相对言得。”曰：“便是此理难说。前日与季通说话终日，惜乎不来听。东之与西，上之与下，以至於寒暑昼夜生死，皆是相反而相对也。天地间物未尝无相对者，故程先生尝曰：‘天地万物之理，无独必有对，皆自然而然，非有安排也。每中夜以思，不知手之舞之，足之蹈之也！’看得来真个好笑！”〔广〕
    “惟其平常，故不可易；若非常，则不得久矣。譬如饮食，如五鲜浅＃自不可易。若是珍羞异味不常得之物，则暂一食之可也，焉能久乎！庸，固是定理，若以为定理，则却不见那平常底意思。今以平常言，则不易之定理自在其中矣。”广因举释子偈有云：“世间万事不如常，又不惊人又久长。”曰：“便是他那道理也有极相似处，只是说得来别。故某於中庸章句序中著语云：‘至老佛之徒出，则弥近理而大乱真矣！’须是看得他那‘弥近理而大乱真’处，始得。”广云：“程子‘自私’二字恐得其要领，但人看得此二字浅近了。”曰：“便是向日王顺伯曾有书与陆子静辨此二字云：‘佛氏割截身体，犹自不顾，如何却谓之自私得！’”味道因举明道答横渠书云：“大抵人患在自私而用智。”曰：“此却是说大凡人之任私意耳。”因举下文“豁然而大公，物来而顺应”，曰：“此亦是对说。‘豁然而大公’，便是不自私；‘物来而顺应’，便是不用智。後面说治怒处曰：‘但於怒时遽忘其怒，反观理之是非，则於道思过半矣。’‘忘其怒’，便是大公；‘反观理之是非’，便是顺应，都是对说。盖其理自如此。”广因云：“太极一判，便有阴阳相对。”曰：“然。”〔广〕
    “惟其平常，故不可易，如饮食之有五希衣服之有布帛。若是奇羞异味，锦绮组绣，不久便须厌了。庸固是定理，若直解为定理，却不见得平常意思。今以平常言，然定理自在其中矣。”公晦问：“‘中庸’二字，旧说依程子‘不偏不易’之语。今说得是不偏不倚、无过不及而平常之理。似以不偏不倚无过不及说中，乃是精密切至之语；而以平常说庸，恰似不相粘著。”曰：“此其所以粘著。盖缘处得极精极密，只是如此平常。若有些子吒异，便不是极精极密，便不是中庸。凡事无不相反以相成；东便与西对，南便与北对，无一事一物不然。明道所以云：‘天下之物，无独必有对，终夜思之，不知手之舞之，足之蹈之！’直是可观，事事如此。”〔贺孙〕（与广录盖闻同。）
    问：“中庸不是截然为二，庸只是中底常然而不易否？”曰：“是。”〔淳〕
    问：“明道曰：‘惟中不足以尽之，故曰“中庸”。’庸乃中之常理，中自已尽矣。”曰：“中亦要得常，此是一经一纬，不可阙。”〔可学〕
    蜚卿问：“‘中庸之为德。’程云：‘不偏之谓“中”，不易之谓“庸”。’”曰：“中则直上直下，庸是平常不差异。中如一物竖置之，常如一物横置之。唯中而後常，不中则不能常。”因问曰：“不惟不中则不能常，然不常亦不能为中。”曰：“亦是如此。中而後能常，此以自然之理而言；常而後能有中，此以人而言。”问：“龟山言：‘高明则中庸也。高明者，中庸之体；中庸者，高明之用。’不知将体用对说如何？”曰：“只就‘中庸’字上说，自分晓，不须如此说亦可。”又举荆公“高明处己，中庸处人”之语为非是。因言：“龟山有功於学者。然就他说，据他自有做工夫处。高明，释氏诚有之，只缘其无‘道中庸’一截。又一般人宗族称其孝，乡党称其弟，故十项事其八九可称。若一向拘挛，又做得甚事！要知中庸、高明二者皆不可废。”〔取
    或问：“中与诚意如何？”曰：“中是道理之模样，诚是道理之实处，中即诚矣。”又问：“智仁勇於诚如何？”曰：“智仁勇是做底事，诚是行此三者都要实。”又问“中、庸”。曰：“中、庸只是一事，就那头看是中，就这头看是庸。譬如山与岭，只是一物。方其山，即是谓之山；行著岭路，则谓之岭，非二物也。方子录云：“问：‘中庸既曰“中”，又曰“诚”，何如？’曰：‘此古诗所谓“横看成岭侧成峰”也。’”中、庸只是一个道理，以其不偏不倚，故谓之‘中’；以其不差异可常行，故谓之‘庸’。未有中而不庸者，亦未有庸而不中者。惟中，故平常。尧授舜，舜授禹，都是当其时合如此做，做得来恰好，所谓中也。中，即平常也，不如此，便非中，便不是平常。以至汤武之事亦然。又如当盛夏极暑时，须用饮冷，就叙处，衣葛，挥扇，此便是中，便是平常。当隆冬盛寒时，须用饮汤，就密室，重裘，拥火，此便是中，便是平常。若极暑时重裘拥火，盛寒时衣葛挥扇，便是差异，便是失其中矣。”
    问：“‘中庸’之‘庸’，平常也。所谓平常者，事理当然而无诡异也。或问言：‘既曰当然，则自君臣父子日用之常，以至尧舜之禅授，汤武之放伐，无枚非平常矣。’窃谓尧舜禅授，汤武放伐，皆圣人非常之变，而谓之平常，何也？”曰：“尧舜禅授，汤武放伐，虽事异常，然皆是合当如此，便只是常事。如伊川说‘经、权’字，‘合权处，即便是经’。”铢曰：“程易说大过，以为‘大过者，常事之大者耳，非有过於理也。圣人尽人道，非过於理’。是此意否？”曰：“正是如此。”〔铢〕
    问道之常变。举中庸或问说曰：“守常底固是是。然到守不得处只著变，而硬守定则不得。至变得来合理，断然著如此做，依旧是常。”又问：“前日说经权云：‘常自是著还他一个常，变自是著还他一个变。’如或问举‘尧舜之禅授，汤武之放伐，其变无穷，无枚非常’，却又皆以为平常，是如何？”曰：“是他到不得已处，只得变。变得是，仍旧是平常，然依旧著存一个变。”〔焘〕
    有中必有庸，有庸必有中，两个少不得。〔赐〕
    中必有庸，庸必有中，能究此而後可以发诸运用。〔季札〕
    中庸该得中和之义。庸是见於事，和是发於心，庸该得和。〔亻选
    问：“‘中庸’二字孰重？”曰：“庸是定理，有中而後有庸。”问：“或问中言：‘中立而无依，则必至於倚。’如何是无依？”曰：“中立最难。譬如一物植立於此，中间无所依著，久之必倒去。”问：“若要植立得住，须用强矫？”曰：“大故要强立。”〔德明〕
    “向见刘致中说，今世传明道中庸义是与叔初本，後为博士演为讲义。”先生又云：“尚恐今解是初著，後掇其要为解也。”〔方〕（诸家解。）
    吕中庸，文滂沛，意浃洽。〔方〕
    李先生说：“陈几叟辈皆以杨氏中庸不如吕氏。”先生曰：“吕氏饱满充实。”〔方〕
    龟山门人自言龟山中庸枯燥，不如与叔浃洽。先生曰：“与叔却似行到，他人如登高望远。”〔方〕
    游杨吕侯诸先生解中庸，只说他所见一面道理，却不将圣人言语折衷，所以多失。
    游杨诸公解中庸，引书语皆失本意。
    “理学最难。可惜许多印行文字，其间无道理底甚多，虽伊洛门人亦不免如此。如解中庸，正说得数句好，下面便有几句走作无道理了，不知是如何。旧尝看栾城集，见他文势甚好，近日看，全无道理。如与刘原父书说藏巧若拙处，前面说得亻尽好，後面却说怕人来磨我，且恁地鹘突去，要他不来，便不成说话。又如苏东坡忠厚之至论说‘举而归之於仁’，便是不柰他何，只恁地做个鹘突了。二苏说话，多是如此。此题目全在‘疑’字上。谓如有人似有功，又似无功，不分晓，只是从其功处重之。有人似有罪，又似无罪，不分晓，只得从其罪处轻之。若是功罪分明，定是行赏罚不可毫淝嶂亍６今说‘举而归之於仁’，更无理会。”或举老苏五经论，先生曰：“说得圣人都是用术了！”〔明作〕
    游丈开问：“中庸编集得如何？”曰：“便是难说。缘前辈诸公说得多了，其间亻尽有差舛处，又不欲尽驳难他底，所以难下手，不比大学都未曾有人说。”〔雉〕
    先生以中庸或问见授，云：“亦有未满意处，如评论程子、诸子说处，尚多杞恰！薄博恪
    问：“赵书记欲以先生中庸解锓木，如何？”先生曰：“公归时，烦说与，切不可！某为人迟钝，旋见得旋改，一年之内改了数遍不可知。”又自笑云：“那得个人如此著述！”〔浩〕
    ◎章句序
    问：“先生说，人心是‘形气之私’，形气则是口耳鼻目四肢之属。”曰：“固是。”问：“如此，则未可便谓之私？”曰：“但此数件物事属自家体段上，便是私有底物；不比道，便公共。故上面便有个私底根本。且如危，亦未便是不好，只是有个不好底根本。”〔士毅〕
    问“或生於形气之私”。曰：“如饥饱寒暖之类，皆生於吾身血气形体，而他人无与，所谓私也。亦未能便是不好，但不可一向犭旬之耳。”〔植〕
    问：“人心本无不善，发於思虑，方始有不善。今先生指人心对道心而言，谓人心‘生於形气之私’，不知是有形气便有这个人心否？”曰：“有恁地分别说底，有不恁地说底。如单说人心，则都是好。对道心说著，便是劳攘物事，会生病痛底。”〔夔孙〕
    季通以书问中庸序所云“人心形气”。先生曰：“形气非皆不善，只是靠不得。季通云：‘形气亦皆有善。’不知形气之有善，皆自道心出。由道心，则形气善；不由道心，一付於形气，则为恶。形气犹船也，道心犹柁也。船无柁，纵之行，有时入於波涛，有时入於安流，不可一定。惟有一柁以运之，则虽入波涛无害。故曰：‘天生泼瘢有物有则。’物乃形气，则乃理也。渠云‘天地中也，万物过不及’，亦不是。万物岂无中？渠又云：‘浩然之气，天地之正气也。’此乃伊川说，然皆为养气言。养得则为浩然之气，不养则为恶气，卒徒理不得。且如今日说夜气是甚大事，专靠夜气，济得甚事！”可学云：“以前看夜气，多略了‘足以’两字，故然。”先生曰：“只是一理。存是存此，养是养此，识得更无走作。”舜功问：“天理人欲，毕竟须为分别，勿令交关。”先生曰：“五峰云：‘性犹水，善犹水之下也，情犹澜也，欲犹水之波浪也。’波浪与澜，只争大小，欲岂可带於情！”某问：“五峰云‘天理人欲，同行而异情’却是。”先生曰：“是。同行者，谓二人同行於天理中，一人日从天理，一人专徇人欲，是异情。下云‘同体而异用’，则大错！”因举知言多有不是处。“‘性无善恶’，此乃欲尊性，不知却鹘突了它。胡氏论性，大抵如此，自文定以下皆然。如曰：‘性，善恶也。性、情、才相接。’此乃说著气，非说著性。向吕伯恭初读知言，以为只有二段是，其後却云：‘极妙，过於正蒙！’”〔可学〕
    问：“既云上智，何以更有人心？”曰：“掐著痛，抓著痒，此非人心而何？人自有人心、道心，一个生於血气，一个生於义理。饥寒痛痒，此人心也；恻隐、羞恶、是非、辞逊，此道心也。虽上智亦同。一则危殆而难安，一则微妙而难见。‘必使道心常为一身之主，而人心每听命焉’，乃善也。”〔亻选
    “因郑子上书来问人心、道心，先生曰：‘此心之灵，其觉於理者，道心也；其觉於欲者，人心也。’可学窃寻中庸序，以人心出於形气，道心本於性命。盖觉於理谓性命，觉於欲谓形气云云。可学近观中庸序所谓‘道心常为一身之主，而人心每听命焉’，又知前日之失。向来专以人可以有道心，而不可以有人心，今方知其不然。人心出於形气，如何去得！然人於性命之理不明，而专为形气所使，则流於人欲矣。如其达性命之理，则虽人心之用，而无非道心，孟子所以指形色为天性者以此。若不明践形之义，则与告子‘食、色’之言又何以异？‘操之则存，舍之则亡’，心安有存亡？此正人心、道心交界之辨，而孟子特指以示学者。可学以为必有道心，而後可以用人心，而於人心之中，又当识道心。若专用人心而不知道心，则固流入於放僻邪侈之域；若只守道心，而欲屏去人心，则是判性命为二物，而所谓道心者，空虚无有，将流於释老之学，而非虞书之所指者。未知然否？”大雅云：“前辈多云，道心是天性之心，人心是人欲之心。今如此交互取之，当否？”曰：“既是人心如此不好，则须绝灭此身，而後道心始明。且舜何不先说道心，後说人心？”大雅云：“如此，则人心生於血气，道心生於天理；人心可以为善，可以为不善，而道心则全是天理矣。”曰：“人心是此身有知觉，有嗜欲者，如所谓‘我欲仁’，‘从心所欲’，‘性之欲也，感於物而动’，此岂能无！但为物诱而至於陷溺，则为害尔。故圣人以为此人心，有知觉嗜欲，然无所主宰，则流而忘反，不可据以为安，故曰危。道心则是义理之心，可以为人心之主宰，而人心据以为准者也。且以饮食言之，凡饥渴而欲得饮食以充其饱且足者，皆人心也。然必有义理存焉，有可以食，有不可以食。如子路食於孔悝之类，此不可食者。又如父之慈其子，子之孝其父，常人亦能之，此道心之正也。苟父一虐其子，则子必狠然以悖其父，此人心之所以危也。惟舜则不然，虽其父欲杀之，而舜之孝则未尝替，此道心也。故当使人心每听道心之区处，方可。然此道心却杂出於人心之间，微而难见，故必须精之一之，而後中可执。然此又非有两心也，只是义理、人欲之辨尔。陆子静亦自说得是，云：‘舜若以人心为全不好，则须说不好，使人去之。今止说危者，不可据以为安耳。言精者，欲其精察而不为所杂也。’此言亦自是。今郑子上之言都是，但於道心下，却一向说是个空虚无有之物，将流为释老之学。然则彼释迦是空虚之魁，饥能不欲食乎？寒能不假衣乎？能令无生人之所欲者乎？虽欲灭之，终不可得而灭也。”〔大雅〕
    ◎章句
    问中庸“始言一理，中散为万事，末复合为一理”云云。曰：“如何说晓得一理了，万事都在里面？天下万事万物都要你逐一理会过，方得。所谓‘中散为万事’，便是中庸。近世如龟山之论，便是如此，以为‘反身而诚’，则天下万物之理皆备於我。万物之理，须你逐一去看，理会过方可。如何会反身而诚了，天下万物之理便自然备於我？成个甚么？”又曰：“所谓‘中散为万事’，便是中庸中所说许多事，如智仁勇，许多为学底道理，与‘为天下国家有九经’，与祭祀鬼神许多事。圣人经书所以好看，中间无些子罅隙，句句是实理，无些子空缺处。”〔亻选
    问：“中庸始合为一理，“天命之谓性。”末复合为一理。”“无声无臭。”“始合而开，其开也有渐；末後开而复合，其合也亦有渐。”〔赐〕夔孙录同。
    ◎第一章
    “天命之谓性”，是专言理，虽气亦包在其中，然说理意较多。若云兼言气，便说“率性之谓道”不去。如太极虽不离乎阴阳，而亦不杂乎阴阳。〔道夫〕
    用之问：“‘天命之谓性。’以其流行而付与万物者谓之命，以人物禀受者谓之性。然人物禀受，以其具仁义礼智而谓之性，以贫贱寿夭而言谓之命，是人又兼有性命。”曰：“命虽是恁地说，然亦是兼付与而言。”〔贺孙〕
    问：“‘天命之谓性’，此只是从原头说否？”曰：“万物皆只同这一个原头。圣人所以尽己之性，则能尽人之性，尽物之性，由其同一原故也。若非同此一原，则人自人之性，物自物之性，如何尽得？”又问：“以健顺五常言物之性，如‘健顺’字亦恐有碍否？”曰：“如牛之性顺，马之性健，即健顺之性。虎狼之仁，蝼蚁之义，即五常之性。但只禀得来少，不似人禀得来全耳。”〔焘〕
    问：“‘天命之谓性’，章句云‘健顺五常之德’，何故添却‘健顺’二字？”曰：“五行，乃五常也。‘健顺’乃‘阴阳’二字。某旧解未尝有此，後来思量，既有阴阳，须添此二字始得。”〔开〕
    问：“‘木之神为仁，火之神为礼’，如何见得？”曰：“‘神’字，犹云意思也。且如一枝柴，却如何见得他是仁？只是他意思却是仁。火那里见得是礼？却是他意思是礼。”〔亻选彻抛。
    “率性之谓道”，郑氏以金木水火土，从“天命之谓性”说来，要顺从气说来方可。〔泳〕
    “率性之谓道”，“率”字轻。〔方子〕
    “率”字只是“循”字，循此理便是道。伊川所以谓便是“仁者人也，合而言之道也”。〔┿〕
    “率性之谓道”，“率”是呼唤字，盖曰循万物自然之性之谓道。此“率”字不是用力字，伊川谓“合而言之道也”，是此义。〔┿〕
    安卿问“率性”。曰：“率，非人率之也。伊川解‘率’字，亦只训循。到吕与叔说‘循性而行，则谓之道’，伊川却便以为非是。至其自言，则曰：‘循牛之性，则不为马之性；循马之性，则不为牛之性。’乃知循性是循其理之自然尔。”〔伯羽〕
    “率，循也。不是人去循之，吕说未是。程子谓：‘通人物而言，马则为马之性，又不做牛底性；牛则为牛之性，又不做马底性。’物物各有个理，即此便是道。”曰：“总而言之，又只是一个理否？”曰：“是。”〔淳〕
    “率性之谓道”，只是随性去，皆是道。吕氏说以人行道。若然，则未行之前，便不是道乎？〔淳〕
    问：“‘“率性之谓道”，率，循也。’此‘循’字是就道上说，还是就行道人上说？”曰：“诸家多作行道人上说，以率性便作修为，非也。率性者，只是说循吾本然之性，便自有许多道理。性是个浑沦底物，道是个性中分派条理。循性之所有，其许多分派条理即道也。‘性’字通人物而言。但人物气禀有异，不可道物无此理。程子曰：‘循性者，牛则为牛之性，又不做马底性；马则为马底性，又不做牛底性。’物物各有这理，只为气禀遮蔽，故所通有偏正不同。然随他性之所通，道亦无所不在也。”〔铢〕
    问：“率性通人物而言，则此‘性’字似‘生之谓性’之‘性’，兼气禀言之否？”曰：“‘天命之谓性’，这性亦离气禀不得。‘率，循也。’此‘循’字是就道上说，不是就行道人说。性善只一般，但人物气禀有异，不可道物无此理。性是个浑沦物，道是性中分派条理，随分派条理去，皆是道。穿牛鼻，络马首，皆是随他所通处。仁义礼智，物岂不有，但偏耳。随他性之所通处，道皆无所不在。”曰：“此‘性’字亦是以理言否？”曰：“是。”又问：“鸢有鸢之性，鱼有鱼之性，其飞其跃，天机自完，便是天理流行发见之妙处，故子思姑举此一二以明道之无所不在否？”曰：“是。”〔淳〕
    孟子说“性善”，全是说理。若中庸“天命之谓性”，已自是兼带人物而言。“率性之谓道”，性是一个浑沦底物，道是支脉。恁地物，便有恁地道。率人之性，则为人之道，率牛之性，则为牛之道，非谓以人循之。若谓以人循之而後谓之道，则人未循之前，谓之无道，可乎！〔砥〕
    “天命之谓性”，指迥然孤独而言。“率性之谓道”，指著於事物之间而言。又云：“天命之性，指理言；率性之道，指人物所行言。或以率性为顺性命之理，则谓之道。如此，却是道因人做，方始有也！”〔夔孙〕
    万物禀受，莫非至善者，性；率性而行，各得其分者，道。〔端蒙〕
    “天命之谓性，率性之谓道。”性与道相对，则性是体，道是用。又曰：“道，便是在里面做出底道。”〔义刚〕
    问：“‘天命之为性，率性之谓道’，伊川谓通人物而言。如此，却与告子所谓人物之性同。”曰：“据伊川之意，人与物之本性同，及至禀赋则异。盖本性理也，而禀赋之性则气也。性本自然，及至生赋，无气则乘载不去，故必顿此性於气上，而後可以生。及至已生，则物自禀物之气，人自禀人之气。气最难看。而其可验者，如四时之间，寒暑得宜，此气之正。当寒而暑，当暑而寒，乃气不得正。气正则为善，气不正则为不善。又如同是此人，有至昏愚者，是其禀得此浊气太深。”又问：“明道云：‘论性不论气，不备；论气不论性，不明。’”曰：“论性不论气，孟子也；不备，但少欠耳。论气不论性，荀扬也；不明，则大害事！”可学问：“孟子何不言气？”曰：“孟子只是教人勇於为善，前更无阻碍。自学者而言，则不可不去其窒碍。正如将百万之兵，前有数万兵，韩白为之，不过鼓勇而进；至他人，则须先去此碍後可。”吴宜之问：“学者治此气，正如人之治病。”曰：“亦不同。须是明天理，天理明，则去。通书‘刚柔’一段，亦须著且先易其恶，既易其恶，则致其中在人。”问：“恶安得谓之刚？”曰：“此本是刚出来。”语毕，先生又曰：“‘生之谓性’，伊川以为生质之性，然告子此语亦未是。”再三请益，曰：“且就伊川此意理会，亦自好。”〔可学〕
    问“‘天命之谓性，率性之谓道’，皆是人物之所同得。天命之性，人受其全，则其心具乎仁义礼智之全体；物受其偏，则随其品类各有得焉，而不能通贯乎全体。‘率性之谓道’，若自人而言之，则循其仁义礼智之性而言之，固莫非道；自物而言之，飞潜动植之类各正其性，则亦各循其性於天地之间，莫非道也。如中庸或问所说‘马首之可络，牛鼻之可穿’等数句，恐说未尽。所举或问，非今本。盖物之自循其性，多有与人初无干涉。多有人所不识之物，无不各循其性於天地之间，此莫非道也。如或问中所说，恐包未尽。”曰：“说话难。若说得阔，则人将来又只认‘目之於色，耳之於声，鼻之於臭，四肢之於安佚’等做性；却不认‘仁之於父子，义之於君臣，礼之於宾主，智之於贤者，圣人之於天道’底是性。”因言：“解经立言，须要得实。如前辈说‘伊尹耕於有莘之野而乐尧舜之道’，是饥食渴饮，夏葛冬裘，为乐尧舜之道。若如此说，则全身已浸在尧舜之道中，何用更说‘岂若吾身亲见之哉’？如前辈说‘文武之道未坠於地’，以为文武之道常昭然在日用之间，一似常有一物昭然在目前，不会扌颠下去一般，此皆是说得不实。所以‘未坠於地’者，只言周衰之时，文武之典章，人尚传诵得在，未至沦没。”先生既而又曰：“某晓得公说底。盖马首可络，牛鼻可穿，皆是就人看物处说。圣人‘修道之谓教’，皆就这样处。如眉渌说，却也见得一个大体。”〔至〕方子录云：“至之问：‘“率性之谓道”，或问只言“马首之可络，牛鼻之可穿”，都是说以人看物底。若论飞潜动植，各正其性，与人不相干涉者，何莫非道？恐如此看方是。’先生曰：‘物物固皆是道。如蝼蚁之微，甚时胎，甚时卵，亦是道。但立言甚难，须是说得实。如龟山说“尧舜之道”，只夏葛冬裘、饥食渴饮处便是。如此，则全身浸在尧舜之道里，又何必言“岂若吾身亲见之哉”？’黄丈云：‘若如此说，则人心、道心皆是道去。’先生曰：‘相似“目之於色，耳之於声，鼻之於臭，四肢之於安佚，性也”底，却认做道；“仁之於父子，义之於君臣，礼之於宾主，智之於贤者，有性焉”底，却认不得。如“文武之道未坠於地，在人”，李光祖乃曰：“日用之间，昭然在是。”如此，则只是说古今公共底，何必指文武？孔子盖是言周家典章文物未至沦没，非是指十方常住者而言也。’久之，复曰：‘至之却亦看得一个大体。’”盖卿同。
    问：“伊川云：‘“天命之谓性，率性之谓道”，此亦通人物而言；“修道之谓教”，此专言人事。’”曰：“是如此。人与物之性皆同，故循人之性则为人道，循马牛之性则为马牛之道。若不循其性，令马耕牛驰，则失其性，而非马牛之道矣，故曰‘通人物而言’。”〔〕
    问：“‘率性之谓道’，通人物而言，则‘修道之谓教’，亦通人物。如‘服牛乘马’，‘不杀胎，不夭曦病，‘斧斤以时入山林’，此是圣人教化不特在人伦上，品节防范而及於物否？”曰：“也是如此，所以谓之‘尽物之性’。但於人较详，於物较略；人上较多，物上较少。”〔砥〕
    问：“集解中以‘天命之谓性，率性之谓道’通人物而言。‘修道之谓教’，是专就人事上言否？”曰：“道理固是如此。然‘修道之谓教’，就物上亦有个品节。先生所以咸若草木鸟兽，使庶类蕃殖，如周礼掌兽、掌山泽各有官，如周公驱虎豹犀象龙蛇，如‘草木零落然後入山林，昆裎凑莶灰曰鹛铩之类，各有个品节，使万物各得其所，亦所谓教也。”〔德明〕
    问“修道之谓教”。曰：“游杨说好，谓修者只是品节之也。明道之说自各有意。”〔去伪〕
    问：“明道曰：‘道即性也。若道外寻性，性外寻道，便不是。’如此，即性是自然之理，不容加工。扬雄言：‘学者，所以修性。’故伊川谓扬雄为不识性。中庸却言‘修道之谓教’，如何？”曰：“性不容修，修是揠苗。道亦是自然之理，圣人於中为之品节以教人耳，谁能便於道上行！”〔浩〕
    “修道之谓教”一句，如今人要合後面“自明诚”谓之教却说作自修。盖“天命谓性”之“性”与“自诚明”之性，“修道谓教”之“教”与“自明诚”之教，各自不同。诚明之性，“尧舜性之”之“性”；明诚之教，由教而入者也。〔木之〕
    问：“中庸旧本不曾解‘可离非道’一句。今先生说云‘瞬息不存，便是邪妄’，方悟本章可离与不可离，道与非道，各相对待而言。离了仁便不仁，离了义便不义。公私善利皆然。向来从龟山说，只谓道自不可离，而先生旧亦不曾为学者说破。”曰：“向来亦是看得太高。”今按：“可离非道”，云“瞬息不存，便是邪妄”，与章句、或问说不合，更详之。〔德明〕
    黻问：“中庸曰‘道不可须臾离’，伊川却云‘存无不在道之心，便是助长’，何也？”曰：“中庸所言是日用常行合做底道理，如‘为人君止於仁，为人臣止於敬，为人子止於孝，为人父止於慈，与国人交止於信’，皆是不可已者。伊川此言，是为辟释氏而发。盖释氏不理会常行之道，只要空守著这一个物事，便唤做道，与中庸自不同。”说毕又曰：“辟异端说话，未要理会，且理会取自家事。自家事既明，那个自然见得。”与立。
    杨通老问：“中庸或问引杨氏所谓‘无梅堑馈之云，则善矣，然其言似亦有所未尽。盖衣食作息，视听举履，皆物也，其所以如此之义理准则，乃道也。”曰：“衣食动作只是物，物之理乃道也。将物便唤做道，则不可。且如这个椅子有四只脚，可以坐，此椅之理也。若除去一只脚，坐不得，便失其椅之理矣。‘形而上为道，形而下为器。’说这形而下之器之中，便有那形而上之道。若便将形而下之器作形而上之道，则不可。且如这个扇子，此物也，便有个扇子底道理。扇子是如此做，合当如此用，此便是形而上之理。天地中间，上是天，下是地，中间有许多日月星辰，山川草木，人物禽兽，此皆形而下之器也。然这形而下之器之中，便各自有个道理，此便是形而上之道。所谓格物，便是要就这形而下之器，穷得那形而上之道理而已，如何便将形而下之器作形而上之道理得！饥而食，渴而饮，‘日出而作，日入而息’，其所以饮食作息者，皆道之所在也。若便谓食饮作息者是道，则不可，与庞居士‘神通妙用，运水搬柴’之颂一般，亦是此病。如‘徐行後长’与‘疾行先长’，都一般是行。只是徐行後长方是道，若疾行先长便不是道，岂可说只认行底便是道！‘神通妙用，运水搬柴’，须是运得水，搬得柴是，方是神通妙用。若运得不是，搬得不是，如何是神通妙用！佛家所谓‘作用是性’，便是如此。他都不理会是和非，只认得那衣食作息，视听举履，便是道。说我这个会说话底，会作用底，叫著便应底，便是神通妙用，更不问道理如何。儒家则须是就这上寻讨个道理方是道。禅老云‘赤肉团上，有一无位真人，在汝等诸人面门上出入’云云。他便是只认得这个，把来作弄。”或问：“告子之学便是如此？”曰：“佛家底又高。告子底死杀了，不如佛家底活。而今学者就故纸上理会，也解说得去，只是都无那快活和乐底意思，便是和这佛家底也不曾见得。似他佛家者虽是无道理，然他却一生受用，一生快活，便是他就这形而下者之中，理会得似那形而上者。而今学者看来，须是先晓得这一层，却去理会那上面一层方好。而今都是和这下面一层也不曾见得，所以和那下面一层也理会不得。”又曰：“天地中间，物物上有这个道理，虽至没紧要底物事，也有这道理。盖‘天命之谓性’，这道理却无形，无安顿处。只那日用事物上，道理便在上面。这两个元不相离，凡有一物，便有一理，所以君子贵‘博学於文’。看来博学似个没紧要物事，然那许多道理便都在这上，都从那源头上来。所以无精粗小大，都一齐用理会过，盖非外物也。都一齐理会，方无所不尽，方周遍无疏缺处。”又曰：“‘道不可须臾离，可离非道也。’所谓不可离者，谓道也。若便以日用之间举止动作便是道，则无所枚非道，无时而非道，然则君子何用恐惧戒慎？何用更学道为？为其不可离，所以须是依道而行。如人说话，不成便以说话者为道，须是有个仁义礼智始得。若便以举止动作为道，何用更说不可离得？”又曰：“大学所以说格物，却不说穷理。盖说穷理，则似悬空无捉摸处。只说格物，则只就那形而下之器上，便寻那形而上之道，便见得这个元不相离，所以只说‘格物’。‘天生蒸民，有物有则。’所谓道者是如此，何尝说物便是则！龟山便只指那物做则，只是就这物上分精粗为物则。如云目是物也，目之视乃则也；耳物也，耳之听乃则也。殊不知目视耳听，依旧是物；其视之明，听之聪，方是则也。龟山又云：‘伊尹之耕于莘野，此农夫田父之所日用者，而乐在是。’如此，则世间伊尹甚多矣！标山说话，大概有此病。”〔亻选
    问：“‘道不可离’，只言我不可离这道，亦还是有不能离底意思否？”曰：“道是不能离底。纯说是不能离，不成错行也是道！”时举录云：“叔重问：‘“道不可离”，自家固不可离，然他也有不能离底意。’曰：‘当参之於心，可离、不能离之间。纯说不能离，也不得，不成错行了也是道！’”因问：“龟山言：‘饥食渴饮，手持足行，便是道。’窃谓手持足履未是道，‘手容恭，足容重’，乃是道也；目视耳听未是道，视明听聪乃道也。或谓不然，其说云：‘手之不可履，犹足之不可持，此是天职。“率性之谓道”，只循此自然之理耳。’不审如何？”曰：“不然。桀纣亦会手持足履，目视耳听，如何便唤做道！若便以为道，是认欲为理也。伊川云：‘夏葛冬裘，饥食渴饮，若著些私吝心，便是废天职。’须看‘著些私吝心’字。”〔铢〕时举录云：“夜来与先之论此。先之云‘手之不可履’云云，先生曰云云。”
    此道无时无之，然体之则合，背之则离也。一有离之，则当此之时，失此之道矣，故曰：“不可须臾离”。君子所以“戒慎不睹，恐惧不闻”，则不敢以须臾离也。〔端蒙〕
    “戒慎不睹，恐惧不闻”，即是道不可须臾离处。〔履孙〕
    问：“日用间如何是不闻不见处？人之耳目闻见常自若，莫只是念虑未起，未有意於闻见否？”曰：“所不闻，所不见，不是合眼掩耳，只是喜怒哀乐未发时。凡万事皆未萌芽，自家便先恁地戒慎恐惧，常要提起此心，常在这里，便是防於未然，不见是图底意思。”徐问：“讲求义理时，此心如何？”曰：“思虑是心之发了。伊川谓：‘存养於喜怒哀乐未发之前则可，求中於喜怒哀乐未发之前则不可。’”〔淳〕嚷荚疲骸拔剩骸讲求义理，便是此心在否？’曰：‘讲求义理，属思虑，心自动了，是已发之心。’”
    刘黻问：“不知无事时如何戒慎恐惧？若只管如此，又恐执持太过；若不如此，又恐都忘了。”曰：“也有甚么矜持？只不要昏了他，便是戒惧。”与立。
    “戒慎乎其所不睹，恐惧乎其所不闻”，这处难言。大段著意，又却生病，只恁地略约住。道著戒慎恐惧，已是剩语，然又不得不如此说。〔贺孙〕
    “戒慎恐惧是未发，然只做未发也不得，便是所以养其未发。只是耸然提起在这里，这个未发底便常在，何曾发？”或问：“恐惧是已思否？”曰：“思又别。思是思索了，戒慎恐惧，正是防闲其未发。”或问：“即是持敬否？”曰：“亦是。伊川曰：‘敬不是中，只敬而无失即所以中。’‘敬而无失’，便是常敬，这中底便常在。”〔淳〕
    问：“戒慎恐惧，以此涵养，固善。然推之於事，所谓‘开物成务之几’，又当如何？”曰：“此却在博文。此事独脚做不得，须是读书穷理。”又曰：“只是源头正，发处自正。只是这路子上来往。”〔德明〕
    问：“中庸所谓‘戒慎恐惧’，大学所谓‘格物致知’，皆是为学知、利行以下底说否？”曰：“固然。然圣人亦未尝不戒慎恐惧。‘惟圣罔念作狂，惟狂克念作圣。’但圣人所谓念者，自然之念；狂者之念，则勉强之念耳。”〔闳祖〕
    所谓“不睹不闻”者，乃是从那尽处说来，非谓於所睹所闻处不慎也。如曰“道在瓦砾”，便不成不在金玉！〔义刚〕
    问：“‘道也者，不可须臾离’与‘莫见乎隐’两段，分明极有条理，何为前辈都作一段滚说去？”曰：“此分明是两节事。前段有‘是故’字，後段有‘故’字。圣贤不是要作文，只是逐节次说出许多道理。若作一段说，亦成是何文字！所以前辈诸公解此段繁杂无伦，都不分明。”〔铢〕
    用之问：“戒惧不睹不闻，是起头处，至‘莫见乎隐，莫显乎微’，又用紧一紧。”曰：“不可如此说。戒慎恐惧是普说，言道理Τ塞都是，无时而不戒慎恐惧。到得隐微之间，人所易忽，又更用慎，这个却是唤起说。戒惧无个起头处，只是普遍都用。如卓子有四角头，一齐用著工夫，更无空缺处。若说是起头，又遗了尾头；说是尾头，又遗了起头；若说属中间，又遗了两头。不用如此说。只是无时而不戒慎恐惧，只自做工夫，便自见得。曾子曰：‘战战兢兢，如临深渊！如履薄冰！’不成到临死之时，方如此战战兢兢。他是一生战战兢兢，到死时方了！”〔亻选
    问：“旧看‘莫见乎隐，莫显乎微’两句，只谓人有所愧歉於中，则必见於颜色之间，而不可扌巍Ｗ蛭畔壬云‘人所不知而己所独知处’，自然见得愈是分晓。如做得是时，别人未见得是，自家先见得是；做得不是时，别人未见得非，自家先见得非。如此说时，觉得又亲切。”曰：“事之是与非，众人皆未见得，自家自是先见得分明。”问：“‘复小而辨於物。’善端虽是方萌，只是昭昭灵灵地别，此便是那不可扌未Γ俊痹唬骸笆侨绱恕Ｖ皇敲饕幻髁耍不能接续得这意思去，又暗了。”〔胡泳〕
    问：“‘莫见乎隐，莫显乎微’，程子举弹琴杀心事，是就人知处言。吕游杨氏所说，是就己自知处言。章句只说己自知，或疑是合二者而言否？”曰：“有动於中，己固先自知，亦不能掩人之知，所谓诚之不可扌我病！薄差〕
    问：“伊川以鬼神凭依语言为‘莫见乎隐，莫显乎微’，如何？”曰：“隐微之事，在人心不可得而知，却被他说出来，岂非‘莫见乎隐，莫显乎微’？盖鬼神只是气，心中实有是事，则感於气者，自然发见昭著如此。”文蔚问：“今人隐微之中，有不善者甚多，岂能一一如此？”曰：“此亦非常之事，所谓事之变者。”文蔚曰：“且如人生积累愆咎，感召不祥，致有日月薄蚀，山崩川竭，水旱凶荒之变，便只是此类否？”曰：“固是如此。”〔文蔚〕
    戒慎恐惧乎其所不睹不闻，是从见闻处戒慎恐惧到那不睹不闻处。这不睹不闻处是工夫尽头。所以慎独，则是专指独处而言。如“莫见乎隐，莫显乎微”，是慎独紧切处。〔焘〕
    黄灏谓：“戒惧是统体做工夫，慎独是又於其中紧切处加工夫，犹一经一纬而成帛。”先生以为然。〔亻选
    问“慎独”。曰：“是从见闻处至不睹不闻处皆戒慎了，又就其中於独处更加慎也。是无所不慎，而慎上更加慎也。”〔焘〕
    问：“‘不睹不闻’者，己之所不睹不闻也；‘独’者，人之所不睹不闻也。如此看，便见得此章分两节事分明。先生曰：‘其所不睹不闻’，‘其’之一字，便见得是说己不睹不闻处，只是诸家看得自不仔细耳。”又问：“如此分两节工夫，则致中、致和工夫方各有著落，而‘天地位，万物育’亦各有归著。”曰：“是。”〔铢〕
    “戒慎”一节，当分为两事，“戒慎不睹，恐惧不闻”，如言“听於无声，视於无形”，是防之於未然，以全其体；“慎独”，是察之於将然，以审其几。〔端蒙〕
    问：“‘戒慎不睹，恐惧不闻’与‘慎独’两段事，广思之，便是‘惟精惟一’底工夫。戒慎恐惧，持守而不失，便是惟一底工夫；慎独，则於善恶之几，察之愈精愈密，便是惟精底工夫。但中庸论‘道不可离’，则先其戒慎，而後其慎独；舜论人心、道心，则先其惟精，而後其惟一。”曰：“两事皆少不得‘惟精惟一’底工夫。不睹不闻时固当持守，然不可不察；慎独时固当致察，然不可不持守。”〔广〕人杰录云：“汉卿问云云。先生曰：‘不必分“惟精惟一”於两段上。但凡事察之贵精，守之贵一。如戒慎恐惧，是事之未形处；慎独，几之将然处。不可不精察而慎守之也。’”
    问：“‘戒慎不睹，恐惧不闻’与‘慎独’虽不同，若下工夫皆是敬否？”曰：“敬只是常惺惺法。所谓静中有个觉处，只是常惺惺在这里，静不是睡著了。”〔贺孙〕
    问：“‘不睹不闻’与‘慎独’何别？”曰：“上一节说存天理之本然，下一节说遏人欲於将萌。”又问：“能存天理了，则下面慎独，似多了一截。”曰：“虽是存得天理，临发时也须点检，这便是他密处。若只说存天理了，更不慎独，却是只用致中，不用致和了。”又问：“致中是未动之前，然谓之戒惧，却是动了。”曰：“公莫看得戒慎恐惧太重了，此只是略省一省，不是恁惊惶震惧，略是个敬模样如此。然道著‘敬’字，已是重了。只略略收拾来，便在这里。伊川所谓‘道个“敬”字，也不大段用得力’。孟子曰：‘操则存。’操亦不是著力把持，只是操一操，便在这里。如人之气，才呼便出，吸便入。”〔赐〕
    问“中庸戒惧慎独，学问辨行，用工之终始”。曰：“只是一个道理，说著要贴出来，便有许多说话。”又问：“是敬否？”曰：“说著‘敬’，已多了一字。但略略收拾来，便在这里。”〔夔孙〕
    问：“‘不闻不睹’与‘慎独’如何？”曰：“‘独’字又有个形迹在这里可慎。不闻不见，全然无形迹，暗昧不可得知。只於此时便戒慎了，便不敢。”卓才。
    问：“‘慎独’是念虑初萌处否？”曰：“此是通说，不止念虑初萌，只自家自知处。如小可没紧要处，只胡乱去，便是不慎。慎独是己思虑，己有些小事，已接物了。‘戒慎乎其所不睹，恐惧乎其所不闻’，是未有事时；在‘相在尔室，尚不愧于屋漏’，‘不动而敬，不言而信’之时，‘慎独’，便已有形迹了。‘潜虽伏矣，亦孔之昭！’诗人言语，只是大纲说。子思又就里面剔出这话来教人，又较紧密。大抵前圣所说底，後人只管就里面发得精细。如程子横渠所说，多有孔孟所未说底。伏羲画卦，只就阴阳以下，孔子又就阴阳上发出太极，康节又道：‘须信画前元有易。’濂溪太极图又有许多详备。”问：“气化形化，男女之生是气化否？”曰：“凝结成个男女，因甚得如此？都是阴阳。无物不是阴阳。”问：“天地未判时，下面许多都已有否？”曰：“事物虽未有。其理则具。”取＊劭裳录云：“慎独已见於用。孔子言语只是混合说。子思恐人不晓，又为之分别。大凡古人说话，一节开一节。如伏羲易只就阴阳以下，至孔子又推本於太极，然只曰‘易有太极’而已。至濂溪乃画出一图，康节又论画前之易。”
    问：“‘慎独’，莫只是‘十目所视，十手所指’处，也与那ウ室不欺时一般否？”先生是之。又云：“这独也又不是恁地独时，如与众人对坐，自心中发一念，或正或不正，此亦是独处。”〔椿〕
    问：“‘慎独’章：‘迹虽未形，几则已动。人虽不知，己独知之。’上两句是程子意，下两句是游氏意，先生则合而论之，是否？”曰：“然。两事只是一理。几既动，则己必知之；己既知，则人必知之。故程子论杨震四知曰：‘“天知、地知”，只是一个知。’”〔广〕
    问：“‘迹虽未形，几则已动。’看‘莫见、莫显’，则已是先形了，如何却说‘迹未形，几先动’？”曰：“‘莫见乎隐，莫显乎微’，这是大纲说。”〔贺孙〕
    “吕子约书来，争‘“莫见乎隐，莫显乎微”，只管滚作一段看’。某答它书，江西诸人将去看，颇以其说为然。彭子寿却看得好，云：‘前段不可须臾离，且是大体说。到慎独处，尤见於接物得力。’”先生又云：“吕家之学，重於守旧，更不论理。”德明问：“‘道不可须臾离，可离非道’，是言道之体段如此；‘莫见乎隐，莫显乎微’，亦然。下面君子戒慎恐惧，君子必慎其独，方是做工夫。皆以‘是故’二字发之，如何滚作一段看？”曰：“‘道不可须臾离’，言道之至广至大者；‘莫见乎隐，莫显乎微’，言道之至精至极者。”〔德明〕
    “戒慎不睹，恐惧不闻”，非谓於睹闻之时不戒惧也。言虽不睹不闻之际，亦致其慎，则睹闻之际，其慎可知。此乃统同说，承上“道不可须臾离”，则是无时不戒惧也。然下文慎独既专就已发上说，则此段正是未发时工夫，只得说“不睹不闻”也。“莫见乎隐，莫显乎微，故君子必慎其独。”上既统同说了，此又就中有一念萌动处，虽至隐微，人所不知而己所独知，尤当致慎。如一片止水，中间忽有一点动处，此最紧要著工夫处！〔闳祖〕
    问：“‘道也者不可须臾离也’以下是存养工夫，‘莫见乎隐’以下是检察工夫否？”曰：“说‘道不可须臾离’，是说不可不存。‘是故’以下，却是教人恐惧戒慎，做存养工夫。说‘莫见乎隐，莫显乎微’，是说不可不慎意。‘故君子’以下，却是教人慎独，察其私意起处防之。只看两个‘故’字，便是方说入身上来做工夫也。圣人教人，只此两端。”〔大雅〕
    问：“‘戒慎乎其所不睹，恐惧乎其所不闻’，或问中引‘听於无声，视於无形’，如何？”曰：“不呼唤时不见，时常准备著。”德明指坐ト问曰：“此处便是耳目所睹闻，隔窗便是不睹也。”曰：“不然。只谓照管所不到，念虑所不及处。正如防贼相似，须尽塞其来路。”次日再问：“‘不睹不闻’，终未莹。”曰：“此须意会。如或问中引‘不见是图’，既是不见，安得有图？只是要於未有兆朕、无可睹闻时而戒惧耳。”又曰：“‘不睹不闻’是提其大纲说，‘慎独’乃审其微细。方不闻不睹之时，不惟人所不知，自家亦未有所知。若所谓‘独’，即人所不知而己所独知，极是要戒惧。自来人说‘不睹不闻’与‘慎独’，只是一意，无分别，便不是。”〔德明〕
    问：“林子武以慎独为後，以戒惧为先。慎独以发处言，觉得也是在後。”曰：“分得也好。”又问：“余国秀谓戒惧是保守天理，慎独是检防人欲。”曰：“也得。”又问：“觉得戒慎恐惧与慎独也难分动静。静时固戒慎恐惧，动时又岂可不戒慎恐惧？”曰：“上言‘道不可须臾离’，此言‘戒惧其所不睹不闻’与‘慎独’，皆是不可离。”又问：“泳欲谓戒惧是其常，慎独是慎其所发。”曰：“如此说也好。”又曰：“言‘道不可须臾离’，故言‘戒慎恐惧其所不睹不闻’；言‘莫见乎隐，莫显乎微’，故言‘慎独’。”又曰：“‘戒慎恐惧’是由外言之以尽於内，‘慎独’是由内言之以及於外。”问：“自所睹所闻以至於不睹不闻，自发於心以至见於事，如此方说得‘不可须臾离’出。”曰：“然。”〔胡泳〕
    问：“中庸工夫只在‘戒慎恐惧’与‘慎独’。但二者工夫，其头脑又在道不可离处。若能识得全体、大用皆具於心，则二者工夫不待勉强，自然进进不已矣。”曰：“便是有个头脑。如‘天命之谓性，率性之谓道，修道之谓教’。古人因甚冠之章首？盖头脑如此。若识得此理，则便是勉强，亦有个著落矣。”又问：“‘费隐’一章云：‘夫妇之愚，可以与知能行；及其至也，虽圣人有所不知不能。’先生尝云：‘此处难看。’近思之，颇看得透。侯氏说夫子问礼，问官，与夫子不得位，尧舜病博施，为不知不能之事，说得亦粗。止是寻得一二事如此，元不曾说著‘及其至也’之意。此是圣人看得彻底，故於此理亦有未肯自居处。如‘所求乎子以事父未能’之类，真是圣人有未能处。又如说：‘默而识之，学而不厌，诲人不倦，何有於我哉？’是圣人不敢自以为知。‘出则事公卿，入则事父兄，丧事不敢不勉，不为酒困，何有於我哉？’此是圣人不敢以为能处。”曰：“夫妇之与知能行是万分中有一分，圣人不知不能是万分中欠得一分。”又问：“以实事言之，亦有可言者，但恐非立教之道。”先生问：“如何？”曰：“夫子谓‘事君尽礼，人以为谄。’相定公时甚好，及其受女乐，则不免於行，是事君之道犹有未孚於人者。又如原壤登木而歌，‘夫子为弗闻也者而过之’，待之自好。及其夷俟，则以杖叩胫，近於太过。”曰：“这里说得却差。如原壤之歌，乃是大恶，若要理会，不可但已，且只得休。至於夷俟之时，不可教诲，故直责之，复叩其胫，自当如此。若如正淳说，则是不要管他，却非朋友之道矣。”〔人杰〕
    共父问“喜怒哀乐未发谓之中，发而皆中节谓之和”。曰：“‘中’字是状性之体。性具於心，发而中节，则是性自心中发出来也，是之谓情。”〔时举〕以下中和。
    答徐彦章问“中和”，云：“喜怒哀乐未发，如处室中，东西南北未有定向，所谓中也。及其既发，如已出门，东者不复能西，南者不复能北。然各因其事，无所乖逆，所谓和也。”〔升卿〕
    问：“喜怒哀乐之未发，不偏不倚，固其寂然之本体。及其酬酢万变，亦在是焉，故曰‘天下之大本’。发而皆中节，则事得其宜，不相凌夺，固感而遂通之和也。然十中其九，一不中节，则为不知，便自有碍，不可谓之达道矣。”曰：“然。”又问：“於学者如何皆得中节？”曰：“学者安得便一一恁地！也须且逐件使之中节，方得。此所以贵於‘博学，审问，慎思，明辨’。无一事之不学，无一时而不学，无一处而不学，各求其中节，此所以为难也。”〔道夫〕
    自“喜怒哀乐未发谓之中”至“天地位焉，万物育焉”，道怎生地？这个心才有这事，便有这个事影见；才有那事，便有那个事影见？这个本自虚灵，常在这里。“喜怒哀乐未发谓之中，发而皆中节谓之和。”须恁地，方能中节。只恁地黑淬淬地在这里，如何要得发必中节！〔贺孙〕
    中和亦是承上两节说。〔闳祖〕
    中，性之德；和，情之德。
    喜怒是阴阳。发各有中节，不中节，又是四象。〔┿〕
    “喜怒哀乐未发之中，未是论圣人，只是泛论众人亦有此，与圣人都一般。”或曰：“恐众人未发，与圣人异否？”曰：“未发只做得未发。不然，是无大本，道理绝了。”或曰：“恐众人於未发昏了否？”曰：“这里未有昏明，须是还他做未发。若论原头，未发都一般。只论圣人动静，则全别；动亦定，静亦定。自其未感，全是未发之中；自其感物而动，全是中节之和。众人有未发时，只是他不曾主静看，不曾知得。”〔淳〕
    问：“恻隐羞恶，喜怒哀乐，固是心之发，晓然易见处。如未恻隐羞恶，喜怒哀乐之前，便是寂然而静时，然岂得皆块然如槁木！其耳目亦必有自然之闻见，其手足亦必有自然之举动，不审此时唤作如何？”嚷荚疲骸安恢此处是已发未发？”曰：“喜怒哀乐未发，只是这心未发耳。其手足运动，自是形体如此。”〔淳〕（嚷荚疲骸捌湫翁逯行动则自若。”）
    未发之前，万理备具。才涉思，即是已发动；而应事接物，虽万变不同，能省察得皆合於理处。盖是吾心本具此理，皆是合做底事，不容外面旋安排也。今说为臣必忠、为子必孝之类，皆是已发。然所以合做此事，实具此理，乃未发也。〔人杰〕
    “‘喜怒哀乐未发谓之中’，只是思虑未萌，无纤毫私欲，自然无所偏倚。所谓‘寂然不动’，此之谓中。然不是截然作二截，如僧家块然之谓。只是这个心自有那未发时节，自有那已发时节。谓如此事未萌於思虑要做时，须便是中是体；及发於思了，如此做而得其当时，便是和是用，只管夹杂相滚。若以为截然有一时是未发时，一时是已发时，亦不成道理。今学者或谓每日将半日来静做工夫，即是有此病也。”曰：“喜怒哀乐未发而不中者如何？”曰：“此却是气质昏浊，为私欲所胜，客来为主。其未发时，只是块然如顽石相似，劈斫不开；发来便只是那乖底。”曰：“如此，则昏时是他不察，如何？”曰：“言察，便是吕氏求中，却是已发。如伊川云：‘只平日涵养便是。’”又曰：“看来人逐日未发时少，已发时多。”曰：“然。”〔端蒙〕
    已发未发，只是说心有已发时，有未发时。方其未有事时，便是未发；才有所感，便是已发，却不要泥著。慎独是从戒慎恐惧处，无时无处不用力，到此处又须慎独。只是一体事，不是两节。〔炎〕
    大本用涵养，中节则须穷理之功。〔方〕
    问：“‘发而皆中节’，是无时而不戒慎恐惧而然否？”曰：“是他合下把捉，方能发而中节。若信口说去，信脚行去，如何会中节！”〔焘〕
    问：“中庸一篇，学者求其门而入，固在於‘慎独’。至下文言中之已发未发者，此正根本处。未发之时，难以加毫末之功。当发之际，欲其中节，不知若何而用工？得非即其所谓‘戒慎恐惧’，‘莫见乎隐’之心而乃底於中节否？”曰：“慎独是结上文一节之意。下文又自是一节，发明中与常行之道。欲其中节，正当加慎於欲发之际。”〔佐〕
    问：“‘浑然在中’，恐是喜怒哀乐未发，此心至虚，都无偏倚，停停当当，恰在中间。章句所谓‘独立而不近四傍，心之体，地之中也’。”曰：“在中者，未动时恰好处；时中者，已动时恰好处。才发时，不偏於喜，则偏於怒，不得谓之在中矣。然只要就所偏倚一事，处之得恰好，则无过、不及矣。盖无过、不及，乃无偏倚者之所为；而无偏倚者，是所以能无过、不及也。”〔铢〕
    问“浑然不待勉强而自中乎当然之节”。曰：“事事有个恰好处。因言荥阳王哀乐过人，以其哀时直是哀，才过而乐，亦直是乐。情性之变如此之易，‘不恒其德’故也。”〔焘〕
    问：“未发之中，寂然不动，如何见得是中？”曰：“已发之中，即时中也，中节之谓也，却易见。未发更如何分别？某旧有一说，谓已发之中，是已施去者；未发是方来不穷者，意思大故猛。要之，却是伊川说‘未发是在中之义’，最好。”〔大雅〕
    问：“伊川言‘未发之中是在中之义’，如何？”曰：“是言在里面底道理，非以‘在中’释‘中’字。”问：“伊川又云：‘只喜怒哀乐不发，便是。’如何说‘不发’？”曰：“是言不曾发时。”〔德明〕
    伊川言：“‘喜怒哀乐之未发谓之中’，中也者，言‘寂然不动’者也，故曰‘天下之大本’。”喜怒哀乐未发，无所偏倚，此之谓中。中，性也；“寂然不动”，言其体则然也。大本，则以其无不该遍，而万事万物之理，莫不由是出焉。“‘发而皆中节谓之和’，和也者，言‘感而遂通’者也，故曰‘天下之达道’。”喜怒哀乐之发，无所乖戾，此之谓“和”。和，情也；“感而遂通”，言其事则然也。达道，则以其自然流行，而理之由是而出者，无不通焉。先生後来说达道，意不如此。〔端蒙〕
    喜怒哀乐未发，程子“敬而无失”之说甚好。〔闳祖〕
    “喜怒哀乐未发谓之中”，程子云：“敬不可谓之中，敬而无失，即所以中也，未说到义理涵养处。”大抵未发已发，只是一项工夫，未发固要存养，已发亦要审察。遇事时时复提起，不可自怠，生放过底心。无时不存养，无事不省察。〔人杰〕
    因论吕与叔说“中”字，大本差了。曰：“他底固不是，自家亦要见得他不是处。”文蔚曰：“喜怒哀乐未发之中，乃在中之义。他引虞书‘允执厥中’之‘中’，是不知‘无过、不及之中’，与‘在中’之义本自不同。又以为‘赤子之心’，又以为‘心为甚’，不知中乃喜怒哀乐未发而赤子之心已发。‘心为甚’，孟子盖谓心欲审轻重，度长短，甚於权度。他便谓凡言心者，便能度轻重长短，权度有所不及，尤非孟子之意，即此便是差了。”曰：“如今点检他过处都是，自家却自要识中。”文蔚曰：“伊川云：‘涵养於喜怒哀乐未发之前，则发自中节矣。’今学者能戒慎恐惧於不睹不闻之中，而慎独於隐微之际，则中可得矣。”曰：“固是如此，亦要识得。且如今在此坐，卓然端正，不侧东，不侧西，便是中底气象。然人说中，亦只是大纲如此说，比之大段不中者，亦可谓之中，非能极其中。如人射箭，期於中红心，射在贴上亦可谓中，终不若他射中红心者。至如和，亦有大纲唤做和者，比之大段乖戾者，谓之和则可，非能极其和。且如喜怒，合喜三分，自家喜了四分；合怒三分，自家怒了四分，便非和矣。”〔文蔚〕
    问：“吕氏言：‘中则性也。’或谓此与‘性即理也’语意似同。铢疑不然。”先生曰：“公意如何？”铢曰：“理者，万事万物之道理，性皆有之而无不具者也。故谓性即理则可。中者，又所以言此理之不偏倚、无过不及者，故伊川只说‘状性之体段’。”曰：“‘中’是虚字，‘理’是实字，故中所以状性之体段。”铢曰：“然则谓性中可乎？”曰：“此处定有脱误，性中亦说得未尽。”铢因言：“或问中，此等处尚多，略为说破亦好。”先生曰：“如何解一一嚼饭与人吃！”〔铢〕
    吕氏“未发之前，心体昭昭具在”，说得亦好。德明录云：“伊川不破此说。”〔淳〕
    问：“吕与叔云：‘未发之前，心体昭昭具在；已发乃心之用。’南轩辨昭昭为已发，恐太过否？”曰：“这辨得亦没意思。敬夫太聪明，看道理不子细。伊川所谓‘凡言心者，皆指已发而言’，吕氏只是辨此一句。伊川後来又救前说曰：‘“凡言心者，皆指已发而言”，此语固未当。心一也，有指体而言者，“寂然不动”是也；有指用而言者，“感而遂通”是也，惟观其所见如何。’此语甚圆，无病。大抵圣贤之言，多是略发个萌芽，更在後人推究，演而伸，触而长，然亦须得圣贤本意。不得其意，则从那处推得出来？”问：“心本是个动物，不审未发之前，全是寂然而静，还是静中有动意？”曰：“不是静中有动意。周子谓‘静无而动有’。静不是无，以其未形而谓之无；非因动而後有，以其可见而谓之有耳。横渠‘心统性情’之说甚善。性是静，情是动。心则兼动静而言，或指体，或指用，随人所看。方其静时，动之理只在。伊川谓：‘当中时，耳无闻，目无见，然见闻之理在，始得。及动时，又只是这静底。’”淳举伊川以动之端为天地之心。曰：“动亦不是天地之心，只是见天地之心。如十月岂得无天地之心？天地之心流行只自若。‘元亨利贞’，元是萌芽初出时，亨是长枝叶时，利是成遂时，贞是结实归宿处。下梢若无这归宿处，便也无这元了。惟有这归宿处，元又从此起。元了又贞，贞了又元，万古只如此，循环无穷，所谓‘维天之命，於穆不已’，说已尽了。十月万物收敛，寂无踪迹，到一阳动处，生物之心始可见。”曰：“一阳之复，在人言之，只是善端萌处否？”曰：“以善言之，是善端方萌处；以德言之，昏迷中有悔悟向善意，便是复。如睡到忽然醒觉处，亦是复底气象。又如人之沉滞，道不得行，到极处，忽少亨达，虽未大行，已有可行之兆，亦是复。这道理千变万化，随所在无不浑沦。”〔淳〕
    先生问铢曰：“伊川说：‘善观者，却於已发之时观之。’寻常看得此语如何？”铢曰：“此语有病。若只於已发处观之，恐无未发时存养工夫。”先生曰：“杨吕诸公说求之於喜怒哀乐未发之时，伊川又说於已发处观，如此则是全无未发时放下底。今且四平著地放下，要得平帖，湛然无一毫思虑。及至事物来时，随宜应接，当喜则喜，当怒则怒，当哀乐则哀乐。喜怒哀乐过了，此心湛然者，还与未发时一般，方是两下工夫。若只於已发处观，则是已发了，又去已发，展转多了一层，却是反鉴。看来此语只说得圣人之止，如君止於仁，臣止於敬，是就事物上说理，却不曾说得未发时心，後来伊川亦自以为未当。”铢曰：“此须是动静两下用工，而主静为本。静而存养，方始动而精明。”曰：“只为诸公不曾说得静中未发工夫。如胡氏兄弟说得已发事大猛了。”铢曰：“先生中和旧说，已发其义。”先生因言当时所见次第云云。〔铢〕
    龟山说“喜怒哀乐未发”，似求中於喜怒哀乐未发之前。〔方〕
    ┿以所论湖南问答呈先生。先生曰：“已发未发，不必大泥。只是既涵养，又省察，无时不涵养省察。若戒惧不睹不闻，便是通贯动静，只此便是工夫。至於慎独，又是或恐私意有萌处，又加紧切。若谓已发了更不须省察，则亦不可。如曾子三省，亦是已发後省察。今湖南诸说，却是未发时安排如何涵养，已发时旋安排如何省察。”必大录云：“存养省察，是通贯乎已发未发功夫。未发时固要存养，已发时亦要存养。未发时固要省察，已发时亦要省察。只是要无时不做功夫。若谓已发後不当省察，不成便都不照管他。胡季随谓譬如射者失傅弦上始欲求中，则其不中也必矣。某谓‘内志正，外体直’，觑梁取亲所以可中，岂有便闭目放箭之理！”〔┿〕
    再论湖南问答，曰：“未发已发，只是一件工夫，无时不涵养，无时不省察耳。谓如水长长地流，到高处又略起伏则个。如恐惧戒慎，是长长地做；到慎独，是又提起一起。如水然，只是要不辍地做。又如骑马，自家常常提掇，及至遇险处，便加些提控。不成谓是大路，便更都不管他，恁地自去之理！”正淳曰：“未发时当以理义涵养。”曰：“未发时著理义不得，才知有理有义，便是已发。当此时有理义之原，未有理义条件。只一个主宰严肃，便有涵养工夫。伊川曰：‘敬而无失便是，然不可谓之中。但敬而无失，即所以中也。’”正淳又曰：“平日无涵养者，临事必不能强勉省察。”曰：“有涵养者固要省察，不曾涵养者亦当省察。不可道我无涵养工夫後，於已发处更不管他。若於发处能点检，亦可知得是与不是。今言涵养，则曰不先知理义底涵养不得；言省察，则曰无涵养，省察不得。二者相捱，却成担阁。”又曰：“如涵养熟者，固是自然中节。便做圣贤，於发处亦须审其是非而行。涵养不熟底，虽未必能中节，亦须直要中节可也。要知二者可以交相助，不可交相待。”〔┿〕
    论中：○五峰与曾书。○吕书。○朱中庸说。○易传说“感物而动”，不可无“动”字，自是有动有静。○据伊川言：“中者，寂然不动。”已分明。○未发意，亦与戒慎恐惧相连，然似更提起自言。此大本虽庸、圣皆同，但庸则愦愦，圣则湛然。某初言此者，亦未尝杂人欲而说庸也。○如说性之用是情，心即是贯动静，却不可言性之用。○“在中”，只言喜怒哀乐未发是在中。如言一个理之本，後方就时上事上说过与不及之中。吕当初便说“在中”为此“时中”，所以异也。〔方〕
    “在中”之义，大本在此，此言包得也。至如说“亭亭当当，直上直下”，亦有不偏倚气象。〔方〕
    问：“中庸或问曰：‘若未发时，纯一无伪，又不足以名之。’此是无形影，不可见否？”曰：“未发时，伪不伪皆不可见。不特赤子如此，大人亦如此。”淳曰：“只是大人有主宰，赤子则未有主宰。”曰：“然。”〔淳〕
    问：“中庸或问说，未发时耳目当亦精明而不可乱。如平常著衣吃饭，是已发，是未发？”曰：“只心有所主著，便是发。如著衣吃饭，亦有些事了。只有所思量，要恁地，便是已发。”〔淳〕义刚同。
    问：“或问中‘坤卦纯阴不为无阳’之说，如何？”曰：“虽十月为坤，十一月为复，然自小雪後，其下面一画，便有三十分之一分阳生，至冬至，方足得一爻成尔。故十月谓之‘阳月’，盖嫌於无阳也。自窈笾晾ひ嗳弧！痹唬骸叭辉蜓舯暇褂芯∈币印！痹唬骸鞍尽於上，则复生於下，其间不容息也。”〔广〕
    问“喜怒哀乐未发谓之中”。曰：“喜怒哀乐如东西南北，不倚於一方，只是在中间。”又问“和”。曰：“只是合当喜，合当怒。如这事合喜五分，自家喜七八分，便是过其节；喜三四分，便是不及其节。”又问：“‘达’字，旧作‘感而遂通’字看，而今见得是古今共由意思。”曰：“也是通底意思。如喜怒不中节，便行不得了。而今喜，天下以为合当喜；怒，天下以为合当怒，只是这个道理，便是通达意。‘大本、达道’，而今不必说得张皇，只将动静看。静时这个便在这里，动时便无不是那底。在人工夫却在‘致中和’上。”又问“致”字。曰：“而今略略地中和，也唤做中和。‘致’字是要得十分中、十分和。”又问：“看见工夫先须致中？”曰：“这个也大段著脚手不得。若大段著脚手，便是已发了。子思说‘戒慎不睹，恐惧不闻’，已自是多了，但不得不恁地说，要人会得。只是略略地约住在这里。”又问：“发须中节，亦是倚於一偏否？”曰：“固是。”因说：“周子云：‘中也者，和也，天下之达道也。’别人也不敢恁地说。‘君子而时中’，便是恁地看。”〔夔孙〕以下“致中和”。
    “致中和”，须兼表里而言。致中，欲其无少偏倚，而又能守之不失；致和，则欲其无少差缪，而又能无貌蝗弧！差〕
    “致中和。”所谓致和者，谓凡事皆欲中节。若致中工夫，如何便到？其始也不能一一常在十字上立地，须有偏过四旁时。但久久纯熟，自别。孟子所谓“存心、养性”，“收其放心”，“操则存”，此等处乃致中也。至於充广其仁义之心等处，乃致和也。〔人杰〕
    周朴纯仁问“致中和”字。曰：“‘致’字是只管挨排去之义。且如此暖ト，人皆以火炉为中，亦是须要去火炉中寻个至中处，方是的当。又如射箭，才上红心，便道是中，亦未是。须是射中红心之中，方是。如‘致和’之‘致’，亦同此义。‘致’字工夫极精密也。”〔自修〕
    问：“未发之中是浑沦底，发而中节是浑沦底散开。‘致中和’，注云：‘致者，推而至其极。’‘致中和’，想也别无用工夫处，只是上戒慎恐惧乎不睹不闻，与慎其独，便是致中和底工夫否？”曰：“‘致中和’，只是无些子偏倚，无些子乖戾。若大段用倚靠，大段有乖戾底，固不是；有些子倚靠，有些子乖戾，亦未为是。须无些子倚靠，无些子乖戾，方是‘致中和’。”〔至〕
    存养是静工夫。静时是中，以其无过不及，无所偏倚也。省察是动工夫。动时是和。才有思为，便是动。发而中节无所乖戾，乃和也。其静时，思虑未萌，知觉不昧，乃复所谓“见天地之心”，静中之动也。其动时，发皆中节，止於其则，乃艮之“不获其身，不见其人”，动中之静也。穷理读书，皆是动中工夫。〔祖道〕
    问：“中有二义：不偏不倚，在中之义也；无过不及，随时取中也。无所偏倚，则无所用力矣。如吕氏之所谓‘执’，杨氏之所谓‘验’、所谓‘体’，是皆欲致力於不偏不倚之时，故先生於或问中辨之最详。然而经文所谓‘致中和，则天地位焉，万物育焉’，‘致’之一字，岂全无所用其力耶？”曰：“致者，推至其极之谓。凡言‘致’字，皆此意。如大学之‘致知’，论语‘学以致其道’，是也。致其中，如射相似，有中贴者，有中垛者，有中红心之边晕者，皆是未致。须是到那中心，方始为致。致和亦然，更无毫鹚亢霾痪。如何便不用力得！”问：“先生云：‘自戒慎而约之，以至於至静之中，无所偏倚，而其守不失，则天地可位。’所谓‘约’者，固异於吕杨所谓‘执’、所谓‘验’、所谓‘体’矣，莫亦只是不放失之意否？”曰：“固是不放失，只是要存得。”问：“孟子所谓‘存其心，养其性’，是此意否？”曰：“然。伊川所谓‘只平日涵养底便是也’。”〔开〕亻崖荚疲骸拔省致’字之义。曰‘致者，推至其极之谓’云云。问：‘吕氏所谓“执”，杨氏所谓“验”、所谓“体”，或问辨之已详。延平却云：“默坐澄心，以验夫喜怒哀乐未发之时气象为如何。”“验”字莫亦有吕杨之失否？’曰：‘它只是要于平日间知得这个，又不是昏昏地都不管也。’”
    或问：“致中和，位天地，育万物，与喜怒哀乐不相干，恐非实理流行处。”曰：“公何故如此看文字！世间何事不系在喜怒哀乐上？如人君喜一人而赏之，而千万人劝；怒一人而罚之，而千万人惧；以至哀矜鳏寡，乐育英才，这是万物育不是？以至君臣、父子、夫妇、兄弟、朋友、长幼相处相接，无不是这个。即这喜怒中节处，便是实理流行，更去那处寻实理流行！”〔子蒙〕
    问：“‘致中和，天地位焉，万物育焉。’只‘君君、臣臣、父父、子子’之分定，便是天地位否？”曰：“有地不得其平，天不得其成时。”问：“如此，则须专就人主身上说，方有此功用？”曰：“规模自是如此。然人各随一个地位去做，不道人主致中和，士大夫便不致中和！”学之为王者事。问：“向见南轩上殿文字，多是要扶持人主心术。”曰：“也要在下人心术是当，方可扶持得。”问：“今日士风如此，何时是太平？”曰：“即这身心，亦未见有太平之时。”三公燮理阴阳，须是先有个胸中始得。〔德明〕
    “天地位，万物育”，便是“裁成辅相”，“以左右民”底工夫。若不能“致中和”，则山崩川竭者有矣，天地安得而位！胎夭失所者有矣，万物安得而育！〔升卿〕
    元思问：“‘致中和，天地位，万物育’，此指在上者而言。孔子如何？”曰：“孔子已到此地位。”〔可学〕
    问：“‘致中和，天地位，万物育’，此以有位者言。如一介之士，如何得如此？”曰：“若致得一身中和，便充塞一身；致得一家中和，便充塞一家；若致得天下中和，便充塞天下。有此理便有此事，有此事便有此理。如‘一日克己复礼，天下归仁’。如何一日克己於家，便得天下以仁归之？为有此理故也。”〔赐〕
    “致中和，天地位，万物育”，便是形和气和，则天地之和应。今人不肯恁地说，须要说入高妙处。不知这个极高妙，如何做得到这处。汉儒这几句本未有病，只为说得迫切了，他便说做其事即有此应，这便致得人不信处。〔佐〕
    问：“‘静时无一息之不中，则阴阳动静各止其所，而天地於此乎位矣。’言阴阳动静何也？”曰：“天高地下，万物散殊，各有定所，此未有物相感也，和则交感而万物育矣。”问：“未能致中和，则天地不得而位，只是日食星陨、地震山崩之类否？”曰：“天变见乎上，地变动乎下，便是天地不位。”〔德明〕
    问：“‘善恶感通之理，亦及其力之所至而止耳。彼达而在上者既日有以病之，则夫梨异之变，又岂穷而在下者所能救也哉？’如此，则前所谓‘力’者，是力分之‘力’也。”曰：“然。”又问：“‘但能致中和於一身，则天下虽乱，而吾身之天地万物不害为安泰。’且以孔子之事言之，如何是天地万物安泰处？”曰：“在圣人之身，则天地万物自然安泰。”曰：“此莫是以理言之否？”曰：“然。一家一国，莫不如是。”〔广〕
    问：“或问所谓‘吾身之天地万物’，如何？”曰：“尊卑上下之大分，即吾身之天地也；应变曲折之万端，即吾身之万物也。”〔铢〕
    ●卷六十三・中庸二
    ◎第二章
    或问“君子之中庸也，君子而时中”。曰：“君子只是说个好人，时中只是说做得个恰好底事。”〔义刚〕
    问“时中”。曰：“自古来圣贤讲学，只是要寻讨这个物事。”语讫，若有所思然。他日又问，先生曰：“从来也只有六七个圣人把得定。”〔炎〕
    “君子而时中”，与易传中所谓“中重於正，正者未必中”之意同。正者且是分别个善恶，中则是恰好处。〔夔孙〕
    问：“诸家所说‘时中’之义，惟横渠说所以能时中者，其说得之。‘时中’之义甚大，须精义入神，始得‘观其会通，以行其典礼’，此方真是义理也。行其典礼而不达会通，则有时而不中者矣。君子要‘多识前言往行，以蓄其德’者，以其看前言往行熟，则自能见得时中，此是穷理致知功夫。惟如此，乃能‘择乎中庸’否？”曰：“此说亦是。横渠行状述其言云：‘吾学既得於心，则修其辞；命辞无差，然後断事；断事无失，吾乃沛然精义入神者，豫而已矣。’他意谓须先说得分明，然後方行得分明。今人见得不明，故说得自亻龙侗，如何到行处分明！”〔铢〕
    问：“‘有君子之德，而又能随时以处中’，盖君子而能择善者。”曰：“有君子之德，而不能随时以处中，则不免为贤知之过。故有君子之德，而又能随时以处中，方是到恰好处。”又问：“然则小人而犹知忌惮，还可似得愚不肖之不及否？”曰：“小人固是愚，所为固是不肖，然毕竟大抵是不好了。其有忌惮、无忌惮，只争个大胆小胆耳。然他本领不好，犹知忌惮，则为恶犹轻得些。程先生曰：‘语恶有浅深则可，谓之中庸则不可也。’以此知王肃本作‘小人反中庸’为是，所以程先生亦取其说。”〔铢〕
    问：“如何是‘君子之德’与‘小人之心’？”曰：“为善者君子之德，为恶者小人之心。君子而处不得中者有之，小人而不至於无忌惮者亦有之。惟其反中庸，则方是其无忌惮也。”〔广〕
    至之疑先生所解“有君子之德，又能随时以得中”。曰：“当看‘而’字，既是君子，又要时中；既是小人，又无忌惮。”〔过〕
    以性情言之，谓之中和；以礼义言之，谓之中庸，其实一也。以中对和而言，则中者体，和者用，此是指已发、未发而言。以中对庸而言，则又折转来，庸是体，中是用。如伊川云“中者天下之正道，庸者天下之定理”是也。此“中”却是“时中”、“执中”之“中”。以中和对中庸而言，则中和又是体，中庸又是用。〔端蒙〕
    或问子思称夫子为仲尼。曰：“古人未尝讳其字。明道尝云：‘予年十四五，从周茂叔。’本朝先辈尚如此。伊川亦尝呼明道表德。如唐人尚不讳其名，杜甫诗云：‘白也诗无敌。’李白诗云：‘饭颗山头逢杜甫。’”〔卓〕
    近看仪礼，见古人祭祀，皆称其祖为“伯某甫”，可以释所疑子思不字仲尼之说。〔灏〕
    ◎第四章
    问“道之不明、不行”。曰：“今人都说得差了。此正分明交互说，知者恃其见之高，而以道为不足行，此道所以不行；贤者恃其行之过，而以道为不足知，此道之所以不明。如舜之大知，则知之不过而道所以行；如回之贤，则行之不过而道所以明。”舜圣矣而好问，好察迩言，则非知者之过；执两端，用其中，则非愚者之不及。回贤矣而能择乎中庸，非贤者之过；服膺勿失，则非不肖者之不及。〔铢〕
    问：“知者如何却说‘不行’？贤者如何却说‘不明’？”曰：“知者缘他见得过高，便不肯行，故曰‘不行’；贤者资质既好，便不去讲学，故云‘不明’。知如佛老皆是，贤如一种天资好人皆是。”〔炎〕
    子武问：“‘道之不行也’一章，这受病处只是知有不至，所以後面说‘鲜能知味’。”曰：“这个各有一般受病处。今若说‘道之不明也，智者过之，愚者不及也；道之不行也，贤者过之，不肖者不及也’，恁地便说得顺。今却恁地跷说时，缘是智者过於明，他只去穷高极远後，只要见得便了，都不理会行。如佛氏之属，他便只是要见得。未见得时是恁地，及见得後也只恁地，都不去行。又有一般人，却只要苦行，後都不去明。如老子之属，他便只是说不要明，只要守得自家底便了，此道之所以不明也。”〔义刚〕
    问：“杨氏以极高明而不道中庸，为贤知之过；道中庸而不极高明，为愚不肖之不及。”曰：“贤者过之与知者过之，自是两般。愚者之不及与不肖者之不及，又自是两般。且先理会此四项，令有著落。又与极高明、道中庸之义全不相关。况道中庸最难，若能道中庸，即非不及也。”〔必大〕
    ◎第六章
    舜固是聪明睿知，然又能“好问而好察迩言，乐取诸人以为善”，并合将来，所以谓之大知。若只据一己所有，便有穷尽。〔广〕贺孙同。
    问“隐恶而扬善”。曰：“其言之善者播扬之，不善者隐而不宣，则善者愈乐告以善，而不善者亦无所愧而不复言也。若其言不善，我又扬之於人，说他底不是，则其人愧耻，不复敢以言来告矣。此其求善之心广大如此，人安得不尽以其言来告？而吾亦安有不尽闻之言乎？盖舜本自知，能合天下之知为一人之知，而不自用其知，此其知之所以愈大。若愚者既愚矣，又不能求人之知而自任其愚，此其所以愈愚。惟其知也，所以能因其知以求人之知而知愈大；惟其愚也，故自用其愚，而不复求人之知而愈愚也。”〔亻选
    “执其两端”之“执”，如俗语谓把其两头。〔节〕
    “执其两端”，是摺转来取中。〔节〕愚按：定说在後。
    或问“执其两端而用其中”。曰：“如天下事，一个人说东，一个说西。自家便把东西来斟酌，看中在那里？”〔焘〕
    两端如厚薄轻重。“执其两端，用其中於民”，非谓只於二者之间取中。当厚而厚，即厚上是中；当薄而薄，即薄上是中。轻重亦然。〔闳祖〕
    两端不专是中间。如轻重，或轻处是中，或重处是中。〔炎〕
    两端未是不中。且如赏一人，或谓当重，或谓当轻，於此执此两端，而求其恰好道理而用之。若以两端为不中，则是无商量了，何用更说“执两端”！〔义刚〕
    问：“‘执两端而量度以取中’，当厚则厚，当薄则薄，为中否？”曰：“旧见钦夫亦要恁地说。某谓此句只是将两端来量度取一个恰好处。如此人合与之百钱，若与之二百钱则过，与之五十则少，只是百钱便恰好。若当厚则厚，自有恰好处，上面更过厚则不中。而今这里便说当厚则厚为中，却是躐等之语。”或问：“伊川曰：‘执，谓执持使不得行。’如何？某说此‘执’字，只是把此两端来量度取中。”曰：“此‘执’字只是把来量度。”〔至〕
    问：“注云：‘两端是众论不同之极致。’”曰：“两端是两端尽处。如要赏一人，或言万金，或言千金，或言百金，或言十金。自家须从十金审量至万金，酌中看当赏他几金。”〔赐〕
    才卿问：“‘两端，谓众论不同之极致。’且如众论有十分厚者，有一分薄者，取极厚极薄之二说而中折之，则此为中矣。”曰：“不然，此乃‘子莫执中’也，安得谓之中？两端只是个‘起止’二字，犹云起这头至那头也。自极厚以至极薄，自极大以至极小，自极重以至极轻，於此厚薄、大小、轻重之中，择其说之是者而用之，是乃所谓中也。若但以极厚极薄为两端，而中折其中间以为中，则其中间如何见得便是中？盖或极厚者说得是，则用极厚之说；极薄之说是，则用极薄之说；厚薄之中者说得是，则用厚薄之中者之说。至於轻重大小，莫不皆然。盖惟其说之是者用之，不是弃其两头不用，而但取两头之中者以用之也。且如人有功当赏，或说合赏万金，或说合赏千金，或有说当赏百金，或又有说合赏十金。万金者，其至厚也；十金，其至薄也。则把其两头自至厚以至至薄，而精权其轻重之中。若合赏万金便赏万金，合赏十金也只得赏十金，合赏千金便赏千金，合赏百金便赏百金。不是弃万金十金至厚至薄之说，而折取其中以赏之也。若但欲去其两头，而只取中间，则或这头重，那头轻，这头偏多，那头偏少，是乃所谓不中矣，安得谓之中！”才卿云：“或问中却说‘当众论不同之际，未知其孰为过孰为不及而孰为中也。故必兼总众说，以执其不同之极处而半折之，然後可以见夫上一端之为过，下一端之为不及，而两者之间之为中’。如先生今说，则或问‘半折’之说亦当改。”曰：“便是某之说未精，以此见作文字难。意中见得了了，及至笔下依旧不分明。只差些子，便意思都错了。合改云‘故必兼总众说，以执其不同之极处而审度之，然後可以识夫中之所在，而上一端之为过，下一端之为不及’云云。如此，语方无病。”或曰：“孔子所谓‘我叩其两端’，与此同否？”曰：“然。竭其两端，是自精至粗，自大至小，自上至下，都与他说，无一毫之不尽。舜之‘执两端’，是取之於人者，自精至粗，自大至小，总括包尽，无一善之或遗。”〔亻选骋蛔鳎骸安徘湮剩骸或问以程子执把两端，使民不行为非。而先生所谓“半折之”，上一端为过，下一端为不及，而两者之间为中，悉无以异於程说。’曰：‘非是如此。隐恶扬善，恶底固不问了，就众说善者之中，执其不同之极处以量度之。如一人云长八尺，一人云长九尺，又一人云长十尺，皆长也，又皆不同也。不可便以八尺为不及，十尺为过，而以九尺为中也。盖中处或在十尺上，或在八尺上，不可知。必就三者之说子细量度，看那说是。或三者之说皆不是，中自在七尺上，亦未可知。然後有以见夫上一端之为过，下一端之为不及，而三者之间为中也。“半折”之说，诚为有病，合改’云云。”
    “舜其大知”，知而不过，兼行说，“仁在其中矣”。回“择乎中庸”，兼知说。“索隐行怪”不能择，不知。“半涂而废”不能执。不仁。“依乎中庸”，择。“不见知而不悔”。执。
    问：“舜是生知，如何谓之‘择善’？”曰：“圣人也须择，岂是全无所作为！他做得更密。生知、安行者，只是不似他人勉强耳。尧稽于众，舜取诸人，岂是信采行将去？某尝见朋友好论圣贤等级，看来都不消得如此，圣贤依旧是这道理。如千里马也须使四脚行，驽骀也是使四脚行，不成说千里马都不用动脚便到千里！只是他行得较快尔。”又曰：“圣人说话，都只就学知利行上说。”〔赐〕夔孙录云：“问：‘“舜大知”章是行底意多，“回择中”章是知底意多？’曰：‘是。’又问：‘“择”字，舜分上莫使不得否？’曰：‘好问好察，执其两端，岂不得择？尝见诸友好论圣贤等级，这都不消得，他依旧是这道理。且如说圣人生知、安行，只是行得较容易，如千里马云，只是他行得较快尔，而今且学他如何动脚。’”
    ◎第八章
    问：“颜子择中与舜用中如何？”曰：“舜本领大，不大故著力。”〔夔孙〕
    正淳问：“吕氏云：‘颜子求见圣人之止。’或问以为文义未安。”人杰录云：“若曰‘求得圣人之中道’，如何？”曰：“此语亦无大利害。但横渠错认‘未见其止’为圣人极至之地位耳。作‘中道’亦得，或只作‘极’字亦佳。”〔亻选
    吕氏说颜子云：“随其所至，尽其所得，据而守之，则拳拳服膺而不敢失；勉而进之，则既竭吾才而不敢缓。此所以恍惚前後而不可为像，求见圣人之止，欲罢而不能也。”此处甚缜密，无些渗漏。〔淳〕
    ◎第九章
    “中庸不可能”章是“贤者过之”之事，但只就其气禀所长处著力做去，而不知择乎中庸也。〔铢〕
    问：“‘天下国家可均’，此三者莫是智仁勇之事否？”曰：“他虽不曾分，看来也是智仁勇之事，只是不合中庸。若合中庸，便尽得智仁勇。且如颜子瞻前忽後，亦是未到中庸处。”问：“卓立处是中庸否？”曰：“此方是见，到从之处方是行。又如‘知命、耳顺’，方是见得尽；‘从心所欲’，方是行得尽。”〔赐〕
    公晦问：“‘天下国家可均也，爵禄可辞也，白刃可蹈也’，谓资质之近於智而力能勉者，皆足以能之。若中庸，则四边都无所倚著，净净洁洁，不容分毫力。”曰：“中庸便是三者之间，非是别有个道理。只於三者做得那恰好处，便是中庸。不然，只可谓之三事。”〔贺孙〕
    徐孟宝问：“中庸如何是不可能？”曰：“只是说中庸之难行也。急些子便是过，慢些子便不及。且如天下国家虽难均，舍得便均得；今按：“舍”字恐误。爵禄虽难辞，舍得便辞得；蹈白刃亦然。只有中庸却便如此不得，所以难也。”徐曰：“如此也无难。只心无一点私，则事事物物上各有个自然道理，便是中庸。以此公心应之，合道理顺人情处便是，恐亦无难。”曰：“若如此时，圣人却不必言致知、格物。格物者，便是要穷尽物理到个是处，此个道理至难。扬子闼档檬牵骸穷之益远，测之益深。’分明是。”徐又曰：“只以至公之心为大本，却将平日学问积累，便是格物。如此不辍，终须自有到处。”曰：“这个如何当得大本！若使如此容易，天下圣贤煞多。只公心不为不善，此只做得个稍稍贤於人之人而已。圣贤事业，大有事在。须是要得此至公之心有归宿之地，事至物来，应之不错方是。”徐又曰：“‘为人君，止於仁；为人臣，止於敬；为人子，止於孝’，至如‘止於慈，止於信’。但只言‘止’，便是心止宿之地，此又皆是人当为之事，又如何会错？”曰：“此处便是错。要知所以仁，所以敬，所以孝，所以慈，所以信。仁少差，便失於姑息；敬少差，便失於沽激。毫鹬失，谬以千里，如何不是错！”〔大雅〕
    ◎第十章
    忍耐得，便是“南方之强”。〔亻选
    问：“‘南方之强，君子居之’，此‘君子’字稍稍轻否？”曰：“然。”〔亻选
    问：“‘南、北方之强’，是以风土言；‘君子、强者居之’，是以气质言；‘和而不流’以下，是学问做出来？”曰：“是。”〔夔孙〕
    风俗易变，惟是通衢所在。盖有四方人杂往来於中，自然易得变迁。若僻在一隅，则只见得这一窟风俗如此，最难变。如西北之强劲正如此。时因论“南方之强”而言此。〔义刚〕
    问：“‘宽柔以教，不报无道’，恐是风气资禀所致。以比‘北方之强’，是所谓不及乎强者，未得为理义之强，何为‘君子居之’？”曰：“虽未是理义之强，然近理也。人能‘宽柔以教，不报无道’，亦是个好人，故为君子之事。”又问：“‘和而不流’，‘中立而不倚’，‘国有道，不变未达之所守’，‘国无道，至死不变’：此四者勇之事。必如此，乃能择中庸而守之否？”曰：“非也。此乃能择後工夫。大知之人无俟乎守，只是安行；贤者能择能守，无俟乎强勇。至此样资质人，则能择能守後，须用如此自胜，方能彻头彻尾不失。”又问：“以舜聪明睿智，由仁义行，何待‘好问，好察迩言，隐恶扬善’，又须执两端而量度以取中？”曰：“此所以为舜之大知也。以舜之聪明睿智如此，似不用著力，乃能下问，至察迩言，又必执两端以用中，非大知而何！扒虽圣人亦合用如此也。”〔铢〕
    “和而不流，中立而不倚。”如和，便有流。若是中，便自不倚，何必更说不倚？後思之，中而不硬健，便难独立，解倒了。若中而独立，不有所倚，尤见硬健处！本录云：“柔弱底中立，则必欹倚。若能中立而不倚，方见硬健处。”〔义刚〕
    中立久而终不倚，所以为强。〔闳祖〕
    “中立而不倚”，凡或勇或辨，或声色货利，执著一边，便是倚著。立到中间，久久而不偏倚，非强者不能。〔震〕
    或问“中立而不倚”。曰：“当中而立，自是不倚。然人多有所倚靠，如倚於勇，倚於智，皆是偏倚处。若中道而立，无所偏倚，把捉不住，久後毕竟又靠取一偏处。此所以要强矫工夫，硬在中立无所倚也。”〔谦〕
    问“中立而不倚”。曰：“凡人中立而无所依，则必至於倚著，不东则西。惟强壮有力者，乃能中立，不待所依，而自无所倚。如有病底人，气弱不能自持。它若中立，必有一物凭依，乃能不倚；不然，则倾倒而偃仆矣。此正说强处。强之为言，力有以胜人之谓也。”〔铢〕
    “强哉矫！”赞叹之辞。古注：“矫，强貌。”〔人杰〕
    “强哉矫！”矫，强貌，非矫揉之‘矫’。词不如此。
    问“国有道，不变塞焉；国无道，至死不变”。曰：“国有道，则有达之理，故不变其未达之所守。若国无道，则有不幸而死之理，故不变其平生之所守。不变其未达之所守易，不变其平生之所守难。”〔亻选
    塞，未达。未达时要行其所学，既达了却变其所学！当不变未达之所守可也。〔泳〕
    ◎第十一章
    问：“汉艺文志引中庸云：‘素隐行怪，後世有述焉。’‘素隐’作‘索隐’，似亦有理，钩索隐僻之义。‘素索’二字相近，恐误作‘素’，不可知。”曰：“‘素隐’，从来解不分晓。作‘索隐’读，亦有理。索隐是‘知者过之’，行怪是‘贤者过之’。”〔德明〕
    问：“‘索隐’，集注云：‘深求隐僻之理。’如汉儒灾异之类，是否？”曰：“汉儒灾异犹自有说得是处。如战国邹衍推五德之事，後汉谶纬之书，便是隐僻。”〔赐〕
    “‘素隐行怪’不能择，‘半涂而废’不能执。‘依乎中庸’，能择也；‘不见知而不悔’，能执也。”〔闳祖〕
    问：“‘遵道而行，半涂而废’，何以为‘知及之而仁不能守’？”曰：“只为他知处不曾亲切，故守得不曾安稳，所以半涂而废。若大知之人，一下知了，千了万当。所谓‘吾弗能已’者，只是见到了自住不得耳。”又曰：“‘依乎中庸，Т世不见知而不悔。’此两句结上文两节意。‘依乎中庸’，便是吾弗为之意；‘Т世不见知而不悔’，便是‘吾弗能已’之意。”〔铢〕
    ◎第十二章
    费，道之用也；隐，道之体也。用则理之见於日用，无不可见也。体则理之隐於其内，形而上者之事，固有非视听之所及者。
    问：“或说形而下者为费，形而上者为隐，如何？”曰：“形而下者甚广，其形而上者实行乎其间，而无物不具，无处不有，故曰费。费，言其用之广也。就其中其形而上者有非视听所及，故曰隐。隐，言其体微妙也。”〔铢〕
    “费是形而下者，隐是形而上者。”或曰：“季丈谓，费是事物之所以然。某以为费指物而言，隐指物之理而言。”曰：“这个也硬杀装定说不得，须是意会可矣。以物与理对言之，是如此。只以理言之，是如此，看来费是道之用，隐是道之所以然而不可见处。”〔焘〕
    问：“形而上下与‘费而隐’，如何？”曰：“形而上下者，就物上说；‘费而隐’者，就道上说。”〔人杰〕
    “君子之道费而隐。”和亦有费有隐，不当以中为隐，以和为费。“得其名”处，虽是效，亦是费。“君子之道四”，亦是费。〔节〕
    “费而隐”，只费之中理便是隐。费有极意，至意。自夫妇之愚不肖有所能知能行，以至於极处。圣人亦必有一两事不能知不能行，如夫子问官名、学礼之类是也。若曰理有已上难晓者，则是圣人亦只晓得中间一截道理，此不然也。〔端蒙〕
    问：“至极之地，圣人终於不知，终於不能，何也？不知是‘过此以往未之或知’之理否？”曰：“至，尽也。论道而至於尽处，若有小小闲慢，亦不必知，不必能，亦可也。”〔取
    或问“圣人不知不能”。曰：“至者，非极至之‘至’。盖道无不包，若尽论之，圣人岂能纤悉尽知！伊川之说是。”〔去伪〕
    圣人不能知不能行者，非至妙处圣人不能知不能行。天地间固有不紧要底事，圣人不能尽知。紧要底，则圣人能知之，能行之。若至妙处，圣人不能知，不能行，粗处却能之，非圣人，乃凡人也。故曰：“天地之大也，人犹有所憾。”〔节〕
    “及其至也”，程门诸公都爱说玄妙，游氏便有“七圣皆迷”之说。设如把“至”作精妙说，则下文“语大语小”，便如何分？诸公亲得程子而师之，都差了！〔淳〕
    问：“以孔子不得位，为圣人所不能。窃谓禄位名寿，此在天者，圣人如何能必得？”曰：“中庸明说‘大德必得其位’。孔子有大德而不得其位，如何不是不能？”又问：“‘君子之道四，丘未能一。’此是大伦大法所在，何故亦作圣人不能？”先生曰：“道无所不在，无穷无尽，圣人亦做不尽，天地亦做不尽。此是此章紧要意思。侯氏所引孔子之类，乃是且将孔子装影出来，不必一一较量。”〔铢〕
    问：“‘语小天下莫能破’，是极其小而言之。今以一渲微，尚有可破而为二者。所谓‘莫能破’，则足见其小。注中谓‘其小无内’，亦是说其至小无去处了。”曰：“然。”〔至〕
    “莫能破”，只是至小无可下手处，破他不得。〔赐〕
    问“至大无外，至小无内”。曰：“如云‘天下莫能载’，是无外；‘天下莫能破’，是无内。谓如物有至小，而尚可破作两边者，是中著得一物在。若云无内，则是至小，更不容破了。”〔焘〕
    问：“‘其大无外，其小无内’二句，是古语，是自做？”曰：“楚词云：‘其小无内，其大无垠。’”〔至〕
    “鸢飞鱼跃”，胡乱提起这两件来说。〔人杰〕
    问：“鸢有鸢之性，鱼有鱼之性，其飞其跃，天机自完，便是天理流行发见之妙处。故子思姑举此一二，以明道之无所不在否？”曰：“是。”〔淳〕
    问“鸢飞鱼跃”之说。曰：“盖是分明见得道体随时发见处。察者，著也，非‘察察’之‘察’。去伪录作：“非审察之‘察’。”诗中之意，本不为此。中庸只是借此两句形容道体。诗云：‘遐不作人！’古注并诸家皆作‘远’字，甚无道理。记注训‘胡’字，最妙。”〔谟〕
    鸢飞鱼跃，道体随处发见。谓道体发见者，犹是人见得如此，若鸢鱼初不自知。察，只是著。天地明察，亦是著也。君子之道，造端乎夫妇之细微，及其至也，著乎天地。至，谓量之极至。〔去伪〕
    “鸢飞鱼跃”两句。问曰：“莫只是鸢飞鱼跃，无非道体之所在？犹言动容周旋，无非至理；出入语默，无非妙道。‘言其上下察也’，此一句只是解上面，如何？”曰：“固是。”又曰：“恰似禅家云‘青青绿竹，莫匪真如；粲粲黄花，无非般若’之语。”〔端蒙〕
    皆是费，如鸢飞亦是费，鱼跃亦是费。而所以为费者，试讨个费来看。又曰：“鸢飞可见，鱼跃可见，而所以飞，所以跃，果何物也？中庸言许多费而不言隐者，隐在费之中。”〔节〕
    问“鸢飞鱼跃”集注一段。曰：“鸢飞鱼跃，费也。必有一个甚么物使得它如此，此便是隐。在人则动静语默，无非此理，只从这里收一收，谓心。这个便在。”〔赐〕
    问：“‘鸢飞鱼跃’如何与它‘勿忘、勿助长’之意同？”曰：“孟子言‘勿忘、勿助长’本言得粗。程子却说得细，恐只是用其语句耳。如明道之说，却不曾下‘勿’字，盖谓都没耳。其曰‘正当处’者，谓天理流行处，故谢氏亦以此论曾点事。其所谓‘勿忘、勿助长’者，亦非立此在四边做防检，不得犯著。盖谓俱无此，而皆天理之流行耳。钦夫论语中误认其意，遂曰：‘不当忘也，不当助长也。’如此，则拘束得曾点更不得自在，却不快活也。”〔必大〕
    “活泼泼地。”所谓活者，只是不滞於一隅。〔德明〕
    估衔剩骸啊鸢飞戾天，鱼跃于渊’，诗中与子思之言如何？”曰：“诗中只是兴‘周王寿考，遐不作人’！子思之意却是言这道理昭著，无乎不在，上面也是恁地，下面也是恁地。”曰：“程子却於‘勿忘、勿助长’处引此，何也？”曰：“此又是见得一个意思活泼泼地。”曰：“程子又谓‘会不得时，只是弄精神’，何也？”曰：“言实未会得，而扬眉瞬目，自以为会也。‘弄精神’，亦本是禅语。”〔端蒙〕
    子合以书问：“中庸‘鸢飞鱼跃’处，明道云：‘会得时活泼泼地，不会得只是弄精神。’惟上蔡看破。先生引君臣父子为言此吾儒之所以异於佛者，如何？”曰：“鸢飞鱼跃，只是言其发见耳。释氏亦言发见，但渠言发见，却一切混乱。至吾儒须辨其定分，君臣父子皆定分也。鸢必戾於天，鱼必跃於渊。”〔可学〕
    “鸢飞鱼跃”，某云：“其飞其跃，必是气使之然。”曰：“所以飞、所以跃者，理也。气便载得许多理出来。若不就鸢飞鱼跃上看，如何见得此理？”问：“程子云‘若说鸢上面更有天在，说鱼下面更有地在’，是如何？”先生默然微诵曰：“‘天有四时，春秋冬夏，风雨霜露，无非教也。地载神气，神气风霆，风霆流形，庶物露生，无非教也。’便觉有悚动人处！”〔炎〕
    “鸢飞鱼跃。”上文说天地万物处，皆是。“洋洋乎发育万物，峻极于天”也，道体无所不在也。又有无穷意思，又有道理平放在彼意思。上鸢下鱼，见者皆道，应之者便是。明道答横渠书意是“勿忘、勿助长”，即是私意，著分毫之力是也。○“弄精神”，是操切做作也，所以说：“知此，则入尧舜气象。”○“不与天下事”，“对时育物”意思也。○理会“鸢飞鱼跃”，只上蔡语二段、明道语二段看。○上蔡言“与点”意，只是不矜负作为也。五峰说妙处，只是弄精神意思。○“察”字亦作“明”字说。钦夫却只说飞跃意，与上文不贯。〔方〕
    问：“先生旧说程先生论‘子思吃紧为人处，与“必有事焉，而勿正心”之意同，活泼泼地’，只是程先生借孟子此两句形容天理流行之妙，初无凝滞倚著之意。今说却是将‘必有事焉’作用功处说，如何？”曰：“必是如此，方能见得这道理流行无碍也。”〔铢〕
    问“中庸言‘费而隐’”。文蔚谓：“中庸散於万事，即所谓费；惟‘诚’之一字足以贯之，即所谓隐。”曰：“不是如此，费中有隐，隐中有费。凡事皆然，非是指诚而言。”文蔚曰：“如天道流行，化育万物，其中无非实理。洒埽应对，酬酢万变，莫非诚意寓於其间，是所谓‘费而隐’也。”曰：“不然也。鸢飞鱼跃，上下昭著，莫非至理。但人视之不见，听之不闻，分将出来不得，须是於此自有所见。”因谓：“明道言此，引孟子‘必有事焉而勿正心，勿忘勿助长’为证。谢上蔡又添入夫子‘与点’一事。”且谓：“二人之言，各有著落。”文蔚曰：“明道之意，只说天理自然流行；上蔡则形容曾点见道而乐底意思。”先生默然。又曰：“今且要理会‘必有事焉’，将自见得。”又曰：“非是有事於此，却见得一个物事在彼。只是‘必有事焉’，便是本色。”文蔚曰：“於有事之际，其中有不能自已者，即此便是。”曰：“今且虚放在此，未须强说。如虚著一个红心时，复射一射，久後自中。子思说鸢飞鱼跃，今人一等忘却，乃是不知它那飞与跃；有事而正焉，又是迭教它飞，捉教它跃，皆不可。”又曰：“如今人所言，皆是说费；隐元说不得。所谓‘天有四时，春秋冬夏，风雨霜露，无非教也。地载神气，神气风霆，风霆流行，庶物露生，无非教也’。孔子谓‘天何言哉？四时行焉，百物生焉’，‘吾无行而不与二三子’是也。”〔文蔚〕
    问：“‘必有事焉’，在孟子论养气，只是谓‘集义’也。至程子以之说鸢飞鱼跃之妙，乃是言此心之存耳。”曰：“孟子所谓‘必有事焉’者，言养气当用工夫，而所谓工夫，则集义是也，非便以此句为集义之训之。至程子则借以言是心之存，而天理流行之妙自见耳，只此一句已足。然又恐人大以为事得重，则天理反塞而不得行，故又以‘勿正心’言之，然此等事易说得近禅去。”广云：“所谓‘易说得近禅’者，莫是如程子所谓‘事则不无，拟心则差’之说否？”曰：“也是如此。”广云：“若只以此一句说，则易得近禅，若以全章观之，如‘费而隐’与‘造端乎夫妇’两句，便自与禅不同矣。”曰：“须是事事物物上皆见得此道理，方是。他释氏也说‘佛事门中，不遗一法’，然又却只如此说，看他做事，却全不如此。”广云：“旧来说，多以圣人天地之所不知不能及鸢飞鱼跃为道之隐，所以易入於禅。唯谢氏引夫子‘与点’之事以明之，实为精切。故程子谓：‘“浴跻剩风乎舞雩，咏而归”，言乐而得其所也。盖孔子之志在於“老者安之，朋友信之，少者怀之”，要使万物各得其性。曾点知之，故孔子喟然叹曰：“吾与点也！”曰：“曾点他於事事物物上真个见得此道理，故随所在而乐。”广云：“若释氏之说，鸢可以跃渊，鱼可以戾天，则反更逆理矣！”曰：“是。他须要把道理来倒说，方是玄妙。”广云：“到此已两月，蒙先生教诲，不一而足。近来静坐时，收敛得心意稍定，读书时亦觉颇有意味。但广老矣，望先生痛加教诲！”先生笑曰：“某亦不敢不尽诚。如今许多道理，也只得恁地说。然所以不如古人者，只欠个古人真见尔。且如曾子说忠恕，是他开眼便见得真个可以一贯。忠为体，恕为用，万事皆可以一贯。如今人须是对册子上安排对副，方始说得近似。少间不说，又都不见了，所以不济事。”正淳云：“某虽不曾理会禅，然看得来，圣人之说皆是实理。故君君臣臣，父父子子，夫夫妇妇，皆是实理流行。释氏则所见偏，只管向上去，只是空理流行尔。”曰：“他虽是说空理，然真个见得那空理流行。自家虽是说实理，然却只是说耳，初不曾真个见得那实理流行也。释氏空底，却做得实；自家实底，却做得空，紧要处只争这些子。如今伶利者虽理会得文义，又却不曾真见；质朴者又和文义都理会不得。譬如撑船，著浅者既已著浅了，看如何撑，无缘撑得动。此须是去源头决开，放得那水来，则船无大小，无不浮矣。韩退之说文章，亦说到此，故曰：‘气，水也；言，浮物也。水大，则物之小大皆浮。气盛，则言之短长与声之高下皆宜。’”广云：“所谓‘源头工夫’，莫只是存养修治底工夫否？”曰：“存养与穷理工夫皆要到。然存养中便有穷理工夫，穷理中便有存养工夫。穷理便是穷那存得底，存养便是养那穷得底。”〔广〕
    问：“语录云：‘“鸢飞戾天，鱼跃于渊”，此与“必有事焉而勿正心”之意同。’或问中论此云：‘程子离人而言，直以此形容天理自然流行之妙。上蔡所谓“察见天理，不用私意”，盖小失程子之本意。’据上蔡是言学者用功处。‘必有事焉而勿正心’之时，平铺放著，无少私意，气象正如此，所谓‘鱼川泳而鸟惴伞也，不审是如此否？”曰：“此意固是，但他说‘察’字不是也。”〔德明〕
    杨氏解“鸢飞鱼跃”处云：“非体物者，孰能识之？”此是见处不透。如上蔡即云：“天下之至显也。”而杨氏反微之矣！〔方〕
    问：“或问中谓：‘循其说而体验之，若有以使人神识飞扬，眩瞀迷惑，无所底止。’所谓‘其说’者，莫是指杨先生‘非体物不遗者，其孰能察之’之说否？”曰：“然。不知前辈读书，如何也恁卤莽？据‘体物而不遗’一句，乃是论鬼神之德为万物之体欢。今乃以为体察之‘体’，其可耶？”〔广〕
    问：“‘上下察’，是此理流行，上下昭著。下面‘察乎天地’，是察见天地之理，或是与上句‘察’字同意？”曰：“与上句‘察’字同意，言其昭著遍满於天地之间。”〔至〕
    问：“‘上下察’与‘察乎天地’，两个‘察’字同异？”曰：“只一般。此非观察之‘察’，乃昭著之意，如‘文理密察’，‘天地明察’之‘察’。经中‘察’字，义多如此。”〔广〕闳祖录云：“‘事地察’，‘天地明察’，‘上下察’，‘察乎天地’，‘文理密察’，皆明著之意。”
    亚夫问：“中庸言‘造端乎夫妇’，何也？”曰：“夫妇者，人伦中之至亲且密者。夫人所为，盖有不可告其父兄，而悉以告其妻子者。昔宇文泰遗苏绰书曰：‘吾平生所为，盖有妻子所不能知者，公尽知之。’然则男女居室，岂非人之至亲且密者欤？苟於是而不能行道，则面前如有物蔽焉，既不能见，且不能行也。所以孔子有言：‘人而不为周南、召南，其犹正墙面而立也欤！’”〔壮祖〕
    “造端乎夫妇”，言至微至近处；“及其至也”，言极尽其量。〔端蒙〕
    或问：“中庸说道之费隐，如是其大且妙，後面却只归在‘造端乎夫妇’上，此中庸之道所以异於佛老之谓道也。”曰：“须更看所谓‘优优大哉！礼仪三百，威仪三千’处。圣人之道，弥满充塞，无少空阙处。若於此有一毫之差，便於道体有亏欠也。若佛则只说道无不在，无枚非道；政使於礼仪有差错处，亦不妨，故它於此都理会不得。庄子却理会得，又不肯去做。如天下篇首一段皆是说孔子，恰似快刀利剑斫将去，更无些子窒碍，又且句句有著落。如所谓‘易以道阴阳，春秋以道名分’，可煞说得好！虽然如此，又却不肯去做。然其才亦亻尽斑，正所谓‘知者过之’。”曰：“看得庄子比老子，倒无老子许多机械。”曰：“亦有之。但老子则犹自守个规模子去做，到得庄子出来，将他那窠窟尽底掀番了，故他自以为一家。老子极劳攘，庄子较平易。”〔广〕
    公晦问“君子之道费而隐”，云：“许多章都是说费处，却不说隐处。莫所谓隐者，只在费中否？”曰：“惟是不说，乃所以见得隐在其中。旧人多分画将圣人不知不能处做隐，觉得下面都说不去。且如‘鸢飞戾天，鱼跃于渊’，亦何尝隐来？”又问：“此章前说得恁地广大，末梢却说‘造端乎夫妇’，乃是指其切实做去，此吾道所以异於禅、佛？”曰：“又须看‘经礼三百，威仪三千’。圣人说许多广大处，都收拾做实处来。佛老之学说向高处，便无工夫。圣人说个本体如此，待做处事事著实，如礼乐刑政，文为制度，触处都是。缘他本体充满周足，有些子不是，便亏了它底。佛是说做去便是道，道无不存，无梅堑溃有一二事错也不妨。”〔贺孙〕
    ◎第十三章
    问：“‘道不远人，人之为道而远人，不可以为道’，莫是一章之纲目否？”曰：“是如此。所以下面三节，又只是解此三句。”〔义刚〕
    “人之为道而远人”，如“为仁由己”之“为”；“不可以为道”，如“克己复礼为仁”之“为”。〔闳祖〕
    “君子以人治人，改而止。”未改以前，却是失人道；既改，则便是复得人道了，更何用治它。如水本东流，失其道而西流；从西边遮障得，归来东边便了。〔夔孙〕
    问：“‘君子以人治人，改而止。’其人有过，既改之後，或为善不已，或止而不进，皆在其人，非君子之所能预否？”曰：“非然也。能改即是善矣，更何待别求善也？天下只是一个善恶，不善即恶，不恶即善。如何说既能改其恶，更用别讨个善？只改底便是善了。这须看他上文，它紧要处全在‘道不远人’一句。言人人有此道，只是人自远其道，非道远人也。人人本自有许多道理，只是不曾依得这道理，却做从不是道理处去。今欲治之，不是别讨个道理治他，只是将他元自有底道理，还以治其人。如人之孝，他本有此孝，它却不曾行得这孝，却乱行从不孝处去。君子治之，非是别讨个孝去治它，只是与他说：‘你这个不是。你本有此孝，却如何错行从不孝处去？’其人能改，即是孝矣。不是将他人底道理去治他，又不是分我底道理与他。他本有此道理，我但因其自有者还以治之而已。及我自治其身，亦不是将它人底道理来治我，亦只是将我自思量得底道理，自治我之身而已，所以说‘执柯伐柯，其则不远’。‘执柯以伐柯’，不用更别去讨法则，只那手中所执者便是则。然‘执柯以伐柯，睨而视之，犹以为远’。若此个道理，人人具有，才要做底便是，初无彼此之别。放去收回，只在这些子，何用别处讨？故中庸一书初间便说‘天命之谓性，率性之谓道’。此是如何？只是说人人各具此个道理，无有不足故耳。它从上头说下来，只是此意。”又曰：“‘所求乎子，以事父未能也。’每常人责子，必欲其孝於我，然不知我之所以事父者果孝否？以我责子之心，而反推己之所以事父，此便是则也。‘所求乎臣，以事君未能也。’常人责臣，必欲其忠於我，然不知我之事君者尽忠否？以我责臣之心，而反求之於我，则其则在此矣。”又曰：“‘所求乎子，以事父未能也。’须要如舜之事父，方尽得子之道。若有一毫不尽，便是道理有所欠阙，便非子之道矣。‘所求乎臣，以事君未能也。’须要如舜周公之事君。若有一毫不尽，便非臣之道矣。无不是如此，只缘道理当然，自是住不得。”〔亻选
    问“以众人望人则易从”。曰：“道者，众人之道，众人所能知能行者。今人自做未得众人耳。”此众人，不是说不好底人。〔铢〕
    问：“‘以众人望人则易从’，此语如何？”曰：“此语似亦未稳。”〔时举〕
    蜚卿问：“忠恕即道也，而曰‘违道不远’，何耶？”曰：“道是自然底。人能忠恕，则去道不远。”〔道夫〕
    “施诸己而不愿，亦勿施於人”，此与“己所不欲，勿施於人”一般，未是自然，所以“违道不远”，正是学者事。“我不欲人之加诸我也，吾亦欲无加诸人”，此是成德事。
    “凡人责人处急，责己处缓；爱己则急，爱人则缓。若拽转头来，便自道理流行。”因问：“‘施诸己而不愿，亦勿施诸人’，此只是恕，何故子思将作忠恕说？”曰：“忠恕两个离不得。方忠时，未见得恕；及至恕时，忠行乎其间。‘施诸己而不愿，亦勿施诸人’，非忠者不能也。故曰：‘无忠，做恕不出来。’”〔铢〕
    ◎第十四章
    “行险侥亻幸”，本是连上文“不愿乎其外”说。言强生意智，取所不当得。〔亻选
    ◎第十六章
    问：“鬼神之德如何？”曰：“自是如此。此言鬼神实然之理，犹言人之德。不可道人自为一物，其德自为德。”〔力行〕
    有是实理，而後有是物，鬼神之德所以为物之体而不可遗也。〔升卿〕
    问：“‘体物而不可遗’，是有此物便有鬼神，凡天下万物万事皆不能外夫鬼神否？”曰：“不是有此物时便有此鬼神，说倒了。乃是有这鬼神了，方有此物；及至有此物了，又不能违夫鬼神也。‘体物而不可遗’，用拽转看。将鬼神做主，将物做宾，方看得出是鬼神去体那物，鬼神却是主也。”〔亻选
    诚者，实有之理。“体物”，言以物为体。有是物，则有是诚。〔端蒙〕
    鬼神主乎气而言，只是形而下者。但对物而言，则鬼神主乎气，为物之体；物主乎形，待气而生。盖鬼神是气之精英，所谓‘诚之不可掩’者。诚，实也。言鬼神是实有者，屈是实屈，伸是实伸。屈伸合散，无非实者，故其发见昭昭不可掩如此。〔铢〕
    问：“鬼神，上言二气，下言祭祀，是如何？”曰：“此‘体物不可遗’也。‘体物’，是与物为体。”〔炎〕
    林一之问：“万物皆有鬼神，何故只於祭祀言之？”曰：“以人具是理，故於人言。”又问：“体物何以引‘皇隆？”曰：“体皇侵髟住！卑矗骸疤逦铩笔怯胛镂体，“皇隆笔怯胧挛唬皆倒文。〔可学〕
    精气就物而言，魂魄就人而言，鬼神离乎人而言。不曰屈伸往来，阴阳合散，而曰鬼神，则鬼神盖与天地通，所以为万物之体，而物之终始不能遗也。〔铢〕
    或问：“鬼神‘体物而不可遗’，只是就阴阳上说。末後又却以祭祀言之，是如何？”曰：“此是就其亲切著见者言之也。若不如此说，则人必将风雷山泽做一般鬼神看，将庙中祭享者又做一般鬼神看。故即其亲切著见者言之，欲人会之为一也。”〔广〕
    问：“‘鬼神之德其盛矣乎！’此止说嘘吸聪明之鬼神。末後却归向‘齐明盛服以承祭祀，洋洋乎如在其上’，是如何？”曰：“惟是齐戒祭祀之时，鬼神之理著。若是他人，亦是未晓得，它须道风雷山泽之鬼神是一般鬼神，庙中泥塑底又是一般鬼神，只道有两样鬼神。所以如此说起，又归向亲切明著处去，庶几人知得不是二事也。”汉卿问：“鬼神之德，如何是良能、功用处？”曰：“论来只是阴阳屈伸之气，只谓之阴阳亦可也。然必谓之鬼神者，以其良能功用而言也。今又须从良能功用上求见鬼神之德，始得。前夜因汉卿说个修养，人死时气冲突，知得栎镏意亲切，谓其气袭人，知得凄怆之意分明。汉武李夫人祠云：‘其风肃然。’今乡村有众户还赛祭享时，或有肃然如阵风，俗呼为‘旋风’者，即此意也。”因及修养，且言：“苌宏死，藏其血於地，三年化为碧，此亦是汉卿所说‘虎威’之类。”贺孙云：“应人物之死，其魄降於地，皆如此。但或散或微，不似此等之精悍，所谓‘伯有用物精多，则魂魄强’，是也。”曰：“亦是此物禀得魄最盛。又如今医者定魄药多用虎睛，助魂药多用龙骨。魄属金，金西方，主肺与魄。虎是阴属之最强者，故其魄最盛。魂属木，木东方，主肝与魂。龙是阳属之最盛者，故其魂最强。龙能驾惴商冢便是与气合；虎啸则风生，便是与魄合。虽是物之最强盛，然皆堕於一偏。惟人独得其全，便无这般磊艄怼！币蜓裕骸肮攀彼传安期生之徒，皆是有之。也是被他炼得气清，皮肤之内，肉骨皆已融化为气，其气又极其轻清，所以有‘飞钔鸦’之说。然久之渐渐消磨，亦澌尽了。渡江以前，说甚吕洞宾锺离权，如今亦不见了。”因言：“鬼火皆是未散之物，如马血，人战斗而死，被兵之地皆有之。某人夜行淮甸间，忽见明灭之火横过来当路头。其人颇勇，直冲过去，见其皆似人形，仿彳弗如庙社泥塑未装饰者。亦未散之气，不足畏。‘宰我问鬼神’一章最精密，包括得尽，亦是当时弟子记录得好。”〔贺孙〕
    问：“中庸‘鬼神’章首尾皆主二气屈伸往来而言，而中间‘洋洋如在其上’，乃引‘其气发扬于上，为昭明、栎铩⑵噔搿，此乃人物之死气，似与前後意不合，何也？”曰：“死便是屈，感召得来，便是伸。”问：“‘昭明、栎铩⑵噔搿，是人之死气，此气会消了？”曰：“是。”问：“伸底只是这既死之气复来伸否？”曰：“这里便难恁地说。这伸底又是别新生了。”问：“如何会别生？”曰：“祖宗气只存在子孙身上，祭祀时只是这气，便自然又伸。自家极其诚敬，肃然如在其上，是甚物？那得不是伸？此便是神之著也。所以古人燎以求诸阳，灌以求诸阴。谢氏谓‘祖考精神，便是自家精神’，已说得是。”〔淳〕
    问：“‘洋洋如在其上，如在其左右’，似亦是感格意思，是自然如此。”曰：“固是。然亦须自家有以感之，始得。上下章自恁地说，忽然中间插入一段鬼神在这里，也是鸢飞鱼跃底意思。所以末梢只说‘微之显，诚之不可扌我踩绱恕。”〔夔孙〕
    “微之显，诚之不可扌稳绱朔颍　苯允道硪病！藏榄选
    问：“鬼神是‘功用’、‘良能’？”曰：“但以一屈一伸看，一伸去便生许多物事，一屈来更无一物了，便是‘良能’、‘功用’。”问：“便是阴阳去来？”曰：“固是。”问：“在天地为鬼神，在人为魂魄否？”曰：“死则谓之‘魂魄’，生则谓之‘精气’，天地公共底谓之‘鬼神’，是恁地模样。”又问：“体物而不可遗。”曰：“只是这一个气。入毫鹚亢隼锶ィ也是这阴阳；包罗天地，也是这阴阳。”问：“是在虚实之间否？”曰：“都是实，无个虚底。有是理，便有是气；有是气，便有是形，无非实者。”又云：“如夏月嘘出固不见，冬月嘘出则可见矣。”问：“何故如此？”曰：“春夏阳，秋冬阴。以阳气散在阳气之中，如以热汤入放热汤里去，都不觉见。秋冬，则这气如以热汤扌谭潘里去，便可见。”又问：“‘使天下之人，齐明盛服以承祭祀’，若有以使之。”曰：“只是这个气。所谓‘昭明、栎铩⑵噔搿者，便只是这气。昭明是光景，栎锸钦纛浚凄怆是有一般感人，使人惨栗，如所谓‘其风肃然’者。”问：“此章以太极图言，是所谓‘妙合而凝’也。”曰：“‘立天之道，曰阴与阳；立地之道，曰柔与刚；立人之道，曰仁与义’，便是‘体物而不可遗’。”〔夔孙〕章句。
    或问“鬼神者，造化之迹”。曰：“风雨霜露，四时代谢。”又问：“此是迹，可得而见。又曰‘视之不可得见，听之不可得闻’，何也？”曰：“说道无，又有；说道有，又无。物之生成，非鬼神而何？然又去那里见得鬼神？至於‘洋洋乎如在其上’，是又有也。‘其气发扬于上，为昭明、栎铩⑵噔搿，犹今时恶气中人，使得人恐惧凄怆，此百物之精爽也。”〔贺孙〕
    萧增光问“鬼神造化之迹”。曰：“如日月星辰风雷，皆造化之迹。天地之间，只是此一气耳。来者为神，往者为鬼。譬如一身，生者为神，死者为鬼，皆一气耳。”〔雉〕
    “鬼神者，造化之迹。”造化之妙不可得而见，於其气之往来屈伸者足以见之。微鬼神，则造化无迹矣。横渠“物之始生”一章尤说得分晓。〔端蒙〕
    “鬼神者，二气之良能”，是说往来屈伸乃理之自然，非有安排布置，故曰“良能”也。〔端蒙〕
    “伊川谓‘鬼神者，造化之迹’，却不如横渠所谓‘二气之良能’。”直卿问：“如何？”曰：“程子之说固好，但在浑沦在这里。张子之说分明，便见有个阴阳在。”曰：“如所谓‘功用则谓之鬼神’，也与张子意同。”曰：“只为他浑沦在那里。”闾丘曰：“明则有礼乐，幽则有鬼神。”曰：“只这数句，便要理会。明，便如何说礼乐？幽，便如此说鬼神？须知乐便属神，礼便属鬼。它此语落著，主在鬼神。”直卿曰：“向读中庸所谓‘诚之不可扌巍处，窃疑谓鬼神为阴阳屈伸，则是形而下者；若中庸之言，则是形而上者矣。”曰：“今且只就形而下者说来，但只是他皆是实理处发见。故未有此气，便有此理；既有此理，必有此气。”〔道夫〕
    问：“‘鬼神者，造化之迹也。’此莫是造化不可见，唯於其气之屈伸往来而见之，故曰迹？‘鬼神者，二气之良能。’此莫是言理之自然，不待安排？”曰：“只是如此。”〔端蒙〕
    “鬼神者，造化之迹。”神者，伸也，以其伸也；鬼者，归也，以其归也。人自方生，而天地之气只管增添在身上，渐渐大，渐渐长成。极至了，便渐渐衰耗，渐渐散。言鬼神，自有迹者而言之；言神，只言其妙而不可测识。〔贺孙〕
    以二气言，则鬼者，阴之灵也；神者，阳之灵也。以一气言，则至而伸者为神，反而归者为鬼。一气即阴阳运行之气，至则皆至，去则皆去之谓也。二气谓阴阳对峙，各有所属。如气之呼吸者有魂，魂即神也，而属乎阳；耳目鼻口之类为魄，魄即鬼也，而属乎阴。“精气为物”，精与气合而生者也；“游魂为变”，则气散而死，其魄降矣。〔谟〕
    “‘阳魂为神，阴魄为鬼。’‘鬼，阴之灵；神，阳之灵。’此以二气言也。然二气之分，实一气之运。故凡气之来而方伸者为神，气之往而既屈者为鬼；阳主伸，阴主屈，此以一气言也。故以二气言，则阴为鬼，阳为神；以一气言，则方伸之气，亦有伸有屈。其方伸者，神之神；其既屈者，神之鬼。既屈之气，亦有屈有伸。其既屈者，鬼之鬼；其来格者，鬼之神。天地人物皆然，不离此气之往来屈伸合散而已，此所谓‘可错综言’者也。”因问：“‘精气为物’，阴精阳气聚而成物，此总言神；‘游魂为变’，魂游魄降，散而成变，此总言鬼，疑亦错综而言？”曰：“然。此所谓‘人者，鬼神之会也’。”〔铢〕
    问：“性情功效，固是有性情便有功效，有功效便有性情。然所谓性情者，莫便是张子所谓‘二气之良能’否？所谓功效者，莫便是程子所谓‘天地之功用’否？”曰：“鬼神视之而不见，听之而不闻，人须是於那良能与功用上认取其德。”〔广〕
    “视之而不见，听之而不闻”是性情，“体物而不可遗”是功效。〔焘〕
    问：“性情功效，性情乃鬼神之情状；不审所谓功效者何谓？”曰：“能‘使天下之人齐明盛服以承祭祀’便是功效。”问：“魄守体，有所知否？”曰：“耳目聪明为魄，安得谓无知？”问：“然则人之死也，魂升魄降，是两处有知觉也。”曰：“孔子分明言：‘合鬼与神，教之至也。’当祭之时，求诸阳，又求诸阴，正为此，况祭亦有报魄之说。”〔德明〕
    问：“‘鬼神之为德’，只是言气与理否？”曰：“犹言性情也。”问：“章句说‘功效’，如何？”曰：“鬼神会做得这般事。”因言：“鬼神有无，圣人未尝决言之。如言‘之死而致死之，不仁；之死而致生之，不知’，‘於彼乎？於此乎’之类，与明道语上蔡‘恐贤问某寻’之意同。”问：“五庙、七庙递迁之制，恐是世代浸远，精爽消亡，故庙有迁毁。”曰：“虽是如此，然祭者求诸阴，求诸阳，此气依旧在；如嘘吸之，则又来。若不如此，则是‘之死而致死之’也。盖其子孙未绝，此气接续亦未绝。”又曰：“天神、地拧⑸酱ㄖ神，有此物在，其气自在此，故不难晓。惟人已死，其事杳茫，所以难说。”〔德明〕
    问：“南轩：‘鬼神，一言以蔽之曰，“诚”而已。’此语如何？”曰：“诚是实然之理，鬼神亦只是实理。若无这理，则便无鬼神，无万物，都无所该载了。‘鬼神之为德’者，诚也。德只是就鬼神言，其情状皆是实理而已。侯氏以德别为一物，便不是。”问：“章句谓‘性情功效’，何也？”曰：“此与‘情状’字只一般。”曰：“横渠谓‘二气之良能’，何谓‘良能’？”曰：“屈伸往来，是二气自然能如此。”曰：“伸是神，屈是鬼否？”先生以手圈卓上而直指其中，曰：“这道理圆，只就中分别恁地。气之方来皆属阳，是神；气之反皆属阴，是鬼。日自午以前是神，午以後是鬼。月自初三以後是神，十六以後是鬼。”童伯羽问：“日月对言之，日是神，月是鬼否？”曰：“亦是。草木方发生来是神，鄄兴ヂ涫枪怼Ｈ俗陨僦磷呈巧瘢衰老是鬼。鼻息呼是神，吸是鬼。”淳举程子所谓“天尊地卑，乾坤定矣。鼓之以雷霆，润之以风雨”。曰：“天地造化，皆是鬼神，古人所以祭风伯雨师。”问：“风雷鼓动是神，收敛处是鬼否？”曰：“是。魄属鬼，气属神。如析木烟出，是神；滋润底性是魄。人之语言动作是气，属神；精血是魄，属鬼。发用处皆属阳，是神；气定处皆属阴，是魄。知识处是神，记事处是魄。人初生时气多魄少，後来魄渐盛；到老，魄又少，所以耳聋目昏，精力不强，记事不足。某今觉阳有馀而阴不足，事多记不得。小儿无记性，亦是魄不足。好戏不定叠，亦是魄不足。”〔淳〕
    侯师圣解中庸“鬼神之为德”，谓“鬼神为形而下者，鬼神之德为形而上者”。且如“中庸之为德”，不成说中庸为形而下者，中庸之德为形而上者！〔文蔚〕
    问：“侯氏中庸曰：‘总摄天地，斡旋造化，阖辟乾坤，动役鬼神，日月由之而晦明，万物由之而死生者，诚也。’此语何谓？”曰：“这个亦是实有这理，便如此。若无这理，便都无天地，无万物，无鬼神了。不是实理，如何‘微之显，诚之不可扌巍？”问：“‘鬼神造化之迹’，何谓迹？”曰：“鬼神是天地间造化，只是二气屈伸往来。神是阳，鬼是阴。往者屈，来者伸，便有个迹恁地。”淳因举谢氏“归根”之说。先生曰：“‘归根’本老氏语，毕竟无归，这个何曾动？”问：“性只是天地之性。当初亦不是自彼来入此，亦不是自此往归彼，只是因气之聚散，见其如此耳。”曰：“毕竟是无归。如月影映在这盆水里，除了这盆水，这影便无了，岂是这影飞上天去归那月里去！又如这花落，便无了，岂是归去那里，明年复来生这枝上？”问：“人死时，这知觉便散否？”曰：“不是散，是尽了，气尽则知觉亦尽。”问：“世俗所谓物怪神奸之说，则如何断？”曰：“世俗大抵十分有八分是胡说，二分亦有此理。多有是非命死者，或溺死，或杀死，或暴病卒死，是他气未尽，故凭依如此。又有是乍死後气未消尽，是他当初禀得气盛，故如此，然终久亦消了。盖精与气合，便生人物，‘游魂为变’，便无了。如人说神仙，古来神仙皆不见，只是说後来神仙。如左传伯有为厉，此鬼今亦不见。”问：“自家道理正，则自不能相干。”曰：“亦须是气能配义，始得。若气不能配义，便馁了。”问：“谢氏谓‘祖考精神，便是自家精神’，如何？”曰：“此句已是说得好。祖孙只一气，极其诚敬，自然相感。如这大树，有种子下地，生出又成树，便即是那大树也。”〔淳〕
    或问：“‘颜子死而不亡’之说，先生既非之矣。然圣人制祭祀之礼，所以事鬼神者，恐不止谓但有此理，须有实事？”曰：“若是见理明者，自能知之。明道所谓：‘若以为无，古人因甚如此说？若以为有，又恐贤问某寻。’其说甚当。”〔人杰〕
    问：“中庸十二章，子思论道之体用，十三章言人之为道不在乎远，当即夫众人之所能知能行，极乎圣人之所不能知不能行。第十四章又言人之行道，当随其所居之分，而取足於其身。”曰：“此两章大纲相似。”曰：“第十五章又言进道当有序，第十六章方言鬼神之道‘费而隐’。盖论君子之道，则即人之所行言之，故但及其费，而隐自存。论鬼神之道，则本人之所不见不闻而言，故先及其隐，而後及於费。”曰：“鬼神之道，便是君子之道，非有二也。”〔广〕
    ◎第十七章
    问“因其材而笃焉”。曰：“是因材而加厚些子。”〔节〕
    问“气至而滋息为培，气反而流散曰覆”。曰：“物若扶植，种在土中，自然生气凑泊他。若已倾倒，则生气无所附著，从何处来相接？如人疾病，此自有生气，则药力之气依之而生意滋长。若已危殆，则生气流散，而不复相凑矣。”〔铢〕
    问：“舜之大德受命，止是为善得福而已。中庸却言天之生物栽培倾覆，何也？”贺孙录云：“汉卿问：‘栽培倾覆，以气至、气反说。上言德而受福，而以气为言，何也？”曰：“只是一理。此亦非是有物使之然。但物之生时自节节长将去，恰似有物扶持也，及其衰也，则自节节消磨将去，恰似个物推倒它。理自如此。唯我有受福之理，故天既佑之，又申之。董仲舒曰：‘为政而宜于民，固当受禄于天。’虽只是叠将来说，然玩味之，觉他说得自有意思。”贺孙录云：“上面虽是叠将来，此数语却转得意思好。”又曰：“嘉乐诗下章又却不说其他，但愿其子孙之多且贤耳。此意甚好，然此亦其理之常。若尧舜之子不肖，则又非常理也。”〔广〕贺孙录同。
    ◎第十八章
    问：“舜‘德为圣人，尊为天子’，固见得天道人道之极致。至文王‘以王季为父，武王为子’，此殆非人力可致，而以为无忧，何也？”曰：“文王自公刘太王积功累仁，至文王玫碧煸饲『么Γ此文王所以言无忧。如舜大德，而禄位名寿之必得，亦是天道流行，正得恰好处耳。”又曰：“追王之事，今无可证，姑阙之可也。如三年之丧，诸家说亦有少不同，然亦不必如吕氏说得太密。大概只是说‘三年之丧通乎天子’云云，本无别意。”〔铢〕
    问：“‘身不失天下之显名’与‘必得其名’，须有些等级不同？”曰：“游杨是如此说，尹氏又破其说，然看来也是有此意。如尧舜与汤武真个争分数，有等级。只看圣人说‘谓韶尽美矣，又尽善也；谓武尽美矣，未尽善也’处，便见。”〔焘〕
    问：“‘周公成文武之德，追王太王王季’，考之武成金礼记大传，武成言：“太王肇基王迹，王季其勤王家，我文考文王。”金册“乃告太王王季”。大传言牧野之奠，“追王太王王季历文王昌”。疑武王时已追王。”曰：“武王时恐且是呼唤作王，至周公制礼乐，方行其事，如今奉上册宝之类。然无可证，姑阙之可也。”又问：“‘上祀先公以天子之礼’，是周公制礼时方行，无疑。”曰：“礼家载祀先王服羁冕，祀先公服济幔济嶂詈钪服。盖虽上祀先公以天子之礼，然不敢以天子之服临其先公，但济帷㈧加裼胫詈畈煌。天子之旒十二玉，盖虽与诸侯同是七旒，但天子七旒十二玉，诸侯七旒七玉耳。”〔铢〕
    问：“古无追王之礼，至周之武王周公，以王业肇於太王王季文王，故追王三王。至於组绀以上，则止祀以天子之礼，所谓‘葬以士，祭以大夫’之义也。”曰：“然。周礼，祀先王以羁冕，祀先公以济幔则祀先公依旧止用诸侯之礼，但乃是天子祭先公之礼耳。”问：“诸儒之说，以为武王未诛纣，则称文王为‘文考’，以明文王在位未尝称王之证。及至诛纣，乃称文考为‘文王’。然既曰‘文考’，则其谥定矣。若如其言，将称为‘文公’耶？”曰：“此等事无证佐，皆不可晓，阙之可也。”〔亻选
    问：“丧祭之礼，至周公然後备。夏商而上，想甚简略。”曰：“然。‘亲亲长长’，‘贵贵尊贤’。夏商而上，大概只是亲亲长长之意。到得周来则又添得许多贵贵底礼数。如‘始封之君不臣诸父昆弟，封君之子不臣诸父而臣昆弟’。期之丧，天子诸侯绝，大夫降。然诸侯大夫尊同，则亦不绝不降。姊妹嫁诸侯者，则亦不绝不降。此皆贵贵之义。上世想皆简略，未有许多降杀贵贵底礼数。凡此皆天下之大经，前世所未备。到得周公搜剔出来，立为定制，更不可易。”〔亻选
    “‘三年之丧，达於天子’，中庸之意，只是主为父母而言，未必及其它者。所以下句云：‘父母之丧，无贵贱一也。’”因言：“大凡礼制欲行於今，须有一个简易底道理。若欲尽拘古礼，则繁碎不便於人，自是不可行，不晓他周公当时之意是如何。孔子尝曰：‘如用之，则吾从先进。’想亦是厌其繁。”文蔚问：“伯叔父母，古人皆是期丧。今礼又有所谓‘百日制，周期服’。然则期年之内，当服其服。往往今人於此多简略。”曰：“居家则可，居官便不可行。所以当时横渠为见天祺居官，凡祭祀之类，尽令天祺代之，他居家服丧服。当时幸而有一天祺居官，故可为之。万一无天祺，则又当如何？便是动辄窒碍难行。”文蔚曰：“今不居官之人，欲於百日之内，略如居父母之丧，期年之内，则服其服，如何？”曰：“私居亦可行之。”〔文蔚〕
    正淳问：“三年之丧，父母之丧，吕氏却作两般。”曰：“吕氏所以如此说者，盖见左氏载周穆后薨，太子寿卒，谓周‘一岁而有三年之丧二焉’。左氏说礼，皆是周末衰乱不经之礼，方子录云：“左氏定礼皆当时鄙野之谈，据不得。”无足取者。君举所以说礼多错者，缘其多本左氏也。”贺孙云：“如陈针子送女，先配後祖一段，更是没分晓，古者那曾有这般礼数？”曰：“便是他记礼皆差。某尝言左氏不是儒者，只是个晓事该博、会做文章之人。若公隙子却是个不晓事底儒者，故其说道理及礼制处不甚差，下得语恁地郑重。”广录云：“只是说得忒煞郑重滞泥，正如世俗所谓山东学究是也。”贺孙因举公羊所断谓孔父“义形於色”，仇牧“不畏强御”，荀息“不食言”，最是断得好。曰：“然。”贺孙又云：“其间有全乱道处，恐是其徒插入，如何？”曰：“是他那不晓事底见识，便写出来，亦不道是不好。若左氏便巧，便文饰回互了。”或云：“以蔡仲废君为行权，卫辄拒父为尊祖，都不是。”曰：“是他不晓事底见识，只知道有所谓‘嫡孙承重’之义，便道孙可以代祖，而不知子不可以不父其父。尝谓学记云‘多其讯’，注云：‘讯，犹问也。’公媳闶恰多其讯’。没紧要处，也便说道某言者何？某事者何？”〔贺孙〕广录同。方子录略。
    问：“中庸解载游氏辨文王不称王之说，正矣。先生却曰：‘此事更当考。’是如何？”曰：“说文王不称王，固好，但书中不合有‘惟九年大统未集’一句。不知所谓九年，自甚时数起？若谓文王固守臣节不称王，则‘三分天下有其二’，亦为不可。又书言‘太王肇基王迹’，则到太王时，周家已自强盛矣。今史记於梁惠王三十七年书‘襄王元年’，而竹书纪年以为後元年，想得当时文王之事亦类此。故先儒皆以为自虞芮质成之後，为受命之元年。”〔广〕
    ◎第十九章
    “旅酬”者，以其家臣或乡吏之属大夫则有乡吏。一人先举觯献宾。宾饮毕，即以觯授于执事者，则以献於其长，递递相承，献及於沃盥者而止焉。沃盥，谓执盥洗之事，至贱者也。故曰：“旅酬下为上，所以逮贱也。”〔广〕
    “旅酬”，是客先劝主人，主人复劝客，客又劝次客，次客又劝第三客，以次传去。如客多，则两头劝起。〔义刚〕
    问“酬，导饮也”。曰：“仪礼：主人酌宾曰献，宾饮主人，主人又自酌而复饮宾，曰酬。宾受之，奠於席前，至旅而後举。”主人饮二杯，宾只饮一杯。疑後世所谓“倍食於宾”者，此也。〔铢〕
    问：“如何是‘导饮’？”曰：“主人酌以献宾，宾酬主人曰酢。主人又自饮，而复饮宾曰酬。其主人又自饮者，是导宾使饮也。谚云“主人倍食于宾”，疑即此意。但宾受之，却不饮，奠於席前，至旅时亦不举，又自别举爵，不知如何。”又问：“行旅酬时，祭事已毕否？”曰：“其大节目则已了，亦尚有零碎礼数未竟。”又问：“想必须在饮福受胙之後。”曰：“固是。古人酢宾，便是受胙。‘胙’与‘酢’‘昨’字，古人皆通用。”〔广〕
    汉卿问：“‘导饮’是如何？”先生历举仪礼献酬之礼。旅酬礼，下为上交劝。先一人如乡吏之属升觯，或二人举觯献宾。宾不饮，却以献执事。执事一人受之，以献于长，以次献，至於沃盥，所谓“逮贱”者也。旅酬後，乐作，献酬之俎未彻，宾不敢旅酬。酬酒，宾奠不举，至旅酬亦不举。更自有一盏在右，为旅盏也。受胙者，古者“胙”字与“酢”字通。受胙者，犹神之酢己也。周礼中“胙席”，又作昨昔之“昨”。谓初未设，只跪拜，彻後方设席。周礼王享先公亦如之。又举尸饮酢之礼。其特祭，每献酬酢甚详，不知合享如何。周礼旅酬六尸。古者男女皆有尸，女尸不知废於何代。杜佑乃谓古无女尸，女尸乃本夷虏之属，後来圣人革之。贺孙因举仪礼士虞礼云：“男，男尸；女，女尸。是古男女皆有尸也。”先生因举陶侃庙南昌南康。每年祭祀，堂上设神位，两厢设生人位。凡为劝首者，至祭时具公服，设马乘仪状甚盛，至于庙，各就两厢之位。其奉祭者献饮食，一同神位之礼。又某处择一乡长状貌甚魁伟者为之。至诸处祭，皆请与同享。此人遇冬春祭多时节，每日大醉也。厌祭，是不用尸者。古者必有为而不用，如祭殇，阴厌、阳厌，是也。〔贺孙〕
    问“燕毛所以序齿也”。曰：“燕时择一人为上宾，不与众宾齿，馀者皆序齿。”〔焘〕
    问：“吕氏分‘修其祖庙’以下一节作‘继志’，‘序昭穆’以下一节作‘述事’，恐不必如此分？”曰：“看得追王与所制祭祀之礼，两节皆通上下而言。吕氏考订甚详，却似不曾言得此意。”又问：“吕氏又分郊社之礼，作立天下之大本处；宗庙之礼，言正天下之大经处。亦不消分。”曰：“此不若游氏说郊社之礼，所谓‘惟圣人为能享帝’；爻⒅义，谓‘惟孝子为能享亲’，意思甚周密。”〔铢〕
    问：“杨氏曰：‘玉币以交神明，蜊艘郧笊耢队摹！岂以天神无声臭气类之可感，止用玉币表自家之诚意，人鬼有气类之可感，故用芬香之酒耶？”曰：“不然。自是天神高而在上，郁鬯之酒感它不著。盖灌鬯之酒却泻入地下去了，所以只可感人鬼，而不可以交天神也。”〔亻选
    “或问中说庙制处，所谓‘高祖’者何也？”曰：“四世祖也。‘世’与‘太’字，古多互用，如太子为世子，太室为世室之类。”〔广〕
    林安卿问：“中庸二昭二穆以次向南，如何？”曰：“太祖居中，坐北而向南。昭穆以次而出向南。某人之说如此乃是。如疏中谓太祖居中，昭穆左右分去列作一排。若天子七庙，恐太长阔。”又曰：“大率论庙制，刘歆之说颇是。”〔义刚〕
    孙毓云：“外为都宫。太祖在北，二昭二穆，以次而南，出江都集礼。”向作或问时，未见此书，只以意料。後来始见，乃知学不可以不博也。〔铢〕
    ●卷六十四・中庸三
    ◎第二十章
    “‘修道以仁。’修道，便是说上文修身之道，自‘为政在人’转说将来。‘修道以仁’，仁是筑底处，试商量如何？”伯丰言：“克去己私，复此天理，然後得其修。”曰：“固是。然圣贤言‘仁’字处，便有个温厚慈祥之意，带个爱底道理。下文便言‘亲亲为大’。”〔┿〕
    问：“‘修道以仁’，继之以‘仁者人也’，何为下面又添说义礼？”曰：“仁便有义，如阳便有阴。亲亲尊贤，皆仁之事。亲之尊之，其中自有个差等，这便是义与礼。亲亲，在父子如此，在宗族如彼，所谓‘杀’也，尊贤；有当事之者，有当友之者，所谓‘等’也。”〔亻选
    问：“仁亦是道，如何却说‘修道以仁’？”曰：“道是逅担“濉弊郑疑是“统”字。仁是切要底。”又问：“如此，则这‘仁’字是偏言底？”曰：“‘仁者人也，亲亲为大。’如此说，则此是偏言。”〔节〕
    问：“思修身，不可不事亲；思事亲，不可不知人；思知人，不可不知天。”曰：“此处却是倒看，根本在修身。然修身得力处，却是知天。知天，是知至、物格，知得个自然道理。学若不知天，便记得此，又忘彼；得其一，失其二。未知天，见事头绪多。既知天了，这里便都定，这事也定，那事也定。”〔淳〕
    “思事亲不可不知人。”知人，只如“知人则哲”之“知”，不是思欲事亲，先要知人。只是思欲事亲，更要知人。若不好底人与它处，岂不为亲之累？知天，是知天道。
    知天是起头处。能知天，则知人、事亲、修身，皆得其理矣。闻见之知与德性之知，皆知也。只是要知得到，信得及。如君之仁，子之孝之类，人所共知而多不能尽者，非真知故也。〔谟〕
    问“知仁勇”。曰：“理会得底是知，行得底是仁，著力去做底是勇。”〔德明〕
    问“知仁勇”之分。曰：“大概知底属知，行底属仁，勇是勇於知，勇於行。”又云：“‘生知安行’，以知为主；‘学知利行’，以仁为主；‘困知勉行’，以勇为主。”〔焘〕
    问：“‘生知安行’为知，‘学知利行’为仁，‘困知勉行’为勇，此岂以等级言耶？”曰：“固是。盖生知安行主於知而言。不知，如何行？安行者，只是安而行之，不用著力，然须是知得，方能行得也。故以生知安行为知。学知利行主於行而言。虽是学而知得，然须是著意去力行，则所学而知得者不为徒知也。”故以学知利行为仁。铢退思所谓三者，皆兼知行而言。大知固生知，非生知何以能安而行？至仁固力行，非学知何以能利而行？勇固是知行不可废。翌日再问。先生曰：“更须涵养。”〔铢〕
    问：“中庸以‘生知安行’为知，‘学知利行’为仁，何也？”曰：“论语说‘仁者安仁’，便是说得仁高了；‘知者利仁’，便是说得知低了。此处说知，便是仁在知中，说得知大了。盖既是生知，必能安行。若是学知，便是知得浅；须是力行，方始至仁处，此便是仁在知外。譬如这个桌子，论语说仁，便是此脚直处；说知，便是横处。中庸说仁，便是横处；说知，便是直处。而今且将诸说录出来看，看这一边了，又去看那一边，便自见得不相碍。”〔夔孙〕赐录云：“‘问诸说皆以生知安行为仁，学知利行为知，先生独反是，何也？’曰：‘论语说“仁者安仁，知者利仁”与中庸说“知仁勇”，意思自别。生知安行，便是仁在知中。学知利行，便是仁在知外。既是生知，必能安行，所以谓仁在知中。若是学知，便是知得浅些了；须是力行，方始至仁处，所以谓仁在知外。’问‘智仁勇’。曰‘理会得底是知，行得底是仁，著力去做底是勇。’”
    仁则力行工夫多，知则致知工夫多。“好学近乎知，力行近乎仁”，意自可见。〔道夫〕
    问：“‘力行近乎仁’，又似‘勇者不惧’意思。”曰：“交互说都是。三知都是知，三行都是仁，三近都是勇。生知安行好学，又是知；学知利行力行，又是仁；困知勉行知耻，又是勇。”〔淳〕
    吕与叔“好学近仁”一段好。〔〕
    知耻，如“舜，人也，我亦人也。舜为法於天下，可传於後世，我犹未免为乡人也，是则可忧也”！既耻为乡人，进学安得不勇！
    为学自是要勇，方行得彻，不屈慑。若才行不彻，便是半涂而废。所以中庸说“知仁勇三者”。勇本是没紧要物事，然仁知了，不是勇，便行不到头。〔亻选
    问：“‘为天下有九经’，若论天下之事，固不止此九件，此但举其可以常行而不易者否？”曰：“此亦大概如此说，然其大者亦不出此。”又问：“吕氏以‘有此九者，皆德怀之事，而刑不与焉’，岂以为此可以常行，而刑则期於无刑，所以不可常行而不及之欤？”曰：“也不消如此说。若说不及刑，则礼乐亦不及。此只是言其大者，而礼乐刑政固已行乎其间矣。”又问：“养士亦是一大者，不言何也？”曰：“此只是大概说。若如此穷，有甚了期？若论养士，如‘忠信重禄’，‘尊贤’，‘子庶民’，则教民之意固已具其中矣。”〔亻选
    “柔远”解作“无忘宾旅”。孟子注：“宾客羁旅。”古者为之授节，如照身、凭子之类，近时度关皆给之。“因能授任以嘉其善”，谓愿留於其国者也。〔德明〕
    问“来百工则财用足”。曰：“既有个国家，则百工所为皆少不得，都要用。若百工聚，则事事皆有，岂不足以足财用乎？”如织趴梢宰悴疾，工匠可以足器皿之类。〔焘〕
    问“饩廪”。曰：“饩，牲饩也。如今官员请受，有生羊肉。廪，即廪给，折送钱之类是也。”〔赐〕
    问：“‘送往迎来’，集注云：‘授节以送其往。’”曰：“远人来，至去时，有节以授之，过所在为照。如汉之出入关者用拢唐谓之‘给过所’。”〔赐〕
    问：“‘凡事豫则立’以下四句，只是泛举四事，或是包‘达道、达德、九经’之属？”曰：“上文言‘天下之达道五，所以行之者三；天下之达德三，所以行之者一。凡为天下国家有九经，所以行之者一。’遂言‘凡事豫则立’，则此‘凡事’正指‘达道、达德、九经’可知。‘素定’，是指先立乎诚可知。中间方言‘所以行之者一’，不应忽突出一语言‘凡事’也。”〔铢〕
    豫，先知也，事未至而先知其理之谓豫。“凡事豫则立，不豫则废。”横渠曰：“事豫吾内，求利吾外也。”又曰：“精义入神者，豫而已。”皆一义也。〔亻选
    或问“言前定则不踬”。曰：“句句著实，不脱空也。今人才有一句言语不实，便说不去。”〔贺孙〕
    “事前定则不困。”闲时不曾做得，临时自是做不彻，便至於困。“行前定则不疚。”若所行不前定，临时便易得屈折枉道以从人矣。“道前定则不穷。”这一句又包得大，连那上三句都包在里面，是有个妙用，千变万化而不穷之谓。事到面前，都理会得。它人处置不得底事，自家便处置得；它人理会不得底事，自家便理会得。〔亻选
    问“反诸身不诚”。曰：“反诸身，是反求於心；不诚，是不曾实有此心。如事亲以孝，须是实有这孝之心。若外面假为孝之事，里面却无孝之心，便是不诚矣。”〔焘〕
    “诚者，天之道。”诚是实理，自然不假修为者也。“诚之者，人之道”，是实其实理，则是勉而为之者也。孟子言“万物皆备於我”，便是“诚”；“反身而诚”，便是“诚之”。反身，只是反求诸己。诚，只是万物具足，无所亏欠。〔端蒙〕
    问“诚者天之道，诚之者人之道”。曰：“诚是天理之实然，更无纤毫作为。圣人之生，其禀受浑然，气质清明纯粹，全是此理，更不待修为，而自然与天为一。若其馀，则须是‘博学、审问、慎思、明辨、笃行’。如此不已，直待得仁义礼智与夫忠孝之道，日用本分事无非实理，然後为诚。有一毫见得与天理不相合，便於诚有一毫未至。如程先生说常人之畏虎，不如曾被虎伤者畏之出於诚实，盖实见得也。今於日用间若不实见得是天理之自然，则终是於诚为未至也。”〔大雅〕
    问：“‘诚者，真实无妄之谓，天之道也。’此言天理至实而无妄，指理而言也。‘诚之者，未能真实无妄，而欲其真实无妄之谓，人之道也。’此言在人当有真实无妄之知行，乃能实此理之无妄，指人事而言也。盖在天固有真实之理，在人当有真实之功。圣人不思不勉，而从容中道，无非实理之流行，则圣人与天如一，即天之道也。未至於圣人，必择善，然後能实明是善；必固执，然後实得是善，此人事当然，即人之道也。程子所谓‘实理’者，指理而言也；所谓‘实见得是，实见得非’者，指见而言也。此有两节意。”曰：“如此见得甚善。”〔铢〕
    中庸言天道处，皆自然无节次；不思不勉之类。言人道处，皆有下功夫节次。择善与固执是二节。言天道，如至诚之类，皆有“至”字。“其次致曲”，却是人事。“久则徵”，是外人信之。古注说好。〔〕
    或问：“明善、择善，何者为先？”曰：“譬如十个物事，五个善，五个恶。须拣此是善，此是恶，方分明。”〔从周〕
    圣贤所说工夫，都只一般，只是一个“择善固执”。论语则说“学而时习之”，孟子则说“明善诚身”。只是随他地头所说不同，下得字来各自精细，真实工夫只是一般。须是尽知其所以不同，方知其所以同也。
    “博学”，谓天地万物之理，修己治人之方，皆所当学。然亦各有次序，当以其大而急者为先，不可杂而无统也。
    先生屡说“慎思之”一句。言：“思之不慎，便有枉用工夫处。”〔人杰〕
    中庸言“慎思之”。思之粗浅不及，固是不慎；到思之过时，亦是不慎。所以他圣人不说深思，不说别样思，却说个“慎思”。〔道夫〕
    或问：“‘笃行’是有急切之意否？”曰：“笃厚也是心之恳恻。”〔履孙〕
    “有弗问，问之弗知弗措也。”问而弗知，弗可让下。须当研穷到底，使答者词穷理尽，始得。〔砥〕
    问：“‘博学之’至‘明辨之’，是致知之事，‘笃行’则力行之事否？”曰：“然。”又问：“‘有弗学’至‘行之弗笃弗措也’，皆是勇之事否？”曰：“此一段却只是虚说，只是应上面‘博学之’五句反说起。如云不学则已，学之而有弗能，定不休。如云‘有不战，战必胜矣’之类也。‘弗措’也未是勇事。到得後面说‘人一己百，人十己千’，方正是说勇处。‘虽愚必明’，是致知之效；‘虽柔必强’，是力行之效。”〔亻选
    或问“人一己百，人十己千”。曰：“此是言下工夫，人做得一分，自己做百分。”〔节〕
    吕氏说“博学、审问、慎思、明辨、笃行”一段煞好，皆是他平日做工夫底。〔淳〕
    汉卿问“哀公问政”章。曰：“旧时只零碎解。某自初读时，只觉首段尾与次段首意相接。如云‘政也者，蒲卢也。故为政在人，取人以身；修身以道，修道以仁’。便说‘仁者，人也，亲亲为大。义者，宜也，尊贤为大’。都接续说去，遂作一段看，始觉贯穿。後因看家语，乃知是本来只一段也。中庸三十三章，其次第甚密，古人著述便是不可及。此只将别人语言斗凑成篇，本末次第终始总合，如此缜密！”〔贺孙〕广录意同，别出。
    问：“中庸第二十章，初看时觉得涣散，收拾不得。熟读先生章句，方始见血脉贯通处。”曰：“前辈多是逐段解去。某初读时但见‘思修身’段後，便继以‘天下之达道五’；‘知此三者’段後，便继以‘为天下国家有九经’，似乎相接续。自此推去，疑只是一章。後又读家语，方知是孔子一时间所说。”广云：“岂独此章？今次读章句，乃知一篇首尾相贯，只是说一个中庸底道理。”曰：“固是。它古人解做得这样物事，四散收拾将来。及并合众，则便有个次序如此，其次序又直如此缜密！”〔广〕
    问：“或问引‘大学论小人之阴恶阳善，而以诚於中者目之’，且有‘为善也诚虚，为恶也何实如之’之语，何也？”曰：“‘小人丫游不善’，是诚心为不善也。‘掩其不善，而著其善’，是为善不诚。”因举往年胡文定尝说：“朱子发虽修谨，皆是伪为。”是时范济美天资豪杰，应云：“子发诚是伪为，如公辈却是至诚。”文定逊谢曰：“某何敢当‘至诚’二字？”济美却戏云：“子发是伪於为善，公却是至诚为恶也。”乃是此意。〔德明〕
    ◎第二十一章
    “自诚明，谓之性”，此“性”字便是“性之”也。“自明诚，谓之教”，此“教”字是学之也。此二字却是转一转说，与首章“天命之谓性，修道之谓教”二字义不同。〔┿〕
    “自诚明”，性之也；“自明诚”，充之也，转一转说。“天命之谓性”以下，举体统说。〔人杰〕
    “自诚明，谓之性。”诚，实然之理，此尧舜以上事。学者则“自明诚，谓之教”，明此性而求实然之理。经礼三百，曲礼三千，无非使人明此理。此心当提撕唤起，常自念性如何善？因甚不善？人皆可为尧舜，我因甚做不得？立得此後，观书亦见理，静坐亦见理，森然於耳目之前！〔可学〕
    以诚而论明，则诚明合而为一；以明而论诚，则诚明分而为二。〔寿昌〕
    ◎第二十二章
    或问：“如何是‘唯天下至诚’？”曰：“‘唯天下至诚’，言其心中实是天下至诚，非止一家一国而已。不须说至於实理之极。才说个‘至於’，则是前面有未诚底半截。此是说圣人，不说这个未实底。况圣人亦非向有未实处，到这里方实也。‘赞化育与天地参’，是说地头。”〔履孙〕
    “唯天下至诚”，言做出天下如许大事底本领子。至，极也，如易“至神、至变”。〔方〕
    问“‘唯天下至诚为能尽其性’一段。且如性中有这仁，便真个尽得仁底道理；性中有这义，便真个尽得义底道理”云云。曰：“如此说，尽说不著。且如仁，能尽案子之仁，推而至於宗族，亦无有不尽；又推而至於乡党，亦无不尽；又推而至於一国，至於天下，亦无有不尽。若只於父子上尽其仁，不能推之於宗族，便是不能尽其仁。能推之於宗教，而不能推之於乡党，亦是不能尽其仁。能推之於乡党，而不能推之於一国天下，亦是不能尽其仁。能推於己，而不能推於彼，能尽於甲，而不能尽於乙，亦是不能尽。且如十件事，能尽得五件，而五件不能尽，亦是不能尽。如两件事尽得一件，而一件不能尽，亦是不能尽。只这一事上，能尽其初，而不能尽其终，亦是不能尽；能尽於蚤，而不能尽於暮，亦是不能尽。就仁上推来是如此，义礼智莫不然。然自家一身，也如何做得许多事？只是心里都有这个道理。且如十件事，五件事是自家平生晓得底，或曾做来；那五件平生不曾识，也不曾做，卒然至面前，自家虽不曾做，然既有此道理，便识得破，都处置得下，无不尽得这个道理。如‘能尽人之性’。人之气禀有多少般样，或清或浊，或昏或明，或贤或鄙，或寿或夭，随其所赋，无不有以全其性而尽其宜，更无些子欠阙处。是他元有许多道理，自家一一都要处置教是。如‘能尽物之性’，如鸟兽草木有多少般样，亦莫不有以全其性而遂其宜。所以说‘惟天下之至诚，为能尽人物之性’。盖圣人通身都是这个真实道理了，拈出来便是道理，东边拈出东边也是道理，西边拈出西边也是道理。如一斛米，初间量有十斗，再量过也有十斗，更无些子少欠。若是不能尽其性，如元有十斗，再量过却只有七八斗，少了二三斗，便是不能尽其性。天与你许多道理，本自具足，无些子欠阙，只是人自去欠阙了他底。所以中庸难看，便是如此。须是心地大段广大，方看得出；须是大段精微，方看得出；精密而广阔，方看得出。”或曰：“中庸之尽性，即孟子所谓尽心否？”曰：“只差些子。”或问差处。曰：“不当如此问。今夜且归去与众人商量，晓得个‘至诚能尽人物之性’分晓了，却去看尽心，少间差处自见得，不用问。如言黑白，若先识得了，同异处自见。只当问黑白，不当问黑白同异。”久之，又曰：“尽心是就知上说，尽性是就行上说。”或曰：“能尽得真实本然之全体是尽性，能尽得虚灵知觉之妙用是尽心。”曰：“然。尽心就所知上说，尽性就事物上说。事事物物上各要尽得他道理，较零碎，尽心则浑沦。”盖行处零碎，知处却浑沦。如尽心，才知些子，全体便都见。又问：“尽心了，方能尽性否？”曰：“然。孟子云‘尽其心者，知其性也，知性则知天’，便是如此。”〔亻选常开录别出。）
    问：“‘至诚尽性，尽人，尽物’如何是‘尽’？”曰：“性便是仁义礼智。‘尽’云者，无所往而不尽也。尽於此不尽於彼，非尽也；尽於外不尽於内，非尽也。尽得这一件，那一件不尽，不谓之尽；尽得头，不尽得尾，不谓之尽。如性中之仁，施之一家，而不能施之宗族；施之宗族，不能施之乡党；施之乡党，不能施之国家天下，皆是不尽。至於尽礼，尽义，尽智，亦如此。至於尽人，则凡或仁或鄙，或夭或寿，皆有以处之，使之各得其所。至於尽物，则鸟兽裼悖草木动植，皆有以处之，使之各得其宜。尽性尽人尽物，大概如此。”又问：“尽心亦是如此否？”曰：“未要说同与不同。且须自看如何是心？如何是性？便自见得不同处。如问黑白，且去认取那个是白？那个是黑？则不必问，而自能知其不同矣。”因曰：“若说大概：则尽心是知，尽性是行；尽心是见得个浑沦底，尽性是於零碎事物上见；尽心是见得许多条绪都包在里许，尽性则要随事看，无一之或遗。且如人之一身，虽未便要历许多事，十事尽得五事，其馀五事心在那上，亦要尽之。其他事，力未必能为，而有能为之理，亦是尽也。至诚之人，通身皆是实理，无少欠阙处，故於事事物物无不尽也。”〔开〕
    问：“至诚尽人物之性，是晓得尽否？”曰：“非特晓得尽，亦是要处之尽其道。若凡所以养人教人之政，与夫利万物之政，皆是也。故下文云：‘赞天地之化育，而与天地参矣！’若只明得尽，如何得与天地参去？这一个是无不得底，故曰‘与天地参而为三矣’。”〔大雅〕
    尽人性，尽物性，性只一般，人物气禀不同。人虽禀得气浊，善底只在那里，有可开通之理。是以圣人有教化去开通它，使复其善底。物禀得气偏了，无道理使开通，故无用教化。尽物性，只是所以处之各当其理，且随他所明处使之。它所明处亦只是这个善，圣人便是用他善底。如马悍者，用鞭策亦可乘。然物只到得这里，此亦是教化，是随他天理流行发见处使之也。如虎狼，便只得陷而杀之，驱而远之。〔淳〕
    尽己之性，如在君臣则义，在父子则亲，在兄弟则爱之类，己无一之不尽。尽人之性，如黎民时雍，各得其所。尽物之性，如鸟兽草木咸若。如此，则可以“赞天地之化育”，皆是实事，非私心之仿像也。〔人杰〕
    “能尽其性，则能尽人之性；能尽人之性，则能尽物之性。”只是恁地贯将去，然却有个“则”字在。〔节〕
    “赞天地之化育。”人在天地中间，虽只是一理，然天人所为，各自有分，人做得底，却有天做不得底。如天能生物，而耕种必用人；水能润物，而灌溉必用人；火能又物，而薪爨必用人。裁成辅相，须是人做，非赞助而何？程先生言：“‘参赞’之义，非谓赞助。”此说非是。〔闳祖〕
    圣人“赞天地之化育”。盖天下事有不恰好处，被圣人做得都好。丹朱不肖，尧则以天下与人。洪水謇模舜寻得禹而民得安居。桀纣暴虐，汤武起而诛之。
    程子说赞化处，谓“天人所为，各自有分”，说得好！〔淳〕
    问：“惟天下至诚，为能尽其性。”曰：“此已到到处，说著须如此说，又须分许多节次。只圣人之至诚，一齐具备。中庸於此皆分作两截言。至诚则浑然天成，更无可说。如下文却又云‘诚之者人之道’，‘其次致曲，曲能有诚’，皆是教人做去。如‘至诚无息’一段，诸儒说多不明，却是古注是。此是圣人之至诚，天下久则见其如此，非是圣人如此节次。虽尧舜之德，亦久方著於天下。”问：“赞化育，常人如何为得？”曰：“常人虽不为得，亦各有之。”曰：“此事惟君相可为。”曰：“固然。以下亦有其分，如作邑而祷雨之类，皆是。”〔可学〕
    问：“中庸两处说‘天下之至诚’，而其结语一则曰‘赞天地之化育’，一则曰‘知天地之化育’。‘赞’与‘知’两字如何分？”曰：“前一段是从里面说出，後段是从下面说上，如‘修道之谓教’也。‘立天下之大本’，是静而无一息之不中。知化育，则知天理之流行。”贺孙录云：“或问：‘赞化育与知化育，何如？’曰：‘“尽其性”者，是从里面说将出，故能尽其性，则能尽人物之性以赞天地之化育。“经纶天下之大经”者，是从下面说上去，如“修道之教”是也’云云。”
    ◎第二十三章
    “其次致曲。”先生云：“只缘气禀不齐，若至诚尽性，则渣滓便浑化，不待如此。”〔炎〕
    曲，是气禀之偏，如禀得木气多，便温厚慈祥，从仁上去发，便不见了发强刚毅。就上推长充扩，推而至於极，便是致。气禀笃於孝，便从孝上致曲，使吾之德浑然是孝，而无分毫不孝底事。至於动人而变化之，则与至诚之所就者无殊。〔升卿〕
    刘潜夫问“致曲”。曰：“只为气质不同，故发见有偏。如至诚尽性，则全体著见。次於此者，未免为气质所隔。只如人气质温厚，其发见者必多是仁，仁多便侵却那义底分数；气质刚毅，其发见者必多是义，义多便侵却那仁底分数。”因指面前灯笼曰：“且如此灯，乃本性也，未有不光明者。气质不同，便如灯笼用厚纸糊，灯便不甚明；用薄纸糊，灯便明似纸厚者；用纱糊，其灯又明矣。撤去笼，则灯之全体著见，其理正如此也。”〔文蔚〕
    问“致曲”。曰：“须件件致去，如孝，如悌，如仁义，须件件致得到诚处，始得。”〔赐〕
    问“致曲”。曰：“曲是逐事上著力，事事上推致其极。如事君则推致其忠，事亲则推致其孝，与人交则推致其信，皆事事上推致其极。”〔谦〕
    问：“‘致曲’莫是就其所长上推致否？”曰：“不只是所长，谓就事上事事推致。且如事父母，便就这上致其孝；处兄弟，便致其恭敬；交朋友，便致其信，此所谓‘致曲’也。能如此推致，则能诚矣。曲不是全体，只是一曲。”洽。
    问：“‘致曲’是就偏曲处致力否？”曰：“如程子说‘或孝或弟，或仁或义’，所偏发处，推致之各造其极也。”问：“如此，恐将来只就所偏处成就。”曰：“不然。或仁或义，或孝或弟，更互而发，便就此做致曲工夫。”〔明德〕
    问：“‘致曲’，伊川说从一偏致。”曰：“须件件致去。如孝悌，须件件致得到诚孝诚弟处。如仁义，须件件致到仁之诚、义之诚处。”〔夔孙〕
    问：“‘其次致曲’，注所谓‘善端发见之偏’，如何？”曰：“人所禀各有偏善，或禀得刚强，或禀得和柔，各有一偏之善。若就它身上更求其它好处，又不能如此。所以就其善端之偏而推极其全。恻隐、羞恶、是非、辞逊四端，随人所禀，发出来各有偏重处，是一偏之善。”〔取
    问：“‘其次致曲’，是‘就其善端发见之偏而悉推致之’，如何？”曰：“随其善端发见於此，便就此上推致以造其极；发见於彼，便就彼上推致以造其极，非是止就其发见一处推致之也。如孟子‘充其无欲害人之心，而仁不可胜用；充无穿窬之心，而义不可胜用’，此正是致曲处。东坡文中有一处说得甚明。如从此恻隐处发，便从此发见处推致其极；从羞恶处发，便就此发见处推致其极，孟子所谓扩充其四端是也。曲无不致，则德无不实，而明著动变积而至於能化，亦与圣人至诚无异矣。”〔铢〕
    问“致曲”。曰：“伊川说得好，将曲专做好处，所以云‘或仁或义，或孝或弟’，就此等处推致其极。”又问：“或问却作‘随其所禀之厚薄’，而以伊川之言为未尽，不可专就偏厚处说者，如何？”曰：“不知旧时何故如此说。”或曰：“所禀自应有厚薄，或厚於仁，薄於义；或厚於义，薄於仁。须是推致教它恰好，则亦不害为厚薄矣。”曰：“然。也有这般处。然观其下文‘曲能有诚’一句，则专是主好说。盖上章言‘尽性’，则统体都是诚了。所谓‘诚’字，连那‘尽性’都包在里面，合下便就那根头一尽都尽，更无纤毫欠阙处。‘其次致曲’，则未能如此，须是事事上推致其诚，逐旋做将去，以至於尽性也。‘曲能有诚’一句，犹言若曲处能尽其诚，则‘诚则形，形则著’云云也。盖曲处若不能有其诚，则其善端之发见者，或存或亡，终不能实有诸己。故须就此一偏发见处，便推致之，使有诚则不失也。”又问：“‘明、动、变、化’，伊川以‘君子所过者化’解‘动’字，是和那‘变化’二字都说在里面否？”曰：“动，是方感动他；变，则已改其旧俗，然尚有痕瑕在；化，则都消化了，无复痕迹矣。”〔亻选
    问：“前夜与直卿论‘致曲’一段，或问中举孟子四端‘扩而充之’，直卿以为未安。既是四端，安得谓之‘曲’？”曰：“四端先後互发，岂不是曲？孟子云‘知皆扩而充之’，则自可见。若谓只有此一曲，则是夷惠之偏，如何得该偏？圣人具全体，一齐该了，然而当用时亦只是发一端。如用仁，则义礼智如何上来得？”问：“圣人用时虽发一端，然其馀只平铺在，要用即用；不似以下人有先後间断之异，须待扩而後充。”曰：“然。”又问：“颜曾以下皆是致曲？”曰：“颜子体段已具，曾子却是致曲，一一推之，至答一贯之时，则浑合矣。”问：“所以必致曲者，只是为气禀隔，必待因事逐旋发见？”曰：“然。”又问：“程子说‘致曲’云：‘於偏胜处发。’似未安。如此，则专主一偏矣。”曰：“此说甚可疑。须於事上论，不当於人上论。”〔可学〕
    问：“‘其次致曲’与易中‘纳约自牖’之意，亦略相类。‘纳约自牖’是因人之明而导之，‘致曲’是因己之明而推之。是如此否？”曰：“正是如此。”〔时举〕
    元德问“其次致曲，曲能有诚”。曰：“凡事皆当推致其理，所谓‘致曲’也。如事父母，便来这里推致其孝；事君，便推致其忠；交朋友，便推致其信。凡事推致，便能有诚。曲不是全体，只是一曲。人能一一推之，以致乎其极，则能通贯乎全体矣。”〔时举〕
    子武问：“‘曲能有诚’，若此句属上句意，则曲是能有诚；若是属下句意，则曲若能有诚，则云云。此有二意，不知孰稳？”曰：“曲也是能有诚，但要之不若属下意为善。”又问“诚者自成，道者自道”。曰：“‘自成’，是就理说；‘自道’，是就我说。有这实理，所以有此万物。诚者，所以自成也；道却在我自道。”〔义刚〕
    “曲能有诚”，有诚则不曲矣。盖诚者，圆成无欠阙者也。〔方〕
    “明则动。”伊川云：“明，故能动人也。”〔振〕
    仲思问：“动非明，则无所之；明非动，则无所用。”曰：“徒明不行，则明无所用，空明而已。徒行不明，则行无所向，冥行而已。”〔伯羽〕
    “明则动，动则变，变则化。”动与变化，皆主乎外而言之。〔人杰〕
    ◎第二十四章
    问“至诚之道，可以前知”。曰：“在我无一毫私伪，故常虚明，自能见得。如祯祥、妖孽与蓍龟所告，四体所动，皆是此理已形见，但人不能见耳。圣人至诚无私伪，所以自能见得。且如蓍龟所告之吉凶甚明，但非至诚人却不能见也。”〔铢〕
    ◎第二十五章
    问“诚者，自成也；而道自道也”。曰：“诚者，是个自然成就底道理，不是人去做作安排底物事。道自道者，道却是个无情底道理，却须是人自去行始得。这两句只是一样，而义各不同。何以见之？下面便分说了。”又曰：“诚者自成，如这个草树所以有许多根株枝叶条徽撸便是他实有。所以有许多根株枝叶条唬这个便是自成，是你自实有底。如人便有耳目鼻口手足百骸，都是你自实有底道理。虽是自然底道理，然却须你自去做，始得。”〔亻选
    “‘诚者，自成也；而道自道也。’上句是孤立悬空说这一句，四旁都无所倚靠。盖有是实理，则有是天；有是实理，则有是地。如无是实理，则便没这天，也没这地。凡物都是如此，故云‘诚者自成’，盖本来自成此物。到得‘道自道’，便是有这道在这里，人若不自去行，便也空了。”贺孙问：“既说‘物之所以自成’，下文又云‘诚以心言’，莫是心者物之所存主处否？”曰：“‘诚以心言’者，是就一物上说。凡物必有是心，有是心，然後有是事。下面说‘诚者物之终始’，是解‘诚者自成’一句。‘不诚无物’，已是说著‘自道’一句了。盖人则有不诚，而理则无不诚者。恁地看，觉得前後文意相应。”〔贺孙〕
    问：“‘诚者，自成也；而道自道也。’两句语势相似，而先生之解不同，上句工夫在‘诚’字上，下句工夫在‘行’字上。”曰：“亦微不同。‘自成’若只做‘自道’解，亦得。”某因言：“妄意谓此两句只是说个为己不得为人，其後却说不独是自成，亦可以成物。”先生未答，久之，复曰：“某旧说诚有病。盖诚与道，皆泊在‘诚之为贵’上了。後面却便是说个合内外底道理。若如旧说，则诚与道成两物也。”〔义刚〕
    问：“‘诚者自成’，便是‘鬼神体物而不可遗’；‘而道自道’，便是‘道不可离’。如何？”曰：“也是如此。‘诚者物之终始’，说得来好。”〔广〕
    “诚者，自成也。”下文云：“诚者物之终始，不诚无物。”此二句便解上一句。实有是理，故有是人；实有是理，故有是事。〔夔孙〕
    “诚者，物之终始”，彻头彻尾。〔方〕
    问：“‘诚者，物之终始。’看来凡物之生，必实有其理而生。及其终也，亦是此理合到那里尽了。”曰：“如人之生，固具此理；及其死时，此理便散了。”因问“朝闻夕死”。“程子云：‘皆实理也。’”又云：“实理者，合当决定是如此。为子必孝，为臣必忠，决定是如此了。”〔焘〕
    “诚者物之终始”，犹言“体物而不可遗”，此是相表里之句。从头起至结局，便是有物底地头，著一些急不得。又曰：“有一尺诚，便有一尺物；有一寸诚，便有一寸物。”〔高〕
    蜚卿尝言：“‘诚’字甚大，学者未容骤语。”道夫以为，“诚者物之终始”，始学之士所当尽心，而圣人之所以为圣人者，亦不过如此，正所谓彻上彻下之理也。一日，以语曹丈进叔。曹曰：“如何？”曰：“诚者，实然之理而已。”曹曰：“也说实然之理未得。诚固实，便将实来做诚，却不是。”因具以告先生。曰：“也未可恁地执定说了。诚有主事而言者，有主理而言者。盖‘不诚无物’，是事之实然。至於参赞化育，则便是实然之理。”〔道夫〕
    问：“‘诚者，物之终始；不诚无物。’是实有是理，而後有是物否？”曰：“且看他圣人说底正文语脉，随‘诚者物之终始’，却是事物之实理，始终无有间断。自开辟以来，以至人物消尽，只是如此。在人之心，苟诚实无伪，则彻头彻尾，无非此理。一有间断，则就间断处，即非诚矣。如圣人至诚，便是自始生至没身，首尾是诚。颜子不违仁，便是自三月之初为诚之始，三月之末为诚之终；三月以後，便不能不间断矣。‘日月至焉’，只就至焉时便为终始，至焉之外即间断而无诚，无诚即无物矣。不诚，则‘心不在焉，视不见，听不闻’，是虽谓之无耳目可也。且如‘刈约裙喽往不欲观’，是方灌时诚意存焉，即有其祭祀之事物；及其诚意一散，则虽有升降威仪，已非所以为祭祀之事物矣。”〔大雅〕闳祖录云：“不诚虽有物犹无物，如刈约裙啵诚意一散，如不祭一般。”
    “诚者，物之终始。”来处是诚，去处亦是诚。诚则有物，不诚则无物。且如而今对人说话，若句句说实，皆自心中流出，这便是有物。若是脱空诳诞，不说实话，虽有两人相对说话，如无物也。且如草木自萌芽发生，以至枯死朽腐归土，皆是有此实理，方有此物。若无此理，安得有此物！〔亻选
    “诚者，物之终始；不诚无物。”诚，便贯通乎物之终始，若不诚，则虽为其事，与无事同。〔炎〕
    “诚者，物之终始”，以理而言；“不诚无物”，以人而言。不诚，则有空阙，有空阙，则如无物相似。〔节〕
    “诚者，物之终始；不诚无物。”诚者，事之终始，不诚，比不曾做得事相似。且如读书，一遍至三遍无心读，四遍至七遍方有心读，八遍又无心，则是三遍以上与八遍，如不曾读相似。〔节〕
    “诚者，物之终始；不诚无物。”如读书，半版以前，心在书上，则此半版有终有始。半版以後，心不在焉，则如不读矣。〔闳祖〕
    “诚者，物之终始。”物之终始，皆此理也，以此而始，以此而终。物，事也，亦是万物。“不诚无物”，以在人者言之。谓无是诚，则无是物。如视不明，则不能见是物；听不聪，则不能闻是物，谓之无物亦可。又如鬼怪妖邪之物，吾以为无，便无，亦是。”今按：无物谓不能闻见是物，及以为无便无，皆与章句不合。姑存之。〔德明〕
    正淳问：“‘诚者，物之终始；不诚无物。’此二句是逅怠！故君子诚之为贵’，此却说从人上去。先生於‘不诚无物’一句亦以人言，何也？”曰：“‘诚者，物之终始’，此固逅怠Ｈ羰恰不诚无物’，这个‘不’字，是谁不他？须是有个人不他，方得。”〔人杰〕
    问：“‘诚者，物之终始’，恐是就理之实而言。‘不诚无物’，恐是就人心之实此理而言？”曰：“非也。此两句通理之实、人之实而言。有是理，则有是物；天下之物，皆实理之所为。彻头彻尾，皆是此理所为。未有无此理而有此物也。无是理，则虽有是物，若无是物矣。盖‘物之终始’，皆实理之所为也。下文言‘君子诚之为贵’，方说人当实乎此理而言。大意若曰，实理为‘物之终始’，无是理，则无是物，故君子必当实乎此理也。”〔铢〕
    “‘诚者，物之终始；不诚无物。’做万物看亦得，就事物上看亦得。物以诚为体，故不诚则无此物。终始，是彻头彻尾底意。”问：“或问中云‘自其间断之後，虽有其事，皆无实之可言’，何如？”曰：“此是说‘不诚无物’。如人做事，未做得一半，便弃了，即一半便不成。”问：“杨氏云：‘四时之运已，即成物之功废。’”曰：“只为有这些子，如无这些子，其机关都死了。”再问：“为其‘至诚无息’，所以‘四时行，百物生’，更无已时。此所以‘维天之命，於穆不已’也。”曰：“然。”〔德明〕
    问“不诚无物”。曰：“诚，实也。且如人为孝，若是不诚，恰似不曾，诚便是事底骨子。”〔文蔚〕
    或问“不诚无物”。曰：“诚，实也。且如为孝，若不实是孝，便是空说，无这孝了，便是‘不诚无物’。”
    或问“不诚无物”。曰：“孝而不诚於孝则无孝，弟而不诚於弟则无弟。推此类可见。诚，只是实然之理，然有主於事而言者，有主於理而言者。主於事而言，‘不诚无物’是也；主於理而言，‘赞天地化育’之类是也。”
    “不诚无物。”人心无形影，惟诚时方有这物事。今人做事，若初间有诚意，到半截後意思懒散，谩做将去，便只是前半截有物，後半截无了。若做到九分，这一分无诚意，便是这一分无功。
    问“不诚无物”。曰：“实有此理，便实有此事。且如今日向人说我在东，却走在西；说在这一边，却自在那一边，便都成妄诞了！”〔А
    问“不诚无物”。曰：“不诚实，则无此事矣。如不雨言雨，不晴言晴，既无诚实，却似不曾言一般。”〔铢〕
    “诚者，物之终始”，指实理而言；“君子诚之为贵”，指实心而言。〔亻选
    “诚者非自成己而已。”此“自成”字与前面不同。盖怕人只说“自成”，故言“非自成己，乃所以成物”。故成己便以仁言，成物便以知言。盖成己、成物，固无内外之殊，但必先成己，然後能成物，此道之所以当自行也。〔夔孙〕
    问：“诚者非自成己而已也，所以成物也。成己，仁也；成物，知也。”曰：“诚虽所以成己，然在我真实无伪，自能及物。自成己言之，尽己而无一毫之私伪，故曰仁；自成物言之，因物成就而各得其当，故曰知。此正与‘学不厌，知也；教不倦，仁也’相反。然圣贤之言活，当各随其所指而言，则四通八达矣。仁，如‘克己复礼’皆是；知，如应变曲当皆是。”〔铢〕
    问：“成己合言知，而言仁；成物合言仁，而言知，何也？”曰：“‘克己复礼为仁’，岂不是成己？‘知周乎万物而道济天下’，岂不是成物？仁者，体之存；知者，用之发。”〔焘〕
    “成己，仁也”，是体；“成物，知也”，是用。“学不厌，知也”，是体；“教不倦，仁也”，是用。〔闳祖〕
    “学不厌”，所以成己，而成己之道在乎仁。“教不倦”，所以成物，而成物之功由乎知。因看吕氏中庸解“诚者自成”章未辨论，为下此语。〔方〕
    问：“‘成己，仁也；成物，知也。’成物如何说知？”曰：“须是知运用，方成得物。”问：“‘时措之宜’，是颜稷闭户缨冠之义否？”曰：“亦有此意。须是仁知具，内外合，然後有个‘时措之宜’。”又云：“如平康无事时，是一般处置；仓卒缓急时，又有一样处置。”〔德明〕
    ◎第二十六章
    问：“‘至诚无息，不息则久’，果有分别否？”曰：“不息，只如言无息，游杨氏分无息为至诚，不息所以体乎诚，非是。”〔铢〕
    问：“‘久则徵’，徵，是徵验发见於外否？”曰：“除是久，然後有徵验。只一日两日工夫，如何有徵验！”〔德明〕
    或问：“以存诸中者而言，则悠久在高明、博厚之前；见诸用者而言，则悠久在博厚、高明之後，如何？”曰：“此所以为悠久也。若始初悠久，末梢不悠久，便是不悠久矣。”〔焘〕
    博则能厚。〔节〕
    问“悠久、博厚、高明”。曰：“此是言圣人功业，自‘徵则悠远’，至‘博厚、高明、无疆’，皆是功业著见如此。故郑氏云：‘圣人之德，著於四方。’又‘致曲’章‘明则动’，诸说多就性分上理会。惟伊川云：‘“明则动”，是诚能动人也。’”又说：“‘著则明’，如见面盎背是著；若明，则人所共见，如‘令闻广誉施於身’之类。”〔德明〕
    问：“‘至诚无息’一章，自是圣人与天为一处，广大渊微，学者至此不免有望洋之叹。”曰：“亦不须如此，岂可便道自家终不到那田地！只是分别义理令分明，旋做将去。”问：“‘悠远、博厚、高明’，章句中取郑氏说，谓‘圣人之德，著於四方’；岂以圣人之诚自近而远，自微而著，如书称尧‘光被四表，格于上下’者乎？”曰：“亦须看它一个气象，自‘至诚无息，不息则久’，积之自然如此。”〔德明〕
    “至诚无息”一段，郑氏曰：“言至诚之德，著于四方。”是也。诸家多将做进德次第说。只一个“至诚”已该了，岂复更有许多节次，不须说入里面来。古注有不可易处，如“非天子不议礼”一段，郑氏曰：“言作礼乐者，必圣人在天子之位。”甚简当。〔闳祖〕
    问：“‘博厚、高明、悠久’六字，先生解云：‘所积者广博而深厚，则所发者高大而光明。’是逐字解。至‘悠久’二字，却只做一个说了。据下文‘天地之道，博也，厚也，高也，明也，悠也，久也’，则‘悠’与‘久’字，其义恐亦各别？”先生良久曰：“悠，长也。悠，是自今观後，见其无终穷之意；久，是就他骨子里说，镇常如此之意。”翌早又云：“昨夜思量下得两句：‘悠是据始以要终，久是随处而常在。’”〔广〕
    吕氏说：“有如是广博，则其势不得不高；有如是深厚，则其精不得不明。”此两句甚善。章句中虽是用他意，然当初只欲辞简，故反不似他说得分晓。譬如为台观，须是大做根基，方始上面可以高大。又如万物精气蓄於下者深厚，则其发越於外者自然光明。〔广〕
    或问“天昭昭之多”。曰：“昭昭，小明也。管中所见之天也是天，恁地大底也是天。”〔节〕
    问：“‘天斯昭昭’，是指其一处而言；‘及其无穷’，是举全体而言。向来将谓天地山川，皆因积累而後大。”曰：“举此全体而言，则其气象功效自是如此。”〔铢〕
    天地山川非由积累而後大，读中庸者不可以辞害意耳。〔振〕
    问“纯亦不已”。曰：“纯便不已。若有间断，便是驳杂。”〔焘〕
    ◎第二十七章
    “大哉圣人之道！”此一段，有大处，做大处；有细密处，做细密处；有浑沦处，做浑沦处。〔方子〕
    或问“圣人之道，发育万物，峻极于天”！曰：“即春生夏长、秋收冬藏便是圣人之道。不成须要圣人使他发育，方是圣人之道。‘峻极于天’，只是充塞天地底意思。”〔学蒙〕
    “礼仪三百，威仪三千，优优大哉！”皆是天道流行，发见为用处。〔祖道〕
    “优优大哉！礼仪三百，威仪三千。”一事不可欠阙。才阙一事，便是於全体处有亏也。佛释之学，只说道无不存，无梅堑溃只此便了，若有一二事差也不妨。〔人杰〕
    圣人将那广大底收拾向实处来，教人从实处做将去。老佛之学则说向高远处去，故都无工夫了圣人虽说本体如此，及做时，须事事著实。如礼乐刑政，文为制度，触处都是。体用动静，互换无端，都无少许空阙处。若於此有一毫之差，则便於本体有亏欠处也。“洋洋乎，礼仪三百，威仪三千。”洋洋是流动充满之意。〔广〕
    问“苟不至德，至道不凝焉”。曰：“至德固是诚，但此章却漾了诚说。若牵来说，又乱了。盖它此处且是要说道非德不凝，而下文遂言修德事。”或问：“‘大德必得其位，必得其禄，必得其寿。’尧舜不闻子孙之盛，孔子不享禄位之荣，何也？”曰：“此或非常理。今所说，乃常理也。”因言：“董仲舒云：‘固当受禄于天。’虽上面叠说将来不好，只转此句，意思亻尽佳。”〔贺孙〕
    “‘德性’犹言义理之性？”曰：“然。”〔闳祖〕
    不“尊德性”，则懈怠弛慢矣，学问何从而进？〔升卿〕
    问：“如何是‘德性’？如何可尊？”曰：“玩味得，却来商量。”〔祖道〕
    “广大”似所谓“理一”，“精微”似所谓“分殊”。〔升卿〕
    “致广大”，谓心胸开阔，无此疆彼界之殊；“极高明”，谓无一毫人欲之私，以累於己。才汨於人欲，便卑我樱　埠厮铩
    问：“‘高明’是以理言，‘中庸’是以事言否？”曰：“不是理与事。‘极高明’是言心，‘道中庸’是言学底事。立心超乎万物之表，而不为物所累，是高明；及行事则恁地细密，无过不及，是中庸。”〔淳〕
    问：“‘致广大’，章句以为‘不以一毫私意自蔽’，‘极高明’，是‘不以一毫私欲自累’。岂以上面已说‘尊德性’是‘所以存心而极乎道体之大’，故於此略言之欤？”曰：“也只得如此说。此心本广大，若有一毫私意蔽之，便狭小了；此心本高明，若以一毫私欲累之，便卑污了。若能不以一毫私意自蔽，则其心开阔，都无此疆彼界底意思，自然能‘致广大’；惟不以一毫私欲自累，则其心峻洁，决无蜗禄柃さ滓馑迹自然能‘极高明’。”因举张子言曰：“阳明胜则德性用，阴浊胜则物欲行。”〔广〕
    问：“章句云：‘不以一毫私意自蔽，不以一毫私欲自累。’如何是私意？如何是私欲？”曰：“私意是心中发出来要去做底。今人说人有意智，但看此‘意’字，便见得是小，所以不广大。私欲是耳目鼻口之欲，今才有欲，则昏浊沉坠，即不高明矣。某解此处，下这般字义，极费心思。”〔开〕
    问：“注云：‘不以一毫私意自蔽，不以一毫私欲自累。’意是心之所发处言，欲是指物之所接处言否？”曰：“某本意解‘广大、高明’，不在接物与未接物上，且看何处见得高明、广大气象。此二句全在自蔽与自累上。盖为私意所蔽时，这广大便被他隔了，所以不广大；为私欲所累时，沉坠在物欲之下，故卑味无所谓高明矣。”〔义刚〕
    问：“杨氏说：‘极高明而不知中庸之为至，则道不行，此“知者过之”也；尊德性而不知道问学，则道不明，此“贤者过之”也。’恐说得不相似否？”曰：“极高明是就行处说，言不为私欲所累耳。杨氏将作知说，不是。大率杨氏爱将此等处作知说去。”“尊德性、致广大、极高明、温故、敦厚”，皆是说行处；“道问学、尽精微、道中庸、知新、崇礼”，皆是说知处。〔铢〕
    “极高明”须要“道中庸”，若欲高明而不道中庸，则将流入於佛老之学。且如儒者远庖厨；佛老则好高之过，遂至戒杀食素。儒者“不迩声色，不殖货利”；他是过於高明，遂至绝人伦，及欲割己惠人之属。如陆子静，天资甚么高明！却是不道中庸後，其学便误人。某尝说，陆子静说道理，有个黑腰子。其初说得澜翻，极是好听，少间到那紧处时，又却藏了不说，又别寻一个头绪澜翻起来，所以人都捉他那紧处不著。〔义刚〕
    问：“‘极高明而道中庸。’心体高明，如天超然於万物之上，何物染著得他？然其行於事物之间，如耳之於声，目之於色，虽圣人亦不免此，但尽其当然而已。”曰：“才说得‘不免’字，便是圣人只勉强如此，其说近於佛老，且更子细看这一句。”〔佐〕
    “温故而知新。”温故有七分工夫，知新有三分工夫。其实温故则自然知新，上下五句皆然。〔人杰〕
    “敦厚”者，本自厚，就上更加增益底功。〔升卿〕
    “敦厚以崇礼。”厚是资质恁地朴实，敦是愈加他重厚，此是培其基本。〔夔孙〕
    “温故”，只是存得这道理在，便是“尊德性”。“敦厚”，只是个朴实头，亦是“尊德性”。〔闳祖〕
    问：“‘温故而知新，敦厚以崇礼’，‘而’与‘以’字义如何？”曰：“温故自知新，‘而’者，顺词也。敦厚者又须当崇礼始得。‘以’者，反说上去也。世固有一种人天资纯厚，而不曾去学礼而不知礼者。”
    问：“‘德性、问学，广大、精微，高明、中庸’，据或问中所论，皆具大小二意。如温故，恐做不得大看？”曰：“就知新言之，便是新来方理会得那枝分节解底，旧来已见得大体，与他温寻去，亦有大小之意。‘敦厚以崇礼’，谓质厚之人，又能崇礼，如云‘质直而好义’。”问：“‘高明、中庸’，龟山每讥王氏心迹之判。”曰：“王氏处己处人之说固不是，然高明、中庸亦须有个分别。”〔德明〕
    文蔚以所与李守约答问书请教。曰：“大概亦是如此。只是‘尊德性’功夫，却不在纸上，在人自做。自‘尊德性’至‘敦厚’，凡五件，皆是德性上工夫。自‘道问学’至‘崇礼’，皆是问学上工夫。须是横截断看。问学工夫，节目却多；尊德性工夫甚简约。且如伊川只说一个‘主一之谓敬，无弥谓一’。只是如此，别更无事。某向来自说得尊德性一边轻了，今觉见未是。上面一截便是一个坯子，有这坯子，学问之功方有措处。”文蔚曰：“昔人多以前面三条分作两截。至‘温故而知新’，却说是问学事；‘敦厚以崇礼’，却说是尊德性事。惟先生一径截断，初若可疑，子细看来，却甚缜密。”曰：“温故大段省力，知新则所造益深。敦厚是德性上事。才说一个‘礼’字，便有许多节文。所以前面云‘礼仪三百，威仪三千’，皆是礼之节文。‘大哉圣人之道！洋洋乎，发育万物，峻极于天！’却是上面事。下学上达，虽是从下学始，要之只是一贯。”〔文蔚〕
    问：“‘尊德性而道问学’，何谓尊？”曰：“只是把做一件物事，尊崇抬起它。”“何谓道？”曰：“只是行，如去做它相似。这十件相类。‘尊德性、致广大、极高明、温故、敦厚’，只是‘尊德性’；‘尽精微、道中庸、知新、崇礼’，只是‘道问学’。如伊川言：‘涵养须用敬，进学则在致知。’道问学而不尊德性，则云云；尊德性而不道问学，则云云。”〔节〕
    为学纤毫丝忽，不可不察。若小者分明，大者越分明。如中庸说“发育万物，峻极于天”，大也；“礼仪三百，威仪三千”，细也。“尊德性、致广大、极高明、温故、敦厚”，此是大者五事；“道问学、尽精微、道中庸、知新、崇礼”，此是小者五事。然不先立得大者，不能尽得小者。此理愈说愈无穷，言不可尽，如“小德川流，大德敦化”，亦此理。千蹊万壑，所流不同，各是一川，须是知得，然其理则一。〔从周〕
    “尊德性、致广大、极高明、温故、敦厚”，是一头项；“道问学、尽精微、道中庸、知新、崇礼”，是一头项。盖能尊德性，便能道问学，所谓本得而末自顺也。其馀四者皆然。本即所谓“礼仪三百”，末即所谓“威仪三千”。“三百”即“大德敦化”也，“三千”即“小德川流”也。〔寿昌〕
    圣贤之学，事无大小，道无精粗，莫不穷究无馀。至如事之切身者，固未尝不加意；而事之未为紧要，亦莫不致意焉。所以中庸曰：“君子尊德性而道问学，致广大而尽精微，极高明而道中庸，温故而知新，敦厚以崇礼。”这五句十件事，无些子空阙处。又云：“圣贤所谓博学，无所不学也。自吾身所谓大经、大本，以至天下之事事物物，甚而一字半字之义，莫不在所当穷，而未始有不消理会者。虽曰不能尽究，然亦只得随吾聪明力量理会将去，久久须有所至，岂不胜全不理会者乎！若截然不理会者，虽物过乎前，不识其名，彼亦不管，岂穷理之学哉！”〔焘〕
    问“尊德性而道问学”一段。曰：“此本是两事，细分则有十事。其实只两事，两事又只一事。只是个‘尊德性’，却将个‘尊德性’来‘道问学’，所以说‘尊德性而道问学’也。”〔开〕
    “尊德性而道问学”，至“敦厚以崇礼”，自有十件了。固是一般，然又须有许多节奏，方备。非如今人云略见道理了，便无工夫可做也。〔〕
    “尊德性、道问学”一段，“博我以文，约我以礼”，两边做工夫都不偏。
    问：“‘温故’如何是‘存心之属’？”曰：“言涵养此已知底道理常在我也。”“‘道中庸’何以是‘致知之属’？”曰：“行得到恰好处，无些过与不及，乃是知得分明，事事件件理会得到一个恰好处，方能如此。此足以见知与行互相发明滋养处。”又问：“‘其言足以兴’，兴，如何言‘兴起在位’？”曰：“此古注语。‘兴’，如‘兴贤、兴能’之‘兴’。‘倍’与‘背’同，言忠於上而不背叛也。”〔铢〕
    “尊德性而道问学”一句是纲领。此五句，上截皆是大纲工夫，下截皆是细密工夫。“尊德性”，故能“致广大、极高明、温故、敦厚”。“温故”是温习此，“敦厚”是笃实此。“道问学”，故能“尽精微、道中庸、知新、崇礼”。其下言“居上不骄，为下不倍。国有道，其言足以兴；国无道，其默足以容”。举此数事，言大小精粗，一齐理会过，贯彻了後，盛德之效自然如此。〔闳祖〕
    问：“‘尊德性而道问学’，行意在先；‘择善而固执’，知意又在先。如何？”曰：“此便是互相为用处。‘大哉圣人之道！洋洋乎发育万物，峻极于天！’是言道体之大处。‘礼仪三百，威仪三千’，是言道之细处。只章首便分两节来，故下文五句又相因。‘尊德性’至‘敦厚’，此上一截，便是浑沦处；‘道问学’至‘崇礼’，此下一截，便是详密处。道体之大处直是难守，细处又难穷究。若有上面一截，而无下面一截，只管道是我浑沦，更不务致知，如此则茫然无觉。若有下面一截，而无上面一截，只管要纤悉皆知，更不去行，如此则又空无所寄。如有一般人实是敦厚淳朴，然或箕踞不以为非，便是不崇礼。若只去理会礼文而不敦厚，则又无以居之。所以‘忠信之人可以学礼’，便是‘敦厚以崇礼’。”〔淳〕
    广谓：“‘洋洋乎发育万物，峻极于天！’此是指道体之形於气化者言之。‘优优大哉！礼仪三百，威仪三千’，此是指道体之形於人事者言之。虽其大无外，其小无内，然必待人然後行。”曰：“如此说，也得；只说道自能如此，也得，须看那‘优优大哉’底意思。盖三千三百之仪，圣人之道无不充足，其中略无些子空阙处，此便是‘语小，天下莫能破’也。”广云：“此段中间说许多存心与致知底工夫了，末後却只说‘居上不骄，为下不倍。国有道，其言足以兴；国无道，其默足以容’，此所以为中庸之道。”曰：“固是。更须看中间五句，逐句兼小大言之，与章首两句相应，工夫两下皆要到。‘尊德性而道问学’，此句又是总说。”又问：“二十九章‘君子之道本诸身’以下，广看得第一第二句是以人己对言，第三第六句是以古今对言，第四第五句是以隐显对言，不知是否？”曰：“也是如此。‘考诸三王而不谬，百世以俟圣人而不惑’，犹释子所谓以过去未来言也。後面说知天知人处，虽只举後世与鬼神言，其实是总结四句之义也。中庸自首章以下，多是对说将来。不知它古人如何做得这样文字，直是恁地整齐！”因言：“某旧年读中庸，都心烦，看不得，且是不知是谁做。若以为子思做，又却时复有个‘子曰’字，更没理会处。贺录云：“汉卿看文字忒快。如今理会得了，更要熟读，方有汁水。某初看中庸，都理会不得云云。只管读来读去，方见得许多章段分明。”盖某僻性，读书须先理会得这样分晓了，方去涵泳它义理。後来读得熟後，方见得是子思参取夫子之说，著为此书。自是沉潜反覆，逐渐得其旨趣，定得今章句一篇。其摆布得来，直恁么细密！又如太极图，贺孙录云：“经许多人不与他思量出。自某逐一与他思索，方见得他如此精密。”若不分出许多节次来，後人如何看得？但未知後来读者知其用功如是之至否？”贺孙录云：“亦如前人恁地用心否？”〔广〕
    问：“‘居上不骄’，是指王天下者而言否？”曰：“以下章‘君子之道’处观之，可见。”〔铢〕
    圣人说话，中正不偏。如揲蓍，两手皆有数，不可谓一边有道理，一边无道理。它人议论，才主张向这一边，便不信那边有。因论横渠吕氏“尊德性、道问学”一段，及此。〔┿〕
    ◎第二十八章
    郑康成解“非天子不议礼”云：“必圣人在天子之位然後可。”若解经得如此简而明，方好。〔大雅〕
    “有位无德而作礼乐，所谓‘愚而好自用’；有德无位而作礼乐，所谓‘贱而好自专’。居周之世，而欲行夏殷之礼，所谓‘居今之世，反古之道’，道即指‘议礼、制度、考文’之事。议礼所以制行，故‘行同伦’；制度所以为法，故‘车同轨’；考文所以合俗，故‘书同文’。”问：“章句云‘伦是次序之体’，如何？”曰：“次序，如等威节文之类。体，如‘辨上下，定民志’，君臣父子贵贱尊卑相接之礼，皆是。天子制此礼，通天下共行之，故其次第之体，等威节文，皆如一也。”
    问：“中庸：‘非天子不议礼，不制度，不考文。’注云：‘文，书名也。’何以谓之‘书名’？”曰：“如‘大’字唤做‘大’字，‘上’字唤做‘上’字，‘下’字唤做‘下’字，此之谓书名，是那字底名。”又问数处小节。曰：“不必泥此等处。道理不在这样处，便纵饶有道理，宁有几何！如看此两段，须先识取圣人功用之大，气象规模广大处。‘非天子不议礼，不制度，不考文。’只看此数句，是甚么样气象！若使有王者受命而得天下，改正朔，易服色，殊徽号，天下事一齐被他改换一番。其切近处，则自他一念之微而无毫鹬差，其功用之大，则天地万物一齐被他剪截裁成过，截然而不可犯。须先看取这样大意思，方有益。而今区区执泥於一二没紧要字之间，果有何益！”又曰：“‘考文’者，古者人不甚识字，字易得差，所以每岁一番，使大行人之属巡行天下，考过这字是正与不正。这般事有十来件，每岁如此考过，都匝了，则三岁天子又自巡狩一番。须看它这般做作处。”〔亻选
    ◎第二十九章
    问“王天下有三重”章。曰：“此章明白，无可商量。但三重说者多耳。”铢曰：“吕氏以三重为议礼、制度、考文，无可疑。”曰：“但‘下焉者’，人亦多疑，公看得如何？”铢曰：“只据文义，‘上焉者’指周公以前，如夏商之礼已不可考；‘下焉者’指孔子虽有德而无位，又不当作，亦自明白。诸说以‘下焉者’为霸者之事，不知霸者之事安得言善！”曰：“如此说却是。”〔铢〕
    问：“‘建诸天地而不悖’，以上下文例之，此天地似乎是形气之天地。盖建诸天地之间，而其道不悖於我也。”曰：“此天地只是道耳，谓吾建於此而与道不相悖也。”〔时举〕
    问“‘质诸鬼神而无疑’，只是‘龟从，筮从’，‘与鬼神合其吉凶’否？”曰：“亦是。然不专在此，只是合鬼神之理。”问：“‘君子之道本诸身’，章句中云‘其道即议礼、制度、考文之事’，如何？”曰：“君子指在上之人。上章言‘虽有德，苟无其位，不敢作礼乐’，就那身上说，只做得那般事者。”〔德明〕
    ◎第三十章
    问：“‘下袭水土’，是因土地之宜否？”曰：“是所谓‘安土敦乎仁故能爱’，无往而不安。”〔文蔚〕
    大德是敦那化底，小德是流出那敦化底出来。这便如忠恕，忠便是做那恕底，恕便是流出那忠来底。如中和，中便是“大德敦化”，和便是“小德川流”。自古亘今，都只是这一个道理。“天高地下，万物散殊，而礼制行矣；流而不息，合同而化，而乐兴焉。”圣人做出许多文章制度礼乐，颠来倒去，都只是这一个道理做出来。以至圣人之所以为圣，贤人之所以为贤，皆只是这一个道理。人若是理会得那源头，只是这一个物事，许多头项都有归著，如天下雨，一点一点都著在地上。〔亻选
    问：“‘此天地之所以为大也’，是说圣人如天地之大否？”曰：“此是巧说，圣贤之言不如此。此章言‘仲尼祖述尧舜，宪章文武，上律天时，下袭水土，此两句兼本末内外精粗而言。是言圣人功夫。‘譬如天地之无不持载，无不覆蚴伲譬如四时之错行，如日月之代明’，是言圣人之德如天地。‘万物并育而不相害，道并行而不相悖，小德川流，大德敦化’，是言天地之大如此。言天地，则见圣人。”
    ◎第三十一章
    问：“‘至诚、至圣’如何分？”曰：“‘至圣、至诚’，只是以表里言。至圣，是其德之发见乎外者，故人见之，但见其‘溥博如天，渊泉如渊，见而民莫不敬，言而民莫不信’，至‘凡有血气者莫不尊亲’，此其见於外者如此。至诚，则是那里面骨子。经纶大经，立大本，知化育，此三句便是骨子；那个聪明睿知却是这里发出去。至诚处，非圣人不自知；至圣，则外人只见得到这处。”自“溥博如天”至“莫不尊亲”处。或曰：“至诚至圣，亦可以体用言否？”曰：“体用也不相似，只是说得表里。”〔亻选
    安卿问：“‘仁义礼智’之‘智’与聪明睿知，想是两样。礼智是自然之性能辨是非者，睿知是说圣人聪明之德无所不能者。”曰：“便只是这一个物事。礼智是通上下而言，睿知是充扩得较大。炉中底便是那礼智，如睿知，则是那照天烛地底。‘聪明睿知，足有临也’，某初晓那‘临’字不得。後思之，大概是有过人处，方服得人。且如临十人，须是强得那十人方得；至於百人、千人、万人皆然。若临天下，便须强得天下方得。所以道是‘ゴ厦鳎作元后’。又曰：‘天生聪明’，又曰‘聪明文思’，又曰‘聪明时宪’。便是大故也要那聪明。”〔义刚〕
    “睿”只训通，对“知”而言。知是体，睿是深通处。〔端蒙〕
    问：“‘文理密察’，龟山解云：‘“理於义”也。’”曰：“便是怕如此，说这一句了未得，又添一句，都不可晓。此是圣人於至纤至悉处无不谨审。且如一物，初破作两片，又破作四片，若未恰好，又破作八片，只管详密。文是文章，如物之文缕；理是条理。每事详密审察，故曰‘足以有别’。”〔德明〕
    聪察便是知，强毅便是勇。〔季札〕
    “溥博渊泉。”溥，周遍；博，宏大；渊，深沉；泉，便有个发达不已底意。〔道夫〕
    问：“‘至圣’章言‘如天如渊’，‘至诚’章‘其天其渊’，不同何也？”曰：“此意当以表里观之：‘至圣’一章说发见处，‘至诚’一章说存主处。圣以德言，诚则所以为德也。以德而言，则外人观其表，但见其如天如渊；诚所以为德，故自家里面却真个是其天其渊。惟其如天如渊，故‘日月所照，霜露所坠，凡有血气者，莫不知尊而亲之’，谓自其表而观之则易也。惟其天其渊，故非‘聪明圣知达天德者’不足以知之，谓自其里而观之则难也。”〔开〕
    问：“上章言‘溥博如天，渊泉如渊’；下章只言‘其渊其天’，章句中云‘不但如之而已’，如何？”曰：“此亦不是两人事。上章是以圣言之，圣人德业著见於世，其盛大自如此。下章以诚言之，是就实理上说，‘其渊其天’，实理自是如此。”〔德明〕
    ◎第三十二章
    魏材仲问“惟天下至诚为能经纶”以下。曰：“从上文来，经纶合是用，立本合是体。”问：“‘知天地之化’，是与天地合否？”曰：“然。”又问：“四‘强哉矫’，欲骈合为一。”曰：“不然。”大雅云：“此是说强底体段，若做强底工夫，则须自学问思辨始。”曰：“固是。智仁勇，须是智能知，仁能守，斯可言勇。不然，则恃个甚！”〔大雅〕
    问“‘经纶皆治丝之事，经者，理其绪而分之；纶者，比其类而合之。’如何？”曰：“犹治丝者，先须逐条理其头绪而分之，所谓经也；然後比其类而合之，如打绦者必取所分之绪，比类而合为一，所谓纶也。天地化育，如春夏秋冬，日月寒暑，无一息之差。知化者，真知其必然。所谓知者，言此至诚无伪，有以默契也。‘肫肫其仁’者，人伦之间若无些仁厚意，则父子兄弟皆不相管涉矣。此三句从下说上。”“知天地之化育”，故能“立天下之大本”，然後能“经纶天下之大经”。〔铢〕
    或问“夫焉有所倚”。曰：“自家都是实理，无些欠阙。经纶自经纶，立本自立本，知化育自知化育，不用倚靠他物事然後能如此。所谓‘为仁由己，而由人乎哉’之意，他这道更无些空阙。经纶大经，他那日用间底，都是君臣父子夫妇人伦之理，更不必倚著人；只是从此心中流行於经纶人伦处，便是法则。此身在这里，便是立本。‘知天地之化育’，则是自知得饱相似，何用靠他物？”直卿云：“便是‘不思不勉’之意思，谓不更靠心力去思勉他。这个实理，自然经纶大经，立大本，知化育，更不用心力。”〔高〕
    “夫焉有所倚？”圣人自是无所倚。若是学者，须是靠定一个物事做骨子，方得。圣人自然如此，它才发出来，便“经纶天下之大经，立天下之大本”。〔亻选
    林正卿问“焉有所倚”。曰：“堂堂然流出来，焉有倚靠？”〔节〕
    问“‘惟天下至诚为能经纶天下之大经’一章，郑氏注云：‘唯圣人乃能知圣人。’恐上面圣人是人，下面圣人只是圣人之道耳。”曰：“亦是人也。惟有其人，而後至诚之道乃始实见耳。”〔时举〕
    ◎第三十三章
    问纟幸轮制。曰：“古注以为禅衣，所以袭锦衣者。”又问“禅”与“单”字同异。曰：“同。沈存中谓纟杏[B189]同，是用[B189]麻织疏布为之，不知是否。”〔广〕
    问：“禅家‘禅’字甚义？”曰：“他们‘禅’字训定。”“‘尚纟小，注谓‘禅衣’，是甚衣？”曰：“此‘禅’字训单。古人朝服必加纟校虽未能晓其制，想只如今上马著白衫一般。裘以皮为之，袍如今夹衤奥。”〔取
    问：“‘衣锦尚纟小章，首段虽是再叙初学入德之要，然也只是说个存养致知底工夫，但到此说得来尤密。思量来‘衣锦尚纟小之意，大段好。如今学者不长进，都缘不知此理，须是‘ウ然而日章’。”曰：“中庸後面愈说得向里来，凡八引诗，一步退似一步，都用那般‘不言、不动、不显、不大’底字，直说到‘无声无臭’则至矣。”〔广〕贺孙录云：“贺孙云：‘到此方还得他本体？’曰：‘然。’”
    问：“中庸首章只言戒惧慎独，存养省察两节工夫而已。篇末‘尚纟小一章复发此两条。然学者须是立心之初，真个有为己笃实之心，又能知得‘远之近，风之自，微之显’，方肯做下面慎独存养工夫。不审‘知远之近，风之自，微之显’，已有穷理意思否？”曰：‘也须是知得道理如此，方肯去慎独，方肯去持养，故‘可与入德矣’。但首章是自里面说出外，盖自天命之性，说到‘天地位，万物育’处。末章却自外面一节收敛入一节，直约到里面‘无声无臭’处，此与首章实相表里也。”〔铢〕
    子武说“衣锦”章。曰：“只是收敛向内，工夫渐密，便自见得近之可远，‘风之自，微之显’。黄录无“近之”以下十字。君子之道，固是不暴著于外。然曰‘恶其文之著’，亦不是无文也，自有文在里。淡则可厌，简则不文，温则不理。而今却不厌而文且理，只缘有锦在里。若上面著布衣，里面著布衤奥，便是内外黑蔹莸亍Ｃ鞯牢剑骸中庸始言一理，中散为万事，末复合为一理。’虽曰‘合为一理’，然自然有万事在。如云‘不动而敬，不言而信’，也是自有敬信在。极而至於‘无声无臭’，然自有‘上天之载’在。盖是其中自有，不是都无也。”〔贺孙〕义刚录云：“天下只是这道理走不得。如佛老虽灭人伦，然他却拜其师为父，以其弟子为子，长者谓之师兄，少者谓之师弟，只是护得个假底。”
    问“知风之自”。曰：“凡事自有个来处，所以与‘微之显’冢对著。只如今日做一件事是，也是你心下正；一事不是，也是你心下元不正。推此类以往，可见。”〔大雅〕
    人之得失，即己之得失；身之邪正，即心之邪正。“知远之近，知风之自。”〔人杰〕
    “知风之自”好看，如孟子所谓“闻伯夷之风”之类是也。〔炎〕
    先生检“知风之自”诸说，令看孰是。伯丰以吕氏略本，正淳以游氏说对。曰：“游氏说，便移来‘知远之近’上说，亦得。吕氏虽近之，然却是‘作用是性’之意，於学无所统摄。此三句，‘知远之近’是以己对物言之，知在彼之是非，由在我之得失；如“行有不得，反求诸己”。‘知风之自’是知其身之得失，由乎心之邪正；‘知微之显’又专指心说就里来。大抵游氏说话全无气力，说得徒膀浪，都说不杀，无所谓‘听其言也厉’气象。”〔┿〕
    “潜虽伏矣”，便觉有善有恶，须用察。“相在尔室”，只是教做存养工夫。〔大雅〕
    “亦孔之昭”是慎独意，“不愧屋漏”是戒慎恐惧意。〔谟〕
    李丈问：“中庸末章引诗‘不显’之义，只是形容前面‘戒慎不睹，恐惧不闻’，而极其盛以言之否？”曰：“是也。此所引与诗正文之义同。”〔义刚〕
    “不大声以色”，只是说至德自无声色。今人说笃恭了，便不用刑政，不用礼乐，岂有此理！迸人未尝不用礼乐刑政，但自有德以感人，不专靠他刑政尔。〔学蒙〕
    问：“卒章引诗‘不大声以色’，云：‘声色之於化民，末也。’又推至‘德侨缑’，而曰‘毛犹有伦’，直至‘无声无臭’，然後为‘至矣’！此意如何？”曰：“此章到‘笃恭而天下平’，已是极至结局处。所谓‘不显维德’者，幽深玄远，无可得而形容。虽‘不大声以色’，‘德侨缑’，皆不足以形容。直是‘无声无臭’，到无迹之可寻，然後已。他人孰不恭敬，又不能平天下。圣人笃恭，天下便平，都不可测了。”问：“‘不显维德’，按诗中例，是言‘岂不显’也。今借引此诗，便真作‘不显’说，如何？”曰：“是个幽深玄远意，是不显中之显。此段自‘衣锦尚纟小，‘ウ然日章’，渐渐收敛到後面，一段密似一段，直到圣而不可知处，曰：‘无声无臭，至矣！’”〔德明〕
    中庸末章，恐是说只要收敛近里如此，则工夫细密。而今人只是不收向里，做时心便粗了。然而细密中却自有光明发出来。中庸一篇，始只是一，中间却事事有，末後却复归结於一。〔义刚〕
    问：“末章自‘衣锦尚纟小，说至‘无声无臭’，是从外做向内；首章自天命之性说至‘天地位，万物育’，是从内做向外？”曰：“不特此也。‘惟天下聪明睿知’，说到‘溥博渊泉’，是从内说向外；‘惟天下至诚经纶天下之大经’至‘肫肫其仁’，‘聪明圣智达天德’，是从外说向内。圣人发明内外本末，大小巨细，无不周遍，学者当随事用力也。”〔铢〕
    因问孔子“空空”、颜子“屡空”与中庸所谓“无声无臭”之理。曰：“以某观论语之意，自是孔子叩鄙夫，鄙夫空空，非是孔子空空。颜子箪瓢屡空，自对子贡货殖而言。始自文选中说颜子屡空，空心受道，故疏论语者亦有此说。要之，亦不至如今日学者直是悬空说入玄妙处去也。中庸‘无声无臭’，本是说天道。彼其所引诗，诗中自说须是‘仪刑文王’，然後‘万邦作孚’，诗人意初不在‘无声无臭’上也。中庸引之，结中庸之义。尝细推之，盖其意自言慎独以修德。至诗曰‘不显维德，百辟其刑之’，乃‘笃恭而天下平’也。後面节节赞叹其德如此，故至‘予怀明德’，以至‘“德侨缑”，毛犹有伦，“上天之载，无声无臭”，至矣！’盖言天德之至，而微妙之极，难为形容如此。为学之始，未知所有，而遽欲一蹴至此，吾见其倒置而终身述乱矣！”〔大雅〕
    公晦问：“‘无声无臭’，与老子所谓‘玄之又玄’，庄子所谓‘冥冥默默’之意如何分别？”先生不答。良久，曰：“此自分明，可子细看。”广云：“此须看得那不显底与明著底一般，方可。”曰：“此须是自见得。”广因曰：“前日与公晦论程子‘鸢飞鱼跃，活泼泼地’。公晦问：‘毕竟此理是如何？’广云：‘今言道无不在，无枚非道，固是，只是说得死扌答々地。若说“鸢飞戾天，鱼跃于渊”，与“必有事焉，而勿正，心勿忘，勿助长”，则活泼泼地。’”曰：“也只说得到这里，由人自看。且如孔子说：‘天何言哉？四时行焉，百物生焉。’如今只看‘天何言哉’一句耶？唯复是看‘四时行焉，百物生焉’两句耶？”又曰：“‘天有四时，春夏秋冬；风雨霜露，无非教也。地载神气，神气风霆，风霆流形，庶物露生，无非教也。’圣人说得如是实。”〔广〕贺孙录别出。
    公晦问：“中庸末章说及本体微妙处，与老子所谓‘玄之又玄’，庄子所谓‘冥冥默默’之意同。不知老庄是否？”先生不答。良久，曰：“此自分明，可且自看。某从前趁口答将去，诸公便更不思量。”临归，又请教。曰：“开阔中又著细密，宽缓中又著谨严，这是人自去做。夜来所说‘无声无臭’，亦不离这个。自‘不显维德’引至这上，岂特老庄说得恁地？佛家也说得相似，只是他个虚大。凡看文字，要急迫亦不得。有疑处，且渐渐思量。若一下便要理会得，如何会见得意思出！”〔贺孙〕
    ●卷六十五・易一
    ◎纲领上之上
    △阴阳
    阴阳只是一气，阳之退，便是阴之生。不是阳退了，又别有个阴生。〔淳〕
    阴阳做一个看亦得，做两个看亦得。做两个看，是“分阴分阳，两仪立焉”；做一个看，只是一个消长。〔文蔚〕
    阴阳各有清浊偏正。〔亻选
    阴阳之理，有会处，有分处，事皆如此。今浙中学者只说合处、混一处，都不理会分处。〔去伪〕
    天地间道理，有局定底，有流行底。〔渊〕
    阴阳有个流行底，有个定位底。“一动一静，互为其根”，更是流行底，寒暑往来是也；“分阴分阳，两仪立焉”，便是定位底，天地上下四方是也。“易”有两义：一是变易，便是流行底；一是交易，便是对待底。魂魄，以二气言，阳是魂，阴是魄；以一气言，则伸为魂，屈为魄。〔义刚〕方子录云：“阴阳，论推行底，只是一个；对峙底，则是两个。如日月水火之类是两个。”
    阴阳，有相对而言者，如东阳西阴，南阳北阴是也；有错综而言者，如昼夜寒暑，一个横，一个直是也。伊川言：‘“易”，变易也。’只说得相对底阴阳流转而已，不说错综底阴阳交互之理。言“易”，须兼此二意。体在天地後，用起天地先。对待底是体，流行底是用，体静而用动。〔端蒙〕又一条云：“阴阳有相对言者：如夫妇男女，东西南北是也；有错综言者，如昼夜，春夏秋冬，弦望晦朔，一个间一个辊去是也。季通云。”
    阳气只是六层，只管上去。上尽後，下面空缺处便是阴。〔方子〕
    方其有阳，那里知道有阴？有乾卦，那里知道有坤卦？天地间只是一个气，自今年冬至到明年冬至，是他地气周匝。把来折做两截时，前面底便是阳，後面底便是阴。又折做四截也如此，便是四时。天地间只有六层阳气，到地面上时，地下便冷了。只是这六位阳，长到那第六位时，极了无去处，上面只是渐次消了。下面消了些个时，下面便生了些个，那便是阴。这只是个嘘吸。嘘是阳，吸是阴，唤做一气，固是如此。然看他日月男女牝牡处，方见得无一物无阴阳，如至微之物也有个背面。若说流行处，却只是一气。〔佐〕渊同。
    徐元震问：“自十一月至正月，方三阳，是阳气自地上而升否？”曰：“然。只是阳气既升之後，看看欲绝，便有阴生；阴气将尽，便有阳生，其已升之气便散矣。所谓消息之理，其来无穷。”又问：“雷出地奋，豫之後，六阳一半在地下，是天与地平分否？”曰：“若谓平分，则天却包著地在，此不必论。”因举康节渔樵问对之说甚好。〔┿〕
    阴阳有以动静言者，有以善恶言者。如“乾元资始，坤元资生”，则独阳不生，独阴不成，造化周流，须是并用。如“履霜坚冰至”，则一阴之生，便如一贼。这道理在人如何看，直看是一般道理，横看是一般道理，所以谓之“易”。〔道夫〕
    天地间无两立之理，非阴胜阳，即阳胜阴，无物不然，无时不然。寒暑昼夜，君子小人，天理人欲。〔道夫〕
    阴阳不可分先後说，只要人去其中自主静。阴为主，阳为客。〔亻选
    都是阴阳。无物不是阴阳。〔淳〕
    无一物不有阴阳、乾坤。至於至微至细，草木禽兽，亦有牝牡阴阳。康节云：“坤无一，故无首；乾无十，故无後。”所以坤常是得一半。〔砥〕
    天地之间，无往而非阴阳，一动一静，一语一默，皆是阴阳之理。至如摇扇便属阳，住扇便属阴，莫不有阴阳之理。“继之者善”，是阳；“成之者性”，是阴。阴阳只是此阴阳，但言之不同。如二气迭运，此两相为用，不能相无者也。至以阳为君子，阴为小人，则又自夫刚柔善恶而推之，以言其德之异耳。“继之者善”，是已发之理；“成之者性”，是未发之理。自其接续流行而言，故谓之已发；以赋受成性而言，则谓之未发。及其在人，则未发者固是性，而其所发亦只是善。凡此等处，皆须各随文义所在，变通而观之。才拘泥，便相梗，说不行。譬如观山，所谓“横看成岭侧成峰”也。〔谟〕
    问：“自一阴一阳，见一阴一阳又各生一阴一阳之象。以图言之，‘两仪生四象，四象生八卦’，节节推去，固容易见。就天地间著实处如何验得？”曰：“一物上又自各有阴阳，如人之男女，阴阳也。逐人身上，又各有这血气，血阴而气阳也。如昼夜之间，昼阳而夜阴也，而昼阳自午後又属阴，夜阴自子後又属阳，便是阴阳各生阴阳之象。”〔学履〕
    “易”字义只是阴阳。〔闳祖〕
    易，只消道“阴阳”二字括尽。
    易只是个阴阳。庄生曰“易以道阴阳”，亦不为无见。如奇耦、刚柔，便只是阴阳做了易。等而下之，如医技养生家之说，皆不离阴阳二者。魏伯阳参同契，恐希夷之学，有些自其源流。〔┿〕
    至之曰：“正义谓：‘“易”者，变化之总号，代换之殊称，乃阴阳二气生生不息之理。’窃见此数语亦说得好。”曰：“某以为‘易’字有二义：有变易，有交易。先天图一边本都是阳，一边本都是阴，阳中有阴，阴中有阳；便是阳往交易阴，阴来交易阳，两边各各相对。其实非此往彼来，只是其象如此。然圣人当初亦不恁地思量，只是画一个阳，一个阴，每个便生两个。就一个阳上，又生一个阳，一个阴；就一个阴上，又生一个阴，一个阳。只管恁地去。自一为二，二为四，四为八，八为十六，十六为三十二，三十二为六十四。既成个物事，便自然如此齐整。皆是天地本然之妙元如此，但略假圣人手画出来。如乾一索而得震，再索而得坎，三索而得艮；坤一索而得巽，再索而得离，三索而得兑。初间画卦时，也不是恁地。只是画成八个卦後，便见有此象耳。”〔义刚〕
    问：“‘易’有交易、变易之义如何？”曰：“交易是阳交於阴，阴交於阳，是卦图上底。如‘天地定位，山泽通气’云云者是也。变易是阳变阴，阴变阳，老阳变为少阴，老阴变为少阳，此是占筮之法。如昼夜寒暑，屈伸往来者是也。”又问：“圣人仰观俯察，或说伏羲见天地奇耦自然之数，於是画一以为奇，所以象阳；画两以为耦，所以象阴。恐於方圆之形见得否？或说以天是浑沦圆底，只是一个物事；地则便有阙陷分裂处否？”曰：“也不特如此。天自是一，地自是二，凡物皆然。盖天之形虽包乎地之外，而其气实透乎地之中。地虽是一块物事在天之中，然其中实虚，容得天许多气。”或引先生注易“阳一而实，阴二而虚”为证。曰：“然。所以易中言：‘夫乾，其静也专，其动也直，是以大生焉；夫坤，其静也翕，其动也辟，是以广生焉。乾之静专动直，都是一底意思。他这物事虽大，然无间断，只是鹘沦一个大底物事，故曰‘大生’。地则静翕动辟，便是两个物事。其翕也，是两个物事之聚；其辟也，是两个物事之开。他这中间极阔，尽容得那天之气，故曰‘广生’。”〔焘〕
    龟山过黄亭詹季鲁家。季鲁问易。龟山取一张纸画个圈子，用墨涂其半，云：“这便是易。”此说极好。易只是一阴一阳，做出许多般样。〔渊〕
    “诸公且试看天地之间，别有甚事？只是‘阴’与‘阳’两个字，看是甚么物事都离不得。只就身上体看，才开眼，不是阴，便是阳，密拶拶在这里，都不著得别物事。不是仁，便是义；不是刚，便是柔。只自家要做向前，便是阳；才收退，便是阴意思。才动便是阳，才静便是阴。未消别看，只是一动一静，便是阴阳。伏羲只因此画卦以示人。若只就一阴一阳，又不足以该众理，於是错综为六十四卦，三百八十四爻。初只是许多卦爻，後来圣人又系许多辞在下。如他书则元有这事，方说出这个道理。易则未曾有此事，先假⒍妓翟谡饫铩Ｈ缡椋便有个尧舜，有个禹汤文武周公出来做许多事，便说许多事。今易则元未曾有。圣人预先说出，待人占考，大事小事无一能外於此。圣人大抵多是垂戒。”又云：“虽是一阴一阳，易中之辞，大抵阳吉而阴凶。间亦有阳凶而阴吉者，何故。盖有当为，有不当为。若当为而不为，不当为而为之，虽阳亦凶。”又云：“圣人因卦爻以垂戒，多是利於正，未有不正而利者。如云：‘夕惕若厉，无咎。’若占得这爻，必是朝兢夕惕，戒慎恐惧，可以无咎。若自家不曾如此，便自有咎。”又云：“‘直方大，不习无不利。’若占得这爻，须是将自身己体看：是直，是方，是大，去做某事必得其利；若自家未是直，不曾方，不曾大，则无所往而得其利，此是本爻辞如此。到孔子又自添说了，如云：‘敬以直内，义以方外。’本来只是卜筮，圣人为之辞以晓人，便说许多道理在上。今学易，非必待遇事而占，方有所戒。只平居玩味，看他所说道理，於自家所处地位合是如何。故云：‘居则观其象而玩其辞，动则观其变而玩其占。’孔子所谓‘学易’，正是平日常常学之。想见圣人之所谓读，异乎人之所谓读。想见胸中洞然，於易之理无纤毫蔽处，故云‘可以无大过’。”又曰：“圣人系许多辞，包尽天下之理。止缘万事不离乎阴阳，故因阴阳中而推说万事之理。今要占考，虽小小事都有。如占得‘不利有攸往’，便是不可出路；‘利涉大川’，便是可以乘舟。此类不一。”贺孙问：“乾卦文言圣人所以重叠四截说在此，见圣人学易，只管体出许多意思。又恐人晓不得，故说以示教。”曰：“大意只管怕人晓不得，故重叠说在里，大抵多一般，如云‘阳在下也’，又云‘下也’。”贺孙问：“圣人所以因阴阳说出许多道理，而所说之理皆不离乎阴阳者，盖缘所以为阴阳者，元本於实然之理。”曰：“阴阳是气，才有此理，便有此气；才有此气，便有此理。天下万物万化，何者不出於此理？何者不出於阴阳？”贺孙问：“此程先生所以说道：‘天下无性外之物。’”曰：“如云：‘天地间只是个感应。’又如云：‘诚者，物之终始，不诚无物。’”〔贺孙〕
    程子言：“易中只是言反复、往来、上下。”这只是一个道理。阴阳之道，一进一退，一长一消，反复、往来、上下，於此见之。〔道夫〕
    易中说到那阳处，便扶助推移他；到阴处，便抑遏壅绝他。〔渊〕
    问：“阴何以比小人？”曰：“有时如此。平看之，则都好；以类言之，则有不好。然亦只是皮不好，骨子却好。大抵发生都则是一个阳气，只是有消长。阳消一分，下面阴生一分。又不是讨个阴来，即是阳消处便是阴。故阳来谓之复，复者是本来物事；阴来谓之窈螅窈笫桥既幌嘤觥！薄操缢铩
    天下之理，单便动，两便静。且如男必求女，女必求男，自然是动。若一男一女居室後，便定。〔端蒙〕
    △数
    石子馀问易数。曰：“都不要说圣人之画数何以如此。譬之草木，皆是自然恁地生，不待安排。数亦是天地间自然底物事，才说道圣人要如何，便不是了。”〔植〕
    问理与数。曰：“有是理，便有是气；有是气，便有是数，盖数乃是分界限处。”又曰：“‘天一地二，天三地四，天五地六，天七地八，天九地十’，是自然如此，走不得。如水数六，雪花便六出，不是安排做底。”又曰：“古者用龟为卜，龟背上纹，中间有五个，两边有八个，後有二十四个，亦是自然如此。”〔夔孙〕
    问：“理与数，其本也只是一。”曰：“气便是数。有是理，便有是气；有是气，便有是数，物物皆然。如水数六，雪片也六出，这又不是去做将出来，他是自恁地。如那龟，圣人所以独取他来用时，也是这个物事分外灵。尝有朋友将龟悫来看，背上中心有五条文，出去成八，外面又成二十四，皆是自然恁地，这又未为巧。最是七八九六与一二三四极巧：一是太阳，馀得个九在後面；二是少阴，後面便是八；三是少阳，後面便是七；四是太阴，後面便是六，无如此恰好。这皆是造化自然如此，都遏他不住。”〔义刚〕（至录云：“因一二三四，便见六七八九在里面。老阳占了第一位，便含个九；少阴占第二位，便含个八；少阳占第三位，便含个七；老阴占第四位，便含个六；数不过十。惟此一义，先儒未曾发，先儒但只说得他中间进退而已。”渊同。）
    某尝问季通：“康节之数，伏羲也曾理会否？”曰：“伏羲须理会过。”某以为不然。伏羲只是据他见得一个道理，恁地便画出几画。他也那里知得叠出来恁地巧？此伏羲所以为圣。若他也恁地逐一推排，便不是伏羲天然意思。史记曰：“伏羲至淳厚，作易八卦。”那里恁地巧推排！〔贺孙〕按：後刘砥先天图一段，亦与此意同。
    大凡易数皆六十：三十六对二十四，三十二对二十八，皆六十也。以十甲十二辰，亦凑到六十也。钟律以五声十二律，亦积为六十也。以此知天地之数，皆至六十为节。〔大雅〕
    数三百六十六。三百六十，天地之正数也。此更不可易。自馀进退不过六，故阳进不过六分。人之善亦只进得许多，恶亦只退得许多，大体毕竟不可易。〔端蒙〕
    季通云：“天下之万声，出於一阖一辟；（声音皆出於乾坤。“坤”音梗以韵脚反之，乃见。）天下之万理，出於一动一静；天下之万数，出於一奇一耦；天下之万象，出於一方一圆，尽只起於乾、坤二画。”〔端蒙〕
    天下道理，只是一个包两个。易便只说到八个处住。洪范说到十数住。五行五个，便有十个：甲乙便是两个木，丙丁便是两个火，戊己便是两个土，金、水亦然。所谓‘兼三才而两之’，便都是如此。大学中明德便包得格物、致知、诚意、正心、修身五个；新民便包得齐家、治国、平天下三个。自暗室屋漏处做得去，到得无所不周，无所不遍，都是这道理。自一心之微，以至於四方之远，天下之大，也都只是这个。〔义刚〕
    数只有二，只有易是。老氏言三，亦是二共生三，三其子也。三生万物，则自此无穷矣。後人破之者非。扬子闶侨数，邵康节是四数，皆不及易也。〔扬〕
    康节数四，孔子数八，料得孔子之数又大也。季通自谓略已见之。〔方〕
    有气有形便有数。物有衰旺，推其始终，便可知也。有人指一树问邵先生，先生云：“推未得。”少顷一叶堕，便由此推起。盖其旺衰已见，方可推其始终。推，亦只是即今年月日时以起数也。〔扬〕
    △河图洛书
    先生谓甘叔怀曰：“曾看河图洛书数否？无事时好看。虽未是要切处，然玩此时，且得自家心流转得动。”〔广〕
    河图常数，洛书变数。〔渊〕
    河图中宫，天五乘地十而得。七八九六，因五得数。积五奇五耦，而为五十有五。〔渊〕
    中数五，衍之而各极其数以至於十者，一个衍成十个，五个便是五十。圣人说这数，不是只说得一路。他说出这个物事，自然有许多样通透去。如五奇五耦成五十五。又一说，六七八九十因五得数，是也。〔渊〕
    河图五十五，是天地自然之数。大衍五十，是圣人去这河图里面，取那天五地十衍出这个数。不知他是如何。大概河图是自然底，大衍是用以揲蓍求卦者。〔渊〕
    天地生数，到五便住。那一二三四遇著五，便成六七八九。五却只自对五成十。〔渊〕
    或问：“河图自五之外，如何一便成六七八九十？”曰：“皆从五过：则一对五而成六，二对五而成七，三对五而成八，四对五而成九，到末梢五又撞著个五，便成十。”〔高〕
    一二三四九八七六最妙。一藏九，二藏八，三藏七，四藏六。德明云：“一得九，二得八，三得七，四得六，皆为十也。观河图可见。丙丁希辛壬合之类，皆自此推。”〔德明〕
    “二始”者，一为阳始，二为阴始。“二中”者，五六。“二终”者，九十。五便是十干所始，六便是十二律所生。圆者，星也。“圆者，河图之数”，言无那四角底，其形便圆。以下皆启蒙图书。〔渊〕
    “一与六共宗”，盖是那一在五下，便有那六底数。“二与七同位”，是那二在五边，便有七底数。〔渊〕
    成数虽阳，固亦本（笞鳌吧”字。）之阴也。如子者，父之阴；臣者，君之阴。〔渊〕
    阴少於阳，气、理、数皆如此。用全用半，所以不同。〔渊〕
    问：“前日承教云：‘老阳少阴，少阳老阴，即除了本身一二三四，便是九八七六之数。’今观启蒙阳退阴进之说，似亦如此。”曰：“他进退亦是自然如此，不是人去攒教他进退。以十言之，即如前说，大故分晓。若以十五言之，九便对六，七便对八，晓得时也好则剧。”又问：“河图，此数控定了。”先生曰：“天地只是不会说，倩他圣人出来说。若天地自会说话，想更说得好在。如河图、洛书，便是天地画出底。”〔夔孙〕
    所谓“得五成六”者，一才勾牵著五，便是个六。下面都恁地。〔渊〕
    老阴老阳所以变者，无他，到极处了，无去处，便只得变。九上更去不得了，只得变回来做八。六下来，便是五生数了，也去不得，所以却去做七。〔渊〕
    河图洛书於八卦九章无相著，不知如何。〔扬〕
    △伏羲卦画先天图
    问：“先生说：‘伏羲画卦皆是自然，不曾用些子心思智虑，只是借伏羲手画出尔。’唯其出於自然，故以之占筮则灵验否？”曰：“然。自‘太极生两仪’，只管画去，到得後来，更画不迭。正如磨面相似，四下都恁地自然撒出来。”〔广〕
    伏羲当时画卦，只如掷交相似，无容心。易只是阴一阳一，其始一阴一阳而已。有阳中阳，阳中阴，有阴中阳，阴中阴。阳中阳，看上面所得如何，再得阳，即是。故乾一；或得阴，即是ǎ故兑二。阳中阴，亦看上所得如何，或是阳，即是Γ所以离三；或得阴，即是＃所以震四。阴中阳，看上面所得如何，或得阳，即是ぃ所以巽五；或得阴，即是ィ所以坎六。阴中阴，看上所得如何，若得阳，即是В所以艮七；再得阴，即是，所以坤八。看他当时画卦之意，妙不可言。〔文蔚〕
    问：“先天图阴阳自两边生，若将坤为太极，与太极图不同，如何？”曰：“他自据他意思说，即不曾契勘濂溪底。若论他太极，中间虚者便是。他亦自说‘图从中起’，今不合被横图在中间塞却。待取出放外，他两边生者，即是阴根阳，阳根阴。这个有对，从中出即无对。”〔文蔚〕
    “先天图如何移出方图在下？”曰：“是某挑出。”〔泳〕
    又说：“康节方图子，自西北之东南，便是自乾以之坤；自东北以之西南，便是泰以至否。其间有咸恒损益既济未济，所以又於此八卦见义。盖为是自两角尖射上与乾坤相对，不知得怎生恁地巧。某尝说伏羲初只是画出八卦，见不到这里。蔡季通以为不然，却说某与太史公一般。某问云：‘太史公如何说？’他云：‘太史公云：“伏羲至淳厚，画八卦。”’便是某这说。看来也是圣人淳厚，只据见定见得底画出。如伊川说：‘若不因时，则一个圣人出来，许多事便都做了。’”〔砥〕
    所问先天图曲折，细详图意，若自乾一横排至坤八，此则全是自然。故说卦云：“易，逆数也。”皆自已生以得未生之卦。若如圆图，则须如此，方见阴阳消长次第。震一阳，离兑二阳，乾三阳。巽一阴，坎艮二阴，坤三阴。虽似稍涉安排，然亦莫非自然之理。自冬至至夏至为顺，盖与前逆数者相反。皆自未生而反得已生之卦。自夏至至冬至为逆，盖与前逆数者同。其左右与今天文家说左右不同，盖从中而分，其初若有左右之势尔。自北而东为左，自南而西为右。〔灏〕
    四象不必说阳向上。更合一画为九，方成老阳，到兑便推不去了。兑下一画却是八卦，不是四象。〔渊〕
    阴阳老少，以少者为主。如震是少阳，却奇一耦二。〔渊〕
    老阴老阳交而生艮兑，少阴少阳交而生震巽。离坎不交，各得本画。离坎之交是第二画，在生四象时交了。老阳过去交阴，老阴过来交阳，便是兑艮第三画。少阴少阳交，便生震巽上第三画。所以知其如此时，他这位次相挨旁。兼山谓圣人不分别阴阳老少，卜史取动爻之後卦，故分别老少。若如此，则卦遂无动，占者何所用观变而玩占？〔渊〕
    一卦又各生六十四卦，则本卦为内卦，所生之卦为外卦，是十二爻底卦。〔渊〕
    问：“昨日先生说：‘程子谓：“其体则谓之易。”体，犹形体也，乃形而下者。易中只说个阴阳交易而已。’。然先生又尝曰：‘在人言之，则其体谓之心。’又是如何？”曰：“心只是个动静感应而已。所谓‘寂然不动，感而遂通’者是也。看那几个字，便见得。”因言：“易是互相博易之义，观先天图便可见。东边一画阴，便对西边一画阳。盖东一边本皆是阳，西一边本皆是阴。东边阴画。皆是自西边来；西边阳画，都是自东边来。窈笤谖鳎是东边五画阳过；复在东，是西边五画阴过，互相博易而成。易之变虽多般，然此是第一变。”广云：“程子所谓‘易中只说反复往来上下’者，莫便是指此言之否？”曰：“看得来程子之意又别。邵子所谓易，程子多理会他底不得。盖他只据理而说，都不曾去问他。”〔广〕
    乾坤相为阴阳。乾後面一半，是阳中之阴；坤前面一半，是阴中之阳。〔方子〕
    乾巽一边为上，震随坤为下。〔渊〕
    阳上交於阴，阴下交於阳，而生四象，便是阴阳又各生两画了。阴交刚，阳交柔，便是阴阳又各生两画了。就乾两画边看，乾兑是老阳，离震是少阴；就坤两画边看，坤艮是老阴，坎巽是少阳。又各添一画，则八卦全了。〔渊〕
    阴下交生阳，阳上交生阴。阴交阳，刚交柔，是博易之易。这多变，是变易之易。所谓“易”者，只此便是。那个是易之体，这是易之用。那是未有这卦底，这是有这卦了底。那个唤做体时，是这易从那里生；这个唤做用时，揲蓍取卦，便是用处。〔渊〕
    问：“邵先生说‘无极之前’。无极如何说前？”曰：“邵子就图上说循环之意。自窈笾晾ぃ是阴含阳；自复至乾，是阳分阴。复坤之间乃无极，自坤反窈笫俏藜之前。”〔骧〕
    “无极之前”一段。问：“既有前後，须有有无？”曰：“本无前後。”〔闳祖〕
    康节云“动静之间”，是指冬至夏至。〔闳祖〕
    安卿问：“先天图说曰：‘阳在阴中，阳逆行；阴在阳中，阴逆行。阳在阳中，阴在阴中，皆顺行。’何谓也？”曰：“图左一边属阳，右一边属阴。左自震一阳，离兑二阳，乾三阳，为阳在阳中，顺行；右自巽一阴，坎艮二阴，坤三阴，为阴在阴中，顺行。坤无阳，艮坎一阳，巽二阳，为阳在阴中，逆行；乾无阴，兑离一阴，震二阴，为阴在阳中，逆行。”又问：“‘先天图，心法也。图皆自中起，万化万事生乎心’，何也？”曰：“其中白处者太极也。三十二阴、三十二阳者，两仪也；十六阴、十六阳者，四象也；八阴、八阳，八卦也。”问：“‘图虽无文，终日言之，不离乎是’，何也？”曰：“一日有一日之运，一月有一月之运，一岁有一岁之运。大而天地之终始，小而人物之生死，远而古今之世变，皆不外乎此，只是一个盈虚消息之理。本是个小底，变成大底；到那大处，又变成小底。如纳甲法，乾纳甲壬，坤纳乙癸，艮纳丙，兑纳丁，震纳庚，巽纳辛，离纳己，坎纳戊，亦是此。又如火珠林，若占一屯卦，则初九是庚子，六二是庚寅，六三是庚辰，六四是戊午，九五是戊申，上六是戊戌，亦是此。又如道家以坎离为真水火，为六卦之主，而六卦为坎离之用。自月初三为震，上弦为兑，望日为乾，望後为巽，下弦为艮，晦为坤，亦不外此。”又曰：“乾之一爻属戊，坤之一爻属己。留戊就己，方成坎离。盖乾坤是大父母，坎离是小案母。”〔义刚〕
    先天图更不可易。自复至乾为阳，自窈笾晾の阴。以乾坤定上下之位次，坎离列左右之门为正。以象言之，天居上，地居下，艮为山，故居西北；兑为泽，故居东南；离为日，故居於东；坎为月，故居於西；震为雷，居东北；巽为风，居西南。〔方子〕
    康节“天地定位，否泰反类”诗八句，是说方图中两交股底。且如西北角乾，东南角坤，是“天地定位”，便对东北角泰，西南角否。次乾是兑，次坤是艮，便对次否之咸，次泰之损。後四卦亦如是。共十六卦。〔渊〕
    康节“乾南坤北，离东坎西”之说，言人立时全见前面，全不见後面，东西只见一半，便似他这个意思。〔渊〕
    先天图直是精微，不起於康节。希夷以前元有，只是秘而不传。次第是方士辈所相传授底。参同契中亦有些意思相似，与历不相应。季通云：“扭捻将来，亦相应也。用六日七分。”某却不见康节说用六日七分处。文王卦序亦不相应。他只用义理排将去。如复只用一阳生处，此只是用物，而此也不用生底次第，也不应气候。扬雄太玄全模放易。他底用三数，易却用四数。他本是模易，故就他模底句上看易，也可略见得易意思。温公集注中可见也。”康节云：“先天图心法，皆从中起。且说圆图。”又云：“文王八卦，应地之方。”这是见他不用卦生底次第，序四正卦出四角，似那方底意思。这个只且恁地，无大段分晓证左。未甚安。〔渊〕
    “易之精微，在那‘两仪生四象，四象生八卦’，八卦生六十四卦，万物万化皆从这里流出。紧要处在那复窈蟊摺８词茄羝发动之初。”因举康节诗“冬至子之半”。“六十四卦流布一岁之中，离坎震艮兑巽做得那二十四气，每卦当六十四分，乾坤不在四正，此以文王八卦言也。”〔渊〕
    先天图，八卦为一节，不论月气先後。〔闳祖〕
    先天图今所写者，是以一岁之运言之。若大而古今十二万九千六百年，亦只是这圈子；小而一日一时，亦只是这圈子。都从复上推起去。〔方子〕
    先天图，一日有一个恁地道理，一月有一个恁地道理，以至合元、会、运、世，十二万九千六百岁，亦只是这个道理。且以月言之，自坤而震，月之始生，初三日也；至兑，则月之上弦，初八日也；至乾，则月之望，十五日也；至巽，则月之始亏，十八日也；至艮，则月之下弦，二十三日也；至坤，则月之晦，三十日也。〔广〕
    先天图与纳音相应，故季通言与参同契合。以图观之，坤复之间为晦，震为初三，一阳生；初八日为兑，月上弦；十五日为乾，十八日为巽，一阴生；二十三日为艮，月下弦。坎离为日月，故不用。参同契以坎离为药，馀者以为火候。此图自陈希夷传来，如穆李，想只收得，未必能晓。康节自思量出来，故墓志云云。参同契亦以乾坤坎离为四正，故其言曰：“运毂正轴。”
    问：“先天图卦位，自乾一兑二离三右行，至震四住；揭起巽五作左行，坎六艮七至坤八住，接震四。观卦气相接，皆是左旋。盖乾是老阳，接巽末窈筘裕便是一阴生；坤是老阴，接震末复卦，便是一阳生。自复卦一阳生，尽震四离三，一十六卦，然後得临卦；又尽兑二，凡八卦，然後得泰卦；又隔四卦得大壮；又隔大有一卦，得伲箕儇越忧，乾卦接窈蟆Ｗ轧窈筘砸灰跎，尽巽五坎六，一十六卦，然後得Т卦；又尽艮七，凡八卦，然後得否；又隔四卦得观；又隔比一卦得剥，剥卦接坤，坤接复。周而复始，循环无端。卦气左旋，而一岁十二月之卦皆有其序。但阴阳初生，各历十六卦而後为一月，又历八卦，再得一月。至阴阳将极处，只历四卦为一月，又历一卦，遂一并三卦相接。其初如此之疏，其末如此之密，此阴阳嬴缩当然之理欤？然此图於复卦之下书曰：‘冬至子中。’於窈筘灾下书曰：‘夏至午中。’此固无可疑者。独於临卦之下书曰：‘春分卯中。’则临卦本为十二月之卦，而春分合在泰卦之下。又於Т卦之下书曰：‘秋分酉中。’则Т卦本为六月之卦，而秋分合在否卦之下。昨侍坐复庵，闻王讲书所说卦气之论，皆世俗浅近之语，初无义理可推。窃意此图‘春分卯中’、‘秋分酉中’字，或恐後人误随世俗卦气之论，遂差其次，却与文王卦位相合矣。不然，则离兑之间所以为春，坎艮之间所以为秋者，必当别有其说？”曰：“伏羲易自是伏羲说话，文王易自是文王说话，固不可以交互求合。所看先天卦气嬴缩极仔细，某亦尝如此理会来，尚未得其说。阴阳初生，其气固缓，然不应如此之疏，其後又却如此之密。大抵此图布置皆出乎自然，不应无说，当更共思之。”〔谟〕
    问：“伏羲始画八卦，其六十四者，是文王後来重之耶？抑伏羲已自画了耶？看先天图则有八卦便有六十四，疑伏羲已有彷彳弗之画矣，如何？”曰：“周礼言三易经卦皆八，其别皆六十有四，便见不是文王渐画。”又问：“然则六十四卦名是伏羲元有？抑文王所立？”曰：“此不可考。”子善问：“据十三卦所言，恐伏羲时已有。”曰：“十三卦所谓‘盖取诸离，盖取诸益’者，言结绳而为网罟，有离之象，非观离而始有此也。”〔铢〕
    问：“伏羲画卦，恐未是教人卜筮？”曰：“这都不可知。但他不教人卜筮，画作甚？”
    ●卷六十六・易二
    ◎纲领上之下
    △卜筮
    易本为卜筮而作。古人淳质，初无文义，故画卦爻以“开物成务”。故曰：“夫易，何为而作也？夫易，开物成务，冒天下之道如斯而已。”此易之大意如此。〔谟〕
    古人淳质，遇事无许多商量，既欲如此，又欲如彼，无所么印９首饕资救艘圆敷咧事，故能通志、定业、断疑，所谓“开物成务”者也。〔人杰〕
    上古民淳，未有如今士人识理义┢椋淮廊欢已，事事都晓不得。圣人因做易，教他占，吉则为，凶则否，所谓“通天下之志，定天下之业，断天下之疑”者，即此也。及後来理义明，有事则便断以理义。如舜传禹曰：“朕志先定，鬼神其必依，龟筮必协从。”已自吉了，更不用重去卜吉也。周公营都，意主在洛矣，所卜“涧水东，伤西”，只是对洛而言。其他事惟尽人谋，未可晓处，方卜。故迁国、立君，大事则卜。洪范“谋及乃心，谋及卿士”，尽人谋，然後卜筮以审之。〔淳〕
    且如易之作，本只是为卜筮。如“极数知来之谓占”，“莫大乎蓍龟”，“是兴神物，以前民用”，“动则观其变而玩其占”等语，皆见得是占筮之意。盖古人淳质，不似後世人心机巧，事事理会得。古人遇一事理会不下，便须去占。占得乾时，“元亨”便是大亨，“利贞”便是利在於正。古人便守此占。知其大亨，却守其正以俟之，只此便是“开物成务”。若不如此，何缘见得“开物成务”底道理？即此是易之用。人人皆决於此，便是圣人家至户到以教之也。若似後人事事理会得，亦不待占。盖“元亨”是示其所以为卦之意，“利贞”便因以为戒耳。又曰：“圣人恐人一向只把做占筮看，便以义理说出来。‘元亨利贞’，在文王之辞，只作二事，止是大亨以正，至孔子方分作四件。然若是‘坤，元亨，利牝马之贞’，不成把‘利’字绝句！後云‘主利’，却当如此绝句。至於他卦，却只作‘大亨以正’。後人须要把乾坤说大於他卦。毕竟在占法，却只是‘大亨以正’而已。”〔┿〕
    问：“易以卜筮设教。卜筮非日用，如何设教？”曰：“古人未知此理时，事事皆卜筮，故可以设教。後来知此者众，必大事方卜。”〔可学〕
    魏丙材仲问“元亨利贞”。曰：“‘夫易，开物成务，冒天下之道。’盖上古之时，民淳俗朴，风气未开，於天下事全未知识。故圣人立龟以与之卜，作易以与之筮，使之趋利避害，以成天下之事，故曰‘开物成务’。然伏羲之卦，又也难理会，故文王从而为之辞於其间，无非教人之意。如曰‘元亨利贞’，则虽大亨，然亦利於正。如不贞，虽有大亨之卦，亦不可用。如曰‘潜龙勿用’，则阳气在下，故教人以勿用。‘童蒙’则又教人以须是如童蒙而求资益於人，方吉。凡言吉，则不如是，便有个凶在那里。凡言不好。则莫如是，然後有个好在那里，他只是不曾说出耳。物只是人物，务只是事务，冒只是罩得天下许多道理在里。自今观之，也是如何出得他个。”〔道夫〕
    易本卜筮之书，後人以为止於卜筮。至王弼用老庄解，後人便只以为理，而不以为卜筮，亦非。想当初伏羲画卦之时，只是阳为吉，阴为凶，无文字。某不敢说，窃意如此。後文王见其不可晓，故为之作彖辞；或占得爻处不可晓，故周公为之作爻辞；又不可晓，故孔子为之作十翼，皆解当初之意。今人不看卦爻，而看系辞，是犹不看刑统，而看刑统之序例也，安能晓！今人须以卜筮之书看之，方得；不然，不可看易。尝见艾轩与南轩争，而南轩不然其说。南轩亦不晓。〔节〕
    八卦之画，本为占筮。方伏羲画卦时，止有奇偶之画，何尝有许多说话！文王重卦作繇辞，周公作爻辞，亦只是为占筮设。到孔子，方始说从义理去。如“乾，元亨利贞；坤，元亨，利牝马之贞”，与後面“元亨利贞”只一般。元亨，谓大亨也；利贞，谓利於正也。占得此卦者，则大亨而利於正耳。至孔子乃将乾坤分作四德说，此亦自是孔子意思。伊川云：“元亨利贞，在乾坤为四德，在他卦只作两事。”不知别有何证据。故学易者须将易各自看，伏羲易，自作伏羲易看，是时未有一辞也；文王易，自作文王易；周公易，自作周公易；孔子易，自作孔子易看。必欲牵合作一意看，不得。今学者讳言易本为占筮作，须要说做为义理作。若果为义理作时，何不直述一件文字，如中庸大学之书，言义理以晓人？须得画八卦则甚？周官唯太卜掌三易之法，而司徒、司乐、师氏、保氏诸子之教国子、庶民，只是教以诗书，教以礼乐，未尝以易为教也。〔广〕
    或问：“易解，伊川之外谁说可取？”曰：“如易，某便说道圣人只是为卜筮而作，不解有许多说话。但是此说难向人道，人不肯信。向来诸公力来与某辨，某煞费气力与他分析。而今思之，只好不说。只做放那里，信也得，不信也得，无许多气力分疏。且圣人要说理，何不就理上直剖判说？何故恁地回互假托，教人不可晓？又何不别作一书？何故要假卜筮来说？又何故说许多‘吉凶悔吝’？此只是理会卜筮後，因其中有些子理，故从而推明之。所以大象中只是一句两句子解了。但有文言与系辞中数段说得较详，然也只是取可解底来解，如不可晓底也不曾说。而今人只是眼孔小，见他说得恁地，便道有那至理，只管要去推求。且孔子当时教人，只说‘诗、书、执礼’，只说‘学诗乎’，与‘兴於诗，立於礼，成於乐’，只说‘人而不为周南召南’，‘诗三百，一言以蔽之曰：“思无邪。”’元不曾教人去读易。但有一处说：‘假我数年，五十以学易，可以无大过矣。’这也只是孔子自恁地说，不会将这个去教人。如周公做一部周礼，可谓纤悉毕备，而周易却只掌於太卜之官，却不似大司乐教成均之属样恁地重。缘这个只是理会卜筮，大概只是说个阴阳，因阴阳之消长，却有些子理在其中。伏羲当时偶然见得一便是阳，二便是阴，从而画放那里。当时人一也不识，二也不识，阴也不识，阳也不识。伏羲便与他剔开这一机，然才有个一二，後来便生出许多象数来。恁地时节，他也自遏他不住。然当初也只是理会罔罟等事，也不曾有许多┢椋如後世经世书之类，而今人便要说伏羲如神明样，无所不晓。伏羲也自纯朴，也不曾去理会许多事来。自他当时剔开这一个机，後世间生得许多事来，他也自不奈何，他也自不要得恁地。但而今所以难理会时，盖缘亡了那卜筮之法。如周礼太卜‘掌三易之法’，连山归藏周易，便是别有理会周易之法。而今却只有上下经两篇，皆不见许多法了，所以难理会。今人却道圣人言理，而其中因有卜筮之说。他说理後，说从那卜筮上来做什么？若有人来与某辨，某只是不答。”次日，义刚问：“先生昨言易只是为卜筮而作，其说已自甚明白。然先生於先天後天、无极太极之说，却留意甚切，不知如何。”曰：“卜筮之书，如火珠林之类，淳录云：“公谓卜筮之书，便如今火珠林样。”许多道理，依旧在其间。但是因他作这卜筮後，却去推出许多道理来。他当初做时，却只是为卜筮画在那里，不是晓尽许多道理後方始画。这个道理难说。向来张安国儿子来问，某与说云：‘要晓时，便只似灵棋课模样。’有一朋友言：‘恐只是以其人未能晓，而告之以此说。’某云：‘是诚实恁地说。’”良久，曰：“通其变，遂成天下之文；极其数，遂定天下之象。”安卿问：“先天图有自然之象数，伏羲当初亦知其然否？”曰：“也不见得如何。但圆图是有些子造作模样，如方图只是据见在底画。淳录云：“较自然。”圆图便是就这中间拗做两截，淳录云：“圆图作两段来拗曲。”恁地转来底是奇，恁地转去底是耦，便有些不甚依他当初画底。然伏羲当初，也只见太极下面有阴阳，便知是一生二，二又生四，四又生八，恁地推将去，做成这物事。淳录云：“不觉成来却如此齐整。”想见伏羲做得这个成时，也大故地喜欢。目前不曾见个物事恁地齐整。”因言：“夜来有一说，说不曾尽。通书言：‘圣人之精，画卦以示；圣人之蕴，因卦以发。’精是圣人本意，蕴是偏旁带来道理。如春秋，圣人本意只是载那事，要见世变，‘礼乐征伐，自诸侯出’，‘臣弑其君，子弑其父’，如此而已。就那事上见得是非美恶曲折，便是因以发底。如‘易有太极，是生两仪，两仪生四象，四象生八卦’。这四象生八卦以上，便是圣人本意底。如彖辞文言系辞，皆是因而发底，不可一例看。今人只把做占去看，便活。若是的定把卦爻来作理看，恐死了。国初讲筵讲‘飞龙在天，利见大人’，太祖遽云：‘此书岂可令凡民见之！’某便道是解易者错了。这‘大人’便是‘飞龙’。言人若占得此爻，便利於见那大人。谓如人臣占得此爻，则利於见君而为吉也。如那‘见龙在田，利见大人’，有德者亦谓之大人。言人若寻师，若要见好人时，淳录作“求师亲贤”。占得此爻则吉。然而此两个‘利见大人’，皆言‘君德’也者，亦是说有君德而居下者。今却说九二居下位而无应，又如何这个无头无面？又如何见得应与不应？如何恁地硬说得？若是把做占看时，士农工商，事事人用得。这般人占得，便把做这般用；那般人占得，便把做那般用。若似而今说时，便只是秀才用得，别人都用不得了。而今人便说道解明理，事来便看道理如何後作区处。古时人蠢蠢然，事事都不晓，做得是也不知，做得不是也不知。圣人便作易，教人去占，占得恁地便吉，恁地便凶。所谓‘通天下之志，定天下之业，断天下之疑’者，即此是也。而今若把作占说时，吉凶悔吝便在我，看我把作甚么用，皆用得。今若把作文字解，便是硬装了。”安卿问：“如何恁地？”曰：“而今把作理说时，吉凶悔吝皆断定在九二、六四等身上矣。淳录云：“彼九二、六四，无头无面，何以见得如此？亦只是在人用得也。”如此则吉凶悔吝是硬装了，便只作得一般用了。”林择之云：“伊川易，说得理也太多。”曰：“伊川求之太深，尝说：‘三百八十四爻，不可只作三百八十四爻解。’其说也好。而今似他解时，依旧只作得三百八十四般用。”安卿问：“彖象莫也是因爻而推其理否？”曰：“彖象文言系辞，皆是因而推明其理。”叔器问：“吉凶是取定於揲蓍否？”曰：“是。”“然则洪范‘龟从，筮从’，又要卿士、庶民从，如何？”曰：“决大事也不敢不恁地竞谨。如迁国、立君之类，不可不恁地。若是其他小事，则亦取必於卜筮而已。然而圣人见得那道理定後，常不要卜。且如舜所谓‘胼志先定，询谋佥同，鬼神其依，龟筮协从’。若恁地，便是自家所见已决，而卜亦不过如此，故曰：‘卜不习吉。’且如周公卜宅云：‘我卜河朔黎水，我乃卜涧水东，伤西，惟洛食。我又卜伤东，亦惟洛食。’山е辉诼逯旁，这便见得是周公先自要都洛，後但夹将山Ю床罚所以每与洛对说。而两卜所以皆言‘惟洛食’，以此见得也是人谋先定後，方以卜来决之。”择之言：“‘筮短龟长，不如从长’，看来龟又较灵。”曰：“揲蓍用手，又不似钻龟较自然。只是将火一钻，便自成文，却就这上面推测。”叔器问：“龟卜之法如何？”曰：“今无所传，看来只似而今五兆卦。此间人有五兆卦，将五茎茅自竹筒中写出来，直向上底为木，横底为土，向下底为水，斜向外者为火，斜向内者为金。便如文帝兆得大横，横，土也。所以道‘予为天王，夏启以光’，盖是得土之象。”〔义刚〕淳录略。
    易所以难读者，盖易本是卜筮之书，今却要就卜筮中推出讲学之道，故成两节工夫。〔贺孙〕
    易乃是卜筮之书，古者则藏於太史、太卜，以占吉凶，亦未有许多说话。及孔子始取而敷绎为文言杂卦彖象之类，乃说出道理来。〔学履〕
    易只是个卜筮之书。孔子却就这上依傍说些道理教人。虽孔子也只得随他那物事说，不敢别生说。〔亻选
    易为卜筮而作，皆因吉凶以示训戒，故其言虽约，而所包甚广。夫子作传，亦略举一端，以见凡例而已。
    易本为卜筮作。古人质朴，作事须卜之鬼神。孔子恐义理一向没卜筮中，故明其义。至如曰“义无咎也”，“义弗乘也”，只是一个义。〔方〕
    “民可使由之，不可使知之。”上古圣人不是著此垂教，只是见得天地阴阳变化之理，画而为卦，使因卜筮而知所修为避忌。至周公孔子，一人又说多了一人。某不敢教人看易，为这物阔大，且不切己。兼其间用字，与今人皆不同。如说田猎祭祀，侵伐疾病，皆是古人有此事去卜筮，故爻中出此。今无此事了，都晓不得。〔砺〕
    “看系辞，须先看易，自‘大衍之数’以下，皆是说卜筮。若不是说卜筮，却是说一无底物。今人诚不知易。”可学云：“今人只见说易为卜筮作，便群起而争之，不知圣人乃是因此立教。”曰：“圣人丁宁曲折极备。因举大畜“九三良马逐”。读易当如筮相似，上达鬼神，下达人道，所谓‘冒天下之道’，只如此说出模样，不及作为，而天下之道不能出其中。”可学云：“今人皆执画前易，皆一向乱说。”曰：“画前易亦分明，居则玩其占，有不待占而占自显者。”〔可学〕
    易书本原於卜筮。又说：“邵子之学，只把‘元、会、运、世’四字贯尽天地万物。”〔友仁〕
    易本是卜筮之书。若人卜得一爻，便要人玩此一爻之义。如利贞之类，只是正者便利，不正者便不利，不曾说道利不贞者。人若能见得道理已十分分明，则亦不须更卜。如舜之命禹曰：“官占，惟先蔽志，昆命于元龟。朕志先定，询谋佥同，鬼神其依，龟筮协从，卜不习吉。”其，犹将也。言虽未卜，而吾志已是先定，询谋已是佥同，鬼神亦必将依之，龟筮亦必须协从之。所以谓“卜不习吉”者，盖习，重也。这个道理已是断然见得如此，必是吉了，便自不用卜。若卜，则是重矣。〔时举〕
    刘用之问坤卦“直方大，不习无不利”。曰：“坤是纯阴卦，诸爻皆不中正。五虽中，亦以阴居阳。惟六二居中得正，为坤之最盛者，故以象言之，则有三者之德，而不习无不利。占者得之，有是德则吉。易自有一个本意，直从中间过，都不著两边。须要认得这些子分晓，方始横三竖四说得。今人不曾识得他本意，便要横三竖四说，都无归著。”文蔚曰：“易本意只是为占筮。”曰：“便是如此。易当来只是为占筮而作。文言彖象却是推说做义理上去，观乾坤二卦便可见。孔子曰：‘圣人设卦观象，系辞焉而明吉凶。’若不是占筮，如何说‘明吉凶’？且如需九三：‘需于泥，致寇至。’以其逼近坎险，有致寇之象。象曰：‘需于泥，灾在外也。自我致寇，敬慎不败也。’孔子虽说推明义理，这般所在，又变例推明占筮之意。‘需于泥，灾在外’，占得此象，虽若不吉，然能敬慎则不败，又能坚忍以需待，处之得其道，所以不凶。或失其刚健之德，又无坚忍之志，则不能不败矣。”文蔚曰：“常爱先生易本义云：‘伏羲不过验阴阳消息两端而已。只是一阴一阳，便分吉凶了。只管就上加去成八卦，以至六十四卦，无非是验这两端消息。’”曰：“易不离阴阳，千变万化，只是这两个。庄子云：‘易道阴阳。’他亦自看得。”〔文蔚〕亻崖枷辍
    用之问：“坤六二：‘直方大，不习无不利。’学须用习，然後至於不习。”曰：“不是如此。圣人作易，只是说卦爻中有此象而已。如坤六二‘直方大，不习无不利’，自是他这一爻中有此象。人若占得，便应此事有此用也，未说到学者须习至於不习。在学者之事，固当如此。然圣人作易，未有此意在。”用之曰：“然。‘不习无不利’，此成德之事也。”曰：“亦非也。未说到成德之事，只是卦爻中有此象而已。若占得，便应此象，都未说成德之事也。某之说易，所以与先儒、世儒之说皆不同，正在於此。学者须晓某之正意，然後方可推说其他道理。某之意思极直，只是一条路径去。若才惹著今人，便说差错了，便非易之本意矣。”（池录云：“如过剑门相似，须是蓦直撺过，脱得剑门了，却以之推说易之道理，横说竖说都不妨。若才挨近两边触动那剑，便是撺不过，便非易之本意矣。”）才卿云：“先生解易之本意，只是为卜筮尔。”曰：“然。据某解，一部易，只是作卜筮之书。今人说得来太精了，更入粗不得。如某之说虽粗，然却入得精，精义皆在其中。若晓得某一人说，则晓得伏羲文王之易，本是作如此用，元未有许多道理在，方不失易之本意。今未晓得圣人作易之本意，便先要说道理，纵饶说得好，池录云：“只是无情理。”只是与易元不相干。圣人分明说：‘昔者圣人之作易，观象设卦，系辞焉以明吉凶。’几多分晓！某所以说易只是卜筮书者，此类可见。易只是说个卦象，以明吉凶而已，更无他说。如乾有乾之象，坤有坤之象，人占得此卦者，则有此用以断吉凶，那里说许多道理？今人读易，当分为三等：伏羲自是伏羲之易，文王自是文王之易，孔子自是孔子之易。读伏羲之易，如未有许多彖象文言说话，方见得易之本意，只是要作卜筮用。如伏羲画八卦，那里有许多文字言语，只是说八个卦有某象，乾有乾之象而已。其大要不出於阴阳刚柔、吉凶消长之理。然亦尝说破，只是使人知卜得此卦如此者吉，彼卦如此者凶。今人未曾明得乾坤之象，便先说乾坤之理，所以说得都无情理。及文王周公分为六十四卦，添入‘乾元亨利贞’，‘坤元亨利牝马之贞’，早不是伏羲之意，已是文王周公自说他一般道理了。然犹是就人占处说，如卜得乾卦，则大亨而利於正耳。及孔子系易，作彖象文言，则以‘元亨利贞’为乾之四德，又非文王之易矣。到得孔子，尽是说道理。然犹就卜筮上发出许多道理，欲人晓得所以凶，所以吉。卦爻好则吉，卦爻不好则凶。若卦爻大好而己德相当，则吉；卦爻虽吉，而己德不足以胜之，则虽吉亦凶；卦爻虽凶，而己德足以胜之，则虽凶犹吉，反覆都就占筮上发明诲人底道理。如云：‘需于泥，致寇至。’此卦爻本自不好，而象却曰：‘自我致寇，敬慎不败也。’盖卦爻虽不好，而占之者能敬慎畏防，则亦不至於败。盖需者，待也。需有可待之时，故得以就需之时思患预防，而不至於败也。此则圣人就占处发明诲人之理也。”又曰：“文王之心，已自不如伏羲宽阔，急要说出来。孔子之心，不如文王之心宽大，又急要说出道理来。所以本意浸失，都不顾元初圣人画卦之意，只认各人自说一副当道理。及至伊川，又自说他一样，微似孔子之易，而又甚焉。故其说易，自伏羲至伊川，自成四样。某所以不敢从，而原易之所以作而为之说，为此也。”用之云：“圣人作易，只是明个阴阳刚柔、吉凶消长之理而已。”曰：“虽是如此，然伏羲作易，只画八卦如此，也何尝明说阴阳刚柔吉凶之理？然其中则具此道理。想得个古人教人，也不甚说，只是说个方法如此，使人依而行之。如此则吉，如此则凶，如此则善，如此则恶，未有许多言语。又如舜命夔教胄子，亦只是说个‘宽而栗，柔而立’之法，教人不失其中和之德而已，初未有许多道理。所谓‘民可使由之，不可使知之’，亦只要你不失其正而已，不必苦要你知也。”又曰：“某此说，据某所见且如此说，不知後人以为如何。”因笑曰：“东坡注易毕，谓人曰：‘自有易以来，未有此书也。’”〔亻选呈衤嘉鑫三，池录文差略。
    易中言占者有其德，则其占如是；言无其德而得是占者，却是反说。如南蒯得“黄裳元吉”，疑吉矣，而蒯果败者，盖卦辞明言黄裳则元吉，无黄裳之德则不吉也。又如盟说“直方大，不习无不利”，占者有直方大之德，则不习而无不利；占者无此德，即虽习而不利也。如奢侈之人，而得共俭则吉之占，明不共俭者，是占为不吉也。他皆放此。如此看，自然意思活。〔铢〕
    论易云：“其他经，先因其事，方有其文。如书言尧舜禹汤伊尹武王周公之事，因有许多事业，方说到这里。若无这事，亦不说到此。若易，只则是个空底物事，未有是事，预先说是理，故包括得尽许多道理，看人做甚事，皆撞著他。”又曰：“‘易无思也，无为也’，易是个无情底物事，故‘寂然不动’；占之者吉凶善恶随事著见，乃‘感而遂通’。”又云：“易中多言正，如‘利贞’，‘贞吉’，‘利永贞’之类，皆是要人守正。”又云：“人如占得一爻，须是反观诸身，果尽得这道理否？坤之六二：‘直方大，不习无不利。’须看自家能直，能方，能大，方能‘不习无不利’。凡皆类此。”又云：“所谓‘大过’，如当潜而不潜，当见而不见，当飞而不飞，皆是过。”又曰：“如坤之初六，须知‘履霜坚冰’之渐，要人恐惧修省。不知恐惧修省便是过。易大概欲人恐惧修省。”又曰：“文王系辞，本只是与人占底书，至孔子作十翼，方说‘君子居则观其象而玩其辞，动则观其变而玩其占’。”又曰：“夫子读易，与常人不同。是他胸中洞见阴阳刚柔、吉凶消长、进退存亡之理。其赞易，即就胸中写出这道理。”味道问：“圣人於文言，只把做道理说。”曰：“有此气，便有此理。”又问：“文言反覆说，如何？”曰：“如言‘潜龙勿用，阳在下也’，又‘潜龙勿用，下也’，只是一意重叠说。伊川作两意，未稳。”〔时举〕
    圣人作易，本为欲定天下之志，断天下之疑而已，不是要因此说道理也。如人占得这爻，便要人知得这爻之象是吉是凶，吉便为之，凶便不为。然如此，理却自在其中矣。如剥之上九：“硕果不食，君子得舆，小人剥庐。”其象如此，谓一阳在上，如硕大之果，人不及食，而独留於其上；如君子在上，而小人皆载於下，则是君子之得舆也。然小人虽载君子，而乃欲自下而剥之，则是自剥其庐耳。盖唯君子乃能覆盖小人，小人必赖君子以保其身。今小人欲剥君子，则君子亡，而小人亦无所容其身，如自剥其庐也。且看自古小人欲害君子，到害得尽後，国破家亡，其小人曾有存活得者否？故圣人象曰：“‘君子得舆’，民所载也。‘小人剥庐’，终不可用也。”若人占得此爻，则为君子之所为者必吉，而为小人之所为者必凶矣。其象如此，而理在其中矣。却不是因欲说道理而後说象也。〔时举〕植录云：“‘易只是说象，初未有後人所说许多道理堆架在上面。盖圣人作易，本为卜筮设。上自王公而下达于庶人，故曰“以通天下之志，以定天下之业，以断天下之疑”。但圣人说象，则理在其中矣。’因举剥之上九‘硕果不食’，五阴在下，来剥一阳，一阳尚在，如硕大之果不食。‘君子得舆’，是君子在上，为小人所载，乃下五阴载上一阳之象。‘小人剥庐’者，言小人既剥君子，其庐亦将自剥。看古今小人既剥君子，而小人亦死亡灭族，岂有存者！圣人之象只如是。後人说易，只爱将道理堆架在上面，圣人本意不解如此。”
    先之问易。曰：“坤卦大抵减乾之半。据某看来，易本是个卜筮之书，圣人因之以明教，因其疑以示训。如卜得乾卦云‘元亨利贞’，本意只说大亨利於正，若不正，便会凶。如卜得爻辞如‘潜龙勿用’，便教人莫出做事。如卜得‘见龙在田’，便教人可以出做事。如说‘利见大人’，一个是五在上之人，一个是二在下之人，看是甚么人卜得。天子自有天子‘利见大人’处，大臣自有大臣‘利见大人’处，群臣自有群臣‘利见大人’处，士庶人自有士庶人‘利见大人’处。当时又那曾有某爻与某爻相应？那自是说这道理如此，又何曾有甚么人对甚么人说？有甚张三李四？中间都是正吉，不曾有不正而吉。大率是为君子设，非小人盗贼所得窃取而用。如‘黄裳元吉’，须是居中在下，方会大吉；不然，则大凶。此书初来只是如此。到後来圣人添许多说话，也只是怕人理会不得，故就上更说许多教分明，大抵只是因以明教。若能恁地看，都是教戒。恁地看来，见得圣人之心洞然如日星，更无些子屈曲遮蔽，故曰‘圣人以通天下之志，以定天下之业，以断天下之疑’。”又曰：“看他本来里面都无这许多事，後来人说不得，便去白撰个话。若做卜筮看，说这话极是分明。某如今看来，直是分明。若圣人有甚么说话，要与人说，便分明说了。若不要与人说，便不说。不应恁地千般百样，藏头伉脑，无形无影，教後人自去多方推测。圣人一个光明盛大之心，必不如此。故曰‘君子居则观其象而玩其辞，动则观其变而玩其占’，看这般处自分晓。如今读书，恁地读一番过了，须是常常将心下温过，所以孔子说‘学而时习之’。若只看过便住，自是易得忘了，故须常常温习，方见滋味。”〔贺孙〕
    易只是古人卜筮之书，如五虽主君位而言，然实不可泥。〔人杰〕
    易本为卜筮设。如曰“利涉大川”，是利於行舟也；“利有攸往”，是利於启行也。後世儒者鄙卜筮之说，以为不足言；而所见太卑者，又泥於此而不通。故曰：“易者，难读之书也。不若且从大学做工夫，然後循次读论孟中庸，庶几切己有益也。”〔义刚〕
    易爻只似而今发课底卦影相似。如云：“初九，潜龙勿用。”这只是戒占者之辞。解者遂去这上面生义理，以初九当“潜龙勿用”，九二当“利见大人”。初九是个甚么？如何会潜？如何会勿用？试讨这个人来看。九二爻又是甚么人？他又如何会“见龙在田，利见大人”？尝见林艾轩云：“世之发六壬课者，以丙配壬则吉。”盖火合水也。如卦影云：“朱鸟楚常归于海之湄，吉。”这个只是说水火合则吉尔。若使此语出自圣人之口，则解者必去上面说道理，以为朱鸟如何，海湄如何矣。〔亻选
    问：“易中也有偶然指定一两件实事言者，如‘亨干岐山’，‘利用征伐’，‘利迁国’之类是也。”曰：“是如此。亦有兼譬喻言者，‘利涉大川’，则行船之吉占，而济大难大事亦如之。”〔赐〕〔学履〕
    古人凡事必占，如“田获三禽”，则田猎之事亦占也。〔亻选
    说卦中说许多卜筮，今人说易，却要扫去卜筮，如何理会得易？每恨不得古人活法，只说得个半死半活底。若更得他那个活法，却须更看得高妙在。古人必自有活法，且如筮得之卦爻，却与所占底事不相应时如何？他到这里，又须别有个活底例子括将去，不只恁死杀著。或是用支干相合配处，或是因他物象。揲蓍虽是占筮，只是後人巧去里面见个小小底道理，旁门曲径，正理不只如此。〔渊〕
    “今之说易者，先掊击了卜筮。如下击说卜筮，是甚次第！某所恨者，不深晓古人卜筮之法，故今说处多是想象古人如此。若更晓得，须更有奥义可推。”或曰：“布蓍求卦，即其法也。”曰：“爻卦与事不相应，则推不去，古人於此须有变通。”或以支干推之。〔方子〕
    “熟读六十四卦，则觉得系辞之语直为精密，是易之括例。要之，易书是为卜筮而作。如云：‘定天下之吉凶，成天下之峻菊撸莫大乎蓍龟。’又云：‘天生神物，圣人则之。’则专为卜筮也。”鲁可几曰：“古之卜筮，恐不如今日所谓火珠林之类否？”曰：“以某观之，恐亦自有这法。如左氏所载，则支干纳音配合之意，似亦不废。如云‘得屯之比’，既不用屯之辞，亦不用比之辞，却自别推一法，恐亦不废这理也。”〔道夫〕
    易以卜筮用，道理便在里面，但只未说到这处。如楚辞以神为君，祀之者为臣，以见其敬奉不可忘之义。固是说君臣，但假⑹律穸说。今也须与他说事神，然後及他事君之意。今解直去解作事君，也未为不是；但须先为他结了事神一重，方及那处，易便是如此。今人心性褊急，更不待先说他本意，便将理来羁说了。学履。
    大凡人不曾著实理会，则说道理皆是悬空。如读易不曾理会揲法，则说易亦是悬空。如周礼所载厶锸略疲骸叭缙湔笾法。”便是古人自识了阵法，所以更不载。今人不曾理会阵法，则谈兵亦皆是脱空。〔道夫〕
    问：“今之揲蓍，但见周公作爻辞以後之揲法。不知当初只有文王彖辞，又如何揲？”曰：“他又须别有法，只是今不可考耳。且如周礼所载，则当时煞有文字。如今所见占法，亦只是大概如此，其间亦自有无所据底，只是约度如此。大抵古人法度，今皆无复存者。只是这些道理，人尚胡乱说得去。尝爱陆机文赋有曰：‘意翻空而易奇，文质实而难工。’道理人却说得去，法度却杜撰不得。且如乐，今皆不可复考。今人只会说得‘凡音之生，由人心也；人心之动，物使之然也’。到得制度，便都说不去。”问：“通书注云：‘而其制作之<玄少>，真有以得乎声气之元。’不知而今尚可寻究否？”曰：“今所争，攀腔骑褚还耳。这里高，则都高；这里低；则都低，盖难得其中耳。”问：“胡安定乐如何？”曰：“他亦是一家。”〔А
    “以四约之者”，“揲之以四”之义也。以下启蒙占门。〔渊〕
    “五四为奇”，各是一个四也；“九八为偶”，各是两个四也。〔渊〕
    老阴老阳为乾坤，然而皆变；少阴少阳亦为乾坤，然而皆不变。〔渊〕
    老阴老阳不专在乾坤上，亦有少阴少阳。如乾坤，六爻皆动底是老，六爻皆不动底是少。六卦上亦有老阴老阳。〔渊〕
    所以到那三画变底第三十二卦以後，占变卦彖、爻之辞者，无他，到这里时，离他那本卦分数多了。到四画五画，则更多。〔渊〕
    问：“卜卦，二爻变，则以二变爻占，仍以上爻为主。四爻变，则以之卦二不变爻占，仍以下爻为主。”曰：“凡变，须就其变之极处看，所以以上爻为主。不变者是其常，只顺其先後，所以以下爻为主。亦如阴阳老少之义，老者变之极处，少者便只是初。”〔贺孙〕学履录云：“变者，下至上而止。不变者，下便是不变之本，故以之为主。”
    内卦为贞，外卦为悔。因说：“生物只有初时好，凡物皆然。康节爱说。”〔亻选
    贞悔，即“占用二”之谓。贞是在里面做主宰底，悔是做出了末後阑珊底。贞是头边。〔渊〕
    问：“‘内卦为贞，外卦为悔。’贞悔何如？”曰：“此出於洪范。贞，看来是正；悔，是过意。凡‘悔’字都是过了方悔，这‘悔’字是过底意思，亦是多底意思。下三爻便是正卦，上三爻似是过多了，恐是如此。这贞悔亦似今占卜，分甚主客。”问：“两爻变，则以两变爻占，仍以下爻为主，何也？”曰：“卦是从下生，占事都有一个先後首尾。”〔贺孙〕
    陈日善问：“‘内卦为贞，外卦为悔’，是何义？”曰：“‘贞’训‘正’，事方正如此。‘悔’，是事已如此了。凡悔吝者，皆是事过後，方有悔吝。内卦之占，是事方如此；外卦之占，是事之已然者如此。二字又有始终之意。”〔雉〕
    贞是事之始，悔是事之终；贞是事之主，悔是事之客；贞是在我底，悔是应人底。三爻变，则所主不一，以二卦彖辞占，而以本卦为贞，变卦为悔。六爻俱不变，则占本卦彖辞，而以内卦为贞，外卦为悔。凡三爻变者有二十卦，前十卦为贞，後十卦为悔。後十卦是变尽了，又反来。有图。见启蒙。〔义刚〕
    叔器问“内卦为贞，外卦为悔”。曰：“‘贞悔’出洪范。贞是正底，便是体；悔是过底，动则有悔。”又问“一贞八悔”。曰：“如乾俅笥写笞承⌒笮璐笮筇┠谔褰郧，是一贞；外体八卦是八悔。馀放此。”〔义刚〕
    问：“‘贞悔’不止一说，如六十四卦，则每卦内三画为贞，外三画为悔；如揲蓍成卦，则正卦为贞，之卦为悔；如八卦之变，则纯卦一为贞，变卦七为悔。”曰：“是如此。”〔过〕
    问：“卦爻，凡初者多吉，上者多凶。”曰：“时运之穷，自是如此。内卦为贞，外卦为悔。贞，是贞正底意；悔，是事过有追不及底意。”〔砺〕
    占法：阳主贵，阴主富。〔渊〕
    悔阳而吝阴。〔方子〕
    巽离兑，乾之所索乎坤者；震坎艮，坤之所索乎乾者。本义揲蓍之说，恐不须恁地。〔方子〕
    凡爻中言人者，必是其人尝占得此卦。如“大横庚庚”，必启未归时曾占得。〔渊〕
    易中言“帝乙归妹”，“箕子明夷”，“高宗伐鬼方”之类，疑皆当时帝乙高宗箕子曾占得此爻，故後人因而记之，而圣人以入爻也。如汉书“大横庚庚，余为天王，夏启以光”，亦是启曾占得此爻也。火珠林亦如此。〔亻选
    今人以三钱当揲蓍，不能极其变，此只是以纳甲附六爻。纳甲乃汉焦赣京房之学。〔可学〕
    火珠林犹是汉人遗法。〔方子〕
    问：“‘筮短龟长’，如何？”曰：“筮已费手。”〔可学〕
    “筮短龟长”，近得其说。是筮有筮病，才一画定，便只有三十二卦，永不到是那三十二卦。又二画，便只有十六卦；又三画，便只有八卦；又四画，便只有四卦；又五画，便只有二卦。这二卦，便可以著意揣度了。不似龟，才钻拆，便无救处，全不可容心。〔贺孙〕
    因言筮卦，曰：“卦虽出於自然，然一爻成，则止有三十二卦；二爻成，则止有十六卦；三爻成，则止有八卦；四爻成，则止有四卦；五爻成，则止有二卦，是人心渐可以测知。不若卜，龟文一兆，则吉凶便见，更无移改。所以古人言‘筮短龟长’。”广因言：“浙人多尚龟卜，虽盗贼亦取决於此。”曰：“左传载臧会卜信与僭，‘僭吉’，此其法所以不传。圣人作易，示人以吉凶，却无此弊。故言‘利贞’，不言利不贞，‘贞吉’，不言不贞吉；言‘利御寇’，不言利为寇也。”〔广〕
    易占不用龟，而每言蓍龟，皆具此理也。筮，即蓍也。“筮短龟长，不如从长”者，谓龟有钻灼之易，而筮有扌力揲之烦。龟之卦，一灼便成，亦有自然之意。洪范所谓“卜五占用二”者，卜五即龟，用二即蓍。“曰雨，曰霁，曰蒙，曰驿，曰克”，即是五行，雨即水，霁即火，蒙即土，驿即木，克即金。“曰贞，曰悔”，即是内、外卦也。〔谟〕
    占龟。土兆大横，木兆直，或曰：“火兆直。”只周礼曰：“木兆直。”金兆从右邪上，火兆从左邪上，或曰：“木兆从左邪上。”水兆曲，以大小、长短、明暗为吉凶。或占凶事，又以短小为吉。又有旋者吉，大横吉。“大横庚庚”，庚庚，是豹起恁地庚庚然，不是金兆也。〔贺孙〕
    程沙随说“大横庚庚”为金兆，取褒辛之义。他都无所据，只云“得之卜者”。不知大横只是土兆。盖横是土，言文帝将自诸侯而得天下，有大土之象也。庚庚，乃是龟文爆出也。卜兆见洪范疏云：“横者为土。”〔焘〕
    汉卿说钻龟法云：“先定四乡，欲求甚纹兆，顺则为吉，逆则为凶。”正淳云：“先灼火，然後观火之纹，而定其吉凶。”曰：“要须先定其四向，而後求其合，从逆则凶，如‘亦惟洛食’。乃先以墨画定看食墨如何。‘筮短龟长’，古人固重此。洪范谓‘龟从筮逆’，若‘龟筮共违于人’，则‘用静吉，用作凶’。”汉卿云：“今为贼者多卜龟，以三龟连卜，皆顺则往。”贺孙云：“若‘石祁子兆，卫人以龟为有知’，此却是无知也。”曰：“所以古人以易而舍龟，往往以其难信。易则有‘贞吉’，无不贞吉；‘利御寇’，不利为寇。”〔贺孙〕
    卜，必先以墨画龟，看是卜何事，要得何兆，都有定例。或火或土，便以墨画之。要拆，钻处拆痕。依此墨然後灼之，以火钻钻钻略过久。求其兆。拆痕。顺食此墨画之处，谓之食。〔振〕
    南轩家有真蓍，云：“破宿州时得之。”又曰：“卜易卦以钱掷，以甲子起卦，始於京房。”〔〕
    △象
    尝谓伏羲画八卦，只此数画，该画天下万物之理。阳在下为震，震，动也；在上为艮，艮，止也。阳在下自动，在上自止。欧公却说系辞不是孔子作，所谓“书不尽信，言不尽意”者非。盖他不会看“立象以尽意”一句。惟其“言不尽意”，故立象以尽之。学者於言上会得者浅，於象上会得者深。〔广〕
    伊川说象，只似譬喻样说。看得来须有个象如此，只是如今晓他不出。〔渊〕
    某尝作易象说，大率以简治繁，不以繁御简。〔浮
    前辈也会说易之取象，似诗之比兴。如此却是虚说，恐不然。如“田有禽”，须是此爻有此象，但今不可考。数，则只是“大衍之数五十”与“天数五，地数五”两段。“大衍之数”是说蓍，天地之数是说造化生生不穷之理。除此外，都是後来人推说出来底。〔渊〕
    以上底推不得，只可从象下面说去。王辅嗣伊川皆不信象。如今却不敢如此说，只可说道不及见这个了。且从象以下说，免得穿凿。〔渊〕
    问：“易之象似有三样，有本画自有之象，如奇画象阳，偶画象阴是也；六十四卦之爻，一爻各是一象。有实取诸物之象，如乾坤六子，以天地雷风之类象之是也；有只是圣人以意自取那象来明是义者，如‘白马翰如’、‘载鬼一车’之类是也。实取诸物之象，决不可易。若圣人姑假是象以明义者，当初若别命一象，亦通得，不知是如此否？”曰：“圣人自取之象，也不见得如此，而今且只得因象看义。若恁地说，则成穿凿了。”〔学履〕
    他所以有象底意思不可见，却只就他那象上推求道理。不可为求象不得，便唤做无。如潜龙，便须有那潜龙之象。〔渊〕
    取象各不同，有就自己身上取底，有自己当不得这卦象，却就那人身上取。如“潜龙勿用”，是就占者身上言；到那“见龙”，自家便当不得，须把做在上之大人；九五“飞龙”便是人君，“大人”却是在下之大人。〔渊〕
    易之象理会不得。如“乾为马”，而乾之卦却专说龙。如此之类，皆不通。恪。
    易中取象，不如卦德上命字较亲切。如蒙“险而止”，复“刚动而顺行”，此皆亲切。如“山下出泉”，“地中有雷”，恐是後来又就那上面添出。所以易中取象处，亦有难理会者。〔学履〕
    “易毕竟是有象，只是今难推。如既济‘高宗伐鬼方’在九三，未济却在九四。损‘十朋之龟’在六五，益却在六二，不知其象如何？又如履卦、归妹卦皆有‘跛能履’，皆是兑体，此可见。”问：“诸家易除易传外，谁为最近？”曰：“难得。其间有一二节合者却多，如‘涣其群’，伊川解却成‘涣而群’。却是东坡说得好：群谓小队，涣去小队，使合於大队。”问：“孔子专以义理说易，如何？”曰：“自上世传流至此，象数已分明，不须更说，故孔子只於义理上说。伊川亦从孔子。今人既不知象数，但依孔子说，只是说得半截，不见上面来历。大抵去古既远，书多散失。今且以占辞论之，如人占婚姻，却占得一病辞，如何用？似此处，圣人必有书以教之。如周礼中所载，今皆亡矣。”问：“左氏传卜易与今异？”曰：“亦须有所传。向见魏公在揆路，敬夫以易卜得睽卦，李寿翁为占曰：‘离为戈兵，兑为说。用兵者不成，讲和者亦不成。’其後魏公罢相，汤思退亦以和反致虏寇而罢。”问：“康节於易如何？”曰：“他又是一等说话。”问：“渠之学如何？”曰：“专在数上，却窥见理。”曰：“可用否？”曰：“未知其可用。但与圣人之学自不同。”曰：“今世学者言易，多要入玄妙。却是遗书中有数处，如‘不只是一部易书’之类。今人认此意不著，故多错了。”曰：“然。”〔可学〕
    尝得郭子和书云，其先人说：“不独是天地、雷风、水火、山泽谓之象，只是卦画便是象。”亦说得好。〔学蒙〕
    “川壅为泽”，坎为川，兑为泽。泽是水不流底。坎下一画闭合时，便成兑卦，便是川壅为泽之象。〔渊〕
    易象自是一法。如“离为龟”，则损益二卦皆说龟。易象如此者甚多。〔亻选
    凡卦中说龟底，不是正得一个离卦，必是伏个离卦，如“观我朵颐”是也。“兑为羊”，大壮卦无兑，恐便是三四五爻有个兑象。这说取象底是不可晓处也多。如乾之六爻，象皆说龙；至说到乾，却不为龙。龙却是变化不测底物，须著用龙当之。如“夫征不复，妇孕不育”，此卦是取“离为大腹”之象。本卦虽无离卦，却是伏得这卦。〔渊〕
    或说易象云：“‘果行育德’，育德有山之象，果行有水之象。‘振民育德’，则振民有风之象，育德有山之象。”先生云：“此说得好。如‘风雷，益’，则迁善当如风之速，改过当如雷之决。‘山下有泽，损’，则惩忿有摧高之象，窒欲有塞水之象。次第易之卦象都如此，不曾一一推究。”又云：“迁善工夫较轻，如己之有善，以为不足，而又迁於至善。若夫改过者，非有勇决不能，贵乎用力也。”〔人杰〕
    卦中要看得亲切，须是兼象看，但象不传了。郑东卿易专取象，如以鼎为鼎，革为炉，小饼为飞鸟，亦有义理。其他更有好处，亦有杜撰处。〔砺〕
    郑东卿少梅说易象，亦有是者。如鼎卦分明是鼎之象。他说革是炉之象，亦恐有此理。“泽中有火，革。”áι匣如炉之口，五四三是炉之腹，二是炉之下口，初是炉之底。然亦偶然此两卦如此耳。〔广〕
    郑东卿说易，亦有好处。如说中孚有卵之象，小饼有飞鸟之象。“孚”字从“爪”从“子”，如鸟以爪抱卵也。盖中孚之象，以卦言之，四阳居外，二阴居内，外实中虚，有卵之象。又言鼎象鼎形，革象风炉，亦是此义。此等处说得有些意思。但易一书尽欲如此牵合附会，少驯闶柰选Ｑд咝胧窍壤砘岬谜当道理了，然後於此等些小零碎处收拾以相资益，不为无补。若未得正路脉，先去理会这样处，便疏略。〔亻选澄奈低。
    程沙随以井卦有“井谷射鲋”一句，鲋，虾蟆也，遂说井有虾蟆之象。“木上有水，井。”アぴ疲骸上，前两足；五，头也；四，眼也；三与二，身也；初，後两足也。’其穿凿一至於此！某尝谓之曰：‘审如此，则此卦当为“虾蟆卦”方可，如何却谓之井卦！’”〔广〕
    ●卷六十七・易三
    ◎纲领下
    △三圣易
    上古之易，方是“利用厚生”，周易始有“正德”意，如“利贞”，是教人利於贞正；“贞吉”，是教人贞正则吉。至孔子则说得道理又多。〔闳祖〕道夫录云：“‘利贞’，‘贞吉’，文王说底，方是教人‘随时变易以从道’。”
    乾之“元亨利贞”，本是谓筮得此卦，则大亨而利於守正，而彖辞文言皆以为四德。某常疑如此等类，皆是别立说以发明一意。至如坤之“利牝马之贞”，则发得不甚相似矣。〔道夫〕
    伏羲自是伏羲易，文王自是文王易，孔子自是孔子易。伏羲分卦，乾南坤北。文王卦又不同。故曰：周易“元亨利贞”，文王以前只是大亨而利於正，孔子方解作四德。易只是尚占之书。〔德明〕
    须是将伏羲画底卦做一样看，文王卦做一样看；文王周公说底彖象做一样看，孔子说底做一样看，王辅嗣伊川说底各做一样看。伏羲是未有卦时画出来，文王是就那见成底卦边说。“画前有易”，真个是恁地。这个卦是画不迭底，那许多都在这里了，不是画了一画，又旋思量一画。才一画时，画画都具。〔渊〕壮祖录云：“须将伏羲画卦，文王重卦，周公爻辞，孔子系辞及程氏传各自看，不要相乱惑，无殛醮σ病！
    问易。曰：“圣人作易之初，盖是仰观俯察，见得盈乎天地之间，无非一阴一阳之理；有是理，则有是象；有是象，则其数便自在这里，非特河图洛书为然。盖所谓数者，攀瞧之分限节度处，得阳必奇，得阴必偶，凡物皆然，而图、书为特巧而著耳。於是圣人因之而画卦，其始也只是画一奇以象阳，画一偶以象阴而已。但才有两，则便有四；才有四，则便有八；又从而再倍之，便是十六。盖自其无朕之中而无穷之数已具，不待安排而其势有不容已者。卦画既立，便有吉凶在里。盖是阴阳往来交错於其间，其时则有消长之不同，长者便为主，消者便为客；事则有当否之或异，当者便为善，否者便为恶。即其主客善恶之辨，而吉凶见矣，故曰：‘八卦定吉凶。’吉凶既决定而不差，则以之立事，而大业自此生矣。此圣人作易教民占筮，而以开天下之愚，以定天下之志，以成天下之事者如此。但自伏羲而上，但有此六画，而未有文字可传，到得文王周公乃系之以辞，故曰：‘圣人设卦观象，系辞焉而明吉凶。’盖是卦之未画也，因观天地自然之法象而画；及其既画也，一卦自有一卦之象，象谓有个形似也，故圣人即其象而命之名。以爻之进退而言，则如剥复之类；以其形之肖似而言，则如鼎井之类，此是伏羲即卦体之全而立个名如此。及文王观卦体之象而为之彖辞，周公视卦爻之变而为之爻辞，而吉凶之象益著矣。大率天下之道，只是善恶而已，但所居之位不同，所处之时既异，而其几甚微。只为天下之人不能晓会，所以圣人因此占筮之法以晓人，使人居则观象玩辞，动则观变玩占，不迷於是非得失之途，所以是书夏商周皆用之。其所言虽不同，其辞虽不可尽见，然皆太卜之官掌之，以为占筮之用。有所谓‘繇辞’者，左氏所载，尤可见古人用易处。盖其所谓‘象’者，皆是假此众人共晓之物，以形容此事之理，使人知所取舍而已。故自伏羲而文王周公，虽自略而详，所谓占筮之用则一。盖即那占筮之中，而所以处置是事之理，便在那里了。故其法若粗浅，而随人贤愚，皆得其用。盖文王虽是有定象，有定辞，皆是虚说此个地头，合是如此处置，初不黏著物上。故一卦一爻，足以包无穷之事，不可只以一事指定说。他里面也有指一事说处，如‘利建侯’，‘利用祭祀’之类，其他皆不是指一事说。此所以见易之为用，无所不该，无所不遍，但看人如何用之耳。到得夫子，方始纯以理言，虽未必是羲文本意，而事上说理，亦是如此，但不可便以夫子之说为文王之说。”又曰：“易是个有道理底卦影。易以占筮作，许多理便也在里，但是未便说到这处。如楚辞以神为君，以祀之者为臣，以寓其敬事不可忘之意。固是说君臣，林录云：“但假托事神而说。”但是先且为他说事神，然後及他事君，意趣始得。今人解说，便直去解作事君底意思，也不唤做不是他意。但须先与结了那一重了，方可及这里，方得本末周备。易便是如此。今人心性褊急，更不待先说他本意，便将道理来衮说了。易如一个镜相似，看甚物来，都能照得。如所谓‘潜龙’，只是有个潜龙之象，自天子至於庶人，看甚人来，都使得。孔子说作‘龙德而隐，不易乎世，不成乎名’，便是就事上指杀说来。然会看底，虽孔子说也活，也无不通；不会看底，虽文王周公说底，也死了。须知得他是假⑺担是包含说。假，谓不惹著那事；包含，是说个影象在这里，无所不包。”又曰：“卦虽八，而数须是十。八是阴阳数，十是五行数。一阴一阳，便是二；以二乘二，便是四；以四乘四，便是八。五行本只是五而有十者，盖是一个便包两个，如木，便包甲乙；火，便包丙丁；土，便包戊己；金，便包庚辛；水，便包壬癸，所以为十。彖辞，文王作；爻辞，周公作，是先儒从来恁地说，且得依他。谓爻辞为周公者，盖其中有说文王，不应是文王自说也。”〔贺孙〕
    孔子之易，非文王之易；文王之易，非伏羲之易；伊川易传又自是程氏之易也。故学者且依古易次第，先读本爻，则自见本旨矣。〔方子〕
    长孺问：“‘乾健坤顺’，如何得有过不及？”曰：“乾坤者，一气运於无心，不能无过不及之差。圣人有心以为之主，故无过不及之失。所以圣人能赞天地之化育，天地之功有待於圣人。”〔贺孙〕
    △邵子易
    康节易数出於希夷。他在静中推见得天地万物之理如此，又与他数合，所以自乐。今道藏中有此卦数。谓魏伯阳参同契。魏，东汉人。〔德明〕
    王天悦雪夜见康节於山中，犹见其俨然危坐。盖其心地虚明，所以推得天地万物之理。其数以阴阳刚柔四者为准，四分为八，八分为十六，只管推之无穷。有太阳、太阴、少阳、少阴、太刚、太柔、少刚、少柔。今人推他数不行，所以无他胸中。〔德明〕
    康节也则是一生二，二生四，四生八。〔渊〕
    康节只说六卦：乾、坤、坎、离，四卦。震、巽含艮、兑。又说八卦：乾、坤、坎、离、大过、颐、中孚、小饼。其馀反对者二十八卦。〔人杰〕
    圣人说数说得疏，到康节，说得密了。他也从一阴一阳起头。他却做阴、阳、太、少，乾之四象；刚、柔、太、少，坤之四象，又是那八卦。他说这易，将那“元亨利贞”全靠著那数。三百八十四爻管定那许多数，说得太密了。易中只有个奇耦之数是自然底，“大衍之数”却是用以揲蓍底。康节尽遍之数，所以二程不肯问他学。若是圣人用数，不过如“大衍之数”便是。他须要先揲蓍以求那数，起那卦，数是恁地起，卦是恁地求。不似康节坐地默想推将去，便道某年某月某日，当有某事。圣人决不恁地！此条有误，详之。〔渊〕
    “圣人说数，说得简略高远疏阔。易中只有个奇耦之数：天一地二，是自然底数也；‘大衍之数’，是揲蓍之数也，惟此二者而已。康节却尽遍之数，窃恐圣人必不为也。”因言：“或指一树问康节曰：‘此树有数可推否？’康节曰：‘亦可推也，但须待其动尔。’顷之，一叶落，便从此推去，此树甚年生，甚年当死。凡起数，静则推不得，须动方推得起。”〔方子〕高录略。
    △程子易传
    有人云：“草草看过易传一遍，後当详读。”曰：“不可。此便是计功谋利之心！若劈头子细看，虽未知後面凡例，而前看工夫亦不落他处。”〔方子〕
    已前解易，多只说象数。自程门以後，人方都作道理说了。〔砺〕
    伊川晚年所见甚实，更无一句悬空说底话。今观易传可见，何尝有一句不著实！〔大雅〕
    伯恭谓：“易传理到语精，平易的当，立言无毫湟藕蓿　贝四嗣言。今作文字不能得如此，自是牵强处多。一本云：“不能得如此自然。”〔闳祖〕
    “易传明白，无难看。但伊川以天下许多道理散入六十四卦中，若作易看，即无意味。唯将来作事看，即句句字字有用处。”问胡文定春秋。曰：“他所说尽是正理，但不知圣人当初是恁地不是恁地？今皆见不得。所以某於春秋不敢措一辞，正谓不敢臆度尔。”〔道夫〕
    易传，须先读他书，理会得义理了，方有个入路，见其精密处。盖其所言义理极妙，初学者未曾使著，不识其味，都无启发。如遗书之类，人看著却有启发处。非是易传不好，是不合使未当看者看。须是已知义理者，得此便可磨砻入细。此书於学者非是启发工夫，乃磨砻工夫。〔┿〕
    易传难看，其用意精密，道理平正，更无抑扬。若能看得有味，则其人亦大段知义理矣。盖易中说理，是豫先说下未曾有底事，故乍看甚难。不若大学中庸有个准则，读著便令人识蹊径。诗又能兴起人意思，皆易看。如谢显道论语却有启发人处。虽其说或失之过，识得理後，却细密商量令平正也。〔人杰〕
    伯恭多劝人看易传，一禁禁定，更不得疑著。局定学者，只得守此个义理，固是好。但缘此使学者不自长意智，何缘会有聪明！〔┿〕
    看易传，若自无所得，纵看数家，反被其惑。伊川教人看易，只看王弼注，胡安定、王介甫解。今有伊川传，且只看此尤妙。
    易传义理精，字数足，无一毫欠阙。他人著工夫补缀，亦安得如此自然！只是於本义不相合。易本是卜筮之书，卦辞爻辞无所不包，看人如何用。程先生只说得一理。
    问：“易传如何看？”曰：“且只恁地看。”又问：“程易於本义如何？”曰：“程易不说易文义，只说道理极处，好看。”又问：“乾繇辞下解云：‘圣人始画八卦，三才之道备矣。因而重之，以尽天下之变，故六画而成卦。’据此说，却是圣人始画八卦，每卦便是三画，圣人因而重之为六画。似与邵子一生两，两生四，四生八，八生十六，十六生三十二，三十二生六十四，为六画，不同。”曰：“程子之意，只云三画上叠成六画，八卦上叠成六十四卦，与邵子说诚异。盖康节此意不曾说与程子，程子亦不曾问之，故一向只随他所见去。但他说‘圣人始画八卦’，不知圣人画八卦时，先画甚卦？此处便晓他不得。”又问：“启蒙所谓：‘自太极而分两仪，则太极固太极，两仪固两仪；自两仪而分四象，则两仪又为太极，而四象又为两仪。’以至四象生八卦，节节推去，莫不皆然。可见一物各具一太极，是如此否？”曰：“此只是一分为二，节节如此，以至於无穷，皆是一生两尔。”因问：“序所谓‘自本而唬自欢支’，是此意否？”曰：“是。”又问：“‘以功用谓之鬼神，以妙用谓之神’，二‘神’字不同否？”曰：“‘鬼神’之‘神’，此‘神’字说得粗。如系辞言‘神也者，妙万物而为言’，此所谓‘妙用谓之神’也；言‘知鬼神之情状’，此所谓‘功用谓之鬼神’也，只是推本系辞说。程易除去解易文义处，只单说道理处，则如此章说‘天，专言之则道也’，以下数句皆极精。”〔铢〕
    伊川只将一部易来作譬喻说了，恐圣人亦不肯作一部譬喻之书。朱震又多用伏卦互体说阴阳，说阳便及阴，说阴便及阳，乾可为坤，坤可为乾，太走作。近来林黄中又撰出一般翻筋斗互体，一卦可变作八卦，也是好笑！据某看得来，圣人作易，专为卜筮。後来儒者讳道是卜筮之书，全不要惹他卜筮之意，所以费力。今若要说，且可须用添一重卜筮意，自然通透。如乾初九“潜龙”两字，是初九之象，“勿用”两字，即是告占者之辞。如云占得初九是潜龙之体，只是隐藏不可用。作小象、文言，释其所以为潜龙者，以其在下也。诸爻皆如此推看，怕自分明，又不须作设戒也。〔浩〕
    易传言理甚备，象数却欠在。又云：“易传亦有未安处，如无妄六二‘不耕齄猓不犏怠，只是说一个无所作为之意。易传却言：‘不耕而齄猓不甓担谓不首造其事。’殊非正意。”〔闳祖〕
    易要分内外卦看，伊川却不甚理会。如巽而止，则成蛊；止而巽，便不同。盖先止後巽，却是有根株了，方巽将去，故为渐。〔┿〕
    问：“伊川易说理太多。”曰：“伊川言：‘圣人有圣人用，贤人有贤人用。若一爻止做一事，则三百八十四爻，止做得三百八十四事。’也说得极好。然他解依旧是三百八十四爻，止做得三百八十四事用也。”〔淳〕义刚录云：“林择之云：‘伊川易说得理也太多。’先生曰‘伊川求之便是太深’云云。”
    问：“程传大概将三百八十四爻做人说，恐通未尽否？”曰：“也是。则是不可装定做人说。看占得如何。有就事言者，有以时节言者，有以位言者。以吉凶言之则为事，以初终言之则为时，以高下言之则为位，随所值而看皆通。系辞云：‘不可为典要，惟变所谩！岂可装定做人说！”〔学履〕
    伊川易煞有重叠处。〔贺孙〕
    易传说文义处，犹有些小未尽处。公谨。
    学者须读诗与易，易尤难看。伊川易传亦有未尽处。当时康节传得数甚佳，却轻之不问。天地必有倚靠处，如复卦先动而後顺，豫卦先顺而後动，故其彖辞极严。似此处，却闲过了。〔可学〕
    诗书略看训诂，解释文义令通而已，却只玩味本文。其道理只在本文，下面小字亻尽说，如何会过得他？若易传，却可脱去本文。程子此书，平淡地慢慢委曲，说得更无馀蕴。不是那敲磕逼拶出底，义理平铺地放在面前。只如此等行文，亦自难学。如其他峭拔雄健之文，却可做；若易传样淡底文字，如何可及！〔┿〕
    问：“先儒读书，都不如先生精密，如伊川解易亦甚疏。”曰：“伊川见得个大道理，却将经来合他这道理，不是解易。”又问：“伊川何因见道？”曰：“他说求之六经而得，也是於濂溪处见得个大道理，占地位了。”〔德辅〕
    易，变易也。“随时变易以从道”，正谓伊川这般说话难说。盖他把这书硬定做人事之书。他说圣人做这书，只为世间人事本有许多变样，所以做这书出来。〔渊〕
    “至微者，理也；至著者，象也。体用一原，显微无间。‘观会通以行其典体’，则辞无所不备。”此是一个理，一个象，一个辞。然欲理会理与象，又须辞上理会。辞上所载，皆“观会通以行其典礼”之事。凡於事物须就其聚处理会，寻得一个通路行去。若不寻得一个通路，只蓦地行去，则必有碍。典礼，只是常事。会，是事之合聚交加难分别处。如庖丁解牛，固是“奏刀砉然，莫不中节”；若至那难处，便著些气力，方得通。故庄子又说：“虽然，每至於族；吾见其难为，怵然为戒，视为止，行为迟。”庄子说话虽无头当，然极精巧，说得到。今学者却於辞上看“观其会通以行典礼”也。〔贺孙〕
    “体用一源”，体虽无迹，中已有用。“显微无间”者，显中便具微。天地未有，万物已具，此是体中有用；天地既立，此理亦存，此是显中有微。〔节〕
    刘用之问易传序“观会通以行典礼”。曰：“如尧舜揖逊，汤武征伐，皆是典礼处。典礼只是常事。”〔贺孙〕
    “求言必自近，易於近者，非知言者也。”此伊川吃力为人处。〔取
    用龟山易参看易传数段，见其大小得失。〔方〕
    婺州易传，“圣”字亦误用王氏说。“圣”字从壬，不当从“王”。〔┿〕
    △朱子本义启蒙
    看易，先看某本义了，却看伊川解，以相参考。如未看他易，先看某说，却易看也，盖未为他说所汨故也。〔焘〕
    方叔问：“本义何专以卜筮为主？”曰：“且须熟读正文，莫看注解。盖古易，彖象文言各在一处，至王弼始合为一。後世诸儒遂不敢与移动。今难卒说，且须熟读正文，久当自悟。”〔大雅〕
    某之易简略者，当时只是略扌答记。兼文义，伊川及诸儒皆已说了，某只就语脉中略牵过这意思。〔砺〕
    圣人作易，有说得极疏处，甚散漫。如爻象，盖是骞厶斓赝蛭锶〉美蠢，往往只仿佛有这意思，故曰：“不可为典要。”又有说得极密处，无缝罅，盛水不漏，如说“吉凶悔吝”处是也。学者须是大著心胸，方看得。譬如天地生物，有生得极细巧者，又自有突兀粗拙者。近赵子钦有书来云，某说语孟极详，易说却太略。譬之此烛笼，添得一条骨子，则障了一路明。若能尽去其障，使之体统光明，岂不更好！扒著不得详说故也。〔方子〕（渊录云：“易中取象，似天地生物。有生得极细巧底，有生得粗拙突兀底。赵子钦云：‘本义太略。’此譬如烛笼，添了一条竹片，便障了一路明。尽彻去了，使它统体光明，岂不更好！扒是著不得详说。如此看来，则取象处如何拘得！”）
    启蒙，初间只因看欧阳公集内或问易“大衍”，遂将来考算得出。以此知诸公文集虽各自成一家文字，中间自有好处。缘是这道理人人同得。看如何，也自有人见得到底。〔贺孙〕
    先生於诗传，自以为无复遗恨，曰：“後世若有扬子悖必好之矣。”而意不甚满於易本义。盖先生之意，只欲作卜筮用。而为先儒说道理太多，终是翻这窠臼未尽，故不能不致遗恨云。〔亻选
    先生问时举：“看易如何？”曰：“只看程易，见其只就人事上说，无非日用常行底道理。”曰：“易最难看，须要识圣人当初作易之意。且如泰之初九：‘拔茅茹，以其汇，征吉。’谓其引贤类进也。都不正说引贤类进，而云‘拔茅’，何耶？如此之类，要须思看。某之启蒙自说得分晓，且试去看。”因云：“某少时看文字时，凡见有说得合道理底，须旁搜远取，必要看得他透。今之学者多不如是，如何？”时举退看启蒙。晚往侍坐，时举曰：“向者看程易，只就注解上生议论，却不曾靠得易看，所以不见得圣人作易之本意。今日看启蒙，方见得圣人一部易，皆是假借虚设之辞。盖缘天下之理若正说出，便只作一件用。唯以象言，则当卜筮之时，看是甚事，都来应得。如泰之初九，若正作引贤类进说，则後便只作得引贤类进用。唯以‘拔茅茹’之象言之，则其他事类此者皆可应也。启蒙警学篇云：‘理定既实，事来尚虚。用应始有，体该本无。’便见得易只是虚设之辞，看事如何应耳。”先生颔之。因云：“程易中有甚疑处，可更商量看。”时举问：“坤六二爻传云‘由直方而大’，窃意大是坤之本体，安得由直方而後大耶？”曰：“直、方、大，是坤有此三德。若就人事上说，则是‘敬义立而德不孤’，岂非由直方而後大耶？”〔时举〕
    敬之问启蒙“理定既实，事来尚虚。用应始有，体该本无。稽实待虚，存体应用。执古御今，以静制动”。曰：“圣人作易，只是说一个理，都未曾有许多事，却待他甚么事来揍。所谓‘事来尚虚’，盖谓事之方来，尚虚而未有；若论其理，则先自定，固已实矣。‘用应始有’，谓理之用实，故有。‘体该本无’，谓理之体该万事万物，又初无形迹之可见，故无。下面云，稽考实理，以待事物之来；存此理之体，以应无穷之用。‘执古’，古便是易书里面文字言语。‘御今’，今便是今日之事。‘以静制动’，理便是静底，事便是动底。且如‘即鹿无虞，惟入於林中。君子几，不如舍，往吝’。其理谓将即鹿而无虞，入必陷於林中；若不舍而往，是取吝之道。这个道理，若後人做事，如求官爵者求之不已，便是取吝之道；求财利者求之不已，亦是取吝之道。又如‘潜龙勿用’，其理谓当此时只当潜晦，不当用。若占得此爻，凡事便未可做，所谓‘君子动则观其变而玩其占’。若是无事之时观其象而玩其辞，亦当知其理如此。某每见前辈说易，止把一事说。某之说易所以异於前辈者，正谓其理人人皆用之，不问君臣上下，大事小事，皆可用。前辈止缘不把做占说了，故此易竟无用处。圣人作易，盖谓当时之民，遇事都闭塞不知所为。故圣人示以此理，教他恁地做，便会吉；如此做，便会凶。必恁地，则吉而可为；如此，则凶而不可为。大传所谓‘通天下之志’是也。通，是开通之意，是以易中止说道善则吉，却未尝有一句说不善亦会吉。仁义忠信之事，占得其象则吉；却不曾说不仁不义不忠不信底事，占得亦会吉。如南蒯得‘黄裳’之卦，自以为大吉，而不知黄中居下之义，方始会元吉；反之则凶。大传说‘上下无常，刚柔相易，不可为典要，惟变所谩，便见得易人人可用，不是死法。虽道是二五是中，却其间有位二五而不吉者；有当位而吉，亦有当位而不吉者。若扬雄太玄，皆排定了第几爻便吉，第几爻便凶。然其规模甚散，其辞又涩，学者骤去理会他文义，已自难晓。又且不曾尽经历许多事意，都去揍他意不著。所以孔子晚年方学易，到得平常教人，亦言‘兴於诗，立於礼，成於乐’，却未曾说到易。”又云：“易之卦爻，所以该尽天下之理。一爻不止於一事，而天下之理莫不具备，不要拘执著。今学者涉世未广，见理未尽，揍他底不著，所以未得他受用。”〔贺孙〕
    △读易之法
    易，不可易读。〔泳〕
    说及读易，曰：“易是个无形影底物，不如且先读诗书礼，却紧要。‘子所雅言：诗、书、执礼，皆雅言也。’”〔淳〕
    问：“看易如何？”曰：“‘诗、书、执礼’，圣人以教学者，独不及於易。至於‘假我数年，五十以学易’，乃是圣人自说，非学者事。盖易是个极难理会底物事，非他书之比。如古者先王‘顺诗书礼乐以造士’，亦只是以此四者，亦不及於易。盖易只是个卜筮书，藏於太史太卜，以占吉凶，亦未有许多说话。及孔子始取而敷绎为十翼彖象系辞文言杂卦之类，方说出道理来。”〔亻选
    易只是空说个道理，只就此理会，能见得如何。不如“诗、书、执礼，皆雅言也”，一句便是一句，一件事便是一件事。如春秋，亦不是难理会底，一年事自是一年事。且看礼乐征伐是自天子出？是自诸侯出？是自大夫出？今人只管去一字上理会褒贬，要求圣人之意。千百年後，如何知得他肚里事？圣人说出底，犹自理会不得；不曾说底，更如何理会得！〔淳〕
    人自有合读底书，如大学语孟中庸等书，岂可不读！读此四书，便知人之所以不可不学底道理，与其为学之次序，然後更看诗书礼乐。某才见人说看易，便知他错了，未尝识那为学之序。易自是别是一个道理，不是教人底书。故记中只说先王“崇四术，顺诗书礼乐以造士”，不说易也。语孟中亦不说易。至左传国语方说，然亦只是卜筮尔。盖易本为卜筮作，故夫子曰：“易有圣人之道四焉：以言者尚其辞，如程子所说是也。以动者尚其变，已是卜筮了。易以变者占，故曰：“君子居则观其象而玩其辞，动则观其变而玩其占。”以制器者尚其象，十三卦是也。以卜筮者尚其占。”文王周公之辞，皆是为卜筮。後来孔子见得有是书必有是理，故因那阴阳消长盈虚，说出个进退存亡之道理来。要之此皆是圣人事，非学者可及也。今人才说伏羲作易，示人以天地造化之理，便非是，自家又如何知得伏羲意思！兼之伏羲画易时亦无意思。他自见得个自然底道理了，因借他手画出来尔。故用以占筮，无不应。其中言语亦煞有不可晓者，然亦无用尽晓。盖当时事与人言语，自有与今日不同者。然其中有那事今尚存，言语有与今不异者，则尚可晓尔。如“利用侵伐”，是事存而词可晓者。只如比卦初六“有孚比之，无咎。有孚盈缶，终来有他吉”之类，便不可晓。某尝语学者，欲看易时，且将孔子所作十翼中分明易晓者看，如文言中“元者善之长”之类。如中孚九二‘鸣鹤在阴，其子和之’，亦不必理会鹤如何在阴？其子又如何和？且将那系辞传中所说言行处看。此虽浅，然却不到差了。盖为学只要理会自己胸中事尔。某尝谓上古之书莫尊於易，中古後书莫大於春秋，然此两书皆未易看。今人才理会二书，便入於凿。若要读此二书，且理会他大义：易则是尊阳抑阴，进君子而退小人，明消息盈虚之理：春秋则是尊王贱伯，内中国而外夷狄，明君臣上下之分。”〔广〕
    问：“读易未能浃洽，何也？”曰：“此须是此心虚明宁静，自然道理流通，方包罗得许多义理。盖易不比诗书，它是说尽天下後世无穷无尽底事理，只一两字便是一个道理。又人须是经历天下许多事变，读易方知各有一理，精审端正。今既未尽经历，非是此心大段虚明宁静，如何见得！此不可不自勉也。”〔铢〕
    敬之问易。曰：“如今不曾经历得许多事过，都自揍他道理不著。若便去看，也卒未得他受用。孔子晚而好易，可见这书卒未可理会。如春秋易，都是极难看底文字。圣人教人自诗礼起，如鲤趋过庭，曰：‘学诗乎？学礼乎？’诗是吟咏情性，感发人之善心；礼使人知得个定分，这都是切身工夫。如书亦易看，大纲亦似诗。”〔贺孙〕
    易与春秋难看，非学者所当先。盖春秋所言，以为褒亦可，以为贬亦可。易如此说亦通，如彼说亦通。大抵不比诗书，的确难看。
    问：“易如何读？”曰：“只要虚其心以求其义，不要执己见读。其他书亦然。”一作“平易求其义”。〔去伪〕
    看易，须是看他卦爻未画以前，是怎模样？却就这上见得他许多卦爻象数，是自然如此，不是杜撰。且诗则因风俗世变而作，书则因帝王政事而作。易初未有物，只是悬空说出。当其未有卦画，则浑然一太极，在人则是喜怒哀乐未发之中；一旦发出，则阴阳吉凶，事事都有在里面。人须是就至虚静中见得这道理周遮通珑，方好。若先靠定一事说，则滞泥不通了。此所谓“洁静精微，易之教也”。学履。（亻崖荚疲骸拔椿之前，在易只是浑然一理，在人只是湛然一心，都未有一物在，便是寂然不动，喜怒哀乐未发之中也。忽然在这至虚至静之中有个象，方发出许多象数吉凶道理来，所以灵，所以说‘洁静精微’之谓易。易只是个‘洁静精微’，若似如今人说得恁地拖泥带水，有甚理会处！”焘录云：“未画以前，便是寂然不动，喜怒哀乐未发之中，只是个至虚至静而已。忽然在这至虚至静之中有个象，方说出许多象数吉凶道理，所以礼记曰：‘洁静精微，易教也。’盖易之为书，是悬空做出来底。谓如书，便真个有这政事谋谟，方做出书来。诗，便真个有这人情风俗，方做出诗来。易却都无这已往底事，只是悬空做底。未有爻画之先，在易则浑然一理，在人则浑然一心。既有爻画，方见得这爻是如何，这爻又是如何。然而皆是就这至虚至静中做许多象数道理出来，此其所以灵。若是似而今说得来恁地拖泥带水，便都没理会处了。”）
    易难看，不比他书。易说一个物，非真是一个物，如说龙非真龙。若他书，则真是事实，孝弟便是孝弟，仁便是仁。易中多有不可晓处：如“王用亨于西山”，此却是“享”字。只看“王用亨于帝，吉”，则知此是祭祀山川底意思。如“公用亨于天子”，亦是“享”字，盖朝觐燕飨之意。易中如此类甚多。後来诸公解，只是以己意牵强附合，终不是圣人意。易难看，盖如此。〔赐〕
    易最难看。其为书也，广大悉备，包涵万理，无所不有。其实是古者卜筮书，不必只说理。象数皆可说。将去做道家、医家等说亦有，初不曾滞於一偏。某近看易，见得圣人本无许多劳攘。自是後世一向乱说，妄意增减，硬要作一说以强通其义，所以圣人经旨愈见不明。且如解易，只是添虚字去迎过意来，便得。今人解易，乃去添他实字，却是借他做己意说了。又恐或者一说有以破之，其势不得不支离更为一说以护吝之。说千说万，与易全不相干。此书本是难看底物，不可将小巧去说，又不可将大话去说。又云：“易难看，不惟道理难寻；其中或有用当时俗语，亦有他事後人不知者。且如‘樽酒簋贰’，今人硬说作二簋，其实无二簋之实。陆德明自注断，人自不曾去看。如所谓‘贰’，乃是周礼‘大祭三贰’之‘贰’，是‘副贰’之‘贰’，此不是某穿凿，却有古本。若是强为一说，无来历，全不是圣贤言语！”〔盖卿〕
    易不须说得深，只是轻轻地说过。〔渊〕
    读易之法，先读正经。不晓，则将彖象系辞来解。又曰：“易爻辞如签解。”〔节〕
    看易，且将爻辞看。理会得後，却看象辞。若鹘突地看，便无理会处。又曰：“文王爻辞做得极精严，孔子传条畅。要看上面一段，莫便将传拘了。”〔胡泳〕
    易中彖辞最好玩味，说得卦中情状出。〔季札〕
    八卦爻义最好玩味。〔祖道〕
    看易，须著四日看一卦：一日看卦辞彖象，两日看六爻，一日统看，方子细。因吴宜之记不起，云然。〔闳祖〕
    和靖学易，从伊川。一日只看一爻。此物事成一片，动著便都成片，不知如何只看一爻得。〔砺〕
    看易，若是靠定象去看，便滋味长。若只恁地悬空看，也没甚意思。〔焘〕
    季通云：“看易者，须识理象数辞，四者未尝相离。”盖有如是之理，便有如是之象；有如是之象，便有如是之数；有理与象数，便不能无辞。易六十四卦，三百八十四爻，有自然之象，不是安排出来。且如“潜龙勿用”，初便是潜，阳爻便是龙，不当事便是勿用。“见龙在田”，离潜便是见，阳便是龙，出地上便是田。“即鹿无虞，惟入于林中”，此爻在六二、六四之间，便是林中之象。鹿，阳物，指五；“无虞”，无应也。以此触类而长之，当自见得。〔端蒙〕
    先就乾坤二卦上看得本意了，则後面皆有通路。〔砺〕
    系辞中说“是故”字，都是唤那下文起，也有相连处，也有不相连处。〔渊〕
    钦夫说易，谓只依孔子系辞说便了。如说：“‘公用射隼于高墉之上，获之，无不利。’‘子曰：“隼者，禽也；弓矢者，器也；射之者，人也。君子藏器于身，待时而动，何不利之有？动而不括，是以出而有获，语成器而动者也。”’只如此说，便了。”固是如此，圣人之意只恁地说不得。缘在当时只理会象数，故圣人明之以理。〔贺孙〕
    “洁静精微”谓之易。易自是不惹著事，只悬空说一种道理，不似它书便各著事上说。所以後来道家取之与老子为类，便是老子说话也不就事上说。〔学蒙〕
    “洁静精微”是不犯手。又云：“是各自开去，不相沾黏。去声。〔方子〕佐录云：“是不沾著一个物事。”
    问：“读易，若只从伊川之说，恐太见成，无致力思索处。若用己意思索立说，又恐涉狂易。浩近学看易，主以伊川之说，参以横渠温公安定荆公东坡汉上之解，择其长者抄之，或足以己意，可以如此否？”曰：“吕伯恭教人只得看伊川易，也不得致疑。某谓若如此看文字，有甚精神？却要我做甚！”浩曰：“伊川不应有错处。”曰：“他说道理决不错，只恐於文义名物也有未尽。”又曰：“公看得诸家如何？”浩曰：“各有长处。”曰：“东坡解易，大体最不好。然他却会作文，识句法，解文释义，必有长处。”〔浩〕
    △总论卦彖爻
    古易十二篇，人多说王弼改今本，或又说费直初改。只如乾卦次序，後来王弼尽澳彖象各从爻下。近日吕伯恭却去後汉中寻得一处，云是韩康伯改，都不说王弼。据某考之，其实是韩康伯初改，如乾卦次序。其他是王弼改。〔雉〕
    卦，分明是将一片木画挂於壁上，所以为卦。爻，是两个交叉，是交变之义，所以为爻。〔学履〕
    问：“见朋友记先生说：‘伏羲只画八卦，未有六十四卦。’今看先天图，则是那时都有了，不知如何？”曰：“不曾恁地说。那时六十四卦都画了。”又问云：“那时未有文字言语，恐也只是卦画，未有那卦名否？”曰：“而今见不得。”〔学履〕
    问：“卦下之辞为彖辞，左传以为‘繇辞’，何也？”曰：“此只是彖辞，故孔子曰：‘智者观其彖辞，则思过半矣。’如‘元亨利贞’，乃文王所系卦下之辞，以断一卦之吉凶，此名‘彖辞’。彖，断也。陆氏音中语所谓‘彖之经’也。‘大哉乾元’以下，孔子释经之辞，亦谓之‘彖’，所谓‘彖之传’也。爻下之辞，如‘潜龙勿用’，乃周公所系之辞，以断一爻之吉凶也。‘天行健，君子以自强不息’，所谓‘大象之传’；‘潜龙勿用，阳在下也’，所谓‘小象之传’，皆孔子所作也。‘天尊地卑’以下，孔子所述系辞之传，通论一经之大体、凡例，无经可附，而自分上系下系也。左氏所谓‘繇’，字从‘系’，疑亦是言‘系辞’。系辞者，於卦下系之以辞也。”〔铢〕
    “八卦之性情”，谓之“性”者，言其性如此；又谓之“情”者，言其发用处亦如此。如乾之健，本性如此，用时亦如此。〔渊〕
    卦体，如内健外顺，内阴外阳之类。卦德，如乾健坤顺之类。〔渊〕
    有一例，成卦之主，皆说於彖词下，如屯之初九“利建侯”，大有之五，同人之二，皆如此。〔砺〕
    或说，一是乾初画。某谓，那时只是阴阳，未有乾坤，安得乾初画？初间只有一画者二，到有三画，方成乾卦。〔淳〕
    问：“‘乾一画，坤两画’，如何？”曰：“观‘乾一而实，与坤二而虚’之说，可见。本义系辞上第六章。乾只是一个物事，充实遍满。天所覆内，皆天之气。坤便有开阖。乾气上来时，坤便开从两边去，如两扇门相似，正如扇之运风，甑之蒸饭。扇甑是坤，风与蒸，则乾之气也。”亻崖悸浴
    凡易一爻皆具两义，如此吉者，不如此则凶；如此凶者，不如此则吉。如“出门同人”，须是自出去与人同。方吉；若以人从欲，则凶。亦有分晓说破底：“妇人吉，夫子凶”；“咸其腓，虽凶居吉”；“君子得舆，小人剥庐”。如“需于泥，致寇至”，更不决吉凶。夫子便象辞中说破云：“若敬慎，则不败也。”此是一爻中具吉凶二义者。如小饼“飞鸟以凶”，若占得此爻，则更无可避祸处，故象曰：“不可如何也。”〔┿〕
    六爻不必限定是说人君。且如“潜龙勿用”，若是庶人得之，自当不用；人君得之，也当退避。“见龙在田”，若是众人得，亦可用事；“利见大人”，如今人所谓宜见贵人之类。易不是限定底物。伊川亦自说“一爻当一事，则三百八十四爻只当得三百八十四事”，说得自好。不知如何到他解，却恁地说！〔渊〕
    易中紧要底，只是四爻。〔渊〕
    伊川云“卦爻有相应”，看来不相应者多。且如乾卦，如其说时，除了二与五之外，初何尝应四？三何尝应六？坤卦更都不见相应。此似不通。〔渊〕
    伊川多说应，多不通。且如六三便夹些阳了，阴则浑是不发底。如六三之爻有阳，所以言“含章”，若无阳，何由有章？“含章”，为是有阳，半动半静之爻。若六四，则浑是柔了，所以“括囊”。〔渊〕
    问：“王弼说‘初上无阴阳定位’，如何？”曰：“伊川说‘阴阳奇偶，岂容无也？乾上九“贵而无位”，需上九“不当位”，乃爵位之位，非阴阳之位。’此说极好。”〔学履〕
    程先生曰：“卦者，事也；爻者，事之时也。”先生曰：“卦或是时，爻或是事，都定不得。”
    卦爻象，初无一定之例。〔渊〕
    △卦体卦变
    伊川不取卦变之说。至“柔来而文刚”，“刚自外来而为主於内”，诸处皆牵强说了。王辅嗣卦变，又变得不自然。某之说却觉得有自然气象，只是换了一爻。非是圣人合下作卦如此，自是卦成了，自然有此象。〔砺〕
    汉上易卦变，只变到三爻而止，於卦辞多有不通处。某更推尽去，方通。如无妄“刚自外来而为主於内”，只是初刚自讼二移下来。晋“柔进而上行”，只是五柔自观四挨上去。此等类，按汉上卦变则通不得。旧与季通在旅邸推。〔义刚〕
    卦有两样生：有从两仪四象加倍生来底；有卦中互换，自生一卦底。互换成卦，不过换两爻。这般变卦，伊川破之。及到那“刚来而得中”，却推不行。大率是就义理上看，不过如刚自外来而得中，“分刚上而文柔”等处看，其馀多在占处用也。贲变节之象，这虽无紧要，然後面有数处彖辞不如此看，无来处，解不得。〔渊〕
    易上经始乾坤而终坎离，下经始艮兑震巽而终坎离。杨至之云：“上经反对凡十八卦，下经反对亦十八卦。”先生曰：“林黄中算上下经阴阳爻孟嗟取Ｄ乘憷闯先弧！薄卜阶印
    问：“近略考卦变，以彖辞考之，说卦变者凡十九卦，盖言成卦之由。凡彖辞不取成卦之由，则不言所变之爻。程子专以乾坤言变卦，然只是上下两体皆变者可通。若只一体变者，则不通。两体变者凡七卦：随、蛊、贲、咸、恒、渐、涣是也。一体变者两卦，讼无妄是也。七卦中取罢来下柔，刚上柔下之类者可通。至一体变者，则以来为自外来，故说得有碍。大凡卦变须看两体上下为变，方知其所由以成之卦。”曰：“便是此处说得有碍。且程传贲卦所云，岂有乾坤重而为泰，又自泰而变为贲之理！若其说果然，则所谓乾坤变而为六子，八卦重而为六十四，皆由乾坤而变者，其说不得而通矣。盖有则俱有，自一画而二，二而四，四而八，而八卦成；八而十六，十六而三十二，三十二而六十四，而重卦备。故有八卦，则有六十四矣。此康节所谓‘先天’者也。若‘震一索而得男’以下，乃是已有此卦了，就此卦生出此义，皆所谓‘後天’之学。今所谓‘卦变’者，亦是有卦之後，圣人见得有此象，故发於彖辞。安得谓之乾坤重而为是卦？则更不可变而为他卦耶？若论先天，一卦亦无。既画之後，乾一兑二，离三震四，至坤居末，又安有乾坤变而为六子之理！凡今易中所言，皆是後天之易。且以此见得康节先天後天之说，最为有功。”〔铢〕
    问：“乾坤大过颐坎离中孚小饼八卦，番覆不成两卦，是如何？”曰：“八卦便只是六卦。乾坤坎离是四正卦，兑便是番转底巽，震便是番转底艮。六十四卦只八卦是正卦，馀便只二十八卦，番转为五十六卦。学蒙录云：“自此八卦外，只二十八卦番转为五十六卦。就此八卦中，又只是四正卦：乾坤坎离是也。”中孚便是大底离，小饼是个大底坎。”又曰：“中孚是个双夹底离，小饼是个双夹底坎。大过是个厚画底坎，颐是个厚画底离。”按：三画之卦，只是六卦。即六画之卦，以正卦八，加反卦二十有八，为三十有六，六六三十六也。邵子谓之“暗卦”。小成之卦八，即大成之卦六十四，八八六十四也。三十六与六十四同。
    卦有反，有对，乾坤坎离是反，艮兑震巽是对。乾坤坎离，倒转也只是四卦。艮兑震巽，倒转则为中孚颐小饼大过。其馀皆是对卦。〔渊〕
    福州韩云：“能安其分则为需，不能安其分则为讼；能通其变则为随，不能通其变则为蛊。”此是说卦对。然只是此数卦对得好，其他底又不然。〔渊〕文蔚录作：“险而能忍，则为需；险而不能忍，则为讼。”刘绍信说：“福，唐人。”
    “互体”，自左氏已言，亦有道理。只是今推不合处多。〔可学〕
    王弼破互体，朱子发用互体。〔渊〕
    朱子发互体，一卦中自二至五，又自有两卦，这两卦又伏两卦。林黄中便倒转推成四卦，四卦里又伏四卦。此谓“互体”。这自那“风为天於土上”，有个艮之象来。〔渊〕
    一卦互换是两卦，伏两卦是四卦；反看又是两卦，又伏两卦，共成八卦。〔渊〕
    问：“易中‘互体’之说，共父以为‘杂物撰德，辨是与非，则非其中爻不备’，此是说互体。”先生曰：“今人言互体者，皆以此为说，但亦有取不得处也，如颐卦大过之类是也。王辅嗣又言‘纳甲飞伏’，尤更难理会。纳甲是震纳庚，巽纳辛之类，飞伏是坎伏离，离伏坎，艮伏兑，兑伏艮之类也。此等皆支蔓，不必深泥。”〔时举〕
    △辞义
    易有象辞，有占辞，有象占相浑之辞。〔节〕
    “彖辞极精，分明是圣人所作。”鲁可几曰：“彖是总一卦之义。”曰：“也有别说底。如乾彖，却是专说天。”〔道夫〕
    凡彖辞象辞，皆押韵。〔铢〕
    象数义多难明。〔振〕
    二卦有二中，二阴正，二阳正。言“乾之无中正”者，盖云不得兼言中正。二五同是中，如四上是阳，不得为正。盖卦中以阴居阳，以阳居阴，是位不当；阴阳各居本位，乃是正当。到那“正中、中正”，又不可晓。〔渊〕
    林安卿问：“伊川云‘中无不正，正未必中’，如何？”曰：“如‘君子而时中’，则是‘中无不正’；若君子有时不中，即‘正未必中’。盖正是骨子好了，而所作事有未恰好处，故未必中也。”〔义刚〕
    “中重於正，正未必中。”盖事之斟酌得宜合理处便是中，则未有不正者。若事虽正，而处之不合时宜，於理无所当，则虽正而不合乎中。此中未有不正，而正未必中也。〔焘〕
    “中重於正，正不必中。”一件物事自以为正，却有不中在。且如饥渴饮食是正；若过些子，便非中节。中节处乃中也。责善，正也，父子之间则不中。〔泳〕
    亚夫问“中、正”二字之义。曰：“中须以正为先。凡人做事，须是剖决是非邪正，却就是与正处斟酌一个中底道理。若不能先见正处，又何中之可言？譬如欲行赏罚，须是先看当赏与不当赏，然後权量赏之轻重。若不当赏矣，又何轻重之云乎！”〔壮祖〕
    “中重於正，正不必中。”中能度量，而正在其中。〔可学〕
    凡事先理会得正，方到得中。若不正，更理会甚中！显仁陵寝时，要发掘旁近数百家墓，差御史往相度。有一人说：“且教得中。”曾文清说：“只是要理会个是与不是，不理会中。若还不合如此，虽一家不可发掘，何处理会中？”且如今赏赐人，与之百金为多，五十金为少，与七十金为中。若不合与，则一金不可与，更商量甚中！〔渊〕
    易中只言“利贞”，未尝谓不利贞，亦未尝言利不贞。〔必大〕
    厉，多是在阳爻里说。〔渊〕
    “吉凶悔吝”，圣人说得极密。若是一向疏去，却不成道理。若一向密去，却又不是易底意思。〔渊〕
    “吉凶悔吝”，吉过则悔，既悔必吝，吝又复吉。如“动而生阳，动极复静，静而生阴，静极复动”。悔属阳，吝属阴。悔是逞快做出事来了，有错失处，这便生悔，所以属阳。吝则是那隈隈衰衰，不分明底，所以属阴。亦犹骄是气盈，吝是气歉。〔渊〕
    问：“时与位，古易无之。自孔子以来骄说出此义。”曰：“易虽说时与位，亦有无时义可说者。”历举易中诸卦爻无时义可言者。〔德明〕
    仁父问时与义。曰：“‘夏日、冬日’，时也；‘饮汤、饮水’义也。许多名目，须也是逐一理会过，少间见得一个却有一个落著。不尔，都只恁地鹘突过。”〔贺孙〕
    问：“读易贵知时。今观爻辞皆是随时取义。然非圣人见识卓绝，尽得义理之正，则所谓‘随时取义’，安得不差？”曰：“古人作易，只是为卜筮。今说易者，乃是硬去安排。圣人随时取义，只事到面前，审验个是非，难为如此安排下也。”〔德明〕
    圣人说易，逐卦取义。如泰以三阳在内为吉，至否又以在上为吉，大概是要压他阴。六三所以不能害君子，亦是被阳压了，但“包羞”而已。“包羞”，是做得不好事，只得惭惶，更不堪对人说。〔砺〕
    △上下经上下系
    上经犹可晓，易解。下经多有不可晓，难解处。不知是某看到末梢懒了，解不得？为复是难解？砺。
    六十四卦，只是上经说得齐整，下经便乱董董地。系辞也如此，只是上系好看，下系便没理会。论语後十篇亦然。孟子末後却地好。然而如那般“以追蠡”样说话，也不可晓。〔渊〕
    △论易明人事
    孔子之辞说向人事上者，正是要用得。〔渊〕
    须是以身体之。且如六十四卦，须做六十四人身上看；三百八十四爻，又做三百八十四人身上小底事看。易之所说皆是假说，不必是有恁地事。假设如此，则如此；假设如彼，则如彼。假说有这般事来，人处这般地位，便当恁地应。〔渊〕
    易中说卦爻，多只是说刚柔。这是半就人事上说去，连那阴阳上面，不全就阴阳上说。卦爻是有形质了，阴阳全是气。彖辞所说刚柔，亦半在人事上。此四件物事有个精粗显微分别。健顺，刚柔之精者；刚柔，健顺之粗者。〔渊〕
    问：“横渠说：‘易为君子谋，不为小人谋。’盖自太极一判而来，便已如此了。”曰：“论其极是如此。然小人亦具此理，只是他自反悖了。君子治之，不过即其固有者以正之而已。易中亦有时而为小人谋，如‘包承，小人吉，大人否，亨’。言小人当否之时，能包承君子则吉。但此虽为小人谋，乃所以为君子谋也。”〔广〕
    若论阴阳，则须二气交感，方成岁功。若论君子小人，则一分阴亦不可；须要去尽那小人，尽用那君子，方能成治。〔贺孙〕
    汉书：“易本隐以之显，春秋推见至隐。易与春秋，天人之道也。”易以形而上者，说出在那形而下者上；春秋以形而下者，说上那形而上者去。〔亻选
    △论後世易象
    京房卦气用六日七分。季通云：“康节亦用六日七分。”但不见康节说处。〔方子〕
    京房辈说数，捉他那影象才发见处，便算将去。且如今日一个人来相见，便就那相见底时节，算得这个是好人，不好人，用得极精密。他只是动时便算得，静便算不得。人问康节：“庭前树算得否？”康节云：“也算得，须是待他动时，方可。”须臾，一叶落，他便就这里算出这树是甚时生，当在甚时死。〔渊〕
    京房便有“纳甲”之说。参同契取易而用之，不知天地造化，如何排得如此巧。所谓“初三震受庚，上弦兑受丁，十五乾体就，十八巽受辛，下弦艮受丙，三十坤受乙”，这都与月相应。初三昏月在西，上弦昏在南，十五昏在东，十八以後渐渐移来，至三十晦，光都不见了。又曰：“他以十二卦配十二月，也自齐整：复卦是震在坤下，一阳。临是兑在坤下，二阳。泰是乾在坤下，三阳。大壮是震在乾上，四阳。偈嵌以谇上，五阳。乾是乾在乾上，六阳。窈笫乔在巽上，一阴。Т是乾在艮上，二阴。否是乾在坤上，三阴。观是巽在坤上，四阴。剥是艮在坤上，五阴。坤是坤在坤上。六阴。”
    仲默问：“太玄如何？”曰：“圣人说‘天一地二，天三地四，天五地六，天七地八，天九地十’，甚简易。今太玄说得却支离。太玄如它立八十一首，却是分阴阳。中间一首，半是阴，半是阳。若看了易後，去看那玄，不成物事。”又问：“或云：‘易是阴阳不用五。’”曰：“它说‘天一地二，天三地四’时，便也是五了。”又言：“扬雄也是学焦延寿推卦气。”曰：“焦延寿易也不成物事。”又问：“关子明二十七象如何？”曰：“某尝说，二十七象最乱道。若是关子明有见识，必不做这个。若是它做时，便是无见识。今人说焦延寿卦气不好，是取太玄，不知太玄却是学它。”〔义刚〕
    问太玄。曰：“天地间只有阴阳二者而已，便会有消长。今太玄有三个了：如冬至是天元，到三月便是地元，十月便是人元。夏至却在地元之中，都不成物事！”〔贺孙〕
    太玄甚拙。岁是方底物，他以三数乘之，皆算不著。
    太玄纪日而不纪月，无弦望晦朔。〔方子〕
    太玄中高处只是黄老，故其言曰：“老子之言道德，吾有取焉。”〔方子〕
    太玄之说，只是老庄。康节深取之者，以其书亦挨旁阴阳消长来说道理。必大。
    太玄亦自庄老来，“惟寂惟寞”可见。〔泳〕
    问：“太玄中首：‘阳气潜藏於黄宫，性无不在於中。’养首：‘藏心於渊，美厥灵根。’程先生云云。”曰：“所谓‘藏心於渊’，但是指心之虚静言之也。如此，乃是无用之心，与孟子言仁义之心异。”〔可学〕
    自晋以来，解经者却改变得不同，如王弼郭象辈是也。汉儒解经，依经演绎；晋人则不然，舍经而自作文。〔方〕
    潜虚只是“吉凶臧否平，王相休囚死。”〔闳祖〕
    日家“四废”之说，温公潜虚，只此而已。〔┿〕
    潜虚後截是张行成续，不押韵，见得。〔闳祖〕
    欧阳公所以疑十翼非孔子所作者，他童子问中说道，“仰以观於天文，俯以察於地理”；又说“河出图，洛出书，圣人则之”，只是说作易一事，如何有许多般样？又疑後面有许多“子曰”。既言“子曰”，则非圣人自作。这个自是它晓那前面道理不得了，却只去这上面疑。他所谓“子曰”者，往往是弟子後来旋添入，亦不可知。近来胡五峰将周子通书尽除去了篇名，却去上面各添一个“周子曰”，此亦可见其比。〔渊〕
    廖氏论洪范篇，大段辟河图洛书之事，以此见知於欧阳公。盖欧公有无祥瑞之论。欧公只见五代有伪作祥瑞，故并与古而不信。如河图洛书之事，论语自有此说，而欧公不信祥瑞，并不信此，而云系辞亦不足信。且如今世间有石头上出日月者，人取为石屏。又有一等石上，分明有如枯树者，亦不足怪也。河图洛书亦何足怪。〔义刚〕
    老苏说易，专得於“爱恶相攻而吉凶生”以下三句。他把这六爻似那累世相雠相杀底人相似，看这一爻攻那一爻，这一画克那一画，全不近人情！东坡见他恁地太粗疏，却添得些佛老在里面。其书自做两样：亦间有取王辅嗣之说，以补老苏之说；亦有不晓他说了，乱填补处。老苏说底，亦有去那物理上看得著处。〔渊〕
    东坡易说“六个物事，若相咬然”，此恐是老苏意。其他若佛说者，恐是东坡。〔扬〕
    易举正，乱道。〔必大〕
    朱震说卦画七八爻称九六，他是不理会得老阴、老阳之变。且如占得乾之初爻是少阳，便是初七，七是少，不会变，便不用了。若占得九时，九是老，老便会变，便占这变爻。此言用九。用六亦如此。〔渊〕
    “朱子发解易如百衲衤奥，不知是说甚么。以此进读，教人主如何晓？便晓得，亦如何用？”必大曰：“致堂文字决烈明白，却可开悟人主。”曰：“明仲说得开，一件义理，他便说成一片。如善画者，只一点墨，便斡淡得开。如尹和靖，则更说不出。范氏讲义於浅处亦说得出，只不会深，不会密，又伤要说义理多。如解孟子首章，总括古今言利之说成一大片，却於本章之义不曾得分晓。想当时在讲筵进读，人主未必曾理会得。大抵范氏不会辩，如孟子便长於辩。亦不是对他人说话时方辩，但於紧要处反覆论难，自是照管得紧。范氏之说，闩锁不牢处多，极有疏漏者。”〔必大〕
    问：“籍溪见谯天授问易，天授令先看‘见乃谓之象’一句。籍溪未悟，他日又问。天授曰：‘公岂不思象之在方录作“於”。道，犹易之有太极耶？’此意如何？”曰：“如此教人，只好听耳。使某答之，必先教他将六十四卦，自乾坤起，至杂卦，且熟读。晓得源流，方可及此。”〔浮常ǚ铰荚疲骸跋壬云：‘此不可晓。其实见而未形有无之间为象，形则为器也。’”）
    问：“籍溪见谯天授问易，天授曰：‘且看“见乃谓之象”一句。通此一句，则六十四卦，三百八十四爻皆通。’籍溪思之不得。天授曰：‘岂不知“易有太极”者乎？’”先生曰：“若做个说话，乍看似好，但学易工夫，不是如此。学履录云：“他自是一家说，能娱人，其说未是。”不过熟读精思，自首至尾，章章推究，字字玩索，以求圣人作易之意，庶几其可。一言半句，如何便了得他！”〔谟〕
    谯先生说“见乃谓之象”，有云：“象之在道，乃易之在太极。”其意想是说道，念虑才动处，便有个做主宰底。然看得系辞本意，只是说那“动而未形有无之间者几”底意思。几虽是未形，然毕竟是有个物了。〔渊〕
    涪人谯定受学於二郭载子厚。为象学。其说云：“易有象学、数学。象学非自有所见不可得，非师所能传也。”谯与原仲书云：“如公所言，推为文辞则可，若见处则未。公岂不思象之在道，乃易之有太极耶？”後云：“语直伤交，幸冀亮察！”○“见”字本当音现，谯作如字意。○谯作牧牛图，其序略云：“学所以明心，礼所以行敬；明心则性斯见，行敬则诚斯至。”草堂刘致中为作传，甚详。〔方〕
    先生因说郭子和易，谓诸友曰：“且如揲蓍一事，可谓小小。只所见不明，便错了。子和有蓍卦辩疑，说前人不是。不知疏中说得最备，只是有一二字错。更有一段在乾卦疏中。刘禹锡说得亦近。柳子厚曾有书与之辩。”先生揲蓍辩为子和设。〔盖卿〕
    向在南康见四家易。如刘居士变卦，每卦变为六十四，却是按古。如周三教及刘虚古，皆乱道。外更有戴主簿传得麻衣易，乃是戴公伪为之。盖尝到其家，见其所作底文，其体皆相同。南轩及李侍郎被他瞒，遂为之跋。某尝作一文字辩之矣。”〔义刚〕
    或言某人近注易。曰：“缘易是一件无头面底物，故人人各以其意思去解说得。近见一两人所注，说得一片道理，也都好。但不知圣人元初之意果是如何？春秋亦然。”〔广〕
    因说赵子钦名彦肃。易说，曰：“以某看来，都不是如此。若有此意思，圣人当初解彖、解象、系辞、文言之类，必须自说了，何待後人如此穿凿！今将卦爻来用线牵，或移上在下，或挈下在上，辛辛苦苦说得出来，恐都非圣人作易之本意。须知道圣人作易，还要做甚用。若如此穿凿，则甚非‘易简而天下之理得矣’。”又云：“今人凡事所以说得恁地支离者，只是见得不透。如释氏说空，空亦未是不是，但空里面须有道理始得。若只说道我见得个空，而不知他有个实底道理，却做甚用得！譬如一渊清水，清泠彻底，看来一如无水相似。他便道此渊只是空底，却不曾将手去探看，自冷而湿，终不知道有水在里面。此释氏之见正如此。今学者须贵於格物。格，至也，须要见得到底。今人只是知得一斑半点，见得些子，所以不到极处也。”又云：“某病後，自知日月已不多，故欲力勉。诸公不可悠悠！天下只是一个道理，更无三般两样。若得诸公见得道理透，使诸公之心便是某心，某之心便是诸公之心，见得不差不错，岂不济事耶！”〔时举〕
    因看赵子钦易说，云：“读古人书，看古人意，须是不出他本来格当。须看古人所以为此书者何如？初间是如何？若是屈曲之说，却是圣人做一个谜与後人猜搏，决不是如此！圣人之意，简易条畅通达，那尚恁地屈曲缠绕，费尽心力以求之？易之为书，不待自家意起於此，而其安排已一一有定位。”〔贺孙〕
    赵善誉说易云：“乾主刚，坤主柔，刚柔便自偏了。”某云，若如此，则圣人作易，须得用那偏底在头上则甚？既是乾坤皆是偏底道理，圣人必须作一个中卦始得。今二卦经传，又却都不说那偏底意思是如何。刚，天德也。如生长处，便是刚；消退处，便是柔。如万物自一阳生後，生长将去，便是刚；长极而消，便是柔。以天地之气言之，则刚是阳，柔是阴；以君子小人言之，则君子是刚，小人是柔；以理言之，则有合当用刚时，合当用柔时。〔广〕
    林黄中以互体为四象八卦。〔德明〕
    林黄中来见，论：“‘易有太极，是生两仪，两仪生四象，四象生八卦。’就一卦言之，全体为太极，内外为两仪，内外及互体为四象，又颠倒取为八卦。”先生曰：“如此则不是生，却是包也。始画卦时，只是个阴阳奇耦，一生两，两生四，四生八而已。方其为太极，未有两仪也，由太极而後生两仪；方其为两仪，未有四象也，由两仪而後生四象；方其为四象，未有八卦也，由四象而後生八卦。此之谓生。若以为包，则是未有太极，已先有两仪；未有两仪，已先有四象；未有四象，已先有八卦矣！”林又曰：“太极有象。且既曰‘易有太极’，则不可谓之无。濂溪乃有‘无极’之说，何也？”曰：“有太极，是有此理；无极，是无形器方体可求。两仪有象，太极则无象。”林又言：“三画以象三才。”曰：“有三画方看见似个三才模样，非故画以象之也。”〔闳祖〕
    问：“‘易，圣人所以立道，穷神则无易矣。’此是指易书？”曰：“然。易中多是说易书，又有一两处说易理。神，如今人所谓精神发挥，乃是变易之不可测处。易书乃为易之理写真。”〔可学〕
    关子明易、麻衣易皆是伪书。麻衣易是南康士人作。今不必问其理，但看其言语，自非希夷作。其中有云：“学易者当於羲皇心地上驰骋。”不知心地如何驰骋！〔可学〕
    麻衣易是南康戴某所作。太平州刊本第二跋，即其人也。师卦象倒说了。〔闳祖〕
    问：“麻衣易是伪书。其论师卦‘地中有水，师’，容民蓄众之象，此一义也；若水行地中，随势曲折，如师行而随地之利，亦一义也。”曰：“易有精有蕴，如‘师贞，丈人吉’，此圣人之精，画前之易，不可易之妙理。至於容民蓄众等处，因卦以发，皆其蕴也。既谓之蕴，则包含众义，有甚穷尽！亻尽推去，亻尽有也。”〔大雅〕
    麻衣易，南康戴主簿撰。麻衣，五代时人。五代时文字多繁絮。此易说，只是今人文字，南轩跋不曾辩得，其书甚谬。李寿翁甚喜之，开板於太平州。周子中又开板於舒州。此文乃不唧w底禅，不唧w底修养法，不唧w底日时法。
    麻衣易，南康戴主簿作。某亲见其人，甚称此易得之隐者，问之，不肯言其人。某玫狡浼遥见有一册杂录，乃戴公自作，其言皆与麻衣易说大略相类。及戴主簿死，子弟将所作易图来看，乃知真戴公所作也。〔恪〕
    浩问：“李寿翁最好麻衣易，与关子明易如何？”先生笑曰：“偶然两书皆是伪书。关子明易是阮逸作，陈无己集中说得分明。麻衣易乃是南康戴主簿作。某知南康时，尚见此人，已垂老，却也读书博记。一日访之，见他案上有册子，问是甚文字，渠云：‘是某有见抄录。’因借归看，内中言语文势，大率与麻衣易相似，已自捉破。又因问彼处人，麻衣易从何处传来。皆云：‘从前不曾见，只见戴主簿传与人。’又可知矣。仍是浅陋，内有‘山是天上物落在地上’之说，此是何等语！他只见南康有落星寺，便为此说。若时复落一两个，世间人都被压作粉碎！”先生遂大笑。“後来戴主簿死了，某又就渠家借所作易图看，皆与麻衣易言语相应。逐卦将来牵合取象，画取图子：需卦画共食之象，以坎卦中一画作桌，两阴爻作饮食，乾三爻作三个人，向而食之；讼卦则三人背饮食而坐；蒙卦以笔牵合六爻作小儿之象。大率可笑如此！某遂写与伯恭，伯恭转闻寿翁。时寿翁知太平，谓如此，戴簿亦是明易人，却作书托某津遣来太平相见。时戴已死。”又曰：“李寿翁看杜撰易，渠亦自得杜撰受用。”〔浩〕
    晁说之谓：“易占随日随时变，但守见辞者，死法也。”〔振〕
    “沙随云：‘易三百八十四爻，惟闰岁恰三百八十四日，正应爻数。’余曰：‘圣人作易如此，则惟三年方一度可用，馀年皆用不得矣！且闰月必小尽，审如公言，则闰年止有三百八十三日，更剩一爻无用处矣！’”或问：“沙随何以答？”曰：“它执拗不回，岂肯服也！”〔亻选
    龙图是假书，无所用。康节之易，自两仪、四象、八卦，以至六十四卦，皆有用处。〔砺〕
    ●卷六十八・易四
    ◎乾上
    问：“‘乾坤’，古无此二字。作易者特立此以明道，如何？”曰：“作易时未有文字。是有此理，伏羲始发出。”〔可学〕以下总论乾坤。
    乾坤只是卦名。乾只是个健，坤只是个顺。纯是阳，所以健；纯是阴，所以顺。至健者惟天，至顺者惟地。所以後来取象，乾便为天，坤便为地。〔渊〕
    乾坤阴阳，以位相对而言，固只一般。然以分言，乾尊坤卑，阳尊阴卑，不可并也。以一家言之，父母固皆尊，母终不可以并乎父。兼一家亦只容有一个尊长，不容并，所谓“尊无二上”也。〔亻选
    易中只是阴阳，乾坤是阴阳之纯粹者。然就一年论之，乾卦气当四月，坤卦气当十月，不可便道四月十月生底人便都是好人，这个又错杂不可知。〔渊〕方子录云：“以卦气言之，四月是纯阳，十月是纯阴，然又恁地执定不得。”
    江德功言“乾是定理，坤是顺理”，近是。乡。
    论乾坤，必先乾而後坤，然又常以静者为主。故复卦一阳来复，乃自静来。〔端蒙〕
    方其有阳，怎知道有阴？方有乾卦，怎知更有坤卦在後？〔渊〕
    物物有乾坤之象，虽至微至隐纤毫之物，亦无有无者。子细推之，皆可见。〔亻选
    问黄先之易说，因曰：“伊川好意思固不尽在解经上。然就解经上，亦自有极好意思。如说‘乾’字，便云：‘乾，健也，健而无息之谓“乾”。夫天，专言之则道也，“天且弗违”是也。分而言之，以形体谓之“天”，以主宰谓之“帝”，以功用谓之“鬼神”，以妙用谓之“神”，以性情谓之“乾”。’”〔贺孙〕以下易传语。
    问：“‘乾者天地之性情’，是天之道否？”曰：“性情，是天爱健，地爱顺处。”又问“天，专言之则道也”。曰：“所谓‘天命之谓性’，此是说道；所谓‘天之苍苍’，此是形体；所谓‘惟皇上帝降衷於下民’，此是谓帝。以此理付之，便有主宰意。”又曰：“‘天道亏盈而益谦，地道变盈而流谦’，此是说形体。”又问：“今之郊祀，何故有许多帝？”曰：“而今煞添差了天帝，共成十个帝了。且如汉时祀太乙，便即是帝。池本云：“问：‘今郊祀也祀太乙。’曰：‘而今都重了。’”而今又别祀太乙，‘一国三公’尚不可，况天而有十帝乎！周礼中说‘上帝’，是总说帝：说‘五帝’，是五方之帝；说‘昊天上帝’，只是说天之象。郑氏以为北极，看来非也。北极只是星，如太微是帝之庭，紫微是帝之居。紫微便有太子后妃许多星，帝庭便有宰相执法许多星，又有天市，亦有帝座处，便有权衡称斗星。”〔夔孙〕
    或问：“‘以主宰谓之帝’，孰为主宰？”曰：“自有主宰。盖天是个至刚至阳之物，自然如此运转不息。所以如此，必有为之主宰者。这样处要人自见得，非语言所能尽亻崖甲鳌暗健薄Ｒ病！币蚓僮子“孰纲维是，孰主张是”十数句，曰：“他也见得这道理，如圭峰禅师说‘知’字样。”〔卓〕亻淹。
    问“以功用谓之鬼神，以妙用谓之神”。曰：“鬼神者，有屈伸往来之迹。如寒来暑往，日往月来，春生夏长，秋收冬藏，皆鬼神之功用，此皆可见也。忽然而来，忽然而往，方如此又如彼，使人不可测知，鬼神之妙用也。”〔亻选
    庄仲问“以功用谓之鬼神，以妙用谓之神”。曰：“鬼神是有一个渐次形迹。神则忽然如此，忽然不如此，无一个踪由。要之，亦不离於鬼神，只是无迹可见。”〔文蔚〕
    “以功用谓之鬼神，以妙用谓之神。”鬼神如阴阳屈伸，往来消长，有粗迹可见者。“以妙用谓之神”，是忽然如此，皆不可测。忽然而来，忽然而去，忽然在这里，忽然在那里。
    “以功用谓之鬼神”，此以气之屈伸往来言也；“以妙用谓之神”，此言忽然如此，又忽然不如此者。鬼是一定底，神是变而不可知底。〔端蒙〕
    功用是有迹底，妙用是无迹底。妙用是其所以然者。〔义刚〕
    叔器问“功用谓之鬼神，妙用谓之神”。曰：“功用兼精粗而言，是说造化。妙用以其精者言，其妙不可测。天地是体，鬼神是用。鬼神是阴阳二气往来屈伸。天地间如消底是鬼，息底是神；生底是神，死底是鬼。以四时言之，春夏便为神，秋冬便为鬼。又如昼夜，昼便是神，夜便是鬼。淳录云：“所以鬼夜出。”以人言之，语为神，默为鬼；动为神，静为鬼。以气息言之，呼为神，吸为鬼。‘昭明、栎铩⑵噔耄此百物之精也，神之著也。’如鬼神之露光处是昭明，其气蒸上处是栎铮使人精神竦动处淳录作“闪处”。是凄怆。如武帝致李夫人，‘其风肃然’是也。淳录云：“问：‘鬼夜出如何？’曰：‘间有然者，亦不能皆然。夜属阴，妖鸟阴类，亦多夜鸣。’”又问：“草木土石有魄而无魂否？”曰：淳录云：“此不可以魂魄论。”“易言‘精气为物’。若以精气言，则是有精气者，方有魂魄。但出底气便是魂，精便是魄。譬如烧香，烧得出来底汁子便是魄，那成烟後香底便是魂。淳录云：“浆便是魄，烟便是魂。”魂者，魄之光焰；魄者，魂之根蒂。”安卿问：“体与魂有分别，如耳目是体，聪明便是魄。”曰：“是。魂者气之神，魄者体之神。淮南子注谓：‘魂，阳神也；魄，阴神也。’此语说得好。”安卿问“心之精爽，是谓魂魄”。曰：“只是此意。”又问：“‘人生始化曰魄’，如何是始化？”曰：“是胎中初略略成形时。”又问“哉生魄”。曰：“是月十六日初生那黑处。扬子言：‘月未望而生魄於西，既望则终魄於东。’他错说了。後来四子费尽气力去解，转不分明。温公又於正文改一字解，也说不出。”〔义刚〕淳录同。
    问“以功用谓之鬼神，以妙用谓之神”。曰：“鬼神只是往来屈伸，功用只是论发见者。所谓‘神也者，妙万物而为言’，妙处即是神。其发见而见於功用者谓之鬼神，至於不测者则谓之神。如‘鬼神者，造化之迹’，‘鬼神者，二气之良能’，二说皆妙。所谓‘造化之迹’者，就人言之，亦造化之迹也。其生也，气日至而滋息；物生既盈，气日反而游散，便是鬼神，所谓‘二气良能’者。鬼神只是以阴阳言。又分言之，则鬼是阴，神是阳。大率往为阴，来为阳；屈为阴，伸为阳。无一物无往来屈伸之义，便皆鬼神著见者也。”又问：“‘齐明盛服，以承祭祀’，却如何？”曰：“亦只是此往来屈伸之气。古人到祭祀处，便是招呼得来。如天地山川先祖，皆不可以形求，却是以此诚意求之，其气便聚。”又问：“祖先已死，以何而求？”曰：“其气亦自在。只是以我之气承接其气，才致精神以求之，便来格，便有来底道理。古人於祭祀处极重，直是要求得之。商人求诸阳，便先作乐，发散在此之阳气以求之；周人求诸阴，便焚燎郁鬯，以阴静去求之。”徐元震问中庸“体物而不可遗”。曰：“所谓‘体物不可遗’者，盖此理於人初不相离，万物皆体之，究其极只是阴阳造化而已。故太极图言‘大哉易乎’，只以阴阳刚柔仁义，及言‘原始反终，故知死生之说’而止。人之生死，亦只是阴阳二气屈伸往来耳。”〔┿〕
    符兄问“以性情言之谓之乾”。曰：“是他天一个性情如此。火之性情则是个热，水之性情则是个寒，天之性情则是一个健。健，故不息。惟健乃能不息，其理是自然如此。使天有一时息，则地须落下去，人都坠死。缘他运转周流，无一时息，故局得这地在中间。今只於地信得他是断然不息。”〔盖卿〕方子录云：“天惟健，故不息；不可把不息做健。”下同。
    问：“‘乾者，天之性情，健而无息之谓乾。’何以合性情言之？”曰：“‘性情’二字常相参在此。情便是性之发，非性何以有情？健而不息，非性何以能此？”〔亻选
    “乾者天之性情”，指理而言也。谓之“性情”，该体用动静而言也。〔端蒙〕
    问“乾者天之性情”。曰：“此是以乾之刚健取义，健而不息，便是天之性情。此性如人之气质。健之体，便是天之性；健之用，便是天之情。‘静也专’，便是性；‘动也直’，便是情。”〔┿〕
    问“乾者天之性情”。曰：“此只是论其性体之健，静专是性，动直是情。大抵乾健，虽静时亦专，到动时便行之以直；坤主顺，只是翕辟。谓如一个刚健底人，虽在此静坐，亦专一而有个作用底意思，只待去作用；到得动时，其直可知。若一柔顺人坐时便只恁地静坐收敛，全无个营为底意思；其动也，只是辟而已。”又问：“如此，则乾虽静时，亦有动意否？”曰：“然。”〔┿〕
    问：“‘乾坤，天地之性情。’性是性，情是情，何故兼言之？”曰：“‘乾，健也’，动静皆健；‘坤，顺也’，动静皆顺。静是性，动是情。”〔淳〕
    乾坤是性情，天地是皮壳，其实只是一个道理。阴阳自一气言之，只是个物。若作两个物看，则如日月，如男女，又是两个物事。〔学蒙〕（方子录云：“天地，形而下者。天地，乾坤之皮壳；乾坤，天地之性情。”）
    问：“以‘乾’字为伏羲之文，‘元享利贞’为文王之文，固是。不知‘履虎尾’、‘同人於野亨’之类又何如？”曰：“此恐是少了字，或是就上字立辞，皆不可考。有罗田宰吴仁杰云：‘恐都剩了字。’如‘乾坤’之类，皆剩了。”问：“若‘乾坤’，则犹可言；‘屯蒙’之类，若无卦名，不知其为何卦。”曰：“他说卦画，便是名了，恐只是欠了字底是。”〔А骋韵虑卦。
    “元亨利贞”，在这里都具了。杨宗范却说“‘元亨’属阳，‘利贞’属阴”，此却不是。乾之利贞，是阳中之阴；坤之元亨，是阴中之阳。乾後三画是阴，坤前三画是阳。〔渊〕
    文王本说“元亨利贞”为大亨利正，夫子以为四德。梅蕊初生为元，开花为亨，结子为利，成熟为贞。物生为元，长为亨，成而未全为利，成熟为贞。〔节〕
    致道问“元亨利贞”。曰：“元是未通底，亨、利是收未成底，贞是已成底。譬如春夏秋冬，冬夏便是阴阳极处，其间春秋便是过接处。”〔恪〕
    乾之四德，元，譬之则人之首也；手足之运动，则有亨底意思；利则配之胸脏；贞则元气之所藏也。又曰：“以五脏配之尤明白，且如肝属木，木便是元；心属火，火便是亨；肺属金，金便是利；肾属水，水便是贞。”〔道夫〕
    “元亨利贞”，譬诸峡杉，现生，萌芽是元，苗是亨，オ是利，成实是贞。现实又复能生，循环无穷。〔德明〕
    “元亨利贞”，理也；有这四段，气也。有这四段，理便在气中，两个不曾相离。若是说时，则有那未涉於气底四德，要就气上看也得。所以伊川说：“元者，物之始；亨者，物之遂；利者，物之实；贞者，物之成。”这虽是就气上说，然理便在其中。伊川这说话改不得，谓是有气则理便具。所以伊川只恁地说，便可见得物里面便有这理。若要亲切，莫若只就自家身上看，恻隐须有恻隐底根子，羞恶须有羞恶底根子，这便是仁义。仁义礼智，便是元亨利贞。孟子所以只得恁地说，更无说处。仁义礼智，似一个包子，里面合下都具了。一理浑然，非有先後，元亨利贞便是如此，不是说道有元之时，有亨之时。〔渊〕
    “元亨利贞”无断处，贞了又元。今日子时前，便是昨日亥时。物有夏秋冬生底，是到这里方感得生气，他自有个小小元亨利贞。〔渊〕
    气无始无终，且从元处说起，元之前又是贞了。如子时是今日，子之前又是昨日之亥，无空阙时。然天地间有个局定底，如四方是也；有个推行底，如四时是也。理都如此。元亨利贞，只就物上看亦分明。所以有此物，便是有此气；所以有此气，便是有此理。故易传只说“元者，万物之始；亨者，万物之长；利者，万物之遂；贞者，万物之成”。不说气，只说物者，言物则气与理皆在其中。伊川所说四句自动不得，只为“遂”字、“成”字说不尽，故某略添字说尽。〔高〕
    以天道言之，为“元亨利贞”；以四时言之，为春夏秋冬；以人道言之，为仁义礼智；以气候言之，为温凉燥湿；以四方言之，为东西南北。〔节〕
    温底是元，热底是亨，凉底是利，寒底是贞。〔节〕
    “四德之元，犹五常之仁，偏言则一事，专言则包四者。”此段只於易“元者善之长”与论语言仁处看。若“天下之动，贞夫一者也”，则贞又包四者。“周易一书，只说一个利”，则利又大也。“元者，善之长也”，善之首也。“亨者，嘉之会也”，好底会聚也。义者，宜也，宜即义也；万物各得其所，义之合也。“皇隆保事之骨也，犹言体物也。看此一段，须与太极图通看。四德之元安在甚处？剥之为卦在甚处？“乾天也”一段在甚处？方能通成一片。不然，则不贯通。少间看得如此了，犹未是受用处在。〔贺孙〕
    光祖问“四德之元，犹五常之仁，偏言则一事，专言则包四者”。曰：“元是初发生出来，生後方会通，通後方始向成。利者物之遂，方是六七分，到贞处方是十分成，此偏言也。然发生中已具後许多道理，此专言也。恻隐是仁之端，羞恶是义之端，辞逊是礼之端，是非是智之端。若无恻隐，便都没下许多。到羞恶，也是仁发在羞恶上；到辞逊，也是仁发在辞逊上；到是非，也是仁发在是非上。”问：“这犹金木水火否？”曰：“然。仁是木，礼是火，义是金，智是水。”〔贺孙〕
    曾兄亦问此。答曰：“元者，乃天地生物之端。乾言：‘大哉乾元！万物资始。至哉坤元！万物资生。’乃知元者，天地生物之端倪也。元者生意；在亨则生意之长，在利则生意之遂，在贞则生意之成。若言仁，便是这意思。仁本生意，乃恻隐之心也。苟伤著这生意，则恻隐之心便发。若羞恶，也是仁去那义上发；若辞逊，也是仁去那礼上发；若是非，也是仁去那智上发。若不仁之人，安得更有义礼智！”〔卓〕
    “元亨利贞”，其发见有次序。仁义礼智，在里面自有次序，到发见时随感而动，却无次序。〔渊〕
    周贵卿问：“‘元亨利贞’，以此四者分配四时，却如何云‘乾之德也’？”曰：“他当初只是说大亨利於正，不以分配四时。孔子见此四字好後，始分作四件说。孔子之易与文王之易，略自不同。”〔义刚〕
    问：“道乡谓‘四德之中各具四德’。窃尝思之，谓之‘各具四德’，如康节所谓‘春之春，春之夏，春之秋，春之冬，夏之春，夏之夏，夏之秋，夏之冬’，则可；谓之能迭相统摄，如春可以包夏，夏亦可以包春，则不可也。”先生复令举似道乡之说，曰：“便是他不须得恁地说。”〔道夫〕
    问：“‘元亨利贞’，乾之四德；仁义礼智，人之四德。然亨却是礼，次序却不同，何也？”曰：“此仁礼义智，犹言春夏秋冬也；仁义礼智，犹言春秋夏冬也。”因问李子思易说。曰：“他是胡说。”因问：“或云‘先生许其说乾坤二卦本於诚敬’，果否？”曰：“就他说中，此条稍是。但渠只是以乾卦说‘修辞立其诚’，‘闭邪存其诚’，坤卦说‘敬以直内’，便说是诚敬尔。”铢云：“恐渠亦未曾实识得诚敬。”曰：“固是。且谩说耳。”〔铢〕
    论乾之四德，曰：“贞取以配冬者，以其固也。孟子以‘知斯二者弗去’为‘知之实’。弗去之说，乃贞固之意，彼知亦配冬也。”〔壮祖〕
    言四德，云：“不有其功，常久而不已者也。”不有其功，言化育之无迹处为贞。因言：“贞於五常为智。孟子曰：‘知斯二者，弗去是也。’既知，又曰‘弗去’，有两义。又文言训‘正固’，又於四时为冬，冬有始终之义。王氏亦云：‘肾有两：有龟，有蛇，所以朔易亦犹贞也。’又传曰：‘贞，各称其事。’”〔方〕
    问：“‘乾元亨利贞’，注云：‘见阳之性健而成形之大者为天，故三奇之卦名之曰乾而拟之於天也。’窃谓卦辞未见取象之意，其‘成形之大者为天’及‘拟之於天’二句，恐当於大象言之。下文‘天之象皆不易’一句亦然。坤卦放此。”曰：“才设此卦时，便有此象了，故於此豫言之。又後面卦辞亦有兼象说者，故不得不豫言也。”〔А
    或问：“乾卦是圣人之事，坤卦是学者之事，如何？”曰：“也未见得。初九、九二是圣人之德，至九三、九四又却说学者修业、进德事，如何都把做圣人之事得？”〔学履〕
    或言：“乾之六爻，其位虽不同，而其为德则一。”曰：“某未要人看易，这个都难说。如乾卦他爻皆可作自家身上说，惟九二、九五要作自家说不得。两个‘利见大人’，向来人都说不通。九二有甚么形影，如何教见大人？某看来易本卜筮之书，占得九二便可见大人，大人不必说人君也。”〔贺孙〕
    其他爻象，占者当之。惟九二见龙，人当不得，所以只当把爻做主，占者做客，大人即是见龙。又如九三不说龙，亦不可晓。若说龙时，这亦是龙之在那亢旱处。他所以说“君子乾乾夕惕”，只此意。〔渊〕
    占者当不得见龙、飞龙，则占者为客，利去见那大人。大人即九二、九五之德，见龙，飞龙是也。若潜龙君子，则占者自当之矣。〔渊〕
    “利见大人”与程传说不同。不是卦爻自相利见，乃是占者利去见大人。也须看自家占底是何人，方说得那所利见之人。〔渊〕
    问：“程易於九二云：‘利见大德之君。’又言：‘君亦利见大德之臣以成其功，天下亦利见大德之人以被其泽。’於九五云：‘利见在下大德之人。’又言：‘天下固利见大德之君。’两爻互言如此，不审的何所指？”曰：“此当以所占之人之德观之。若己是有九二之德，占得此九二爻，则为利见九五大德之君；若常人无九二之德者占得之，则为只利见此九二之大人耳。己为九五之君，而有九五之德，占得此九五爻，则为利见九二大德之人；若九二之人占得之，则为利见此九五大德之君。各随所占之人，以爻与占者相为主宾也。太祖一日问王昭素曰：‘“九五，飞龙在天，利见大人”，常人何可占得此卦？’昭素曰：‘何害？若臣等占得，则陛下是“飞龙在天”，臣等“利见大人”，是利见陛下也。’此说得最好。”铢曰：“如此看来，易多是假借虚设，故用不穷，人人皆用得也。”曰：“此所谓‘理定既实，事来尚虚。存体应用，稽实待虚’。所以三百八十四爻而天下万事无不可该，无不周遍，此易之用所以不穷也。”〔铢〕
    问：“九三不言象，何也？”曰：“九三阳刚不中，居下之上，有强力劳苦之象，不可言龙，故特指言‘乾乾惕若’而已，言有乾乾惕厉之象也。”〔铢〕
    “君子终日乾乾”矣，至夕犹检点而惕然恐惧。盖凡所以如此者，皆所以进德修业耳。〔铢〕
    窦问：“‘君子终日乾乾’，是法天否？”曰：“才说法天，便添著一件事。君子只是‘终日乾乾’，天之行健不息，往往亦只如此。如言存个天理，不须问如何存他，只是去了人欲，天理自然存。如颜子问仁，夫子告以非礼勿视听言动。除却此四者，更有何物须是仁？”〔德明〕
    “厉无咎”，是一句。他後面有此例，如“频复，厉无咎”，是也。〔渊〕
    问：“乾九三，伊川云：‘虽言圣人事，苟不设戒，何以为教？’”渊录云：“发得此意极好”。亻崖荚疲骸扒砸庖蚴倍惕，虽圣人亦常有此心。”曰：“‘易之为书，广大悉备’，人皆可得而用，初无圣贤之别。伊川有一段云：‘君有君之用，臣有臣之用。’说得好。及到逐卦解释，又却分作圣人之卦，贤人之卦，更有分作守令之卦者。古者又何尝有此！不知是如何。以某观之，无问圣人以至士庶，但当此时便当恁地兢惕。卜得此爻，也当恁地兢惕。”〔砥〕亻崖纪。
    祖道举乾九三“君子终日乾乾”，“是君子进德不懈，不敢须臾宁否？”曰：“程子云：‘在下之人，君德已著。’此语亦是拘了。记得有人问程子，胡安定以九四爻为太子者。程子笑之曰：‘如此，三百八十四爻只做得三百八十四件事了！’此说极是。及到程子解易，却又拘了。要知此是通上下而言，在君有君之用，臣有臣之用，父有父之用，子有子之用，以至事物莫不皆然。若如程子之说，则千百年间只有个舜禹用得也。大抵九三一爻才刚而位危，故须著‘乾乾夕惕若厉’，方可无咎。若九二，则以刚居中位，易处了。故凡刚而处危疑之地，皆当‘乾乾夕惕若厉’，则无咎也。”〔祖道〕
    渊与天不争多。渊是那空虚无实底之物；跃是那不著地了，两脚跳上去底意思。〔渊〕
    “或跃在渊”，渊是通处。渊虽下於田，田却是个平地。渊则通上下，一跃即飞在天。〔┿〕
    问：“胡安定将乾九四为储君。”曰：“易不可恁地看。易只是古人卜筮之书。如五虽主君位而言，然亦有不可专主君位言者。天下事有那一个道理，自然是有。若只将乾九四为储位说，则古人未立太子者，不成是虚却此一爻！如一爻只主一事，则易三百八十四爻，乃止三百八十四件事。”〔去伪〕
    问：“程易以乾之初九为舜侧微时，九二为舜佃渔时，九三为‘玄德升闻’时，九四为历试时，何以见得？”曰：“此是推说爻象之意，非本指也。读易若通得本指後，便亻尽说去，亻尽有道理可言。”“敢问本指？”曰：“易本因卜筮而有象，因象而有占，占辞中便有道理。如筮得乾之初九，初阳在下，未可施用，其象为潜龙，其占曰：‘勿用’。凡遇乾而得此爻者，当观此象而玩其占，隐晦而勿用可也。它皆仿此，此易之本指也。盖潜龙则勿用，此便是道理。故圣人为彖辞象辞文言，节节推去，无限道理。此程易所以推说得无穷，然非易本义也。先通得易本指後，道理亻尽无穷，推说不妨。若便以所推说者去解易，则失易之本指矣。”〔铢〕
    问：“易传乾卦引舜事以证之。当初若逐卦引得这般事来证，大好看。”曰：“便是当时不曾计会得。”久之，曰：“经解说‘洁净精微，易之教也’，不知是谁做，伊川却不以为然。据某看，此语自说得好。盖易之书，诚然是‘洁净精微’。他那句语都是悬空说在这里，都不犯手。如伊川说得都犯手势，引舜来做乾卦，乾又那里有个舜来！当初圣人作易，又何尝说乾是舜。他只是悬空说在这里，都被人说得来事多，失了他‘洁净精微’之意。易只是说个象是如此，何尝有实事。如春秋便句句是实，如言‘公即位’，便真个有个公即位；如言‘子弑父，臣弑君’，便真个是有此事。易何尝如此，不过只是因画以明象，因数以推数，因这象数，便推个吉凶以示人而已，都无後来许多劳攘说话。”〔亻选
    问：“龟山说九五飞龙在天，取‘飞’字为义。‘以天位言之，不可阶而升；以圣学言之，非力行而至。’曰：“此亦未尽。乾卦自是圣人之天德，只时与位，有隐显渐次耳。”〔德明〕
    凡占得卦爻，要在互分宾主，各据地位而推。如九五“飞龙在天，利见大人”，若揣自己有大人之德，占得此爻，则如圣人作而万物咸睹，作之者在我，而睹之者在彼，我为主而彼为宾也。自己无大人之德，占得此爻，则利见彼之大人，作之者在彼，而睹之者在我，我为宾而彼为主也。〔亻选
    用九不用七，且如得纯乾卦皆七数，这却是不变底。它未当得九，未在这爻里面，所以只占上面彖辞，用九盖是说变。〔渊〕
    “见群龙无首”，王弼伊川皆解不成。他是不见得那用九、用六之说。〔渊〕
    问：“乾坤独言‘用九、用六’何也？”曰：“此惟欧公说得是。此二卦纯阳纯阴而居诸卦之首，故於此发此一例。凡占法，皆用变爻占。故凡占得阳爻者，皆用九而不用七；百九十二阳爻之通例也。占得阴爻者，皆用六而不用八。百九十二阴爻之通例也。盖七为少阳，九为老阳，六为老阴，八为少阴，老变而少不变。凡占用九、用六者，用其变爻占也。此揲蓍之法。遇乾而六爻皆变，则为阴，故有‘群龙无首’之象，即坤‘利牝马之贞’也。言群龙而却无头，刚而能柔，则吉也。遇坤而六爻皆变，则为阳，故有‘利永贞’之象，即乾之‘元亨利贞’也。此发凡之言。”因问：“坤体贞静，承天而行，未尝为始，而常代终，故自坤而变阳，故为群龙而无首，有利贞而无元亨，是否？”曰：“坤虽变而为阳，然坤性依旧在。他本是个无头底物，如妇从夫，臣从君，地承天，‘先迷後得，东北丧朋，西南得朋’，皆是无头处也。”〔铢〕
    问：“‘用九，见群龙无首，吉’，伊川之意似云，用阳刚以为天下先则凶，无首则吉。”曰：“凡说文字，须有情理方是。‘用九’当如欧公说，方有情理。某解易，所以不敢同伊川，便是有这般处。看来当以‘见群龙无首’为句。盖六阳已盛，如群龙然。龙之刚猛在首，故见其无首则吉。大意只是要刚而能柔，自人君以至士庶，皆须如此。若说为天下先，便只是人主方用得，以下便使不得，恐不如此。”又曰：“如欧说，盖为卜筮言，所以须著有‘用九、用六’。若如伊川说，便无此也得。”〔砺〕
    乾吉在无首，坤利在永贞，这只说二用变卦。“乾吉在无首”，言卦之本体，元是六龙，今变为阴，头面虽变，浑身却只是龙，只一似无头底相似。“坤利在永贞”，不知有何关捩子，这坤却不得见他元亨，只得他永贞。坤之本卦，固自有元亨，变卦却无。〔渊〕
    “群龙无首”，便是“利牝马”者，为不利牡而却利牝。如“西南得朋，东北丧朋”，皆是无头底。〔渊〕
    伯丰问：“乾用九爻辞，如何便是坤‘先迷後得，东北丧朋’之意？”曰：“此只是无首，所以言‘利牝马之贞’，无牡马。”〔┿〕
    大凡人文字皆不可忽。欧公文字寻常往往不以经旨取之，至於说“用九、用六”，自来却未曾有人说得如此。他初非理会象数者，而此论最得之。且既有六爻，又添用九、用六，因甚不用七、八？盖九乃老阳，六乃老阴，取变爻也。古人遇乾之坤，即以“见群龙无首吉”为占。“见群龙无首”，却是变乾为坤，便以坤为占也。遇坤之乾，即用“利永贞”为占。坤变为乾，即乾之“利”也。〔┿〕
    问：“天地生物气象，如温厚和粹，即天地生物之仁否？”曰：“这是从生处说来。如所谓‘大哉乾元！万物资始。至哉坤元！万物资生’。那‘元’字便是生物之仁，资始是得其气，资生是成其形。到得亨便是他彰著，利便是结聚，贞便是收敛。既无形迹，又须复生。至如夜半子时，此物虽存，犹未动在；到寅卯便生，巳午便著，申酉便结，亥子丑便实，及至寅又生。他这个只管运转，一岁有一岁之运，一月有一月之运，一日有一日之运，一时有一时之运。虽一息之微，亦有四个段子，恁地运转。但元只是始初，未至於著，如所谓：‘怵惕恻隐’，存於人心。自恁恻恻地，未至大段发出。”道夫曰：“他所以谓‘满腔子是恻隐之心’，盖以其未散也。”曰：“他这个是事事充满。如恻隐则皆是恻隐，羞恶则皆是羞恶，辞逊、是非则皆是辞逊、是非，初无不充满处。但人为己私所隔，故多空虚处尔。”〔道夫〕
    “大哉乾元”，是说天道流行。“各正性命”，是说人得这道理做那性命处，却不是正说性。如“天命之谓性”，“孟子道性善”，便是就人身上说性。易之所言，却是说天人相接处。〔渊〕
    “乾元统天”，盖天只是以形体而言。乾元，即天之所以为天者也。犹言性统形尔。〔端蒙〕
    问“乾元统天”。曰：“乾只是天之性情，不是两个物事。如人之精神，岂可谓人自是人，精神自是精神！”〔焘〕
    问：“‘乾元统天’，注作：‘健者，能用形者也。’恐说得是否？”曰：“也是。然只是说得乾健，不见得是乾元。盖云‘大哉乾元！万物资始，乃统天’，则大意主在‘元’字上。”〔学履〕
    “前辈解经，有只明大义，务欲大指明，而有不贴文义强说者。如程易发明道理大义极精，只於易文义多有强说不通处。”铢因问：“程易说：‘大明天道之终始，则见卦之六位各以时成。’不知是说圣人明之耶？说乾道明之耶？”曰：“此处果是说得鹘突。但遗书有一段明说云：‘人能明天道之终始，则见卦爻六位皆以时成。’此语证之，可见大明者，指人能明之也。”因问：“乾道终始如何？”曰：“乾道终始，即四德也。始则元，终则贞。盖不终则无以为始，不贞则无以为元。六爻之立，由此而立耳。‘以时成’者，言各以其时而成，如潜见飞跃，皆以时耳，然皆四德之流行也。初九、九二之半，即所谓“元”；九二之半与九三，即所谓“亨”；九四与九五之半，即所谓“利”；九五之半与上九，即所谓“贞”。盖圣人大明乾道之终始，故见六位各以时成，乘此六爻之时以当天运，而四德之所以终而复始，应变而不穷也。”〔铢〕
    “大明终始”是就人上说。杨遵道录中言“人能大明乾道之终始”，易传却无“人”字。某谓文字疑似处，须下语剖析教分晓。〔方子〕
    “乘”字，大概只是譬喻。“御”字，龟山说做御马之“御”，却恐伤於太巧。这段是古人长连地说下去，却不分晓。伊川传说得也不分晓。语录中有一段却分晓，乃是杨遵道所录，云：“人大明天道之终始。”这处下个“人”字，是紧切底字，读书须是看这般处。〔渊〕
    “时乘六龙以御天”，六龙只是六爻，龙只是譬喻。明此六爻之义，潜见飞跃，以时而动，便是“乘六龙”，便是“御天”。又曰：“圣人便是天，天便是圣人。”〔砺〕
    “大明终始”，这一段说圣人之元亨。六位六龙，只与譬喻相似。圣人之六位，如隐显、进退、行藏。潜龙时便当隐去，见龙时便是他出来。如孔子为鲁司寇时，便是他大故显了。到那获麟绝笔，便是他亢龙时。这是在下之圣人。然这卦大概是说那圣人得位底。若使圣人在下，亦自有个元亨利贞。如“首出庶物”，不必在上方如此。如孔子出类拔萃，便是“首出万物”；著书立言，泽及後世，便是“万国咸宁”。〔渊〕
    问：“‘大哉乾元！万物资始，乃统天’，是说乾之元；‘阈杏晔，品物流行’，是说乾之亨；‘大明终始，六位时成，时乘六龙以御天’，是说圣人之元亨；‘乾道变化，各正性命，保合大和，乃利贞’，是说乾之利贞；‘首出庶物，万国咸宁’，是说圣人之利贞，此本义之言。但程易云‘首出庶物’是‘乾道首出庶物而万汇亨’，‘万国咸宁’是‘君道尊临天位而四海从’，言‘王者体天之道，则“万国咸宁”’。如何？”曰：“恁地说也得，只恐牵强。”〔铢〕
    “乾道变化”，似是再说“元亨”。“变化”字，且只大概恁地说，不比系辞所说底子细。“各正性命”，他那元亨时虽正了，然未成形质，到这里方成。如那百霞崾盗耍方唤做“正性命”。乾道是统说底，四德是说他做出来底。大率天地是那有形了重浊底，乾坤是他性情。其实乾道、天德，互换一般，乾道又言得深些子。天地是形而下者。只是这个道理，天地是个皮壳。〔渊〕
    乾道便只是天德，不消分别。“乾道变化”是就乾道上说，天德是就他四德上说。〔渊〕
    问：“何谓‘各正性命’？”曰：“各得其性命之正。”〔节〕
    问“保合大和，乃利贞”。曰：“天之生物，莫不各有躯壳。如人之有体，果实之有皮核，有个躯壳保合以全之。能保合，则真性常存，生生不穷。如一粒之希外面有个壳以裹之。方其发一萌芽之始，是物之元也；及其抽枝长叶，只是物之亨；到得生实欲熟未熟之际，此便是利；及其既实而坚，此便是贞矣。盖乾道变化发生之始，此是元也；各正性命，小以遂其小，大以遂其大，则是亨矣；能保合矣，全其大和之性，则可利贞。”〔卓〕
    “保合大和”，天地万物皆然。天地便是大底万物，万物便是小底天地。〔文蔚〕
    问：“‘首出庶物，万国咸宁’，恐尽是圣人事。伊川分作乾道、君道，如何？”曰：“‘乾道变化’至‘乃利贞’是天，饶录作“乾”。‘首出庶物，万国咸宁’是圣人。”又曰：“‘首出庶物’须是聪明睿知，高出庶物之上，以君天下，方得‘万国咸宁’。礼记云：‘聪明睿知，足以有临也。’须聪明睿知皆过於天下之人，方可临得他。”〔砺〕
    乾重卦，上下皆乾，不可言两天。昨日行，一天也；今日又行，亦一天也。其实一天，而行健不已，有重天之象，此所以为“天行健”。坤重卦，上下皆坤，不可言两地。地平则不见其顺，必其高下层层，有重地之象，此所以为“地势坤”。一作：“所以见地势之坤顺。”
    天之运转不穷，所以为天行健。〔季札〕
    厚之问：“健足以形容乾否？”曰：“可。伊川曰：‘健而无息谓之乾。’盖自人而言，固有一时之健，有一日之健。惟无息，乃天之健。”〔可学〕
    问“天行健”。曰：“胡安定说得好。其说曰：‘天者，乾之形；乾者，天之用。天形苍然，南极入地下三十六度，北极出地上三十六度，状如倚杵。其用则一昼一夜，行九十馀万里，人一呼一吸为一息，一息之间，天行已八十馀里。人一昼一夜有万三千六百馀息，故天行九十馀万里。天之行健可知，故君子法之以‘自强不息’云。”因言：“天之气运转不息，故阁得地在中间。”铢未达。先生曰：“如弄碗珠底，只恁运转不住，故在空中不坠。少有息，则坠矣。”〔铢〕
    问：“卫老疑问中‘天行健’一段，先生批问他云：‘如何见得天之行健？’德明窃谓：‘天以气言之，则一昼一夜周行乎三百六十度之中，以理言之，则“於穆不已”，无间容息，岂不是至健？’”先生曰：“他却不是如此，只管去‘自强不息’上讨。”又说估仙绮忠吮苋ナ拢举易之否象曰：“君子以俭德避难，不可荣以禄。”〔德明〕
    问：“天运不息，‘君子以自强不息’。”曰：“非是说天运不息，自家去赶逐，也要学他如此不息。只是常存得此心，则天理常行，而周流不息矣。”又曰：“天运不息，非特四时为然；虽一日一时，顷刻之间，其运未尝息也。”〔焘〕
    因说乾健，曰：“而今人只是坐时，便见他健不健了，不待做事而後见也。”又曰：“某人所记，刘元城每与人相见，终坐不甚交谈。欲起，屡留之，然终不交谈。或问之，元城曰：‘人坐久必倾侧，久坐而不倾侧，必贵人也。故观人之坐起，可以知人之贵贱。’某後来见草堂先生说，又不如此。元城极爱说话。观草堂之说与某人所记之语，大抵皆同，多言其平生所履与行己立身之方。是时元城在南京，恣口极谈，无所顾忌。南京四方之冲，东南士大夫往来者无不见之。宾客填门，无不延接。其死之时，去靖康之祸只三四年间耳。元城与了斋死同时。不知二公若留到靖康，当时若用之，何以处也。”〔亻选
    易只消认他经中七段。乾坤二卦分外多了一段。认得这个子，向後面底，不大故费解说。〔渊〕
    致道问“元者善之长”。曰：“‘元亨利贞’，皆善也；而元乃为四者之长，是善端初发见处也。”〔时举〕
    易言“元者善之长”，说最亲切，无渗漏。仁义礼智莫非善，这个却是善之长。仁是有滋味底物事，说做知觉时，知觉却是无滋味底物事。仁则有所属，如孝弟、慈和、柔爱皆属仁。〔渊〕
    “元者善之长。”春秋传记穆姜所诵之语，谓“元者体之长”。觉得“体”字较好，是一体之长也。〔亻选
    “亨者嘉之会。”亨是万物亨通，到此界分，无一物不美，便是“嘉之会”。〔┿〕
    问“亨者嘉之会”。曰：“此处难下语。且以草木言之，发生到夏时，好处都来凑会。嘉只是好处，会是期会也。”又曰：“贞固是固得恰好。如尾生之信，是不贞之固。须固得好，方是贞。”〔赐〕
    问：“亨者嘉之会”。曰：“春天万物发生，未大故齐。到夏，一时发生都齐旺，许多好物皆萃聚在这里，便是‘嘉之会’。”曰：“在人言之，则如何？”曰：“动容周旋皆中礼，便是‘嘉之会’。‘嘉会足以合礼’，须是嘉其会始得。”〔淳〕
    “亨者嘉之会。”“嘉会足以合礼。”盖言万物各有好时，然到此亨之时，皆盛大长茂，无不好者，故曰“嘉之会”。会是会集之义也。人之修为，便处处皆要好，不特是只要一处好而已。须是动容周还皆中乎礼，可也。故曰“嘉会”，嘉其所会也。〔焘〕
    问“亨者嘉之会”。曰：“嘉是美，会是聚，无不尽美处是亨。盖自春至夏，便是万物畅茂，物皆丰盈，咸遂其美。然若只一物如此，他物不如此，又不可以为会。须是合聚来皆如此，方谓之会。如‘嘉会足以合礼’，则自上文体仁而言，谓君子嘉其会。此‘嘉’字说得轻，又不当如前说。此只是嘉其所会。此‘嘉’字，当若‘文之以礼乐’之‘文’字。盖礼乐之文，则‘文’字为重；到得‘文之以礼乐’，便不同。谓如在人，若一言一行之美，亦不足以为会；直是事事皆尽美，方可以为会。都无私意，方可以合礼。”〔┿〕
    “利者义之和。”义，疑於不和矣，然处之而各得其所则和。义之和处便是利。
    “利者义之和。”义是个有界分断制底物事，疑於不和。然使物各得其分，不相侵越，乃所以为和也。〔亻选
    “义之和”，只是中节。盖义有个分至，如“亲其亲，长其长”，则是义之和；如不亲其亲而亲他人之亲，便不是和。〔砺〕
    义之和处便是利，如君臣父子各得其宜，此便是义之和处，安得谓之不利！如“君不君，臣不臣，父不父，子不子”，此便是不和，安得谓之利！孔子所以“罕言利”者，盖不欲专以利为言，恐人只管去利上求也。〔去伪〕
    “利者义之和。”所谓义者，如父之为父，子之为子，君之为君，臣之为臣，各自有义。然行得来如此和者，岂不是利？“利”字与“不利”字对。如云“利有攸往”，“不利有攸往”。〔南升〕
    施问“利者义之和”。曰：“义之分别，似乎无情；却是要顺，乃和处。盖严肃之气，义也，而万物不得此不生，乃是和。”又曰：“‘亨者嘉之会。’会，聚也。正是夏，万物一齐长时。然上句‘嘉’字重，‘会’字轻；下句‘会’字重，‘嘉’字轻。”〔可学〕
    利，是那义里面生出来底。凡事处制得合宜，利便随之，所以云“利者义之和”。盖是义便兼得利。若只理会利，却是从中间半截做下去，遗了上面一截义底。小人只理会後面半截，君子从头来。〔植〕
    问：“程子曰：‘义安处便为利。’只是当然便安否？”曰：“是。只万物各得其分，便是利。君得其为君，臣得其为臣，父得其为父，子得其为子，何利如之！这‘利’字，即易所谓‘利者义之和’。利便是义之和处。程子当时此处解得亦未亲切，不似这语却亲切，正好去解‘利者义之和’句。义初似不和，却和。截然而不可犯，似不和；分别後，万物各止其所，却是和。不和生於不义。义则无不和，和则无不利矣。”砥录云“义则和矣，义则无不利矣。然义，其初截然，近於不和不利，其终则至於各得其宜”云云。
    “贞者事之弧！币链ㄋ怠罢辍弊郑只以为“正”，恐未足以尽贞之义。须是说“正而固”，然亦未推得到知上。看得来合是如此。知是那默运事变底一件物事，所以为事之弧！苍ā
    “正”字不能尽“贞”之义，须用连“正固”说，其义方全。“正”字也有“固”字意思，但不分明，终是欠阙。正如孟子所谓“知斯二者弗去是也”。“知斯”是“正”意，“弗去”是“固”意。〔贺孙〕
    “易言‘贞’字，程子谓‘正’字尽他未得，有‘贞固’之意。”问：“又有所谓‘不可贞’者，是如何？”曰：“也是这意思，只是不可以为正而固守之。”〔А
    “体仁”如体物相似。人在那仁里做骨子，故谓之“体仁”。仁是个道理，须著这人，方体得他，做得他骨子。“比而效之”之说，却觉得未是。〔渊〕
    “体仁”不是将仁来为我之体，我之体便都是仁也。〔亻选
    问：“‘体仁’，解云‘以仁为体’，是如何？”曰：“说只得如此，要自见得，盖谓身便是仁也。”〔学履〕
    问：“伊川解‘体仁’作‘体乾之仁’。看来在乾为元，在人为仁，只应就人上说仁。又解‘利物和义’，作‘合於义，乃能利物’，亦恐倒说了。此类恐皆未安。”曰：“然。‘君子行此四德’，则体仁是君子之仁也。但前辈之说，不欲辨他不是，只自晓得便了。”〔学履〕
    “嘉会”者，万物皆发见在里许。直卿云：“犹言万物皆相见。”处得事事是，故谓之“嘉会”；一事不是，便不谓之“嘉会”。会是礼发见处，意思却在未发见之前。利物，使万物各得其所，乃是义之和处。义自然和，不是义外别讨个和。〔方子〕
    “嘉会”虽是有礼後底事，然这意思却在礼之先。嘉其所会时，未说到那礼在；然能如此，则便能合礼。利物时，未说到和义在；然能使物各得其利，则便能和义。“会”字说道是那万物一齐发见处，得他尽嘉会便是。如只一事两事嘉美时，未为嘉会。“会”字，张葆光用“齐”字说，说得几句也好。使物各得其宜，何利如之！如此，便足以和义。这“利”字是好底。如孟子所谓战国时利，是不好底。这个利，如那“未有仁而遗其亲，未有义而後其君”之利。“和”字，也有那老苏所谓“无利，则义有惨杀而不和”之意。盖於物不利，则义未和。〔渊〕
    问“利物足以和义。”曰：“义断是非，别曲直，近於不和。然是非曲直辨，则便是利，此乃是和处也。”〔时举〕
    “利物足以和义”。凡说义，各有分别。如君臣父子夫妇兄弟之义，自不同，似不和。然而各正其分，各得其理，便是顺利，便是和处。事物莫不皆然。〔人杰〕
    问“利物足以和义”。曰：“义便有分别。当其分别之时，觉得来不和。及其分别得各得其所，使物物皆利，却是和其义。如天之生物，物物有个分别，如‘君君臣臣父父子子’。至君得其所以为君，臣得其所以为臣，父得其所以为父，子得其所以为子，各得其利，便是和。若君处臣位，臣处君位，安得和乎！”又问：“觉得於上句字义颠倒。”曰：“惟其利於物者，所以和其义耳。”正淳问：“‘贞固’字，却与上文‘体仁、嘉会、利物’亦似不同。”曰：“亦是比方。便须用两字，方说得尽。”〔┿〕
    伊川说“利物足以和义”，觉见他说得糊涂。如何唤做和合於义？四句都说不力。〔渊〕
    “利物足以和义”，此数句最难看。老苏论此谓惨杀为义，必以利和之。如武王伐纣，义也。若徒义，则不足以得天下之心，必散财发粟，而後可以和其义。若如此说，则义在利之外，分截成两段了！看来义之为义，只是一个宜。其初则甚严，如“男正位乎外，女正位乎内”，直是有内外之辨；君尊於上，臣恭於下，尊卑大小，截然不可犯，似若不和之甚。然能使之各得其宜，则其和也孰大於是！至於天地万物无不得其所，亦只是利之和尔。此只是就义中便有一个和。既曰“利者义之和”，却说“利物足以和义”，盖不如此，不足以和其义也。“嘉会足以合礼。”嘉，美也；会，是集齐底意思。许多嘉美一时斗凑到此，故谓之会。亨属夏，如春生之物，自是或先或後，或长或短，未能齐整。才到夏，便各各一时茂盛，此所谓“嘉之会”也。嘉其所会，便动容周旋无不中礼。就“亨者嘉之会”观之，“嘉”字是实，“会”字是虚。“嘉会足以合礼”，则“嘉”字却轻，“会”字却重。“贞固足以皇隆保蝗缒局唬事如木之枝叶。“贞固”者，正而固守之。贞固在事，是与做个骨子，所以为事之弧Ｓ为事而非此贞固，便植立不起，自然倒了。〔谟〕
    问文言四德一段。曰：“‘元者善之长’以下四句，说天德之自然。‘君子体仁足以长人’以下四句，说人事之当然。元只是善之长。万物生理皆始於此，众善百行皆统於此，故於时为春，於人为仁。亨是嘉之会。此句自来说者多不明。嘉，美也；会，犹齐也。嘉会，众美之会，犹言齐好也。春天发生万物，未大故齐。到夏时，洪纤高下，各各畅茂。盖春方生育，至此乃无一物不畅茂。其在人，则‘礼仪三百，威仪三千’，事事物物，大大小小，一齐到恰好处，所谓动容周旋皆中礼，故於时为夏，於人为礼。周子遂唤作“中”。利者，为义之和。万物至此，各遂其性，事理至此，无不得宜，故於时为秋，於人为义。贞者乃事之弧Ｍ蛭镏链耍收敛成实，事理至此，无不的正，故於时为冬，於人为智。此天德之自然。其在君子所当从事於此者，则必‘体仁乃足以长人，嘉会足以合礼，利物足以和义，贞固足以皇隆。此四句倒用上面四个字，极有力。体者，以仁为体，仁为我之骨，我以之为体。仁皆从我发出，故无物不在所爱，所以能长人。‘嘉会足以合礼’者，言须是美其所会也。欲其所会之美，当美其所会。盖其厚薄亲疏、尊卑小大相接之体，各有节文，无不中节，即所会皆美，所以能合於礼也。‘利物足以和义’者，使物物各得其利，则义无不和。盖义是断制裁割底物，若似不和。然惟义能使事物各得其宜，不相妨害，自无乖戾，而各得其分之和，所以为义之和也。苏氏说‘利者义之和’，却说义惨杀而不和，不可徒义，须著些利则和。如此，则义是一物，利又是一物；义是苦物，恐人嫌，须著些利令甜，此不知义之言也。义中自有利，使人而皆义，则不遗其亲，不後其君，自无不利，非和而何？‘贞固足以皇隆！贞，正也，知其正之所在，固守而不去，故足以为事之弧｝皇拢言事之所依以立，盖正而能固，万事依此而立。在人则是智，至灵至明，是是非非，确然不可移易，不可欺瞒，所以能立事也。唬如板筑之有桢弧＝袢酥墙，必立一木於土中为骨，俗谓之‘夜叉木’，无此则不可筑。横曰桢，直曰弧Ｎ奘欠侵心，非知也。知得是是非非之正，紧固确守不可移易，故曰‘知’，周子则谓之‘正’也。”〔铢〕
    “故曰‘乾，元亨利贞’。”他把“乾”字当君子。〔渊〕
    ●卷六十九・易五
    ◎乾下
    文言上不必大故求道理，看来只是协韵说将去。“潜龙勿用，何谓也”以下，大概各就他要说处便说，不必言专说人事、天道。伊川说“乾之用”、“乾之时”、“乾之义”，也难分别。到了，时似用，用似义。〔渊〕
    问：“程易‘乾之用’、‘乾之时’、‘乾之义’，看来恐可移易说。”曰：“凡说经，若移易得，便不是本意。看此三段，只是圣人反复赞咏乾之德耳。如‘潜龙勿用，阳在下也’，便是第二段。‘阳气潜藏’，便是上段‘龙德而隐者也’。圣人反复发明以示人耳。”〔铢〕
    问：“伊川分‘乾之时’、‘乾之义’，如何？”曰：“也是觉得不亲切。圣人只是敷演其义，又兼要押韵，那里恁地分别！”〔砺〕
    庸言庸行，盛德之至。到这里不消得恁地，犹自“闲邪存诚”，便是“无射亦保”，虽无厌ル，亦当保也。保者，持守之意。〔渊〕
    常言既谨，常行既信，但用闲邪，怕他入来。此正是“无射亦保”之意。〔亻选
    问：“‘闲邪’，莫是为防闲抵拒那外物，使不得侵近否？”曰：“固是。凡言邪，皆自外至者也。然只视听言动无非礼，便是闲。”〔端蒙〕
    九二处得其中，都不著费力。“庸言之信，庸行之谨，闲邪存其诚，善世而不伐，德博而化”而已。若九三则刚而不中，过高而危，故有“乾乾”之戒。〔人杰〕
    “利见大人，君德也。”两处说这个“君德”，却是要发明大人即是九二。孔子怕人道别是个大人，故如此互相发。使三百八十四爻皆恁地凑著，岂不快活！人只为中间多有凑不著底，不可晓。〔渊〕
    “利见大人，君德也。”夫子怕人不把九二做大人，别讨一个大人，所以去这里说个“君德也”。两处皆如此说。“龙德正中”以下皆君德，言虽不当君位，却有君德，所以也做大人。伊川却说得这个大人做两样。〔渊〕
    黄有开问：“乾之九二是圣人之德，坤之六二是贤人之德，如何？”曰：“只谓乾九二是见成底，不待修为。如‘庸言之信，庸行之谨，善世不伐，德博而化’，此即圣人之德也。坤六二‘直方大，不习无不利’，须是‘敬以直内，义以方外’，如此方能‘德不孤’，即是大矣。此是自直与方，以至於大，修为之序如此，是贤人之德也。尝谓乾之一卦，皆圣人之德，非是自初九以至上九渐渐做来。盖圣人自有见成之德，所居之位有不同尔。德无浅深，而位有高下，故然。昔者圣人作易以为占筮，故设卦假乾以象圣人之德。如‘勿用’、‘无咎’、‘利见大人’、‘有悔’，皆是占辞。若人占遇初九，则是潜龙之时，此则当勿用；如‘见龙在田’之时，则宜见大人。所谓大人，即圣人也。”
    问：“九二说圣人之德已备，何故九三又言‘进德修业，知至至之’？”曰：“圣人只逐爻取象，此不是言修德节次，是言居地位节次。六爻皆是圣人之德，只所处之位不同。初爻言‘不易乎世，不成乎名’至‘潜龙也’，已是说圣人之德了，只是潜而未用耳。到九二，却恰好其化已能及人矣，又正是臣位，所以处之而安。到九三，居下卦之上，位已高了，那时节无可做，只得恐惧、进德、修业，乾乾、惕息、恐惧，此便是伊周地位。嚷嘉薮似咦帧＞潘奈槐愎裕这处进退不由我了。‘或跃在渊’，伊川谓‘渊者龙之所安’，恐未然。田是平所在，纵有水，浅。渊是深处不可测。跃，已离乎行而未至乎飞。行尚以足，跃则不以足。一跳而起，足不踏地，跳得便上天去，不得依旧在渊里，皆不可测。下离乎行，上近乎飞。‘上不在天，下不在田，中不在人，故或之。或之者，疑之也’，不似九二安稳自在。此时进退不得，皆不由我，只听天矣。以圣人言之，便是舜历试，文王三分天下有二，汤武鸣条牧野时。嚷荚疲骸熬湃是伊周地位，已自离了。”到上九，又亢了。看来人处大运中，无一时闲。（嚷荚疲骸疤得时，便做。有德无位，做不彻，亦不失为潜龙。”）吉凶悔吝，一息不曾停，如大车轮一般，一恁滚将去。圣人只随他恁地去，看道理如何。这里，则将这道理处之；那里，则将那道理处之。”〔淳〕（韧。）
    “进德修业”，这四个字煞包括道理。德是就心上说，业是就事上说，忠信是自家心中诚实。“修辞立其诚”，是说处有真实底道理。“进德修业”最好玩味。〔渊〕
    “忠信所以进德。”忠信，实也。然从知上来，吾心知得是非端的是如此，心便实，实便忠信。吾心以为实然，从此做去，即是进德。修辞处立诚，又是进德事。〔铢〕
    问：“忠信进德，莫只是实理否？”曰：“此说实理未得，只是实心。有实心，则进德自无穷。”〔学履〕
    “忠信所以进德。”实便光明，如诚意之润身。〔方子〕
    “忠信进德”，便是意诚处。至“如恶恶臭，如好好色”，然後有地可据，而无私累牵扰之患，其进德孰御！〔道夫〕
    德者，得之於心，如得这孝之德在自家心里。行出来方见，这便是行。忠信是真实如此。〔渊〕
    忠信是根，有此根便能发生枝叶。业是外面有端绪者。〔震〕
    “忠信所以进德”，忠信说实理。信，如“吾斯之未能信”。忠信进德，就心上说；居业，就事上说。〔端蒙〕
    彦忠云：“先生云：‘修辞便是“逊以出之”。如子贡问卫君之事，亦见得逊处。’”〔端蒙〕
    问：“‘修辞立其诚’，何故独说辞？得非只举一事而言否？”曰：“然。也是言处多，言是那发出来处。人多是将言语做没紧要，容易说出来。若一一要实，这工夫自是大。‘立其诚’，便是那後面‘知终终之，可与存义也’。”〔亻选
    问：“九二‘闲邪存诚’，与九三‘修辞立诚’，相似否？”曰：“他地位自别。闲邪存诚，不大段用力；修辞立诚，大段著气力。”又问：“‘进德修业欲及时’如何？”曰：“‘君子进德修业’，不但为一身，亦欲有为於天下。及时，是及时而进。”〔夔孙〕
    问：“居业当兼言行言之，今独曰‘修辞’，何也？”曰：“此只是上文意。人多因言语上，便不忠信。”不忠信，首先是言语。因言：“忠信进德，便只是大学诚意之说。‘如恶恶臭，如好好色’，有此根本，德方可进。修辞，只是‘言顾行，行顾言’之意。”〔必大〕
    或问：“修业，德亦有进否？”曰：“进德只就心上言，居业是就事上言。忠信，‘如恶恶臭，如好好色’，直是事事物物皆见得如此，纯是天理，则德日进。不成只如此了却。‘修辞立诚’，就事上理会，‘所以居业也’。进则日见其新，居则常而不厌。”〔贺孙〕
    问：“‘进德修业’，进德只一般说，至修业，却又言‘居业’，何也？”曰：“未要去理会‘居’字、‘修’字，且须理会如何是德？如何是业？”曰：“德者，本於内而言；业者，见於外而言。”曰：“‘内、外’字近之。德者，得之於心者也；业，乃事之就绪者也，如古人所谓‘业已如此’是也。且如事亲之诚心，真个是得之於吾心，而後见於事亲之际，方能有所就绪。然却须是忠信，方可进德。盖忠信，则无一事不诚实，犹木之有根，其生不已。”〔佐〕
    “忠信所以进德”，只是著实，则德便自进。居，只是常常守得，常常做去；业，只是这个业。今日“修辞立其诚”，明日又“修辞立其诚”。〔渊〕
    林安卿问“修业”、“居业”之别。曰：“二者只是一意。居，守也。逐日修作是修，常常如此是守。”〔义刚〕
    亚夫问“进德修业”，复云“居业”，所以不同。曰：“德则日进不已。业如屋宇，未修则当修之，既修则居之。”〔盖卿〕
    “进德修业”，进是要日新又新，德须是如此，业却须著居，修业便是要居他。居，如人之居屋，只住在这里面，便是居。不成道修些个了，便了。修辞便是立诚，如今人持择言语，丁一确二，一字是一字，一句是一句，便是立诚。若还脱空乱语，诚如何立？伊川说这个做两字，明道只做一个说。明道说这般底，说得条直。〔渊〕
    伊川云：“‘忠信所以进德’，圣人之事；‘敬以直内’，贤人之事。”一便恁地刚健，一便恁地柔顺。〔贺孙〕
    或问“乾是圣人之事，坤是贤人之事”。曰：“此但指乾之君子忠信进德处，与坤之‘敬以直内，义以方外’处。”问：“如此，则贤者更不可做乾之事？”曰：“忠信进德，这个‘如恶恶臭，如好好色’，表里无一毫不实处。及修辞立诚，见得精粗本末，直恁地做将去，有那刚健底意思。若‘敬以直内，义以方外’，便是谨守。”
    “忠信所以进德，修辞立其诚所以居业”，如何是乾德？只是健底意思，恁地做去。嚷荚疲骸坝擦⒔抛鋈ァ！薄熬匆灾蹦冢义以方外”，如何是坤德？只是顺底意思，恁地收敛。嚷荚疲骸绊サ厥樟沧鋈ァ！薄泊尽
    “忠信所以进德”，是乾健堡夫，盖是刚健粹精，兢兢业业，日进而不自已，如活龙然，精彩气焰自有不可及者。“直内方外”，是坤顺工夫，盖是固执持守，依文按本底做将去，所以为学者事也。又云：“说易只是阴阳，说乾坤只是健顺，如此议论，更无差错。”〔人杰〕
    “忠信进德，修辞立诚”，与“敬以直内，义以方外”，分属乾坤，盖取健顺二体。修辞立诚，自有刚健主立之体；敬义便有静顺之体。进修便是个笃实，敬义便是个虚静，故曰“阳实阴虚”。〔┿〕
    问：“‘忠信所以进德，修辞立诚’，这是知得此理後，全无走作了，故直拔恁地勇猛刚健做将去，便是乾道。资敬义夹持之功，不敢有少放慢，这是坤道。”曰：“意思也是恁地。但乾便带了个知底意思，带了个健底意思。所谓‘进德’，又是他心中已得这个道理了。到坤，便有个顺底意思，便只蒙乾之知，更不说个‘知’字，只说敬义夹持做去底已後事。”道夫问：“‘敬以直内’，若无‘义以方外’，也不得。然所谓‘义以方外’者，只是见得这个道理合当恁地，便只斩截恁地做将去否？”曰：“见不分晓，则圆後糊涂，便不方了。‘义以方外’，只那界限便分明，四面皆恁平正。”〔道夫〕
    履之问：“‘忠信进德，修辞立诚以居业，乾道也；“敬以直内，义以方外”，坤道也。’乾道恐是有进修不已之意；坤道是安静正固之意否？”曰：“大略也是如此。但须识得‘忠信所以进德’是如何。”仲思曰：“恐只是‘发己自尽，循物无违’。”曰：“此是言应事接物者，却又依旧是‘修辞立其诚’了。”伯羽曰：“恐是存主诚实，以为进德之地。”曰：“如何便能忠信？仲思所说，固只是见於接物。蜚卿所说，也未见下落处。”直卿曰：“恐作内外分说，如中庸所谓‘大德敦化，小德川流’。”曰：“也不必说得恁地高。这只是’如恶恶臭，如好好色’，则其独自谨。”○“乾固是健，然硬要他健也不得。譬如不健底人，只有许多精力，如何强得？”○“乾从知处说，坤从守处说。生知者是合下便见得透，忠信便是他，更无使之忠信者。”○“大凡人学，须是见到自住不得处，方有功。所以圣人说得恁地宽，须是人自去里面寻之，须是知得，方能忠信。‘诚之者，人之道。’看‘诚之’字，全只似固执意思。然下文必先说择善，而後可固执也。”〔伯羽〕
    问：“‘忠信进德，修辞立诚，乾道也；“敬以直内，义以方外’，坤道也。”修辞恐是颜子‘非礼勿言’之类。敬义是确守贞一，如‘仲弓问仁’之类。修省言辞等处，是刚健进前，一刀两断功夫，故属乎阳，而曰乾道。敬义夹持，是退步收敛，确实静定工夫，故曰坤道。不知可作如此看否？”曰：“如此看得极是。”又问：“程子又云：‘修省言辞，乃是体当自家“敬以直内，义以方外”之实事。’恐此所谓乾道坤道处，亦不可作两事看？”曰：“固皆是修己上事。但若分言，则须如此分别。大抵看道理，要看得他分合各有著落，方是仔细。”〔铢〕
    问“君子进德修业”。曰：“乾卦连致知、格物、诚意、正心都说了。坤卦只是说持守。坤卦是个无头物事，只有後面一节，只是一个持守柔顺贞固而已，事事都不能为首，只是循规蹈矩，依而行之。乾父坤母，意思可见。乾如创业之君，坤如守成之君。乾如萧何，坤如曹参。所以‘坤元亨，利牝马之贞’，都是说个顺底道理。”又云：“‘先迷後得’，先迷者，无首也，前面一项事他都迷不晓，只知顺从而已。後获者，迷於先而获於後也。乾则‘不言所利’，坤则‘利牝马之贞’，每每不同。所以康节云：‘乾无十，坤无一。’乾至九而止，奇数也；坤数偶，无奇数也。”用之云：“‘乾无十’者，有坤以承之；‘坤无一’者，有乾以首之。”曰：“然。”〔亻选
    “坤只说得持守一边事。如乾九三言‘忠信所以进德，修辞立其诚，所以居业’，便连致知、持守都说了。坤从首至尾皆去却一个头，如云‘後得主而有常’，‘或从王事，无成有终’，皆是无头。”文蔚曰：“此见圣人贤人之分不同处。”曰：“然。”〔文蔚〕
    用之问：“忠信进德，有刚健不已底意思，所以属乾道。敬义是持守底意思，所以属之坤道。”曰：“乾道更多得上面半截，坤只是後面半截。忠信进德，前面更有一段工夫也。”〔子蒙〕
    伊川说“内积忠信”，“积”字说得好。某“实其善”之说虽密，不似“积”字见得积在此而未见於事之意。〔学履〕
    “内积忠信”，一言一动，必忠必信，是积也。“知至至之”，全在“知”字；“知终终之”，在著力守之。〔贺孙〕
    伊川解“修辞立诚”作“择言笃志”，说得来宽。不如明道说云：“修其言辞，正为立己之诚意。”乃是体当自家“敬以直内，义以方外”之实事。〔学履〕
    明道论“修辞立其诚，所以居业”，说得来洞洞流转。若伊川以“笃志”解“立其诚”，则缓了。〔高〕
    “择言”是“修辞”，“笃志”是“立诚”。大率进德修业，只是一事，进德是就心上说，修业是就事上说。〔道夫〕
    问：“‘内积忠信’，是诚之於内；‘择言笃志’，是诚之於外否？”曰：“‘内积忠信’是实心，‘择言笃志’是实事。”又问：“‘知至至之’是致知，‘知终终之’是力行，固是如此。然细思，恐知至与知终属致知，至之、终之属力行，二者自相兼带。”曰：“程子云‘知至至之’主知，‘知终终之’主行。然某却疑似亦不必如此说。只将‘忠信所以进德，修辞立其诚所以居业’说，自得。盖无一念之不诚，所以进其德也。德谓之‘进’，则是见得许多，又进许多。无一言之不实，所以居其业也。业谓之‘居’，便是知之至此，又有以居之也。”〔道夫〕
    “内积忠信，所以进德也；择言笃志，所以居业也。”择言便是修省言辞，笃志便是立诚。“知至至之”，便是知得进前去。又曰：“‘知至’便是真实知得‘如恶恶臭，如好好色’。‘至之’便是真个求到‘如恶恶臭，如好好色’之地。‘知终’便是知得进到这处了；如何保守得，便终保守取，便是‘终之’。如‘修辞立其诚’，便是‘知终终之’。‘可与几’，是未到那里，先见得个事几，便是见得到那里。‘可与存义’，便是守得个物事在。一个是进，一个是居。进，如‘日知其所亡’，只管进前去；居，如‘月无忘其所能’，只管日日恁地做。”〔贺孙〕
    问：“本义云：‘忠信，主於心者，无一念之不实。’既无不实，则是成德，恐非进德之事。”曰：“‘忠信所以进德。’忠信者，无一毫之不实。若有一毫之不实，如捕风捉影，更无下工处，德何由进。须是表里皆实，无一毫之伪，然後有以为进德之地，德方日新矣。”又问：“‘修辞’云，‘无一言之不实’，此易晓。‘居业’如何实？”曰：“日日如此行，从生至死，常如此用工夫，无顷刻不相似。”池录云：“本义说见於事者。”又曰：“‘知崇礼卑’，亦是此意。‘知崇’，进德之事也；‘礼卑’，居业之事也。”池录云：“进谓日见其新，居谓常而不厌。”〔亻选
    问：“文言六爻，皆以圣人明之，有隐显而无浅深。但九三一爻，又似说学者事。岂圣人亦有待於学邪？所谓‘忠信进德，修辞立诚’，在圣人分上如何？”曰：“圣人亦是如此进德，亦是如此居业。只是在学者则勉强而行之，在圣人则自然安而行之。知至知终，亦然。”又问：“如‘庸言之信，庸行之谨’，在圣人则自然如此，为‘盛德之至’；‘闭邪存其诚’，在圣人则为‘无ル亦保’，是此意否？”曰：“谨信存诚，是里面工夫，无迹；忠信进德，修辞居业，是外面事，微有迹在。圣人分位，皆做得自别。”〔铢〕
    蜚卿举圣贤所说忠信处，以求其同异。曰：“公所举许多忠信，只是一个，但地头不同。”直卿问：“乾之‘忠信’与他处所谓‘忠信’，正犹夫子之‘忠恕’，与子思所谓‘违道不远’之‘忠恕’相似。”曰：“不然。此非有等级，但地头各别耳。正如伊川所谓‘无妄之谓诚，不欺其次也’。不欺也是诚，但是次於无妄耳。”先生复问：“昨所说如何？”曰：“先生昨举‘如好好色，如恶恶臭’，说‘忠信所以进德’。”曰：“只是如此，何不以此思之？盟举忠信，只是对人言之者。乾之忠信，是专在己上言之者。乾卦分明是先见得这个透彻，便一直做将去，如‘忠信所以进德’，至‘可与存义’，也都是径前做去，有勇猛严厉、斩截刚果之意。须是见得，方能恁地。又如‘乐则行之，忧则违之，确乎其不可拔’，亦是这般刚决意思。所以生知者，分明是合下便见得透，故其健自然如此，更著力不得。坤卦则未到这地位，‘敬以直内，义以方外’，未免紧帖把捉，有持守底意，不似乾卦见得来透彻。”道夫问：“易传云：‘内积忠信，所以进德也。’‘积’字又也似用力，如何？”曰：“正是用力，不用力如何得！乾卦虽如此，亦是言学。但乾是先知得透，故勇猛严厉，其进莫之能御。”履之问：“易之‘忠信’，莫只是实理？”曰：“此说实理未得，只是实心。有实心，则进德自无穷已。”又曰：“实心便是学者之关中河内，必先有此，而後可以有为。若无此，则若存若亡而已，乌能有得乎？‘有诸己之谓信’，意正谓此。”又曰：“程子谓：‘一心之中如有两人焉：将为善，有恶以间之；为不善，又有愧耻之心。此正交战之验。’程子此语，正是言意不诚，心不实处。大凡意不诚，分明是吾之贼。我要上，他牵下来；我要前，他拖教去後。此最学者所宜察。”〔道夫〕
    问“君子进德修业。忠信所以进德，修辞立诚所以居业”。曰：“这‘忠信’二字，正是中庸之‘反诸身而诚’，孟子之‘反身而诚’样‘诚’字。是知得真实了，知得决然是如此，更扌颠扑不碎了，只欠下手去做。‘忠信’是知得到那真实极至处，‘修辞立诚’是做到真实极至处。若不是真实知得，进个甚么？前头黑淬淬地，如何地进得去？既知得，若不真实去做，那个道理也只悬空在这里，无个安泊处；所谓‘忠信’，也只是虚底道理而已。这里极难说，须是合中庸‘反诸身而诚’与孟子‘反身而诚’诸处看。旧又见先生说：“孟子‘有诸己之谓信’，亦是易中所谓‘忠信’，非‘主忠信’之‘忠信’也。”若看不透，且休，待他时看。而今正是这‘忠信所以进德’一节看未得，所以那‘修辞立诚’一段也看未得。”又问：“所以只说‘修辞’者，只是工夫之一件否？”曰：“言是行之表，凡人所行者无不发出来，也是一件大事。”又曰：“‘忠信’是始，‘修辞立诚’是终。‘知至至之’是忠信进德之事，‘知终终之’是居业之事。”问：“‘至之’是已至其处否？”曰：“未在。是知得那至处，方有个向望处，正要行进去。‘知终终之’是已至其处，终之而不去。”又问：“‘忠信所以进德’，至‘居业也’，可以做圣人事否？”曰：“不可。所以进德，正是做工夫处。圣人则不消说忠信了，只说得至诚。”问：“如此则皆是学者事？”曰：“然。这里大概都是学者事。”问：“顷见某人言，乾卦是圣人事，坤卦是贤人事，不知是否？”曰：“某不见得如此，便是这物事劳攘。如说他是圣人事，又有说学者处。如初九云‘潜龙勿用，子曰’云云，也可以做圣人事。九二曰云云，也可以做圣人说。及至九三，便说得劳攘，只做得学者事矣。”问：“内卦以德、学言，外卦以时、位言，此却定。”曰：“然。”〔亻选
    问：“‘忠信所以进德，修辞立其诚所以居业。’疑忠信是指言行发於外者而言，如‘为人谋而不忠，与朋友交而不信’，皆是发见於外者，如何却言‘进德’？‘修辞立诚’与忠信果何异？又指为‘居业’，何也？”曰：“忠信是心中朴实头见得道理如此，故其德日进而不已，犹孟子所谓‘有诸己’者是也，故指进德而言。‘修辞立诚’，却是就言语上说。”又问：“‘立诚’不就制行上说，而特指‘修辞’，何也？”曰：“人不诚处，多在言语上。”〔柄〕
    “君子进德”至“存义也”。忠信，犹言实其善之谓，非“主忠信”、“与朋友交而有信”之“忠信”。能实其为善之意，自是住不得，德不期进而自进，犹饥之欲食，自是不可已。进德则所知所行，自进而不已；居业则只在此住了不去。只看“进”字、“居”字可见。进者，日新而不已；居者，一定而不易。“忠信进德，修辞立诚居业”，工夫之条件也；“知至至之可与几，知终终之可与存义”，工夫之功程也。此一段，只是说“终日乾乾”而已。〔学履〕
    敬之问：“‘忠信’至‘存义也’，上面‘忠信’与‘修辞立诚’，未是工夫，到下面方是工夫否？”曰：“‘忠信所以进德，修辞立其诚所以居业’，如何未是工夫？只上面‘忠信’与‘修辞立诚’，便是材料；下面‘知至，知终’，惟有实了，方会如此。大抵以忠信为本。忠信只是实，若无实，如何会进。如播种相似，须是实有种子下在泥中，方会日日见发生。若把个空壳下在里面，如何会发生。即是空道理，须是实见得。若徒将耳听过，将口说过，济甚事？忠信所以为实者，且如孝，须实是孝，方始那孝之德一日进一日；如弟，须实是弟，方始那弟之德一日进一日。若不实，却自无根了，如何会进。今日觉见恁地去，明日便渐能熟。明日方见有一二分，後日便见有三四分，意思自然觉得不同。‘立其诚’，诚依旧便是上面忠信。‘修辞’是言语照管得到，那里面亦须照管得到。‘居业’是常常如此，不少间断。德是得之於心，业是见之於事。‘进德’是自觉得意思日强似一日，日振作似一日，不是外面事，只是自见得意思不同。业是德之事也，德则欲日进，业要终始不易，居是存而不失之意。‘可与几’是见得前面个道理，便能日进向前去。‘存义’是守这个义，只是这个道理，常常存在这里，‘可’是心肯意肯之义。譬如昨日是无奈何勉强去为善，今日是心肯意肯要去为善。”〔贺孙〕
    问“忠信进德”一段。曰：“‘忠信’是心中所发，真见得道理如此，‘如恶恶臭、好好色’一般。‘修辞立诚’是就事上说，欲无一言之不实也。”问：“修辞也是举一端而言否？”曰：“言者行之表，故就言上说。”又云：“‘知至至之’是属‘忠信进德’上说，盖真见得这道理，遂求以至之。‘知终终之’是属‘修辞立诚’上说，盖事是已行到那地头了，遂守之而不失。”又云：“‘忠信进德’是见个‘修辞立诚’底道理，‘修辞立诚’是行个‘忠信进德’底道理。”〔学履〕
    问“忠信所以进德”。曰：“‘忠信’，某尝说是‘如好好色，如恶恶臭’，是决定彻底恁地，这便会进。人之所以一脚进前，一脚退後，只是不曾真实做，如何得进。‘知至至之’是见得恁地，一向做去，故‘可与几’。‘忠信进德’与‘知至至之，可与几也’，这几句都是去底字；‘修辞立诚’与‘知终终之，可与存义’，都是住底字。‘进德’是‘日日新’，‘居业’是日日如此。”又云：“‘进德’是营度方架这屋相似，‘居业’是据见成底屋而居之。‘忠信’二字与别处说不同。”因举“破釜甑，烧庐舍，持三日粮，示士卒必死，无还心”，“如此方会厮杀。忠信便是有这心，如此方会进德”。〔夔孙〕
    问“忠信所以进德”一段。曰：“这‘忠信’如‘反身而诚’，‘如恶恶臭，如好好色’，恁地底地位，是主学者而言。在圣人则为至诚，忠信不足以言之也。忠信是真个见得这道理决然是如此，既见得如此，便有个进处。不然，则黑淬淬地，进个甚么！此其所以进德。‘修辞立诚’便是真个做得，如此去做，所以曰：‘居业’。然而‘忠信’便是见得‘修辞立诚’底许多道理，‘修辞立诚’便是居那‘忠信’底许多道理。盖是见得分明，方有个进处，若不曾见得，则从何处进？分明黑淬淬地，进个甚么？然见得个道理是如此，却不去做，便是空见得，如不曾见相似。‘知至至之’如‘忠信进德’底意思，盖是见得在那里，如望见在那里相似，便要到那里，所以曰‘可与几也’。‘知终终之’如‘修辞立诚’底意思，盖已是在这里做，决要做到那里，所以曰‘可与存义’。若只见得不去行时，也如何存得许多道理？惟是见得而又能行，方可以存义也。”又问：“‘知至至之，知终终之’，恐是大率立个期限如此。”曰：“这只是个始终。”〔焘〕
    符问“知至至之，可与几也；知终终之，可与存义也”。曰：“‘忠信所以进德，修辞立其诚所以居业也’，方说‘知至至之，可与几也；知终终之，可与存义也’。‘知至’是知得到至处，‘至之’谓意思也随他到那处，这里便可与理会几微处。‘知终’是知得到终处，‘终之’谓意思也随他到那里，这里便可与存义。‘存’谓存主，今日也存主在这里，明日也存主在这里。”〔贺孙〕
    “知至至之”，知谓进德者也；“知终终之”，此知谓居业者也。进德者，“日日新，又日新”，进进而不已也；居业者，日日守定在此也。然必内有忠信，方能修辞，心不在时，如何修得？於乾言“忠信”者，有健而无息之意；於坤言“敬”者，有顺而有常之意。〔祖道〕
    “知至”虽未做到那里，然已知道业可居，心心念念做将去。“修辞立其诚”以终他，终便是居了。“进德”、“知至”、“可与几”是一类事。这般处说得精，便与那“崇德广业”、“知崇礼卑”一般。若是那“始条理、终条理”底，说得粗。〔渊〕
    “知至至之”，主在“至”上；“知终终之”，主在“终”上。至是要到那处而未到之辞。如去长安，未到长安，却先知道长安在那里，从後行去，这便是进德之事。进德是要日新又新，只管要进去，便是要至之，故说道“可与几”。未做到那里，先知得如此，所以说“可与几”。“进”字贴著那“几”字，“至”字又贴著那“进”字，“终”则只是要守。业只是这业，今日如此，明日又如此，所以下个“居”字。壮祖录云：“‘知终终之’，是居业意。‘修辞立其诚’，今日也只做此事，明日也只做此事，更无住底意，故曰‘可与存义’也。”“终”者只这里终，“居”字贴著那“存”字，“终”字又贴著那“居”字。德是心上说，义是那业上底道理。〔渊〕
    用之问“知至至之，可与几也；知终终之，可与存义也”。曰：“上‘至’字是至处，下‘至”字是到那至处。‘知终’是终处，‘终之’是终之而不去，盖求必终於是，而守之不去也。先知为几，如人欲往长安，虽未到长安，然已知长安之所在，所谓‘可与几也’。若已到彼，则不谓之‘几’。几者先知之谓也，存者守而勿失。既知得个道理如此，则坚守之而勿失，所谓‘可与存义也’。”〔亻选
    林问：“‘知至’与‘知终’，‘终’字‘至’字，其义相近，如何？”曰：“这处人都作两段滚将去，所以难得分晓。‘知至’与‘至之’，‘知终’与‘终之’，分作四截说。‘知至’是知得到处，‘知终’是终其到处。‘至之’是须著行去到那处，‘终之’是定要守到那处。上两个‘知’字却一般。”举遗书所谓“‘知至至之’，主知也；‘知终终之’，主终也”，“均一知也，上却主知，下却主终。要得守，故如此”。〔取
    “知至至之。”“知至”则“知”字是轻，“至”字是到那处。“至之”则“至”字是实，“之”字是虚。如知得要到临安，是“知至”，须是行到那里，方是“至之”。大学“知至”，“知”字重，“至”字轻。〔贺孙〕
    “知至”是要知所至之地，“至之”便是至那地头了。“知终”是知得合如此，“终之”便须下终底工夫。“几”字是知之初，方是见得事几，便须是至之。“存义”是守得定，方存得这义。〔砺〕
    “知至至之”，知其可至而行至之也；“知终终之”，知其可住而止之。〔祖道〕
    问：“‘“知至至之”致知也；“知终终之”力行也。’虽是如此，知至、知终皆致知事，至之、终之皆力行事。然‘知至至之’主於知，故‘可与几’；‘知终终之’主於行，故‘可与存义’，如何？”曰：“‘知至至之’者，言此心所知者，心真个到那所知田地；虽行未到，而心已到，故其精微几密一齐在此，故曰‘可与几’。‘知终终之’者，既知到极处，便力行进到极处；此真实见於行事，故天下义理都无走失，故曰‘可与存义’。所谓知者，不似今人略知得而已，其所知处，此心真个一一到那上也。‘知至至之’，进德之事。以知得端的如此，此心自实。从此实处去，便是做进德处也。”〔铢〕
    “可与几，可与存义”，是旁人说，如“可与立，可与权”之“可与”同。砺。
    “可与存义也”，“存”字似不甚贴“义”字，然亦且作“存”字看，所以伊川云：“守之在後。”〔端蒙〕
    乾忠信进德，修省言辞立诚，是终身事。“知至”以下是节次，“知终终之”，用力处也。坤“直方大”是“浩然”。“不习无不利”，“不疑其所行”，乃是“不动心”。〔方〕
    体无刚柔，位有贵贱。因他这贵贱之位随紧慢说，有那难处，有那易处。九三处一卦之尽，所以说得如此。九二位正中，便不恁地。〔渊〕
    问：“乾卦内卦以德学言，外卦以时位言否？”曰：“此正说文言六段，盖虽言德学，而时位亦在其中，非德学何以处时位？此是‘子曰’以下分说，其後却错杂说了。”〔亻选
    “上下无常非为邪，进退无恒非离群”，是不如此，只要得及时。又云：“如此说也好。”〔渊〕
    “君子进德修业欲及时”者，进德修业，九三已备，此则欲其及时以进耳。〔铢〕
    “飞龙在天，利见大人。”文言分明言：“同声相应，同气相求。水流湿，火就燥，愦恿，风从虎，圣人作而万物睹。”他分明是以圣人为龙，以作言飞，以万物睹解“利见大人”，只是言天下利见夫大德之君也。今人却别做一说，恐非圣人本意。〔道夫〕
    天下所患无君，不患无臣。有是君，必有是臣。虽使而今无，少间也必有出来。“愦恿，风从虎”，只怕不是真个龙虎。若是真龙虎，必生风致阋病！藏榄选
    看来大人只是这大人，无不同处。伊川之病在那二五相见处，卦画如何会有相见之理！只是说人占得这爻，利於见大人。“万物睹”之“睹”，便是“见”字。且如学聚、问辨说个君德，前一处也说君德。盖说道虽非君位而有君德。下面说许多大人者，言所以为大人者如此。今却说二五相见，却揍不著他这语脉。且如“先迷，後得主利，西南得朋，东北丧朋”，只是说先时不好，後来却好，西南便合著，东北便合不著。岂是说卦爻？只是说占底人。常观解易底，惟是东坡会做文字了，都揍著他语脉。如“涣其群，元吉”。诸家皆云涣散了，却成群，都不成语句。唯东坡说道，涣散他小小群，聚合成一大群。如那天下混一之际，破散他小群成一大群，如此方成文理。〔渊〕
    问：“乾皆圣人事，坤皆贤人事否？”曰：“怕也恁地杀断说不得。如乾初九，似说圣人矣，九二学聚、问辨，则又不然。上九又说‘贤人在下位’，则又指五为贤矣。看来圣人不恁地死杀说，只逐义随事说道理而已。”
    味道问：“圣人於文言，只把做道理说？”曰：“有此气，便有此理。”又问：“文言反覆说，如何？”曰：“如言‘潜龙勿用，阳在下也’，又，‘潜龙勿用，下也’，只是一意重叠说。伊川作两意，未稳也。”〔植〕
    问“乾元用九，天下治也”。曰：“九是天德，健中便自有顺，用之则天下治。如下文‘及见天则’，则，便是天德。与上文‘见群龙无首’，又别作一样看。”〔砺〕
    “乾元者始而亨”一段，“始而亨”是生出去，“利贞”是收敛聚，方见性情。所以言“元亨诚之通，利贞诚之复”。〔砺〕
    “元亨”是大通，“利贞”是收敛性情。〔道夫〕
    问：“一阳动於下，乃天地生物之心，如何利贞处乃为乾之性情？”曰：“元亨者，发见流行之处，利贞乃其本体无所作用之实。性情犹言情状，於其收敛无所作用，方见他情状真实。”〔铢〕
    问“利贞者，性情也”。曰：“此只是对‘元亨’说，此性情只是意思体质。盖‘元亨’是动物，用在外；‘利贞’是静，而伏藏於内。”〔┿〕
    “利贞者，性情也”，是乾元之性情。始而亨时，是乾之发作处，共是一个性情。到那利贞处，一个有一个性情，百喜菽窘杂懈鲂郧榱恕Ｔ亨方是他开花结子时，到这利贞时，方见得他底性情。就这上看乾之性情，便见得这是那“利贞诚之复”处。〔渊〕
    正淳问“利贞者性情”。曰：“此是与元亨相对说。性情如言本体。人杰录云：“性情犹情性，是说本体。”元亨是发用处，利贞是收敛归本体处。体却在下，用却在上。盖春便生，夏便长茂条达，秋便有个收敛撮聚意思，直到冬方成。”问“复见天地心”。曰：“天地之心，别无可做，‘大德曰生’，只是生物而已。谓如一树，春荣夏敷，至秋乃实，至冬乃成。虽曰成实，若未经冬，便种不成。直是受得气足，便是将欲相离之时，却将千实来种，便成千树，如‘硕果不食’是也。方其自小而大，各有生意。到冬时，疑若树无生意矣，不知却自收敛在下，每实各具生理，更见生生不穷之意。这个道理直是自然，全不是安排得。只是圣人便窥见机缄，发明出来。伊川易传解四德，便只就物上说：‘元者万物之始，亨者万物之长，利者万物之遂，贞者万物之成。’解得‘遂’字最好。通书曰：‘元亨诚之通，利贞诚之复。’通即发用，复即本体也。”〔┿〕人杰录少异。
    “不言所利”，是说得不似坤卦“利牝马之贞”，但说利贞而已。〔渊〕
    “不言所利”，明道说云：“不有其功，常久而不已者乾也。”此语说得好。〔渊〕
    问：“乾‘不言所利’，程易谓‘无所不利’，故不言利，如何？”曰：“是也。乾则无所不利，坤只‘利牝马之贞’，则有利不利矣。”〔铢〕
    “‘大哉乾乎！’阳气方流行，固已包了全体，阴便在里了，所以说‘刚健中正’。然不可道这里却夹杂些阴柔，所以却说‘纯粹精’。”〔渊〕
    “刚健中正，纯粹精也。”观其文势，只是言此四者又纯粹而精耳。程易作六德解，未安。〔铢〕
    问：“乾‘刚健中正’，或谓乾刚无柔，不得言中正。先生尝言：‘天地之间，本一气之流行而有动静耳。以其流行之统体而言，则但谓之“乾”而无所不包。以动静分之，然後有阴阳刚柔之别。’所谓‘流行之统体’，指乾道而言耶？”曰：“‘大哉乾元！万物资始。’‘乾道变化，各正性命。’只乾便是气之统体，物之所资始，物之所正性命，岂非无所不包？但自其气之动而言，则为阳；自其气之静而言，则为阴。所以阳常兼阴，阴不得兼阳，阳大阴小，阴必附阳，皆是此意也。”〔铢〕
    “刚健中正”，为其嫌於不中正，所以说个“中正”。阳刚自是全体，岂得不中正！这个因近日赵善誉者著一件物事说道，只乾坤二卦便偏了。乾只是刚底一边，坤只是柔底一边。某说与他道：“圣人做一部易，如何却将两个偏底物事放在疋头？如何不讨个混沦底放在那里？”注中便是破他说。〔渊〕
    德者，行之本。“君子以成德为行”，言德，则行在其中矣。〔道夫〕
    问：“‘行而未成’，如何？”曰：“只是事业未就。”又问：“乾六爻皆圣人事，安得有未成？伊川云‘未成是未著’，莫是如此否？”曰：“虽是圣人，毕竟初九行而未成。”问：“此只论事业，不论德否？”曰：“不消如此费力。且如伊尹居有莘之时，便是‘行而未成’。”文。
    “学聚、问辨”，圣人说得宽。这个便是下面所谓“君德”。两处说君德，皆如此。〔渊〕
    乾之九三，以过刚不中而处危地，当“终日乾乾，夕惕若”，则“虽危无咎矣”。圣人正意只是如此。若旁通之，则所谓“对越在天”等说，皆可通。大抵易之卦爻，上自天子，下至庶人，皆有用处。若谓乾之九三君德已著，为危疑之地，则只做得舜禹事使。〔人杰〕
    问：“‘先天而天弗违，後天而奉天时。’圣人与天为一，安有先後之殊？”曰：“只是圣人意要如此，天便顺从，先後相应，不差毫鹨病！币蛩担骸叭顺Ｔ疲如鸡覆子，啐啄同时，不知是如此否？”时举云：“家间养鸡，时举为儿童日，候其雏之出，见他母初未尝啄。盖气数才足，便自横迸裂开。有时见其出之不利，因用手略助之，则其子下来便不长进，以此见得这里一毫人力有不能与。”先生笑而然之。〔时举〕
    又问：“‘天，专言之则道也。’又曰：‘天地者，道也。’不知天地即道耶？抑天地是形，所以为天地乃道耶？”曰：“伊川此句，某未敢道是。天地只以形言。‘先天而天弗违’，如‘礼虽先王未之有，而可以义起’之类。虽天之所未为，而吾意之所为自与道契，天亦不能违也。‘後天而奉天时’，如‘天叙有典，天秩有礼’之类。虽天之所已为，而理之所在，吾亦奉而行之耳。盖大人无私，以道为体。此一节只是释大人之德。其曰‘与天地合其德，与日月合其明，与四时合其序，与鬼神合其吉凶’，将天地对日月鬼神说，便只是指形而下者言。”〔铢〕（淳录：“问：‘程子曰：“天，专言之则道也，天且弗违是也。”又曰：“天地者，道也。”此语何谓？’曰：‘程子此语，某亦未敢以为然。“天且弗违”，此只是上文。’曰：‘“知性则知天”，此“天”便是“专言之则道”者否？’曰：‘是。’”）
    问：“胡文定公云：‘舜“先天而天弗违”，“志壹则动气也”。孔子“後天而奉天时”，“气壹则动志也”。’如何？”先生曰：“‘先天而弗违’者，舜先作韶乐而凤凰来仪；‘後天而奉天时’者，孔子因获麟而作春秋。‘志壹动气，气壹动志’，皆借孟子之言，形容天地感格之意。”〔谟〕
    乾卦有两个“其惟圣人乎”，王肃本却以一个做“愚人”，此必其自改得恁地乱道。如中庸，王肃作“小人反中庸”，这却又改得是。〔贺孙〕
    ◎坤
    “主利”，不是谓坤主利万物，是占者主利。〔砥〕
    “利牝马之贞”，言利於柔顺之正，而不利於刚健之正。利是个虚字。“西南得朋”，固是好了；“东北丧朋”，亦自不妨为有庆。坤比乾，都是折一半用底。〔渊〕
    “利牝马之贞”，本无四德底意，彖中方有之。彖中说四德自不分晓。前数说“元亨”处，却说得分明，後面几句无理会。“牝马地类，行地无疆”，便是那“柔顺利贞，君子攸行”。本连下面，缘他趁押韵後，故说在此。这般底，难十分理会。“先迷失道”，却分晓，只是说坤道。池本无“先迷”至此十二字。“先迷後得，东北西南”，大概是阴减池本有“为”字。阳一半。就前後言，没了前一截；就四方言，没了东北一截。阳却是全体安贞之吉，他这分段只到这里。若更妄作以求全时，便凶了。在人亦当如此。伊川说“东北丧朋”处，但不知这处添得许多字否？此是用王辅嗣说。
    又论坤卦“利牝马之贞”，曰：“乾卦‘元亨利贞’，便都好；到坤只一半好。全好，故云‘利永贞’；一半好，故云‘利牝马之贞’，即是亦有不利者。只‘西南得朋，东北丧朋’，虽伊川亦解做不好。殊不知‘西南得朋’乃以类行，岂是不好！至於东北，是坤卦到西南则好，到东北实是丧朋，亦非是凶。只是自然不容不丧朋，虽然丧朋，却终有庆耳。”西南得地，与类行，自是好。东北不得地，自然丧朋。然其终亦如此等说，恐难依旧说。〔┿〕
    “牝马之贞”，伊川只为泥那四德，所以如此说不通。〔渊〕
    问：“牝马取其柔顺健行之象。坤顺而言健，何也？”曰：“守得这柔顺，亦坚确，故有健象。柔顺而不坚确，则不足以配乾矣。”问：“‘柔顺利贞，君子攸行’，如何？”曰：“‘柔顺利贞’，坤之德也。君子而能柔顺坚正，则其所行虽先迷而後得，虽‘东北丧朋’，反之西南，则得朋而有庆。盖阳大阴小，阳得兼阴，阴不得兼阳。坤德常只得乾之半，故常减於乾之半也。”
    问：“‘君子有攸往’，何也？”曰：“此是虚句，意在下句。伊川只见彖传辞押韵，有‘柔顺利贞，君子攸行’之语，遂解云：‘君子所行，柔顺而利且贞。’恐非也。盖言君子有所往，‘先迷後得主利’也。”问“东北丧朋，西南得朋”。曰：“阴不比阳，阴只理会得一半，不似阳兼得阴，故无所不利。阴半用，故得於西南，丧於东北。‘先迷後得’亦然。自王辅嗣以下，皆不知此，多错解了！”〔铢〕
    乾主义，坤便主利。占得这卦，便主利这事。不是坤道主利万物，乃是此卦占得时，主有利。〔渊〕
    “阴体柔躁”，只为他柔，所以躁，刚便不躁。躁是那欲动而不得动之意，刚则便动矣。柔躁不能自守，所以说“安贞吉”。〔渊〕
    资乾以始，便资坤以生，不争得霎时间。乾底亨时，坤底亦亨。生是生物，池本云：“坤之所生。”即乾之所始者。〔渊〕
    徐焕云：“天之行健，一息不停。而坤不能顺动以应其行，则造化生生之功，或几乎息矣！”此语亦无病。万物资乾以始而有气，资坤以生而有形。气至而生，生即坤元，徐说亦通。〔渊〕
    “未有乾行而坤止”，此说是。且如乾施物，坤不应，则不能生物。既会生物，便是动。若不是他健後，如何配乾，只是健得来顺。〔渊〕
    东北非阴之位。阴柔至此，既丧其朋，自立脚不得，必须归本位，故终有庆。又曰：“牝是柔顺，故先迷而丧朋。然马健行，却後得而有庆。牝马不可分为二，今姑分以见其义。”〔砺〕
    “‘东北丧朋，乃终有庆。’既言‘终有庆’，则有庆不在今矣。为他是个柔顺底物，东北阳方，非他所安之地。如慢水中鱼，去急水中不得，自是丧朋。丧朋於东北，则必反於西南，是终有庆也。正如‘先迷後得’，为他柔顺，故先迷；柔顺而不失乎健，故後得，所以卦下言‘利牝马之贞’。丧朋先迷，便是牝；有庆後得，便是马。将‘牝马’字分开，却形容得这意思。”文蔚曰：“大抵柔顺中正底人，做越常过分底事不得。只是循常守分时，又却自做得他底事。”曰：“是如此。”〔文蔚〕
    问：“坤言‘地势’，犹乾言‘天行’。‘天行健’，犹言‘地势顺’。然大象，乾不言‘乾’而言‘健’，坤不言‘顺’而言‘坤’，说者虽多，究竟如何？”曰：“此不必论，只是当时下字时偶有不同。必欲求说，则穿凿，却反晦了当理会底。”问：“‘地势’犹言高下相因之势，以其顺且厚否？”曰：“高下相因只是顺，若厚，又是一个道理。然惟其厚，所以上下只管相因去，只见得他顺。若是薄底物，高下只管相因，则侧陷了，不能如此之无穷矣。惟其高下相因无穷，所以为至顺也。君子体之，惟至厚为能载物。天行甚健，故君子法之以自强不息；地势至顺，故君子体之以厚德载物。”〔铢〕
    地之势常有顺底道理，且如这个平地，前面便有坡洞Γ突然起底，也自顺。〔渊〕
    阴爻称六，与程传之说大不同。这只就四象看，便见得分晓。阴阳一段只说通例，此两物相无不得。且如天晴几日後，无雨便不得。十二个月，六月是阴，六月是阳。一日中，阳是昼，阴是夜。〔渊〕
    坤六爻虽有重轻，大概皆是持守、收敛、畏谨底意。〔砺〕
    问：“履霜坚冰，何以不著占辞？”曰：“此自分晓。占著目前未见有害，却有未萌之祸，所宜戒谨。”〔砺〕
    问“履霜坚冰至”。曰：“阴阳者，造化之本，所不能无，但有淑慝之分。盖阳淑而阴慝，阳好而阴不好也。犹有昼必有夜，有暑必有寒，有春夏必有秋冬。人有少必有老，其消长有常，人亦不能损益也。但圣人参天地，赞化育，於此必有道。故观‘履霜坚冰至’之象，必有谨微之意，所以扶阳而抑阴也。”〔铢〕
    “直方大”，是他阴爻居阴位，无如此之纯粹。爻辞云“直方大”者，言占者“直方大”，则“不习无不利”，却不是说坤德直方大也。且如“元亨利贞”，象里面说底，且随他说做一个事；後面说底四事，又亻尽随他说去。如某之说爻，无许多劳攘。〔渊〕
    问：“坤之道‘直方大’，六二纯正，能得此以为德否？”曰：“不可说坤先有是道，而後六二得之以为德。坤是何物？六二是何物？毕竟只是一个坤。只因这一爻中正，便见得‘直方大’如此。”〔学履〕
    六二不当说正，要说也说得行，不若除了。〔渊〕
    问：“坤六二，圣人取象，何故说得恁地大？都与坤德不相似。”曰：“如何见得不相似？”曰：“以阴阳反对观之，‘直方大’者，皆非阴之属也。”曰：“坤六爻中，只此一爻最重。六五虽居尊位，然却是以阴居阳。六二以阴居阴，而又居下卦，所以如此。”问：“坤之顺，恐似此处顺，只是顺理，不是‘柔顺’之‘顺’。”曰：“也是柔顺，只是他都有力。‘乾行健’，固是有力。坤虽柔顺，亦是决然恁地。顺，不是柔弱放倒了，所以圣人亦说：‘坤至柔，而动也刚，至静而德方。’”〔А
    问：“六四‘括囊’，注云：‘六四重阴不中，故其象占如此。’‘重阴不中’，何以见其有括囊之象？”曰：“阴而又阴，其结塞不开，即为括囊矣。”又问：“占者必当括囊则无咎，何也？”曰：“当‘天地闭，贤人隐’之时，若非括囊，则有咎矣。”〔А
    “坤六四爻，不止言大臣事。凡得此爻，在位者便当去，未仕者便当隐。”伯丰因问比干事。曰“此又别是一义，虽凶无咎。”〔┿〕
    问：“坤二五皆中爻。二是就尽得地道上说，五是就著见於文章事业上说否？”曰：“不可说尽得地道，他便是坤道也。二在下，方是就工夫上说。文言云‘不疑其所行’，是也。五得尊位，则是就他成就处说，所以云：‘美在其中，而畅於四支，发於事业，美之至也！’”〔学履〕
    “黄裳元吉”，不过是在上之人能以柔顺之道。黄，中色，裳是下体之服。能似这个，则无不吉。〔渊〕
    “黄裳元吉”，这是那居中处下之道。乾之九五，自是刚健底道理。坤之六五，自是柔顺底道理。各随他阴阳，自有一个道理。其为九六不同，所以在那五处亦不同。这个五之柔顺，从那六里来。〔渊〕
    问：“‘黄裳元吉’，伊川解作圣人示戒，并举女娲武后之事。今考本爻无此象，这又是象外立教之意否？”曰：“不晓这意。若伊川要立议论教人，可向别处说，不可硬配在易上说。此爻何曾有这义！都是硬入这意，所以说得絮了。”因举云：“邵溥谓伊川因宣仁垂帘事，有怨母后之意，故此爻义特为他发。固是他後生妄测度前辈，然亦因此说而後发也。”〔学履〕
    问：“坤上六，阴极盛而与阳战，爻中乃不言凶。且乾之上九犹言‘有悔’，此却不言，何耶？”曰：“战而至於俱伤，‘其血玄黄’，不言而凶可知矣。”〔时举〕
    子耕问“龙战于野”。曰：“乾无对，只是一个物事，至阴则有对待。大抵阴常亏於阳。”〔人杰〕
    问：“乾上九只言‘亢’，坤上六却言‘战’，何也？”曰：“乾无对待，只有乾而已，故不言坤。坤则不可无乾。阴体不足，常亏欠，若无乾，便没上截。大抵阴阳二物，本别无阴，只阳尽处便是阴。”〔┿〕
    问：“如乾初九，‘潜龙’是象，‘勿用’是占辞；坤六五，‘黄裳’是象，‘元吉’是占辞，甚分明。至若坤初六‘履霜坚冰至’；六二‘直方大，不习无不利’；六三‘含章可贞，或从王事，无成有终’；上六‘龙战于野，其血玄黄’，皆是举象，而占意已见於象中。此又别是一例，如何？”曰：“象占例不一。有占意只见於象中者，亦自可见。如乾初九，坤六四，此至分明易见者。如‘直方大’，惟直方故能大，所谓‘敬义立而德不孤’。六二有‘直方大’之象，占者有此德而得此爻，则‘不习而无不利矣’，言不待学习，而无不利也。故谓‘直方大’为象，‘不习无不利’为占辞，亦可。然‘直方’，故能大，故‘不习无不利’。象既如此，占者亦不离此意矣。六三阴居阳位，本是阴带些阳，故为含章之象，又贞以守，则为阴象矣。‘或从王事’者，以居下卦之象，不终含藏，故有或时出从王事之象。‘无成有终’者，不居其成而能有终也。在人臣用之，则为不居其成而能有终之象；在占者用之，则为始进无成，而能有终也，此亦占意已见於象中者。六四‘重阴不中’，故有括囊之象。‘无咎无誉’，亦是象中已见占意。”因问程易云：“六四近君而不得於君，为‘上下间隔之时’，与‘重阴不中’，二说如何？”曰：“只是‘重阴不中’，故当谨密如此。”〔铢〕
    “用六永贞，以大终也。”阳为大，阴为小，如大过小饼之类，皆是以阴阳而言。坤六爻皆阴，其始本小，到此阴皆变为阳矣。所谓“以大终也”，言始小而终大也。〔文蔚〕
    “坤至柔，而动也刚。”坤只是承天，如一气之施，坤则尽能发生承载，非刚安能如此？〔亻选
    问：“‘坤至柔而动也刚，至静而德方。’程传云：“坤道至柔而动则刚，坤体至静而德则方。’柔与刚相反，静与方疑相似？”曰：“静无形，方有体。方谓生物有常，言其德方正一定，确然不易，而生物有常也。静言其体，则不可得见；方言其德，则是其著也。”〔铢〕
    阴阳皆自微至著，不是阴便积著，阳便合下具足。此处亦不说这个意。“履霜坚冰”，只是说从微时便须著慎来，所以说“盖言慎也”，“由辨之不早辨”。李光祖云：“不早辨他，直到得郎当了，却方辨，地激成事来。”此说最好！〔渊〕
    “敬以直内”最是紧切工夫。〔贺孙〕
    “敬以直内”是持守工夫，“义以方外”是讲学工夫。〔升卿〕
    “敬以直内，义以方外。”直，是直上直下，胸中无纤毫委曲；方，是割截方整之意。方，疑是齐。〔德明〕
    “敬以直内，义以方外”，只是此二句。格物致知是“义以方外”。〔夔孙〕
    “敬以直内”，便能“义以方外”，非是别有个义。敬譬如镜，义便是能照底。〔德明〕
    敬立而内自直，义形而外自方。若欲以敬要去直内，以义要去方外，即非矣。〔铢〕
    问“义形而外方”。曰：“义是心头断事底。心断於内，而外便方正，万物各得其宜。”〔取
    先之问“敬以直内，义以方外”。曰：“说只恁地说，须自去下工夫，方见得是如此。‘敬以直内’是无纤毫私意，胸中洞然，彻上彻下，表里如一。‘义以方外’是见得是处决定是恁地，不是处决定不恁地，截然方方正正。须是自将去做工夫。圣门学者问一句，圣人答他一句，便领略将去，实是要行得。如今说得亻尽多，只是不曾就身己做看。某之讲学所以异於科举之文，正是要切己行之。若只恁地说过，依旧不济事。若实是把做工夫，只是‘敬以直内，义以方外’八个字，一生用之不穷！”〔贺孙〕
    问：“‘君子敬以直内，义以方外’，伊川谓‘主一之谓敬，无弥谓一’，而不涵义之意，则须於应事接物间无往而不主一，则义亦在其中矣。如此则当明敬中有义，义自敬中出之意方好。”曰：“亦不必如此说。‘主一之谓敬’，只是心专一，不以他念乱之。每遇事，与至诚专一做去，即是主一之义。但既有敬之名，则须还他‘敬’字；既有义之名，则须还他‘义’字。二者相济则无失，此乃理也。若必欲骈合谓义自敬中出，则圣人何不只言‘敬’字便了？既又言‘义’字，则须与寻‘义’字意始得。”〔大雅〕
    景绍问“敬义”。曰：“敬是立己之本，义是处事截然方正，各得其宜。”道夫曰：“‘敬以直内，义以方外’，莫是合内外之道否？”曰：“久之则内外自然合。”又问：“‘敬以直内’後，便能‘义以方外’，还是更用就上做工夫？”曰：“虽是如此，也须是先去‘敬以直内’，然後能‘义以方外’。”景绍曰：“敬与诚如何？”曰：“敬是戒慎恐惧之义，诚是实然之理。如实於为善，实於不为恶，便是诚。只如敬，亦有诚与不诚。有人外若谨畏，内实纵弛，这便是不诚於敬。只不诚，便不是这个物。”〔道夫〕
    问：“前所说‘敬义诚’三者，今思之，‘敬以直内，义以方外’，是个交相养之理；至於诚，则合一矣。”曰：“诚只是实有此理。如实於为敬，实於为义，皆是诚。不诚则是无此，所以中庸谓‘不诚无物’。”因问：“旧尝闻有人问‘不诚无物’，先生答曰：‘秉彝不存，谓之无人可也；中和不存，谓之无礼乐可也。’还是先生所言否？”曰：“不记有无此语。只如此说，也却无病。”〔道夫〕
    “‘敬以直内，义以方外，敬义立而德不孤’，此在坤六二之爻，论六二之德。圣人本意谓人占得此爻，若‘直方大’，则不习而无不利。夫子遂从而解之，以敬解直，以义解方。又须敬义皆立，然後德不孤，将不孤来解‘大’字。然有敬而无义不得，有义而无敬亦不得。只一件，便不可行，便是孤。必大录云：“敬而无义，则做出事来必错了。只义而无敬，则无本，何以为义？皆是孤也。”须是敬义立，方不孤。施之事君则忠於君，事亲则悦於亲，交朋友则信於朋友，皆不待习而无一之不利也。”又问：“方是如何？”曰：“方是处此事皆合宜，截然区处得，如一物四方在面前，截然不可得而移易之意。若是圆时，便转动得。”〔┿〕
    坤六二末乃言“不疑所行”。不疑，方可入乾知处。〔方〕
    ●卷七十・易六
    ◎屯  　屯是阴阳未通之时，蹇是流行之中有蹇滞，困则穷矣。〔贺孙〕
    “屯‘利建侯’，此占恐与乾卦‘利见大人’同例，亦是占者与爻相为主宾也。”曰：“然。但此亦大概如此，到占得时又看如何。若是自卜为君者得之，则所谓建侯者，乃己也。若是卜立君者得之，则所谓建侯者，乃君也。此又看其所遇如何。缘易本不是个绷定底文字，所以曰‘不可为典要’。”问：“占者固如此，恐作易者须有定论？”曰：“也只是看一时间，见得个意思如何耳。”〔А
    问：“‘刚柔始交而难生’，程传以憷字象为始交，谓震始交於下，坎始交於中，如何？”曰：“刚柔始交’，只指震言，所谓‘震一索而得男’也。此三句各有所指：‘刚柔始交而难生’，是以二体释卦名义；‘动乎险中，大亨贞’，是以二体之德释卦辞；‘雷雨之动满盈，天造草昧，宜建侯而不宁’，是以二体之象释卦辞。只如此看，甚明。缘後来说者交杂混了，故觉语意重衤复。”〔铢〕
    “刚柔始交而难生”，龟山解云：“刚柔始交是震，难生是坎。”〔┿〕
    “雷雨之动满盈”，亦是那郁塞底意思。〔渊〕
    “天造草昧，宜建侯而不宁。”孔子又是别发出一道理，说当此扰攘之时不可无君，故须立君。〔砺〕
    “宜建侯而不宁”，不可道建侯便了，须更自以为不安宁，方可。〔渊〕
    问：“本义云‘此以下释“元亨利贞”用文王本意’，何也？”曰：“文王本意说‘乾元亨如贞’，只是说乾道大通而至正，故筮得者，其占当得大通，而利於正固。至孔子方作四德说，後人不知，将谓文王作易，便作四德说，即非也。如屯卦所谓‘元亨利贞’者，以其能动即可以亨，而在险则宜守正。故筮得之者，其占为大亨而利於正，初非谓四德也。故孔子释此彖辞只曰：‘动乎险中，大亨贞。’是用文王本意释之也。”〔铢〕
    问：“屯需二象，皆阴阳未和洽成雨之象。然屯言‘君子以经纶’，需乃言‘饮食宴乐’，何也？”曰：“需是缓意，在他无所致力，只得饮食宴乐。屯是物之始生，象草木初出地之状。其初出时，欲破地面而出，不无龃龉艰难，故当为经纶，其义所以不同也。”〔时举〕
    问：“屯彖云‘利建侯’，而本义取初九阳居阴下为成卦之主，何也？”曰：“此彖辞一句，盖取初九一爻之义。初九一爻，盖成卦之主也。一阳居二阴之下，有以贤下人之象，有为民归往之象，阴从阳也。故宜立君。故象曰：‘以贵下贱，大得民也。’此意甚好。”因问：“程传只言宜建侯辅助，如何？”曰：“易只有三处言‘利建侯’，屯两言之，豫一言之，皆言‘立君’，左氏分明有‘立君’之说，卫公子元遇屯，则可见矣。”但它又说名“元”是有元之象。或问“元者善之长”。曰：“公子元梦康叔谓己曰‘元’。‘康叔名之，可谓长矣’云云。”又问：“彖传言‘宜建侯而不宁’，岂以有动而遇险之象耶？”曰：“圣人见有此象，故又因以为戒曰，宜立君，而又不可遽谓安宁也。”然此是押韵。〔铢〕
    问：“初九‘利建侯’，注云：‘占者如是，则利建以为侯。’此爻之占与卦辞异。未知其指盘桓难进者处阴之下欲进不能耶？将所居得正，不肯轻进耶？”曰：“卦辞通论一卦，所谓侯者，乃属他人，即爻之初九也。爻辞专言一爻，所谓侯者，乃其自己，故不同也。”〔А
    问：“初九以阳在下而居动体，上应六四阴柔险陷之爻，固为盘桓之象。然六二‘屯如娜纾乘马班如’，亦似有盘桓意？”曰：“盘桓只是欲进而难进貌，若六二则有险难矣。盖乘初九之刚，下为阳逼，故为所难，而幕夭唤。”又问：“‘匪寇，婚媾’，程传‘设匪逼於寇难，则往求於婚媾’，此说如何？”曰：“某旧二十许岁时，读至此，便疑此语有病，只是别无它说可据，只得且随它说，然每不满。後来方见得不然。盖此四字文义，不应必如此费力解也。六二乘初九之刚，下为阳所逼，然非为寇也，乃来求己为婚媾耳。此婚媾与己，皆正指六四也。”又问：“六四‘求婚媾’，此婚媾，疑指初九之阳，婚媾是阴，何得阳亦可言？”曰：“婚媾通指阴阳。但程传谓六二往求初九之婚媾，恐未然也。”又问：“‘十年乃字’，十年只是指数穷理极而言耶？”曰：“易中此等取象不可晓。如说‘十年’、‘三年’、‘七日’、‘八月’等处，皆必有所指。但今不可穿凿，姑阙之可也。”〔铢〕
    耿氏解易“女子贞不字”，作嫁笄而字。“贞不字”者，谓未许嫁也，却与婚媾之义相通，亦说得有理。伊川作字育之“字”。
    “十年乃字”，耿南仲亦如此说。〔渊〕
    问“即鹿无虞”。曰：“虞，只是虞人。六三阴柔在下而居阳位，阴不安於阳，则贪求；阳欲乘阴，即妄行，故不中不正。又上无正应，妄行取困，所以为‘即鹿无虞’，陷入林中之象。沙随盛称唐人郭京易好，近寄得来，说‘鹿’当作‘麓’，象辞当作：‘即麓无虞，何以从禽也？’”问：“郭据何书？”曰：“渠云，曾得王辅嗣亲手与韩康伯注底易本，‘鹿’作‘麓’，‘以从禽’上有‘何’字。然难考据，恐是乱说。”〔铢〕
    ◎蒙
    伊川说“蒙亨”，仿彳弗是指九二一爻说，所以云“刚中”也。〔渊〕
    “山下有险”是卦象，“险而止”是卦德。蒙有二义，“险而止”，险在内，止在外，自家这里先自不安稳了，外面更去不得，便是蒙昧之象。若“见险而能止”，则为蹇，却是险在外，自家这里见得去不得，所以不去，故曰“知矣哉”！尝说八卦著这几个字，形容最好。看如“险止”，“健顺”，“丽人”，“说动”，都包括得尽，唤做“卦之情”。〔渊〕
    “山下有险”，蒙之地也。山下已是险峻处，又遇险，前後去不得，故於此蒙昧也。蒙之意，也只是心下鹘突。〔焘〕
    问：“本义云：‘九二以可亨之道，发生之蒙，而又得其时之中，如下文所指之事，皆以亨行，而当其可。’何以见其当其可？”曰：“下文所谓二五以志相应，而初筮则告之，再三渎则不告，皆时中也。‘初筮告以刚中’者，亦指九二有刚中之德，故能告而有节。夫能告而有节，即所谓‘以刚而中’也。”问：“‘匪我求童蒙，童蒙求我’，我指二，童蒙指五，五柔暗而二刚明，五来求二，二不求五也。但占者若是九二之明，则为人求我，而亨在人；占者若是九五之暗，则为我求人，而亨在我。与乾九二、九五‘利见大人’之占同例否？”曰：“某作如此说，却仅胜近世人硬装一件事说得来窒碍费气力，但亦恐是如此耳。”因问：“‘初筮告，再三渎，渎则不告’，若作占者说，则如何？”曰：“人来求我，我则当视其可否而告之。盖视其来求我之发蒙者，有初筮之诚则告之，再三烦渎，则不告之也。我求人，则当致其精一以叩之。”盖我而求人以发蒙，则常尽初筮之诚，而不可有再三之渎也。铢曰：“发此一例，即所谓‘稽实待虚’。”曰：“然。”〔铢〕
    卦中说“刚中”处最好看。刚故能“包蒙”，不刚则方且为物所蒙，安能“包蒙”！罢而不中，亦不能“包蒙”。如上九过刚而不中，所以为“击蒙”。六三说“勿用取女”者，大率阴爻又不中不正，合是那一般无主宰底女人。“金夫”不必解做刚夫。此一卦紧要是九二一爻为主，所以治蒙者，只在两个阳爻。而上九过刚，故只在此九二为主。而二与五应，亦助得那五去治蒙。大抵蒙卦除了初爻，统说治蒙底道理。其馀三四五皆是蒙者，所以唯九二一爻为治蒙之主。〔渊〕
    “蒙以养正，圣功也。”盖言蒙昧之时，先自养教正当了，到那开发时，便有作圣之功。若蒙昧之中已自不正，他日何由得会有圣功！〔渊〕
    问“山下出泉”。曰：“古人取象，也只是看大意略如此仿彳弗，不皆端的。若解要到亲切，便都没去处了。如‘天在山中’，山中岂有天？如‘地中有山’，便只是平地了。”〔淳〕
    “果行育德”，又是别说一个道理。“山下出泉”，却是个流行底物事，暂时被他碍住在这里。观这意思，却是说自家当恁地做工夫。卦中如此者多。〔渊〕
    以象言之，果者，泉之必通；育者，静之时也。季通云：“育德，是艮止也。”〔端蒙〕
    或自家是蒙，得他人发；或他人是蒙，得自家发。〔节〕
    卦辞有平易底，有难晓底。“利用刑人，用说桎梏。”粗说时，如今人打人棒也，须与他脱了那枷，方可，一向枷他不得。若一向枷他，便是“以往吝”。这只是说治蒙者当宽慢，盖法当如此。〔渊〕
    “不利为寇。”寇只是要去害他，故戒之如此。〔渊〕
    问：“‘击蒙，不利为寇’，如本义只是就自身克治上说，是如何？”曰：“事之大小都然。治身也恁地。若治人做得太甚，亦反成为寇。占得此爻，凡事不可过当。如伊川作用兵说，亦是。但只做得一事用，不如且就浅处说去，却事事上有用。若便说深了，则一事用得，别事用不得。”〔学履〕
    问“利用御寇，上下顺也”。曰：“上九一阳，而众阴随之，如人皆从顺於我，故能御寇。便如美此悼鬃痈娉潞阒事，须是得自家屋里人从我，方能去理会外头人。若自家屋里人不从时，如何去御得寇！便做不得，所以象曰：‘上下顺也。’”〔焘〕
    ◎需
    需主事，孚主心。需其事，而心能信实，则“光亨”。以位乎尊位而中正，故所为如此。“利涉大川”，而能需，则往必有功。“利涉大川”，亦蒙上文“有孚，光亨贞吉”。〔渊〕
    问需卦大指。曰：“需者，宁耐之意。以刚遇险，时节如此，只当宁耐以待之。且如涉川者，多以不能宁耐，致覆溺之祸，故需卦首言‘利涉大川’。”铢问：“乾阳上进之物，前遇坎险，不可遽进以陷於险，故为需？”曰：“遇此时节，当随远随近，宁耐以待之，直至‘需于泥’，已甚狼当矣；然能敬慎，亦不至败。至於九五需得好，只是又难得这般时节。当此时，只要定以待之耳。至上六居险之极，又有三阳并进，六不当位，又处阴柔，亦只得敬以待之则吉。”又问：“‘不当位’，如何？”曰：“凡初上二爻，皆无位。二士，三卿大夫，四大臣，五君位。上六之不当位，如父老不任家事而退闲，僧家之有西堂之类。”〔铢〕
    “以正中”，“以中正”，也则一般，这只是要协韵。〔渊〕
    “利涉大川”，利涉是乾也，大川是坎也。“往有功”，是乾有功也。或云，以乾去涉大川。〔焘〕
    需，待也。“以饮食宴乐”，谓更无所为，待之而已。待之须有至时，学道者亦犹是也。〔人杰〕
    後世策士之言，只说出奇应变。圣人不恁地，合当需时便需。〔渊〕
    问：“‘敬慎不败’，本义以为发明占外之意，何也？”曰：“言象中本无此意，占者不可无此意，所谓‘占外意’也。”〔铢〕
    问“敬慎”。曰：“‘敬’字大，‘慎’字细小。如人行路，一直恁地去，便是敬。前面险处，防有吃跌，便是慎。慎是惟恐有失之之意。如‘思虑’两字，思是恁地思去，虑是怕不恁地底意思。”〔夔孙〕
    “穴”是陷处，唤做“所安”处不得。分明有个“坎，陷也”一句。柔得正了，需而不进，故能出於坎陷。四又坎体之初，有出底道理。到那上六，则索性陷了！〔渊〕
    伯丰问“需于酒食，贞吉”。曰：“需只是待。当此之时，别无作为，只有个待底道理。然又须是正，方吉。”〔┿〕
    坎体中多说酒食，想须有此象，但今不可考。〔渊〕
    王弼说初上无位，如言乾之上九“贵而无位”，需之“不当位”。然乾之上九不是如此；需之不当，却有可疑。二四上是阴位，不得言不当。〔渊〕
    ◎讼
    讼，攻责也。而今讼人，攻责其短而讼之；自讼，则反之於身亦如此。〔亻选
    问讼卦大指。因言：“大凡卦辞取义不一。如讼‘有孚窒，惕中吉’，盖取九二中实，坎‘为加忧’之象；中实为有孚，坎险为窒，坎为加忧，为惕。九二居下卦之中，故曰有信而见窒，能惧而得中也。‘终凶’，盖取上九终极於讼之象；‘利见大人’，盖取九五刚健中正居尊之象；‘不利涉大川’，又取以刚乘险，以实履陷之象，此取义不一也。然亦有不必如此取者，此特其一例也。”曰：“卦辞如此，辞极齐整。盖所取诸爻义，皆与爻中本辞协。亦有虽取爻义，而与爻本辞不同者，此为不齐整处也。”又问卦变之义。曰：“此讼卦变自Т而来，为刚来居二。此是卦变中二爻变者。盖四阳二阴自Т来者十四卦，讼即初变之卦，刚来居二，柔进居三，故曰‘刚来而得中’。”又问：“细读本义所释卦辞，若看得分明，则彖辞之义亦自明。只须略提破此是卦义，此是卦象、卦体、卦变，不必更下注脚矣。”曰：“某当初作此文字时，正欲如此。盖彖辞本是释经之卦辞。若看卦辞分明，则彖辞亦已可见。但後来要重整顿过未及，不知而今所解，能如此本意否？”又问：“观讼一卦之体，只是‘讼不可成’：初六，‘不永所事’；九二，‘不克讼’；六三，守旧居正，非能讼者；九四，‘不克讼’，而能复就正理，渝变心志，安处於正；九五，听‘讼元吉’；上九虽有ひ带之锡，而不免终朝之褫，首尾皆是不可讼之意。故彖曰：‘终凶，讼不可成。’此句岂即本义所指卦体耶？”曰：“然。”因问：“易最难点。如讼九四‘不克讼，句。复即命，句。渝，句。安贞，句。吉。六三食旧德，句。贞，句。厉终吉。句。’”曰：“‘厉’自是一句，‘终吉’又是一句。易辞只是元排此几句在此。伊川作变其不安者为安贞，作一句读，恐不甚自然。”又曰：“如讼‘上刚下险’是属上句，‘险而健讼’是属下句。”〔铢〕
    “不利涉大川”，是上面四画阳，载不起，压了这般重。〔渊〕
    问：“讼彖云：‘刚来而得中也。’大抵上体是刚，下体是柔，刚下而变柔，则为刚来。今讼之上体既是纯刚，安得谓之刚来邪？”曰：“此等须要画个图子看，便好。讼卦本是Т卦变来。Т之六二上为讼之六三，其九三下为九二，乃为讼卦。此类如‘柔来而文刚’，‘分刚上而文柔’，与夫‘刚自外来而为主於内’，皆是如此。若画图子起，便极好看，更不待说。若如先儒说，则多牵强矣。”〔时举〕
    天自向上去，水自向下来，必是有讼。〔渊〕
    “作事谋始”，言观此等象，便当每事谋之於其始。〔渊〕
    王弼言“有德司契”，是借这个“契”字说。言自家执这个契在此，人来合得，我便与他。自家先定了，这是“谋始”、“司契”底意思。〔渊〕
    问“不永所事，小有言，终吉”。曰：“此爻是阴柔之人。也不会十分与人讼，那人也无十分伤犯底事，但只略去讼之。才辨得明便止，所以终吉也。”〔焘〕
    九二正应在五，五亦阳，故为窒塞之象。〔渊〕
    问：“九二‘不克讼，归而逋其邑，人三百户，无眚’。解者牵强。”曰：“如此解时，只得说小邑。常以为易有象数者以此。何故不言二百户？以其有定数也。圣人之象，便依样子，又不似数之类，只曰：‘不克讼，归逋窜也。’”〔振〕
    “三百户”，必须有此象，今不可考。王辅嗣说“得意忘象”，是要忘了这象。伊川又说“假象”，是只要假借此象。今看得不解得恁地全无那象，只是不可知，只得且从理上说。乾为马，却说龙；坤为牛，却说马；离为龟，却说牛，做得个例来括他，方得。见说已做了例，又却不曾见得。〔渊〕
    问“食旧德，从上吉也”。曰：“是自做不得，若随人做，方得吉之道。”
    “复即命，渝”，言复就命，而变其不顺之命。〔渊〕
    “讼元吉”，便似乾之“利见大人”，有占无象者。爻便是象。“讼元吉”，九五便是。〔渊〕
    ◎师
    “吉无咎”，谓如一件事自家做出来好，方得无罪咎；若做得不好，虽是好事，也则有咎。“无咎吉”，谓如一件事元是合做底，自家做出来又好。如所谓“战则克，祭则受福”，战而临事惧，好谋成，祭而恭敬齐肃，便是无咎；克与受福，便是吉。如行师之道既已正了，又用大人率之，如此则是都做得是，便是吉了，还有甚咎？〔渊〕
    师彖辞，亦是说得齐整处。〔铢〕
    “在师中吉”，言以刚中之德在师中，所以吉。〔渊〕
    问：“潘谦之说师九二，欲互说‘在师中，吉’，‘怀万邦也’；‘王三锡命’，‘承天宠也’，何如？”曰：“圣人作易象，只是大概恁地，不是恁地子细解释。”〔砺〕
    问：“‘师或舆尸’，伊川说训为‘众主’，如何？”曰：“从来有‘舆尸血刃’之说，何必又牵引别说？某自小时未曾职训诂，只读白本时，便疑如此说。後来从乡先生学，皆作‘众主’说，甚不以为然。今看来，只是兵败，舆其尸而归之义。小年更读左传‘形民之力，而无醉饱之心’，意欲解释‘形’字是割剥之意，醉饱是厌足之意，盖以为割剥民力而无厌足之心。後来见注解皆以‘形’字训‘象’字意，云象民之力，而无已甚，某甚觉不然。但被‘形’字无理会，不敢改他底。近看贞观政要，有引用处皆作‘刑民’，又看家语亦作‘刑民’字，方知旧来看得是。此是祭公箴穆公之语，须如某说，其语方切。”〔砺〕
    问：“易爻取意义，如师之五‘长子帅师’，乃是本爻有此象，又却说‘弟子舆尸’，何也？”曰：“此假设之辞也。若言弟子舆尸，则凶矣。”问：“此例恐与‘家人高高’而继以‘妇子嘻嘻’同。”曰：“然。”〔А
    问：“程传云：‘长子谓九二以中正之德合於上，而受任以行。’夫以九之居二，中则是矣，岂得为正？”曰：“此只是错了一字耳，莫要泥他。”〔时举〕
    “开国承家”，为是坤有土之象。然屯之“利建侯”，却都无坤，止有震，此又不可晓。〔渊〕
    “‘开国承家，小人勿用’，旧时说只作论功行赏之时，不可及小人，今思量看理去不得。他既一例有功，如何不及他得！看来‘开国承家’一句，是公共得底，未分别君子小人在。‘小人勿用’，则是勿更用他与之谋议经画尔。汉光武能用此义，自定天下之後，一例论功行封。其所以用之在左右者，则邓禹耿渭指词人，他不与焉。”因问：“古之论功行封，真个是裂土地与之守，非如後世虚带爵邑。若使小人参其间，则诚有弊病。”曰：“势不容不封他得。但圣人别有以处之，未见得如何。如舜封象，则使吏治其国，若是小人，亦自有以处之也。”先生云：“此义方思量得如此，未曾改入本义，且记取。”〔学履〕
    ◎比
    李问：“比卦，大抵占得之，多是人君为人所比之象。”曰：“也不必拘。若三家村中推一个人作头首，也是为人所比。也须自审自家才德可以为之比否。所以‘原筮，元永贞’也。”〔学履〕
    “筮”字，说做占决，亦不妨，然亦不必说定不是“龟筮”之“筮”。〔渊〕
    问“不宁方来，後夫凶”。曰：“别人自相比了，己既後於众人，却要强去比他，岂不为人所恶？是取凶也。‘後夫’犹言後人。春秋传有云：‘先夫当之矣。’亦是占中一义。”〔┿〕
    “後夫”，不必如伊川说。左传齐崔卜娶妻卦云：“入于其宫，不见其妻，凶。”人以为凶，他云：“前夫当之矣。”彼云“前夫”，则此云“後夫”，正是一样语。阳便是夫，阴便是妇。〔砺〕
    “後夫”，只是说後来者。古人亦曾说“先夫当之”，也有唤作夫妇之“夫”底。〔渊〕
    “後夫凶”，言九五既为众阴所归，若後面更添一个阳来，则必凶。古人如袁绍刘馥刘繇刘备之事，可见两雄不并栖之义。〔渊〕
    “比，吉也”，“也”字羡。当云：“比吉。比，辅也，下顺从也。”“比辅也”，解“比”字；“下顺从也”，解“吉”字。〔广〕
    伊川言“建万国以比民”，言民不可尽得而比，故建诸侯，使比民，而天子所亲者诸侯而已，这便是它比天下之道。〔渊〕
    “终来有他”，说将来，似“显比”，便有那周遍底意思。〔渊〕
    问“比之匪人”。曰：“初应四，四是外比於贤，为比得其人。二应五，五为‘显比’之君，亦为比得其人。惟三乃应上，上为‘比之无首’者，故为‘比之匪人’也。”〔时举〕
    问：“伊川解‘显比，王用三驱失前禽’，所谓来者扌沃，去者不追，与‘失前禽’而杀不去者，所譬颇不相类，如何？”曰：“田猎之礼，置旃以为门，刈草以为长围。田猎者自门驱而入，禽兽向我出者皆免，惟被驱而入者皆获。故以前禽比去者不追，获者譬来则取之，大意如此，无缘得一一相似。伊川解此句不须疑。但‘邑人不诫吉’一句似可疑，恐易之文义不如此耳。”洽。
    比九五“邑人不诫”，盖上之人显明其比道，而不必人之从己；而其私属亦化之，不相戒约而自然从己也。〔砺〕
    “邑人不诫”，如有闻无声，言其自不消相告戒，又如“归市者不止，耕者不变”相似。〔渊〕
    易第六爻在上为首，自下又为尾，两用。比上六象曰“比之无首，无所终也”是也。
    ◎小畜
    小畜言以巽之柔顺而畜三阳，畜他不住。大畜则以艮畜乾，畜得有力，所以唤作“大畜”。“小畜亨”，是说阳缘阴畜他不住，故阳得自亨。横渠言：“易为君子谋，不为小人谋。”凡言亨，皆是说阳。到得说阴处，便分晓说道“小人吉”。“亨”字便是下面“刚中而志行乃亨”。〔渊〕
    问：“见人说此卦，作巽体顺，是小人以柔顺小术畜君子，故曰‘小畜’，如何？”曰：“易不可专就人上说，且就阴阳上看分明。巽畜乾，阴畜阳，故谓之‘小’。若配之人事，则为小人畜君子也得，为臣畜君也得，为因小小事畜止也得，不可泥定一事说。”〔学履〕
    问“密悴挥辏自我西郊”。曰：“此是以巽畜乾，巽顺乾健，畜他不得，故不能雨。凡雨者，皆是阴气盛，凝结得密，方湿润下降为雨。且如饭甑，盖得密了，气郁不通，四畔方有温汗。今乾上进，一阴止他不得，所以彖中云‘尚往也’，是指乾欲上进之象。到上九，则以卦之始终言。畜极则散，遂为‘既雨既处’。阴德盛满如此，所以有‘君子征凶’之戒。”〔学履〕
    “密悴挥辏尚往也”，是阴包他不住，阳气更散，做雨不成，所以尚往也。砺。
    问：“‘风行天上，小畜’，象义如何？”曰：‘天在山中，大畜’，盖山是坚刚之物，故能力畜其三阳。风是柔软之物，止能小畜之而已耳。”〔时举〕
    “风行天上，小畜，君子以懿文德”，言畜他不住，且只逐些子发泄出来，只以大畜比之便见得。大畜说：“多识前言往行以畜其德。”小畜只是做得这些个文德，如威仪、文辞之类。〔渊〕
    问：“‘初九复自道，何其咎？吉。’此爻与四相应，正为四所畜者，乃云‘复自道’，何邪？”曰：“易有不必泥爻义看者，如此爻只平看自好。‘复自道’，便吉；复不自道，便凶，自无可疑者矣。”〔时举〕
    “复自道”之“复”与“复卦”之“复”不同。复卦言已前不见了这阳，如今复在此。“复自道”，是复他本位，从那道路上去，如“无往不复”之“复”。〔渊〕
    小畜但能畜得九三一爻而已。九三是迫近他底，那两爻自牵连上来。〔渊〕
    孚有在阳爻，有在阴爻。伊川谓：“中虚，信之本；中实，信之质。”〔渊〕
    “富以其邻”与“上合志”，是说上面巽体同力畜乾。邻，如东家取蚌，西家取蚌，取上下两画也。此言五居尊位，便动得那上下底。“挛如”，手把挛住之象。“既雨既处”，言便做畜得住了。做得雨後，这气必竟便透出散了。“德积”是说阴德，妇人虽正亦危，月才满便亏，君子到此亦行不得。这是那阴阳皆不利之象。〔渊〕
    问：“小畜以一阴而畜五阳，而九五乃云‘富以其邻’，是与六四之阴并力而畜下三阳，不知九五何故反助阴耶？”曰：“九五上九皆为阴所畜，又是同巽之体，故反助之也。”又曰：“上九爻辞殊不可断。若人占得此爻，则吉凶未可知。然易占法有活法。圣人因事教人，如有是德而得是爻则为吉，无是德而得是爻则不应，须如此看乃活。如‘舆说辐，夫妻反目’一爻，可谓不好。然能以刚自守，则虽得此爻，而凶不应矣。”〔铢〕
    “上九虽是阴畜阳，至极处，和而为雨。必竟阴制阳是不顺，所以虽正亦厉。”砺。
    “小畜上九，疑是太甲伊尹之事当之。注云：‘阴既盛而亢阳，则君子亦不可以有行。’恐当云‘君子於此宜静而不宜动，故征则凶也’，方与上意不相害。”曰：“作伊周之事说亦得。作易本意，只说阴畜阳到极处。”问：“既如此，则何故又曰‘君子征凶’？”曰：“便是易本意只言阴畜阳。若以事言之，则伊尹之於太甲，周公之於成王固如此。如武后之於高宗亦然。”问：“武后事，恐不可谓之‘既雨’。”曰：“它也自和。”问：“恐不可谓之‘妇贞’。”曰：“易中之意，言妇虽贞犹厉，而况於不贞乎！扒易文本是两下说在那里，不可执定看。”〔А
    “十六日，月虽阙未多，却圆似生明之时，毕竟是渐阙去。月初虽小於生魄时，却是长底时节。”问：“占得此爻则如何？”曰：“这当看所值之时何如，大意大抵不得便宜。”月几望：小畜上六，归妹六五，中孚六四。
    ◎履
    “履虎尾”，言履危而不伤之象。便是後履前之意，随著他後去。〔渊〕
    履，上乾下兑，以阴蹑阳，是随後蹑他，如踏他脚迹相似。所以云“履虎尾”，是随後履他尾，故於卦之三四爻发虎尾义，便是阴去蹑他阳背脊後处。伊川云“履藉”，说得生受。〔砺〕
    问：“履以兑遇乾，和说以蹑刚强之後，所以有履虎尾而不伤之象。但彖言‘刚中正，履帝位而不疚’，正指九五而言。而九五爻辞乃曰‘俾恼昀鳌，有危象焉，何也？”曰：“‘伲决也。’九五以刚中正履帝位，而下又以和说应之，故其所行果决，自为无所疑碍，所以虽正亦厉。盖曰虽使得正，亦危道也，为戒深矣！”〔铢〕时举录见下。
    叔重问：“‘刚中正，履帝位而不疚，光明。’此是指九五而言。然九五爻辞云‘俾恼昀鳌，与彖似相反，何邪？”曰：“九五是以刚居上，下临柔说之人，故决然自为而无所疑，不自知其过於刚耳。”〔时举〕
    问：“履，如何都做‘礼’字说？”曰：“‘定上下，辨民志’，便也是礼底意思。”又曰：“礼主卑下。履也是那践履处，所行若不由礼，自是乖戾，所以曰‘履以和行’。谦又更卑下，所以节制乎礼。”又曰：“礼是自家恁地卑下，谦是就应物而言。”又曰：“‘履和而至’以下，每句皆是反说。履出於人情之自然，所以和者，疑於不然而却至。‘谦尊而光’，若秦人尊君卑臣，则虽尊而不光，惟谦，则尊而又光。”
    伊川这一卦说却大象，并“素履”、“履道坦坦”处，却说得好。
    “履道”，道即路也。〔渊〕
    “武人为于大君”，必有此象。但六三阴柔，不见得有武人之象。〔渊〕
    履三四爻，正是蹑他虎尾处。阳是进底物事。四又上蹑五，亦为虎尾之象。〔砥〕
    “志行也”，只是说进将去。〔渊〕
    “俾摹笔亲龅眠快，虽合履底也有危厉。〔渊〕
    “俾恼昀鳌保正东坡所谓“忧治世而危明主也”。〔学履〕
    “视履考祥”，居履之终，视其所履而考其祥，做得周备底，则大吉。若只是半截时，无由考得其祥，後面半截却不好，未可知。“旋”，是那团旋来，却到那起头处。〔渊〕
    ◎泰
    论阴阳各有一半。圣人於泰否，只为阳说道理。看来圣人出来做，须有一个道理，使得天下皆为君子。世间人多言君子小人常相半，不可太去治他，急迫之却为害。不然。如舜汤举伊尹皋陶，不仁者远，自是小人皆不敢为非，被君子夹持得，皆革面做好人了。〔渊〕
    问：“看否泰二卦，见得泰无不否，若是有手段底，则是稍迟得。”曰：“自古自治而入乱者易，由乱而入治者难。治世稍不支捂，便入乱去。乱时须是大人休否，方做得。”〔学履〕
    问：“‘财成辅相’字如何解？”曰：“裁成，犹裁截成就之也，裁成者，所以辅相也。”一作：“辅相者，便只是於裁成处，以补其不及而已。”又问：“裁成何处可见？”曰：“眼前皆可见。且如君臣父子兄弟夫妇，圣人便为制下许多礼数伦序，只此便是裁成处。至大至小之事皆是。固是万物本自有此理，若非圣人裁成，亦不能如此齐整，所谓‘赞天地化育而与之参’也。”一作：“此皆天地之所不能为而圣人能之，所以赞天地之化育，而功与天地参也。”又问：“辅相裁成，学者日用处有否？”曰：“饥食渴饮，冬裘夏葛，耒耜罔罟，皆是。”〔渊〕
    “财成”是截做段子底，“辅相”是佐助他底。天地之化，亻龙侗相续下来，圣人便截作段子。如气化一年一周，圣人与他截做春夏秋冬四时。〔渊〕
    问：“‘财成辅相’，无时不当然，何独於泰时言之？”曰：“泰时则万物各遂其理，方始有裁成辅相处。若否塞不通，一齐都无理会了，如何裁成辅相得？”学履。焘录作：“天地闭塞，万物不生，圣人亦无所施其力。”
    “泰初九云：‘占者阳刚，则其征吉矣。’当云：‘占者阳刚而得其类，则征吉矣。’‘以其汇’，亦是占辞。”曰：“‘以其汇’属上文。尝见郭璞易林亦如此做句，便是那时人已自恁地读了。盖‘拔茅连茹’者，物象也；‘以其汇’者，人也。”〔А
    问：“‘包荒得尚于中行，以光大也。’以九二刚中有光大之德，乃能包荒邪？为是‘包荒得尚于中行’，所以光大邪？”曰：“易上如说‘以中正也’，皆是以其中正方能如此。此处也只得做以其光大说。若不是一个心胸明阔底，如何做得！”〔砺〕
    “勿恤其孚”，只作一句读。孚，只是信，盖言不恤後来信与不信尔。〔义刚〕
    “于食有福。”食，如“食旧德”之“食”，赤壁赋“吾与子之所共食”之“食”。〔砺〕
    “富以其邻”，言以其富厚之力而能用其邻。“不富以其邻”，言不待富厚之力而能用其邻。〔渊〕
    “帝乙归妹”，今人只做道理譬喻推说。看来须是帝乙嫁妹时占得此爻。〔渊〕
    “自邑告命”，是倒了。邑是私邑，却倒来命令自家。虽便做得正，人君到此也则羞吝。〔渊〕
    方泰极之时，只得自治其邑。程先生说民心离散，自其亲近者而告命之，虽正亦吝。然此时只得如此，虽吝却未至於凶。〔砺〕
    且如“城复于隍”，须有这个城底象、隍底象、邑底象。城、隍、邑皆土地，在坤爻中自有此象。〔渊〕
    “城复于隍”，隍是河。掘其土以为城，又因以固城也。“勿用师”，师是兵师，凡坤有众与土之象。〔砺〕
    问：“泰卦‘无平不陂，无往不复’，与‘城复于隍’。”因言：“否、泰相乘如此，圣人因以垂戒。”曰：“此亦事势之必然。治久必乱，乱久必治，天下无久而不变之理。”子善遂言：“天下治乱，皆生於人心。治久则人心放肆，故乱因此生；乱极则人心恐惧，故治由此起。”曰：“固是生於人心，然履其运者，必有变化持守之道可也。如明皇开元之治自是好了；若但能把捉，不至如天宝之放肆，则後来亦不应如此狼狈。”铢因言：“观圣人立象、系辞，当好时便须有戒惧收敛底意；当不好时，便须有艰难守正底意。彻首彻尾，不过敬而已。卦中无全好者，亦无全不好者。大率敬即好，不敬即不好。”先生颔之。〔铢〕
    ◎否
    “否之匪人”，言没了这人道。〔渊〕
    问：“否‘之匪人’三字，说者多牵强。本义云：‘与泰相反，故曰“匪人”，言非人道也。’程易却云‘天地不交而万物不生，故无人道’，如何？”曰：“说者云，此三字衍，盖与‘比之匪人’语同而字异，遂错误於此，今强解不通也。”又问：“‘初六拔茅茹，以其汇，贞吉亨。’盖三阴在下，各以类进。然恶未形，故戒其能正，则吉而亨，盖能正则变为君子矣。程易作君子在下说，云‘当否之时，君子在下，以正自守’，如何？”曰：“程氏亦作君子之象说，某觉得牵强，不是此意。”又问：“九四‘有命无咎，畴离祉’。三阴已过而阳得亨，则否过中而将济之时，与泰九三‘无平不陂，无往不复’相类。”曰：“泰九三时，已有小人，便是可畏如此，故艰贞则无咎。否下三爻，君子尚畏它；至九四，即不畏之矣，故有‘有命畴离祉’之象占也。”又问：“九五‘其亡其亡，系于苞桑’，如何？”曰：“有戒惧危亡之心，则便有苞桑系固之象。盖能戒惧危亡，则如系于苞桑，坚固不拔矣。如此说，则象占乃有收杀，非是‘其亡其亡’，而又‘系于苞桑’也。”〔铢〕
    “拔茅茹”，“贞吉亨”，这是吉凶未判时。若能於此改变时，小人便是做君子。君子小人只是个正、不正。初六，是那小人欲为恶而未发露之时；到六二“包承”，则已是打破头面了，然尚自承顺那君子，未肯十分做小人在；到六三，便全做小人了，所以包许多羞耻。大凡小人做了罪恶，他心下也自不稳当，此便是“包羞”之说。〔渊〕
    “包承”，龟山以“包承小人”为一句，言否之世，当包承那小人，如此却不成句。龟山之意，盖欲解洗他从蔡京父子之失也。〔渊〕
    “包承”，也是包得许多承顺底意思。〔学履〕
    “包羞”之说，是有意伤善而未能之意。他六二尚自包承，到这六三，已是要害君子。然做事不得，所以包许多羞耻。〔渊〕
    否九四虽是阳爻，犹未离乎否体。只缘他是阳，故可以有为，然须有命方做得。又曰：“‘有命’，是有个机会，方可以做。占者便须是有个筑著磕著时节，方做得事成，方无咎。”〔砺〕
    否九四“有命无咎，畴离祉”，这里是吉凶未判，须是有命方得无咎。故须得一个幸会，方能转祸为福。否本是阴长之卦。九五“休否”，上九“倾否”，又自大故好。盖阴之与阳，自是不可相无者。今以四时寒暑而论，若是无阴阳，亦做事不成。但以善恶及君子小人而论，则圣人直是要消尽了恶，去尽了小人，盖亦抑阴进阳之义。学履录作“助阳之意”。某於坤卦曾略发此意。今有一样人议论，谓君子小人相对，不可大故去他；若要尽去他，则反激其祸。且如舜汤举皋陶伊尹，不仁者远。所谓去小人，非必尽灭其类。只是君子道盛，小人自化，虽有些小无状处，亦不敢发出来，岂必剿灭之乎！〔文蔚〕学履录略。
    九四则否已过中。上三爻是说君子，言君子有天命而无咎。大抵易为君子谋。且如否内三爻是小人得志时，然不大段会做得事。初则如此，二又如此，三虽做得些个，也不济事。到四，则圣人便说他那君子得时，否渐次反泰底道理。五之“苞桑”，系辞中说得条畅，尽之矣。上九之“倾否”，到这里便倾了否，做泰。〔渊〕
    九五以阳刚得位，可以休息天下之否。然须常存得危亡之心，方有苞桑之固。不知圣人於否泰只管说“包”字如何，须是象上如何取其义。今晓他不得，只得说坚固。尝见林谦之与张钦夫讲易林，以为有象。钦夫云：“看孔子说‘公用射隼于高墉之上’，只是以道理解了，便是无用乎象，遂著书说此。”看来不如此。盖当时人皆识得象，却有未晓得道理处。故圣人不说象，却就上发出道理说，初不是悬空说出道理。凡天下之物须是就实事上说，方有著落。又曰：“圣人分明是见有这象，方就上面说出来。今只是晓他底不得，未说得也未要紧，不可说道他无此象。吕大临以‘酬爵不举’解‘不尽人之欢’。酬爵不举是实事如此，‘不尽人之欢’，便是就上说出这话来。”〔砺〕
    ◎同人
    “同人于野亨，利涉大川”，是两象一义。“利君子贞”，是一象。〔渊〕
    “乾行也”，言须是这般刚健之人，方做得这般事。若是柔弱者，如何会出去外面同人，又去涉险！〔渊〕
    易虽抑阴，然有时把阴为主，如同人是也。然此一阴虽是一卦之主，又却柔弱，做主不得。〔渊〕
    “类族辨物”，言类其族，辨其物。且如青底做一类，白底做一类，恁地类了时，同底自同，异底自异。〔渊〕
    问：“‘类族辨物’，如伊川说云：‘各以其类族辨物之同异也。’则是就类族上辨物否？”曰：“‘类族’是就人上说，‘辨物’是就物上说。天下有不可皆同之理，故随他头项去分别。‘类族’，如分姓氏，张姓同作一类，李姓同作一类。‘辨物’，如牛类是一类，马类是一类。就其异处以致其同，此其所以为同也。伊川之说不可晓。”〔学履〕
    问：“六二与九五，柔刚中正上下相应，可谓尽善。却有‘同人于宗吝’与‘先号兆’之象，如何？”曰：“以其太好，两者时位相应，意趣相合，只知款密，却无至公大同之心，未免系於私，故有吝。观‘二人同心，其利断金；同心之言，其臭如兰’，固是他好处。然於好处犹有失，以其系於私髂洌而不能大同也。大凡悔者自凶而之吉，吝者自吉而趋凶。”又问：“‘伏戎于莽，升其高陵’，如何？”曰：“只是伏于高陵之草莽中，三岁不敢出。与九四‘乘其墉’，皆为刚盛而高。三欲同於二，而惧九五之见攻，故升高伏戎欲敌之，而五阳方刚不可夺，故‘三岁不兴’，而象曰不能行也。四欲同於二，而为三所隔，故乘墉攻之，而以居柔，遂自反而弗克，而象曰‘义弗克也’。程传谓升高陵，有升高顾望之意，此说虽巧，恐非本意。程传说得‘通天下之志’处极好，云：‘文明则能烛理，故能明大同之义；刚健则能克己，故能尽大同之道。’此说甚善。大凡说书，只就眼前说出底便好，崎岖寻出底便不好。”问：“‘大师克相遇’，本义无说，何也？”曰：“旧说只用大师克胜之，方得相遇。或云大师之克，见二阳之强，则非也。”铢曰：“二五本自同心，而为三四所隔，故‘先号兆’，先谓理直也。渊录云：“以中直也。言其理直而不得伸，所以先号兆。”大师克而後相遇，则後笑矣。盖亦义理之同，物终不得而间之，故相遇也。”先生颔之。又问“同人于郊”。曰：“郊是荒寂无人之所，言不能如‘同人于野’，旷远无私，荒僻无与同。盖居外无应，莫与同者，亦可以无悔也。”〔铢〕
    伯丰问：“同人三四，皆有争夺之义。”曰：“只是争六二一阴爻，却六二自与九五相应。三以刚居刚，便迷而不返；四以刚居柔，便有反底道理。系辞云：‘近而不相得则凶。’如初上则各在事外，不相干涉，所以无争。”〔┿〕
    问“同人于郊”。曰：“‘同人于野’，是广大无我之意。‘同人于郊’，是无可与同之人也。取义不同，自不相悖。”〔时举〕
    ◎大有
    “‘应乎天而时行’，程说以为应天时而行，何如？”曰：“是以时而行，是有可行之时。”〔砺〕
    “火在天上，大有。”凡有物须是自家照见得，方见得有。若不照见，则有无不可知，何名为有！〔渊〕
    问：“‘君子以遏恶扬善，顺天休命。’窃以为天之所以命我者，此性之善也。人惟蔽於非心邪念，是以善端之在人心，日以湮微。君子傥能遏止非心邪念於未萌，则善端始自发扬，而天之所以命我者，始无所不顺。如此而为‘顺天休命’，若何？”曰：“天道喜善而恶恶，遏恶而扬善，非‘顺天休命’而何？吾友所说，却似嫌他说得大，要束小了说。”〔盖卿〕
    问：“初九‘无交害，匪咎。艰则无咎’。”曰：“此爻本最吉，不解有咎。然须说‘艰则无咎’。盖易之书大抵教人戒慎恐惧，无有以为易而处之者。虽至易之事，亦必以艰难处之，然後无咎也。”〔亻选
    古人於“亨”字，作“享、烹”字通用。如“公用亨于天子”，分明是“享”字。易中解作“亨”字，便不是。〔┿〕
    问：“上九‘自天讨，吉无不利’。”曰：“上九以阳刚居上，而能下从六五者，盖阳从阴也。大有唯六五一阴，而上下五阳应之。上九能下从六五，则为‘履信思顺而尚贤’。盖五之交孚，信也；而上能履之，谦退不居，思顺也；志从於五，尚贤也。‘天之所助者顺，人之所助者信’，所以有‘自天讨吉无不利’之象。若无系辞此数句，此爻遂无收杀。以此见圣人读易，见爻辞有不分明处，则於系辞传说破，如此类是也。”又问“遏恶扬善，顺天休命”。“由天命有善而无恶。当大有时，遏止其恶，显扬其善，反之於身，亦莫不然。非止用人，用人乃其一事耳。”又问：“‘公用亨于天子’，‘亨’只当作‘享’字看，与‘王用亨于西山’同。”曰：“‘公用亨于天子’，已有左氏所引可证。如随之‘王用亨于西山’，亦必是‘祭享’之‘享’无疑。”又问：“‘匪其彭’，只当依程传作盛貌。”曰：“程说为优。王弼作下比九三分权之臣，盖以彭为旁，言专心承五，常匪其旁。”因说：“王荆公上韩魏公启云：‘时当大有，更怀下比之嫌。’用此事讥魏公也。”〔铢〕
    ◎谦
    谦便能亨，又为“君子有终”之象。〔渊〕
    “亏盈益谦”是自然之理。〔渊〕
    “变盈流谦”，扬子阊裕骸吧缴笔荩泽增高。”此是说山上之土为水漂流下来，山便瘦，泽便高。〔渊〕
    鬼神言“害”言“福”，是有些造化之柄。〔渊〕
    鬼神说“害”说“福”。如言“与鬼神合其吉凶”，则鬼神便说个“吉凶”字。〔渊〕
    问：“谦彖云云。鬼神是造化之迹，既言天地之道，又言鬼神，何邪？”曰：“天道是就寒暑往来上说，地道是就地形高下上说，鬼神是就祸福上说，各自主一事而言耳。”因云：“上古之时，民心昧然不知吉凶之所在，故圣人作易教之卜筮，使吉则行之，凶则避之，此是开物成务之道。故系辞云：‘以通天下之志，以定天下之业，以断天下之疑。’正谓此也。初但有占而无文，往往如今之环交相似耳。但如今人因火珠林起课者，但用其爻而不用其辞，则知古者之占，往往不待辞而後见吉凶。至文王周公方作彖爻之辞，使人得此爻者，便观此辞之吉凶。至孔子，又恐人不知其所以然，故又复逐爻解之，谓此爻所以吉者，谓以中正也；此爻所以凶者，谓不当位也，明明言之，使人易晓耳。至如文言之类，却是就上面发明道理。非是圣人作易，专为说道理以教人也。须见圣人本意，方可学易。”〔时举〕
    谦之为义，不知天地人鬼何以皆好尚之。盖太极中本无物，若事业功劳，又於我何有？观天地生万物而不言所利，可见矣。〔贺孙〕
    问“谦尊而光，卑而不可逾”。曰：“恐程先生之说，非周易本文之意。‘尊’字是对‘卑’字说，言能谦，则位处尊而德愈光，位虽卑而莫能逾。如古之贤圣之君，以谦下人，则位尊而愈光；若骄奢自大，则虽尊而不光。”〔子蒙〕
    “谦尊而光，卑而不可逾。”以尊而行谦，则其道光；以卑而行谦，则其德不可逾。尊对卑言，伊川以谦对卑说，非是。但圣人九卦之引此一句，看来大纲说。〔亻选
    “裒多益寡”便是谦，“称物平施”便是“裒多益寡”。〔渊〕
    问：“谦‘裒多益寡’。看来谦虽是若放低去，实是损高就低，使教恰好，不是一向低去。”曰：“大抵人多见得在己者高，在人者卑。谦则抑己之高而卑以下人，便是平也。”〔学履〕
    “鸣谦”在六二，又言“贞”者，言谦而有闻，须得其正则吉。盖六二以阴处阴，所以戒他要贞。谦而不贞，则近於邪佞。上六之鸣却不同。处谦之极而有闻，则失谦本意。盖谦本不要人知，况在人之上而有闻乎！此所以“志未得”。〔渊〕
    “跚”，言发扬其谦。盖四是阴位，又在上卦之下，九三之上，所以更当发跗淝。“不违则”，言不违法则。〔渊〕
    六四“跚”，是合如此，不是过分事，故某解其象云：“言不为过。”〔砺〕
    叔重因问：“程易说‘利用侵伐’，盖以六五柔顺谦卑，然君道又当有刚武意，故有‘利用侵伐’之象。然上六亦言‘利用行师’，如何？”曰：“便是此等有不通处。”〔时举〕
    用之问：“谦上六象曰：‘志未得也。’如何？”曰：“为其志未得，所以‘行师征邑国’，盖以未尽信从故也。”又问：“谦之五、上专说征伐，何意？”曰：“‘坤为地’、‘为众’。凡说国邑征伐处，多是因坤。圣人元不曾著意，只是因有此象，方说此事。”〔文蔚〕
    问：“谦上六‘志未得也’。”曰：“‘志未得’，所以行师，亦如六五之意。”问：“谦上六何取象於行师？”曰：“‘坤为众’，有坤卦处，多言师。如泰上六‘城复于隍，勿用师’之类。坤为土，土为国，故云‘征邑国也’。以此见圣人于易不是硬做，皆是取象。因有这象，方就上面说。”〔砺〕
    问：“谦是不与人争，如何五、上二爻皆言‘利用侵伐’、‘利用行师’？象曰：‘利用侵伐，征不服也。’若以其不服而征，则非所以为谦矣。”曰：“老子言：‘大国以下小柄，则取小柄；小柄以下大国，则取大国。’又言：‘抗兵相加，哀者胜矣。’孙子曰：‘始如处女，敌人开户；後如脱兔，敌不及拒！’大抵谦自是用兵之道，只退处一步耳，所以‘利用侵伐’也。盖自初六积到六五、上六，谦亦极矣，自宜人人服之。尚更不服，则非人矣，故‘利用侵伐’也。如‘必也临事而惧’，皆是此意。”〔铢〕
    ◎豫
    “建侯行师”，顺动之大者。立个国君，非举动而何！〔渊〕
    刑罚不清，民不服。只为举动不顺了，致得民不服。便是徒配了他，亦不服。〔渊〕
    “豫之时义”，言豫之时底道理。
    “雷出地奋”，止是象其声而已。“荐上帝，配祖考”，大概言之。〔渊〕
    先王作乐，无处不用。然用乐之大者，尤在於“荐上帝，配祖考”也。〔亻选
    问“作乐崇德”。曰：“先生作乐，其功德便自不可掩也。”〔时举〕
    问：“‘作乐崇德’是自崇其德，如大韶大武之类否？”曰：“是。”〔砺〕
    叔重问：“豫初六与九四为应。九四‘由豫，大有得’，本亦自好。但初六恃有强援，不胜其豫，至於自鸣，所以凶否？”曰：“九四自好，自是初六自不好，怎柰他何？”又问：“雷出地奋，豫，先王以作乐崇德。”先生谓：“象其声者谓雷，取其义者为和。‘崇德’谓著其德，‘作乐’所以发扬其德也。”〔时举〕
    “介于石”，言两石相摩击而出火之意。言介然之顷，不待终日，而便见得此道理。〔渊〕
    “盱豫，悔”，言觑著六四之豫，便当速悔，迟时便有悔。“盱豫”是句。〔渊〕
    问：“六三云：‘上视於四，而下溺於豫。’下溺之义未晓。”曰：“如此人趋时附势以得富贵，而自为乐者也。”〔А
    “由豫”，犹言“由颐”。〔渊〕
    ◎随
    伊川说“说而动，动而说”，不是。不当说“说而动”。凡卦皆从内说出去，盖卦自内生，“动而说”，却是。若说“说而动”，却是自家说他後他动，不成随了。我动彼说，此之谓随。〔渊〕
    动而说成随，巽而止成蛊。〔节〕
    “天下随时”处，当从王肃说。〔渊〕
    问：“程先生云‘泽随雷动，君子当随时宴息’，是否？”曰：“既曰雷动，何不言君子以动作？却言‘宴息’？”范益之曰：“宴息乃所以养其明。”曰：“不是。盖其卦震下兑上，乃雷入地中之象。雷随时藏伏，故君子亦乡晦入宴息。此是某所见如此，不知旧人曾如此看否？”〔子蒙〕
    问：“初九‘官有渝，贞吉，出门交有功’。官是‘主’字之义，是一卦之主。首变得正便吉，不正便凶。”曰：“是如此。”又曰：“这必是变了。只是要‘出门交有功’，却是变。”〔砺〕
    “官有渝”，随之初主有变动，然尚未深。〔渊〕
    “小子、丈夫”，程说是。〔渊〕
    “王用亨于西山”，言诚意通神明，神亦随之，如“况於鬼神乎”之意。〔渊〕
    ◎蛊
    “皿瘛蔽“蛊”，言器中盛那瘢教他自相并，便是那积蓄到那坏烂底意思。一似汉唐之衰，弄得来到那极弊大坏时，所以言“元亨”。盖极弊则将复兴，故言“元亨”。“巽而止，瘛保那不是巽而止能治蛊。“巽而止”，所以为蛊。赵德庄说，下面人只务巽，上面人又懒惰不肯向前；上面一向刚，下面一向柔，倒塌了，这便是蛊底道理。〔渊〕必大录云：“上头底只管刚，下头底只管柔，又只巽顺，事事不向前，安得不蛊！旧闻赵德庄如此说。”
    问：“蛊是坏乱之象，虽乱极必治，如何便会‘元亨’？”曰：“乱极必治，天道循环，自是如此。如五胡乱华，以至於隋，乱之极，必有唐太宗者出。又如五季必生太祖，若不如此，便无天道了，所以彖只云：‘蛊元亨而天下治也。’”砺。
    “先甲、後甲”，言先甲之前三日，乃辛也。是时前段事已过中了。是那欲坏之时，便当图後事之端，略略撑住则个。虽终归於弊，且得支吾几时。〔渊〕
    问：“‘蛊刚上柔下’有数义：刚在上而柔在下，为卦体。下卑巽而上苟止，所以为蛊，此卦义。又自卦变言之，自贲井既济来，皆刚上而柔下，此卦变。”曰：“是。龟山说，‘巽而止’乃治蛊之道，言当柔顺而止，不可坚正必为。此说非惟不成道理，且非易彖文义。‘巽而止，蛊’，犹‘顺以动，豫’，‘动而说，随’，皆言卦义。某本义之说，盖是赵德庄说。赵云：‘刚在上，柔在下，下卑巽而上苟止，所以蛊坏。’此则文义甚协。”又问：“先甲，辛也；後甲，丁也。辛有新意，丁有丁宁意，其说似出月令注。”曰：“然。但古人祭祀亦多用先庚、先甲。先庚，丁也；後庚，癸也，如用丁ァ⑿梁ブ类。”又问：“‘有子，考无咎’与‘意承考’之‘考’，皆是指父在。父在而得云‘考’何？”曰：“古人多通言，如康诰‘大伤厥考心’，可见。”又问：“九三‘桓钢蛊，小有悔，无大咎’。言‘小有悔’，则无大悔矣；言‘无大咎’，则不免有小咎矣。但象曰‘终无咎’，则以九三虽过刚不中，然在巽体不为无顺而得正，故虽悔而无咎。至六四则不然，以阴居柔，不能有为。宽裕以治蛊，将日深而不可治，故往则见吝。言自此以往，则有吝也。”曰：“此两爻说得‘悔、吝’二字最分明。九三有悔而无咎，由凶而趋吉也；六四虽目下无事，然却终吝，由吉而趋凶也。元碳洌刘莘老刘器之之徒，必欲尽去小人，却是未免有悔。至其他诸公欲且宽裕无事，莫大段整顿。不知目前虽遮掩拖延得过，後面忧吝却多，可见圣人之深戒！”又问：“上九‘不事王侯，高尚其事’，占与戒皆在其中，如何？”曰：“有此象，则其占当如此，又戒其必如此乃可也。若得此象而不能从，则有凶矣。当此时节，若能断然‘不事王侯，高尚其事’，不半上落下，或出或入，则其志真可法则矣。只为人不能如此也。”〔铢〕
    “刚上而柔下，巽而止，蛊”，此是言致蛊之由，非治蛊之道。龟山之说非是。又尝见龟山在朝与陈几叟书，及有一人卦召请教於龟山，龟山云：“不要拆坏人屋子。”皆是此意思。及胡文定论时政，说得便自精神索性。尧夫诗云：“安得淳厚又秀慧，与之共话天下事！”〔必大〕
    “巽而止，蛊”，是事事不理会，积沓到後面成一大弊，故谓之“蛊”，非谓制蛊之道，当巽而止。龟山才质困弱，好说一般不振底话，如云“包承小人”；又语某人云“莫拆了人屋子”，其意谓屋弊不可大段整理他，只得且撑拄过。其说“巽止”之义，盖亦如此意尔，岂不大害哉！〔端蒙〕
    汪圣锡曾言，某人别龟山，往赴召，龟山送之曰：“且缓下手，莫去拆倒人屋子。”因言，龟山解蛊卦，以“巽而止”为治蛊之道，所以有此说。大凡看易须先看成卦之义。“险而健”则成讼，“巽而止”则成蛊。蛊，艮上而巽下。艮刚居上，巽柔居下，上高亢而不下交，下却巽而不能救，此所以蛊坏也。“巽而止”，只是巽顺便止了，便无所施为，如何治蛊？“蛊元亨而天下治”，须是大善以亨，方能治蛊也。〔德明〕
    问：“‘巽而止，蛊’，莫是遇事巽顺，以求其理之所止，而後为治蛊之道？”曰：“非也。大抵资质柔巽之人，遇事便不能做事，无奋迅之意，所以事遂至於蛊坏了。蛊，只是事之坏了者。”〔祖道〕
    “蛊元亨而天下治”，言蛊之时如此，必须是大善亨通，而後天下治。〔渊〕
    问：“‘蛊，君子以振民育德’，如何？”曰：“当蛊之时，必有以振起耸动民之观听，而在己进德不已。必须有此二者，则可以治蛊矣。”〔铢〕
    问：“‘桓钢蛊’，程传云：‘初居内而在下，故取子桓腹浦象。’本义：云‘蛊者，前人已坏之事，故诸爻皆以子桓腹莆言。’柄谓，若如此说，惟初爻为可通，若他爻则说不行矣。本义之说，则诸爻皆可通也。”曰：“是如此。”〔柄〕
    “荒钢蛊”，伊川说得是。〔渊〕
    “不事王侯”，无位之地，如何出得来？更桓錾趺矗俊苍ā
    问：“蛊上九传‘知止足之道，退而自保者’，与‘量能度分，安於不求知者’，何以别？”曰：“知止足，是能做底；量能度分，是不能做底。”〔淳〕
    ◎临
    问：“临，不特是上临下之谓临，凡进而逼近者，皆谓之临否？”曰：“然。此是二阳自下而进上，则知凡相逼近者皆为临也。”〔学履〕
    问：“‘至于八月’，有两说：前说自复一阳之月，至Т二阴之月，阴长阳Т之时；後说自泰至观，观二阳在上，四阴在下，与临相反，亦阴长阳消之时。二说孰长？”曰：“前说是周正八月，後说是夏正八月。恐文王作卦辞时，只用周正纪之，不可知也。”又问：“二爻皆云‘咸临’，二阳遍临四阴，故有咸临之象。程易作咸感之义，如何？”曰：“阴必从阳，谓咸为感亦是，但觉得牵强些。此等处皆晓未得。如‘至临’与‘敦临’，亦相似，难分别，今只得如此说。此易所以未易看也。”〔铢〕
    “刚浸而长”以下三句解“临”字。“大亨以正”，便是“天之道也”，解“亨”字。亦是惟其如此，所以如此。须用说“八月有凶”者，盖要反那二阳。二阳在下，四、五皆以正应临之，上无所临，却还去临那二阳。三近二阳，也去临他。如小人在上位，却把甘言好语临在下之君子。“至临”，言其相临之切，“敦临”，有敦厚之意。〔渊〕
    易中言“天之命也”，“天之道也”，义只一般，但取其成韵耳，不必强分析。〔贺孙〕
    问：“临初九以刚居正，九二以刚居中，六四、六五以柔顺临下，故有相感应之道，所以谓之‘咸临’否？”曰：“是。”又问：“六四以阴居正，柔顺临下，又有正应，临之极善，故谓之‘至临’。”曰：“‘至临无咎’，未是极好。只是与初相临得切至，故谓之‘至’。上六‘敦临’，自是积累至极处，有敦笃之义。艮上九亦谓之‘敦艮’，复上六爻不好了，所以只於五爻谓之‘敦复’。居临之时，二阳得时上进，阴不敢与之争，而志与之应。所谓‘在内’者，非谓正应，只是卦内与二阳应也。”又曰：“此便是好卦，不独说道理，自是好读。所谓‘卦有小大，辞有险易’，此便是大底卦。”〔砺〕
    ◎观
    盥，非灌之义。盥本为荐而不荐，是欲蓄其诚意以观示民，使民观感而化之义。“有孚肴簟保便是那下观而化，却不是说人君身上事。“圣人以神道设教”，是圣人不犯手做底，即是“盥而不荐”之义。“顺而巽，中正以观天下”，谓以此观示之也。〔渊〕
    问：“‘盥而不荐’，是取未荐之时诚意浑全而未散否？”曰：“祭祀无不荐者，此是假设来说。荐，是用事了；盥，是未用事之初。云‘不荐’者，言常持得这诚敬如盥之意常在。若荐，则是用出，用出则才毕便过了，无复有初意矣。诗云：‘心乎爱矣，遐不谓矣。中心藏之，何日忘之！’楚辞云：‘思公子兮未敢言。’正是此意。说出这爱了，则都无事可把持矣。惟其不说，但藏在中心，所以常见其不忘也。”〔学履〕
    问“盥而不荐”。曰：“这犹譬喻相似，盖无这事。且如祭祀，才盥便必荐，那有不荐底！但取其洁之义耳。”〔焘〕
    用之问：“‘盥而不荐’，伊川以为灌鬯之初，诚敬犹存；至荐羞之後，精意懈怠。本义以为‘致其洁清而不轻自用’。其义不同。”曰：“盥，只是浣手，不是灌鬯，伊川承先儒之误。若云荐羞之後诚意懈怠，则先王祭祀，只是灌鬯之初犹有诚意，及荐羞之後，皆不成礼矣。”问：“若尔，则是圣人在上，视听言动，皆当为天下法而不敢轻，亦犹祭祀之时，致其洁清而不敢轻用否？”曰：“然。”问：“‘有孚肴簟，先生以为孚信在中而尊严，故下观而化之。伊川以为天下之人孚信肴欢仰之。恐须是孚信尊严，方得下观而化。”曰：“然。”又问“观、观”之义。曰：“自上示下曰‘观’，去声。自下观上曰‘观’。平声。故卦名之‘观’去声，而六爻之‘观’皆平声。”问“观我生”、“观其生”之别。曰：“我者，彼我对待之言，是以彼观此。‘观其生’，是以此自观。六三之‘观我生进退’者，事君则观其言听计从，治民则观其政教可行，膏泽可下，可以见自家所施之当否而为进退。九五之‘观我生’，如观风俗之美恶，臣民之从违，可以见自家所施之善恶。上九之‘观其生’，则是就自家视听言动应事接物处自观。九五、上九‘君子无咎’，盖为君子有刚阳之德，故无咎；小人无此德，自当不得此爻。如初六‘童观’，小人之道也，君子则吝。小人自是如此，故无咎。此二爻，君子小人正相对说。”〔亻选
    问：“‘有孚肴簟承上文‘盥而不荐’，盖‘致其洁清而不轻自用，则孚信在中，而肴豢裳觥。一说下之人信而仰之。二说孰长？”曰：“从後说，则合得彖辞‘下观而化’之义。”或曰：“前说似好。”曰：“当以彖辞为定。”又问：“六三‘观我生进退’，不观九五，而观己所行通塞以为进退否？”曰：“看来合是观九五。大率观卦二阳在上，四阴仰之。九五为主，六三‘观我生进退’者，观九五如何而为进退也。初六、六二以去五之远，观贵於近。所观不明不大。六四却见得亲切，故有观光利用之象。六三处二、四之间，固当观九五以为进退也。”子善遂问：“如此，则‘我’字乃是指九五而言，易中亦有此例，如颐之初九曰‘舍尔灵龟，观我朵颐’，是也。”曰：“此‘我’乃是假外而言耳。”又问：“观卦四阴长而二阳消，正八月之卦，而名卦系辞，不取此义，何也？”曰：“只为九五中正以观示天下，事都别了。以此见易不可执一看，所谓‘不可为典要，惟变所谩也。”此说“我”字，与本义不同，当考。〔铢〕
    “观天之神道”，只是自然运行底道理，四时自然不忒。“圣人神道”，亦是说他有教人自然观感处。〔渊〕
    问：“观六爻，一爻胜似一爻，岂所据之位愈高，则所见愈大邪？”曰：“上二爻意自别。下四爻是所据之位愈近，则所见愈亲切底意思。”〔学履〕
    问“观卦阴盛，而不言凶咎”。曰：“此卦取义不同。盖阴虽盛於下，而九五之君乃当正位，故只取为观於下之义，而不取阴盛之象也。”〔时举〕
    “观我”是自观，如“视履考祥”底语势。“观其”亦是自观，却从别人说。易中“其”字不说别人，只是自家，如“乘其墉”之类。〔渊〕
    “观我生”，如月受日光；“观其生”，只是日光。〔砺〕
    ●卷七十一・易七
    ◎噬嗑
    彖辞中“刚柔分”以下，都掉了“颐中有物”，只说“利用狱”。爻亦各自取义，不说噬颐中之物。〔渊〕
    张元德问：“易中言‘刚柔分’两处。一是噬嗑，一是节。此颇难解。”曰：“据某所见，只是一卦三阴三阳谓之‘刚柔分’。”洽录云：“分，犹均也。”曰：“易中三阴三阳卦多，独於此言之，何也？”曰：“偶於此言之，其他卦别有义。”洽录云：“‘刚柔分’，语意与‘日夜分’同。”又问：“复卦‘刚反’作一句否？”曰：“然。此二字是解‘复亨’，下云‘动而以顺行’，是解‘先入无疾’以下。大抵彖辞解得易极分明，子细寻索，亻尽有条理。”〔时举〕洽同。
    问：“诸卦象皆顺说，独‘雷电噬嗑’倒说，何耶？”曰：“先儒皆以为倒写二字。二字相似，疑是如此。”〔亻选
    “‘雷电噬嗑’与雷电丰似一般。”曰：“噬嗑明在上，动在下，是明得事理，先立这法在此，未见犯底人，留待异时而用，故云：‘明罚敕法’。丰威在上，明在下，是用这法时，须是明见下情曲折，方得，不然，威动於上，必有过错也，故云‘折狱致刑’。此是伊川之意，其说极好。”〔学履〕
    “噬肤灭鼻。”肤，腹腴拖泥处；灭，浸没也。谓因噬肤而没其鼻於器中也。“噬乾Γ得金矢”，荆公已尝引周礼“钧金”之说。按：“噬肤灭鼻”之说，与本义不同。〔亻选
    问：“九四‘利艰贞’，六五‘贞厉’，皆有艰难正固危惧之意，故皆为戒占者之辞。”曰：“亦是爻中元自有此道理。大抵才是治人，彼必为敌，不是易事。故虽是时、位、卦德得用刑之宜，亦须以艰难正固处之。至於六三‘噬腊肉遇毒’，则是所噬者坚韧难合。六三以阴柔不中正而遇此，所以遇毒而小吝。然此亦是合当治者，但难治耳。治之虽小吝，终无咎也。”〔铢〕
    问：“噬嗑‘得金矢’，不知古人狱讼要钧金束矢之意如何？”曰：“不见得。想是词讼时，便令他纳此，教他无切要之事，不敢妄来。”又问：“如此则不问曲直，一例出此　，则实有冤枉者亦惧而不敢诉矣。”曰：“这个须是大切要底事。古人如平常事，又别有所在。”如剂石之类。〔学履〕
    ◎贲
    伊川说：“乾坤变为六子”，非是。卦不是逐一卦画了，旋变去，这话难说。伊川说两仪四象，自不分明。卦不是旋取象了方画，须是都画了这卦，方只就已成底卦上面取象，所以有刚柔、来往、上下。〔渊〕
    先儒云：“‘天文也’上有‘刚柔相错’四字。”恐有之，方与下文相似，且得分晓。〔砺〕
    问：“君子‘明庶政，无敢折狱’，本义云，‘明庶政’是明之小者，无折狱是明之大者，此专是就象取义。伊川说此，则又就贲饰上说。不知二说可相备否？”曰：“‘明庶政’是就离上说。无折狱是就艮上说。离明在内，艮止在外，则是事之小者，可以用明。折狱是大事，一折便了，有止之义。明在内不能及他，故止而不敢折也。大凡就象中说，则意味长。若悬空说道理，虽说得去，亦不甚亲切也。”〔学履〕
    “‘山下有火，贲’，内明外止。虽然内明，是个止杀底明，所以不敢用其明以折狱。此与旅相似而相反，贲内明外止，旅外明内止，其象不同如此。”问：“苟明见其情罪之是非，亦何难於折狱？”曰：“是他自有个象如此。遇著此象底，便用如此。然狱亦自有十三八棒便了底，亦有须待囚讯鞠勘，录问结证而後了底。书曰：‘要囚，服念五六日，至于旬时，丕蔽要囚。’周礼秋官亦有此数句，便是有合如此者。若狱未是而决之，是所谓‘敢折狱’也；若狱已具而留之不决，是所谓‘留狱’也。‘不留狱’者，谓囚讯结证已毕，而即决之也。”〔亻选
    问“明庶政，无敢折狱”。曰：“此与旅卦都说刑狱事，但争艮与离之在内外，故其说相反。止在外，明在内，故明政而不敢折狱；止在内，明在外，故明谨用刑而不敢留狱。”又曰：“粗言之：如今州县治狱，禁勘审覆，自有许多节次，过乎此而不决，便是留狱；不及乎此而决，便是敢於折狱。尚书要囚至于旬时，他须有许多时日。此一段与周礼秋官同意。”〔砺〕
    六四“白马翰如”，言此爻无所贲饰，其马亦白也，言无饰之象如此。〔学履〕
    问“贲于丘园，束帛戋戋”。曰：“此两句只是当来卦辞，非主事而言。看如何用，皆是这个道理。”或曰：“‘贲于丘园’，安定作‘敦本’说。”曰：“某之意正要如此。”或以“戋戋”为盛多之貌。曰：“非也。‘戋戋’者，浅小之意。凡‘浅’字、‘笺’字皆从‘戋’。”或问：“浅小是俭之义否？”曰：“然。所以下文云；‘吝，终吉。’吝者虽不好看，然终却吉。”〔去伪〕
    问：“‘贲于丘园’，是在艮体，故安止於丘园，而不复有外贲之象。”曰：“虽是止体，亦是上比於九，渐渐到极处。若一向贲饰去，亦自不好，须是收敛方得。”问：“敦本务实，莫是反朴还淳之义否？”曰：“贲取贲饰之义，他今却来贲田园为农圃之事。当贲之时，似若鄙吝。然俭约终得吉，吉则有喜，故象云‘有喜’也。”〔砺〕
    问“贲于丘园”。曰：“当贲饰华盛之时，而安于丘园朴陋之事，其道虽可吝，而终则有吉也。”问：“‘六五之吉’，何以有喜？”曰：“终吉，所以有喜。”又问“白贲无咎”。曰：“贲饰之事太盛，则有咎。所以处太盛之终，则归于白贲，势当然也。”〔亻选
    “贲于丘园，束帛戋戋”，是个务农尚俭。“戋戋”是狭小不足之意。以字义考之，从“水”则为“浅”，从“贝”则为“贱”，从“金”则为钱。如所谓“束帛戋戋”，六五居尊位，却如此敦本尚俭，便似吝啬。如卫文公汉文帝虽是吝，却终吉，此在贲卦有反本之义。到上九便“白贲”，和束帛之类都没了。〔┿〕
    “贲于丘园”是个务实底。学履作“务农尚本之义”。“束帛戋戋”是贲得不甚大，所以说“吝”。两句是两意。〔渊〕
    问：“伊川解‘贲于丘园’，指上九而言，看来似好。盖贲三阴皆受贲于阳，不应此又独异，而作敦本务实说也。”曰：“如何丘园便能贲人？‘束帛戋戋’，他解作裁剪之象，尤艰曲说不出。这八字只平白在这里，若如所说，则曲折多，意思远。旧说指上九作高尚隐于丘园之贤，而用束帛之礼聘召之。若不用某说，则此说似近。他将丘园作上九之象，‘束帛戋戋’作裁剪纷裂之象，则与象意大故相远也。”〔学履〕
    问：“六五是柔中居尊，敦本尚实，故有‘贲于丘园’之象。然阴性吝啬，故有‘束帛戋戋’之象。戋戋，浅小貌。人而如此，虽可羞吝，然礼奢宁俭，故得终吉。此与程传指丘园为上九者如何？”曰：“旧说多作以束帛聘在外之贤。但若如此说，则与‘吝终吉’文义不协。今程传所指亦然。盖‘戋戋’自是浅小之意，如从‘水’则为‘浅’，从‘人’则为‘亻戋’，从‘贝’则为贱，皆浅小意。程传作剪裁，已是迂回；又说丘园，更觉牵强。如本义所说，却似与‘吝终吉’文义稍协。”又问：“‘白贲无咎，上得志也’，何谓‘得志’？”曰：“居卦之上，在事之外，不假文饰，而有自然之文，便自优游自得也。”铢曰：“如本义说六五、上九两爻，却是贲极反本之意。”曰：“六五已有反本之渐，故曰‘丘园’，又曰‘束帛戋戋’。至上九‘白贲’，则反本而复於无饰矣，盖皆贲极之象也。”〔铢〕
    伊川此卦传大有牵强处。“束帛”解作“剪裁”，恐无此理。且如今将“束帛”之说教人解，人决不思量从剪裁上去。〔义刚〕
    “白贲无咎”，据“刚上文柔”，是不当说自然。而卦之取象。不恁地拘，各自说一义。〔渊〕
    ◎剥
    问：“‘上以厚下安宅’，‘安宅’者，安於礼义而不迁否？”曰：“非也。厚下者乃所以安宅。宅如山附於地，惟其地厚，所以山安其居而不摇。人君厚下以得民，则其位亦安而不摇，犹所谓‘本固邦宁’也。”〔亻选
    问：“剥之初与二‘蔑贞凶’，是以阴蔑阳，以小人蔑君子之正道，凶之象也。不知只是阳与君子当之则凶为复，阴与小人亦自为凶？”曰：“自古小人灭害君子，终亦有凶。但此爻象，只是说阳与君子之凶也。”〔砺〕
    或问：“‘硕果不食’，伊川谓‘阳无可尽之理，剥於上则生於下，无间可容息也’。变於上则生於下，乃剥复相因之理。毕竟须经由坤，坤卦纯阴无阳；如此阳有断灭也，何以能生於复？”曰：“凡阴阳之生，一爻当一月，须是满三十日，方满得那腔子，做得一画成。今坤卦非是无阳，阳始生甚微，未满那腔子，做一画未成。非是坤卦纯阴，便无阳也。然此亦不是甚深奥事，但伊川当时解不曾分明道与人，故令人做一件大事看。”〔文蔚〕
    “小人剥庐”，是说阴到这里时，把他这些阳都剥了。此是自剥其庐舍，无安身己处。众小人⒄庖痪子为芘覆，若更剥了，是自剥其庐舍，便不成剥了。〔渊〕
    “旧见二十家叔说，怀，字公立。‘庐’，如周礼‘秦无庐’之‘庐’，音‘庐’，盖戟柄也。谓小人自剥削其戟柄，仅留其铁而已，果何所用？如此说，方见得小象‘小人剥庐终不可用’一句，意亦自好。”又问：“‘变化’二字，旧见本义云：‘变者，化之渐；化者，变之成。’夜来听得说此二字，乃谓‘化是渐化，变是顿变’，似少不同。”曰：“如此等字，自是难说。‘变者，化之渐；化者，变之成’，固是如此。然易中又曰‘化而裁之谓之变’，则化又是渐。盖化如正月一日，渐渐化至三十日，至二月一日，则是正月变为二月矣。然变则又化，是化长而变短。此等字，须当通看乃好。”〔铢〕
    ◎复
    问：“剥一阳尽而为坤。程云：‘阳未尝尽也。’”曰：“剥之一阳未尽时，不曾生；才尽於上，这些子便生於下了。”〔卓〕
    问：“一阳复於下，是前日既退之阳已消尽，而今别生否？”曰：“前日既退之阳已消尽，此又是别生。伊川谓‘阳无可尽之理，剥於上则生於下，无芽扇菹’，说得甚精。且以卦配月：则剥九月，坤十月，复十一月。剥一阳尚存，复一阳已生。坤纯阴，阳气阙了三十日，安得谓之无尽？”曰：“恐是一月三十日，虽到二十九日，阳亦未尽否？”曰：“只有一夜，亦是尽，安得谓之无尽？尝细推之，这一阳不是忽地生出。才立冬，便萌芽，下面有些气象。上面剥一分，下面便萌芽一分；上面剥二分，下面便萌芽二分；积累到那复处，方成一阳。坤初六，便是阳已萌了。”〔淳〕
    问伊川所说剥卦。曰：“公说关要处未甚分明。他上才消，下便生。且如复卦是一阳，有三十分，他便从三十日头逐分累起。到得交十二月冬至，他一爻已成。消时也如此。只伊川说欠得几句说渐消渐长之意。”直卿问：“‘冬至子之半’，如何是一阳方生？”贺孙云：“‘冬至子之半’是已生成一阳，不是一阳方生。”曰：“冬至方是结算那一阳，冬至以後又渐生成二阳，过一月却成临卦。坤卦之下，初阳已生矣。”〔贺孙〕
    “为嫌於无阳也。”自观至剥，三十日剥方尽。自剥至坤，三十日方成坤。三十日阳渐长，至冬至，方是一阳，第二阳方从此生。阴剥，每日剥三十分之一，一月方剥得尽；阳长，每日长三十分之一，一月方长得成一阳。阴剥时，一日十二刻，亦每刻中渐渐剥，全一日方剥得三十分之一。阳长之渐，亦如此长。直卿举“冬至子之半”。先生曰：“正是及子之半，方成一阳。子之半後，第二阳方生。阳无可尽之理，这个才剥尽，阳当下便生，不曾断续。伊川说这处未分晓，似欠两句在中间，方说得阴剥阳生不相离处。”虞复之云：“恰似月弦望，便见阴剥阳生，逐旋如此。阴不会一上剥，阳不会一上长也。”〔取
    “剥上九一画分为三十分，一日剥一分，至九月尽，方尽。然剥於上，则生於下，无间可息。至十月初一日便生一分，积三十分而成一画，但其始未著耳。至十一月，则此画已成，此所谓‘阳未尝尽’也。”道夫问：“阴亦然。今以偾窈笸浦，亦可见矣。但所谓‘圣人不言’者，何如？”曰：“前日刘履之说，蔡季通以为不然。某以为分明是如此。但圣人所以不言者，这便是一个参赞裁成之道。盖抑阴而进阳，长善而消恶，用君子而退小人，这便可见此理自是恁地。虽尧舜之世，岂无小人！但有圣人压在上面，不容他出而有为耳，岂能使之无邪！”刘履之曰：“蔡季通尝言：‘阴不可以抗阳，犹地之不足以配天，此固然之理也。而伊川乃谓“阴亦然，圣人不言耳”。元定不敢以为然也。’”〔道夫〕
    问：“十月何以为阳月？”先生因诘诸生，令思之。云：“程先生於易传虽发其端，然终说得不透彻。”诸生答皆不合，复请问。先生曰：“剥尽为坤，复则一阳生也。复之一阳，不是顿然便生，乃是自坤卦中积来。且一月三十日，以复之一阳分作三十分，从小雪後便一日生一分。上面趱得一分，下面便生一分，到十一月半，一阳始成也。以此便见得天地无休息处。”〔时举〕
    义刚曰：“十月为阳月，不应一月无阳。一阳是生於此月，但未成体耳。”曰：“十月阴极，则下已阳生。谓如六阳成六段，而一段又分为三十小段，从十月积起，至冬至积成一爻。不成一阳是陡顿生，亦须以分毫积起。且如天运流行，本无一息间断，岂解一月无阳！且如木之黄落时，萌芽已生了。不特如此，木之冬青者，必先萌芽而後旧叶方落。若论变时，天地无时不变。如楞严经第二卷首段所载，非惟一岁有变，月亦有之；非惟月有变，日亦有之；非惟日有变，时亦有之，但人不知耳。此说亦是。”〔义刚〕
    问：“坤为十月。阳气剥於上，必生於下，则此十月阳气已生，但微而未成体，至十一月一阳之体方具否？”曰：“然。凡物变之渐，不惟月变日变，而时亦有变，但人不觉尔。十一月不能顿成一阳之体，须是十月生起云云。”〔学履〕
    味道举十月无阳。曰：“十月坤卦皆纯阴。自交过十月节气，固是纯阴，然潜阳在地下，已旋生起来了。且以一月分作三十分，细以时分之，是三百六十分。阳生时，逐旋生，生到十一月冬至，方生得就一画阳。这一画是卦中六分之一，全在地下；二画又较在上面则个；至三阳，则全在地上矣。四阳、五阳、六阳，则又层层在上面去。不解到冬至时便顿然生得一画，所以庄子之徒说道：‘造化密移，畴觉之哉？’”又曰：“一气不顿进，一形不顿亏，盖见此理。阴阳消长亦然。如包胎时十月具，方成个儿子。”〔植〕贺孙录见下。
    “阳无骤生之理，如冬至前一月中气是小雪，阳已生三十分之一分。到得冬至前几日，须已生到二十七八分，到是日方始成一画。不是昨日全无，今日一旦便都复了，大抵剥尽处便生。庄子云：‘造化密移，畴觉之哉？’这语自说得好。又如列子亦谓：‘运转无已，天地密移，畴觉之哉？’凡一气不顿进，一形不顿亏，亦不觉其成，不觉其亏。盖阴阳浸消浸盛，人之一身自少至老，亦莫不然。”〔贺孙〕植问：“不顿进，是渐生；不顿亏，是渐消。阴阳之气皆然否？”曰：“是。”
    问：“十月是坤卦，阳已尽酰俊痹唬骸耙跹艚圆痪　Ｖ链嗽蛭⑽⒁幌呗饭，因而复发耳。”〔大雅〕
    “七日”，只取七义。犹“八月有凶”，只取八义。〔渊〕
    问“朋来无咎”。曰：“复卦一阳方生，疑若未有朋也。然阳有刚长之道，自一阳始生而渐长，砺录云：“毕竟是阳长，将次并进。”以至于极，则有朋来之道而无咎也。‘反复其道，七日来复，天行也’，消长之道自然如此，故曰‘天行’。处阴之极，乱者复治，往者复还，凶者复吉，危者复安，天地自然之运也。”问“六二‘休复之吉，以下仁也’”。曰：“初爻为仁人之体，六二爻能下之，谓附下於仁者。学莫便於近乎仁，既得仁者而亲之，资其善以自益，则力不劳而学美矣，故曰‘休复吉’。上六‘迷复凶，至于十年不克征’，这是个极不好底爻，故其终如此。凡言‘十年’、‘三年’、‘五年’、‘七月’、‘八月’、‘三月’者，想是象数中自有个数如此，故圣人取而言之。‘至于十年不克征’，‘十年勿用’，则其凶甚矣！”〔亻选
    问：“复卦‘刚反’当作一句？”曰：“然。此二字是解‘复亨’。下云‘动而以顺行’，是解‘出入无疾’以下。大抵彖辞解得易极分明，子细寻索，亻尽有条理。”
    圣人说“复其见天地之心”，到这里微茫发动了，最可以见生气之不息也，只如此看便见。天只有个春夏秋冬，人只有个仁义礼智，此四者便是那四者。所以孟子说四端犹四体，阙一不可。人若无此四者，便不足为人矣。心是一个运用底物，只是有此四者之理，更无别物，只此体验可见。
    问：“‘复其见天地之心。’生理初未尝息，但到坤时藏伏在此，至复乃见其动之端否？”曰：“不是如此。这个只是就阴阳动静，阖辟消长处而言。如一堆火，自其初发以至渐渐发过，消尽为灰。其消之未尽处，固天地之心也。然那消尽底，亦天地之心也。但那个不如那新生底鲜好，故指那接头再生者言之，则可以见天地之心亲切。如云‘利贞者性情也’。一元之气，亨通发散，品物流形。天地之心尽发见在品物上，但丛杂难看；及到利贞时，万物悉已收敛，那时只有个天地之心，丹青著见，故云‘利贞者性情也’，正与‘复其见天地之心’相似。康节云：‘一阳初动处，万物未生时。’盖万物生时，此心非不见也。但天地之心悉已布散丛杂，无非此理呈露，倒多了难见。若会看者，能於此观之，则所见无非天地之心矣。惟是复时万物皆未生，只有一个天地之心昭然著见在这里，所以易看也。”〔亻选
    问：“天地之心，虽静未尝不流行，何为必於复乃见？”曰：“三阳之时，万物蕃新，只见物之盛大，天地之心却不可见。惟是一阳初复，万物未生，冷冷静静；而一阳既动，生物之心闯然而见，虽在积阴之中，自藏掩不得。此所以必於复见天地之心也。”铢曰：“邵子所谓‘玄酒味方淡，大音声正稀’，正谓此否？”曰：“正是此意，不容别下注脚矣。”又问：“‘天心无改移’谓何？”曰：“年年岁岁是如此，月月日日是如此。”又问：“纯坤之月，可谓至静。然昨日之静，所以养成今日之动；故一阳之复，乃是纯阴养得出来。在人，则主静而後善端始复；在天地之化，则是终则有始，贞则有元也。”曰：“固有此意，但不是此卦大义。大象所谓‘至日闭关’者，正是於已动之後，要以安静养之。盖一阳初复，阳气甚微，劳动他不得，故当安静以养微阳。如人善端初萌，正欲静以养之，方能盛大。若如公说，却是倒了。”〔铢〕
    “复见天地心。”动之端，静中动，方见生物心。寻常吐露见於万物者，尽是天地心。只是冬尽时，物已成性，又动而将发生，此乃可见处。〔方〕
    问“复见天地之心”之义。曰：“十月纯阴为坤卦，而阳未尝无也。以阴阳之气言之，则有消有息；以阴阳之理言之，则无消息之间。学者体认此理，则识天地之心。故在我之心，不可有间断也。”〔过〕
    问“复见天地之心”。曰：“天地所以运行不息者，做个甚事？只是生物而已。物生於春，长於夏，至秋万物咸遂，如收敛结实，是渐欲离其本之时也。及其成，则物之成实者各具生理，所谓‘硕果不食’是已。夫具生理者，固各继其生，而物之归根复命，犹自若也。如说天地以生物为心，斯可见矣。”又问：“既言‘心性’，则‘天命之谓性’，‘命’字有‘心’底意思否？”曰：“然。流行运用是心。”〔人杰〕
    “天地生物之心，未尝须臾停。然当气候肃杀草木摇落之时，此心何以见？”曰：“天地此心常在，只是人看不见，故必到复而後始可见。”〔亻选
    天地之心未尝无，但静则人不得而见尔。〔道夫〕
    伊川言“一阳复於下，乃天地生物之心”一段，盖谓天地以生生为德，自“元亨利贞”乃生物之心也。但其静而复，乃未发之体；动而通焉，则已发之用。一阳来复，其始生甚微，固若静矣。然其实动之机，其势日长，而万物莫不资始焉。此天命流行之初，造化发育之始，天地生生不已之心於是而可见也。若其静而未发，则此之心体虽无所不在，然却有未发见处。此程子所以以“动之端”为天地之心，亦举用以该其体尔。〔端蒙〕
    问：“‘一阳复於下，乃天地生物之心也’，先儒皆以静为见天地之心。窃谓十月纯坤，不为无阳。天地生物之心未尝间息，但未动耳，因动而生物之心始可见。”曰：“十月阳气收敛，一时关闭得尽。天地生物之心，固未尝息，但无端倪可见。惟一阳动，则生意始发露出，乃始可见端绪也。言动之头绪於此处起，於此处方见得天地之心也。”因问：“在人则喜怒哀乐未发时，而所谓中节之体已各完具，但未发则寂然而已，不可见也。特因事感动，而恻隐、羞恶之端始觉因事发露出来，非因动而渐有此也。”曰：“是。”〔铢〕
    问：“程子言：‘先儒皆以静为见天地之心，不知动之端乃天地之心。’动处如何见得？”曰：“这处便见得阳气发生，其端已兆於此。春了又冬，冬了又春，都从这里发去。事物间亦可见，只是这里见得较亲切。”郑兄举王辅嗣说“寂然至无，乃见天地心”。曰：“他说‘无’，是胡说！若静处说无，不知下面一画作甚么？”寓问：“动见天地之心，固是。不知在人可以主静言之否？”曰：“不必如此看。这处在天地则为阴阳，在人则为善恶。‘有不善未尝不知，知之未尝复行’。不善处便是阴，善处便属阳。上五阴下一阳，是当沉迷蔽锢之时，忽然一夕省觉，便是阳动处。齐宣王‘兴甲兵，危士臣，构怨於诸侯’，可谓极矣，及其不忍觳觫，即见善端之萌。肯从这里做去，三王事业何患不到！”取
    居甫问“复见天地之心”。曰：“复未见造化，而造化之心於此可见。”某问：“静亦是心，而心未见？”曰：“固是。但又须静中含动意始得。”曰：“王弼说此，似把静作无。”曰：“渠是添一重说话，下自是一阳，如何说无？上五阴亦不可说无。说无便死了，无复生成之意，如何见其心？且如人身上，一阳善也，五阴恶也；一阳君子也，五阴小人也。只是‘有不善未尝不知，知之未尝复行’。且看一阳对五阴，是恶五而善一。才复，则本性复明，非天心而何！”〔可学〕（与上条同闻。）
    问：“复以动见天地之心，而主静观复者又何谓？”曰：“复固是动，主静是所以养其动，动只是这静所养底。一阳动，便是纯坤月养来。”曰：“此是养之於未动之前否？”曰：“此不可分前後，但今日所积底，便为明日之动；明日所积底，便为後日之动，只管恁地去。‘观复’是老氏语，儒家不说。老氏爱说动静。‘万物并作，吾以观其复’，谓万物有归根时，吾只观他复处。”〔淳〕
    问：“程子以‘动之端’为天地之心。动乃心之发处，何故云：‘天地之心’？”曰：“此须就卦上看。上坤下震，坤是静，震是动。十月纯坤，当贞之时，万物收敛，寂无踪迹，到此一阳复生便是动。然不直下‘动’字，却云‘动之端’，端又从此起。虽动而物未生，未到大段动处。凡发生万物，都从这里起，岂不是天地之心！康节诗云：‘冬至子之半，大雪，子之初气。冬至，子之中气。天心无改移；一阳初动处，万物未生时。玄酒味方淡，大音声正希。此言如不信，更请问庖羲！’可谓振古豪杰！”〔淳〕
    问“冬至子之半”。曰：“康节此诗最好，某於本义亦载此诗。盖立冬是十月初，小雪是十月中，大雪十一月初，冬至十一月中，小十二月初，大寒十二月中。‘冬至子之半’，即十一月之半也。人言夜半子时冬至，盖夜半以前，一半已属子时，今推五行者多不知之。然数每从这处起，略不差移，此所以为天心。然当是时，一阳方动，万物未生，未有声臭气味之可闻可见，所谓‘玄酒味方淡，大音声正希’也。”
    汉卿问“一阳初动处，万物未生时”。曰：“此在贞、元之间，才见孺子入井，未做出恻隐之心时节。”因言：“康节之学，不似濂溪二程。康节爱说个循环底道理，不似濂溪二程说得活。如‘无极而太极，太极本无极’；‘体用一源，显微无间’，康节无此说。”〔方子〕广录见下。
    问：“康节所谓‘一阳初动後，万物未生时’，这个时节，莫是程子所谓‘有善无恶，有是无非，有吉无凶’之时否？”先生良久曰：“也是如此。是那怵惕恻隐方动而未发於外之时。”正淳云：“此正康节所谓‘一动一静之间’也。”曰：“然。某尝谓康节之学与周子程子所说小有不同。康节於那阴阳相接处看得分晓，故多举此处为说；不似周子说‘无极而太极’，与‘五行一阴阳，阴阳一太极’，如此周遍。若如周子程子之说，则康节所说在其中矣。康节是指贞、元之间言之，不似周子程子说得活，‘体用一源，显微无间’。”〔广〕贺孙录别出。
    汉卿问：“‘一阳初动处，万物未生时’，以人心观之，便是善恶之端，感物而动处。”曰：“此是欲动未动之间，如怵惕恻隐於赤子入井之初，方怵惕恻隐而未成怵惕恻隐之时。故上云‘冬至子之半’，是康节常要就中间说。‘子之半’则是未成子，方离於亥而为子方四五分。是他常要如此说，常要说阴阳之间，动静之间，便与周、程不同。周程只是‘五行一阴阳，阴阳一太极，太极本无极’，只是体用动静，互换无极。康节便只要说循环，便须指消息动静之间，便有方了，不似二先生。”〔贺孙〕
    天地之心，动後方见；圣人之心，应事接物方见。“出入”、“朋来”，只做人说，觉不劳攘。〔渊〕
    论“复见天地之心”。“程子曰：‘圣人无复，故未尝见其心。’且尧舜孔子之心，千古常在，圣人之心周流运行，何往而不可见？若言天地之心，如春生发育，犹是显著。此独曰‘圣人无复，未尝见其心’者，只为是说复卦。系辞曰：‘复小而辨於物。’盖复卦是一阳方生於群阴之下，如幽暗中一点白，便是“小而辨”也。圣人赞易而曰：‘复见天地之心。’今人多言惟是复卦可以见天地之心，非也。六十四卦无非天地之心，但於复卦忽见一阳来复，故即此而赞之尔。论此者当知有动静之心，有善恶之心，各随事而看。今人乍见孺子将入於井，因发动而见其恻隐之心；未有孺子将入井之时，此心未动，只静而已。众人物欲昏蔽，便是恶底心；及其复也，然後本然之善心可见。圣人之心纯於善而已，所以谓‘未尝见其心’者，只是言不见其有昏蔽忽明之心，如所谓幽暗中一点白者而已。但此等语话，只可就此一路看去；才转入别处，便不分明，也不可不知。”〔谟〕
    问：“‘圣人无复，未尝见其心。’天地之气，有消长进退，故有复；圣人之心纯乎天理，故无复。”曰：“固是。”又问：“‘鼓舞万物而不与圣人同忧。’天地则任其自然，圣人赞化育，则不能无忧。”曰：“圣人也安得无忧？但圣人之忧忧得恰好，不过忧耳。”〔夔孙〕
    举“圣人无复，故不见其心”一节，语学者曰：“圣人天地心，无时不见。此是圣人因赞易而言一阳来复，於此见天地之心尤切，正是大黑暗中有一点明。”〔可学〕
    国秀问：“旧见蔡元思说，先生说复卦处：‘静极而动，圣人之复；恶极而善，常人之复。’是否？”曰：固是。但常人也有静极而动底时节，圣人则不复有恶极而善之复矣。”〔亻选
    上云“见天地之心”，以动静言也；下云“未尝见圣人之心”，以善恶言也。〔道夫〕
    复虽一阳方生，然而与众阴不相乱。如人之善端方萌，虽小而不为众恶所遏底意思相似。〔学履〕饶录作：“虽小而众恶却遏他不得。”
    问：“‘一阳复’，在人言之，只是善端萌处否？”曰：“以善言之，是善端方萌处；以恶言之，昏迷中有悔悟向善意，便是复。如睡到忽然醒觉处，亦是复气象。又如人之沉滞，道不得行，到极处，忽小啵坏浪湮创笮校已有可行之兆，亦是复。这道理千变万化，随所在无不浑沦。”〔淳〕
    敬子问：“今寂然至静在此，若一念之动，此便是复否？”曰：“恁地说不尽。复有两样，有善恶之复，有动静之复，两样复自不相须，须各看得分晓。终日营营，与万物并驰，忽然有恻隐、是非、羞恶之心发见，此善恶为阴阳也。若寂然至静之中，有一念之动，此动静为阴阳也。二者各不同，须推教子细。”〔亻选
    “伊川与濂溪说‘复’字亦差不同。”用之云：“濂溪说得‘复’字就归处说，伊川就动处说。”曰：“然。濂溪就坤上说，就回来处说。如云‘利贞者诚之复’，‘诚心，复其不善之动而已矣’，皆是就归来处说。伊川却正就动处说。如‘元亨利贞’，濂溪就‘利贞’上说‘复’字，伊川就‘元’字头说‘复’字。以周易卦爻之义推之，则伊川之说为正。然濂溪伊川之说，道理只一般，非有所异，只是所指地头不同。以复卦言之，下面一画便是动处。伊川云‘下面一爻，正是动，如何说静得？雷在地中，复’云云。看来伊川说得较好。王弼之说与濂溪同。”〔亻选
    问：“‘阳始生甚微，安静而後能长。’故复之象曰：‘先王以至日闭关。’人於迷途之复，其善端之萌亦甚微，故须庄敬持养，然後能大。不然，复亡之矣。”曰：“然。”又曰：“古人所以四十强而仕者，前面许多年亦且养其善端。若一下便出来与事物羁了，岂不坏事！”〔贺孙〕
    “阳气始生甚微，必安静而後能长。”问曰：“此是静而後能动之理，如何？如人之天理亦甚微，须是无私欲挠之，则顺发出来。”曰：“且如此看。”又问：“‘安静’二字，还有分别否？”曰：“作一字看。”〔端蒙〕
    叔重问：“‘先生以至日闭关’，程传谓阳之始生至微，当安静以养之，恐是十月纯坤之卦，阳已养於至静之中，至是方成体尔。”曰：“非也。养於既复之後。”又问“复见天地之心”。曰：“要说得‘见’字亲切，盖此时天地之间无物可见天地之心。只有一阳初生，净净洁洁，见得天地之心在此。若见三阳发生万物之後，则天地之心散在万物，则不能见得如此端的。”〔雉〕
    掩身事斋戒，月令夏至、冬至，君子皆“斋戒，处必掩身”。及此防未然。此二句兼冬至、夏至。闭关息商旅，所以养阳气也。绝彼柔道牵。所以绝阴气。易窈笾初六‘系于金尼’是也。〔铢〕
    问：“‘无祗悔’，‘祗’字何训？”曰：“书中‘祗’字，只有这‘祗’字使得来别。看来只得解做‘至’字。又有训‘多’为‘祗’者，如‘多见其不知量也’，‘多，祗也’。‘祗’与‘只’同。”〔亻选
    先生举易传语“惟其知不善，则速改以从善而已”，曰：“这般说话好简当。”〔文蔚〕
    问：“上六‘迷复’，至下‘十年不克征’，如何？”曰：“过而能改，则亦可以进善。迷而不复，自是无说，所以无往而不凶。凡言‘三年’、‘十年’、‘三岁’，皆是有个象，方说。若三岁犹是有个期限，到十年，便是无说了。”砺。
    ◎无妄
    无妄本是“无望”。这是没理会时节，忽然如此得来面前，朱英所谓“无望之福”是也。桑树中箭，柳树出汁。〔渊〕
    “史记，‘无妄’作‘无望’。”问：“若以为‘无望’，即是愿望之‘望’，非诚妄之‘妄’。”曰：“有所愿望，即是妄。但‘望’字说得浅，‘妄’字说得深。”〔必大〕
    “刚自外来”，说卦变；“动而健”，说卦德；“刚中而应”，说卦体；“大亨以正”，说“元亨利贞”。自文王以来说做希望之“望”。这事只得倚阁在这里，难为断杀他。〔渊〕
    伊川易传似不是本意。“刚自外来”，是所以做造无妄；“动而健”，是有卦後说底。〔渊〕
    “往”字说得不同。〔渊〕
    问：“‘虽无邪心，苟不合正理则妄也。’既无邪，何以不合正？”曰：“有人自是其心全无邪，而却不合於正理，如贤智者过之。他其心岂曾有邪？却不合正理。佛氏亦岂有邪心者！”〔夔孙〕
    因论易传“虽无邪心，苟不合正理则妄也，乃邪心也”，或以“子路使门人为臣”事为证。先生曰：“如鬻拳强谏之类是也。”或云：“王荆公亦然。”曰：“温公忠厚，故称荆公‘无奸邪，只不晓事’。看来荆公亦有邪心夹杂，他却将周礼来卖弄，有利底事便行之。意欲富国强兵，然後行礼义；不知未富强，人才风俗已先坏了！向见何一之有一小论，称荆公所以办得尽行许多事，缘李文靖为相日，四方言利害者尽皆报罢，积得许多弊事，所以激得荆公出来一齐要整顿过。荆公此意便是庆历范文正公诸人要做事底规模。然范文正公等行得尊重，其人才亦忠厚。荆公所用之人，一切相反。”〔亻选
    或问：“‘物与无妄’，众说不同。”文蔚曰：“是‘各正性命’之意。”先生曰：“然。一物与他一个无妄。”〔文蔚〕
    或说无妄。曰：“卦中未便有许多道理。圣人只是说有许多爻象如此，占著此爻则有此象。无妄是个不指望偶然底卦，忽然而有福，忽然而有祸。如人方病，忽然勿药而愈，是所谓‘无妄’也。据诸爻名义，合作‘无望’，不知孔子何故说归‘无妄’。人之卜筮，如决杯交，如此则吉，如此则凶，杯交又何尝有许多道理！如程子之说，说得道理亻尽好，亻尽开阔；只是不如此，未有许多道理在。”又曰：“无妄一卦虽云祸福之来也无常，然自家所守者，不可不利於正。不可以彼之无常，而吾之所守亦为之无常也，故曰‘无妄，元亨利贞，其匪正，有眚’。若所守匪正，则有眚矣。眚即灾也。”问：“伊川言‘灾自外来，眚自内作，是否？”曰：“看来只一般，微有不同耳。灾，是祸偶然生於彼者；眚，是过误致然。书曰‘眚灾肆赦’，春秋曰‘肆大眚’，皆以其过误而赦之也。”〔亻选
    问“‘不耕齄猓不犏怠，伊川说爻辞与小象却不同，如何？”曰：“便是晓不得。爻下说‘不耕而获’，到小象又却说耕而不必求齄猓都不相应。某所以不敢如此说。他爻辞分明说道‘不耕齄狻了，自是有一样时节都不须得作为。”又曰：“看来无妄合是‘无望’之义，不知孔子何故使此‘妄’字。如‘无妄之灾’，‘无妄之疾’，都是没巴鼻恁地。”又曰：“无妄自是大亨了，又却须是贞正始得。若些子不正，则‘行有眚’，‘眚’即与‘灾’字同。不是自家做得，只有些子不是，他那里便有灾来。”问：“‘眚’与‘灾’如何分？”曰：“也只一般。尚书云‘眚灾肆赦’，春秋‘肆大眚’，眚似是过误，灾便直自是外来。”又曰：“此不可大段做道理看，只就逐象上说，见有此象，便有此义，少间自有一时筑著磕著。如今人问杯交，杯交上岂曾有道理！自是有许多吉凶。”〔砺〕
    “不耕齄狻币痪洌伊川作三意说：不耕而齄猓耕而不齄猓耕而不必齄狻？蠢粗皇且膊桓，也不齄猓只见成领会他物事。〔渊〕
    问“不耕齄猓不犏怠薄Ｔ唬骸把圆桓不齄猓不瓴机担无所为於前，无所冀於後，未尝略起私意以作为，唯因时顺理而已。程传作‘不耕而获，不甓怠，不唯添了‘而’字，又文势牵强，恐不如此。”又问“无妄之灾”。曰：“此卦六爻皆是无妄，但六三地头不正，故有‘无妄之灾’，言无故而有灾也。如行人牵牛以去，而居人反遭捕诘之扰，此正‘无妄之灾’之象。”又问：“九五阳刚中正以居尊位，无妄之至，何为而有疾？”曰：“此是不期而有此，但听其自尔，久则自定，所以‘勿药有喜’而无疾也。大抵无妄一卦固是无妄，但亦有无故非意之事，故圣人因象示戒。”又问：“史记作‘无望’，谓无所期望而有得，疑有‘不耕齄猓不犏怠之意。”曰：“此出史记春申君传，正说李园事。正是说无巴鼻，而有一事正合‘无妄之灾’、‘无妄之疾’。亦见得古人相传，尚识得当时此意也。”〔铢〕
    “‘不耕齄猓不犏怠，如易传所解，则当言‘不耕而齄猓不甓怠方可。又如云‘极言无妄之义’，是要去义理上说，故如此解。易之六爻，只是占吉凶之辞，至彖象方说义理。六二在无妄之时，居中得正，故吉。其曰‘不耕齄猓不犏怠，是四字都不做，谓虽事事都不动作，亦自‘利有攸往’。史记‘无妄’作‘无望’，是此意。六三便是‘无望之灾，或系之牛，行人之得’，何与邑人事？而‘邑人之灾’。如谚曰：‘闭门屋里坐，祸从天上来’，是也。此是占辞。如‘飞龙在天，利见大人’，若庶人占得此爻，只是利去见大人也。然吉凶以正胜，有虽得凶而不可避者，纵贫贱穷困死亡，却无悔吝。故横渠云‘不可避凶趋吉，一以正胜’，是也。又如占得坤六二爻，须是自己‘直方大’，方与爻辞相应，便‘不习无不利’。若不直方大，却反凶也。”必大录此下云：“如春秋时，南蒯占得坤六五爻，以为大吉，示子服惠伯。惠伯曰‘忠信之事则可，不然必败’一段，说得极好。盖南蒯所占虽得吉爻，然所为却不黄裳，即是大凶。”〔┿〕
    问“不耕齄猓不犏担未富”之义。曰：“此有不可晓。然既不耕齄猓不犏担自是未富。只是圣人说占得此爻，虽是未富，但‘利有攸往’耳。虽是占爻，然义理亦包在其中。易传中说‘未’字，多费辞。”〔┿〕
    ◎大畜
    “能止健”，都不说健而止，见得是艮来止这乾。〔渊〕
    “笃实”便有“辉光”，艮止便能笃实。〔渊〕
    “九三一爻，不为所畜，而欲进与上九合志同进，俱为畜极而通之时，故有‘良马逐’，‘何天之衢亨’之象。但上九已通达无碍，只是滔滔去。九三过刚锐进，故戒以艰贞闲习。盖初、二两爻皆为所畜，独九三一爻自进耳。”子善问：“九六为正应，皆阴皆阳则为无应，独畜卦不尔，何也？”曰：“阳遇阴，则为阴所畜。九三与上九皆阳，皆欲上进，故但以同类相求也。小畜亦然。”先生因言：“某作本义，欲将文王卦辞只大纲依文王本义略说，至其所以然之故，却於孔子彖辞中发之。且如大畜‘利贞，不家食吉，利涉大川’，只是占得大畜者为利正，不家食而吉，利於涉大川。至於刚上尚贤等处，乃孔子发明，各有所主，爻象亦然。如此，则不失文王本意，又可见孔子之意，但今未暇整顿耳。”又曰：“大畜下三爻取其能自畜而不进，上三爻取其能畜彼而不使进。然四能止之於初，故为力易。五则阳已进而止之则难，但以柔居尊，得其机会可制，故亦吉，但不能如四之元吉耳。”〔铢〕
    “何天之衢亨”，或如伊川说，衍一“何”字，亦不可知。〔砺〕
    ◎颐
    颐，须是正则吉。何以观其正不正？盖“观颐”是观其养德是正不正，“自求口实”是又观其养身是正不正，未说到养人处。“观其所养”，亦只是说君子之所养，养浩然之气模样。〔渊〕
    “自养”则如爵禄下至於饮食之类，是说“自求口实”。〔渊〕
    问：“‘观颐，观其所养’，作所养之道；‘观其自养’，作所以养生之术。”曰：“所养之道，如学圣贤之道则为正，黄老申商则为非，凡见於修身行义，皆是也。所养之术，则饮食起居皆是也。”又问：“伊川把‘观其所养’作观人之养，如何？”曰：“这两句是解‘养正则吉’。所养之道与养生之术正，则吉；不正，则不吉。如何是观人之养！不晓程说是如何。”〔学履〕
    “颐卦最难看。”铢问：“本义言‘“观颐”谓观其所养之道，“自求口实”谓观其所养之术’，与程传以‘观颐’为所以养人之道，‘求口实’谓所以自养之道，如何？”先生沉吟良久，曰：“程传似胜。盖下体三爻皆是自养，上体三爻皆是养人。不能自求所养，而求人以养己则凶，故上三爻皆凶；求於人以养其下，虽不免於颠拂，毕竟皆好，故下三爻皆吉。”又问：“‘虎视眈眈’，本义以为‘下而专也’。盖‘赖其养以施於下’，必有下专之诚，方能无咎。程传作欲立威严，恐未必然。”曰：“颐卦难看，正谓此等。且‘虎视眈眈’，必有此象，但今未晓耳。”铢曰：“音辩载马氏云：‘眈眈，虎下视貌。’则当为‘下而专’矣。”曰：“然。”又问：“‘其欲逐逐’，如何？”曰：“求养於下以养人，必当继继求之，不厌乎数，然後可以养人而不穷。不然，则所以养人者必无继矣。以四而赖养於初，亦是颠倒。但是求养以养人，所以虽颠而吉。”先生又曰：“六五‘居贞吉’，犹洪范‘用静吉，用作凶’，所以‘不可涉大川’。六五不能养人，反赖上九之养，是已拂其常矣，故守常则吉，而涉险阻则不可也。”直卿因云：“颐之六爻，只是‘颠拂’二字。求养於下则为颠，求食於上则为拂。六二比初而求上，故‘颠颐’当为句，‘拂经于丘颐’句。‘征凶’即其占辞也。六三‘拂颐’，虽与上为正应，然毕竟是求於上以养己，所以有‘拂颐’之象，故虽正亦凶也。六四‘颠颐’，固与初为正应，然是赖初之养以养人，故虽颠亦吉。六五‘拂经’，即是比于上，所以有‘拂经’之象；然是赖上九之养以养人，所以居正而吉。但不能自养，所以‘不可涉大川’耳。”〔铢〕
    或云：“谚有‘祸从口出，病从口入’，甚好。”曰：“此语，前辈曾用以解颐之象：‘慎言语，节饮食。’”〔广〕
    问：“伊川解下三爻养口体，上三爻养德义，如何？”曰：“看来下三爻是资人以为养，上三爻是养人也。六四、六五虽是资初与上之养，其实是他居尊位，藉人以养，而又推以养人，故此三爻似都是养人之事。伊川说亦得，但失之疏也。”学履。义刚录云：“下三爻是资人以养己，养己所以养人也。”
    颐六四一爻，理会不得。虽是恁地解，毕竟晓不得如何是“施於下”，又如何是“虎”。〔砺〕
    六五“拂经，居贞，吉，不可涉大川”。六五阴柔之才，但守正则吉，故不可以涉患难。六四“颠颐，吉，虎视眈眈，其欲逐逐”，此爻不可晓。〔亻选
    ◎大过
    问：“大过既‘栋桡’，不是好了，又如何‘利有攸往’？”曰：“看彖辞可见。‘栋桡’是以卦体‘本末弱’而言，卦体自不好了。却因‘刚过而中，巽而说行’，如此，所以‘利有攸往乃亨’也。大抵彖传解得卦辞，直是分明。”学履。洽同。
    问：“大过小饼，先生与伊川之说不同。”曰：“然。伊川此论，正如以反经合道为非相似。殊不知大过自有大过时节，小饼自有小饼时节。处大过之时，则当为大过之事；处小饼之时，则当为小饼之事。如尧舜之禅受，汤武之放伐，此便是大过之事；‘丧过乎哀，用过乎俭’，此便是小饼之事。只是在事虽是过，然玫逼涫保便是合当如此做，便是合义。如尧舜之有朱均，岂不能多择贤辅而立其子，且恁地平善过。然道理去不得，须是禅授方合义。汤武岂不能出师以恐哧纣，且使其悔悟肥　Ｈ坏览砣ゲ坏茫必须放伐而後已。此所以事虽过，而皆合理也。”〔亻选
    易传大过云：“道无不中，无不常。”圣人有小饼，无大过，看来亦不消如此说。圣人既说有“大过”，直是有此事。虽云“大过”，亦是常理，始得。因举晋州蒲事云：“旧常不晓胡文定公意，以问范伯达丈，他亦不晓。後来在都下，见其孙伯逢，问之。渠云：‘此处有意思，但是难说出。如左氏分明有“称君无道”之说。厉公虽有罪，但合当废之可也，而栾书中行偃弑之，则不是。然毕竟厉公有罪，故难说，後必有晓此意者。’”〔赐〕
    “泽灭木。”泽在下而木在上，今泽水高涨，乃至浸没了木，是为大过。又曰：“木虽为水浸，而木未尝动，故君子观之而‘独立不惧，Т世无闷’。”〔砺〕
    小饼是收敛入来底，大过是行出来底，如“独立不惧，Т世无闷”是也。〔渊〕
    “藉用白茅”，亦有过慎之意。此是大过之初，所以其过尚小在。〔渊〕
    问：“大过‘栋桡’，是初、上二阴不能胜四阳之重，故有此象。九三是其重刚不中，自不能胜其任，亦有此象。两义自不同否？”曰：“是如此。九三又与上六正应，亦皆不好，不可以有辅，自是过於刚强，辅他不得。九四‘栋隆’，只是隆，便‘不桡乎下’。‘过涉灭顶’，‘不可咎也’，恐是他做得是了，不可以咎他，不似伊川说。易中‘无咎’有两义，如‘不节之嗟’无咎，王辅嗣云，是他自做得，又将谁咎？至‘出门同人’无咎，又是他做得好了，人咎他不得，所以亦云‘又谁咎也’。此处恐不然。”又曰：“四阳居中，如何是大过？二阳在中，又如何是小饼？这两卦晓不得。今且只逐爻略晓得，便也可占。”〔砺〕
    大过阳刚过盛，不相对值之义，故六爻中无全吉者。除了初六是过於畏慎无咎外，九二虽无不利，然老夫得女妻，毕竟是不相当，所以象言“过以相与也”。九四虽吉，而又有他则吝。九五所谓“老妇”者，乃是指客爻而言。老妇而得士夫，但能“无咎无誉”，亦不为全吉。至於上六“过涉灭顶，凶，无咎”，则是事虽凶，而义则无咎也。〔铢〕
    “过涉灭顶，凶。”“不可咎也。”东汉诸人不量深浅，至於杀身亡家，此是凶。然而其心何罪？故不可咎也。〔夔孙〕
    ◎坎
    “水流不盈”，才是说一坎满便流出去，一坎又满，又流出去。“行险而不失其信”，则是说决定如此。〔渊〕
    坎水只是平，不解满，盈是满出来。〔渊〕
    六三“险且枕”，只是前後皆是枕，便如枕头之“枕”。〔砺〕
    问“来之坎坎”。曰：“经文中叠字如‘兢兢业业’之类，是重字。来之自是两字，各有所指，谓下来亦坎，上往亦坎，之，往也。进退皆险也。”又问：“六四，旧读‘樽酒簋’，句。‘贰用缶’，句。本义从之，其说如何？”曰：“既曰‘樽酒簋贰’，又曰‘用缶’，亦不成文理。贰，益之也。六四近尊位而在险之时，刚柔相际，故有但用薄礼，益以诚心，进结自牖之象。”问：“牖非所由之正，乃室中受明之处，岂险难之时，不容由正以进耶？”曰：“非是不可由正。盖事变不一，势有不容不自牖者。‘终无咎’者，始虽不甚好，然於义理无害，故终亦无咎。‘无咎者，善补过’之谓也。”又问：“上六‘徽纟墨’二字，云：‘三股曰徽，两股曰纟墨。’”曰：“据释文如此。”〔铢〕
    “樽酒簋”做一句，自是说文如此。〔砺〕
    问“纳约自牖”。曰：“不由户而自牖，以言艰险之时，不可直致也。”〔季札〕
    “纳约自牖”，虽有向明之意，然非是路之正。〔渊〕
    “坎不盈，祗既平”，“祗”字他无说处，看来只得作“抵”字解。复卦亦然。不盈未是平，但将来必会平。二与五虽是陷于阴中，毕竟是阳会动，陷他不得。如“有孚维心亨”，如“行有尚”，皆是也。〔砺〕
    “坎不盈，中未大也。”曰：“水之为物，其在坎只能平，自不能盈，故曰‘不盈’。盈，高之义。‘中未大’者，平则是得中，不盈是未大也。”〔学履〕
    ◎离
    离便是丽，附著之意。易中多说做丽，也有兼说明处，也有单说明处。明是离之体。丽，是丽著底意思。“离”字，古人多用做丽著说。然而物相离去，也只是这字。“富贵不离其身”，东坡说道剩个“不”字，便是这意。古来自有这般两用底字，如“乱”字又唤做治。〔渊〕
    “离”字不合单用。〔渊〕
    火中虚暗，则离中之阴也；水中虚明，则坎中之阳也。〔道夫〕
    问：“离卦是阳包阴，占利‘畜牝牛’，便也是宜畜柔顺之物。”曰：“然。”砺。
    彖辞“重明”，自是五、二两爻为君臣重明之义。大象又自说继世重明之义，不同。同。
    六二中正，六五中而不正。今言“丽乎正”，“丽乎中正”，次第说六二分数多。此卦唯这爻较好，然亦未敢便恁地说，只得且说“未详”。〔渊〕本义今无“未详”字。
    问“明两作，离。”曰：“若做两明，则是有二个日，不可也，故曰‘明两作，离’，只是一个日相继之义。‘明两作’，如坎卦‘水氵存至’，非以‘明两’为句也。”“明”字便是指日而言。〔学履〕
    “明两作”，犹言“水氵存至”。今日明，来日又明。若说两明，却是两个日头！〔渊〕
    “明两作，离。”作，起也。如日然，今日出了，明日又出，是之谓“两作”。盖只是这一个明，两番作，非“明两”，乃“两作”也。〔亻选
    叔重说离卦，问：“‘火体阴而用阳’，是如何？”曰：“此言三画卦中阴而外阳者也。坎象为阴，水体阳而用阴，盖三画卦中阳而外阴者也。惟六二一爻，柔丽乎中而得其正，故‘元吉’。至六五，虽是柔丽乎中，而不得其正，特借‘中’字而包‘正’字耳。”又问“日昃之离”。曰：“死生常理也，若不能安常以自乐，则不免有嗟戚。”曰：“生之有死，犹昼之必夜，故君子当观日昃之象以自处。”曰：“人固知常理如此，只是临时自不能安耳。”又问“九四‘突如其来如’”。曰：“九四以刚迫柔，故有突来之象。‘焚’、‘死’、‘弃’，言无所用也。‘离为火’，故有‘焚如’之象。”或曰：“‘突如其来如’与‘焚如’，自当属上句。‘死如、弃如’，自当做一句。”曰：“说时亦少通，但文势恐不如此。”〔时举〕
    九四有侵陵六五之象，故曰“突如其来如”。火之象，则有自焚之义，故曰“焚如，死如，弃如”，言其焚死而弃也。〔学履〕
    “焚”、“死”、“弃”，只是说九四阳爻突出来逼拶上爻。“焚如”是“不戢自焚”之意。“弃”是死而弃之之意。〔渊〕
    “焚如，死如，弃如”，自成一句，恐不得如伊川之说。〔砺〕
    六五介于两阳之间，忧惧如此，然处得其中，故不失其吉。〔渊〕
    问：“郭冲晦以为离六五乃文明盛德之君，知天下之治莫大於得贤，故忧之如此。如‘尧以不得舜为己忧，舜以不得禹皋陶为己忧’。是否？”曰：“离六五陷於二刚之中，故其忧如此。只为孟子说得此二句，便取以为说，金录云：“恐不是如此，於上下爻不相通。”所以有牵合之病。解释经义，最怕如此。”〔谟〕（去伪同。）
    “有嘉折首”是句。〔渊〕
    ●卷七十二・易八
    ◎咸
    “否泰咸恒损益既济未济，此八卦首尾皆是一义。如咸皆是感动之义之类。咸内卦艮，止也，何以皆说动？”曰：“艮虽是止，然咸有交感之义，都是要动，所以都说动。卦体虽是动，然才动便不吉。动之所以不吉者，以内卦属艮也。”〔亻选
    咸就人身取象，看来便也是有些取象说。咸上一画如人口，中三画有腹背之象，下有人脚之象。艮就人身取象，便也似如此。上一阳画有头之象，中二阴有口之象，所以“艮其辅”，於五爻言之。内卦以下亦有足象。〔砺〕
    问：“本义以为柔上刚下，乃自旅来。旅之六五，上而为咸之上六；旅之上九，下而为咸之九五，此谓‘柔上刚下’，与程传不同。”先生问：“所以不同，何也？”铢曰：“易中自有卦变耳。”曰：“须知程子说有不通处，必著如卦变说，方见得下落。此等处，当录出看。”〔铢〕
    “山上有泽，咸”，当如伊川说，水润土燥，有受之义。又曰：“上若不虚，如何受得？”又曰：“上兑下艮，兑上缺，有泽口之象；兑下二阳画，有泽底之象；艮上一画阳，有土之象；下二阴画中虚，便是渗水之象。”〔砺〕
    问：“‘君子以虚受人’，伊川注云：‘以量而容之，择合而受之。’以量，莫是要著意容之否？”曰：“非也。以量者，乃是随我量之大小以容人，便是不虚了。”又问：“‘贞吉悔亡’，易传云：‘贞者，虚中无我之谓’；本义云：‘贞者，正而固。’不同，何也？”曰：“某寻常解经，只要依训诂说字。如‘贞’字作‘正而固’，仔细玩索，自有滋味。若晓得正而固，则虚中无我亦在里面。”又问：“‘憧憧往来，朋从尔思’，莫是此感彼应，憧憧是添一个心否？”曰：“往来固是感应。憧憧，是一心方欲感他，一心又欲他来应。如正其义，便欲谋其利；明其道，便欲计其功。又如赤子入井之时，此心方怵惕要去救他，又欲他父母道我好，这便是憧憧底病。”〔亻选
    厚之问“憧憧往来，朋从尔思”。曰：“往来自不妨，天地间自是往来不绝。只不合著憧憧了，便是私意。”德明录云：“如暑往寒来，日往月来，皆是常理。只著个‘憧憧’字，便闹了。”又问：“明道云：‘莫若廓然而大公，物来而顺应’，如何？”曰：“‘廓然大公’，便不是‘憧憧’；‘物来顺应’，便不是‘朋从尔思’。此只是‘比而不周，周而不比’之意。这一段，旧看易惑人，近来看得节目极分明。”〔可学〕
    往来是感应合当底，憧憧是私。感应自是当有，只是不当私感应耳。〔渊〕
    “憧憧往来，朋从尔思。”圣人未尝不教人思，只是不可憧憧，这便是私了。感应自有个自然底道理，何必思他？若是义理，却不可不思。〔渊〕
    问：“咸传之九四，说虚心贞一处，全似敬。”曰：“盖尝有语曰：‘敬，心之贞也。’”〔方〕
    易传言感应之理，咸九四尽矣。〔方〕
    问：“伊川解屈伸往来一段，以屈伸为感应。屈伸之与感应若不相似，何也？”曰：“屈则感伸，伸则感屈，自然之理也。今以鼻息观之：出则必入，出感入也；入则必出，入感出也，故曰：‘感则有应，应复为感，所感复有应。’屈伸非感应而何？”洽。
    或问易传说感应之理，曰：“如日往则感得那月来，月往则感得那日来；寒往则感得那暑来，暑往则感得那寒来。一感一应，一往一来，其理无穷。感应之理是如此。”曰：“此以感应之理言之，非有情者。”云：“‘有动皆为感’，似以有情者言。”曰：“父慈，则感得那子愈孝；子孝，则感得那父愈慈，其理亦只一般。”〔文蔚〕
    “周易传‘有感必有应’，是如何？”曰：“凡在天地间，无非感应之理，造化与人事皆是。且如雨伲雨不成只管雨，便感得个俪隼矗稽俨怀芍还茳伲僖咽怯ΥΓ又感得雨来。是‘感则必有应，所应复为感’。寒暑昼夜，无非此理。如人夜睡，不成只管睡至晓，须著起来；一日运动，向晦亦须常息。凡一死一生，一出一入，一往一来，一语一默，皆是感应。中人之性，半善半恶，有善则有恶。古今天下，一盛必有一衰。圣人在上，兢兢业业，必日保治。及到衰废，自是整顿不起；终不成一向如此，必有兴起时节。唐贞观之治，可谓甚盛。至中间武后出来作坏一番，自恁地塌塌底去。至五代，衰微极矣！柄之纪纲，国之人才，举无一足恃。一旦圣人勃兴，转动一世，天地为之豁开！仁宗时，天下称太平，眼虽不得见，想见是太平。然当时灾异亦数有之，所以驯至後来之变，亦是感应之常如此。”又问：“感应之理，於学者工夫有用处否？”曰：“此理无乎不在，如何学者用不得？‘精义入神，以致用也；利用安身，以崇德也’，亦是这道理。研精义理於内，所以致用於外；利用安身於外，所以崇德於内。横渠此处说得更好：‘“精义入神”，事豫吾内，求利吾外；“利用安身”，素利吾外，致养吾内。’此几句亲切，正学者用功处。”〔取
    林一之问“凡有动皆为感，感则必有应”。曰：“如风来是感，树动便是应；树拽又是感，下面物动又是应。如昼极必感得夜来，夜极又便感得昼来。”曰：“感便有善恶否？”曰：“自是有善恶。”曰：“何谓‘心无私主，则有感皆通’？”曰：“心无私主，不是溟氵幸没理会，也只是公。善则好之，恶则恶之；善则赏之，恶则刑之，此是圣人至神之化。心无私主，如天地一般，寒则遍天下皆寒，热则遍天下皆热，便是‘有感皆通’。”曰：“心无私主最难。”曰：“只是克去己私，便心无私主。若心有私主，只是相契者应，不相契者则不应。如好读书人，见读书便爱；不好读书人，见书便不爱。”〔淳〕
    器之问程子说感通之理。曰：“如昼而夜，夜而复昼，循环不穷。所谓‘一动一静，互为其根’，皆是感通之理。”木之问：“所谓‘天下之理，无独必有对’，便是这话否？”曰：“便是。天下事那件无对来？阴与阳对，动与静对，一物便与一理对。君可谓尊矣，便与民为对。人说棋盘中间一路无对，某说道，便与许多路为对。”因举“寒往则暑来，暑往则寒来”与屈伸消长之说。邵氏击壤集云：“上下四方谓之宇，古往今来谓之宙。”因说：“易咸感处，伊川说得未备。往来，自还他有自然之理。惟正静为主，则吉而悔亡。至於憧憧则私为主，而思虑之所及者朋从，所不及者不朋从矣。是以事未至则迎之，事已过则将之，全掉脱不下。今人皆病於无公平之心，所以事物之来，少有私意杂焉，则陷於所偏重矣。”〔木之〕
    赵致道问感通之理。曰：“感，是事来感我；通，是自家受他感处之意。”〔时举〕
    问：“程子说‘感应’，在学者日用言之，则如何？”曰：“只因这一件事，又生出一件事，便是感与应。因第二件事，又生出第三件事，第二件事又是感，第三件事又是应。如王文正公平生俭约，家无姬妾。自东封後，真宗以太平宜共享，令直省辟为买妾，公不乐。有沈伦家鬻银器花篮火筒之属，公柞驹唬骸吾家安用此！’其後姬妾既具，乃复呼直省辟，求前日沈氏银器而用之。此买妾底便是感，买银器底便是应。”〔淳〕
    系辞解咸九四，据爻义看，上文说“贞吉悔亡”，“贞”字甚重。程子谓：“圣人感天下，如雨俸暑，无不通，无不应者，贞而已矣。”所以感人者果贞矣，则吉而悔亡。盖天下本无二理，果同归矣，何患乎殊涂！丙一致矣，何患乎百虑！所以重言“何思何虑”也。如日月寒暑之往来，皆是自然感应如此。日不往则月不来，月不往则日不来，寒暑亦然。往来只是一般往来，但憧憧之往来者，患得患失，既要感这个，又要感那个，便自憧憧忙乱，用其私心而已。“屈伸相感，而利生焉”者，有昼必有夜，设使长长为昼而不夜，则何以息？夜而不昼，安得有此光明？春气固是和好，只有春夏而无秋冬，则物何以成？一向秋冬而无春夏，又何以生？屈伸往来之理，所以必待迭相为用，而後利所由生。春秋冬夏，只是一个感应，所应复为感，所感复为应也。春夏是一个大感，秋冬则必应之，而秋冬又为春夏之感。以细言之，则春为夏之感，夏则应春而又为秋之感；秋为冬之感，冬则应秋而又为春之感，所以不穷也。尺蠖不屈，则不可以伸；龙蛇不蛰，则不可以藏身。今山林冬暖，而蛇出者往往多死，此即屈伸往来感应必然之理。夫子因“往来”两字，说得许多大。又推以言学，所以内外交相养，亦只是此理而已。横渠曰：“事豫吾内，求利吾外；素利吾外，致养吾内。”此下学所当致力处。过此以上，则不容计功。所谓“穷神知化”，乃养盛自至，非思勉所及，此则圣人事矣。〔谟〕
    或说“贞吉悔亡，憧憧往来，朋从尔思”，云：“一往一来，皆感应之常理也。加憧憧焉，则私矣。此以私感，彼以私应，所谓‘朋从尔思’，非有感必通之道矣。”先生然之。又问：“‘往来’，是心中憧憧然往来，犹言往来於怀否？”曰：“非也。下文分明说‘日往则月来，月往则日来’；‘寒往则暑来，暑往则寒来’，安得为心中之往来？伊川说微倒了，所以致人疑。一往一来，感应之常理也，自然如此。”又问：“是憧憧於往来之间否？”曰：“亦非也。这个只是对那日往则月来底说。那个是自然之往来，此憧憧者是加私意，不好底往来。‘憧憧’，只是加一个忙迫底心，不能顺自然之理，犹言‘助长’、‘正心’，与计获相似。方往时，又便要来；方来时，又便要往，只是一个忙。”又曰：“方做去时是往，後面来底是来。如人耕种，下种是往，少间禾生是来。”问：“‘憧憧往来’，如霸者，以私心感人，便要人应。自然往来，如王者，我感之也，无心而感；其应我也，无心而应，周遍公溥，无所私系。是如此否？”曰：“也是如此。”又问：“此以私而感；恐彼之应者非以私而应，只是应之者有限量否？”曰：“也是以私而应。如自家以私惠及人，少间被我之惠者则以我为恩，不被我之惠者则不以我为恩矣。王者之感，如云：‘王用三驱失前禽。’去者不以为恩，获者不以为怨，如此方是公正无私心。”又问：“‘天下何思何虑’？人固不能无思虑，只是不可加私心欲其如此否？”曰：“也不曾教人不得思虑，只是道理自然如此。感应之理，本不消思虑。空费思量，空费计较，空费安排，都是枉了，无益於事，只顺其自然而已。”因问：“某人在位，当日之失便是如此，不能公平其心，‘翕，受敷施’。每广坐中见有这边人，即加敬与语，其他皆不顾；以至差遣之属，亦有所偏重，此其所以收怨而召祸也。”曰：“这事便是难说。今只是以成败论人，不知当日事势有难处者。若论大势，则九分九穑须还时节。或其人见识之深浅，力量之广狭，病却在此。以此而论，却不是。前辈有云：‘牢笼之事，吾不为也。’若必欲人人面分上说一般话，或虑其人不好，他日或为吾患，遂委曲牢笼之，此却是憧憧往来之心。与人说话，或偶然与这人话未终，因而不暇及其他，如何逐人面分问劳他得！李文靖为相，严毅端重，每见人不交一谈。或有谏之者，公曰：‘吾见豪俊斥弛之士，其议论尚不足以起发人意。今所谓通家子弟，每见我，语言进退之间，尚周章失措。此等有何识见，而足与语，徒乱人意耳！’王文正李文穆皆如此，不害为贤相，岂必人人皆与之语耶？宰相只是一个进贤退不肖，若著一毫私心便不得。前辈尝言：‘做宰相只要办一片心，办一双眼。心公则能进贤退不肖，眼明则能识得那个是贤，那个是不肖。’此两言说尽做宰相之道。只怕其所好者未必真贤，其所恶者未必真不肖耳。若真个知得，更何用牢笼！且天下之大，人才之众，可人人牢笼之耶？”或问：“如一样小人，涉历既多，又未有过失，自家明知其不肖，将安所措之？”曰：“只恐居其位不久。若久，少间此等小人自然退听，不容他出来也。今之为相者，朝夕疲精神於应接书简之间，更何暇理会国事！世俗之论，遂以此为相业。然只是牢笼人住在那里，今日一见，明日一请，或住半年、周岁，或住数月，必不得已而後与之。其人亦以为宰相之顾我厚，令我得好差遣而去。贤愚同滞，举世以为当然。有一人焉，略欲分别善恶，杜绝干请，分诸阙於部中，己得以免应接之烦，稍留心国事，则人争非之矣！且以当日所用之才观之，固未能皆贤，然比之今日为如何？今日之谤议者，皆昔之遭摈弃之人也。其论固何足信！此下逸两句。若牢笼得一人，则所谓小人者，岂止此一人！与一人，则千百皆怨矣。且吾欲牢笼之，能保其终不畔己否？已往之事，可以鉴矣。如公之言，却是憧憧往来之心也。其人之失处，却不在此，却是他未能真知贤不肖之分耳。”或曰：“如某人者，也有文采，也廉洁，岂可弃之耶？”曰：“公欲取贤才耶？取文采耶？且其廉，一己之事耳，何足以救其利口覆邦家之祸哉？今世之人，见识一例低矮，所论皆卑。某尝说，须是尽吐泻出那肚里许多鏖糟恶浊底见识，方略有进处。譬如人病伤寒，在上则吐，在下则泻，如此方得病除。”或曰：“近日诸公多有为持平之说者，如何？”曰：“所谓近时恶浊之论此是也，不成议！论某尝说，此所谓平者，乃大不平也，不知怎生平得。”亻盐剩骸昂文定说，元棠橙私ㄒ椋欲为调停之说者云：‘但能内君子而外小人，天下自治，何必深治之哉？’此能体天理人欲者也。此语亦似持平之论，如何？”曰：“文定未必有此论。然小人亦有数般样，若一样可用底，也须用。或有事势危急，翻转後，其祸不测。或只得隐忍，权以济一时之急耳，然终非常法也。明道当初之意便是如此，欲使诸公用熙丰执政之人，与之共事，令变熙丰之法。或他日事翻，则其罪不独在我。他正是要使术，然亦拙谋。谚所谓‘掩目捕雀’，我却不见雀，不知雀却看见我。你欲以此术制他，不知他之术更高你在。所以後来温公留章子厚，欲与之共变新法，卒至帘前悖詈，得罪而去。章忿叫曰：‘他日不能陪相公吃剑得！’便至如此，无可平之理，尽是拙谋。某尝说，今世之士，所谓巧者，是大拙，无有能以巧而济者，都是枉了，空费心力。只有一个公平正大行将去，其济不济，天也。古人间有如此用术而成者，都是偶然，不是他有意智。要之，都不消如此，决定无益。张子房号为有意智者，以今观之，可谓甚疏。如劝帝与项羽和而反兵伐之，此成甚意智！只是他命好，使一番了，第二番又被他使得胜。”又曰：“古人做得成者，不是他有智，只是偶然。只有一个‘正其谊不谋其利，明其道不计其功’。其他费心费力，用智用数，牢笼计较，都不济事，都是枉了。”又曰：“本朝以前，宰相见百官，皆以班见。国忌拈香归来，回班以见。宰相见时有刻数，不知过几刻，便喝‘相公尊重’！用屏风拦断。也是省事，拦截了几多干请私曲底事。某旧见陈魏公汤进之为相时，那时犹无甚人相见，每见不过五六人，十数人，他也随官之崇卑做两番请。今则不胜其多，为宰相者每日只了得应接，更无心理会国事。如此者谓之有相业有精神。秦会之也是会做，严毅尊重，不妄发一谈。其答人书，只是数字。今宰相答人书，地委曲详尽，人皆翕然称之。只是不曾见已前事，只见後来习俗，遂以为例。其有不然者，便群起非之矣！温公作相日，有一客位榜，分作三项云：‘访及诸君，若睹朝政阙遗，庶民疾苦，欲进忠言，请以奏牍闻於朝廷，某得与同僚商议，择可行者取旨行之。若但以私书宠喻，终无所益。若光身有过失，欲赐规正，则可以通书简，分付吏人传入，光得内自省讼，佩服改行。至於理会官职差遣，理雪罪名，凡于身计，并请一面进状，光得与朝省众官公议施行。若在私第垂访，不请语及。’此皆前辈做处。”又曰：“伊川云：‘犭旬俗雷同，不唤做“随时”；惟严毅特立，乃“随时”也。’而今人见识低，只是犭旬流俗之论，流俗之论便以为是，是可叹也！鲍们只是见那向时不得差遣底人说他，自是怨他；若教公去做看，方见得难。且如有两人焉，自家平日以一人为贤，一人为不肖。若自家执政，定不肯舍其贤而举其不肖，定是举其贤而舍其不肖。若举此一人，则彼一人怨，必矣，如何尽要他说好得！只怕自家自认不破，贤者却以为不肖，不肖者却以为贤，如此则乖。若认得定，何害？又有一样人底，半间不界，可进可退，自家却以此为贤，以彼为不肖，此尤难认，便是难。”又曰：“‘舜有大功二十’，‘以其举十六相而去四凶也’。若如公言，却是舜有大罪二十矣！”〔亻选
    问：“咸之九五传曰：‘感非其所见而说者。’此是任贞一之理则如此？”曰：“武王不泄迩，不忘远’，是其心量该遍，故周流如此，是此义也。”〔方〕
    ◎恒
    恒是个一条物事，彻头彻尾，不是寻常字。古字作“[A113]”，其说象一只船两头靠岸，可见彻头彻尾。值。
    履之问：“常非一定之谓，‘一定则不能恒矣’。”曰：“物理之始终变易，所以为恒而不穷。然所谓不易者，亦须有以变通，乃能不穷。如君尊臣卑，分固不易，然上下不交也不得。父子固是亲亲，然所谓‘命士以上，父子皆异宫’，则又有变焉。惟其如此，所以为恒。论其体则终是恒。然体之常，所以为用之变；用之变，乃所以为体之恒。”〔道夫〕
    恒，非一定之谓，故昼则必夜，夜而复昼；寒则必暑，暑而复寒，若一定，则不能常也。其在人，“冬日则饮汤，夏日则饮水”；“可以仕则仕，可以止则止”；今日道合便从，明日不合则去。又如孟子辞齐王之金而受薛宋之饣鬼，皆随时变易，故可以为常也。〔道夫〕
    能常而後能变，能常而不已，所以能变；及其变也，常亦只在其中。伊川却说变而後能常，非是。〔亻选
    正便能久。“天地之道，恒久而不已”，这个只是说久。〔渊〕
    物各有个情。有个人在此，决定是有那羞恶、恻隐、是非、辞让之情。性只是个物事；情却多般，或起或灭，然而头面却只一般。长长恁地，这便是“观其所恒，而天地万物之情可见”之义。“乃若其情”，只是去情上面看。〔渊〕
    叔重说：“‘浚恒贞凶’，恐是不安其常，而深以常理求人之象，程氏所谓‘守常而不能度势’之意。”曰：“未见有不安其常之象，只是欲深以常理求人耳。”〔时举〕
    问：“‘恒其德贞，妇人吉，夫子凶。’德，指六，谓常其柔顺之德，固贞矣。然此妇人之道，非夫子之义。盖妇人从一而终，以顺为正，夫子则制义者也。若从妇道，则凶。”曰：“固是如此。然须看得象占分明。六五有‘恒其德贞’之象，占者若妇人则吉，夫子则凶。大底看易，须是晓得象占分明。所谓吉凶者，非爻之能吉凶，爻有此象，而占者视其德而有吉凶耳。且如此爻，不是既为妇人，又为夫子，只是有‘恒其德贞’之象，而以占者之德为吉凶耳。又如恒固能亨而无咎，然必占者能久於其道，方亨而无咎。又如九三‘不恒其德’，非是九三能‘不恒其德’，乃九三有此象耳。占者遇此，虽正亦吝。若占者能恒其德，则无羞吝。〔铢〕
    ◎Т
    问：“Т卦‘Т’字，虽是逃隐，大抵亦取远去之意。天上山下，相去甚辽绝，象之以君子远小人，则君子如天，小人如山。相绝之义，须如此方得。所以六爻在上，渐远者愈善也。”曰：“恁地推亦好。此六爻皆是君子之事。”〔学履〕
    问：“‘Т亨，Т而亨也’，分明是说能Т便亨。下更说‘刚当位而应，与时行也’，是如何？”曰：“此其所以Т而亨也。阴方微，为他刚当位而应，所以能知时而Т，是能‘与时行’。不然，便是与时背也。”〔砺〕
    问：“‘小利贞，浸而长也’，是见其浸长，故设戒令其贞正，且以宽君子之患，然亦是他之福。”曰：“是如此。此与否初、二两爻义相似。”同。
    问：“‘小利贞’，以彖辞‘小利贞，浸而长也’之语观之，则小当为阴柔小人。如“小往大来”、“小饼”、“小畜”之“小”。言君子能Т则亨，小人则利於守正，不可以浸长之故，而浸迫於阳也。此与程传‘Т者，阴之始长，君子知微，故当深戒。而圣人之意未遽已，故有“与时行，小利贞”之教’之意不同。”曰：“若如程传所云，则於‘刚当位而应，与时行也’之下，当云‘止而健，阴进而长，故小利贞’。今但言‘小利贞，浸而长也’，而不言阴进而长，则小指‘阴小’之‘小’可知。况当Т去之时，事势已有不容正之者；程说虽善，而有不通矣。”又问：“‘Т尾厉，勿用有攸往’者，言不可有所往，但当晦处静俟耳。此意如何？”曰：程传作‘不可往’，谓不可去也。言‘Т已後矣，不可往，往则危。往既危，不若不往之为无梨’。某窃以为不然。Т而在後，尾也。既已危矣，岂可更不往乎！若作占辞看，尤分明。”先生又言：“‘执之用黄牛之革，莫之胜说。’此言象而占在其中，六二亦有此德也。说，吐活反。九四：‘君子吉，小人否。’否，方九反。”〔铢〕
    伊川说“小利贞”云，尚可以有为。阴已浸长，如何可以有为？所说王允谢安之於汉晋，恐也不然。王允是算杀了董卓，谢安是乘王敦之老病，皆是他衰微时节，不是浸长之时也。兼他是大臣，亦如何去！此为在下位有为之兆者，则可以去。大臣任国安危，君在与在，君亡与亡，如何去！又曰：“王允不合要尽杀梁州兵，所以致败。”〔砺〕
    “Т尾厉”，到这时节去不迭了，所以危厉，不可有所往，只得看他如何。贤人君子有这般底多。〔渊〕
    问：“‘畜臣妾吉’，伊川云，待臣妾之道。君子之待小人，亦不如是。如何？”曰：“君子小人，更不可相对，更不可与相接。若臣妾，是终日在自家脚手头，若无以系之，则望望然去矣。”又曰：“易中详识物情，备极人事，都是实有此事。今学者平日只在灯窗下习读，不曾应接世变；一旦读此，皆看不得。某旧时也如此，即管读得不相入，所以常说易难读。”〔砺〕
    问：“九五‘嘉Т’，以阳刚中正，渐向Т极，故为嘉美。未是极处，故戒以贞正则吉。”曰：“是如此。便是‘刚当位而应’处，是去得恰好时节。小人亦未嫌自家，只是自家合去，莫见小人不嫌，却与相接而不去，便是不好，所以戒他贞正。”〔砺〕
    ◎大壮
    问：“大壮‘大者正’与‘正大’不同。上‘大’字是指阳，下‘正大’是说理。”曰：“亦缘上面有‘大者正’一句，方说此。”〔学履〕
    大壮“利贞”，利於正也。所以大者，以其正也。既正且大，则天地之情不过於此。〔焘〕
    问：“‘雷在天上，大壮，君子以非礼弗履’，伊川云云，其义是否？”曰：“固是。君子之自治，须是如雷在天上，恁地威严猛烈，方得。若半上落下，不如此猛烈果决，济得甚事！”〔亻选
    或问：“伊川‘自胜者为强’之说如何？”曰：“雷在天上，是甚威严！人之克己能如雷在天上，则威严果决以去其恶，而必於为善。若半上落下，则不济事，何以为君子。须是如雷在天上，方能克去非礼。”〔焘〕
    此卦如“九二贞吉”，只是自守而不进；九四“藩决不羸，壮於大舆之醺础保却是有可进之象，此卦爻之好者。盖以阳居阴，不极其刚，而前遇二阴，有藩决之象，所以为进，非如九二前有三、四二阳隔之，不得进也。又曰：“‘丧羊于易’，不若作‘疆埸’之‘易’。汉食货志‘疆埸’之‘埸’正作‘易’。盖後面有‘丧羊于易’，亦同此义。今本义所注，只是从前所说如此，只且仍旧耳。上六取喻甚巧，盖壮终动极，无可去处，如羝羊之角挂於藩上，不能退、遂。然‘艰则吉’者，毕竟有可进之理，但必艰始吉耳。”〔铢〕
    问：“大壮本好，爻中所取却不好；睽本不好，爻中所取却好。如六五对九二，处非其位；九四对上九，本非相应，都成好爻。不知何故？”曰：“大壮便是过了，才过便不好。如睽卦之类，却是。易之取爻，多为占者而言。占法取变爻，便是到此处变了。所以困卦虽是不好，然其间利用祭祀之属，却好。”问：“此正与‘群龙无首’、‘利水贞’一般。”曰：“然。却是变了，故如此。”〔А
    此卦多说羊，羊是兑之属。季通说，这个是夹住底兑卦，两画当一画。〔渊〕
    ◎晋
    “康侯”，似说“宁侯”相似。“用锡马”之“用”，只是个虚字，说他得这个物事。〔渊〕
    “昼日”，是那上卦离也。昼日为之是此意。〔渊〕
    问：“初六‘晋如、摧如’，象也；‘贞吉’，占辞。”曰：“‘罔孚裕无咎’，又是解上两句。恐‘贞吉’说不明，故又晓之。”又问：“‘受兹介福於其王母’，‘指六五’，以为‘享先妣之吉占’，何也？”曰：‘恐是如此。盖周礼有享先妣之礼。”又问“众允悔亡”。曰：“‘众允’，象也；‘悔亡’，占也。”又问：“‘晋其角，维用伐邑’，本义作‘伐其私邑’，程传以为‘自治’，如何？”曰：“便是程传多不肯说实事，皆以为取喻。伐邑，如堕费、堕后阝之类是也。大抵今人说易，多是见易中有此一语，便以为通体事当如此。不知当其时节地头，其人所占得者，其象如何。若果如今人所说，则易之说有穷矣！又如‘摧如’、‘愁如’，易中少有此字。疑此爻必有此象，但今不可晓耳。”〔铢〕
    “晋六三，如何见得为众所信处？既不中正，众方不信。虽能信之，又安能‘悔亡’？”曰：“晋之时，二阴皆欲上进，三处地较近，故二阴从之以进。”问：“如何得‘悔亡’？”曰：“居非其位，本当有悔。以其得众，故悔可亡。”〔А
    问：“六五‘悔亡，失得勿恤，往吉，无不利’。伊川以为：‘六以柔居尊位，本当有悔。以大明而下皆顺附，故其悔亡。下既同德顺附，当推诚委任，尽众人之才，通天下之志，勿复自任其明，恤其失得。如此而往，则吉而无不利。’此说是否？”曰：“便是伊川说得太深。据此爻，只是占者占得此爻，则不必恤其失得，而自亦无所不利耳。如何说得人君既得同德之人而委任之，不复恤其失得！如此，则荡然无复是非，而天下之事乱矣！假使其所任之人或有作乱者，亦将不恤之乎？虽以尧舜之圣，皋夔益稷之贤，犹云‘屡省乃成’，如何说既得同心同德之人而任之，则在上者一切不管，而任其所为！岂有此理！且彼所为既失矣，为上者如何不恤得？圣人无此等说话。圣人所说卦爻，只是略略说过。以为人当著此爻，则大势已好，虽有所失得，亦不必虑而自无所不利也。圣人说得甚浅，伊川说得太深；圣人所说短，伊川解得长。”久之，又云：“‘失得勿恤’，只是自家自作教是，莫管他得失。如士人发解做官，这个却必不得，只得尽其所当为者而已。如仁人‘正其谊不谋其利，明其道不计其功’相似。”〔亻选
    “失得勿恤”，此说失也不须问他，得也不须问他，自是好，犹言“胜负兵家之常”云尔。此卦六爻，无如此爻吉。〔渊〕
    “晋上九，刚进之极，以伐私邑，安能吉而无咎？”曰：“以其刚，故可伐邑。若不刚，则不能伐邑矣。但易中言‘伐邑’，皆是用之於小；若伐国，则其用大矣。如“高宗伐鬼方”之类。‘维用伐邑’，则不可用之於大可知。虽用以伐邑，然亦必能自危厉，乃可以吉而无咎。过刚而能危厉，则不至於过刚矣。”〔А
    看伯丰与庐陵问答内晋卦伐邑说，曰：“晋上九‘贞吝’，吝不在克治。正以其克治之难，而言其合下有此吝耳。‘贞吝’之义，诸义只云贞固守此则吝，不应於此独云於正道为吝也。”〔┿〕
    ◎明夷
    明夷，未是说ウ之主，只是说明而被伤者，乃君子也。上六方是说ウ。君子出门庭，言君子去ウ尚远，可以得其本心而远去。文王箕子大概皆是“晦其明”。然文王“外柔顺”，是本分自然做底。箕子“晦其明”，又云“艰”，是他那佯狂底意思，便是艰难底气象。爻说“贞”而不言“艰”者，盖言箕子，则艰可见，不必更言之。〔渊〕
    君子“用晦而明”，晦，地象；明，日象。晦则是不察察。若晦而不明，则晦得没理会了。故外晦而内必明，乃好。〔学履〕
    “明夷初、二二爻不取爻义。”曰：“初爻所伤地远，故虽伤而尚能飞。”问：“初爻比二爻，似二爻伤得浅，初爻伤得深。”曰：“非也。初尚能飞，但垂翼耳。”〔А
    问明夷。曰：“下三爻皆说明夷是明而见伤者。六四爻，说者却以为奸邪之臣先蛊惑其君心，而後肆行於外。殊不知上六是暗主，六五却不作君说。六四之与上六既非正应，又不相比。又况下三爻皆说明夷是好底，何独比爻却作不好说？故某於此爻之义未详。但以意观之，六四居暗地尚浅，犹可以得意而远去，故虽入於幽隐之处，犹能‘获明夷之心，於出门庭也’，故小象曰：‘获心意也。’上六‘不明晦’，则是合下已是不明，故‘初登於天’可以‘照四国’，而不免‘後入於地’，则是始於伤人之明，而终於自伤以坠其命矣。吕原明以为唐明皇可以当之，盖言始明而终暗也。”〔铢〕
    ◎家人
    问：“家人彖辞，不尽取象。”曰：“注中所以但取二、五，不及他象者，但只因彖传而言耳。大抵彖传取义最精。象中所取，却恐有假合处。”〔А
    问“风自火出”。曰：“谓如一炉火，必有气冲上去，便是‘风自火出’。然此只是言自内及外之意。”〔焘〕学履录云：“是火中有风，如一堆火在此，气自薰蒸上出。”
    “王假有家”，言到这里，方且得许多物事。有妻有妾，方始成个家。〔渊〕
    问“王假有家”。曰：“‘有家’之‘有’，只是如‘夙夜浚明有家’、‘亮采有邦’之‘有’。谓有三德者，则夙夜浚明於其家；有六德者，则亮采於其邦。‘有’是虚字，非如‘奄有四方’之‘有’也。”〔铢〕
    或问：“易传云，正家之道在於‘正伦理，笃恩义’。今欲正伦理，则有伤恩义；欲笃恩义，又有乖於伦理；如何？”曰：“须是於正伦理处笃恩义，笃恩义而不失伦理，方可。”〔柄〕
    ◎睽
    睽，皆言始异终同之理。〔渊〕
    问“君子以同而异”。曰：“此是取两象合体为同，而其性各异，在人则是‘和而不同’之意。盖其趋则同，而所以为同则异。如伯夷柳下惠伊尹三子所趋不同，而其归则一。彖辞言睽而同，大象言：‘同而异’。在人则出处语默虽不同，而同归於理；讲论文字为说不同，而同於求合义理；立朝论事所见不同，而同於忠君。本义所谓‘二卦合体’者，言同也；‘而性不同’者，言异也。‘以同而异’语意与‘用晦而明’相似。大凡读易到精熟後，颠倒说来皆合；不然，则是死说耳。”又问：“睽卦无正应，而同德相应者何？”曰：“无正应，所以为睽，当睽之时，当合者既离，其离者却合也。”〔铢〕
    问：“‘君子以同而异’，作‘理一分殊’看，如何？”曰：“‘理一分殊’，是理之自然如此，这处又就人事之异上说。盖君子有同处，有异处，如所谓‘周而不比’，‘群而不党’，是也。大抵易中六十四象，下句皆是就人事之近处说，不必深去求他。此处伊川说得甚好。”〔学履〕
    过举程子睽之象“君子以同而异”，解曰：“不能大同者，乱常弗理之人也；不能独异者，随俗习非之人也。要在同而能异尔。”“又如今之言地理者，必欲择地之吉，是同也；不似世俗专以求富贵为事，惑乱此心，则异矣。如士人应科举，则同也；不曲学以阿世，则异矣。事事推去，斯得其旨。”〔过〕
    马是行底物，初间行不得，後来却行得。大率睽之诸爻都如此，多说先异而後同。〔渊〕
    问：“睽‘见恶人’，其义何取？”曰：“以其当睽之时，故须见恶人，乃能无咎。”〔А
    “天”，合作“而”，剃须也。篆文“天”作“[1234]”，“而”作“[1234]”。〔渊〕
    “宗”，如“同人于宗”之“宗”。〔渊〕
    “载鬼一车”等语所以差异者，为他这般事是差异底事，所以却把世间差异底明之。世间自有这般差异底事。〔渊〕
    ◎蹇
    “蹇，利西南”，是说坤卦分晓。但不知从何插入这坤卦来，此须是个变例。圣人到这里，看见得有个做坤底道理。大率阳卦多自阴来，阴卦多自阳来。震是坤第一画变，坎是第二画变，艮是第三画变。易之取象，不曾确定了他。〔渊〕
    蹇无坤体，只取坎中爻变，如沈存中论五姓一般。“蹇利西南”，谓地也。据卦体艮下坎上，无坤，而繇辞言地者，往往只取坎中爻变，变则为坤矣。沈存中论五姓，自古无之，後人既如此呼唤，即便有义可推。〔渊〕
    潘谦之书曰：“蹇与困相似。‘君子致命遂志’，‘君子反身修德’，亦一般。”殊不知不然。象曰：“泽无水，困。”是尽乾燥，处困之极，事无可为者，故只得“致命遂志”，若“山上有水，蹇”，则犹可进步，如山下之泉曲折多艰阻，然犹可行，故教人以“反身修德”，岂可以困为比？只观“泽无水，困”，与“山上有水，蹇”，二句便全不同。〔学履〕亻淹。
    问：“往蹇来誉”。曰：“‘来往’二字，唯程传言‘上进则为往，不进则为来’，说得极好。今人或谓六四‘往蹇来连’，是来就三；九三‘往蹇来反’，是来就二；上六‘往蹇来硕’，是来就五，亦说得通。但初六‘来誉’，则位居最下，无可来之地，其说不得通矣。故不若程传好，只是不往为佳耳。不往者，守而不进。故不进则为来。诸爻皆不言吉，盖未离乎蹇中也。至上六‘往蹇来硕，吉’，却是蹇极有可济之理。既是不往，惟守於蹇，则必得见九五之大人与共济，蹇而有硕大之功矣。”〔铢〕
    问：“蹇九五，何故为‘大蹇’？”曰：“五是为蹇主。凡人臣之蹇，只是一事。至大蹇，须人主当之。”〔砺〕
    问：“大蹇朋来”之义。曰：“处九五尊位，而居蹇之中，所以为‘大蹇’，所谓‘遗大投艰於朕身’。人君当此，则须屈群策，用群力，乃可济也。”〔学履〕亻淹。
    ◎解
    先生举“无所往，其来复吉”。程传以为“天下之难已解，而安平无事，则当修复治道，正纪纲，明法度，复先代明王之治”。“夫祸乱既平，正合修明治道，求复三代之规模，却只便休了！两汉以来，人主还有理会正心、诚意否？须得人主如穷阎陋巷之士，治心修身，讲明义理，以此应天下之务，用天下之才，方见次第。”因言：“神庙，大有为之主，励精治道，事事要理会过，是时却有许多人才。若专用明道为大臣，当大段有可观。明道天资高，又加以学，诚意感格，声色不动，而事至立断。当时用人参差如此，亦是气数舛逆。”〔德明〕
    “天地解而雷雨作。”阴阳之气闭结之极，忽然迸散出做这雷雨。只管闭结了，若不解散，如何会有雷雨作。小畜所以不能成雷雨者，畜不极也。雷便是如今一个爆杖。〔渊〕
    六居三，大率少有好底。“负且乘”，圣人到这里，又见得有个小人乘君子之器底象，故又於此发出这个道理来。〔渊〕
    问“解而拇，朋至斯孚”。曰：“四与初皆不得正。四能‘解而拇’者，以四虽阴位而才则阳，与初六阴柔则为有间，所以能解去其拇，故得阳刚之朋类至而相信矣。”〔铢〕
    “射隼于高墉”，圣人说易，大概是如此，不似今人说底。向来钦夫书与林艾轩云：“圣人说易，却则恁地。”此却似说得易了。〔渊〕
    ◎损
    “二簋”与“簋贰”字不同，可见其义亦不同。〔渊〕
    “惩忿”如救火，“窒欲”如防水。〔大雅〕
    问：“‘惩忿、窒欲’，忿怒易发难制，故曰‘惩’，惩是戒於後。欲之起则甚微，渐渐到炽处，故曰‘窒’，窒谓塞於初。古人说‘情窦’，窦是罅隙，须是塞其罅隙。”曰：“惩也不专是戒於後，若是怒时，也须去惩治他始得。所谓惩者，惩於今而戒於後耳。窒亦非是真有个孔穴去塞了，但遏绝之使不行耳。”又曰：“‘山下有泽，损，君子以惩忿、窒欲’；‘风雷，益，君子以见善则迁，有过则改’。观山之象以惩忿，观泽之象以窒欲。欲如卧笕唬其中秽浊解稳救耍须当填塞了。如风之迅速以迁善，如雷之奋发以改过。”广云：“观山之象以惩忿，是如何？”曰：“人怒时，自是恁突兀起来。故孙权曰：‘令人气涌如山！’”〔广〕
    问：“‘山下有泽，损，君子以惩忿、窒欲’；‘风雷，益，君子以见善则迁，有过则改’。”曰：“伊川将来相牵合说，某不晓。看来人自有迁善时节，自有改过时节，不必只是一件事。某看来，只是惩忿如摧山，窒欲如填壑，迁善如风之迅，改过如雷之烈。”又曰：“圣人取象，亦只是个大约彷彳弗意思如此。若才著言语穷他，便有说不去时。如後面小象，若更教孔子添几句，也添不去。”〔亻选
    “酌损之”，在损之初下，犹可以斟酌也。〔渊〕
    问：“损卦三阳皆能益阴，而二与上二爻，则曰：‘弗损，益之。’初则曰：‘酌损之。’何邪？”曰：“这一爻难解，只得用伊川说。”又云：“易解得处少，难解处多，今且恁地说去。到那占时，又自别消详有应处，难立为定说也。”学履。
    “三人行，损一人”，三阳损一。“一人行，得其友”，一阳上去换得一阴来。”〔渊〕
    “或益之十朋之龟”为句。〔渊〕
    “得臣无家”，犹言化家为国相似。得臣有家，其所得也小矣，无家则可见其大。〔渊〕
    问：“损卦下三爻皆损己益人，四五两爻是损己从人，上爻有为人上之象，不待损己而自有以益人。”曰：“下三爻无损己益人底意；只是盛到极处，去不得，自是损了。四爻‘损其疾’，只是损了那不好了，便自好。五爻是受益，也无损己从人底意。”〔砺〕
    ◎益
    问：“‘木道乃行’，程传以为‘木’字本‘益’字之误，如何？”曰：“看来只是‘木’字。涣卦说‘乘木有功’，中孚说‘乘木舟虚’，以此见得只是‘木’字。”又问“或击之”。曰：“‘或’字，众无定主之辞，言非但一人击之也。‘立心勿恒’，‘勿’字只是‘不’字，非禁止之辞。此处亦可疑，且阙之。”〔铢〕
    “木道乃行”，不须改“木”字为“益”字，只“木”字亦得。见一朋友说，有八卦之金木水火土，有五行之金木水火土。如“乾为金”，易卦之金也；兑之金，五行之金也。“巽为木”，是卦中取象。震为木，乃东方属木，五行之木也，五行取四维故也。〔去伪〕
    “某昨日思‘风雷，益，君子以迁善、改过’。迁善如风之速，改过如雷之猛！”祖道曰：“莫是才迁善，便是改过否？”曰；“不然，‘迁善’字轻，‘改过’字重。迁善如惨淡之物，要使之白；改过如黑之物，要使之白；用力自是不同。迁善者，但见是人做得一事强似我，心有所未安，即便迁之。儒用录云：“只消当下迁过就他底。”若改过，须是大段勇猛始得。”又曰：“公所说蒙与蛊二象，却有意思。如‘山下有泽，损，君子以惩忿、窒欲’，必是降下山以塞其泽，便是此象。六十四卦象皆如此。”〔祖道〕儒用同。
    问“迁善、改过”。曰：“风是一个急底物，见人之善，己所不及，迁之如风之急；雷是一个勇决底物，己有过，便断然改之，如雷之勇，决不容有些子迟缓！”〔赐〕
    “元吉无咎”，吉凶是事，咎是道理。盖有事则吉，而理则过差者，是之谓吉而有咎。〔渊〕
    “享于帝吉”是“祭则受福”底道理。〔渊〕
    “益之，用凶事”，犹书言“用降我凶德，嘉绩於朕邦”。〔渊〕
    伊川说易亦有不分晓处甚多。如“益之，用凶事”，说作凶荒之“凶”，直指刺史郡守而言。在当时未见有这守令，恐难以此说。某谓“益之，用凶事”者，言人臣之益君甚难，必以危言鲠论恐动其君而益之。虽以中而行，然必用圭以通其信。若不用圭以通之，又非忠以益於君者也。
    “中行”与“依”，见不得是指谁。〔渊〕
    “利用迁国”，程昌寓守寿春，虏人来，占得此爻，迁来鼎州。後平杨么有功。〔渊〕方子录云“守蔡州”。
    益损二卦说龟，一在二，一在五，是颠倒说去。未济与既济说“伐，鬼方”，亦然。不知如何。未济，看来只阳爻便好，阴爻便不好。但六五、上九二爻不知是如何。盖六五以得中故吉，上九有可济之才，又当未济之极，可以济矣。却云不吉，更不可晓。〔学蒙〕
    “大抵损益二卦，诸爻皆互换。损好，益却不好。如损六五却成益六二。损上九好，益上九却不好。〔渊〕
    ◎
    用之说儇栽疲骸笆ト遂兑跸阳长之时亦如此戒惧，其警戒之意深矣！”曰：“不用如此说，自是无时不戒慎恐惧，不是到这时方戒惧。不成说天下已平治，可以安意肆志！只才有些放肆，便弄得靡所不至！”〔亻选
    “扬于王庭，孚号有厉。”若合开口处，便虽有剑从自家头上落，也须著说。但使功罪各当，是非显白，於吾何慊！〔道夫〕
    儇灾小昂拧弊郑皆当作“户羔反”。唯“孚号”，古来作去声，看来亦只当作平声。〔亻选
    “壮于前趾”，与大壮初爻同。此卦大率似大壮，只争一画。〔渊〕
    王子献卜，遇僦九二，曰“惕号，莫夜有戎，勿恤”，吉。卜者告之曰：“必夜有惊恐，後有兵权。”未几果夜遇寇，旋得洪帅。〔渊〕
    问九三“壮于<九页>”。曰：“君子之去小人，不必悻悻然见於面目，至於遇雨而为所濡湿，虽为众阳所愠，然志在决阴，必能终去小人，故亦可得无咎也。盖九三虽与上六为应，而实以刚居刚，有能决之象；故‘壮于<九页>’则有凶，而和柔以去之，乃无咎。如王允之於董卓，温峤之於王敦是也。”又曰：“彖云‘利有攸往，刚长乃终’，今人以为阳不能无阴，中国不能无夷狄，君子不能无小人，故小人不可尽去。今观‘刚长乃终’之言，则圣人岂不欲小人之尽去耶？但所以决之者自有道耳。”又问：“儇源茄浴孚号’，九二言‘惕号’，上九言‘无号’，取象之义如何？”曰：“卦有兑体，‘兑为口’，故多言‘号’也。”又问：“以五阳决一阴，君子盛而小人衰之势，而卦辞则曰‘告自邑，不利即戎’；初九‘壮于前趾’，则‘往不胜’；九二‘惕号’，则‘有戎勿恤’；‘壮于<九页>’则凶，‘牵羊’则‘悔亡’，‘中行无咎’。岂去小人之道，须先自治而严厉戒惧，不可安肆耶？”曰：“观上六一爻，则小人势穷，无号有凶之时，而君子去之之道，犹当如此严谨，自做手脚，盖不可以其势衰而安意自肆也，其为戒深矣！”〔铢〕
    九三“壮于<九页>”，看来旧文本义自顺，不知程氏何故欲易之。“有愠”也是自不能堪。正如颜杲卿使安禄山，受其衣服，至道间与其徒曰：“吾辈何为服此？”归而借兵伐之，正类此也。卦中与复卦六四有“独”字。此卦诸爻皆欲去阴，独此一爻与六为应，也是恶模样。〔砺〕
    伊川改九三爻次序，看来不必改。〔渊〕
    这几卦都说那臀，不可晓。〔渊〕
    “牵羊悔亡”，其说得於许慎之。〔渊〕
    苋、陆是两物。苋者，马齿苋；陆者，章陆，一名商陆，皆感阴气多之物。药中用商陆治水肿，其子红。渊录云：“其物难乾。”〔学履〕
    “中行无咎”，言人能刚决自胜其私，合乎中行，则得无咎。无咎，但能“补过”而已，未是极至处。这是说那微茫间有些个意思断未得，释氏所谓“流注想”，荀子所谓“偷则自行”，便是这意思。照管不著，便走将去那里去。爻虽无此意，孔子作象，所以裨爻辞之不足。如“自我致寇”、“敬慎不败”之类甚多。“中行无咎”，易中却不恁地看。言人占得此爻者，能中行则无咎，不然则有咎。〔渊〕
    “中行无咎，中未光也。”事虽正而意潜有所系吝，荀子所谓“偷则自行”，佛家所谓“流注不断”，皆意不诚之本也。〔渊〕
    ◎窈
    不是说阴渐长为“女壮”，乃是一阴遇五阳。〔渊〕
    大率窈笫且桓雠遇五阳，是个不正当底，如“人尽夫也”之事。圣人去这里，又看见得那天地相遇底道理出来。〔渊〕
    窈笫遣缓玫棕裕然“天地相遇，品物咸章，刚遇中正，天下大行”，却又甚好。盖“天地相遇”，又是别取一义。“刚遇中正”，只取九五；或谓亦以九二言，非也。〔铢〕
    问：“‘窈笾时义大矣哉！’本义云：‘几微之际，圣人所谨。’与伊川之说不同，何也？”曰：“上面说‘天地相遇’，至‘天下大行也’，正是好时节，而不好之渐已生於微矣，故当谨於此。”〔学履〕
    “金尼”，或以为止车物，或以为丝羁，不可晓。〔广〕
    又不知此卦如何有鱼象。或说：“‘离为鳖，为蟹，为蠃，为蚌，为龟’，鱼便在里面了。”不知是不是。此条未详。〔渊〕
    “包无鱼”，又去这里见得个君民底道理。阳在上为君，阴在下为民。〔渊〕
    “有陨自天”，言能回造化，则阳气复自天而陨，复生上来，都换了这时节。〔渊〕
    ◎萃
    大率人之精神萃於己，祖考之精神萃於庙。〔渊〕
    “顺天命”，说道理时，彷彳弗如伊川说，也去得，只是文势不如此。他是说丰萃之时，若不“用大牲”，则便是那“以天下俭其亲”相似。也有此理，这时节比不得那“利用礻龠”之事。他这彖辞散漫说，说了“王假有庙”，又说“利见大人”，又说“用大牲，吉”。大率是圣人观象，节节地看见许多道理，看到这里见有这个象，便说出这一句来；又看见那个象，又说出那一个理来。然而观象，则今不可得见是如何地观矣。〔渊〕
    问“泽上於地，萃，君子以除戎器，戒不虞”。曰：“大凡物聚众盛处，必有争，故当预为之备。又泽本当在地中，今却上出於地上，则是水盛长，有溃决奔突之忧，故取象如此。”〔亻选
    不知如何地说个“一握”底句出来。〔渊〕
    “孚乃利用礻龠”说，如伊川固好。但若如此，却是圣人说个影子，却恐不恁地，想只是说祭。升卦同。〔渊〕
    问：“九五‘萃有位’。以阳刚居中正，当萃之时而居尊位，安得又有‘匪孚’？”曰：“此言有位而无德，则虽萃而不能使人信。故人有不信，当修其‘元永贞’之德，而後‘悔亡’也。”又曰：“‘王假有庙’，是祖考精神聚於庙。又为人必能聚己之精神，然後可以至於庙而承祖考。今人择日祀神，多取神在日，亦取聚意也。”〔铢〕
    问：“九五一爻亦似甚好，而反云‘未光也’，是如何？”曰：“见不得。读易，似这样且恁地解去，若强说，便至凿了。”〔学履〕
    ◎升
    升，“南征吉”。巽坤二卦拱得个南，如看命人“虚拱”底说话。〔砺〕
    “地中生木，升，君子以顺德，积小以高大。”木之生也，无日不长；一日不长，则木死矣　！人之学也，一日不可已；不日而已，则心必死矣！〔人杰〕
    “‘地中生木，升。’汪丈尝云：‘曾考究得树木之生，日日滋长；若一日不长，便将枯瘁，便是生理不接。学者之於学，不可一日少懈。’”“大抵德须日日要进，若一日不进便退。近日学者才相疏，便都休了。”〔┿〕
    问：“升萃二卦，多是言祭享。萃固取聚义，不知升何取义？”曰：“人积其诚意以事鬼神，有升而上通之义。”又曰：“六五‘贞吉升阶’，与萃九五‘萃有位’，‘匪孚，元永贞，悔亡’，皆谓有其位必当有其德，若无其德，则萃虽有位而人不信，虽有升阶之象，而不足以升矣。”〔铢〕
    元德问“王用亨于岐山”。云：“只是‘享’字。古文无‘享’字。所谓亨、享、烹，只是通用。”又曰：“‘乾，元亨利贞’，屯之‘元亨利贞’，只一般。圣人借此四字论乾之德，本非四件事也。”〔时举〕
    “亨于岐山”与“亨于西山”，只是说祭山川，想不到得如伊川说。〔渊〕
    ●卷七十三・易九
    ◎困
    “困卦难理会，不可晓。易中有数卦如此。系辞云：‘卦有小大，辞有险易。辞也者，各指其所之。’困是个极不好底卦，所以卦辞也做得如此难晓。如蹇剥否睽皆是不好卦，林录云：“却不好得分明，故易晓。”只有剥卦分明是剥，所以分晓。困卦林云：“虽是极不好卦。”是个进退不得、穷极底卦，所以难晓。林录云：“所以卦辞亦恁地不好，难晓。”其大意亦可见。”又曰：“看易，不当更去卦爻中寻求道理当如何处置这个。与人卜筮以决疑惑，若道理当为，固是便为之；若道理不当为，自是不可做，何用更占？却是有一样事，或吉或凶，成两岐道理，处置不得，所以用占。若是放火杀人，此等事终不可为，不成也去占！又如做官赃污邪僻，由径求进，不成也去占！”〔亻选逞履录略。
    “不失其所亨”，这句自是说得好。〔渊〕
    李敬子问“致命遂志”。曰U“‘致命’，如论语‘见危授命’与‘士见危致命’之义一般，是送这命与他。自家但遂志循义，都不管生死，不顾身命，犹言致死生於度外也。”〔亻选吵乇驹疲骸啊泽无水，困’，君子道穷之时，但当委致其命，以遂吾之志而已。致命，犹送这命与他，不复为我之有。虽委致其命，而志则自遂，无所回屈。伊川解作‘推致其命’，虽说得通，然论语中‘致命’字，都是委致之‘致’。‘事君能致其身’，与‘士见危致命’，‘见危授命’，皆是此意。‘授’亦‘致’字之意，言将这命授与之也。”
    问：“‘臀困於株木’，如何？”曰：“在困之下，至困者也。株木不可坐，臀在株木上，其不安可知。”又问：“伊川将株木作初之正应，不能庇他，如何？”曰：“恐说‘臀’字不去。”〔学履〕
    问：“‘困於酒食’，本义作‘餍饫於所欲’如何？”曰：“此是困於好底事。在困之时，有困於好事者，有困於不好事者。此爻是好爻，当困时，则为困於好事。如‘感时花溅泪，恨别鸟惊心’，花鸟好娱戏底物，这时却发人不好底意思，是因好物而困也。酒食餍饫亦如此。”又问：“象云‘中有庆也’，是如何？”曰：“他下面有许多好事在。”〔学履〕
    问：“朱绂方来，利用享祀”。曰：“以之事君，则君应之；以之事神，则神应之。”〔焘〕
    “朱绂，赤绂。”若如伊川说，使书传中说臣下皆是赤绂则可。诗中却有‘朱芾斯皇’一句是说方叔，於理又似不通。某之精力只推得到这里。〔渊〕
    问：“困二五皆‘利用祭祀’，是如何？”曰：“他得中正，又似取无应而心专一底意思。”〔学履〕
    “祭祀、享祀”，想只说个祭祀，无那自家活人却享他人祭之说！〔渊〕
    六三阳之阴，上六阴之阴，故将六三言之，则上六为妻。〔渊〕
    ◎井
    井象只取巽入之义，不取木义。〔渊〕
    井是那掇不动底物事，所以“改邑不改井”。〔渊〕
    “汔至，亦未纟站羸其瓶，凶。”“汔至”作一句。“亦未纟站羸其瓶”是一句。意谓几至而止，如绠未及井而瓶败，言功不成也。〔学履〕
    “‘木上有水，井。’说者以为木是汲器，则後面却有瓶，瓶自是瓦器，此不可晓。怕只是说水之津润上行，至那木之杪，这便是井水上行之象。”问：“恐是桔锻之类？”曰：“亦恐是如此。”又云：“禾上露珠，便是下面水上去。大抵里面水气上，则外面底也上。”〔渊〕
    用之问“木上有水，井”。曰：“巽在坎下，便是木在下面，涨得水上上来。如桶中盛得两斗水，若将大一斗之木沈在水底，则木上之水亦长一斗，便是此义。如草木之生，津润皆上行，直至树末，便是‘木上有水’之义。虽至小之物亦然。如菖蒲叶，每晨叶叶尾皆有水，池本作“皆潮水珠”。如珠颗；虽藏之密室亦然，非露水也。”池本云：“或云：‘尝见野老说，芋叶尾每早亦含水珠，须日出照乾则无害。若太阳未照，为物所挨落，则芋实焦枯无味，或生瘛４艘噍牌殉彼之类尔。’曰：‘然。’”问：“如此，则‘井’字之义与‘木上有水’何预？”曰：“‘木上有水’便如井中之水。水本在井底，却能汲上来给人之食，故取象如此。”用之又问：“程子汲水桶之说，是否？”曰：“不然。‘木上有水’，是木穿水中，涨上那水。若作汲桶，则解不通矣，且与後面‘羸其瓶凶’之说不相合也。”〔亻选逞履同而略。又注云：“後亲问先生。先生云：‘不曾说木在下面涨得水来。这个话是别人说，不是义理如此。’”
    鲋，程沙随以为蜗牛，如今废井中多有之。〔渊〕
    九三“可用汲”以上三句是象，下两句是占。大概是说理，决不是说汲井。〔渊〕
    若非王明，则无以收拾人才。〔渊〕
    “收”，虽作去声读，义只是收也。〔渊〕
    ◎革
    问：“革二女‘志不相得’，与睽‘不同行’有异否？”曰：“意则一，但变韵而协之尔。”〔学履〕
    易言“顺乎天而应乎人”，後来人尽说“应天顺人”，非也。〔佐〕
    问：“革之象不曰‘泽在火上’，而曰‘泽中有火’。盖水在火上，则水灭了火；不见得水决则火灭，火炎则水涸之义。曰‘中有火’，则二物并在，有相息之象否？”曰：“亦是恁地。”〔学履〕
    “泽中有火。”水能灭火，此只是说阴盛阳衰。火盛则克水，水盛则克火。此是“泽中有火”之象，便有那四时改革底意思。君子观这象，便去“治历明时”。林艾轩说因革卦得历法，云：“历须年年改革，不改革，便差了天度。”此说不然。天度之差，盖缘不曾推得那历元定，却不因不改而然。历岂是那年年改革底物？“治历明时”，非谓历当改革。盖四时变革中，便有个“治历明时”底道理。〔渊〕
    “泽中有火，革”，盖言阴阳相胜复，故圣人“治历明时”。向林艾轩尝言圣人於革著治历者，盖历必有差，须时改革方得。此不然。天度固必有差，须在吾术中始得。如度几年当差一分，便就此添一分去，乃是。又云：“历数微眇，如今下漏一般。漏管稍涩，则必後天；稍阔，则必先天，未子而子，未午而午。”〔渊〕
    “泽中有火”自与“治历明时”不甚相干。圣人取象处，只是依稀地说，不曾确定指杀，只是见得这些意思便说。〔渊〕
    “革言三就”，言三番结裹成就，如第一番商量这个是当革不当革，说成一番，又更如此商量一番，至於三番然後说成了，却不是三人来说。〔渊〕
    问：“革下三爻，有谨重难改之意，上三爻则革而善。盖事有新故，革者，变故而为新也。下三爻则故事也。未变之时，必当谨审於其先，上三爻则变而为新事矣，故渐渐好。”曰：“然。”又云：“乾卦到九四爻谓‘乾道乃革’，也是到这处方变了。”〔学履〕
    “未占有孚”，伊川於爻中“占”字，皆不把做“卜筮尚其占”说。〔渊〕
    或问：“‘大人虎变’是就事上变，‘君子豹变’是就身上变？”曰：“岂止是事上？也从里面做出来。这个事却不只是空壳子做得。文王‘其命维新’，也是他自新後如此。尧‘克明俊德’，然後‘黎民於变’。‘大人虎变’，正如孟子所谓‘所过者化，所存者神，上下与天地同流，岂曰小补之哉’！补，只是个里破，补这一些。如世人些小宝，只是补。如圣人直是浑沦都换过了。如炉鞴相似，补底只是锢露，圣人却是浑沦铸过。”或曰：“孟子说得恁地，想见做出来，应是新人耳目。”曰：“想亦只是从‘五亩之宅树之以桑’起。看他三四次，只恁地说。”又曰：“如那‘如其礼乐，以俟君子’意思，孟子都无，这便是气粗处。”又曰：“未见得做得与做不得，只说著，教人欢喜！”〔胡泳〕（亻崖荚疲骸耙蛩蹈镓裕曰：‘革是更革之谓。到这里，须尽翻转更变一番，所谓“上下与天地同流，岂曰小补之哉”？“小补之”者，谓扶衰救弊，逐些补缉，如锢鉴家事相似。若是更革，则须彻底重新铸造一番，非止补其罅漏而已。汤武顺天应人，便是如此。孟子所说王政，其效之速如此，想见做出来好看。只是太粗些，又少些“如其礼乐以俟君子”底意思。’或曰：‘不知他如何做？’曰：‘须是从五亩之宅，百亩之田，鸡豚桑麻处做起。两三番如此说，想不过只是如此做。’”）
    郑少梅解革卦以为风炉，亦解得好。初爻为炉底，二爻为炉眼，三、四、五爻是炉腰处，上爻是炉口。
    ◎鼎
    “正位凝命”，恐伊川说得未然。此言人君临朝，也须端庄安重，一似那鼎相似，安在这里不动，然後可以凝住那天之命，如所谓：“协於上下，以承天休”。〔渊〕
    用之解“鼎颠趾，利出否，无咎”。或曰：“据此爻，是凡事须用与他翻转了，却能致福。”曰：“不然。只是偶然如此。此本是不好底爻，却因祸致福，所谓不幸中之幸。盖‘鼎颠趾’，本是不好，却因颠仆而倾出鼎中恶秽之物，所以反得利而无咎，非是故意欲翻转鼎趾而求利也。”或言：“浙中诸公议论多是如此，云凡事须是与他转一转了，却因转处与他做教好。”曰：“便是浙中近来有一般议论如此。若只管如此存心，未必真有益，先和自家心术坏了！圣贤做事，只说个‘正其谊不谋其利，明其道不计其功’。凡事只如此做，何尝先要安排扭扌恚须要著些权变机械，方唤做做事？又况自家一布衣，天下事那里便教自家做？知他临事做出时如何？却无故平日将此心去扭扌泶摩，先弄坏了！圣人所说底话，光明正大，须是先理会个光明正大底纲领条目。且令自家心先正了，然後於天下之事先後缓急，自有次第，逐旋理会，道理自分明。今於‘在明明德’未曾理会得，便要先理会‘新民’工夫；及至‘新民’，又无那‘亲其亲、长其长’底事，却便先萌个计功计获底心，要如何济他，如何有益，少间尽落入功利窠窟里去！固是此理无外，然亦自有先後缓急之序。今未曾理会得正心、修身，便先要治国、平天下；未曾理会自己上事业，便先要‘开物成务’，都倒了。孔子曰‘可与立，未可与权’，亦是甚不得已，方说此话。然须是圣人，方可与权。若以颜子之贤，恐也不敢议此‘磨而不磷，涅而不缁’。而今人才磨便磷，才涅便缁，如何更说权变功利？所谓‘未学行，先学走’也。而今诸公只管讲财货源流是如何，兵又如何，民又如何，陈法又如何。此等事，固当理会。只是须识个先後缓急之序，先其大者急者，而後其小者缓者，今都倒了这工夫。‘子路问君子。子曰：“修己以敬。”曰：“如斯而已乎？”曰：“修己以安人。”’‘颜渊问仁。子曰：“克己复礼。”’‘仲弓问仁。子曰：“出门如见大宾，使民如承大祭。己所不欲勿施於人。”’曾子将死，宜有切要之言。及孟敬子问之，惟在於辞气容貌之间。此数子者，皆圣门之高第，及夫子告之，与其所以告人者，乃皆在於此。是岂遗其远者大者，而徒告以近者小者耶？是必有在矣。某今病得一生九死，已前数年见浙中一般议论如此，亦尝竭其区区之力，欲障其末流，而徒勤无益。不知瞑目以後，又作么生。可畏！可叹！”〔亻选
    “得妾以其子。”得妾是无紧要，其重却在以其子处。“颠趾利出否”，伊川说是。“得妾以其子，无咎”。彼谓子为王公在丧之称者，恐不然。〔渊〕
    问：“‘鼎耳革’是如何？”曰：“他与五不相应。五是鼎耳，鼎无耳，则动移不得。革，是换变之义。他在上下之间，与五不相当，是鼎耳变革了，不可举移，虽有雉膏而不食。此是阳爻，阴阳终必和，故有‘方雨’之吉。”〔学履〕
    “刑屋刂”，班固使来。若作“形渥”，却只是浇湿浑身。〔渊〕
    六五“金铉”，只为上已当玉铉了，却下取九二之应来当金铉。盖推排到这里，无去处了。〔渊〕
    ◎震
    “震亨”止“不丧匕鬯”，作一项看。後面“出可以为宗庙社稷”，又做一项看。震便自是亨。“震来ギァ保是恐惧顾虑而後，便“笑言哑哑”。“震惊百里”，便“不丧匕鬯”，文王语已是解“震亨”了。孔子又自说长子事。文王之语简重精切，孔子之言方始条畅。须拆开看，方得。〔砺〕
    言人常似那震来时ギサ兀便能“笑言哑哑”，到得“震惊百里”时，也“不丧匕鬯”。这个相连做一串说下来。〔渊〕
    震，未便说到诚敬处，只是说临大震惧而不失其常。主器之事，未必彖辞便有此意，看来只是传中方说。
    “震来ギァ保是震之初，震得来如此。〔渊〕
    “亿丧贝”，有以“亿”作“噫”字解底。〔渊〕
    震六二不甚可晓。大概是丧了货贝，又被人赶上高处去，只当固守便好。六五是“生於忧患，而死於安乐。”上六不全好，但能恐惧於未及身之时，可得无咎，然亦不免他人语言。厉。
    ◎艮
    “艮其背”，“背”字是“止”字。彖中分明言“艮其止，止其所也”。从周录云：“极解得好。”又言：“‘艮其背’一句是脑，故彖中言‘是以不获其身，行其庭，不见其人’，四句只略对。”〔方子〕
    “艮其背”，背只是言止也。人之四体皆能动，惟背不动，取止之义。各止其所，则廓然而大公。〔德明〕
    “艮其背”便“不获其身”，“不获其身”便“不见其人”。“行其庭”，对“艮其背”，只是对得轻。身是动物，不道动都是妄，然而动斯妄矣，不动自无妄。〔渊〕
    因说“不获其身”，曰：“如君止於仁，臣止於忠，但见得事之当止，不见此身之为利为害。才将此身预其间，则道理便坏了！迸人所以杀身成仁、舍生取义者，只为不见身，方能如此。”〔学履〕
    “艮其背”，浑只见得道理合当如此，入自家一分不得，著一些私意不得。“不获其身”，不干自家事。这四句须是说，艮其背了，静时不获其身，动时不见其人。所以彖辞传中说“是以不获其身”，至“无咎也”。周先生所以说“定之以仁义中正而主静”。这依旧只是就“艮其背”边说下来，不是内不见己，外不见人。这两卦各自是一个物，不相秋采。〔渊〕
    赵共甫问“艮其背，不获其身”。曰：“不见有身也。”“行其庭，不见其人”。曰：“不见有人也。”曰：“不见有身，不见有人，所见者何物？”曰：“只是此理。”〔过〕
    “时止则止，时行则行”。止固是止，池本：“行固非止。”然行而不失其正，池本作“理”。乃所以为止也。〔亻选
    问：“艮之象，何以为光明？”曰：“定则明。凡人胸次烦扰，则愈见昏昧；中有定止，则自然光明。庄子所谓‘泰宇定而天光发’是也。”〔学履〕
    艮卦是个最好底卦。“动静不失其时，其道光明”。又，“刚健笃实辉光，日新其德”，皆艮之象也。艮居外卦者八，而皆吉。厉录云：“居八卦之上，凡上九爻，皆好。”惟蒙卦半吉半凶。如贲之上九“白贲无咎，上得志也”；大畜上九“何天之衢，道大行也”；裆暇拧安皇峦鹾睿志可则也”；颐上九“由颐厉吉，大有庆也”；损上九“弗损益之，大得志也”；艮卦“敦艮之吉，以厚终也”。蒙卦上九“击蒙，不利为寇，利御寇”，虽小不利，然卦爻亦自好。盖上九以刚阳居上，击去蒙蔽，只要恰好，不要太过。太过则於彼有伤，而我亦失其所以击蒙之道。如人合吃十五棒，若只决他十五棒，则彼亦无辞，而足以御寇。若再加五棒，则太过而反害人矣。为寇者，为人之害也；御寇者，止人之害也。如人有疾病，医者用药对病，则彼足以嗖。而我亦得为医之道。若药不对病，则反害他人，而我亦失为医之道矣。所以象曰“利用御寇，上下顺也”。惟如此，则上下两顺而无害也。〔亻选
    八纯卦都不相与，只是艮卦是止，尤不相与。内不见己，是内卦；外不见人，是外卦，两卦各自去。〔渊〕
    守约问易传“艮其背”之义。曰：“此说似差了，不可晓。若据夫子说‘止其所也’，只是物各有所止之意。伊川又却於解‘艮其止，止其所也’，又自说得分明。恐上面是失点检。”〔木之〕
    “易传云：‘能使天下顺治，非能为物作则也，惟止之各於其所而已。’此说甚当。至谓‘艮其背’为‘止於所不见’，窃恐未然。据彖辞，自解得分晓。”曰：“‘艮其止，止其所也。’上句‘止’字，便是‘背’字，故下文便继之云‘是以不获其身’，更不再言‘艮其背’也。‘止’，是当止之处。下句‘止’字是解‘艮’字，‘所’字是解‘背’字，盖云止於所当止也。‘所’，即至善之地，如君之仁，臣之敬之类。‘不获其身’是无与於已，‘不见其人’是亦不见人。无己无人，但见是此道理，各止其所也。‘艮其背’是止於止，‘行其庭不见其人’是止於动。故曰：‘时止则止，时行则行。’”伯丰问：“如舜禹不与如何？”曰：“亦近之。”继曰：“未似。若遗书中所谓‘百官万务，金革百万之众，饮水曲肱，乐在其中。万变皆在人，其实无一事’，是此气象。大概看易，须谨守彖象之言，圣人自解得精密平易。後人看得不子细，好用自己意，解得不是。若是虚心去熟看，便自见。如乾九五文言‘同声相应，同气相求，水流湿，火就燥，愦恿，风从虎，圣人作而万物睹’。夫子因何於此说此数句？只是解‘飞龙在天，利见大人’。‘睹’字分明解出‘见’字。‘圣人作’，便是‘飞龙在天’；‘万物睹’，便是人见之。如占得此爻，则利於见大人也。九二‘见龙在田’，亦是在下贤德已著之人，虽未为世用，然天下已知其文明。亦是他人利见之，非是此两爻自利相见。凡易中‘利’者，多为占得者设。盖活人方有利不利，若是卦画，何利之有？屯卦言‘利建侯’，屯只是卦，如何去‘利建侯’？盖是占得此卦者之利耳。晋文公占得屯豫，皆得此辞，後果能得国。若常人占得，亦随高下自有个主宰道理。但古者占卜立君，卜大迁，是事体重者，故爻辞以其重者言之。”又问：“屯何以‘利建侯’？”曰：“屯之初爻，以贵下贱，有得民之象，故其爻辞复云‘利建侯’。”又问：“如何便是爻辞与所占之事相应？”曰：“自有此道理。如世之抽签者，尚多有与所占之事相契。”又曰：“何以见得易专为占筮之用？如‘王用亨于岐山’，‘于西山’，皆是‘亨’字。古字多通用。若卜人君欲祭山川，占得此即吉。‘公用亨於天子’，若诸侯占得此卦，则利於近天子耳。凡占，若爻辞与所占之事相应，即用爻辞断之。万一占病，却得‘利建侯’，又须别於卦象上讨义。”正淳谓：“二五相应，二五不相应，如何？”曰：“若得应爻，则所祈望之人，所指望之事，皆相应，如人臣即有得君之义。不相应，则亦然。昔敬夫为魏公占得睽之蹇，六爻俱变。此二卦名义自是不好。李寿翁断其占云：‘用兵之人，亦不得用兵；讲和之人，亦不成讲和。睽上卦是离，“离为甲胄，为戈兵”，有用兵之象，却变为坎，坎险阻在前，是兵不得用也。“兑为口舌”又“悦也”，是讲和之象，却变为艮。艮，止也，是议和者亦无所成。’未几魏公既败，汤思退亦败，皆如所占。”〔┿〕（人杰录见下。）
    伯丰问：“兼山所得於程门者云：‘艮内外皆止，是内止天理，外止人欲。又如门限然，在外者不得入，在内者不得出。’此意如何？”曰：“何故恁地说？”因论：“‘艮其背’，彖云‘止其所’，便是解‘艮其背’。盖人之四肢皆能运转，惟背不动，‘止其所’之义也。程传解作‘止於所不见’，恐未安。若是天下之事皆止其所，己何与焉？人亦何与焉？此所谓‘不获其身，行其庭不见其人也。’”问：“莫是舜‘有天下而不与’之意否？”曰：“不相似。如所谓‘百官万务，金革百万之众，饮水曲肱，乐在其中。万变皆在人，其实无一事’，是也。”又云：“‘艮其背’，静而止也；‘行其庭’，动而止也。万物皆止其所，只有理而已。‘不获其身’，不见其人也。”因论：“彖象文言解得易直是分晓精密，但学者虚心读之，便自可见。如‘利见大人’，文言分明解‘圣人作而万物睹’之类是也。爻辞只是占得此卦爻之辞，看作何用。谓如屯卦之‘利建侯’，屯自是卦画，何尝有建侯意思？如晋文公占之，便有用也。又如‘王用亨于岐山’，‘亨’字合作‘享’字，是王者有事於山川之卦。以此推之，皆可见矣。”〔人杰〕
    “不获其身”，不得其身也，犹言讨自家身己不得。又曰：“欲出於身。人才要一件物事，便须以身己去对副他。若无所欲，则只恁地平平过，便似无此身一般。”又曰：“伊川解‘艮其背’一段，若别做一段看，却好。只是移放易上说，便难通。须费心力口舌，方始说得出。”又曰：“‘上下敌应不相与’，犹言各不相管，只是各止其所。”又曰：“明道曰：‘与其非外而是内，不若内外之两忘也。’说得最好。便是‘不获其身，行其庭不见其人’，不见有物，不见有我，只见其所当止也。如‘为人君止於仁’，不知下面道如何，只是我当止於仁；‘为人臣止於敬’，不知上面道如何，只是我当止於敬，只认我所当止也。以至父子兄弟夫妇朋友，大事小事，莫不皆然。从伊川之说，到‘不获其身’处，便说不来；至‘行其庭不见其人’，越难说。只做止其所止，更不费力。”〔贺孙〕
    “‘艮其背不获其身’，只是道理所当止处，不见自家身己。（李录云：“也不知是疼，不知是痛，不知是利，不知是害。”）不见利，不见害，不见痛痒，只见道理。如古人杀身成仁，舍生取义，皆是见道理所当止处，故不见其身。‘行其庭不见其人’，只是见得道理合当恁地处置，（李录云：“只见道理，不见那人。”）皆不见是张三与是李四。”（袭录云：“但见义理之当止，不见吾之身。但见义理之当为，不知为张三李四。”）问：“易传说，‘艮其背’是‘止於所不见’。”曰：“伊川之意，如说‘闲邪存诚’，如所谓‘制之於外，以安其内’，如所谓‘奸声乱色，不留聪明；淫乐慝礼，不接心术’。（袭录云：“凡可欲者，皆置在背後之意。‘外物不接，内欲不萌之际。’钦夫谓当去‘之际’二字。”今按易传已无“之际”二字。）此意亦自好，但易之本意未必是如此。伯恭又错会伊川之意，谓‘止於所不见’者，眼虽见而心不见，恐无此理，伊川之意却不如此。”刘公度问：“老子所谓‘不见可欲，使心不乱’，是程子之意否？”曰：（李录有“不然”字。）“老子之意，是要得使人不见，故温公解此一段，认得老子本意。（李录云：“温公解云：‘“不见可欲”，是防闲民使之不见，与上文“不贵难得之货”相似。’”）‘圣人之治虚其心’，是要得人无思无欲；（李录云：“是使之无思算，无计较。”）‘实其腹’是要得人充饱，（李录云：“是使之充饱无馁。”）‘弱其志’是要得人不争，（李录，“要得”并作“使之”。）‘强其骨’是要得人作劳，後人解得皆过高了。”〔从周〕（李录云：“温公之说，止於如此，後人推得太高。此皆是言圣人治天下事，与易传之言不同。”舐荚疲骸巴ㄊ樵疲骸背非见也’，亦似伊川说。‘止非为也’，亦不是易本意。语录中有云：‘周茂叔谓：“看一部华岩经，不如看一艮卦。”下面注云：“各止其所。”他这里却看得“止”字好。’”方子、渊、盖卿录互有详略。）
    “易传‘艮其背’一段，只是非礼勿视听言动，则止於所不见，无欲以乱其心。‘不获其身’者，盖外既无非礼之视听言动，则内自不见有私己之欲矣。‘外物不接’便是‘奸声乱色，不留聪明；淫乐慝礼，不接心术；慢惰邪僻之气，不设於身体’之意。”又曰：“‘艮其背，不获其身；行其庭，不见其人’，易中只是说‘艮其止，止其所’。人之四肢百骸皆能动作，惟背不能动，止於背，是止得其当止之所。明道答横渠定性书举其语，是此意。伊川说却不同，又是一说。不知伊川解‘艮其止，止其所也’，又说得分晓；却解‘艮其背’，又自有异，想是照顾不到。周先生通书之说，却与伊川同也。”或问：“‘不见可欲，此心不乱’，与‘艮其背’之说何如？”曰：“老氏之说，非为自家不见可欲，看他上文，皆是使民人如此。如‘虚其心’，亦是使他无思无欲；‘实其腹’，亦是使他饱满。”温公注如此解，蔡丈说不然。又曰：“‘艮其背’，看伊川说，只是非礼勿视听言动。今人又说得深，少间恐便走作，如释老氏之说屏去外物也。”又因说“止於所不见”，曰：“非礼之事物，须是常去防闲他。不成道我恁地了，便一向去事物里面羁！”〔贺孙〕亦与上条同闻。
    问：“‘艮其背，不获其身’，是静中之止；‘行其庭，不见其人’，是动中之止。伊川云：‘内欲不萌，外物不接，如是而止，乃得其正。’似只说得静中之止否？”曰：“然。此段分作两截，‘艮其背，不获其身’，为静之止；‘行其庭，不见其人’，为动之止。总说则‘艮其背’是止之时，当其所而止矣，所以止时自不获其身，行时自不见其人。此三句乃‘艮其背’之效验，所以彖辞先说‘止其所也，上下敌应，不相与也’，却云‘是以不获其身，行其庭，不见其人也’。”又问：“止有两义，‘得所止’之‘止’，是指义理之极；‘行止’之‘止’，则就人事所为而言。”曰：“然。‘时止’之‘止’，‘止’字小；‘得其所止’之‘止’，‘止’字大。此段工夫全在‘艮其背’上。人多是将‘行其庭’对此句说，便不是了。‘行其庭’是轻说过。缘‘艮其背’既尽得了，则‘不获其身，行其庭不见其人’矣。”〔学履〕
    问：“伊川解‘外物不接，内欲不萌’，此说如何？”曰：“只‘外物不接’，意思亦难理会。寻常如何说这句？”“某详伊川之意，当与人交之时，只见道理合当止处，外物之私意不接於我。”曰：“某尝问伯恭来，伯恭之意亦如此。然据某所见，伊川之说只是非礼勿视听言动底意思。”问：“先生如何解‘行其庭不见其人’？”曰：“如在此坐，只见道理，不见许多人，是也。”曰：“如此，则与非礼勿视听言动之意不协。”曰：“固是不协。伊川此处说，恐有可疑处。看彖辞‘艮其止，止其所也’，此便是释‘艮其背’之文。“艮其止”便是引“艮其背”经文。或“背”字误作“止”字，或“止”字误作“背”字，或以“止”字解“背”字，不可知。伊川於此下解云：‘圣人所以能使天下顺治，非能为物作则也，惟止之各於其所而已。’此意却最解得分明。‘艮其背’恐当只如此说。万物各有所止，著自家私意不得。‘艮其背，不获其身’，只见道理，不见自家；‘行其庭，不见其人’，只见道理，不见他人也。”洽。
    问：“伊川‘艮其背’传，看来所谓止者，正谓应事接物之时，各得其所也。今云‘止於所不见’，又云‘不交於物’，则是无所见，无所交，方得其所止而安。若有所见，有所交时，是全无可止之处矣。”曰：“这处无不见底意思。周先生也恁地说，是它偶看这一处错了，相传如此。但看孔子释彖之辞云：‘艮其止，止其所也。’盖此一句即是说‘艮其背’。人身皆动，惟背不动，这便是所当止处。此句，伊川却说得好。若移此处说它脑子，便无许多劳攘。”〔夔孙〕
    问：“易传云：‘止於其所不见，则无欲以乱其心。’又云：‘外物不接，内欲不萌。如是而止，乃得止之道。’窃恐外物无有绝而不接之理，若拘拘然务绝乎物，而求以不乱其心，是在我都无所守，而外为物所动，则奈何？”曰：“此一段亦有可疑，外物岂能不接。但当於非礼勿视、勿听、勿言、勿动四者用力。”〔佐〕
    “艮云：‘外物不接，内欲不萌。’”始须如此。视箴中。知言说龆养之，终“耳顺”、“从心”，此亦是始终之道。〔方〕
    问：“伊川曰‘止於所不见’，则须遗外事物，使其心如寒灰槁木而後可，得无与释氏所谓‘面壁工夫’者类乎？窃谓背者，不动也。‘艮其背’者，谓止於不动之地也。心能不为事物所动，则虽处纷乐地，事物在前，此心淡然不为之累，虽见犹不见。如好色美物，人固有观之而若无者，非以其心不为之动乎？易所谓‘行其庭不见其人’者，意或以此。”先生批云：“‘艮其背’，下面彖传云：‘艮其止，止其所也。上下敌应，不相与也。’解得也极分明。程传於此说亦已得之，不知前面何故却如此说。今移其所解传文之意上解经文，则自无可疑矣。经作‘背’，传作‘止’，盖以‘止’解‘背’义，或是一处有误字也。”〔开〕
    咸艮皆以人身为象，但艮卦又差一位。〔А
    “艮其腓”，“咸其腓”，二卦皆就人身上取义，而皆主静。如“艮其趾”，能止其动，便无咎。“艮其腓”，腓亦是动物，故止之。“不拯其随”，是不能拯止其随限而动也，所以“其心不快”。限，即腰所在。初六“咸其拇”，自是不合动。六二“咸其腓”，亦是欲随股而动，动则凶；若不动则吉。〔┿〕
    “艮其限”，是截做两段去。〔渊〕
    ◎渐
    “山上有木”，木渐长则山渐高，所以为渐。〔学履〕
    渐九三爻虽不好，“夫征不复，妇孕不育”，却“利御寇”。今术家择日，利婚姻底日，不宜用兵；利相战底日，不宜婚嫁，正是此意。盖用兵则要相杀相胜，婚姻则要和合，故用不同也。〔学履〕亻淹。
    卦中有两个“孕妇”字，不知如何取象，不可晓。〔渊〕
    “顺相保也”，言须是上下同心协力相保聚，方足以御寇。〔亻选
    ◎归妹
    归妹未有不好，只是说以动带累他。〔渊〕
    两“终”字，伊川说未安。〔渊〕
    “月几望”，是说阴盛。〔渊〕
    ◎丰
    “丰，亨，王假之。”须是王假之了，方且“勿忧，宜日中”。若未到这个田地，更忧甚底？王亦未有可忧。“宜照天下”，是贴底闲句。〔渊〕
    或问：“丰‘宜日中’，‘宜照天下’，人君之德如日之中，乃能尽照天下否？”曰：“易，如此看不得。只是如日之中，则自然照天下，不可将作道理解他。‘日中则昃，月盈则食，天地盈虚，与时消息。而况於人乎？况於鬼神乎’？自是如此。物事到盛时必衰，虽鬼神有所不能违也。”问：“此卦後面诸爻不甚好。”曰：“是他忒丰大了。这物事盛极，去不得了，必衰也。人君於此之时，当如奉盘水，战兢自持，方无倾侧满溢之患。若才有纤毫骑矜自满之心，即败矣。所以此处极难。崇宁中群臣创为‘丰亨豫大’之说。当时某论某人曰：‘当丰亨豫大之时，而为因陋就简之说。君臣上下动以此藉口，於是安意肆志，无所不为，而大祸起矣！’”〔亻选
    “‘天地盈虚，与时消息。而况於人乎？况於鬼神乎？’天地是举其大体而言，鬼神是举其中运动变化者，通上彻下而言。如雨风露雷草木之类，皆是。”曰：“‘骤雨不终朝’，自不能久，而况其小者乎？”又曰：“丰卦彖许多言语，其实只在‘日中则昃，月盈则食，天地盈虚，与时消息’数语上。这盛得极，常须谨谨保守得日中时候方得；不然，便是偃仆倾坏了。”又曰：“这处去危亡只是一间耳。须是兢兢如奉盘水，方得。”又曰：“须是谦抑贬损，方可保得。”又曰：“这便是康节所谓‘酩酊离披时候’，如何不忧危谨畏！宣政间有以奢侈为言者，小人却云，当‘丰亨豫大’之时，须是恁地侈泰方得，所以一面放肆，如何得不乱？‘王假之，尚大也’，只是王者至此一个极大底时节，所尚者大事耳。”
    仲思问“动非明，则无所之；明非动，则无所用”。曰：“徒明不行，则明无所用，空明而已；徒行不明，则行无所向，冥行而已。”〔伯羽〕
    问：“丰九四近幽暗之君，所以有‘丰其叮日中见斗’之象。亦是他本身不中正所致，故象云：‘位不当也。’”曰：“也是如此。”〔学蒙〕
    “丰其屋，天际翔也”，似说“如钏狗伞毖。言其屋高大，到於天际，却只是自蔽障阔。或作“自是自障碍”。〔学蒙〕渊同。
    九三爻解得便顺。九四、上六二爻不可晓。看来圣人会得九四、上六爻文义，又与三爻不同。
    ◎旅
    不知圣人特地做一个卦说这旅则甚。〔渊〕
    “明慎用刑而不留狱”，却只是火在山上之象，又不干旅事。〔渊〕
    “资斧”有做“赍斧”说底。这资斧在巽上说，也自分晓。然而旅中亦岂可无备御底物事？次第这便是。〔渊〕
    旅六五“上逮也”，不得如伊川说。“一矢亡”之“亡”字，如“秦无亡矢遗镞”之“亡”，不是如伊川之说。易中凡言“终吉”者，皆是初不甚好也。又曰：“而今只如这小小文义，亦无人去解析得。”〔学蒙〕
    ◎巽
    巽卦是於“重巽”上取义。“重巽”所以为“申命”。〔渊〕
    问“重巽”“重”字之义。曰：“只是重卦。八卦之象皆是如此。”问：“‘申’字是两番降命令否？”曰：“非也。只是丁宁反复说，便是‘申命’。巽，风也。风之吹物，无处不入，无物不鼓动。诏令之入人，沦肌浃髓，亦如风之动物也。”〔亻选逞履录云：“如命令之丁宁告戒，无所不至也。”
    问：“巽顺以入於物，必极乎下，有命令之象。而风之为物，又能鼓舞万类，所以君子观其象而申命令。”曰：“风，便也是会入物事。”因言丘墓中棺木能翻动，皆是风吹。盖风在地中气聚；出地面，又散了。
    九二得中，所以过於巽为善。“用史巫纷若，吉。”看来是个尽诚以祭祀之吉占。
    九三“频巽”，不比“频复”。复是好事，所以频复为无咎。巽不是甚好底事。九三别无伎俩，只管今日巽了明日巽，自是可吝。
    六四“田获三品”，伊川主张作“巽於上下”说，说得较牵强。
    “无初有终”，也彷彳弗是伊川说。始未善是“无初”，更之而善是“有终”。自“贞吉悔亡”以下，都是这一个意思。一如坤卦“先迷後得”以下，都只是一个意思。〔渊〕
    九五“先庚三日，後庚三日”，不知是如何。看来又似设此为卜日之占模样。蛊之“先甲三日”是辛，“後甲三日”是丁。此卦“先庚三日”亦是丁，“後庚三日”是癸。据丁与辛，皆是古人祭祀之日。但癸日不见用处。
    “先庚、後庚”，是说那後面变了底一截。〔渊〕
    ◎兑
    “兑说”，若不是“刚中”，便成邪媚。下面许多道理，都从这个“刚中柔外”来。“说以先民”，如“利之而不庸”。“顺天应人”，革卦就革命上说，兑卦就说上说，後人都做“应天顺人”说了。到了“顺天应人”，是言顺天理，应人心。胡致堂管见中辨这个也好。〔渊〕
    说若不“刚中”，便是违道干誉。〔渊〕
    兑巽卦爻辞皆不端的，可以移上移下。如剥卦之类，皆确定移不得，不知是如何。如“和兑”、“商兑”之类，皆不甚亲切。为复是解书到末梢，会懒了看不子细；为复圣人别有意义？但先儒解亦皆如此无理会。
    九五只是上比於阴，故有此戒。
    ◎涣
    问：“萃言‘王假有庙’，是卦中有萃聚之象，故可以为聚祖考之精神，而为享祭之吉占。涣卦既散而不聚，本象不知何处有可立庙之义？将是卦外立义，谓涣散之时，当聚祖考之精神邪？为复是下卦是坎，有幽隐之义，因此象而设立庙之义邪？”曰：“坎固是有鬼神之义。然此卦未必是因此为义，且作因涣散而立庙说。大抵这处都见不得。”〔学履〕
    此卦只是卜祭吉，又更宜涉川。“王乃在中”，是指庙中，言宜在庙祭祀，伊川说得那道理多了。他见得许多道理了，不肯自做他说，须要寄搭放在经上。〔渊〕
    涣是散底意思。物事有当散底：号令当散，积聚当散，群队当散。〔渊〕
    涣卦亦不可晓。只以大意看，则人之所当涣者莫甚於己私；其次须便涣散其小小群队，合成其大；其次便涣散其号令与其居积，以用於人；其次便涣去患害。但六四一爻未见其大好处，今爻辞却说得恁地浩大，皆不可晓。
    “刚来不穷”，是九三来做二；“柔得位而上同”，是六二上做三。此说有些不隐，却为是六三不唤做得位。然而某这个例，只是一爻互换转移，无那隔蓦两爻底。〔渊〕
    问：“‘刚来而不穷’，穷是穷极。来处乎中，不至穷极否？”曰：“是居二为中。若在下，则是穷矣。”〔学履〕
    “涣奔其机”，以卦变言之，九二，自三来居二，得中而不穷，所以为安，如机之安也。六三，是自二往居三，未为得位，以其上同於四，所以为得位。象辞如此说，未密。若云六三上应上九为上同，恐如此跳过了不得。此亦是依文解义说。终是不见得九来居二之为安，二之於三为得位，是如何。〔学蒙〕
    “奔其机”，也只是九来做二。人事上说时，是来就那安处。〔渊〕
    “涣其躬，志在外也”，是舍己从人意思。
    老苏云：“涣之九四曰：‘涣其群，元吉。’夫群者，圣人之所欲涣以混一天下者也。”此说，虽程传有所不及。如程传之说，则是群其涣，非“涣其群”也。盖当人心涣散之时，各相朋党，不能混一。惟九四能涣小人之私群，成天下之公道，此所以元吉也。老苏天资高，又善为文章，故此等说话皆达其意。大抵涣卦上三爻是以涣济涣也。〔道夫〕
    “涣其群”，乃取老苏之说，是散了小小底群队，并做一个。东坡所谓“合小以为大，合大以为一”。又曰：“如太祖之取蜀，取江南，皆是‘涣其群’、‘涣有丘’之义。但不知四爻如何当得此义。”
    “涣其群”，言散小群做大群，如将小物事几把解来合做一大把。东坡说这一爻最好，缘他会做文字，理会得文势，故说得合。〔渊〕
    “涣汗其大号。”号令当散，如汗之出，千毛百窍中，迸散出来。这个物出不会反，却不是说那号令不当反，只是取其如汗之散出，自有不反底意思。〔渊〕
    “涣汗其大号”，圣人当初就人身上说一“汗”字为象，不为无意。盖人君之号令，当出乎人君之中心，由中而外，由近而远，虽至幽至远之处，无不被而及之。亦犹人身之汗，出於中而浃於四体也。〔道夫〕
    散居积，须是在他正位方可。〔渊〕
    “涣王居，无咎”。象只是节做四字句，伊川泥其句，所以说得“王居无咎”差了。上九象亦自节了字，则此何疑！
    ◎节
    “说以行险”，伊川之说是也。说则欲进，而有险在前，进去不得，故有止节之义。又曰：“节，便是阻节之意。”
    “天地节而四时成。”天地转来，到这里相节了，更没去处。今年冬尽了，明年又是春夏秋冬，到这里冢匝了，更去不得。这个折做两截，两截又折做四截，便是春夏秋冬。他是自然之节，初无人使他。圣人则因其自然之节而节之，如“修道之谓教”，“天秩有礼”之类，皆是。天地则和这个都无，只是自然如此。圣人法天，做这许多节，指出来。〔渊〕
    “户庭”是初爻之象，“门庭”是第二爻之象。户庭，未出去；在门庭，则已稍去矣。就爻位上推，户庭主心，门庭主事。〔渊〕
    问：“君子之道，贵乎得中。节之过虽非中道，然愈於不节者，如何便会凶？九二‘不出门庭’，虽是失时，亦未失为恬退守节者，乃以为凶，何也？”先生沉思良久，曰：“这处便使局定不得。若以占言之，且只写下，少间自有应处，眼下皆未见得。若以道理言之，则有可为之时，乃不出而为之，这便是凶之道，不是别更有凶。”又曰：“‘时乎时，不再来！’如何可失！”
    “安节”是安稳自在，“甘节”是不辛苦吃力底意思。甘便对那苦。“甘节”与“礼之用，和为贵”相似。不成人臣得“甘节吉”时，也要节天下！大率人一身上，各自有个当节底。〔渊〕
    “节卦大抵以当而通为善。观九五中正而通，本义云：‘坎为通。’岂水在中间，必流而不止邪？”曰：“然。”又问：“观节六爻，上三爻在险中，是处节者也。故四在险初，而节则亨；五在险中，而节则甘；上在险终，虽苦而无悔，盖节之时当然也。下三爻在险外，是未至於节，而预知所节之义。初知通塞，故无咎；二可行而反节；三见险在前当节，而又以阴居刚，不中正而不能节，所以三爻凶而有咎。不知是如此否？”曰：“恁地说也说得。然九二一爻看来甚好，而反云凶，终是解不稳。”〔学履〕
    ◎中孚
    问：“中孚，‘孚’字与‘信’字恐亦有别？”曰：“伊川云：‘存於中为孚，见於事为信。’说得极好。”因举字说：“‘孚’字从‘爪’，从‘子’，如鸟抱子之象。今之‘乳’字一边从‘孚’，盖中所抱者实有物也。中间实有物，所以人自信之。”〔学履〕
    中孚小饼两卦，鹘突不可晓。小饼尤甚。如云“弗过防之”，则是不能过防之也，四字只是一句。至“弗过，遇之”与“弗遇，过之”，皆是两字为绝句，意义更不可晓。〔学蒙〕
    中孚与小饼都是有飞鸟之象。中孚是个卵象，是鸟之未出壳底。孚，亦是那孚膜意思。所以卦中都说“鸣鹤”、“翰音”之类。“翰音登天”，言不知变者，盖说一向恁么去，不知道去不得。这两卦十分解不得，且只依稀地说。“豚鱼吉”，这卦中，他须见得有豚鱼之象，今不可考。占法则莫须是见豚鱼则吉，如鸟占之意象。若十分理会著，便须穿凿。〔渊〕
    “柔在内，刚得中”，这个是就全体看，则中虚；就二体看，则中实。他都见得有孚信之意，故唤作“中孚”。伊川这二句说得好。他只遇著这般齐整底，便恁地说去。若遇不齐整底，便说不去。〔渊〕
    问：“‘泽上有风，中孚。’风之性善入，水虚而能顺承，波浪汹涌，惟其所感，有相信从之义，故为中孚。”曰：“也是如此。风去感他，他便相顺，有相孚之象。”又曰：“‘泽上有风，中孚。’须是泽中之水，海即泽之大者，方能信从乎风。若溪湍之水，则其性急流就下，风又不奈他何。”
    “议狱缓死”，只是以诚意求之。“泽上有风”，感得水动。“议狱缓死”，则能感人心。〔渊〕
    问：“中孚是诚信之义，‘议狱缓死’，亦诚信之事，故君子尽心於是。”曰：“圣人取象有不端确处。如此之类，今也只得恁地解，但是不甚亲切。”
    “九二爻自不可晓。看来‘我有好爵，吾与尔靡之’，是两个都要这物事。所以‘鹤鸣子和’，是两个中心都爱，所以相应如此。”因云：“‘洁净精微’之谓易，自是悬空说个物在这里，初不惹著那实事。某尝谓，说易如水上打球，这头打来，那头又打去，都不惹著水方得。今人说，都打入水里去了！”胡泳录云：“读易，如水面打球，不沾著水，方得。若著水，便不活了。今人都要按从泥里去，如何看得！”〔学履〕
    “鹤鸣子和”，亦不可晓。“好爵尔靡”，亦不知是说甚底。系辞中又说从别处去。〔渊〕
    问：“中孚六三，大义是如何？”曰：“某所以说中孚小饼皆不可晓，便是如此。依文解字看来，只是不中不正，所以歌泣喜乐都无常也。”〔学履〕
    ◎小饼
    中孚有卵之象。小饼中间二画是鸟腹，上下四阴为鸟翼之象。鸟出乎卵，此小饼所以次中孚也。〔学蒙〕
    小饼大率是过得不多。如大过便说“独立不惧”，小饼只说这“行”、“丧”、“用”，都只是这般小事。伊川说那禅让征伐，也未说到这个。大概都是那过低过小底。“飞鸟遗音”，虽不见得遗音是如何，大概且恁地说。〔渊〕
    小饼是过於慈惠之类，大过则是刚严果毅底气象。〔渊〕
    “小饼，小者过而亨”，不知“小者”是指甚物事？〔学蒙〕
    “‘飞鸟遗之音’，本义谓‘致飞鸟遗音之应’，如何？”曰：“看这象，似有羽裰孽之意，如贾谊‘∧瘛之类。”〔学履〕
    “山上有雷，小饼”，是声在高处下来，是小饼之义。“飞鸟遗之音”，也是自高处放声下来。〔学履〕
    小饼是小事，又是过於小。如“行过乎恭，丧过乎哀，用过乎俭”，皆是过於小，退後一步，自贬底意思。〔焘〕
    “行过恭，用过俭”，皆是宜下之意。〔学履〕
    初六“飞鸟以凶”，只是取其飞过高了，不是取“遗音”之义。〔学蒙〕
    三父，四祖，五便当妣。过祖而遇妣，是过阳而遇阴。然而阳不可过，则不能及六五，却反回来六二上面。〔渊〕
    九四“弗过遇之”，过遇，犹言加意待之也。上六“弗遇过之”，疑亦当作“弗过遇之”，与九三“弗过防之”，文体正同。〔渊〕
    九四“弗过遇之”一句晓不得，所以下两句都没讨头处。又曰：“此爻小象恐不得如伊川说，以‘长’字为上声。‘勿用永贞’，便是不可长久。‘勿用永贞’，是莫常常恁地”。又曰：“莫一向要进。”
    “终不可长也”，爻义未明，此亦当阙。〔亻选
    “密悴挥辍保大概是做不得事底意思。〔渊〕
    “弋”是俊壮底意，却只弋得这般物事。〔渊〕
    问协韵。曰：“小饼初六‘不可如何也’，六二‘臣不可过也’，九三‘凶如何也’！自是协了。九四又转韵。若仍从平声，‘位不当也’，‘终不可长也’，便是协了。六五‘已上也’，‘上’字作平声；上六‘已亢也’，便也是平声。疑自“当”字以下不然，盖十一唐中，“上”字无平声。若从侧声，但‘终不可长也’，‘长’字作音‘仗’，则‘当’字、‘上’字、‘亢’字皆协矣。”皆在四十一漾韵中。
    ◎既济
    “亨小”当作“小唷薄４舐实侥羌燃昧耸保便有不好去，所以说“小唷薄Ｈ缣剖闭旯壑盛，便向那不好去。〔渊〕
    既济是已济了，大事都亨，只小小底正在亨通，若能戒惧得常似今日便好；不然，便一向不好去。伊川意亦是如此，但要说做“亨小”，所以不分晓。又曰：“若将济，便是好，今已济，便只是不好去了。”〔学蒙〕
    “初吉终乱”，便有不好在末後底意思。〔渊〕
    “高宗伐鬼方”，疑是高宗旧日占得此爻，故圣人引之，以证此爻之吉凶。如“箕子之明夷利贞”，“帝乙归妹”，皆恐是如此。又曰：“汉去古未远，想见卜筮之书皆存。如汉文帝之占‘大横庚庚’，都似左传时人说话。”又曰：“‘夏启以光’，想是夏启曾占得此卦。”〔学蒙〕
    问：“‘三年克之，惫也　’，言用兵是不得已。以高宗之贤，三年而克鬼方，亦不胜其惫矣！”曰：“言兵不可轻用也。”〔学履〕
    问：“既济上三爻皆渐渐不好去，盖出明而入险，四有衣衤如之象。”曰：“‘有所疑也’，便是不好底端倪自此已露。”“五‘杀牛’，则已自过盛；上‘濡’首，则极而乱矣。不知如何？”曰：“然。时运到那里都过了，康节所谓‘饮酒酩酊，开花离披’时节，所以有这样不好底意思出来。”〔学履〕
    六四以柔居柔，能虑患豫防，盖是心低小底人，便能虑事。柔善底人心不粗，虑事细密。刚果之人心粗，不解如此。〔渊〕
    既济初九“义无咎也”，“咎”字上声。六二“以中道也”，“道”亦上声，音“斗”。九三换平声，“惫”字通入“备”字，改作平声，则音“皮”。六四“有所疑”，九五“不如西邻之时”，又“吉大来也”，“来”字音“黎”。上六“何可久也”？久与“己”通，“己”字，平声为期。
    ◎未济
    取为象，上象头，下象尾。〔渊〕
    问：“未济所以亨者，谓之‘未济’，便是有济之理。但尚迟迟，故谓之‘未济’；而‘柔得中’，又自有亨之道。”曰：“然。‘小汔济’，‘汔’字训‘几’，与井卦同。既曰‘几’，便是未济。未出坎中，不独是说九二爻，通一卦之体，皆是未出乎坎险，所以未济。”〔学履〕本注云：“士毅本记此段尤详，但今未见黄本。”
    “不续终也”，是首济而尾濡，不能济。盖不相接续去，故曰：“不续终也”。狐尾大，“濡其尾”，则济不得矣。〔学履〕
    易不是说杀底物事，只可轻轻地说。若是确定一爻吉，一爻凶，便是扬子闾玄了，易不恁地。两卦各自说“濡尾”、“濡首”，不必拘说在此言首，在彼言尾。大概既济是那日中衙晡时候，盛了，只是向衰去。未济是五更初时，只是向明去。圣人当初见这个爻里有这个意思，便说出这一爻来，或是从阴阳上说，或是从卦位上说。他这个说得散漫，不恁地逼拶他，他这个说得疏。到他密时，盛水不漏；到他疏时，疏得无理会。若只要就名义上求他，便是今人说易了，大失他易底本意。周公做这爻辞，只依稀地见这个意，便说这个事出来，大段散漫。赵子钦尚自嫌某说得疏，不知如今煞有退削了处。譬如个灯笼安四个柱，这柱已是碍了明。若更剔去得，岂不更是明亮！所以说“不可为典要”，可见得他散漫。〔渊〕
    未济与既济诸爻头尾相似。中间三四两爻，如损益模样，颠倒了他。“曳轮濡尾”，在既济为无咎，在此卦则或吝，或贞吉，这便是不同了。〔渊〕
    “曳轮濡尾”，是只争些子时候，是欲到与未到之间。不是不欲济，是要济而未敢轻济。如曹操临敌，意思安闲，如不欲战。老子所谓“犹若冬涉川”之象。涉则必竟涉，只是畏那寒了，未敢便涉。〔渊〕
    初六“亦不知极也”，“极”字犹言“极则”。又曰：“犹言‘界至’也。”
    “亦不知极也”，“极”字未详，考上下韵亦不协，或恐是“敬”字，今且阙之。〔亻选
    未济九四与上九，“有”字皆不可晓，只得且依稀如此说。又曰：“益损二卦说龟，一卦在二爻，一卦在五爻，是颠倒。此卦与既济说‘伐鬼方’，亦颠倒，不知是如何。”〔学蒙〕
    看来未济只阳爻便好，阴爻便不好。但六五、上九两爻不如此。六五谓其得中，故以为吉。上九有可济时之才，又当未济之极，可以济矣，亦云不吉，更晓不得。〔学蒙〕
    问：“未济上九，以阳居未济之极，宜可以济，而反不善者，窃谓未济则当宽静以待。九二、九四以阳居阴，皆当静守。上九则极阳不中，所以如此。”曰：“也未见得是如此。大抵时运既当未济，虽有阳刚之才亦无所用。况又不得位，所以如此。”〔学履〕
    问：“居未济之时，未可动作，初六柔不能固守而轻进，故有‘濡尾’之吝。九二阳刚得中得正，曳其轮而不进，所以贞吉。”曰：“也是如此，大概难晓。某解也且备礼，依众人解说。”又曰：“坎有轮象，所以说轮。大概未济之下卦，皆是未可进用。‘濡尾曳轮’，皆是此意。六三未离坎体，也不好。到四、五已出乎险，方好。上九又不好。”又曰：“‘濡首’分明是狐过水而濡其首。今象却云：‘饮酒濡首’，皆不可晓。尝有人著书以彖象文言为非圣人之书。只是而今也著与孔子分疏。”本云：“只是似这处贵分疏，所以有是说。”
    既济未济所谓“濡尾”、“濡首”，分明是说野狐过水。今孔子解云“饮酒濡首”，亦不知是如何。只是孔子说，人便不敢议，他人便恁地不得。厉。
    ●卷七十四・易十
    ◎上系上
    系辞，或言造化以及易，或言易以及造化，不出此理。
    上、下系辞说那许多爻，直如此分明。他人说得分明，便浅近。圣人说来却不浅近，有含蓄。所以分在上、下系，也无甚意义。圣人偶然去这处说，又去那处说。尝说道，看易底不去理会道理，却只去理会这般底，譬如读诗者不去理会那四字句押韵底，却去理会十五国风次序相似。〔渊〕
    问：“第一章第一节，盖言圣人因造化之自然以作易。”曰：“论其初，则圣人是因天理之自然而著之於书。此是後来人说话，又是见天地之实体，而知易之书如此。如见天之尊，地之卑，却知得易之所谓乾坤者如此；如见天之高，地之下，却知得易所分贵贱者如此。”又曰：“此是因至著之象以见至微之理。”
    “天尊地卑”至“变化见矣”，是举天地事理以明易。自“是故”以下，却举易以明天地间事。〔人杰〕
    “天尊地卑，乾坤定矣”，观天地则见易也。〔亻选
    “天尊地卑”，上一截皆说面前道理，下一截是说易书。圣人做这个易，与天地准处如此。如今看面前，天地便是他那乾坤，卑高便是贵贱。圣人只是见成说这个，见得易是准这个。若把下面一句说做未画之易也不妨。然圣人是从那有易後说来。〔渊〕
    “天尊地卑，乾坤定矣”，上句是说天地造化实体，以明下句是说易中之事。“天尊地卑”，故易中之乾坤定矣”。杨氏说得深了。易中固有屈伸往来之乾坤处，然只是说乾坤之卦。在易则有乾坤，非是因有天地而始定乾坤。〔┿〕
    “天尊地卑”章，上一句皆说天地，下一句皆说易。如贵贱是易之位，刚柔是易之变化，类皆是易，不必专主乾坤二卦而言。“方以类聚，物以群分。”方只是事，训“术”，训“道”。善有善之类，恶有恶之类，各以其类而聚也。〔谟〕
    “卑高以陈，贵贱位矣”，此只是上句说天地间有卑有高，故易之六爻有贵贱之位也，故曰：“列贵贱者存乎位”。〔┿〕
    问“方以类聚，物以群分”。曰：“物各有类，善有善类，恶有恶类，吉凶於是乎出。”又曰：“方以事言，物以物言。”〔砺〕人杰录云：“方，犹事也。”
    “方以类聚，物以群分”，杨氏之说为“方”字所拘，此只是“物有本末，事有终始”之意。随其善恶而类聚群分，善者吉，恶者凶，而吉凶亦由是而生耳。伊川说是。亦是言天下事物各有类分，故存乎易者，吉有吉类，凶有凶类。〔┿〕
    问“方以类聚，物以群分”。曰：“方，向也。所向善，则善底人皆来聚；所向恶，则恶底人皆来聚。物，又是通天下之物而言。是个好物事，则所聚者皆好物事也；若是个不好底物事，则所聚者皆不好底物事也。”〔焘〕
    “在天成象，在地成形，变化见矣。”上是天地之变化，下是易之变化。盖变化是易中阴阳二爻之变化，故曰：“变化者，进退之象也。”变化，只进退便是。如自坤而乾则为进，自乾而坤则为退。进退在已变未定之间，若已定，则便是刚柔也。〔┿〕
    问：“不知‘变化’二字以成象、成形者分言之，不知是羁同说？”学履录云：“问：‘不知是变以成象，化以成形；为将是“变化”二字同在象形之间？’曰：‘不必如此分。’”曰：“莫分不得。‘变化’二字，下章说得最分晓。”文蔚曰：“下章云：‘变化者，进退之象。’如此则变是自微而著，化是自盛而衰。”曰：“固是。变是自阴而阳，化是自阳而阴。易中说变化，惟此处最亲切。如言‘刚柔者，立本者也；变通者，趋时者也。’刚柔是体，变通不过是二者盈虚消息而已，此所谓‘变化’。故此章亦云：‘刚柔者，昼夜之象也；变化者，进退之象也。’‘刚柔者昼夜之象’，所谓‘立本’；‘变化者进退之象’，所谓‘趋时’。又如言：‘吉凶者，失得之象；悔吝者，忧虞之象。’悔吝便是吉凶底交互处，悔是吉之渐，吝是凶之端。”〔文蔚〕
    问：“变化是分在天地上说否？”曰：“难为分说。变是自阴而阳，自静而动；化是自阳而阴，自动而静。渐渐化将去，不见其迹。”又曰：“横渠云：‘变是倏忽之变，化是逐旋不觉化将去。’恐易之意不如此说。”既而曰：“眉渌怠类聚群分’，也未见说到物处。易只是说一个阴阳变化，阴阳变化，便自有吉凶。下篇说得变化极分晓。‘刚柔者，昼夜之象也。’刚柔便是个骨子，只管恁地变化。”〔砺〕
    “摩”，是那两个物事相摩戛；“荡”，则是圜转推荡将出来。“摩”，是八卦以前事；“荡”，是八卦以後为六十四卦底事。“荡”，是有那八卦了，团旋推荡那六十四卦出来。汉书所谓“荡军”，是团转去杀他、磨转他底意思。〔渊〕
    问：“‘刚柔相摩，八卦相荡。’窃谓六十四卦之初，刚柔两画而已。两而四，四而八，八而十六，十六而三十二，三十二而六十四，皆是自然生生不已，而谓之‘摩、荡’，何也？”曰：“摩如物在一物上面摩旋底意思，亦是相交意思。如今人磨子相似，下面一片不动，上面一片只管摩旋推荡不曾住。自两仪生四象，则老阳老阴不动，而少阴少阳则交；自四象生八卦，则乾坤震巽不动，而兑离坎艮则交；自八卦而生六十四卦，皆是从上加去。下体不动，每一卦生八卦，故谓之‘摩、荡’。”〔铢〕
    “刚柔相摩，八卦相荡”，方是说做这卦。做这卦了，那“鼓之以雷霆”，与风雨日月寒暑之变化，皆在这卦中；那成男成女之变化，也在这卦中。见造化关捩子才动，那许多物事都出来。易只是模写他这个。〔渊〕
    “鼓之以雷霆，润之以风雨”，此已上是将造化之实体对易中之理。此下便是说易中却有许多物事。〔┿〕
    “乾道成男，坤道成女”，通人物言之，如牡马之类。在植物亦有男女，如有牡麻，及竹有雌雄之类，皆离阴阳刚柔不得。〔┿〕
    “乾知大始，坤作成物。”知者，管也。乾管却大始，大始即物生之始。乾始物而坤成之也。〔谟〕
    或问：“‘乾知大始，坤作成物，乾以易知，坤以简能。’如何是知？”曰：“此‘知’字训‘管’字，不当解作知见之‘知’。大始是‘万物资始’，乾以易，故管之；成物是‘万物资生’，坤以简，故能之。大抵谈经只要自在，不必泥於一字之间。”〔盖卿〕
    “乾知大始”，知，主之意也，如知县、知州。乾为其初，为其萌芽。“坤作成物”，坤管下面一截，有所作为。“乾以易知”，“乾，阳物也”，阳刚健，故作为易成。“坤以简能”，坤因乾先发得有头脑，特因而为之，故简。〔节〕
    “‘乾以易知，坤以简能。’他是从上面‘乾知大始，坤作成物’处说来。”文蔚曰：“本义以‘知’字作‘当’字解，其义如何？”曰：“此如说‘乐著大始’，大始就当体而言。言乾当此大始，然亦自有知觉之义。”文蔚曰：“此是那性分一边事。”曰：“便是他属阳。‘坤作成物’，却是作那成物，乃是顺乾。‘乾以易知，坤以简能’，易简在乾坤。‘易则易知，简则易从’，却是以人事言之。两个‘易’字又自不同，一个是简易之‘易’，一个是难易之‘易’。要之，只是一个字，但微有毫鹬间。”因论：“天地间只有一个阴阳，故程先生云：‘只有一个感与应。’所谓阴与阳，无处不是。且如前後，前便是阳，後便是阴；又如左右，左便是阳，右便是阴；又如上下，上面一截便是阳，下面一截便是阴。”文蔚曰：“先生易说中谓‘伏羲作易，验阴阳消息两端而已’。此语最尽。”曰：“‘阴阳’虽是两个字，然却只是一气之消息，一进一退，一消一长。进处便是阳，退处便是阴；长处便是阳，消处便是阴。只是这一气之消长，做出古今天地间无限事来。所以阴阳做一个说亦得，做两个说亦得。”〔文蔚〕
    问“‘乾知’是知，‘坤作’是行否？”曰：“是。”又问：“通乾坤言之，有此理否？”曰：“有。”“如何是‘易简’？”曰：“他行健，所以易，易是知阻难之谓，人有私意便难。简，只是顺从而已，若外更生出一分，如何得简？今人多是私意，所以不能简易。易，故知之者易；简，故从之者易。‘有亲’者，惟知之者易，故人得而亲之。此一段通天人而言。”〔祖道〕
    “乾以易知。”乾惟行健，其所施为自是容易，观造化生长则可见。只是这气一过时，万物皆生了，可见其易。要生便生，更无凝滞；要做便做，更无等待，非健不能也。〔亻选
    乾德刚健，他做时便通透彻达，拦截障蔽他不住。人刚健者亦如此。“乾以易知”，只是说他恁地做时，不费力。〔渊〕
    “坤以简能”，坤最省事，更无劳攘，他只承受那乾底生将出来。他生将物出来，便见得是能。阴只是一个顺，若不顺，如何配阳而生物！〔渊〕
    “易简”，一画是易，两画是简。〔泳〕
    问“乾坤易简”。曰：“‘易简’，只看‘健顺’可见。”又曰：“且以人论之，如健底人则遇事时便做得去，自然觉易，易只是不难。又如人，禀得性顺底人，及其作事便自省事，自然是简，简只是不繁。然乾之易，只管得上一截事，到下一截却属坤，故易。坤只是承乾，故不著做上一截事，只做下面一截，故简。如‘乾以易知，坤以简能’，知便是做起头，能便是做了。只观‘ㄨ然’、‘确然’，亦可见得易简之理。”〔┿〕
    伯丰问“简易”。曰：“只是‘健顺’。如人之健者，做事自易；顺承者，自简静而不繁。只看下系‘确然’、‘ㄨ然’，自分晓。易者只做得一半，简者承之。又如乾‘恒易以知险’，坤‘恒简以知阻’，因登山而知之。高者视下，可见其险；有阻在前，简静者不以为难。”〔人杰〕
    伯谟问“乾坤简易”。曰：“易只是要做便做，简是都不入自家思惟意思，惟顺他乾道做将去。”又问：“乾健，‘德行常易以知险’；坤顺，‘德行常简以知阻’。”曰：“自上临下为险，自下升上为阻。故乾无自下升上之义，坤无自上降下之理。”〔贺孙〕
    问“乾坤易简”。曰：“‘简’字易晓，‘易’字难晓。他是健了，饶本云：“逐日被他健了。”自然恁地不劳气力。才从这里过，要生便生，所谓‘因行不妨掉臂’，是这样说话。系辞有数处说‘易简’，皆是这意，子细看便见。”又问：“健，不是他要恁地，是实理自然如此。在人，则顺理而行便自容易，不须安排。”曰：“顺理自是简底事。所谓易，便只是健，健自是易。”〔学蒙〕
    “乾以易知，坤以简能”以上，是言乾坤之德。“易则易知”以下，是就人而言，言人兼体乾坤之德也。“乾以易知”者，乾健不息，惟主於生物，都无许多艰深险阻，故能以易而知大始。坤顺承天，惟以成物，都无许多繁扰作为，故能以简而作成物。大抵阳施阴受，乾之生物，如瓶施水，其道至易；坤惟承天以成物，别无作为，故其理至简。其在人，则无艰阻而白直，故人易知；顺理而不繁扰，故人易从。易知，则人皆同心亲之；易从，则人皆协力而有功矣。“有亲”，“可久”，则为贤人之德，是就存主处言“有功”，“可大”，则为贤人之业，是就做事处言。盖自“乾以易知”，便是指存主处；“坤以简能”，便是指做事处。故“易简而天下之理得”，则“与天地参矣”。〔铢〕
    问：“‘乾以易知，坤以简能。’本义云：‘乾健而动，故以易而知大始；坤顺而静，故以简而作成物。’若以学者分上言之，则‘廓然大公’者，易也；‘物来顺应’者，简也。不知是否？”曰：“然。乾之易，致知之事也；坤之简，力行之事也。”问：“恐是下文‘易则易知，简则易从’，故知其所分如此否？”曰：“他以是而能知，故人亦以是而知之。所以坤之六二，便只言力行底事。”〔А
    “天行健”，故易；地承乎天，柔顺，故简。简易，故无艰难。〔敬仲〕
    问“易则易知，简则易从”。曰：“乾坤只是健顺之理，非可指乾坤为天地，亦不可指乾坤为二卦，在天地与卦中皆是此理。‘易知’、‘易从’，不必皆指圣人。但易时自然易知，简时自然易从。”〔谟〕去伪同。
    问：“如何是‘易知’？”曰：“且从上一个‘易’字看，看得‘易’字分晓，自然易知。”久之，又曰：“简则有个睹当底意思。看这事可行不可行，可行则行，不可行则止，所以谓之顺。易则都无睹当，无如何、若何，只是容易行将去。如口之欲语，如足之欲行，更无因依。口须是说话，足须是行履。如虎啸风冽，龙兴致悖自然如此，更无所等待，非至健何以如此？这个只就‘健’字上看。惟其健，所以易。虽天下之至险，亦安然行之，如履平地，此所以为至健。坤则行到前面，遇著有阻处便不行了，此其所以为顺。”〔亻选
    问：“‘易则易知’，先作乐易看，今又作容易，如何？”曰：“未到乐易处。”砺曰：“容易，如何便易知？”曰：“不须得理会‘易知’，且理会得‘易’字了，下面自然如破竹。”又曰：“这处便无言可解说，只是易。”又曰：“只怕不健，若健则自易，易则是易知。这如龙兴而愦樱虎啸而风生相似。”又曰：“这如‘鸿毛之遇顺风，巨鱼之纵大壑’，初不费气力。”又曰：“简便如顺道理而行，却有商量。”
    “易知则有亲，易从则有功。”惟易则人自亲之，简则人自从之。盖艰阻则自是人不亲，繁碎则自是人不从。人既亲附，则自然可以久长；人既顺从，则所为之事自然广大。若其中险深不可测，则谁亲之？做事不繁碎，人所易从；有人从之，功便可成。若是头项多，做得事来艰难底，必无人从之。〔┿〕
    只为“易知、易从”，故“可亲、可久”。如人不可测度者，自是难亲，亦岂能久？烦碎者自是难从，何缘得有功也？〔谟〕
    “易系，解‘易知、易从’云知则同心，从则协力，一於内故可久，兼於外故可大，如何？”曰：“既易知，则人皆可以同心；既易从，则人皆可以协力。‘一於内’者，谓可久是贤人之德，德则得於己者；‘兼於外’者，谓可大是贤人之业，事业则见於外者故尔。”〔谟〕
    萧兄问“德、业”。曰：“德者，得也，得之於心谓之德。如得这个孝，则为孝之德业，是做得成头绪，有次第了。不然，瀵遄觯只是俗事，更无可守。”〔盖卿〕
    德是得之於心，业是事之有头绪次第者。〔方子〕
    黄子功问：“何以不言圣人之德业，而言‘贤人之德业’？”曰：“未消理会这个得。若恁地理会，亦只是理会得一段文字。”良久，乃曰：“乾坤只是一个健顺之理，人之性无不具此。‘虽千万人，吾往矣’，便是健。‘虽褐宽博，吾不惴焉’，便是顺。如刚果奋发，谦逊退让亦是。所以君子‘富贵不能淫，贫贱不能移，威武不能屈’，非是刚强，健之理如此。至於‘出门如见大宾，使民如承大祭’，非是巽懦，顺之理如此。但要施之得其当；施之不当，便不是乾、坤之理。且如孝子事亲，须是下气怡色，起敬起孝；若用健，便是悖逆不孝之子。事君，须是立朝正色，犯颜敢谏；若用顺，便是阿谀顺旨。中庸说‘君子而时中’，时中之道，施之得其宜便是。”文蔚曰：“通书云：‘性者，刚柔善恶中而已。’此一句说得亦好。”先生点头曰：“古人自是说得好了，後人说出来又好。”徐子融曰：“上蔡尝云：‘一部论语，只是如此看。’今听先生所论，一部周易，亦只消如此看。”先生默然。〔文蔚〕
    “‘可久则贤人之德，可大则贤人之业’，杨氏‘可而已’之说亦善。”又问：“不言圣人，是未及圣人事否？”曰：“‘成位乎其中’，便是说抵著圣人。张子所谓‘尽人道，并立乎天地以成三才’，则尽人道，非圣人不能。程子之说不可晓。”按：杨氏曰：“可而已，非其至也，故为贤人之德、业。”本义谓：“法乾坤之事，贤於人之‘贤’。”〔┿〕
    “易简理得”，只是净净洁洁，无许多劳扰委曲。〔端蒙〕
    伯丰问：“‘成位乎其中’，程子张子二说孰是？”曰：“此只是说圣人。程子说不可晓。”〔┿〕
    右第一章
    “圣人设卦观象”至“生变化”三句，是题目，下面是解说这个。吉凶悔吝，自大说去小处；变化刚柔，自小说去大处。吉凶悔吝说人事变化，刚柔说卦画。从刚柔而为变化，又自变化而为刚柔。所以下个“变化之极”者，未到极处时，未成这个物事。变似那一物变时，从萌芽变来，成枝成叶。化时，是那消化了底意思。〔渊〕
    “刚柔相推”，是说阴阳二气相推；“八卦相荡”，是说奇耦杂而为八卦。在天则“刚柔相推”，在易则“八卦相荡”。然皆自易言。一说则“刚柔相推”而成八卦，“八卦相荡”而成六十四卦。〔┿〕
    “吉凶者，失得之象；悔吝者，忧虞之象；变化者，进退之象；刚柔者，昼夜之象。”四句皆互换往来，乍读似不贯穿。细看来，不胜其密。吉凶与悔吝相贯，悔自凶而趋吉，吝自吉而趋凶；进退与昼夜相贯，进自柔而趋乎刚，退自刚而趋乎柔。〔谟〕
    系辞一字不胡乱下，只人不子细看。如“吉凶者失得之象”四句，中间两句，悔是自凶而向乎吉，吝是自吉而趋乎凶；进是自柔而向乎刚，退是自刚而趋乎柔。又如“乾知险，坤知阻”，何故乾言险？坤言阻？旧因登山，晓得自上而下来方见险处，故以乾言；自下而上去，方见阻处，故以坤言。〔淳〕
    吉凶悔吝四者，正如刚柔变化相似。四者循环，周而复始，悔了便吉，吉了便吝，吝了便凶，凶了便悔。正如“生於忧患，死於安乐”相似。盖忧苦患难中必悔，悔便是吉之渐；及至吉了，少间便安意肆志，必至做出不好、可羞吝底事出来，吝便是凶之渐矣；及至凶矣，又却悔；只管循环不已。正如刚柔变化，刚了化，化了柔，柔了变，变便是刚，亦循环不已。吉似夏，吝似秋，凶似冬，悔似春。〔亻选
    问：“本义说‘悔吝者忧虞之象’，以为‘悔自凶而趋吉，吝自吉而向凶’。窃意人心本善，物各有理。若心之所发鄙吝而不知悔，这便是自吉而向凶。”曰：“不然。吉凶悔吝，正是对那刚柔变化说。刚极便柔，柔极便刚。这四个循环，如春夏秋冬相似，凶便是冬，悔便是春，吉便是夏，吝便是秋。秋又是冬去。”又问：“此以配阴阳，则其属当如此。於人事上说，则如何？”曰：“天下事未尝不‘生於忧患，而死於安乐’。若这吉处不知戒惧，自是生出吝来，虽未至於凶，毕竟是向那凶路上去。”又曰：“‘日中则昃，月盈则食’，自古极乱未尝不生於极治。”〔学蒙〕
    吉凶悔吝之象，吉凶是两头，悔吝在中间。悔自凶而趋吉，吝自吉而趋凶。〔夔孙〕
    “悔吝”，悔是做得过，便有悔；吝是做得这事软了，下梢无收杀，不及，故有吝。〔端蒙〕
    悔者将自恶而入善，吝者将自善而入恶。〔节〕
    刚过当为悔，柔过当为吝。〔节〕
    过便悔，不及便吝。〔┿〕
    “‘变化者，进退之象’，是刚柔之未定者；‘刚柔者，昼夜之象’，是刚柔之已成者。盖‘柔变而趋於刚，是退极而进；刚化而趋於柔，是进极而退。既变而刚，则昼而阳；既化而柔，则夜而阴’。犹言子午卯酉，卯酉是阴阳之未定，子午是阴阳之已定。又如四象之有老少。故此两句惟以子午卯酉言之，则明矣。然阳化为柔，只恁地消缩去，无痕迹，故曰化；阴变为刚，是其势浸长，有头面，故曰变。此亦见阴半阳全，阳先阴後，阳之轻清无形，而阴之重浊有迹也。”铢曰：“阴阳以气言，刚柔以质言。既有卦爻可见，则当以质言，而不得以阴阳言矣。故彖辞多言刚柔，不言阴阳，不知是否？”曰：“是。”〔铢〕
    问“‘变化者进退之象’，与‘化而裁之存乎变’”。曰：“这‘变化’字又相对说。那‘化而裁之存乎变’底‘变’字，又说得来重。如云‘幽则有鬼神’，鬼神本皆属幽；然以‘鬼神’二字相对说，则鬼又属幽，神又自属明。‘变化’相对说，则变是长，化是消。”问：“消长皆是化否？”曰：“然。也都是变。更问：“此两句疑以统体言，则皆是化；到换头处，便是变。若相对言，则变属长，化属消。”化则渐渐化尽，以至於无；变则骤然而长。变是自无而有，化是自有而无。”问：“顷见先生说：‘变是自阴而阳，化是自阳而阴。’亦此意否？”曰：“然。只观出入息，便见。”又问：“气之发散者为阳，收敛者为阴否？”曰：“也是如此。如鼻气之出入，出者为阳，收回者为阴。入息，如螺蛳出壳了缩入相似，是收入那出不尽底。若只管出去不收，便死矣。”问：“出入息，毕竟出去时渐渐消，到得出尽时便死否？”曰：“固是如此，然那气又只管生。”〔亻选
    或问“变化”二字。曰：“变是自阴之阳，忽然而变，故谓之变；化是自阳之阴，渐渐消磨将去，故谓之化。自阴而阳，自是长得猛，故谓之变。自阳而之阴，是渐渐消磨将去。”
    问：“变者，化之渐；化者，变之成。如昨日是夏，今日是秋，为变到那全然天凉，没一些热时，是化否？”曰：“然。”又问：“这个‘变化’字，却与‘变化者进退之象’不同，如何？”曰：“这又别有些意思，是言刚化为柔，柔变为刚。盖变是自无而有，化是自有而无也。”〔焘〕
    问：“本义解‘吉凶者失得之象也’一段，下云：‘刚柔相推而生变化，变化之极复为刚柔，流行乎一卦六爻之中，而占者得因其所值以为吉凶之决。’窃意在天地之中，阴阳变化无穷，而万物得因之以生生；在卦爻之中，九六变化无穷，而人始得因其变以占吉凶。”曰：“易自是占其变。若都变了，只一爻不变，则反以不变者为主。或都全不变，则不变者又反是变也。”〔学蒙〕
    “系辞中如‘吉凶者失得之象’一段，解得自有功，恐圣人本意未必不如此。”问：“‘圣人以此洗心’一段，亦恐非先儒所及。”曰：“也且得如此说，不知毕竟是如何。”〔А
    问：“‘所居而安者，易之序也’，与‘居则观其象’之‘居’不同。上‘居’字是总就身之所处而言，下‘居’字是静对动而言。”曰：“然。”〔学履〕
    问“所居而安者，易之序也”。曰：“序是次序，谓卦及爻之初终，如‘潜、见、飞、跃’，循其序则安。”又问“所乐而玩者，爻之辞”。曰：“横渠谓：‘每读每有益，所以可乐。’盖有契於心，则自然乐。”〔┿〕
    “‘居则观其象，玩其辞；动则观其变，玩其占’，如何？”曰：“若是理会不得，却如何占得？必是殉＠砘岬么说览恚到用时便占。”〔┿〕
    右第二章
    “悔吝二义，悔者，将趋於吉而未至於吉；吝者，将趋於凶而未至於凶。”又问：“所谓‘小疵’者，只是以其未便至於吉凶否？”曰：“悔是渐好，知道是错了，便有进善之理。悔便到无咎。吝者，喑呜说不出，心下不足，没分晓，然未至大过，故曰‘小疵’。然小疵毕竟是小饼。”〔┿〕
    “齐小大者存乎卦。”齐，犹分辨之意，一云，犹断也。小，谓否睽之类，大，谓泰谦之类。如泰谦之辞便平易，睽困之辞便艰险，故曰：“卦有小大，辞有险易。”此说与本义异。〔人杰〕
    “齐小大者存乎卦。”曰：“‘齐’字又不是整齐，自有个如准如协字，是分辨字。泰为大，否为小。‘辞有险易’，直是吉卦易，凶卦险。泰谦之类说得平易，睽蹇之类说得艰险。”〔┿〕
    问：“‘忧悔吝者存乎介。’悔吝未至於吉凶，是那初萌动，可以向吉凶之微处。介又是悔吝之微处。‘介’字如界至、界限之‘界’，是善恶初分界处。於此忧之，则不至悔吝矣。”曰：“然。”〔学蒙〕
    “忧悔吝者存乎介，震无咎者存乎悔。”悔吝固是吉凶之小者，介又是几微之间。虑悔吝之来，当察於几微之际。无咎者，本是有咎，善补过则为无咎。震，动也，欲动而无咎，当存乎悔尔。悔吝在吉凶之间，悔是自凶而趋吉，吝是自吉而之凶。悔吝，小於吉凶，而将至於吉凶者也。〔谟〕
    问：“‘卦有小大’，旧说谓大畜小畜大过小饼，如此，则只说得四卦。”曰：“看来只是好底卦，便是大；不好底卦，便是小。如复，如泰，如大有，如僦类，是好底卦；如睽，如困，如小饼底，尽不好底。譬如人，光明磊落底便是好人，昏昧迷暗底便是不好人。所以谓‘卦有小大，辞有险易’。大卦辞易，小卦辞险，即此可见。”〔学履〕
    问：“‘卦有小大，辞有险易。’阳卦为大，阴卦为小。观其爻之所向而为之辞，如‘休复吉’底辞，自是平易；如‘困於葛ぱ’底辞，自是险。”曰：“这般处依约看，也是恁地。自是不曾见得他底透，只得随众说。如所谓‘吉凶者失得之象’一段，却是彻底见得圣人当初作易时意，似这处更移易一字不得。其他处不能尽见得如此，所以不能尽见得圣人之心。”〔学蒙〕
    右第三章
    问“易与天地准，故能弥纶天地之道”。曰：“易道本与天地齐准，所以能弥纶之。凡天地间之物，无非易之道，故易能‘弥纶天地之道’，而圣人用之也。‘弥’如封弥之‘弥’，糊合便无缝罅；‘纶’如纶丝之‘纶’，自有条理。言虽是弥得外面无缝罅，而中则事事物物各有条理。弥，如‘大德敦化’；纶，如‘小德川流’。弥而非纶，则空疏无物；纶而非弥，则判然不相干。此二字，见得圣人下字甚密也。”〔学履〕
    问“易与天地准，故能弥纶天地之道”。曰：“凡天地有许多道理，易上都有，所以与天地齐准，而能‘弥纶天地之道。’‘弥’字，若今所谓封弥试卷之‘弥’，又若‘弥缝’之‘弥’，是恁地都无缝底意思。解作遍满，也不甚似。”又曰：“天地有不了处，易却弥缝得他。”〔学蒙〕
    “弥纶天地之道”，“弥”字如封弥之义。惟其封弥得无缝罅，所以能遍满也。〔亻选
    “‘仰以观天文，俯以察地理，是故知幽明之故。’注云：‘天文则有昼夜上下，地理则有南北高深。’不知如何？”曰：“昼明夜幽，上明下幽；观昼夜之运，日月星辰之上下，可见此天文幽明之所以然。南明北幽，高明深幽；观之南北高深，可见此地理幽明之所以然。”又云：“始终死生，是以循环言；精气鬼神，是以聚散言，其实不过阴阳两端而已。”〔学履〕
    “仰以观於天文，俯以察於地理”，天文是阳，地理是阴，然各有阴阳。天之昼是阳，夜是阴；日是阳，月是阴。地如高属阳，下属阴；平坦属阳，险阻属阴；东南属阳，西北属阴。幽明便是阴阳。〔┿〕
    问：“‘似以观於天文，俯以察於地理’，是以此易书之理仰观俯察否？”曰：“所以‘仰以观天文，俯以察地理，是故知幽明之故’。幽明便是阴阳刚柔。凡许多说话，只是说一个阴阳。南便是明，北便是幽；日出地上便是明，日入地下便是幽。仰观俯察，便皆知其故。”
    观文、察理，以至“知鬼神之情状”，皆是言穷理之事。直是要知得许多，然後谓之穷理。〔谟〕
    正卿问“原始反终，故知死生之说”。曰：“人未死，如何知得死之说？只是原其始之理，将後面摺转来看，便见得。以此之有，知彼之无。”
    问：“‘反’字如何？”曰：“推原其始，而反其终。谓如方推原其始初，却摺转一摺来，如回头之义，是反回来观其终也。”〔┿〕人杰录云：“却回头转来看其终。”
    “精气为物”，是合精与气而成物，精魄而气魂也。变则是魂魄相离。虽独说“游魂”，而不言魄，而离魄之意自可见矣。〔学蒙〕
    林安卿问“精气为物，游魂为变”。曰：“此是两个合，一个离。精气合，则魂魄凝结而为物；离，则阳已散而阴无所归，故为变。‘精气为物’，精，阴也；气，阳也。‘仁者见之谓之仁，智者见之谓之智。’仁，阳也；智，阴也。”〔人杰〕义刚同。
    问：“尹子解‘游魂’一句为鬼神，如何？”曰：“此只是聚散。聚而为物者，神也；散而为变者，鬼也。鬼神便有阴阳之分，只於屈伸往来观之。横渠说‘精气自无而有，游魂自有而无’，其说亦分晓。然精属阴，气属阳，然又自有错综底道理。然就一人之身将来横看，生便带著个死底道理。人身虽是属阳，而体魄便属阴；及其死而属阴，又却是此气，便亦属阳。盖死则魂气上升，而魄形下降。古人说‘徂落’二字极有义理，便是谓魂魄。徂者，魂升於天；落者，魄降於地。只就人身，便亦是鬼神。如祭祀‘求诸阳’，便是求其魂；‘求诸阴’，便是求其魄。祭义中宰我问鬼神一段说得好，注解得亦好。”〔┿〕
    问“与天地相似故不违”。曰：“上面是说‘与天地准’，这处是说圣人‘与天地相似’。”又曰：“‘与天地相似’，方且无外，凡事都不出这天地范围之内，所以方始得知周乎万物，而道又能济天下，旁行也不走作。”
    “与天地相似故不违。”上文言易之道“与天地相似”，此言圣人之道“与天地准”也。惟其人不违，所以“与天地相似”。若此心有外，则与天地不相似矣。此下数句，皆是“与天地相似”之事也。上文“易与天地准”下数句，皆“易与天地准”之事也。“旁行而不流”，言其道旁行而不流於偏也。“范围天地之化而不过”，自有大底范围，又自有小底范围。而今且就身上看，一事有一个范围。“通乎昼夜之道而知”，“通”训兼，言兼昼与夜皆知也。〔亻选
    “与天地相似”是说圣人。第一句逅怠！爸周乎万物，而道济天下”，是细密底工夫。知便直要周乎万物，无一物之遗；道直要济天下。〔┿〕
    “知周乎万物”，便是知幽明死生鬼神之理。
    问：“注云：‘“知周万物”者，天也；“道济天下”者，地也。’是如何？”曰：“此与後段‘仁者见之谓之仁，知者见之谓之知’又自不同。此以清浊言，彼以动静言。智是先知得较虚，故属之天；‘道济天下’，则普济万物，实惠及民，故属之地。‘旁行不流，乐天知命故不忧’，此两句本皆是知之事，盖不流便是贞也。不流是本，旁行是应。变处无本，则不能应变。能应变而无其本，则流而入变诈矣。细分之，则旁行是知，不流属仁。其实皆是知之事，对下文‘安土敦乎仁故能爱’一句，专说仁也。”〔学履〕
    “知周万物”是体；“旁行”是“可与权”，乃推行处；“乐天知命”是自处。三节各说一理。〔渊〕
    “旁行而不流。”曰：“此‘小变而不失其大常’。然前後却有‘故’字，又相对。此一句突然，易中自时有恁地处，颇难晓。”〔┿〕
    问：“‘乐天知命’，云‘通上下言之’。又曰：‘圣人之知天命，则异於此。’某窃谓‘乐天知命’便是说圣人。”曰：“此一段亦未安。‘乐天知命’便是圣人。异者，谓与‘不知命无以为君子’自别。”〔可学〕
    “安土敦乎仁”，对“乐天知命”言之。所寓而安，笃厚於仁，更无夹杂，纯是天理。自“易与天地准”而下，皆发明阴阳之理。〔人杰〕
    问“安土敦乎仁，故能爱”。曰：“此是与上文‘乐天知命’对说。‘乐天知命’是‘知崇’，‘安土敦仁’是‘礼卑’。安，是随所居而安，在在处处皆安。若自家不安，何以能爱？敦，只是笃厚。去尽己私，全是天理，更无夹杂，充足盈满，方有个敦厚之意，只是仁而又仁。敦厚於仁，故能爱。惟‘安土敦仁’，则其爱自广。”〔┿〕
    “安土”者，随所寓而安。若自择安处，便只知有己，不知有物也。此厚於仁者之事，故能爱也。〔去伪〕
    “安土敦乎仁，故能爱。”圣人说仁，是恁地说，不似江西人说知觉相似。此句说仁最密。〔渊〕
    “范围天地之化。”范是铸金作范，围是围裹。如天地之化都没个遮拦，圣人便将天地之道一如用范来范成个物，包裹了。试举一端，如在天，便做成四时、十二月、二十四气、七十二候之类，以此做个涂辙，更无过差。此特其小尔。〔┿〕
    问“范围天地之化而不过”。曰：“天地之化，滔滔无穷，如一炉金汁，杌不息。圣人则为之铸泻成器，使人模范匡郭，不使过於中道也。‘曲成万物而不遗’，此又是就事物之分量形质，随其大小阔狭、长短方圆，无不各成就此物之理，无有遗阙。‘范围天地’是极其大而言，‘曲成万物’是极其小而言。‘范围’，如‘大德敦化’；‘曲成’，如‘小德川流’。”〔学履〕
    问：“‘范围天地之化而不过’，如天之生物至秋而成，圣人则为之敛藏。人之生也，欲动情胜，圣人则为之教化防范。此皆是范围而使之不过之事否？”曰：“范围之事阔大，此亦其一事也。今且就身上看如何。”或曰：“如视听言动，皆当存养使不过差，此便是否？”曰：“事事物物，无非天地之化，皆当有以范围之。就喜怒哀乐而言，喜所当喜，怒所当怒之类，皆范围也。能范围之不过，曲成之不遗，方始见得这‘神无方，易无体’。若范围有不尽，曲成有所遗，神便有方，易便有体矣！”〔学蒙〕
    “通乎昼夜之道而知。”既曰“通”，又曰“知”，似不可晓。然通是兼通，若通昼不通夜，通生不通死，便是不知；便是神有方，易有体了！〔学蒙〕
    “‘通乎昼夜之道而知’，‘通’字只是兼乎昼夜之道而知其所以然。大抵此一章自‘易与天地准’以下，只是言个阴阳。‘仁者见之谓之仁’，仁亦属阳：‘知者见之谓之知’，知亦属阴，此就人气质有偏处分阴阳。如‘继之者善，成之者性’，便於造化流行处分阴阳。”因问：“尹子‘“鬼神情状”，只是解“游魂为变”一句’，即是将‘神’字亦作‘鬼’字看了。程张说得甚明白，尹子亲见伊川，何以不知此义？”曰：“尹子见伊川晚，又性质朴钝，想伊川亦不曾与他说。”〔┿〕
    “神无方而易无体”，神便是忽然在阴，又忽然在阳底。易便是或为阴，或为阳，如为春，又为夏；为秋，又为冬。交错代换，而不可以形体拘也。〔学履〕
    “神无方，易无体。”神自是无方，易自是无体。方是四方上下，神却或在此，或在彼，故云“无方”。“易无体”者，或自阴而阳，或自阳而阴，无确定底，故云“无体”。自与那“其体则谓之易”不同，各自是说一个道理。若恁地滚将来说，少间都说不去。他那个是说“上天之载，无声无臭”。“其体则谓之易”，这只是说个阴阳、动静、辟阖、刚柔、消长，不著这七八个字，说不了。若唤做“易”，只一字便了。易是变易，阴阳无一日不变，无一时不变。庄子分明说“易以道阴阳”。要看易，须当恁地看，事物都是那阴阳做出来。〔渊〕
    “易无体”，这个物事逐日各自是个头面，日异而时不同。〔渊〕
    右第四章分章今依本义。
    “‘一阴一阳之谓道’，阴阳何以谓之道？”曰：“当离合看。”〔可学〕
    “一阴一阳之谓道”。阴阳是气，不是道，所以为阴阳者，乃道也。若只言“阴阳之谓道”，则阴阳是道。今曰“一阴一阳”，则是所以循环者乃道也。“一阖一辟谓之变”，亦然。〔骧〕
    问“一阴一阳之谓道”。曰：“此与‘一阖一辟谓之变’相似。阴阳非道也，一阴又一阳，循环不已，乃道也。只说‘一阴一阳’，便见得阴阳往来循环不已之意，此理即道也。”又问：“若尔，则屈伸往来非道也，所以屈伸往来循环不已，乃道也。”先生颔之。〔铢〕
    道，须是合理与气看。理是虚底物事，无那气质，则此理无安顿处。易说“一阴一阳之谓道”，这便兼理与气而言。阴阳，气也；“一阴一阳”，则是理矣。犹言“一阖一辟谓之变”。阖辟，非变也；“一阖一辟”，则是变也。盖阴阳非道，所以阴阳者道也。横渠言：“由气化，有‘道’之名；合虚与气，有‘性’之名。”意亦以虚为理。然虚却不可谓之理，理则虚尔。亦犹“敬则虚静，不可把虚静唤作敬”。〔端蒙〕
    问：“本义云：‘道具於阴而行乎阳。’窃意‘道之大体’云云，是则‘动静无端，阴阳无始’。要之，造化之初，必始於静。”曰：“既曰‘无端无始’，如何又始於静？看来只是一个实理，动则为阳，静则为阴云云。今之所谓动者，便是前面静底末梢。其实静前又动，动前又静，只管推上去，更无了期，所以只得从这处说起。”
    或问“一阴一阳之谓道”。曰：“以一日言之，则昼阳而夜阴；以一月言之，则望前为阳，望後为阴；以一岁言之，则春夏为阳，秋冬为阴。从古至今，恁地滚将去，只是个阴阳，是孰使之然哉？乃道也。从此句下，又分两脚。此气之动为人物，浑是一个道理。故人未生以前，此理本善，所以谓‘继之者善’，此则属阳；气质既定，为人为物，所以谓‘成之者性’，此则属阴。”〔学蒙〕
    问“一阴一阳之谓道”。曰：“一阴一阳，此是天地之理。如：‘大哉乾元，万物资始’，乃‘继之者善也’；‘乾道变化，各正性命’，此‘成之者性也’。这一段是说天地生成万物之意，不是说人性上事。”〔谟〕去伪同。
    “一阴一阳之谓道”，太极也。“继之者善”，生生不已之意，属阳；“成之者性”，“各正性命”之意，属阴。通书第一章可见。如说“纯粹至善”，却是统言道理。〔人杰〕
    “一阴一阳之谓道。”就人身言之，道是吾心。“继之者善”，是吾心发见恻隐、羞恶之类；“成之者性”，是吾心之理，所以为仁义礼智是也。〔人杰〕
    问：“孟子只言‘性善’，易系辞却云：‘一阴一阳之谓道，继之者善也，成之者性也。’如此，则性与善却是二事？”曰：“一阴一阳是总名。‘继之者善’，是二气五行事；‘成之者性’，是气化已後事。”〔去伪〕
    流行造化处是善，凝成於我者即是性。继是接续绵绵不息之意；成，是凝成有主之意。〔大雅〕
    造化所以发育万物者，为“继之者善”；“各正其性命”者，为“成之者性”。〔А
    “继之者善也。”元亨是气之方行，而未著於物也，是上一截事。“成之者性也。”利贞是气之结成一物也，是下一截事。〔节〕
    “继之者善”，方是天理流行之初，人物所资以始。“成之者性”，则此理各自有个安顿处，故为人为物，或昏或明，方是定。若是未有形质，则此性是天地之理，如何把做人物之性得！〔端蒙〕
    “继之者善，成之者性”，性便是善。〔可学〕
    “继之者善”，如水之流行；“成之者性”，如水之止而成潭也。〔椿〕
    问：“‘继之者善，成之者性’，是道，是器？”曰：“继之成之是器，善与性是道。”〔人杰〕
    易大传言“继善”，是指未生之前；孟子言“性善”，是指已生之後。虽曰已生，然其本体初不相离也。〔铢〕
    或问“成之者性”。曰：“性如宝珠，气质如水。水有清有危故珠或全见，或半见，或不见。”又问：“先生尝说性是理，本无是物。若譬之宝珠，则却有是物。”曰：“譬喻无十分亲切底。”〔盖卿〕
    问“仁者见之”至“鲜矣”。曰：“此言万物各具是性，但气禀不同，各以其性之所近者窥之。故仁者只见得他发生流动处，便以为仁；知者只见得他贞静处，便以为知。下此一等，百姓日用之间‘习矣而不察’，所以‘君子之道鲜矣’！”〔学蒙〕
    “显诸仁，藏诸用”，二句只是一事。“显诸仁”是可见底，便是“继之者善也”；“藏诸用”是不可见底，便是“成之者性也”。“藏诸用”是“显诸仁”底骨子，正如说“一而二，二而一”者也。张文定公说“事未判属阳，已判属阴”，亦是此意。“显诸仁，藏诸用”，亦如“元亨利贞”。┿录云：“是‘元亨诚之通，利贞诚之复’。”元亨是发用流行处，利贞便是流行底骨子。又曰：‘显诸仁’，德之所以盛；‘藏诸用’，业之所以成。譬如一树，一根生许多枝叶花实，此是‘显诸仁’处；及至结实，一核成一个种子，此是‘藏诸用’处。生生不已，所谓‘日新’也；万物无不具此理，所谓‘富有’也。”〔亻选
    “‘显诸仁，藏诸用’，二句本只是一事。‘藏诸用’，便在那‘显诸仁’里面，正如昨夜说‘一故神，雨故化’相似，只是一事。‘显诸仁’是可见底，‘藏诸用’是不可见底；‘显诸仁’是流行发用处，‘藏诸用’是流行发见底物；‘显诸仁’是千头万绪，‘藏诸用’只是一个物事。‘藏诸用’是‘显诸仁’底骨子，譬如一树花，皆是‘显诸仁’；及至此花结实，则一花自成一实。方众花开时，共此一树，共一个性命；及至结实成熟後，一实又自成一个性命。如子在鱼腹中时，与母共是一个性命；及子既成，则一子自成一性命。‘显诸仁’，千变万化；‘藏诸用’，则只是一个物事，一定而不可易。张乖崖说‘公事未判时属阳，已判後属阴’，便是这意。公事未判，生杀轻重皆未定；及已判了，更不可易。‘显诸仁’便是‘继之者善也’，‘藏诸用’便是‘成之者性也’。天下之事，其灿然发见处，皆是显然者；然一事自是一事，一物自是一物。如‘元亨利贞’，元亨是发用流行处，贞便是流行底骨子。流行个甚么？只是流行那贞而已。”或曰：“正如‘乾道变化，各正性命’否？”曰：“‘显诸仁’似恕，‘藏诸用’似忠；‘显诸仁’似贯，‘藏诸用’似一。如水流而为川，止而为渊，激而为波浪，虽所居不同，然皆是水也。水便是骨子，其流处、激处，皆显者也。‘显诸仁’如恻隐之心，‘藏诸用’似仁也。恻隐、羞恶、辞逊、是非，‘显诸仁’也；仁义礼智，‘藏诸用’也。只是这个恻隐随事发见，及至成那事时，一事各成一仁，此便是‘藏诸用’。其发见时，在这道理中发去；及至成这事时，又只是这个道理。一事既各成一道理，此便是业。业是事之已成处，事未成时不得谓之业。盛德便是‘显诸仁’处。‘显诸仁’者，德之所以盛；‘藏诸用’者，业之所以成。‘鼓万物而不与圣人同忧’，此正是‘显诸仁、藏诸用’底时节。‘盛德大业’，便是‘显仁、藏用’成就处也。”又曰：“耳之能听，目之能视，口之能言，手之能执，足之能履，皆是发处也。毕竟怎生会恁地发用？释氏便将这些子来鳔笕恕Ｐ悴挪皇叮便被他瞒。”又云：“一丛禾，他初生时共这一株，结成许多苗叶花实，共成一个性命；及至收成结实，则一粒各成一个性命。只管生生不已，所谓‘日新’也。‘富有之谓大业’，言万物万事无非得此理，所谓‘富有’也。日新是只管运用流行，生生不已。道家修养有纳甲之法，皆只用乾坤艮巽震兑六卦流行运用，而不用坎离，便是那六卦流行底骨子。所以流行运用者，只流行此坎离而已。便是‘显诸仁，藏诸用’之说；‘显诸仁’是流行发见处，‘藏诸用’是流行发见底物。正如以嫌魅剩是‘藏诸用’也，及发为亲亲仁民爱物，一事又各自成一仁。‘显诸仁’是用底迹，‘藏诸用’是仁底心。”
    问：“本义云：‘显者，阳之仁也，德之发也；藏者，阴之知也，业之成也。’按：此问是据未定本。窃意以为，天地之理，动而阳，则万物之发生者皆其仁之显著：静而阴，则其用藏而不可见。其‘显诸仁’，则是德之发见；其‘藏诸用’，则万物各得以为性，是业之成也。”曰：“不如此。这处极微，难说。”又曰：“‘显诸仁’易说，‘藏诸用’极难说。这‘用’字，如横渠说‘一故神’。‘神’字、‘用’字一样。‘显诸仁’，如春生夏长，发生彰露，所可见者。‘藏诸用’，是所以生长者，藏在里面而不可见。又这个有作先後说处，如‘元亨利贞’之类；有作表里说处，便是这里。”又曰：“‘元亨利贞’，也可作表里说。所谓流行者，别无物事，只是流行这个。”又曰：“譬之仁，发出来便是恻隐之心，便是‘显诸仁’；仁便是‘藏诸用’。”又曰：“仁便藏在恻隐之心里面，仁便是那骨子。到得成就得数件事了，一件事上自是一个仁，便是那业处。”又曰：“流行时，便是公共一个；到得成就处，便是各具一个。”又曰：“恻隐之心方是流行处，到得亲亲、仁民、爱物，方是成就处。但‘盛德’便属之‘显诸仁’，‘大业’便属之‘藏诸用’。”又曰：“如此一穗禾，其始只用一个母子，少间成希一个各自成得一个。将去种植，一个又自成一穗，又开枝开叶去，所以下文谓‘富有之谓大业’。”又曰：“须是去静坐体认，方可见得四时运行，万物终始。若道有个物行，又无形影；若道无个物，又怎生会恁地？”
    “鼓万物而不与圣人同忧”，此言造化之理。如圣人则只是人，安得而无忧！〔谟〕
    天地造化是自然；圣人虽生知安行，然毕竟是有心去做，所以说“不与圣人同忧”。〔渊〕
    问“鼓万物而不与圣人同忧”。曰：“明道两句最好：‘天地无心而成化，圣人有心而无为。’无心便是不忧，成化便是鼓万物。天地鼓万物，亦何尝有心来！”〔去伪〕
    “盛德大业至矣哉！”是赞叹上面“显诸仁，藏诸用”。〔渊〕
    “盛德大业”以下，都是说易之理，非指圣人而言。〔┿〕
    “盛德大业”一章。曰：“既说‘盛德大业’，又说他只管恁地生去，所以接之以‘生生之谓易’，是渐渐说入易上去。乾只略成一个形象，坤便都呈见出许多法来。到坤处都细了，万法一齐出见。‘效’字如效顺、效忠、效力之‘效’。‘极数知来之谓占’，占出这事，人便依他这个做，便是‘通变之谓事’。看来圣人到这处，便说在占上去，则此书分明是要占矣。‘阴阳不测之谓神’，是总结这一段。不测者，是在这里，又在那里，便是这一个物事走来走去，无处不在。六十四卦都说了，这又说三百八十四爻。许多变化，只是这一个物事周流其间。”〔学蒙〕
    先说个“富有”，方始说“日新”，此与说宇宙相似。先是有这物事了，方始相连相续去。自“富有”至“效法”，是说其理如此；用处却在那“极数知来”与“通变”上面。盖说上面许多道理要做这用。〔渊〕
    问：“‘“日新之谓盛德，生生之谓易”，“阴阳不测之谓神”，要思而得之。’明道提此三句说，意是如何？”曰：“此三句也是紧要。须是看得本文，方得。”问：“德是得於己底，业是发出来底。德便是本。‘生生之谓易’，便是体；‘成象之谓乾，效法之谓坤’，便只是里面交错底。”曰：“‘乾坤其易之蕴’，易是一块，乾坤是在里面往来底。圣人作易，便是如此。”又问：“‘阴阳不测之谓神’，便是妙用处。”曰：“便是包括许多道理。”〔夔孙〕
    “成象之谓乾”，此造化方有些显露处。“效法之谓坤”，以“法”言之，则大段详密矣。“效”字难看，如效力、效诚之“效”，有陈献底意思。乾坤只是理。理本无心，自人而观，犹必待乾之成象，而後坤能效法。然理自如此，本无相待。且如四时，亦只是自然迭运。春夏生物，初不道要秋冬成之；秋冬成物，又不道成就春夏之所生，皆是理之所必然者尔。〔谟〕
    “成象之谓乾，效法之谓坤”，依旧只是阴阳。凡属阳底，便是只有个象而已。象是方做未成形之意，已成便属阴。“成象”，谓如日月星辰在天，亦无个实形，只是个悬象如此。乾便略，坤便详。效如陈效之效，若今人言效力之类。法是有一成己定之物，可以形状见者。如条法，亦是实有已成之法。〔┿〕
    “效法之谓坤”，到这个坤时，都仔细详审了，一个是一个模样。效犹呈，一似说“效犬”、“效羊”、“效牛”、“效马”，言呈出许多物。大概乾底只是做得个形象，到得坤底，则渐次详密。“资始”、“资生”，於此可见。〔渊〕
    效，呈也，如曲礼“效犬者左牵之”之“效”，犹言效顺、效忠、效力也。盖乾只是成得个大象，坤便呈出那法来。
    “成象之谓乾”，谓风霆雨露日星，只是个象。效者，效力之“效”。“效法”，则效其形法而可见也。〔人杰〕
    右第五章
    “夫易，广矣，大矣”止“静而正”，是无大无小，无物不包，然当体便各具此道理。“静而正”，须著工夫看。徐又曰：“未动时，便都有此道理，都是真实，所以下个‘正’字。”〔┿〕
    “以言乎迩，则静而正；以言乎天地之间，则备矣。”“静而正”，谓触处皆见有此道，不待安排，不待措置，虽至小、至近、至鄙、至陋之事，无不见有。随处皆见足，无所欠阙，只观之人身便见。“见有”、“见足”之“见”，贤遍反。〔亻选
    “其动也辟。”大抵阴是两件，如阴爻两画。辟是两开去，翕是两合。如地皮上生出物来，地皮须开。今论天道，包著地在。然天之气却贯在地中，地却虚，有以受天之气。下文有“大生”“广生”云者，大，是一个大底物事；广，便是容得许多物事。“大”字实，“广”字虚。〔┿〕
    “其静也翕，其动也辟。”地到冬间，气都翕聚不开；至春，则天气下入地，地气开以迎之。又曰：“阴阳与天地，自是两件物事。阴阳是二气，天地是两个有形质底物事，如何做一物说得！不成说动为天而静为地！无此理，正如鬼神之说。”〔亻选
    乾静专动直而大生，坤静翕动辟而广生。这说阴阳体性如此，卦画也仿彳弗似恁地。〔渊〕
    乾坤二卦观之亦可见。乾画奇，便见得“其静也专，其动也直”；坤画耦，便见得“其静也翕，其动也辟”。〔直卿〕〔端蒙〕
    天体大，“是以大生焉”；地体虚，“是以广生焉”。广有虚之义，如河广、汉广之广。〔敬仲〕
    本义云：“乾一而实，故以质言而曰大；坤二而虚，故以量言而曰广。”学者请问。曰；“此两句解得极分明。盖曰以形言之，则天包地外，地在天中，所以说天之质大。以理与气言之，则地却包著天，天之气却尽在地之中，地尽承受得那天之气，所以说地之量广。天只是一个物事，一故实，从里面便实，出来流行发生，只是一个物事，所以说‘乾一而实’。地虽是坚实，然却虚，所以天之气流行乎地之中，皆从地里发出来，所以说‘坤二而虚’。”用之云：“地形如肺，形质虽硬，而中本虚，故阳气升降乎其中，无所障碍，虽金石也透过去。地便承受得这气，发育万物。”曰：“然。要之天形如一个鼓鞴，天便是那鼓鞴外面皮壳子，中间包得许多气，开阖消长，所以说‘乾一而实’。地只是一个物事，中间尽是这气升降来往，缘中间虚，故容得这气升降来往。以其包得地，所以说其质之大，以其容得天之气，所以说其量之广。非是说地之形有尽，故以量言也。只是说地尽容得天之气，所以说其量之广耳。今治历家用律吕候气，其法最精。气之至也，分寸不差，便是这气都在地中透上来。如十一月冬至，黄钟管距地九寸，以葭灰实其中，至之日，气至灰去，晷刻不差。”又云：“看来天地中间，此气升降上下，当分为六层。十一月冬至自下面第一层生起，直到第六层上，极至天，是为四月。阳气既生足，便消；下面阴气便生。只是这一气升降循环不已，往来乎六层之中也。”问：“月令中‘天气下降，地气上腾’，此又似天地各有气相交合？”曰：“只是这一气，只是阳极则消而阴生，阴极则消而阳生。‘天气下降’，便只是冬至。复卦之时，阳气在下面生起，故云：‘天气下降’。”或曰：“据此，则却是阴消於上，而阳生於下，却见不得‘天气下降’。”曰：“也须是天运一转，则阳气在下，故从下生也。今以天运言之，则一日自转一匝。然又有那大转底时候，须是大著心肠看，始得，不可拘一不通也。盖天本是个大底物事，以偏滞求他不得。”〔亻选
    问：“阴耦阳奇，就天地之实形上看，如何见得？”曰：“天是一个浑沦底物，虽包乎地之外，而气则迸出乎地之中。地虽一块物在天之中，其中实虚，容得天之气迸上来。系辞云：‘乾，静也专，动也直，是以大生焉；坤，静也翕，动也辟，是以广生焉。’‘大生’是浑沦无所不包，‘广生’是广阔，能容受得那天之气。‘专、直’则只是一物直去；‘翕、辟’则是两个，翕则阖，辟则开，此奇耦之形也。”又曰：“阴偏只是一半，两个方做得一个。”〔学履〕
    易不是象乾坤，乾坤乃是易之子目。下面一壁子是乾，一壁子是坤。盖说易之广大，是这乾便做他那大，坤便做他那广。乾所以说大时，塞了他中心，所以大；坤所以说广时，中间虚，容得物，所以广。广是说他广阔，著得物。常说道地对天不得，天便包得地在中心。然而地却是中虚，容得气过，容得物，便是他广。天是一直大底物事；地是广阔底物，有坳处，有陷处，所以说广。这个只是说理，然也是说书。有这理，便有这书。书是载那道理底，若死分不得。大概上面几句是虚说底；这个配天地、四时、日月、至德，是说他实处。〔渊〕
    阴阳虽便是天地，然毕竟天地自是天地。“广大配天地”时，这个理与他一般广大。〔渊〕
    “广大配天地，变通配四时，阴阳之义配日月”，以易配天。“易简之善配至德”，以易配人之至德。〔人杰〕
    问“易简之善配至德”。曰：“此是以易中之理，取外面一事来对。谓易之广大，故可配天地；易之变通，如老阳变阴，老阴变阳，往来变化，故可配四时；‘阴阳之义’，便是日月相似。‘易简之善’，便如在人之至德。”〔┿〕
    问：“‘广大配天地，变通配四时’，这‘配’字是配合底意思否？”曰：“只是相似之意。”又问“易简之善配至德”。曰：“也是易上有这道理，如人心之至德也。”〔学履〕
    林安卿问：“‘广大配天地’，配，莫是配合否？”曰：“配，只是似。且如下句云‘变通配四时’，四时如何配合？四时自是流行不息，所谓‘变通’者如此。”又问“易简之善配至德”。曰：“‘易简’是常行之理，‘至德’是自家所得者。”又问：“伊川解‘知微知彰，知柔知刚’，云：‘知微则知彰，知柔则知刚。’如何？”曰“只作四截看，较阔，言君子无所不知。”良久，笑云：“向时有个人出此语，令杨大年对，杨应声云：‘小人不耻不仁，不畏不义。’无如此恰好！”〔义刚〕
    问：“‘广大’、‘变通’，是易上自有底道理；是易上所说造化与圣人底？”曰：“都是他易上说底。”又曰：“配，是分配之义，是分这一半在那上面。”问曰：“如此，便全无配之底意。”曰：“也有些子分此以合彼意思。欲见其广大，则於天地乎观之；欲见其变通，则於四时乎观之；欲知其阴阳之义，则观於日用可见；欲知其简易，则观於圣人之至德可见。”
    右第六章
    “崇德广业。”“知崇”，天也，是致知事，要得高明。“礼卑”，地也，是践履事。卑，是事事都要践履过。凡事践履将去，业自然广。〔┿〕
    “礼卑”，是卑顺之意。卑便广，地卑便广，高则狭了。人若只拣取斑底做，便狭。两脚踏地做，方得。若是著件物事，填教一二尺高　，便不稳了，如何会广！地卑，便会广。世上更无卑似地底。又曰：“地卑，是从贴底谨细处做将去，所以能广。”〔渊〕
    “知崇、礼卑”一段。云：“地至卑，无物不载在地上。纵开井百尺，依旧在地上，是无物更卑得似地。所谓‘德言盛，礼言恭’，礼是要极卑，故无物事无个礼。至於至微至细底事，皆当畏惧戒谨，战战兢兢，惟恐失之，这便是礼之卑处。曲礼曰‘毋不敬’，自‘上东阶先右足，上西阶先左足’；“羹之有菜者用夹，无菜者不用夹’，无所不致其谨，这便都是卑处。”又曰：“似这处，不是他特地要恁地，是他天理合如此。知识日多则知日高，这事也合理，那事也合理。积累得多，业便广。”〔学蒙〕（或录详，见下。）
    礼，极是卑底物事，如地相似，无有出其下者，看甚么物事，他尽载了。纵穿地数十丈深，亦只在地之上，无缘更有卑於地者也。知却要极其高明，而礼则要极於卑顺。如“礼仪三百，威仪三千”，纤悉委曲，无非至卑之事。如“羹之有菜者用夹，其无菜者不用夹”；主人升东阶，客上西阶，皆不可乱。然不是强安排，皆是天理之自然。如“上东阶，则先右足；上西阶，则先左足。”盖上西阶而先右足，则背却主人；上东阶而先左足，则背却客；自是理合如此。又曰：“‘知崇’者，德之所以崇，‘礼卑’者，业之所以广。盖礼才有些不到处，这便有所欠阙，业便不广矣。惟是极卑无所欠阙，所以广。”
    “知崇、礼卑。”知是知处，礼是行处，知亻尽要高，行却自近起。〔可学〕
    知识贵乎高明，践履贵乎著实。知既高明，须放低著实做去。〔铢〕
    学只是知与礼，他这意思却好。礼便细密。中庸“致广大，尽精微”等语，皆只是说知、礼。〔渊〕
    “知崇、礼卑”，这是两截。“知崇”是智识超迈，“礼卑”是须就切实处行。若知不高，则识见浅陋；若履不切，则所行不实。知识高便是象天，所行实便是法地。识见高於上，所行实於下，中间便生生而不穷，故说“易行乎其中。成性存存，道义之门”。大学所说格物、致知，是“知崇”之事；所说诚意、正心、修身、齐家、治国、平天下，是“礼卑”之事。〔贺孙〕
    上文言“知崇、礼卑，崇效天，卑法地”。人崇其知，须是如天之高；卑其礼，须如地之广。“天地设位”一句，只是引起，要说“知崇、礼卑”。人之知、礼能如天地，便能成其性，存其存，道义便自此出。所谓道义，便是易也。“成性存存”，不必专主圣人言。〔去伪〕
    “成性”，犹言见成底性。这性元是好了，但“知崇、礼卑”，则成性便存存。〔学蒙〕
    “成性”只是本来性。〔节〕
    “成性”不曾作坏底。“存”，谓常在这里，存之又存。〔泳〕
    “成性”如名，“明德”如表德相似。“天命”都一般。〔泳〕
    或问：“‘成性存存’，是不忘其所存。”曰：“众人多是说到圣人处，方是性之成，看来不如此。‘成性’，只是一个浑沦之性，存而不失，便是‘道义之门’，便是生生不已处。”〔卓〕
    “成性”与“成之者性也”，止争些子不同。“成之者性”，便从上说来，言成这一个物。“成性”，是说已成底性，如“成德”、“成说”之“成”。然亦只争些子也，如“正心、心正”，“诚意、意诚”相似。〔贺孙〕
    “成性存存，道义之门”，只是此性万善毕具，无有欠阙，故曰“成性”。成对亏而言。“成之者性”，则是成就处无非性，犹曰：“诚斯立焉”。横渠、伊川说“成性”，似都就人为处说，恐不如此。横渠有习以成性底意思，伊川则言成其性，存其所存。〔端蒙〕
    横渠谓“成其性，存其存”。伊川易传中亦是“存其存”，却是遗书中说作“生生之谓易”，意思好。必大录云：“‘成性’如言成就，‘存存’是生生不已之意。”〔┿〕
    “知礼成性而道义出。”程子说，“成性”谓是万物自有成性，“存存”便是生生不已，这是语录中说，此意却好。及他解易，却说“成其性，存其存”，又似不恁地。前面说“成性”，谓如成事、成法之类，是见成底性。横渠说“成性”别。且如“尧舜性之”，是其性本浑成；学者学之，须是以知、礼做，也到得他成性处。“道义出”谓这里流行。道，体也；义，用也。又曰：“性是自家所以得於天底道，义是众人公共底。”〔夔孙〕
    横渠言“成性”，与古人不同。他所说性，虽是那个性，然曰：“成性”，则犹言“践形”也。又曰：“他是说去气禀物欲之私，以成其性。”〔道夫〕
    “‘知崇礼卑’则性自存，横渠之说非是。如云‘性未成则善恶混，当峻径继之以善’云云。”又云：“‘纤恶必除，善斯成性矣’，皆是此病。”“知礼成性则道义出”，先生本义中引此，而改“成”为“存”。又曰：“横渠言：‘“成性”，犹孟子云“践形”。’此说不是。夫性是本然已成之性，岂待习而後成邪！他从上文‘继之者善也，成之者性也’，便是如此说来，与孔子之意不相似。”〔亻选
    横渠“知崇，天也”一段，言知识高明如天，形而上，指此理。“通乎昼夜而知”，通，犹兼也，兼阴阳昼夜之道而知。知昼而不知夜，知夜不知昼，则知皆未尽也。合知、礼而成性，则道义出矣。知、礼，行处也。〔端蒙〕
    问横渠“知礼成性”之说。曰：“横渠说‘成性’，谓是浑成底性。‘知礼成性’，如‘习与性成’之意同。”又问“不以礼性之”。曰：“如‘尧舜性之’相似。但他言语艰，意是如此。”〔夔孙〕
    右第七章
    ●卷七十五・易十一
    ◎上系下
    “圣人有以见天下之赜”，“赜”字在说文曰：“杂乱也。”古无此字，只是“啧”字。今从“赜”，亦是口之义。“言天下之至赜而不可恶”，虽是杂乱，圣人却於杂乱中见其不杂乱之理，便与下句“天下之至动而不可乱”相对。〔┿〕
    “天下之至赜”与左传“啧有烦言”之“啧”同。那个从“口”，这个从[C070]，是个口里说话多、杂乱底意思，所以下面说“不可恶”。若唤做好字，不应说个“可恶”字也。“探赜索隐”，若与人说话时，也须听他杂乱说将出来底，方可索他那隐底。〔渊〕（淳录云：“本从‘口’，是喧闹意。从[C070]旁亦然。”）
    “圣人有以见天下之赜”，正是说画卦之初，圣人见阴阳变化，便画出一画，有一个象，只管生去，自不同。六十四卦各是一样，更生到千以上卦，亦自各一样。〔学蒙〕
    “拟诸其形容”，未便是说那水火风雷之形容。方拟这卦，看是甚形容，始去象那物之宜而名之。一阳在二阴之下，则象以雷，一阴在二阳之下，则象以风。拟，是比度之意。〔学蒙〕
    问：“‘拟诸其形容’者，比度阴阳之形容。盖圣人见阴阳变化杂乱，於是比度其形容而象其物宜，是故谓之象。”曰：“也是如此，尝得郭子和书云，其先人云：‘不独是天地风雷水火山泽谓之象，只是画卦便是象。’也说得好。”〔学蒙〕
    问：“圣人有以见天下之赜，而拟诸其形容，象其物宜，是故谓之‘象’；圣人有以见天下之动，而观其会通，以行其典礼，系辞焉以断其吉凶，是故谓之‘爻’。”曰：“‘象’，言卦也；下截，言‘爻’也。‘会通’者，观众理之会，而择其通者而行。且如有一事关著许多道理，也有父子之伦，也有君臣之伦，也有夫妇之伦。若是父子重，则就父子行将去，而他有不暇计；若君臣重，则行君臣之义，而他不暇计。若父子之恩重，则便得‘身体浞簦受之父母，不敢毁伤’之义，而‘委致其身’之说不可行。若君臣之义重，则当委致其身，而‘不敢毁伤’之说不暇顾。此之谓‘观会通’。”〔亻选
    问：“‘圣人有以见天下之动’，是说文王周公否？”曰：“不知伏羲画卦之初，与连山归藏有系辞否；为复一卦只是六画？”〔学蒙〕
    问：“‘观会通，行其典礼’，是就会聚处寻一个通路行将去否？”曰：“此是两件。会，是观众理之会聚处。如这一项君臣之道也有，父子兄弟之道也有：须是看得周遍，始得通，便是一个通行底路，都无窒碍。典礼，犹言常礼常法。”又曰：“礼便是节文升降揖逊是也。但这个‘礼’字又说得阔，凡事物之常理皆是。”〔学蒙〕
    “一卦之中自有会通，六爻又自各有会通。且如屯卦，初九在卦之下，未可以进，为屯之义；乾坤始交而遇险陷，亦屯之义；似草穿地而未申，亦屯之义。凡此数义，皆是屯之会聚处。若‘盘桓利居贞’，便是一个合行底，便是他通处也。”〔学蒙〕
    “观会通以行其典礼。”会是众理聚处，虽觉得有许多难易窒碍，必於其中却得个通底道理。谓如庖丁解牛，於族处却‘批大荩导大’，此是於其筋骨丛聚之所，得其可通之理，故十九年刃若新发於硎。且如事理间，若不於会处理会，却只见得一偏，便如何行得通？须是於会处都理会，其间却自有个通处，便如脉理相似。到得多处，自然通贯得，所以可‘行其典礼’。盖会而不通，便窒塞而不可行；通而不会，便不知许多曲直错杂处。”〔┿〕
    问“‘言天下之至赜而不可恶’，此是说天下之事物如此，不是说卦上否？”曰：“卦亦如此，三百八十四爻是多少杂乱！”〔学蒙〕
    “言天下之至赜而不可恶也。”盖杂乱处，人易得厌恶。然而这都是道理中合有底事，自合理会，故不可恶。“言天下之至动而不可乱也。”盖动亦是合有底，然上面各自有道理，故自不可乱。〔学蒙〕
    先生命二三子说书毕，召蔡仲默及义刚语，小子侍立。先生顾义刚曰：“劳公教之，不废公读书否？”曰：“不废。”因借先生所点六经。先生曰：“被人将去，都无本了。看公於句读音训，也大段子细。那‘言天下之至赜而不可恶也’，是音作去声字？是公以意读作去声？”曰：“只据东莱音训读。此字有三音，或音作入声。”（池录云：“或音亚，或如字，或乌路反。”）先生笑曰：“便是他们好恁地强说。”仲默曰：“作去声，也似是。”先生曰：“据某看，只作入声亦是。（池录云：“乌路切於义为近。”）说虽是如此劳攘事多，然也不可以为恶。池录云：“也不可厌恶。”而今音训有全不可晓底。若有两三音底，便著去里面拣一个较近底来解。”〔义刚〕（池录略而异。）
    “天下之至动”，事若未动时，不见得道理是如何。人平不语，水平不流，须是动，方见得。“会通”，是会聚处；“典礼”，是借这般字来说。观他会通处。却求个道理来区处他。所谓卦爻之动，便是法象这个，故曰“爻也者，效天下之动者也”。动，亦未说事之动，只是事到面前，自家一念之动，要求处置他，便是动。〔渊〕
    问：“‘拟之而後言，议之而後动’，凡一言一动皆於易而拟议之否？”曰：“然。”〔┿〕
    “拟之而後言，议之而後动，拟议以成其变化。”此变化只就人事说。拟议，只是裁度自家言动，使合此理，“变易以从道”之意。如拟议得是便吉，拟议未善则为凶矣。〔谟〕
    问“拟议以成其变化”。曰：“这变化，就人动作处说，如下所举七爻，皆变化也。”〔学履〕
    “鸣鹤在阴，其子和之。我有好爵，吾与尔縻之。”此本是说诚信感通之理，夫子却专以言行论之。盖诚信感通，莫大於言行。上文“言天下之赜而不敢恶也，言天下之动而不敢乱也”，先儒多以“赜”字为至妙之意。若如此说，则何以谓之“不敢恶”？赜只是一个杂乱冗闹底意思，言之而不恶者，精粗本末无不尽也。“赜”字与“颐”字相似，此有互体之意。（此间连说互体，失记。）“鹤鸣”、“好爵”，皆卦中有此象。诸爻立象，圣人必有所据，非是白撰，但今不可考耳。到孔子方不说象。如“见豕负涂，载鬼一车”之类，孔子只说“群疑亡也”，便见得上面许多皆是狐惑可疑之事而已。到後人解说，便多牵强。如十三卦中“重门击柝，以待暴客”，只是豫备之意；却须待用互体，推艮为门阙，雷震乎外之意。“剡木为矢，弦木为弧”，只为睽乖，故有威天下之象；亦必待穿凿附会，就卦中推出制器之义。殊不知卦中但有此理而已，故孔子各以“盖取诸某卦”言之，亦曰其大意云尔。汉书所谓“获一角兽，盖麟云”，皆疑辞也。〔谟〕
    问：“‘言行，君子之枢机’，是言所发者至近，而所应者甚远否？”曰：“枢机，便是‘鸣鹤在阴’。下面大概只说这意，都不解著‘我有好爵’二句。”〔学蒙〕
    “其利断金”。断，是断做两段。又曰：“‘同人先号兆而後笑’，圣人却恁地解。”〔学蒙〕
    右第八章
    卦虽八而数须十。八是阴阳数，十是五行数。一阴一阳便是二，以二乘二便是四，以四乘四便是八。五行本只是五而有是十者，盖一个便包两个：如木便包甲乙，火便包丙丁，土便包戊己，金便包庚辛，水便包壬癸，所以为十。〔学履〕
    “五位相得而各有合”，是两个意：一与二，三与四，五与六，七与八，九与十，是奇耦以类“相得”；一与六合，二与七合，三与八合，四与九合，五与十合，是“各有合”。在十干：甲乙木，丙丁穑戊己土，庚辛金，壬癸水，便是“相得”：甲与己合，乙与庚合，丙与辛合，丁与壬合，戊与癸合，是“各有合”。〔学履〕
    “所以成变化而行鬼神也。”先生举程子云：“变化言功，鬼神言用。”张子曰：“成行，鬼神之气而已。”“数只是气，变化鬼神亦只是气。‘天地之数五十有五’，变化鬼神皆不越於其间。”〔┿〕
    “大衍之数五十。”蓍之数五十。蓍之筹，乃其策也。策中乘除之数，则直谓之数耳。〔渊〕
    “大衍之数五十”，以“天地之数五十有五”，除出金木水火土五数并天一，便用四十九，此一说也。数家之说虽多不同，某自谓此说却分晓。三天两地，则是已虚了天一之数，便只用天三对地二。又五是生数之极，十是成数之极，以五乘十，亦是五十：以十乘五，亦是五十，此一说也。又，数始於一，成於五，小衍之而成十，大衍之而成五十，此又是一说。〔┿〕
    系辞言蓍法，大抵只是解其大略，想别有文字，今不可见。但如“天数五，地数五”，此是旧文；“五位相得而各有合”，是孔子解文。“天数二十有五，地数三十，凡天地之数五十有五。”此是旧文；“此所以成变化而行鬼神”，此是孔子解文。“分而为二”是本文；“以象两”是解“挂一”。“揲之以四”，“归奇於扌力”，皆是本文；“以象三”，“以象四时”，“以象闰”之类，皆解文也。“乾之策二百一十有六，坤之策百四十有四”，孔子则断之以“当期之日”；“二篇之策万有一千五百二十”，孔子则断之以“当万物之数”，於此可见。〔谟〕
    蓍卦，当初圣人用之，亦须有个见成图算。後失其传，所仅存者只有这几句：“大衍之数五十，其用四十有九。分而为二。挂一。揲之以四。归奇於扌力。”只有这几句。如“以象两”，“以象三”，“以象四时”，“以象闰”，已是添入许多字说他了。又曰：“元亨利贞，仁义礼智，金木水火，春夏秋冬，将这四个只管涵泳玩味，亻尽好。”〔贺孙〕
    揲蓍法，不得见古人全文。如今底，一半是解，一半是说。如“分而为二”是说，“以象两”便是解。想得古人无这许多解，须别有个全文说。〔渊〕
    挂，一岁；右揲，二岁；扌力，三岁一闰也。左揲，四岁；扌力，五岁再闰也。〔人杰〕
    揲蓍虽是一小事，自孔子来千五百年，人都理会不得。唐时人说得虽有病痛，大体理会得是。近来说得太乖，自郭子和始。奇者，揲之馀为奇；扌力者，归其馀扌力於二指之中。今子和反以挂一为奇，而以揲之馀为扌力；又不用老少，只用三十六、三十二、二十八、二十四为策数，以为圣人从来只说阴阳，不曾说老少。不知他既无老少，则七八九六皆无用，又何以为卦？又曰：“龟为卜，策为筮。策，是馀数厉录云：“晔翘跏。”谓之策。他只胡乱说‘策’字。”厉录云：“只鹘突说了。”或问：“他既如此说，则‘再扌力而後挂’之说何如？”曰：“他以第一揲扌力为扌力，第二第三揲不挂为扌力，第四揲又挂。然如此，则无五年再闰。厉录云：“则是六年再闰也。”如某已前排，真个是五年再闰。圣人下字皆有义。挂者，挂也；扌力者，勒於二指之中也。”〔贺孙〕厉录小异。
    二篇之策，当万物之数。不是万物尽於此数，只是取象自一而万，以万数来当万物之数耳。〔┿〕
    “策数”云者，凡手中之数皆是。如“散策於君前有诛”，“龟策弊则埋之”，不可以既揲馀数不为策数也。〔┿〕
    “四营而成易”，“易”字只是个“变”字。四度经营，方成一变。若说易之一变，却不可。这处未下得“卦”字，亦未下得“爻”字，只下得“易”字。〔渊〕
    “引而伸之，触类而长之”，是占得一卦，则就上面推看。如乾，则推其“为圜、为君、为父”之类是也。〔学履〕
    问“显道，神德行”。曰：“道较微妙，无形影，因卦辞说出来，道这是吉，这是凶；这可为，这不可为。德行是人做底事，因数推出来，方知得这不是人硬恁地做，都是神之所为也。”又曰：“须知得是天理合如此。”〔学蒙〕
    “神德行”，是说人事。那粗做底，只是人为。若决之於鬼神，德行便神。〔渊〕
    易，惟其“显道，神德行”，故能与人酬酢，而佑助夫神化之功也。〔学履〕
    “显道，神德行，是故可与酬酢，可与佑神矣。”此是说蓍卦之用，道理因此显著。德行是人事，却由取决於蓍。既知吉凶，便可以酬酢事变。神又岂能自说吉凶与人！因有易後方著见，便是易来佑助神也。〔┿〕
    右第九章
    “易有圣人之道四。”“至精”、“至变”，则合做两个，是他里面各有这个。〔渊〕
    问：“‘以言者尚其辞’，以言，是取其言以明理断事，如论语上举‘不恒其德，或承之羞’否？”曰：“是。”〔学履〕
    问：“‘以言’，‘以动’，‘以制器’，‘以卜筮’，这‘以’字是指以易而言否？”曰：“然。”又问：“辞、占是一类，变、象是一类。所以下文‘至精’合辞、占说；‘至变’合变、象说？”曰：“然。占与辞是一类者，晓得辞，方能知得占。若与人说话，晓得他言语，方见得他胸中底蕴。变是事之始，象是事之已形者，故亦是一类也。”〔学履〕
    用之问“以制器者尚其象”。曰：“这都难说。‘盖取诸离’，‘盖’字便是一个半间半界底字。如‘取诸离’，‘取诸益’，不是先有见乎离，而後为网罟；先有见乎益，而後为耒耜。圣人亦只是见鱼鳖之属，欲有以取之，遂做一个物事去拦截他。欲得耕种，见地土硬，遂做一个物事去剔起他；却合於离之象，合於益之意。”又曰：“有取其象者，有取其意者。”〔贺孙〕
    问：“‘以卜筮者尚其占’，卜用龟，亦使易占否？”曰：“不用。则是文势如此。”〔学履〕
    问：“君子将有为也，将有行也，问焉而以言，其受命也如响”。曰：“此是说君子作事，问於蓍龟也。‘问焉以言’，人以蓍问易，求其卦爻之辞，而以之发言处事。‘受命如响’，则易受人之命，如响之应声，以决未来吉凶也。”去伪。
    “问焉而以言。”曰：“若以上下文推之，‘以言’却是命筮之词。古人亦大段重这命筮之辞，‘而以言’三字义若拗。若作‘以易言之’，如所谓‘不恒其德，或承之羞’，则‘不占’只是以其言之义，又於上下文不顺。”〔学蒙〕谟录云：“言是命龟。受命，龟受命也。”
    “参伍以变，错综其数。”参，谓三数之；伍，谓伍数之。揲蓍本无三数五数之法，只言交互参考皆有自然之数。如三三为九、五六三十之类，虽不用以揲蓍，而推算变通，未尝不用。错者，有迭相为用之意；综，又有总而挈之之意，如织者之综丝也。〔谟〕
    “参伍”，是相牵连之意。如三要做五，须用添二；五要做六，须著添一；做三，须著减二。错综是两样；错，是往来交错之义；综，如织底综，一个上去，一个下来。阳上去做阴，阴下来做阳，如综相似。〔渊〕
    问“参伍以变，错综其数”。曰：“荀子说‘参伍’处，杨亻京解之为详。汉书所谓‘欲问马，先问牛，参伍之以得其实’。综，如织综之综。大抵阴阳奇耦，变化无穷，天下之事不出诸此。‘成天下之文’者，若卦爻之陈列变态者是也。‘定天下之象’者，物象皆有定理，只以经纶天下之事也。”〔人杰〕
    问：“‘参伍以变。’先生云：‘既三以数之，又五以数之。’譬之三十钱，以三数之，看得几个三了，又以五数之，看得几个五。两数相合，方可看得个成数。”曰：“是如此。”又问：“不独是以数算，大概只是参合底意思。如赵广汉欲问马，先问牛，便只是以彼数来参此数否？”曰：“是。却是恁地数了，又恁地数，也是将这个去比那个。”又曰：“若是他数，犹可凑。三与五两数，自是参差不齐，所以举以为言。如这个是三个，将五来比，又多两个：这个是五个，将三来比，又少两个。兵家谓‘窥敌制变，欲伍以参’。今欲窥敌人之事，教一人探来恁地说，又差一个探来。若说得不同，便将这两说相参看如何，以求其实，所以谓之‘欲伍以参’。”〔学履〕
    “参伍以变。”“参”字音“曹参”之“参”，犹言参互底意思。譬犹几个物事在这边，逐三个数，看是几个；又逐五个数，看是几个。又曰：“若三个两是六个，便多了一个；三个三是九个，又少一个；三个四又是十二个；也未是；三个五方是十五个。大略如此，更须仔细去看。”〔学蒙〕
    “‘错综其数。’本义云：‘错者，交而互之，一左一右之谓也。’莫是揲蓍以左揲右，右揲左否？”曰：“不特如此。乾对坤，坎对离，自是交错。”又问：“‘综者，总而挈之’，莫是合挂扌力之数否？”曰：“且以七八九六明之：六七八九便是次序，然而七是阳，六压他不得，便当挨上。七生八，八生九，九又须挨上，便是一低一昂。”〔学蒙〕
    △手指画
    ◎六
    △五指
    △七
    △四指
    △八
    △三指
    △九
    △二指
    或问“经纬错综”之义。曰：“错，是往来底；综，是上下底。综，便是织机上底。古人下这字极子细，但看他那单用处，都有个道理。如‘经纶’底字，纶是两条丝相合，各有条理。凡用‘纶’处，便是伦理底义。‘统’字是上面垂一个物事下来，下面有一个人接著，便谓之‘统’，但看‘垂’字便可见。”又曰：“‘错综其数’，便只是七八九六。六对九，七对八，便是东西相错。六上生七为阳，九下生八为阴，元本云：“七下生八为阴，八上生九又为阳。”便是上下为综。”又曰：“古人做易，其巧不可言！太阳数九，少阴数八，少阳数七，太阴数六，初亦不知其数如何恁地。元来只是十数，太阳居一，除了本身便是九个；少阴居二，除了本身便是八个；少阳居三，除了本身便是七个；太阴居四，除了本身便是六个。这处，古来都不曾有人见得。”〔义刚〕
    “寂然不动，感而遂通天下之故”，与“穷理尽性以至於命”，本是说易，不是说人。诸家皆是借来就人上说，亦通。〔闳祖〕
    “感而遂通”，感著他卦，卦便应他。如人来问底善，便与说善；来问底恶，便与说恶。所以先儒说道“洁净精微”，这般句说得有些意思。〔渊〕
    陈厚之问“寂然不动，感而遂通”。曰：“寂然是体，感是用。当其寂然时，理固在此，必感而後发。如仁感为恻隐，未感时只是仁；义感为羞恶，未感时只是义。”某问：“胡氏说此，多指心作已发。”曰：“便是错了。纵使已发，感之体固在，所谓‘动中未尝不静’。如此则流行发见，而常卓然不可移。今只指作已发，一齐无本了，终日只得奔波急迫，大错了！”〔可学〕
    易便有那“深”，有那“几”，圣人用这底来极出那深，研出那几。研，是研摩到底之意。诗书礼乐皆是说那已有底事，惟是易说那未有这事。“研几”是不待他显著，只在那茫昧时都处置了。深，是幽深，通是开通。所以闭塞，只为他浅。若是深後，便能开通人志。道理若浅，如何开通得人？所谓“通天下之志”，亦只似说“开物”相似，所以下一句也说个“成务”。易是说那未有底。六十四卦皆是如此。〔渊〕
    “深”就心上说，“几”就事上说。几，便是有那事了，虽是微，毕竟有件事。深在心，甚玄奥；几在事，半微半显，“通天下之志”，犹言“开物”，开通其闭塞。故其下对“成务”。〔渊〕
    极出那深，故能“通天下之志”；研出那几，故能“成天下之务”。〔渊〕
    问：“‘惟深也’，‘惟几’，‘惟神也’，此是说圣人如此否？”曰：“是说圣人，亦是易如此。若不深，如何能通得天下之志！”又曰：“他恁黑蔹莸厣睿疑若不可测，然其中却事事有。”又曰：“事事都有个端绪可寻。”又曰：“有路脉线索在里面，所以曰：‘惟几也，故能成天下之务。’研者，便是研穷他。”或问“几”。曰：“便是周子所谓‘动而未形有无之间者’也。”〔学蒙〕
    问：“系辞言：‘惟深也，故能通天下之志。’又言：‘以通天下之志。’此二‘通’字，乃所以通达天下之心志，使之通晓，如所谓‘开物’之意。”曰：“然。这般些小道理，更无穷。”问：“‘极深研几’，‘深几’二字如何？”曰：“‘研几’，是研磨出那几微处。且如一个卦在这里，便有吉有凶，有悔有吝，几微毫鸫Γ都研磨出来。”问：“如何是‘极深’？”曰：“要人都晓得至深难见底道理，都就易中见得。”问：“如所谓‘幽明之故’，‘死生之说’，‘鬼神之情状’之类否？”曰：“然。”问：“如此说，则正与本义所谓‘所以极深者，至精也；所以研几者，至变也’，正相发明。”曰：“然。”〔А
    右第十章
    问：“‘易，开物成务，冒天下之道’，是易之理能恁地，而人以之卜筮又能‘开物成务’否？”曰：“然。”〔学蒙〕
    “开物成务，冒天下之道。”读系辞，须见得如何是“开物”，如何是“成务”，又如何是“冒天下之道”。须要就卦中一一见得许多道理。然後可读系辞也。盖易之为书，因卜筮以设教，逐爻开示吉凶，包括无遗，如将天下许多道理包藏在其中，故曰“冒天下之道”。如“利用为大作”一爻，象只曰“下不厚事也”。自此推之，则凡居下者不当厚事。如子於父，臣之於君，僚属之於官长，皆不可以逾分越职。纵可为，亦须是尽善，方能无过，所以有“元吉无咎”之戒。系辞自大衍数以下，皆是说卜筮事。若不晓他尽是说爻变中道理，则如所谓“动静不居，周流六虚”之类，有何凭著？今人说易，所以不将卜筮为主者，只是慊怕小却这道理，故凭虚失实，茫昧臆度而已。殊不知由卜筮而推，则上通鬼神，下通事物，精及於无形，粗及於有象，如包罩在此，随取随得。“居则观其象而玩其辞，动则观其变而玩其占”者，又不待卜而後见；只是体察，便自见吉凶之理。圣人作易，无不示戒。乾卦才说“元亨”，便说“利贞”。坤卦才说“元亨”，便说“利牝马之贞”。大畜乾阳在下，为艮所畜，三得上应，又畜极必通，故曰“良马逐”，可谓通快矣；然必艰难贞正，又且曰“闲舆卫”，然後“利有攸往”。设若恃良马之壮，而忘“艰贞”之戒，则必不利矣。乾之九三，“君子终日乾乾”，固是好事，然必曰“夕惕若厉”，然後“无咎”也。凡读易而能句句体验，每存兢栗戒慎之意，则於己为有益；不然，亦空言尔。〔谟〕
    “是故圣人以通天下之志，以定天下之业，以断天下之疑”，此只是说蓍龟。若不是蓍龟，如何通之，定之，断之？到“蓍之德圆而神”以下，却是从源头说，而未是说卜筮。盖圣人之心具此易三德，故浑然是此道理，不劳作用一毫之私，便是“洗心”，即“退藏於密”。所谓密者，只是他人自无可捉摸他处。便是“寂然不动”，“吉凶与民同患”，“神以知来，知以藏往”，皆具此道理，但未用之蓍龟，故曰“古之聪明睿知，神武而不杀者夫”！此言只是譬喻，如圣人已具此理，却不犯手耳。“明於天之道”以下，方说蓍龟，乃是发用处。“是兴神物，以前民用”，圣人既具此理，又将此理复就蓍龟上发明出来，使民亦得前知而用之也。“圣人以此斋戒，以神明其德。”德即圣人之德，又即卜筮斋戒以神明之。圣人自有此理。亦用蓍龟之理以神明之。〔┿〕
    “蓍之德圆而神，卦之德方以知，六爻之义易以贡。”蓍与卦以德言，爻以义言，只是具这道理在此而已，故“圣人以此洗心退藏於密”。“以此洗心”者，心中浑然此理，别无他物；“退藏於密”，只是未见於用，所谓“寂然不动”也。下文说“神以知来”，便是以蓍之德知来；“知以藏往”，便是以卦之德藏往。“洗心退藏”言体，“知来藏往”言用。然亦只言体用具矣，而未及使出来处。到下文“是兴神物，以前民用”，方发挥许多道理，以尽见於用也。然前段必结之以“聪明睿知神武而不杀者”，只是譬喻蓍龟虽未用，而神灵之理具在；犹武是杀人底事，圣人却存此神武而不杀也。〔谟〕
    “六爻之义易以贡。”今解“贡”字，只得以告人说。但“神”、“知”字重，“贡”字轻，却晓不得。〔学蒙〕
    “易以贡”，是变易以告人。“圣人以此洗心退藏於密”，是以那易来洗濯自家心了，更没些私意小智在里许，圣人便似那易了。不假蓍龟而知卜筮，所以说“神武而不杀”。这是他有那“神以知来，知以藏往”，又说个“斋戒以神明其德”，皆是得其理，不假其物。〔渊〕
    前面一截说易之理，未是说到蓍卦卜筮处，後面方说卜筮。圣人之心浑只是圆神、方知、易贡三个物事，更无别物，一似洗得来净洁了。前面“此”字，指易之理言。武是杀底物事，神武却不杀。便如易是卜筮底物事，这个却方是说他理，未到那用处。到下面“是以明於天之道”，方是说卜筮。〔渊〕
    “以此洗心”，都只是道理。圣人此心虚明，自然具众理。“洁静精微”，只是不犯手。卦爻许多，不是安排对副与人；看是甚人来，自然撞著。易如此，圣人也如此，所以说个“蓍之德”，“卦之德”，“神明其德”。〔渊〕
    “圣人以此洗心”，注云：“洗万物之心。”若圣人之意果如此，何不直言以此洗万物之心乎？大抵观圣贤之言，只作自己作文看。如本说洗万物之心，却止云“洗心”，於心安乎？〔人杰〕
    “退藏於密”时，固是不用这物事。“吉凶与民同患”，也不用这物事。用神而不用蓍，用知而不用卦，全不犯手。“退藏於密”，是不用事时。到他用事，也不犯手。事未到时，先安排在这里了；事到时，恁地来，恁地应。〔渊〕
    “退藏於密”，密是主静处。“万化出焉”者，动中之静固是静。又有大静，万化森然者。〔方〕
    “神以知来，知以藏往。”一卦之中，凡爻卦所载、圣人所已言者，皆具已见底道理，便是“藏往”。占得此卦，因此道理以推未来之事，便是“知来”。〔┿〕
    “圣人以此洗心”一段。圣人胸中都无纤毫私意，都不假卜筮，只是以易之理洗心。其未感物也，湛然纯一，都无一毫之累，更无些迹，所谓“退藏於密”也。及其“吉凶与民同患”，却“神以知来，知以藏往”。是谁人会恁地？非古人“聪明睿知、神武而不杀者”不能如此。“神武不杀者”，圣人於天下自是所当者摧，所向者伏，然而他都不费手脚。又曰：“他都不犯手，这便是‘神武不杀’。”又曰：“‘神以知来’，如明镜然，物事来都看见；‘知以藏往’，只是见在有底事，他都识得。”又曰：“都藏得在这里。”又曰：“如揲蓍然。当其未揲，也都不知揲下来底是阴是阳，是老是少，便是‘知来’底意思。及其成卦了，则事都纟并定在上面了，便是‘藏往’。下文所以云‘是以明於天之道，察於民之故’。设为卜筮，以为民之乡导。‘故’，只是事。圣人於此，又以卜筮而‘斋戒以神明其德’。‘显道，神德行’之‘神’字，便似这‘神’字，犹言吉凶阴若有神明之相相似。这都不是自家做得，却若神之所为。”又曰：“这都只退听於鬼神。”又曰：“圣人於卜筮，其斋戒之心，虚静纯一，戒慎恐惧，只退听於鬼神。”〔学蒙〕
    “古之聪明睿知，神武而不杀者夫！”如譬喻说相似。〔人杰〕
    “圣人明於天之道，而察於民之故。是兴神物，以前民用。”盖圣人见得天道、人事，都是这道理，蓍龟之灵都包得尽；於是作为卜筮，使人因卜筮知得道理都在这里面。
    问：“‘明於天之道，而察於民之故。’‘天之道’便是‘民之故’否？”曰：“论得到极处，固只是一个道理；看时，须做两处看，方看得周匝无亏欠处。”问：“天之道，只是福善祸淫之类否？”曰：“如阴阳变化，春何为而生？秋何为而杀？夏何为而暑？冬何为而寒？皆要理会得。”问：“民之故，如君臣父子之类是否？”曰：“凡民生日用皆是。若只理会得民之故，却理会不得天之道，便即民之故亦未是在。到得极时，固只是一理。要之，须是都看得周匝，始得。”〔А
    “是兴神物，以前民用。”此言有以开民，使民皆知。前时民皆昏塞，吉凶利害是非都不知。因这个开了，便能如神明然，此便是“神明其德”。又云：“民用之，则神明民德；圣人用之，则自神明其德。‘蓍之德’以下三句，是未涉於用。‘圣人以此洗心’，是得此三者之理，而不假其物。这个是有那‘神以知来，知以藏往’。”〔渊〕
    “明道爱举‘圣人以此斋戒，以神明其德夫’一句，虽不是本文意思，要之意思自好”。因再举之。问：“此恐是‘君子笃恭而天下平’之意？”曰：“否。只如上蔡所谓‘敬是常惺惺法’。”又问：“此恐非是圣人分上事。”曰：“便是说道不是本文意思。要之自好。”言毕，再三诵之。〔А
    “神明其德”　，言卜筮。尊敬也，精明也。〔方〕
    阖辟乾坤，理与事皆如此，书亦如此。这个只说理底意思多。“知礼成性”，横渠说得别。他道是圣人成得个性，众人性而未成。〔渊〕
    问：“‘阖户之谓坤’一段，只是这一个物。以其阖，谓之坤；以其辟，谓之乾；以其阖辟，谓之变；以其不穷，谓之通。发见而未成形谓之象，成形谓之器。圣人修礼立教谓之法，百姓日用则谓之神。”曰：“是如此。”又曰：“‘利用出入’者，便是人生日用都离他不得。”又曰：“民之於易，随取而各足；易之於民，周遍而不穷，所以谓之神。所谓‘活泼泼地’，便是这处。”〔学蒙〕
    太极中，全是具一个善。若三百八十四爻中，有善有恶，皆阴阳变化以後方有。〔贺孙〕
    周子康节说太极，和阴阳滚说。易中便抬起说。周子言“太极动而生阳，静而生阴”。如言太极动是阳，动极而静，静便是阴；动时便是阳之太极，静时便是阴之太极，盖太极即在阴阳里。如“易有太极，是生两仪”，则先从实理处说。若论其生则俱生，太极依旧在阴阳里。但言其次序，须有这实理，方始有阴阳也。其理则一。虽然，自见在事物而观之，则阴阳函太极；推其本，则太极生阴阳。学履。
    问“易有太极，是生两仪，两仪生四象，四象生八卦”。曰：“此太极却是为画卦说。当未画卦前，太极只是一个浑沦底道理，里面包含阴阳、刚柔、奇耦，无所不有。及各画一奇一耦，便是生两仪。再於一奇画上加一耦，此是阳中之阴；又於一奇画上加一奇，此是阳中之阳，又於一耦画上加一奇，此是阴中之阳；又於一耦画上加一耦，此是阴中之阴，是谓四象。所谓八卦者，一象上有两卦，每象各添一奇一耦，便是八卦。尝闻一朋友说，一为仪，二为象，三为卦，四为象，如春夏秋冬，金木水火，东西南北，无不可推矣。”〔谟〕去伪同。
    明之问“易有太极，是生两仪，两仪生四象，四象生八卦。”曰：“‘易有太极’，便有个阴阳出来，阴阳便是两仪。仪，匹也。‘两仪生四象’，便是一个阴又生出一个阳，是一象也；一个阳又生一个阴，是一象也；一个阴又生一个阴，是一象也；一个阳又生一个阳，是一象也，此谓四象。‘四象’生八卦，是这四个象生四阴时，便成坎震坤兑四卦，生四个阳时，便成巽离艮乾四卦。〔震〕
    
    
    乾｜──┐
    
    
    
    
    ├─────┐
    
    
    兑｜──┘
    
      ├─────┐
    
    
    离｜──┐
    
      │
    
      │
    
    
    
    
    ├─────┘
    
      │
    
    
    震｜──┘
    
    
    
    
      │
    
    
    
    
    
    
    
    
    
    
    ├──○太极
    
    
    巽｜──┐
    
    
    
    
      │
    
    
    
    
    ├─────┐
    
      │
    
    
    坎｜──┘
    
      │
    
      │
    
    
    艮｜──┐
    
      ├─────┘
    
    
    
    
    ├─────┘
    
    
    坤｜──┘
    “每卦变八卦，为六十四卦。”〔端蒙〕
    “易有太极”，便是下面两仪、四象、八卦。自三百八十四爻总为六十四，自六十四总为八卦，自八卦总为四象，自四象总为两仪，自两仪总为太极。以物论之，易之有太极，如木之有根，浮屠之有顶。但木之根，浮图之顶，是有形之极；太极却不是一物，无方所顿放，是无形之极。故周子曰：“无极而太极。”是他说得有功处。夫太极之所以为太极，却不离乎两仪、四象、八卦；如“一阴一阳之谓道”，指一阴一阳为道则不可，而道则不离乎阴阳也。〔┿〕
    太极如一木生上，分而为枝В又分而生花生叶，生生不穷。到得成果子，里面又有生生不穷之理，生将出去，又是无限个太极，更无停息。只是到成果实时，又却少歇，不是止。到这里自合少止，正所谓“终始万物莫盛乎艮”。艮止，是生息之意。〔贺孙〕
    “以定天下之吉凶，成天下之峻荆莫大乎蓍龟。”人到疑而不能自明处，往往便放倒，不复能向前，动有疑阻。既有卜筮，知是吉是凶，便自勉勉住不得。其所以勉勉者，是卜筮成之也。〔┿〕
    右第十一章
    问“书不尽言，言不尽意”一章。曰：“‘立象尽意’，是观奇耦两画，包含变化，无有穷尽。‘设卦以尽情伪’，谓有一奇一耦，设之於卦，自是尽得天下情伪。系辞便断其吉凶。‘变而通之以尽利’，此言占得此卦，阴阳老少交变，因其变，便有通之之理。‘鼓之舞之以尽神’，未占得则有所疑，既占则无所疑，自然使得人脚轻手快，行得顺便。如‘大衍’之後，言‘显道，神德行，是故可与酬酢，可与佑神’，‘定天下之吉凶，成天下之峻尽，皆是‘鼓之舞之’之意。‘乾坤其易之啃埃∏坤成列，而易立乎其中。’这又是言‘立象以尽意，设卦以尽情伪’。易不过只是一个阴阳奇耦，千变万变，则易之体立。若奇耦不交变，奇纯是奇，耦纯是耦，去那里见易？易不可见，则阴阳奇耦之用，亦何自而辨？”问：“在天地上如何？”曰：“关天地甚么事？此是说易不外奇耦两物而已。‘化而裁之谓之变，推而行之谓之通’，这是两截，不相干。‘化而裁之’，属前项事，谓渐渐化去，裁制成变，则谓之变；‘推而行之’，属後项事，谓推而为别一卦了，则通行无碍，故为通。‘举而措之天下谓之事业’，便只是‘定天下之吉凶，成天下之峻菊摺。‘极天下之赜者存乎卦’，谓卦体之中备阴阳变易之形容；‘鼓天下之动者存乎辞’，是说出这天下之动如‘鼓之舞之’相似。卦即象也，辞即爻也。大抵易只是一个阴阳奇耦而已，此外更有何物？‘神而明之’一段，却是与形而上之道相对说。自‘形而上谓之道’，说至於‘变、通、事、业’，却是自至约处说入至粗处去；自‘极天下之赜者存乎卦’，说至於‘神而明之’，则又是由至粗说入至约处。‘默而成之，不言而信’，则说得又微矣。”〔学履〕
    问：“‘书不尽言，言不尽意’，是圣人设问之辞？”曰：“也是如此。亦是言不足以尽意，故立象以尽意；书不足以尽言，故因系辞以尽言。”又曰：“‘书不尽言，言不尽意’，是元旧有此语。”又曰：“‘立象以尽意’，不独见圣人有这意思写出来，自是他象上有这意。‘设卦以尽情伪’，不成圣人有情又有伪！自是卦上有这情伪，但今晓不得他那处是伪。如下云：‘中心疑者其辞支，诬善之人其辞游。’也不知如何是支是游？不知那卦上见得？”沈思久之，曰：“看来‘情伪’只是个好不好。如剥五阴，只是要害一个阳，这是不好底情，便是伪。如复，如临，便是好底卦，便是真情。”〔学蒙〕
    问：“‘立象’、‘设卦’、‘系辞’，是圣人发其精意见於书？‘变、通、鼓、舞’，是圣人推而见於事否？”曰：“是。”〔学蒙〕
    “变而通之以尽利，鼓之舞之以尽神”，“立象”、“设卦”、“系辞”，皆为卜筮之用，而天下之人方知所以避凶趋吉，奋然有所兴作，不知手之舞之，足之蹈之之意，故曰：“定天下之吉凶，成天下之峻菊撸莫大乎蓍龟。”犹催迫天下之人，勉之为善相似。〔谟〕
    问：“‘变而通之’，如礼乐刑政，皆天理之自然，圣人但因而为之品节防范，以为教於天下；‘鼓之舞之’，盖有以作兴振起之，使之迁善而不自知否？”曰：“‘鼓之舞之’，便无所用力，自是圣人教化如此。”又曰：“政教皆有鼓舞，但乐占得分数较多，自是乐会如此而不自知。”因举横渠云云。巫，其舞之尽神者。‘巫’，从‘工’，两边‘人’字是取象其舞。巫者⑸瘢如舞雩之类，皆须舞。盖以通畅其和气，达於神明。”
    问：“‘鼓之舞之以尽神。’又言：‘鼓天下之动者存乎辞。’鼓舞，恐只是振扬发明底意思否？”曰：“然。盖提撕警觉，使人各为其所当为也。如初九当潜，则鼓之以‘勿用’；九二当见，则鼓之以‘利见大人’。若无辞，则都发不出了。”〔А
    “鼓之舞之以尽神”，鼓舞有发动之意，亦只如“成天下之峻尽敝义。“鼓天下之动者存乎辞”，是因易之辞而知吉凶後如此。〔┿〕
    “乾坤其易之俊！毕蚵邸耙卤柱颗邸保渴敲嘈跆ィ今看此“俊弊郑正是如此取义。易是包著此理，乾坤即是易之体骨耳。〔┿〕人杰录云：“浚如‘颗邸之‘俊，是个胎骨子。”
    问“乾坤其易之俊薄Ｔ唬骸谤渴桥壑兄胎骨子。‘乾坤成列’，便是乾一，兑二、离三、震四、巽五、坎六、艮七、坤八都成列了，其变易方立其中。若只是一阴一阳，则未有变易在。”又曰：“有这卦，则有变易；无这卦，便无这易了。”又曰：“‘易有太极’，则以易为主；此一段文意，则以乾坤为主。”〔学蒙〕
    “乾坤成列，易立乎其中矣。”乾坤只是说二卦，此易，只是说易之书，与“天地定位，易行乎其中”之“易”不同。行乎其中者，却是说易之道理。〔┿〕
    问：“‘乾坤成列而易立乎其中’，是说两画之列？是说八卦之列？”曰：“两画也是列，八卦也是列，六十四卦也是列。”〔学蒙〕
    问：“‘天地设位，而易行乎其中’；‘乾坤成列而易立乎其中’。如‘易行乎其中’，此固易晓。至如‘易立乎其中’，岂非乾坤既成列之後，道体始有所寓而形见？其立也，有似‘如有所立卓尔’之‘立’乎？”曰：“大抵易之言乾坤者，多以卦言。‘易立乎其中’，只是乾坤之卦既成，而易立矣。况所谓‘如有所立卓尔’，亦只是不可及之意。後世之论多是说得太高，不必如此说。”〔盖卿〕
    “乾坤毁”，此乾坤只言卦。〔方〕
    “乾坤毁则无以见易。”易只是阴阳卦画，没这几个卦画，凭个甚写出那阴阳造化？何处更得易来？这只是反覆说“易不可见，则乾坤或几乎息”。只是说揲蓍求卦，更推不去，说做造化之理息也得。不若前说较平。〔渊〕
    “易不可见则乾坤或几乎息矣！”易，体也；乾坤健顺，用也。〔方〕
    形是这形质，以上便为道，以下便为器，这个分别得最亲切，故明道云：“惟此语截得上下最分明。”又曰：“形以上底虚，浑是道理；形以下底实，便是器。”〔渊〕
    问：“‘形而上下’，如何以形言？”曰：“此言最的当。设若以‘有形、无形’言之，便是物与理相间断了。所以谓‘截得分明’者，只是上下之间，分别得一个界止分明。器亦道，道亦器，有分别而不相离也。”〔谟〕
    “形而上者谓之道，形而下者谓之器。”道是道理，事事物物皆有个道理；器是形迹，事事物物亦皆有个形迹。有道须有器，有器须有道。物必有则。〔贺孙〕
    “形而上谓道，形而下谓器。”这个在人看始得。指器为道，固不得；离器於道，亦不得。且如此火是器，自有道在里。〔夔孙〕
    “形而上者”指理而言，“形而下者”指事物而言。事事物物，皆有其理；事物可见，而其理难知。即事即物，便要见得此理，只是如此看。但要真实於事物上见得这个道理，然後於己有益。“为人君，止於仁；为人子，止於孝。”必须就君臣父子上见得此理。大学之道不曰“穷理”，而谓之“格物”，只是使人就实处穷竟。事事物物上有许多道理，穷之不可不尽也。〔谟〕
    “伊川云：‘“形而上者谓之道，形而下者谓之器”，须著如此说。’”曰：“这是伊川见得分明，故云‘须著如此说’。‘形而上者’是理，‘形而下者’是物。如此开说，方见分明。如此了，方说得道不离乎器，器不遗乎道处。如为君，须止於仁，这是道理合如此。‘为人臣，止於敬；为人子，止於孝；为人父，止於慈’，这是道理合如此。今人不解恁地说，便不索性。两边说，怎生说得通？”〔贺孙〕
    问：“如何分形、器？”曰：“‘形而上者’是理；才有作用，便是‘形而下者’。”问：“阴阳如何是‘形而下者’？”曰：“一物便有阴阳。寒暖生杀皆见得，是‘形而下者’。事物虽大，皆‘形而下者’，尧舜之事业是也。理虽小，皆‘形而上者’。”〔祖道〕
    “‘形而上者谓之道’一段，只是这一个道理。但即形器之本体而离乎形器，则谓之道；就形器而言，则谓之器。圣人因其自然，化而裁之，则谓之变；推而行之，则谓之通；举而措之，则谓之事业。裁也，行也，措也，都只是裁行措这个道。”曰：“是。”
    问“化而裁之谓之变”。曰：“化，是渐渐移将去；截断处便是变。且如一日是化，三十日截断做一月，便是变。”又曰：“最是律管长短可见。”〔胡泳〕
    “化而裁之。”化是因其自然而化，裁是人为，变是变了他。且如一年三百六十日，须待一日日渐次进去，到那满时，这便是化。自春而夏，夏而秋，秋而冬，圣人去这里截做四时，这便是变。化不是一日内便顿然恁地底事。人之进德亦如此。“三十而立”，不是到那三十时便立，须从十五志学渐渐化去，方到。横渠去这里说做“化而裁之”，便是这意。柔变而趋於刚，刚化而趋於柔，与这个意思也只一般。自阴来做阳，其势浸长，便觉突兀有头面。自阳去做阴，这只是渐渐消化去。这变化之义，亦与鬼神屈伸意相似。〔渊〕方子录云：“阳化而为阴，只恁消缩去，无痕迹，故谓之化。阴变而为阳，其势浸长，便觉突兀有头面，故谓之变。”
    变、化二者不同，化是渐化，如自子至亥，渐渐消化，以至於无。如自今日至来日，则谓之变，变是顿断有可见处。横渠说“化而裁之”一段好。〔┿〕
    “横渠说‘化而裁之谓之变’一句，说得好。不知本义中有否？”曰：“无。”“但寻常看此一句，只如自初九之潜，而为九二之见，这便是化；就他化处截断，便是变？”曰：“然。化是个峻镜厝ィ有渐底意思。且如而今天气渐渐地凉将去，到得立秋，便截断，这已後是秋，便是变。”问：“如此，则‘裁之’乃人事也。”曰：“然。”〔А
    问：“‘化而裁之谓之变’，又云‘存乎变’，是如何？”曰：“上文‘化而裁之’，便唤做变。下文是说变处见得‘化而裁之’。如自初一至三十日便是化，到这三十日裁断做一月，明日便属後月，便是变。此便是‘化而裁之’，到这处方见得。”〔学履〕
    “化而裁之存乎变”，只在那化中裁截取便是变，如子丑寅卯十二时皆以渐而化，不见其化之之迹。及亥後子时，便截取是属明日，所谓变也。〔亻选
    “化而裁之存乎变，推而行之存乎通。”裁，是裁截之义。谓如一岁裁为四时，一时裁为三月，一月裁为三十日，一日裁为十二时，此是变也。又如阴阳两爻，自此之彼，自彼之此，若不截断，则岂有定体？通，是“通其变”。将已裁定者而推行之，即是通。谓如占得乾之履，便是九三乾乾不息，则是我所行者。以此而措之於民，则谓之事业也。〔┿〕
    “化而裁之”，方是分下头项：“推而行之”，便是见於事。如尧典分命羲和许多事，便是“化而裁之”；到“敬授人时”，便是“推而行之”。〔学履〕
    问：“易中多言‘变通’，‘通’字之意如何？”曰：“处得恰好处便是通。”问：“‘往来不穷谓之通’，如何？”曰：“处得好，便不穷。通便不穷，不通便穷。”问：“‘推而行之谓之通’，如何？”曰：“‘推而行之’，便就这上行将去。且如‘亢龙有悔’，是不通了；处得来无悔，便是通。变是就时、就事上说，通是就上面处得行处说，故曰‘通其变’。只要常教流通不穷。”问：“如‘贫贱、富贵、夷狄、患难’，这是变；‘行乎富贵，行乎贫贱，行乎夷狄，行乎患难’，至於‘无入而不自得’，便是通否？”曰：“然。”〔А
    右第十二章
    ●卷七十六・易十二
    ◎系辞下
    问：“‘八卦成列’，只是说乾兑离震巽坎艮坤。先生解云‘之类’，如何？”曰：“所谓‘成列’者，不止只论此横图。若乾南坤北，又是一列，所以云‘之类’。”〔学履〕
    问：“‘八卦成列，象在其中矣’，象，只是乾兑离震之象，未说到天地雷风处否？”曰：“是。然八卦是一项看，‘象在其中’，又是逐个看。”又问：“成列是自一奇一耦，画到三画处，其中逐一分，便有乾兑离震之象否？”曰：“是。”〔学履〕
    问：“‘刚柔相推，变在其中矣。系辞焉而命之，动在其中矣。’‘变’字是总卦爻之有往来交错者言？‘动’字是专指占者所值，当动底爻象而言否？”曰：“变是就刚柔交错而成卦爻上言，动是专主当占之爻言。如二爻变，则占者以上爻为主，这上爻便是动处。如五爻变，一爻不变，则占者以不变之爻为主，则这不变者便是动处也。”〔学履〕
    “刚柔者，立本者也；变通者，趋时者也。”此两句亦相对说。刚柔者，阴阳之质，是移易不得之定体，故谓之本。若刚变为柔，柔变为刚，便是变通之用。〔┿〕
    “刚柔者，立本者也；变通者，趋时者也。”便与“变化者，进退之象也；刚柔者，昼夜之象也”，是一样。刚柔两个是本，变通只是其往来者。〔学履〕
    “吉凶者，贞胜者也。”这一句最好看。这个物事，常在这里相胜。一个吉，便有一个凶在後面来。这两个物事，不是一定住在这里底物，各以其所正为常。正，是说他当然之理，盖言其本相如此，与“利贞”之“贞”一般，所以说“利贞者，性情也”。横渠说得别。他说道，贞便能胜得他。如此，则下文三个“贞”字说不通。这个只是说吉凶相胜。天地间一阴一阳，如环无端，便是相胜底道理。阴符经说“天地之道浸，故阴阳胜”。“浸”字最下得妙，天地间不陡顿恁地阴阳胜。又说那五个物事在这里相生相克刂，曰：“五贼在心，施行於天。”用不好心去看他，便都是贼了。“五贼”乃言五性之德；“施行於天”，言五行之气。陈子昂感遇诗亦略见得这般意思。大概说相胜，是说他常底。他以本相为常。〔渊〕
    问：“‘吉凶者，贞胜者也。’‘贞’字便是性之骨。”曰：“贞是常恁地，便是他本相如此。犹言附子者，贞热者也；龙脑者，贞寒者也。天下只有个吉凶常相往来。阴符云：‘自然之道静，故万物生；天地之道浸，故阴阳胜。’极说得妙。静能生动。‘浸’是渐渐恁地消去，又渐渐恁地长。天地之道，便是常恁地示人。”阴符经云：“天地万物之道浸，故阴阳胜。阴阳相推，而变化顺矣。”〔学蒙〕
    贞，常也。阴阳常只是相胜。如子以前便是夜胜昼，子以後便是昼胜夜。观，是示人不穷。“贞夫一者也”，天下常只是有一个道理。又曰：“须是看教字义分明，方看得下落。说也只说得到偏傍近处。贞便是他体处，常常如此，所以说‘利贞者，性情也’。”〔砺〕
    贞，只是常。吉凶常相胜，不是吉胜凶，便是凶胜吉。二者常相胜，故曰“贞胜”。天地之道则常示，日月之道则常明。“天下之动贞夫一者也”，天下之动虽不齐，常有一个是底，故曰“贞夫一”。阴符经云：“自然之道静，故天地万物生；天地之道浸，故刚柔胜。”若不是极静，则天地万物不生。浸者，渐也。天地之道渐渐消长，故刚柔胜，此便是“吉凶贞胜”之理。这必是一个识道理人说，其他多不可晓，似此等处特然好。〔文蔚〕
    问：“‘吉凶贞胜’一段，横渠说何如？”曰：“说真胜处，巧矣，却恐不如此。只伊川说作‘常’字，甚佳。易传解此字多云‘正固’，固乃常也，但不曾发出贞胜之理。盖吉凶二义无两立之理，迭相为胜，非吉胜凶，则凶胜吉矣，故吉凶常相胜。人杰录云：“理自如此。”所以训‘贞’字作‘常’者，贞是正固。只一‘正’字尽‘贞’字义不得，故又著一‘固’字。谓此虽是正，又须常固守之，然後为贞。在五常属智，孟子所谓‘知之实，知斯二者，弗去是也。’正，是知之；固，是守之。徒知之而不能守之，则不可。须是知之，又固守之。盖贞属冬，大抵北方必有两件事，皆如此，莫非自然，言之可笑。如朱雀、青龙、白虎，只一物；至玄武，便龟、蛇二物。谓如冬至前四十五日，属今年；後四十五日，便属明年；夜分子时前四刻属今日，後四刻即属来日耳。”〔┿〕人杰录略。
    问张子“贞胜”之说。曰：“此虽非经意，然其说自好，便只行得他底说，有甚不可？大凡看人解经，虽一时有与经意稍远，然其说底自是一说，自有用处，不可废也。不特後人，古来已如此。如‘元亨利贞’，文王重卦，只是大亨利於守正而已。到夫子，却自解分作四德看。文王卦辞，当看文王意思；到孔子文言，当看孔子意思。岂可以一说为是，一说为非！”〔┿〕
    问：“爻者，效此者也。”曰：“爻是两个交叉，看来只是交变之义。卦，分明是将一片木画挂於壁上，所以为卦。”
    问：“‘爻也者，效此者也’，是效乾坤之变化而分六爻；‘象也者，像此者也’，是象乾坤之虚实而为奇耦。”曰：“‘像此’、‘效此’，此便是乾坤，象只是像其奇耦。”〔学蒙〕
    先生问：“如何是‘爻象动乎内，吉凶见乎外’？”或曰：“阴阳老少在分蓍揲卦之时，而吉凶乃见於成卦之後。”曰：“也是如此。然‘内外’字，犹言先後微显。”〔学履〕
    “功业见乎变”，是就那动底爻见得。这“功业”字，似“吉凶生大业”之业，犹言事变、庶事相似。〔学履〕
    “圣人之情见乎辞”，下连接说“天地大德曰生”，此不是相连，乃各自说去。“圣人之大宝曰位”，後世只为这两个不相对，有位底无德，有德底无位，有位则事事做得。〔渊〕
    “守位曰仁”，释文“仁”作“人”。伯恭尚欲担当此，以为当从释文。〔渊〕
    问：“人君临天下，大小大事，只言‘理财正辞’，如何？”曰：“是因上文而言。聚得许多人，无财何以养之？有财不能理，又不得。‘正辞’，便只是分别是非。”又曰：“教化便在‘正辞’里面。”〔学履〕
    “理财、正辞、禁非”是三事：大概是辨别是非；理财，言你底还你，我底还我；正辞，言是底说是，不是底说不是，犹所谓“正名”。〔渊〕
    右第一章
    “仰则观象於天”一段，只是阴阳奇耦。〔闳祖〕
    “观鸟兽之文，与地之宜”；“近取身，远取物”；“仰观天，俯察地”，只是一个阴阳。圣人看这许多般事物，都不出“阴阳”两字。便是河图洛书，也则是阴阳，粗说时即是奇耦。圣人却看见这个上面都有那阴阳底道理，故说道读易不可恁逼拶他。欧公只是执定那“仰观俯察”之说，便与河图相碍，遂至不信他。〔渊〕
    “伏羲‘观鸟兽之文，与地之宜’。那时未有文字，只是仰观俯察而已。想得圣人心细，虽以鸟兽羽毛之微，也尽察得有阴阳。今人心粗，如何察得？”或曰：“伊川见兔，曰：‘察此亦可以画卦。’便是此义。”曰：“就这一端上，亦可以见。凡草木禽兽，无不有阴阳。鲤鱼脊上有三十六鳞，阴数。龙脊上有八十一鳞。阳数。龙不曾见，鲤鱼必有之。又龟背上文，中间一簇成五段文，两边各插四段，共成八段子，八段之外，两边周围共有二十四段。中间五段者，五行也；两边插八段者，八卦也；周围二十四段者，二十四气也。个个如此。又如草木之有雌雄，银杏、桐、楮、牝牡麻、竹之类皆然。又树木向阳处则坚实，其背阴处必虚软。男生必伏，女生必偃，其死於水也亦然。盖男阳气在背，女阳气在腹也。”扬子闾玄云：“观龙虎之文，与龟鸟之象。”谓二十八宿也。〔亻选
    “以通神明之德，以类万物之情”，尽於八卦，而震巽坎离艮兑又总於乾坤。曰“动”，曰“陷”，曰“止”，皆健底意思；曰“入”，曰“丽”，曰“悦”，皆顺底意思。圣人下此八字，极状得八卦性情尽。〔┿〕
    “盖取诸益”等，“盖”字乃模样是恁地。〔淳〕可学录云：“‘盖’字有义。”
    “黄帝尧舜氏作”，到这时候，合当如此变。“易穷则变”，道理亦如此。“垂衣裳而天下治”，是大变他以前底事了。十三卦是大概说，则这个几卦也是难晓。〔渊〕
    使民不倦，须是得一个人“通其变”。若听其自变，如何得？〔贺孙〕
    “上古结绳而治，後世圣人易之以书契。”天下事有古未之为而後人为之，因不可无者，此类是也。如年号一事，古所未有。後来既置，便不可废。胡文定却以後世建年号为非，以为年号之美，有时而穷，不若只作元年二年。此殊不然。三代以前事迹多有不可考者，正缘无年号，所以事无统纪，难记。如云某年，王某月，个个相似，无理会处。及汉既建年号，於是事乃各有纪属而可记。今有年号，犹自奸伪百出。若只写一年二年三年，则官司词讼簿历，凭何而决？少间都无理会处。尝见前辈说，有两家争田地。甲家买在元碳改辏乙家买在前。甲家遂将“元”字改擦作“嘉”字，乙家则将出文字又在嘉讨先，甲家遂又将嘉套滞坎磷骰庶獭Ｓ心旰帕耍犹自被人如此，无後如何！〔亻选
    结绳，今溪洞诸蛮犹有此俗。又有刻板者，凡年月日时，以至人马粮草之数，皆刻板为记，都不相乱。〔亻选
    右第二章
    林安卿问：“‘易者，象也；象也者，像也。’四句莫只是解个‘象’字否？”曰：“‘象’是解‘易’字，‘像’又是解‘象’字，‘材’又是解‘象’字。末句意亦然。”〔义刚〕
    “易也者，象也；象也者，像也。”只是仿彳弗说，不可求得太深。程先生只是见得道理多後，却须将来寄搭在上面说。〔渊〕
    “易者，象也”，是总说起，言易不过只是阴阳之象。下云：“像也”，“材也”，“天下之动也”，则皆是说那上面“象”字。〔学履〕
    右第三章
    “二君一民”，试教一个民有两个君，看是甚模样！〔渊〕
    右第四章
    “天下何思何虑”一句，便是先打破那个“思”字，却说“同归殊涂，一致百虑”。又再说“天下何思何虑”，谓何用如此“憧憧往来”，而为此朋从之思也。日月寒暑之往来，尺蠖龙蛇之屈伸，皆是自然底道理；不往则不来，不屈则亦不能伸也。今之为学，亦只是如此。“精义入神”，用力於内，乃所以“致用”乎外；“利用安身”，求利於外，乃所以“崇德”乎内。只是如此做将去。虽至於“穷神知化”地位，亦只是德盛仁熟之所致，何思何虑之有！〔谟〕
    问：“‘天下同归殊涂，一致百虑’，何不云‘殊涂而同归，百虑而一致’？”曰：“也只一般。但他是从上说下，自合如此。”〔学蒙〕
    乾乾不息者体；日往月来，寒来暑往者用。有体则有用，有用则有体，不可分先後说。〔亻选
    “天下何思何虑”一段，此是言自然而然。如“精义入神”，自然“致用”；“利用安身”，自然“崇德”。〔节〕
    问：“‘天下同归而殊涂’一章，言万变虽不同，然皆是一理之中所自有底，不用安排。”曰：“此只说得一头。尺蠖若不屈，则不信得身；龙蛇若不蛰，则不伏得气，如何存得身？‘精义入神’，疑与行处不相关，然而见得道理通彻，乃所以‘致用’。‘利用安身’亦疑与‘崇德’不相关，然而动作得其理，则德自崇。天下万事万变，无不有感通往来之理。”又曰：“‘日往则月来’一段，乃承上文‘憧憧往来’而言。往来皆人所不能无者，但憧憧则不可。”〔学蒙〕
    “尺蠖之屈以求信，龙蛇之蛰以藏身，精义入神以致用，利用安身以崇德。”大凡这个，都是一屈一信，一消一息，一往一来，一阖一辟。大底有大底阖辟消息，小底有小底阖辟消息，皆只是这道理。〔砥〕
    或问：“‘尺蠖之屈，以求信也’，伊川说是感应，如何？”曰：“屈一屈便感得那信底，信又感得那屈底，如呼吸、出入、往来皆是。”
    尺蠖屈，便要求伸；龙蛇蛰，便要存身。精研义理，无毫鹚亢鲋差，入那神妙处，这便是要出来致用；外面用得利而身安，乃所以入来自崇己德。“致用”之“用”，即是“利用”之“用”。所以横渠云：“‘精义入神’，事豫吾内，求利吾外；‘利用安身’，素利吾外，致养吾内。”“事豫吾内”，言曾到这里面来。〔渊〕至录略。
    且如“精义入神”，如何不思？那致用底却不必思。致用底是事功，是效验。〔渊〕
    “入神”，是到那微妙人不知得处。一事一理上。〔渊〕
    “利用安身。”今人循理，则自然安利；不循理，则自然不安利。〔升卿〕
    “未之或知”，是到这里不可奈何。“穷神知化”，虽不从这里面出来，然也有这个意思。〔渊〕
    “穷神知化，德之盛也。”这“德”字，只是上面“崇德”之“德”。德盛後，便能“穷神知化”，便如“聪明睿知皆由此出”，“自诚而明”相似。〔渊〕
    “穷神知化”，化，是逐些子挨将去底。一日复一日，一月复一月，节节挨将去，便成一年，这是化。神，是一个物事，或在彼，或在此。当在阴时，全体在阴；在阳时，全体在阳。都只是这一物，两处都在，不可测，故谓之神。横渠云：“一故神，两故化。”又注云：“两在，故不测。”这说得甚分晓。〔渊〕
    问：“‘非所困而困焉，名必辱’，大意谓石不能动底物，学蒙录作：“挨动不得底物事。”自是不须去动他。若只管去用力，徒自困耳。”学蒙录云：“‘且以事言，有著力不得处。若只管著力去做，少间做不成，他人却道自家无能，便是辱了。’或曰：‘若在其位，则只得做。’曰：‘自是如此。’”曰：“爻意，谓不可做底，便不可入头去做。”〔学履〕学蒙录详。
    “公用射隼”，孔子是发出言外意。〔学蒙〕
    问：“危者以其位为可安而不知戒惧，故危；亡者以其存为可常保，是以亡；乱者是自有其治，如‘有其善’之‘有’，是以乱。”曰：“某旧也如此说。看来‘保’字说得较牵强，只是常有危亡与乱之意，则可以‘安其位，保其存，有其治’。”
    易曰：“知几其神乎！”便是这事难。如“邦有道，危言危行；邦无道，危行言孙”。今有一样人，其不畏者，又言过於直；其畏谨者，又缩做一团，更不敢说一句话，此便是不晓得那几。若知几，则自中节，无此病矣。“君子上交不谄，下交不渎。”盖上交贵於恭，恭则便近於谄；下交贵和易，和则便近於渎。盖恭与谄相近，和与渎相近，只争些子，便至於流也。〔亻选
    “‘君子上交不谄，下交不渎’，下面说‘几’。最要看个‘几’字，只争些子。凡事未至而空说，道理易见；事已至而显然，道理也易见。惟事之方萌，而动之微处，此最难见。”或问：“‘几者动之微’，何以独於上交下交言之？”曰：“上交要恭逊，才恭逊，便不知不觉有个谄底意思在里；‘下交不渎’，亦是如此。所谓‘几’者，只才觉得近谄近渎，便勿令如此，此便是‘知几’。‘几者，动之微，吉之先见者也。’汉书引此句，‘吉’下有‘凶’字。当有‘凶’字。”〔亻选
    盖人之情，上交必谄，下交必渎，所争只是些子。能於此而察之，非‘知几’者莫能。上交著些取奉之心，下交便有傲慢之心，皆是也。
    “几者动之微”，是欲动未动之间，便有善恶，便须就这处理会。若到发出处，更怎生奈何得！所以圣贤说慎独，便是要就几微处理会。〔贺孙〕
    魏问“几者，动之微，吉之先见者也”。曰：“似是漏字。汉书说：‘几者，动之微，吉凶之先见者也。’似说得是。几自是有善有恶。君子见几，亦是见得，方舍恶从善，不能无恶。”又曰：“汉书上添字，如‘岂若匹夫匹妇之为谅，自经於沟渎，而人莫之知也！”添个‘人’字，似是。”〔贺孙〕
    “知微，知彰，知柔，知刚”，是四件事。〔学履〕
    问：“伊川作‘见微则知彰矣，见柔则知刚矣’，其说如何？”曰：“也好。看来只作四件事，亦自好。既知微，又知彰，既知柔，又知刚，言其无所不知，以为万民之望也。”〔学蒙〕
    “其殆庶几乎！”殆，是几乎之义。又曰：“是近。”又曰：“殆是危殆者，是争些子底意思。”又曰：“或以‘几’字为因上文‘几’字而言。但左传与孟子‘庶几’两字，都只做‘近’字说。”
    颜子‘有不善未尝不知，知之未尝复行”。今人只知“知之未尝复行”为难，殊不知“有不善未尝不知”是难处。今人亦有说道知得这个道理，及事到面前，又却只随私欲做将去，前所知者都自忘了，只为是不曾知。〔铢〕
    “有不善未尝不知，知之未尝复行。”直是颜子天资好，如至清之水，纤芥必见。〔盖卿〕
    “天地氤氲”，言气化也；“男女构精”，言形化也。〔端蒙〕
    “天地蛆浚万物化醇。”“致一”，专一也。惟专一，所以能蛆浚蝗舨蛔ㄒ唬则各自相离矣。化醇，是已化後。化生，指气化而言，草木是也。〔亻选
    “致一”，是专一之义，程先生言之详矣。天地男女，都是两个方得专一，若三个便乱了。三人行，减了一个，则是两个，便专一。一人行，得其友，成两个，便专一。程先生说初与二，三与上，四与五，皆两相与。自说得好。“初、二二阳，四、五二阴，同德相比；三与上应，皆两相与”。〔学蒙〕
    横渠云：“‘艮三索而得男’，乾道之所成；‘兑三索而得女”，坤道之所成；所以损有男女构精之义。”亦有此理。
    右第五章
    “乾坤，易之门”，不是乾坤外别有易，只易便是乾坤，乾坤便是易。似那两扇门相似，一扇开，便一扇闭。只是一个阴阳做底，如“阖户谓之坤，辟户谓之乾”。〔渊〕
    问：“‘乾坤，易之门。’门者，是六十四卦皆由是出，如‘两仪生四象’，只管生出邪？为是取阖辟之义邪？”曰：“只是取阖辟之义。六十四卦，只是这一个阴阳阖辟而成。但看他下文云：‘乾，阳物也；坤，阴物也，阴阳合德，而刚柔有体。’便见得只是这两个。”〔学蒙〕
    “乾，阳物；坤，阴物。”阴阳，形而下者；乾坤，形而上者。〔道夫〕
    “天地之撰”，撰，即是说他做处。〔渊〕┿录云：“撰是所为。”
    问“‘其称名也杂而不越’，是指系辞而言？是指卦名而言？”曰：“他後面两三番说名後，又举九卦说，看来只是谓卦名。”又曰：“系辞自此以後皆难晓。”〔学蒙〕
    “‘於稽其类’，一本作‘於稽音启。其颡’，又一本‘於’作‘乌’，不知如何。”曰：“但不过是说稽考其事类。”〔渊〕
    “其衰世之意邪？”伏羲画卦时，这般事都已有了，只是未曾经历。到文王时，世变不好，古来未曾有底事都有了，他一一经历这崎岖万变过来，所以说出那卦辞。如“箕子之明夷”；如“入於左腹，获明夷之心於出门庭”。此若不是经历，如何说得！〔渊〕
    “彰往察来。”往者如阴阳消长，来者事之未来吉凶。〔亻选
    问：“‘彰往察来’，如‘神以知来，知以藏往’相似。往，是已定底，如天地阴阳之变，皆已见在这卦上了；来，谓方来之变，亦皆在这上。”曰：“是。”〔学蒙〕
    “微显阐幽。”幽者不可见，便就这显处说出来；显者便就上面寻其不可见底，教人知得。又曰：“如‘显道，神德行’相似。”〔学蒙〕
    “微显阐幽”，便是“显道，神德行”。德行显然可见者，道不可见者。“微显阐幽”，是将道来事上看；言那个虽是粗底，然皆出於道义之蕴。“潜龙勿用”，显也。“阳在下也”，只是就两头说。微显所以阐幽，阐幽所以微显，只是一个物事。〔亻选
    将那道理来事物上与人看，就那事物上推出那里面有这道理。“微显阐幽。”〔亻选
    右第六章
    因论易九卦，云：“圣人道理，只在口边，不是安排来。如九卦，只是偶然说到此，而今人便要说，如何不说十卦？又如何不说八卦？便从九卦上起义，皆是胡说。且如‘履，德之基’，只是要以践履为本。‘谦，德之柄’，只是要谦退，若处患难而矫亢自高，取霰匾印！复，德之本’，如孟子所谓‘自反’。‘困，德之辨’，困而通，则可辨其是；困而不通，则可辨其非。损是‘惩忿窒欲’。益是修德益令广大。‘巽，德之制’，‘巽以行权’，巽只是低心下意。要制事，须是将心入那事里面去，顺他道理方能制事，方能行权。若心粗，只从事皮肤上绰过，如此行权，便就错了。巽，伏也，入也。”〔学蒙〕
    三陈九卦，初无他意。观上面“其有忧患”一句，便见得是圣人说处忧患之道。圣人去这里偶然看见这几卦有这个道理，所以就这个说去。若论到底，睽蹇皆是忧祸患底事，何故却不说？以此知只是圣人偶然去这里见得有此理，便就这里说出。圣人视易，如阈兴流，初无定相，不可确定他。在易之序，履卦当在第十，上面又自不说乾、坤。〔渊〕
    郑仲履问：“易系云：‘作易者其有忧患乎！’如何止取九卦？”曰：“圣人论处忧患，偶然说此九卦耳。天下道理只在圣人口头，开口便是道理，偶说此九卦，意思自足。若更添一卦也不妨，更不说一卦也不妨。只就此九卦中，亦自亻尽有道理。且易中亻尽有处忧患底卦，非谓九卦之外皆非所以处忧患也。若以困为处忧患底卦，则屯蹇非处忧患而何？观圣人之经，正不当如此。後世拘於象数之学者，乃以为九阳数，圣人之举九卦，合此数也，尤泥而不通矣！”既论九卦之後，因言：“今之谈经者，往往有四者之病；本卑也，而抗之使高；本浅也，而凿之使深；本近也，而推之使远；本明也，而必使至於晦，此今日谈经之大患也！”〔盖卿〕
    三说九卦，是圣人因上面说忧患，故发明此一项道理，不必深泥。如“困，德之辨”，若说蹇屯亦可，盖偶然如此说。大抵易之书，如阈兴流，本无定相，确定说不得。扬子闾玄一爻吉，一爻凶，相间排将去，七百三十赞乃三百六十五日之昼夜，昼爻吉，夜爻凶，又以五行参之，故吉凶有深浅，毫洳豢梢疲此可为典要之书也。圣人之易，则有变通。如此卦以阳居阳则吉，他卦以阳居阳或不为吉；此卦以阴居阴则凶，他卦以阴居阴或不为凶：此“不可为典要”之书也。〔方子〕
    问：“巽何以为‘德之制’？”曰：“巽为资斧，巽多作断制之象。盖‘巽’字之义，非顺所能尽，乃顺而能入之义。谓巽一阴入在二阳之下，是入细直彻到底，不只是到皮子上，如此方能断得杀。若不见得尽，如何可以‘行权’！”〔┿〕
    问“井，德之地。”曰：“井有本，故泽及於物，而井未尝动，故曰‘居其所而迁’。如人有德，而後能施以及人，然其德性未尝动也。‘井以辨义’，如人有德，而其施见於物，自有斟酌裁度。”〔砺〕
    “损先难而後易”，如子产为政，郑人歌之曰：“孰杀子产，吾其与之！”及三年，人复歌而诵之。盖事之初，在我亦有所勉强，在人亦有所难堪；久之当事理，顺人心，这里方易。便如“利者，义之和”一般。义是一个断制物事，恰似不和；久之事得其宜，乃所以为和。如万物到秋，许多严凝肃杀之气似可畏。然万物到这里，若不得此气收敛凝结许多生意，又无所成就。其难者，乃所以为易也。“益，长裕而不设”，长裕只是一事，但充长自家物事教宽裕而已。“困穷而通”，此因困卦说“泽无水，困，君子以致命遂志”，盖此是“致命遂志”之时，所以困。彖曰：“险以说，困而不失其所亨，其惟君子乎！”盖处困而能说也。困而寡怨，是得其处困之道，故无所怨於天，无所尤於人；若不得其道，则有所怨尤矣。“井居其所而迁”，井是不动之物，然其水却流行出去利物。“井以辨义”，辨义谓安而能虑，盖守得自家先定，方能辨事之是非。若自家心不定，事到面前，安能辨其义也？‘巽称而隐’，巽是个卑巽底物事，如“兑见而巽伏也”，自是个隐伏底物事。盖巽一阴在下，二阳在上，阴初生时，已自称量得个道理了，不待显而後见。如事到面前，自家便有一个道理处置他，不待发露出来。如云：“尊者於己逾等，不敢问其年。”盖才见个尊长底人，便自不用问其年；不待更计其年，然後方称量合问与不合问也。“称而隐”，是巽顺恰好底道理。有隐而不能称量者，有能称量而不能隐伏不露形迹者，皆非巽之道也。“巽，德之制也”，“巽以行权”，都是此意。〔亻选
    问“巽称而隐”。曰：“以‘巽以行权’观之，则‘称’字宜音去声，为称物之义。”又问：“巽有优游巽入之义；权是仁精义熟，於事能优游以入之意。”曰：“是。”又曰：“巽是入细底意，说在九卦之後，是八卦事了，方可以行权。某前时以称扬为说了，错了。”〔学蒙〕
    问：“‘巽称而隐’，‘隐’字何训？”曰：“隐，不见也。如风之动物，无物不入，但见其动而不见其形。权之用，亦犹是也。昨得潘恭叔书，说滕文公问‘间於齐楚’，与‘竭力以事大国’两段，注云‘盖迁国以图存者，权也；效死勿去者，义也’；‘义’字当改作‘经’。思之诚是。盖义便近权，如或可如此，或可如彼，皆义也；经则一定而不易。既对‘权’字，须著用‘经’字。”〔亻选
    问“井以辨义”。曰：“只是‘井居其所而迁’，大小多寡，施之各当。”〔┿〕
    或问“井以辨义”之义。曰：“‘井居其所而迁。’”又云：“‘井，德之地也。’盖井有定体不动，然水却流行出去不穷；犹人心有持守不动，而应变则不穷也。‘德之地也’，地是那不动底地头。”一本云：“是指那不动之处。”又曰：“佛家有函盖乾坤句，有随波逐流句，有截断众流句。圣人言语亦然。如‘以言其远则不御，以言其迩则静而正’，此函盖乾坤句也。如‘井以辨义’等句，只是随道理说将去，此随波逐流句也。如‘复其见天地之心’，‘神者妙万物而为言’，此截断众流句也。”〔亻选
    才卿问“巽以行权”。曰：“权之用，便是如此。见得道理精熟後，於物之精微委曲处无处不入，所以说‘巽以行权’。”〔亻选
    问：“‘巽以行权’，权，是逶迤曲折以顺理否？”曰：“然。巽有入之义。‘巽为风’，如风之入物。只为巽，便能入义理之中，无细不入。”又问：“‘巽称而隐’，隐亦是入物否？”曰：“隐便是不见处。”文尉。
    郑仲履问：“‘巽以行权’，恐是神道？”曰：“不须如此说。巽只是柔顺，低心下意底气象。人至行权处，不少巽顺，如何行得？此外八卦各有所主，皆是处忧患之道。”〔盖卿〕
    “巽以行权。”“兑见而巽伏。”权是隐然做底物事，若显然底做，却不成行权。〔渊〕
    右第七章
    问：“易之所言，无非天地自然之理，人生日用之所不能须臾离者，故曰‘不可远’。”曰：“是。”〔学蒙〕
    “既有典常”，是一定了。占得这爻了，吉凶自定，便是“有典常”。〔渊〕
    易“不可为典要”。易不是确定硬本子。扬雄太玄却是可为典要。他排定三百五十四赞当昼，三百五十四赞当夜，昼底吉，夜底凶，吉之中又自分轻重，凶之中又自分轻重。易却不然。有阳居阳爻而吉底，又有凶底；有阴居阴爻而吉底，又有凶底；有有应而吉底，有有应而凶底，是“不可为典要”之书也。是有那许多变，所以如此。〔渊〕
    问：“据文势，则‘内外使知惧’合作‘使内外知惧’，始得。”曰：“是如此。不知这两句是如何。硬解时也解得去，但不晓其意是说甚底，上下文意都不相属。”又曰：“上文说‘不可为典要’，下文又说‘既有典常’，这都不可晓。常，犹言常理。”〔学蒙〕
    使“知惧”，便是使人有戒惧之意。易中说如此则吉，如此则凶，是也。既知惧，则虽无师保，一似临父母相似，常恁地戒惧。〔渊〕
    右第八章
    “其初难知”，至“非其中爻不备”，若解，也硬解了，但都晓他意不得。这下面却说一个“噫”字，都不成文章，不知是如何。後面说“二与四同功”，“三与五同功”，却说得好。但“不利远者”，也晓不得。〔学蒙〕
    问“杂物撰德，辨是与非，则非其中爻不备”。曰：“这样处晓不得，某常疑有阙文。先儒解此多以为互体，如屯卦震下坎上，就中间四爻观之，自二至四则为坤，自三至五则为艮，故曰‘非其中爻不备’。互体说，汉儒多用之。左传中一处说占得观卦处亦举得分明。看来此说亦不可废。”〔学履〕
    问：“‘其要无咎，其用柔中也’。近君则当柔和，远去则当有强毅刚果之象始得，此二之所以不利；然而居中，所以无咎。”曰：“也是恁地说。”
    问：“上下贵贱之位，何也？”曰：“四二，则四贵而二贱；五三，则五贵而三贱；上初，则上贵而初贱。上虽无位，然本是贵重，所谓‘贵而无位，高而无民’。在人君则为天子父，天子师；在他人则清高而在物外，不与事者，此所以为贵也。”〔铢〕
    右第九章
    问：“道有变动，故曰‘爻’；爻有等，故曰‘物’；物相杂，故曰‘文’。”曰：“‘道有变动’，不是指那阴阳老少之变，是说卦中变动。如乾卦六画，初潜，二见，三惕，四跃，这个便是有变动，所以谓之爻。爻中自有等差，或高，或低，或远，或近，或贵，或贱，皆谓之等，易中便可见。如说‘远近相取，而悔吝生’，‘近而不相得，则凶’；‘二与四同功而异位，二多誉，四多惧，近也’；‘三与五同功而异位，三多凶，五多功，贵贱之等也’。”又曰：“‘列贵贱者存乎位’，皆是等也。物者，想见古人占卦，必有个物事名为‘物’，而今亡矣。这个物，是那列贵贱，辨尊卑底。‘物相杂故曰“文”’，如有君又有臣，便为君臣之文。是两物相对待在这里，故有文；若相离去不相干，便不成文矣。卦中有阴爻，又有阳爻相间错，则为文。若有阴无阳，有阳无阴，如何得有文？”〔学履〕
    右第十章
    “其辞危”，是有危惧之意，故危惧者能使之安平，慢易者能使之倾覆。易之书，於万物之理无所不具，故曰“百物不废”。“其要”，是约要之义。若作平声，则是要其归之意。”又曰：“‘要’去声，是要恁地；‘要’平声，是这里取那里意思。”又曰：“其要只欲无咎。”
    右第十一章
    或问：“乾是至健不息之物，经历艰险处多。虽有险处，皆不足为其病，自然足以进之而无难否？”曰：“不然。旧亦尝如此说，觉得终是硬说。易之书本意不如此，正要人知险而不进，不说是我至健顺了，凡有险阻，只认冒进而无难。如此，大非圣人作易之意。观上文云：‘易之兴也，其当殷之末世，周之盛德邪！’至‘此之谓易之道也’，看他此语，但是恐惧危险，不敢轻进之意。乾之道便是如此。卦中皆然，所以多说‘见险而能止’，如需卦之类可见。易之道，正是要人知进退存亡之道。若如冒险前进，必陷於险，是‘知进而不知退，知存而不知亡’，岂乾之道邪！惟其至健而知险，故止於险而不陷於险也。”又曰：“此是就人事上说。”又曰：“险与阻不同，险是自上视下，见下之险，故不敢行；阻是自下观上，为上所阻，故不敢进。”〔亻选逞履录少异。
    问“夫乾，天下之至健也，德行”至“知阻”。曰：“不消先说健顺。好底物事，自是知险阻。恰如良马，他才遇险阻处，便自不去了。如人临悬崖之上，若说不怕险，要跳下来，必跌杀。”良久，又曰：“此段专是以忧患之际而言。且如健当忧患之际，则知险之不可乘；顺当忧患之际，便知阻之不可越。这都是当忧患之际，处忧患之道当如此。因忧患，方生那知险知阻。若只就健顺上看，便不相似。如下文说‘危者使平，易者使倾’，‘能说诸心，能研诸虑’，皆因忧患说。大要乾坤只是循理而已。他若知得前有险之不可乘而不去，则不陷於险；知得前有阻之不可冒而不去，则不困於阻。若人不循理，以私意行乎其间，其过乎刚者，虽知险之不可乘，却硬要乘，则陷於险矣；虽知阻之不可越，却硬要越，则困於阻矣。只是顺理，便无事。”又问：“在人固是如此。以天地言之，则如何？”曰：“在天地自是无险阻，这只是大纲说个乾坤底意思如此。”又曰：“顺自是畏谨，宜其不越夫阻。如健，却宜其不畏险，然却知险而不去，盖他当忧患之际故也。”又问“简易”。曰：“若长是易时，更有甚么险？他便不知险矣。若长是简时，更有甚么阻？他便不知阻矣。只是当忧患之际方见得。”〔亻选
    “乾，天下之至健”，更著思量。看来圣人无冒险之事，须是知险，便不进向前去。又曰：“他只是不直撞向前，自别有一个路去。如舜之知子不肖，则以天下授禹相似。”又曰：“这只是说刚健之理如此，莫硬去天地上说。”
    因说：“乾坤知险阻，非是说那定位底险阻。乾是个至健底物，自是见那物事皆低；坤是至顺底物，自是见那物事都大。”敬子云：“如云‘能胜物之谓刚，故常信於万物之上’相似。”曰：“然。如云‘胆欲大而心欲小’。至健‘恒易以知险’，如‘胆欲大’；至顺‘恒简以知阻’，如‘心欲小’。又如云‘大心则天而道，小心则畏义而节’相似。”李云：“如人欲渡，若风涛汹涌，未有要紧，不渡也不妨。万一有君父之急，也只得渡。”曰：“固是如此，只是未说到这里在。这个又是说处那险阻，圣人固是有道以处之。这里方说知险阻，知得了方去处他。”问：“如此，则乾之所见无非险，坤之所见无非阻矣。”曰：“不然。他是至健底物，自是见那物事底。如人下山阪，自上而下，但见其险，而其行也易。坤是至顺底物，则自下而上，但见其阻。险阻只是一个物事，一是自上而视下，一是自下而视上。若见些小险便止了，不敢去，安足为健？若不顾万仞之险，只恁从上面擂将下，此又非所以为乾。若见些小阻便止了，不敢上去，固不是坤。若不顾万仞之阻，必欲上去，又非所以为坤。”所说险阻，与本义异。〔亻选
    乾健而以易临下，故知下之险；险底意思在下。坤顺而以简承上，故知上之阻；阻是自家低，他却高底意思。自上面下来，到那去不得处，便是险；自下而上，上到那去不得处，便是阻。易只是这两个物事。自东而西，也是这个；自西而东，也是这个。左而右，右而左，皆然。〔渊〕
    因言乾坤简易，“知险知阻”，而曰：“知险阻，便不去了。惟其简易，所以知险阻而不去。”敬子云：“今行险徼亻幸之人，虽知险阻，而犹冒昧以进。惟乾坤德行本自简易，所以知险阻。”〔亻选
    问“乾常易以知险，坤常简以知阻”。曰：“乾健，则看什么物都剌音辣。将过去。坤则有阻处便不能进，故又是顺；如上壁相似，上不得，自是住了。”後复云：“前说差了。乾虽至健，知得险了，却不下去；坤虽至顺，知得阻了，更不上去。以人事言之，若健了一向进去，做甚收杀！”或录云：“乾到险处便止不行，所以为常易。”〔学蒙〕
    又说“知险知阻”，曰：“旧因登山而知之。自上而下，则所见为险；自下而上，则所向为阻。盖乾则自上而下，坤则自下而上；健则遇险亦易，顺则还阻亦简。然易则可以济险，而简亦有可涉阻之理。”〔┿〕
    因登山，而得乾坤险阻之说。寻常将险阻作一个意思。其实自高而下，愈觉其险，乾以险言者如此；自下而升，自是阻碍在前，坤以阻言者如此。〔谟〕
    自山下上山为阻，故指坤而言；自山上观山下为险，故指乾而言。〔敬仲〕
    易只是一阴一阳，做出许多样事。“夫乾，夫坤”一段，也似上面“知大始，作成物”意思。“说诸心”，只是见过了便说，这个属阳；“研诸虑”，是研穷到底，似那“安而能虑”，直是子细，这个属阴。“定吉凶”是阳；“成峻尽笔且酰便是上面作成物。且以做事言之，吉凶未定时，人自意思懒散，不肯做去。吉凶定了，他自勉勉做将去，所以属阴。大率阳是轻清底，物事之轻清底属阳；阴是重浊底，物事之重浊者属阴。“成峻尽保是做将去。〔渊〕
    “能说诸心”，乾也；“能研诸虑”，坤也。“说诸心”，有自然底意思，故属阳；“研诸虑”，有作为意思，故属阴。“定吉凶”，乾也；“成峻尽保坤也。事之未定者属乎阳，“定吉凶”所以为乾；事之已为者属阴，“成峻尽彼以为坤。大抵言语两端处，皆有阴阳。如“开物成务”，“开物”是阳，“成务”是阴。如“致知力行”，“致知”是阳，“力行”是阴。周子之书屡发此意，推之可见。〔谟〕
    “能说诸心，能研诸虑”，方始能“定天下之吉凶，成天下之峻尽薄７彩录得通透了，自然欢说。既说诸心，是理会得了，於事上便审一审，便是研诸虑。研，是更去研磨。“定天下之吉凶”，是剖判得这事；“成天下之峻尽保是做得这事业。〔学蒙〕
    问“变化云为，吉事有祥。象事知器，占事知来”。曰：“上两句只说理如此，下两句是人就理上知得。在阴阳则为变化，在人事则为云为。吉事自有祥兆。惟其理如此，故於‘变化云为’，则象之而知已有之器；於‘吉事有祥’，则占之而知未然之事也。”又问：“‘器’字，是凡见於有形之实事者皆为器否？”曰：“易中‘器’字是恁地说。”〔学履〕
    “变化云为”是明，“吉事有祥”是幽。“象事知器”是人事，“占事知来”是筮。“象事知器”是人做这事去；“占事知来”是他方有个祯祥，这便占得他。如中庸言“必有祯祥”，“见乎蓍龟”之类。“吉事有祥”，凶事亦有。〔渊〕
    问：“易书之中有许多‘变化云为’，又吉事皆有休祥之应，所以象事者於此而知器，占事者於此而知来。”曰：“是。”
    “天地设位”四句，说天人合处。“天地设位”，便圣人成其功能；“人谋鬼谋”，则虽百姓亦可以与其能。“成能”与“与能”，虽大小不同，然亦是小小底造化之功用。然“百姓与能”，却须因蓍龟而方知得。“人谋鬼谋”，如“谋及乃心、庶人、卜筮”相似。〔渊〕
    “百姓与能”，“与”字去声。他无知，因卜筮便会做得事，便是“与能”。“人谋鬼谋”，犹洪范之谋及卜筮、卿士、庶人相似。〔学蒙〕
    “八卦以象告”以後，说得丛杂，不知如何。〔学蒙〕
    问：“‘八卦以象告’至‘失其守者其辞屈’一段，窃疑自‘吉凶可见矣’而上，只是总说易书所载如此。自‘变动以利言’而下，则专就人占时上说。”曰：“然。”又问：“‘易之情，近而不相得则凶，或害之，悔且吝’，是如何？”曰：“此疑是指占法而言。想古人占法更多，今不见得。盖远而不相得，则安能为害？惟切近不相得，则凶害便能相及。如一个凶人在五湖四海之外，安能害自家？若与之为邻近，则有害矣。”又问：“此如今人占火珠林课底，若是凶神，动与世不相干，则不能为害。惟是克世应世，则能为害否？”曰：“恐是这样意思。”〔学履〕
    “‘中心疑者其辞支。’‘中心疑’，故不敢说杀。‘其辞支’者，如木之有枝，开两岐去。”德辅云：“‘思曰睿’，‘学而不思则罔’，盖亦弗思而已矣，岂有不可思维之理？”曰：“固是。若不可思维，则圣人著书立言，於後世何用！”〔德辅〕
    右第十二章
    ●卷七十七・易十三
    ◎说卦
    “赞於神明”，犹言“治於人”相似，谓为人所治也。“赞於神明”，神明所赞也。圣人用“於”字，恁地用。不然，只当说“幽赞神明”。此却是说见助於神明。〔渊〕
    “赞”，只是“赞化育”之“赞”，不解便说那赞命於神明。这只就道他为神明所赞，所以生出这般物事来，与人做卦。〔渊〕
    “生蓍”，便是“大衍之数五十”，如何恰限生出百茎物事，教人做筮用？到那“参天两地”，方是取数处。看得来“阴阳刚柔”四字，“阴阳”指二老，“刚柔”指二少。〔渊〕
    问：“‘参天两地’，旧说以为五生数中，天参地两，不知其说如何？”曰：“如此只是三天两地，不见参两之意。‘参天’者，参而三之；‘两地’者，两之以二也。以方员而言，则七八九六之数，都自此而起。”问：“以方员而言，‘参两’，如天之员径一，则以围三而参之；地之方径一，则以围四而两之否？”曰：“然。”〔А
    问“参天两地而倚数”。曰：“天圆，得数之三；地方，得数之四。一画中有三画，三画中参之则为九，此天之数也。阳道常饶，阴道常乏。地之数不能为三，止於两而已。三而两之为六，故六为坤。”〔去伪〕
    “参天两地而倚数。”一个天，参之为三；一个地，两之为二。三三为九，三二为六。两其三，一其二，为八。两其二，一其三，为七。二老为阴阳，二少为柔刚。参，不是三之数，是“往参焉”之“参”。“兼三才而两之。”初刚而二柔，按：下二爻於三极为地。三仁而四义，按：中二爻於三极为人。五阳而上阴。按：上二爻於三极为天。阳化为阴，只恁地消缩去无痕迹，故谓之化。阴变为阳，其势浸长，便较突兀，有头面，故谓之变。阴少於阳，气理数皆如此，用全用半，所以不同。〔至〕
    “参天两地而倚数”，此在揲蓍上说。参者，元是个三数底物事，自家从而三之；两者，元是个两数底物事，自家从而两之。虽然，却只是说得个三在，未见得成何数。“倚数”云者，似把几件物事挨放这里。如已有三数，更把个三数倚在这里成六，又把个三数物事倚在此成九。两亦如之。〔渊〕
    一个天，参之则三；一个地，两之则二。数便从此起。此与“大衍之数五十”，各自说一个道理，不须合来看。然要合也合得。一个三，一个二，衍之则成十，便是五十。〔渊〕
    天下之数，都只始於三、二。谓如阳数九，只是三三而九之；阴数六，只是三二而六之。故孔子云“参天两地而倚数”，此数之本也。康节却云“非天地之正数”，是他见得不尽。康节却以四为数。〔端蒙〕
    “倚数”，倚，是靠在那里。且如先得个三，又得个三，只成六；更得个三，方成九。若得个二，却成八。恁地倚得数出来。有人说“参”作“三”，谓一、三、五；“两”，谓二、四。一、三、五固是天数，二、四固是地数。然而这却是积数，不是倚数。〔渊〕
    问：“‘观变於阴阳而立卦’，观变是就蓍数上观否？”曰：“恐只是就阴阳上观，未用说到蓍数处。”〔学履〕
    “观变於阴阳”，且统说道有几画阴，几画阳，成个甚卦。“发挥刚柔”，却是就七八九六上说。初间做这卦时，未晓得是变与不变。及至发挥出刚柔了，方知这是老阴、少阴，那是老阳、少阳。〔渊〕
    问：“‘观变於阴阳而立卦，发挥於刚柔而生爻。’既有卦，则有爻矣；先言卦，而後言爻，何也？”曰：“自作易言之，则有爻而後有卦。此却似自後人观圣人作易而言。方其立卦时，只见是卦；及细别之，则有六爻。”问：“阴阳、刚柔，一也，而别言之，何也？”曰：“‘观变於阴阳’，近於造化而言；‘发挥刚柔’，近於人事而言。且如泰卦，以卦言之，只见得‘小往大来’、阴阳消长之意；爻里面便有‘包荒’之类。”〔А
    问：“近见先生易诗云：‘立卦生爻自有因，两仪四象已前陈。’‘因’字之义如何？”曰：“卦爻因仪象而生。立，即‘两仪生四象，四象生八卦’之意。”又问：“‘生爻’指言重卦否？”曰：“然。”〔铢〕
    问：“‘和顺道德而理於义’，是就圣人上说？是就易上说？”曰：“是说易。”又问：“和顺，是圣人和顺否？”曰：“是易去‘和顺道德而理於义’。如吉凶消长之道顺而无逆，是‘和顺道德’也。‘理於义’，则又极其细而言，随事各得其宜之谓也。‘和顺道德’，如‘极高明’；‘理於义’，如‘道中庸’。”学履。
    “和顺道德而理於义”，是统说底；“穷理、尽性、至命”，是分说底。上一句是离合言之，下一句以浅深言之。凡卦中所说，莫非和顺那道德，不悖了他。“理於义”，是细分他，逐事上各有个义理。“和顺”字、“理”字，最好看。圣人下这般字，改移不得。不似今时，抹了却添几字，都不妨。〔渊〕
    圣人作易时，其中固是具得许多道理，人能体之而尽，则便似那易。他说那吉凶悔吝处，莫非“和顺道德理於义，穷理尽性”之事。这一句本是说易之书如此，後人说去学问上，却是借他底。然这上也有意思，皆是自浅至深。〔渊〕
    道理须是与自家心相契，方是得他，所以要穷理。忠信进德之类，皆穷理之事。易中自具得许多道理，便是教人穷理、循理。〔渊〕
    “穷理”，是理会得道理穷尽；“尽性”，是做到尽处。如能事父，然後尽仁之性；能事君，然後尽义之性。〔闳祖〕
    “穷理”是穷得物，尽得人性，到得那天命，所以说道“性命之源”。〔渊〕
    “穷理”，是“知”字上说；“尽性”，是“仁”字上说，言能造其极也。至於“范围天地”，是“至命”，言与造化一般。〔渊〕
    “穷理尽性以至於命。”这物事齐整不乱，其所从来一也。〔人杰〕
    “穷理尽性至於命”，本是就易上说。易上皆说物理，便是“穷理尽性”，即此便是“至命”。诸先生把来就人上说，能“穷理尽性”了，方“至於命”。〔淳〕
    问“穷理尽性以至於命”。曰：“此言作易者如此，从来不合将做学者事看。如孟子‘尽心、知性、知天’之说，岂与此是一串？却是学者事，只於穷理上著工夫。穷得理时，性与命在其中矣。横渠之说未当。”〔去伪〕
    或问：“‘穷理尽性以至於命’，程子之说如何？”曰：“理、性、命，只是一物，故知则皆知，尽则皆尽，不可以次序言。但知与尽，却有次第耳。”
    伯丰问：“‘穷理尽性以至於命’，程、张之说孰是？”曰：“各是一说。程子皆以见言，不如张子有作用。穷理是见，尽性是行，觉得程子是说得快了。如为子知所以孝，为臣知所以忠，此穷理也；为子能孝，为臣能忠，此尽性也。能穷此理，充其性之所有，方谓之‘尽’。‘以至於命’，是拖脚，却说得於天者。尽性，是我之所至也；至命，是说天之所以予我者耳。昔尝与人论舜事，‘“舜尽事亲之道而瞽瞍⒃ィ瞽瞍⒃ザ天下化，瞽瞍⒃ザ天下之为人父子者定。”知此者，是穷理者也；能此者，尽性者也’。”
    “昔者圣人之作易，将以顺性命之理。”圣人作易，只是要发挥性命之理，模写那个物事。下文所说“阴阳”、“刚柔”、“仁义”，便是性中有这个物事。“顺性命之理”，只是要发挥性命之理。〔渊〕
    问：“‘将以顺性命之理’而下，言立天、地、人之道，乃继之以‘兼三才而两之’，此恐言圣人作易之由，如‘观鸟兽之文，与地之宜，始作八卦’相似。盖圣人见得三才之理，只是阴阳、刚柔、仁义，故为两仪、四象。八卦，也只是这道理；六画而成卦，也只是这道理。”曰：“圣人见得天下只是这两个物事，故作易只是模写出这底。”问：“模写出来，便所谓‘顺性命之理’。‘性命之理’，便是阴阳、刚柔、仁义否？”曰：“便是‘顺性命之理’。”问：“‘兼三才’如何分？”曰：“以一卦言之：上两画是天，中两画是人，下两画是地；两卦各自看：则上与三是天，五与二为人，四与初为地。”问：“以八卦言之：则九三者天之阳，六三者天之阴，九二者人之仁，六二者人之义，初九者地之刚，初六者地之柔，不知是否？”曰：“恁地看也得。如上便是天之阴，三便是天之阳；五便是人之仁，二便是人之义；四便是地之柔，初便是地之刚。”〔А
    问：“‘立天之道曰阴阳。’道，理也；阴阳，气也。何故以阴阳为道？”曰：“‘形而上者谓之道，形而下者谓之器’，明道以为须著如此说。然器亦道，道亦器也。道未尝离乎器，道亦只是器之理。如这交椅是器，可坐便是交椅之理；人身是器，语言动作便是人之理。理只在器上，理与器未尝相离，所以‘一阴一阳之谓道’。”曰：“何谓‘一’？”曰：“一，如一阖一辟谓之变。只是一阴了，又一阳，此便是道。寒了又暑，暑了又寒，这道理只循环不已。‘维天之命，於穆不已’，万古只如此。”〔淳〕
    “立天之道，曰阴与阳”，是以气言；“立地之道，曰柔与刚”，是以质言；‘立人之道，曰仁与义’，是以理言。〔端蒙〕
    阴阳，是阳中之阴阳；刚柔，是阴中之阴阳。刚柔以质言，是有个物了，见得是刚柔，柔底。阴阳以气言。〔渊〕
    问：“仁是柔，如何却属乎刚？义是刚，如何却属乎柔？”曰：“盖仁本是柔底物事，发出来却刚。但看万物发生时，便自恁地奋迅出来，有刚底意思。义本是刚底物事，发出来却柔。但看万物肃杀时，便恁地收敛憔悴，有柔底意思。如人春夏间阳胜，却有懈怠处；秋冬间阴胜，却有健实处。”又问：“扬子悖骸君子於仁也柔，於义也刚’，如何？”曰：“仁体柔而用刚，义体刚而用柔。”铢曰：“此岂所谓‘阳根阴，阴根阳’耶？”曰：“然。”〔铢〕
    “阴阳”、“刚柔”、“仁义”，看来当曰“义与仁”，当以仁对阳。仁若不是阳刚，如何做得许多造化？义虽刚，却主於收敛，仁却主发舒。这也是阳中之阴，阴中之阳。互藏其根之意。且如今人用赏罚：到赐与人，自是无疑，便做将去；若是刑杀时，便迟疑不肯果决。这见得阳舒阴敛，仁属阳，义属阴处。〔渊〕
    问：“如何以仁比刚？”曰：“人施恩惠时，心自是直，无疑惮心。行刑罚时，心自是疑畏，万有一失则奈何？且如春生则气舒，自是刚；秋则气收而渐衰，自是柔。”〔学蒙〕
    “兼三才而两之”，兼，贯通也。通贯是理本如此。“两之”者，阴阳、刚柔、仁义也。〔方〕
    “兼三才而两之”，初刚而二柔，三仁而四义，五阳而六阴。“两之”，如言加一倍。本是一个，又各加一个为两。〔方子〕
    问：“‘分阴分阳，迭用柔刚。’阴阳、刚柔只是一理，兼而举之否？”曰：“然。”〔А
    问：“‘山泽通气’，只为两卦相对，所以气通。”曰：“泽气升於山，为悖为雨，是山通泽之气；山之泉脉流於泽，为泉，为水，是泽通山之气。是两个之气相通。”〔学蒙〕
    “山泽通气，水火不相射。”山泽一高一下，而水脉相为灌输也；水火下然上沸，而不相灭息也。或曰：“‘射’音‘亦’，与‘ル’同，言相为用而不相厌也。”〔亻选
    射，犹犯也。〔人杰〕
    “射”，一音“亦”，是不相厌之意；一音“食”，是不相害。水火本相杀灭，用一物隔著，却相为用。此二义皆通。〔学蒙〕
    问：“‘射’，或音‘石’，或音‘亦’，孰是？”曰：“音‘石’。水火与风雷山泽不相类，本是相克刂底物事，今却相应而不相害。”问：“若以不相厌射而言，则与上文‘通气’、‘相薄’之文相类，不知如何？”曰：“‘不相射’，乃下文‘不相悖’之意，‘不相悖’，乃不相害也。水火本相害之物，便如未济之水火，亦是中间有物隔之；若无物隔之，则相害矣。此乃以其不害，而明其相应也。”〔А
    “数往者顺”，这一段，是从卦气上看来，也是从卦画生处看来。恁地方交错成六十四。〔渊〕
    “易逆数也”，似康节说方可通。但方图则一向皆逆，若以圆图看，又只一半逆，不知如何。〔学蒙〕
    “雷以动之”以下四句，取象义多，故以象言。“艮以止之”以下四句，取卦义多，故以卦言。又曰：“唤山以止之，又不得；只得云‘艮以止之’。”〔学蒙〕
    後四卦不言象，也只是偶然。到後两句说“乾以君之，坤以藏之”，却恁地说得好！〔渊〕
    “帝出乎震”与“万物出乎震”，只这两段说文王卦。〔渊〕
    “帝出乎震”，万物发生，便是他主宰，从这里出。“齐乎巽”，晓不得。离中虚明，可以为南方之卦。坤安在西南，不成西北方无地！西方肃杀之地，如何云“万物之所说”？乾西北，也不可晓，如何阴阳只来这里相薄？“劳乎坎”，“劳”字去声，似乎慰劳之意；言万物皆归藏於此，去安存慰劳他。〔学蒙〕
    问：“‘战乎乾’，何也？”曰：“此处大抵难晓。恐是个肃杀收成底时节，故曰‘战乎乾’。”问：“何以谓之‘阴阳相薄’？”曰：“乾，阳也，乃居西北，故曰‘阴阳相薄’。恐是如此，也见端的未得。”〔А
    问“劳乎坎”。曰：“恐是万物有所归，有个劳徕安定他之意。”〔А
    “劳乎坎”，是说万物休息底意。“成言乎艮”，艮在东北，是说万物终始处。〔渊〕
    艮也者，“万物之所以成终而成始也”；犹春冬之交，故其位在东北。〔方子〕
    “‘帝出乎震’以下，何以知其为文王之卦位？”曰：“康节之说如此。”问：“子细看此数段，前两段说伏羲卦位；後两段自‘帝出乎震’以下说文王卦位。自‘神者妙万物而为言’下有两段，前一段乃文王卦位，後段乃伏羲底。恐夫子之意，以为伏羲文王所定方位不同如此。然生育万物既如文王所次，则其方位非如伏羲所定，亦不能变化。既成万物，无伏羲底，则做文王底不出。窃恐文义如此说，较分明。”曰：“如是，则其归却主在伏羲上。恁地说也好。但後两段却除了乾坤，何也？”曰：“窃恐著一句‘神者妙万物而为言’引起，则乾坤在其中矣。”曰：“恐是如此。”问：“且如雷风、水火、山泽，自不可唤做神。”曰：“神者，乃其所以动，所以桡者是也。”〔А
    文王八卦：坎艮震在东北，离坤兑在西南，所以分阴方、阳方。〔渊〕
    文王八卦，不可晓处多，如离南坎北，离坎却不应在南北，且做水火居南北。兑也不属金。如今只是见他底惯了，一似合当恁地相似。〔渊〕
    文王八卦，有些似京房卦气，不取卦画，只取卦名。京房卦气，以复中孚屯为次。复，阳气之始也；中孚，阳实在内而未发也；屯，始发而艰难也。只取名义。文王八卦配四方四时，离南坎北，震东兑西。若卦画，则不可移换。〔方子〕
    “水火相逮”一段，又似与上面“水火不相射”同，又自是伏羲卦。〔渊〕
    八卦次序，是伏羲底，此时未有文王次序。三索而为六子，这自是文王底。各自有个道理。〔渊〕
    “震一索而得男”一段，看来不当专作揲蓍看。揲蓍有不依这序时，便说不通。大概只是乾求於坤而得震坎艮，坤求於乾而得巽离兑。一二三者，以其画之次序言也。〔渊〕
    “‘震一索而得男’，‘索’字训‘求’字否？”曰：“是。”又曰：“非‘震一索而得男’，乃是一索得阳爻而後成震。”又曰：“一说，是就变体上说，谓就坤上求得一阳爻而成震卦。一说乃是揲蓍求卦，求得一阳，後面二阴便是震；求得一阴，後面二阳便是巽。”〔学蒙〕
    乾坤三索，则七八固有六子之象，然不可谓之六子之策。若谓少阴阳为六子之策，则乾坤为无少阴阳乎？〔渊〕
    卦象指文王卦言，所以乾言“为寒，为冰”。〔渊〕
    为乾卦。“其究为躁卦。”此卦是巽下一爻变则为乾，便是纯阳而躁动。此盖言巽反为震，震为决躁，故为躁卦。此亦不系大纲领处，无得工夫去点检他这般处。若恁地逐段理会得来，也无意思。〔渊〕
    至之问：“艮何以为手？”曰：“手去捉定那物，便是艮。”又问：“捉物乃手之用，不见取象正意。”曰：“也只是大概略恁地。”安卿说：“麻衣以艮为鼻。”曰：“鼻者，面之山，晋管辂已如此说，亦各有取象。”又问：“麻衣以巽为手，取义於风之舞，非是为股。”先生蹙眉曰：“乱道如此之甚！”〔义刚〕
    ◎序卦
    问：“序卦，或以为非圣人之书，信乎？”曰：“此沙随程氏之说也。先儒以为非圣人之蕴，某以为谓之非圣人之精则可，谓非易之蕴则不可。周子分‘精’与‘蕴’字甚分明。序卦却正是易之蕴，事事夹杂，都有在里面。”问：“如何谓易之精？”曰：“如‘易有太极，是生两仪，两仪生四象，四象生八卦’，这是易之精。”问：“如序卦中亦见消长进退之义，唤作不是精不得。”曰：“此正是事事夹杂，有在里面，正是蕴。须是自一个生出来以至於无穷，便是精。”〔А
    序卦自言天地万物男女夫妇，是因咸恒为夫妇之道说起，非如旧人分天道人事之说。大率上经用乾坤坎离为始终，下经便当用艮兑巽震为始终。〔渊〕
    问：“序卦中有一二处不可晓处。如六十四卦独不言咸卦，何也？”曰：“‘夫妇之道’，即咸也。”问：“恐亦如上经不言乾坤，但言天地，则乾坤可见否？”曰：“然。”问：“‘不养则不可以动，故受之以大过’，何也？”曰：“动则过矣。故小饼亦曰‘有其信者必行之，故受之以小饼’。”问：“‘物不可终壮，故受之以晋’，壮与晋何别？”曰：“不但如此壮而已，又更须进一步也。”〔А
    问：“‘礼义有所错’，‘错’字，陆氏两音，如何？”曰：“只是作‘措’字，谓礼义有所施设耳。”〔┿〕
    问：“序卦中如所谓‘缓必有所失’，似此等事，恐後人道不到。”曰：“然。”问：“‘缓’字，恐不是迟缓之‘缓’，乃是懈怠之意，故曰‘解，缓也’。”曰：“缓，是散漫意。”问：“如纵弛之类？”曰：“然。”〔А
    ◎杂卦
    序卦杂卦，圣人去这里见有那无紧要底道理，也说则个了过去。然杂卦中亦有说得极精处。〔渊〕
    “杂卦反对之义，只是反覆，则其吉凶祸福，动静刚柔，皆相反了。”曰：“是如此。不知如何数卦又不对了。‘大畜，时也’，也晓不得。又与无妄不相反，是如何？临观更有‘与求’之义。临以二阳言之，则二阳可以临上四阴；以卦爻言之，则六五、上六又以上而临下。观自下而观上则为‘观’，是平声；自上而为物之观，是去声。‘噬嗑，食也；贲，无色也。’义虽可通，但不相反。‘谦轻’，是以谦抑不自尊重。女待男而行，所以为渐。”
    “谦轻而豫怠。”轻是卑小之义。豫是悦之极，便放倒了，如上六“冥豫”是也。〔去伪〕
    伊川说“未济男之穷”，为“三阳失位”，以为斯义得之。成都隐者见张钦夫说：“伊川之在涪也，方读易，有箍桶人以此问伊川，伊川不能答。其人云：“三阳失位。”火珠林上已有。伊川不曾看杂书，所以被他说动了。
    ●卷七十八・尚书一
    ◎纲领
    至之问：“书断自唐虞以下，须是孔子意？”曰：“也不可知。且如三皇之书言大道，有何不可！便删去。五帝之书言常道，有何不可！便删去。皆未可晓。”〔道夫〕（以下论三皇五帝。）
    陈仲蔚问：“‘三皇’，所说甚多，当以何者为是？”曰：“无理会，且依孔安国之说。五峰以为天皇地皇人皇，而伏羲神农黄帝尧舜为五帝，却无高辛颛顼。要之，也不可便如此说。且如欧阳公说：‘文王未尝称王’。不知‘九年大统未集’，是自甚年数起。且如武王初伐纣之时，曰‘惟有道曾孙周王发’，又未知如何便称‘王’？假谓史笔之记，何为未即位之前便书为‘王’？且如太祖未即位之前，史官只书‘殿前都点检’，安得便称‘帝’耶！是皆不可晓。”又问：“欧公所作帝王世次序，辟史记之误，果是否？”曰：“是皆不可晓。昨日得巩仲至书，潘叔昌⑻质辣尽Ｏ蚴贝笕艘嘤写耸椋後因兵火失了，今亦少有人收得。史记又皆本此为之。且如孟子有滕定公，及世本所载，则有滕成公滕考公，又与孟子异，皆不可得而考。前人之误既不可考，则後人之论又以何为据耶！此事已鸶锪耍亦无理会处。”〔义刚〕（一本云：“问：‘三皇当从何说？’曰：‘只依孔安国之说。然五峰又将天地人作三皇，羲农黄唐虞作五帝，云是据易系说当如此。要之不必如此。且如欧公作泰誓论，言文王不称王，历破史迁之说。此亦未见得史迁全不是，欧公全是。盖泰誓有“惟九年大统未集”之说。若以文王在位五十年之说推之，不知九年当从何数起。又有“曾孙周王发”之说，到这里便是难理会，不若只两存之。又如世本所载帝王世系，但有滕考公成公，而无文公定公，此自与孟子不合。理会到此，便是难晓，亦不须枉费精神。’”）
    孔壁所出尚书，如禹谟五子之歌胤征泰誓武成ぁ命微子之命蔡仲之命君牙等篇皆平易，伏生所传皆难读。如何伏生偏记得难底，至於易底全记不得？此不可晓。如当时诰命出於史官，属辞须说得平易。若盘庚之类再三告戒者，或是方言，或是当时曲折说话，所以难晓。〔人杰〕以下论古、今文。
    伏生书多艰涩难晓，孔安国壁中书却平易易晓。或者谓伏生口授女子，故多错误，此不然。今古书传中所引书语，已皆如此，不可晓。”亻盐剩骸叭缡芳且周书‘将欲取之，必固与之’之类，此必非圣贤语。”曰：“此出於老子。疑当时自有一般书如此，故老子五千言皆缉缀其言，取其与己意合者则入之耳。”〔亻选
    问：“林少颖说，盘诰之类皆出伏生，如何？”曰：“此亦可疑。盖书有古文，有今文。今文乃伏生口传，古文乃壁中之书。禹谟说命高宗肜日西伯戡黎泰誓等篇，凡易读者皆古文。况又是科斗书，以伏生书字文考之，方读得。岂有数百年壁中之物，安得不讹损一字？又却是伏生记得者难读，此尤可疑。今人作全书解，必不是。”〔大雅〕
    伯丰再问：“尚书古文、今文有优劣否？”曰：“孔壁之传，汉时却不传，只是司马迁曾师授。如伏生尚书，汉世却多传者，晁错以伏生不曾出，其女口授，有齐音不可晓者，以意属成，此载於史者。及观经传，及孟子引‘享多仪’出自洛诰，却无差。只疑伏生偏记得难底，却不记得易底。然有一说可论难易：古人文字，有一般如今人书简说话，杂以方言，一时记录者；有一般是做出告戒之命者。疑盘诰之类是一时告语百姓；盘庚劝论百姓迁都之类，是出於记录。至於蔡仲之命微子之命ぁ命之属，或出当时做成底诏告文字，如後世朝廷词臣所为者。然更有脱简可疑处。苏氏传中於‘乃洪大诰治’之下，略考得些小。胡氏皇王大纪考究得康诰非周公成王时，乃武王时。盖有‘孟侯，朕其弟，小子封’之语，若成王，则康叔为叔父矣。又其中首尾只称‘文考’，成王周公必不只称‘文王’。又有‘寡兄’之语，亦是武王与康叔无疑，如今人称‘劣兄’之类。又唐叔得禾，传记所载，成王先封唐叔，後封康叔，决无侄先叔之理。吴才老又考究梓材只前面是告戒，其後都称‘王’，恐自是一篇。不应王告臣下，不称‘朕’而自称‘王’耳。兼酒诰亦是武王之时。如此，则是断简残编，不无遗漏。今亦无从考正，只得於言语句读中有不可晓者阙之。”又问：“壁中之书，不及伏生书否？”曰：“如大禹谟，又却明白条畅。虽然如此，其间大体义理固可推索。但於不可晓处阙之，而意义深远处，自当推究玩索之也。然亦疑孔壁中或只是畏秦焚坑之祸，故藏之壁间。大概皆不可考矣。”（按家语後云，孔腾字子襄，畏秦法峻急，乃藏尚书於孔子旧堂壁中。又汉史记尹敏传云，孔鲋所藏。）〔┿〕
    伯丰问“尚书未有解”。曰：“便是有费力处。其间用字亦有不可晓处。当时为伏生是济南人，晁错却颍川人，止得於其女口授，有不晓其言，以意属读。然而传记所引，却与尚书所载又无不同。只是孔壁所藏者皆易晓，伏生所记者皆难晓。如尧典舜典皋陶谟益稷出於伏生，便有难晓处，如‘载采采’之类。大禹谟便易晓。如五子之歌胤征，有甚难记？却记不得。至如泰誓武成皆易晓。只牧誓中便难晓，如‘五步、六步’之类。如大诰康诰，夹著微子之命。穆王之时，ぁ命君牙易晓，到吕刑亦难晓。因甚只记得难底，却不记得易底？便是未易理会。”〔┿〕
    包显道举所看尚书数条。先生曰：“诸诰多是长句。如君‘弗永远念天威，越我民，罔尤违’，只是一句。‘越’只是‘及’，‘罔尤违’是总说上天与民之意。汉艺文志注谓诰是晓谕民，若不速晓，则约束不行。便是诰辞如此，只是欲民易晓。”显道曰：“商书又却较分明。”曰：“商书亦只有数篇如此。盘依旧难晓。”曰：“盘却好。”曰：“不知怎生地，盘庚抵死要恁地迁那都。若曰有水患，也不曾见大故为害。”曰：“他不复更说那事头。只是当时小民被害，而大姓之属安於土而不肯迁，故说得如此。”曰：“大概伏生所传许多，皆聱牙难晓，分明底他又却不曾记得，不知怎生地。”显道问：“先儒将‘十一年’、‘十三年’等合‘九年’说，以为文王称王，不知有何据。”曰：“自太史公以来皆如此说了。但欧公力以为非，东坡亦有一说。但书说‘惟九年大统未集，予小子其承厥志’，却有这一个痕瑕。或推泰誓诸篇皆只称‘文考’，至武成方称‘王’，只是当初‘三分天下有其二，以服事殷’，也只是羁縻，那事体自是不同了。”〔义刚〕
    书有两体：有极分晓者，有极难晓者。某恐如盘庚周诰多方多士之类，是当时召之来而面命之，而教告之，自是当时一类说话。至於旅獒毕命微子之命君陈君牙ぁ命之属，则是当时修其词命，所以当时百姓都晓得者，有今时老师宿儒之所不晓。今人之所不晓者，未必不当时之人却识其词义也。〔道夫〕
    书有易晓者，恐是当时做底文字，或是曾经修饰润色来。其难晓者，恐只是当时说话。盖当时人说话自是如此，当时人自晓得，後人乃以为难晓尔。若使古人见今之俗语，却理会不得也。以其间头绪多，若去做文字时，说不尽，故只直记其言语而已。〔广〕
    尚书诸命皆分晓，盖如今制诰，是朝廷做底文字；诸诰皆难晓，盖是时与民下说话，後来追录而成之。
    典谟之书，恐是曾经史官润色来。如周诰等篇，恐只似如今榜文晓谕俗人者，方言俚语，随地随时各自不同。林少颖尝曰：“如今人‘即日伏惟尊候万福’，使古人闻之，亦不知是何等说话。”〔人杰〕
    尚书中盘庚五诰之类，实是难晓。若要添减字硬说将去，亻尽得。然只是穿凿，终恐无益耳。〔时举〕
    安卿问：“何缘无宣王书？”曰：“是当时偶然不曾载得。”又问：“康王何缘无诗？”曰：“某窃以‘昊天有成命’之类，便是康王诗。而今人只是要解那成王做王业後，便不可晓。且如左传不明说作成王诗。後韦昭又且费尽气力，要解从那王业上去，不知怎生地！”〔义刚〕
    道夫请先生点尚书以幸後学。曰：“某今无工夫。”曰：“先生於书既无解，若更不点，则句读不分，後人承舛听讹，卒不足以见帝王之渊懿。”曰：“公岂可如此说？焉知後来无人！”道夫再三请之。曰：“书亦难点。如大诰语句甚长，今人却都碎读了，所以晓不得。某尝欲作书说，竟不曾成。如制度之属，乓允栉奈本。若其他未稳处，更与挑剔令分明，便得。”又曰：“书疏载‘在璇玑玉衡’处，先说个天。今人读著，亦无甚紧要。以某观之，若看得此，则亦可以粗想象天之与日月星辰之运，进退疾迟之度皆有分数，而历数大概亦可知矣。”〔道夫〕（读尚书法）
    或问读尚书。曰：“不如且读大学。若尚书，却只说治国平天下许多事较详。如尧典‘克明俊德，以亲九族’，至‘黎民於变’，这展开是多少！舜典又详。”〔贺孙〕
    问致知读书之序。曰：“须先看大学。然六经亦皆难看，所谓：‘圣人有郢书，後世多燕说’是也。知尚书收拾於残阙之馀，却必要句句义理相通，必至穿凿。不若且看他分明处，其他难晓者姑阙之可也。程先生谓读书之法‘当平其心，易其气，阙其疑’是也。且先看圣人大意，未须便以己意参之。如伊尹告太甲，便与傅说告高宗不同。伊尹之言谆切恳到，盖太甲资质低，不得不然。若高宗则无许多病痛，所谓‘黩於祭祀，时谓弗钦’之类，不过此等小事尔。学者亦然。看得自家病痛大，则如伊尹之言正用得著。盖有这般病，须是这般药。读圣贤书，皆要体之於己，每如此。”〔谟〕
    问：“‘尚书难读，盖无许大心胸。’他书亦须大心胸，方读得。如何程子只说尚书？”曰：“他书却有次第。且如大学自‘格物、致知’以至‘平天下’，有多少节次；尚书只合下便大。如尧典自：‘克明俊德，以亲九族’，至‘黎民於变时雍’，展开是大小大！分命四时成岁，便是心中包一个三百六十五度四分度之一底天，方见得恁地。若不得一个大底心胸，如何了得？”〔贺孙〕
    某尝患尚书难读，後来先将文义分明者读之，聱讹者且未读。如二典三谟等篇，义理明白，句句是实理。尧之所以为君，舜之所以为臣，皋陶稷契伊傅辈所言所行，最好纟由绎玩味，体贴向自家身上来，其味自别。〔谟〕
    读尚书，只拣其中易晓底读。如“期三百有六旬有六日，以闰月定四时成岁”，此样虽未晓，亦不紧要。〔节〕
    “二典三谟其言奥雅，学者未遽晓会，後面盘诰等篇又难看。且如商书中伊尹告太甲五篇，说得极切。其所以治心修身处，虽为人主言，然初无贵贱之别，宜取细读，极好。今人不於此等处理会，却只理会小序。某看得书小序不是孔子自作，只是周秦间低手人作。然後人亦自理会他本义未得。且如‘皋陶矢厥谟，禹成厥功，帝舜申之’。申，重也。序者本意先说皋陶，後说禹，谓舜欲令禹重说，故将‘申’字系‘禹’字。盖伏生书以益稷合於皋陶谟，而‘思曰赞赞襄哉’与‘帝曰：“来，禹，汝亦昌言！”禹拜曰：“都，帝，予何言？予思日孜孜”’相连。‘申之’二字，便见是舜令禹重言之意。此是序者本意。今人都不如此说，说得虽多，皆非其本意也。”又曰：“‘以义制事，以礼制心’，此是内外交相养法。事在外，义由内制；心在内，礼由外作。”铢问：“礼莫是摄心之规矩否？”曰：“礼只是这个礼，如颜子非礼勿视听言动之类，皆是也。”又曰：“今学者别无事，只要以心观众理。理是心中所有，常存此心以观众理，只是此两事耳。”〔铢〕
    问可学：“近读何书？”曰：“读尚书。”曰：“尚书如何看？”曰：“须要考历代之变。”曰：“世变难看。唐虞三代事，浩大阔远，何处测度？不若求圣人之心。如尧，则考其所以治民；舜，则考其所以事君。且如汤誓，汤曰：‘予畏上帝，不敢不正。’熟读岂不见汤之心？大抵尚书有不必解者，有须著意解者。不必解者，如仲虺之诰太甲诸篇，只是熟读，义理自分明，何俟於解？如洪范则须著意解。如典谟诸篇，辞稍雅奥，亦须略解。若如盘庚诸篇已难解，而康诰之属，则已不可解矣。昔日伯恭相见，语之以此。渠云：‘亦无可阙处。’因语之云：‘若如此，则是读之未熟。’後二年相见，云；‘诚如所说。’”〔可学〕
    问：“读尚书，欲裒诸家说观之，如何？”先生历举王苏程陈林少颖李叔易十馀家解讫，却云：“便将众说看未得。且读正文，见个意思了，方可如此将众说看。书中易晓处直易晓，其不可晓处，且阙之。如盘庚之类，非特不可晓，便晓了，亦要何用？如周诰诸篇，周公不过是说周所以合代商之意。是他当时说话，其间多有不可解者，亦且观其大意所在而已。”又曰：“有功夫时，更宜观史。”〔必大〕
    语德粹云：“尚书亦有难看者。如微子等篇，读至此，且认微子与父师、少师哀商之沦丧，己将如何。其他皆然。若其文义，知他当时言语如何，自有不能晓矣。”〔可学〕
    书序恐不是孔安国做。汉文粗枝大叶，今书序细腻，只似六朝时文字。小序断不是孔子做！〔义刚〕论孔序。
    汉人文字也不唤做好，却是粗枝大叶。书序细弱，只是魏晋人文字。陈同父亦如此说。
    “尚书注并序，某疑非孔安国所作。盖文字善困，不类西汉人文章，亦非後汉之文。”或言：“赵岐孟子序却自好。”曰：“文字絮，气闷人。东汉文章皆然。”〔亻选
    尚书决非孔安国所注，盖文字困善，不是西汉人文章。安国，汉武帝时，文章岂如此！但有太粗处，决不如此困善也。如书序做得善弱，亦非西汉人文章也。〔卓〕
    尚书孔安国传，此恐是魏晋间人所作，托安国为名，与毛公诗传大段不同。今观序文亦不类汉文章。汉时文字粗，魏晋间文字细。如孔丛子亦然，皆是那一时人所为。〔广〕
    孔安国尚书序，只是唐人文字。前汉文字甚次第。司马迁亦不曾从安国受尚书，不应有一文字软郎当地。後汉人作孔丛子者，好作伪书。然此序亦非後汉时文字，後汉文字亦好。〔扬〕
    “孔氏书序不类汉文，似李陵答苏武书。”因问：“董仲舒三策文气亦弱，与晁贾诸人文章殊不同，何也？”曰：“仲舒为人宽缓，其文亦如其人。大抵汉自武帝後，文字要入细，皆与汉初不同。”〔必大〕
    “传之子孙，以贻後代。”汉时无这般文章。〔义刚〕
    孔安国解经，最乱道，看得只是孔丛子等做出来。〔泳〕论孔传。
    某尝疑孔安国书是假书。比毛公诗如此高简，大段争事。汉儒训释文字，多是如此，有疑则阙。今此却尽释之，岂有千百年前人说底话，收拾於灰烬屋壁中与口传之馀，更无一字讹舛！理会不得。兼小序皆可疑。尧典一篇自说尧一代为治之次序，至让於舜方止。今却说是让於舜後方作。舜典亦是见一代政事之终始，却说“历试诸艰”，是为要受让时作也。至後诸篇皆然。况先汉文章，重厚有力量。今大序格致极轻，疑是晋宋间文章。况孔书至东晋方出，前此诸儒皆不曾见，可疑之甚！〔大雅〕
    尚书小序不知何人作。大序亦不是孔安国作，怕只是撰孔丛子底人作。文字软善，西汉文字则粗大。〔夔孙〕论小序。
    书小序亦非孔子作，与诗小序同。〔广〕
    书序是得书於屋壁，已有了，想是孔家人自做底。如孝经序乱道，那时也有了。〔焘〕
    书序不可信，伏生时无之。其文甚弱，亦不是前汉人文字，只似後汉末人。又书亦多可疑者，如康诰酒诰二篇，必是武王时书。人只被作洛事在前惑之。如武王称“寡兄”、“朕其弟”，却甚正。梓材一篇又不知何处录得来，此与他人言皆不领。尝与陈同甫言。陈曰：“每常读，亦不觉。今思之诚然。”
    徐彦章问：“先生却除书序，不以冠篇首者，岂非有所疑於其间耶？”曰：“诚有可疑。且如康诰第述文王，不曾说及武王，只有‘乃寡兄’是说武王，又是自称之词。然则康诰是武王诰康叔明矣。但缘其中有错说‘周公初基’处，遂使序者以为成王时事，此岂可信？”徐曰：“然则殷地，武王既以封武庚，而使三叔监之矣，又以何处封康叔？”曰：“既言‘以殷馀民封康叔’，岂非封武庚之外，将以封之乎？又曾见吴才老辨梓材一篇云，後半截不是梓材，缘其中多是勉君，乃臣告君之词，未尝如前一截称‘王曰’，又称‘汝’，为上告下之词。亦自有理。”〔壮祖〕
    或问：“书解谁者最好？莫是东坡书为上否？”曰：“然。”又问：“但若失之简。”曰：“亦有只消如此解者。”〔广〕诸家解。
    东坡书解却好，他看得文势好。〔学蒙〕
    东坡书解文义得处较多。尚有粘滞，是未尽透彻。〔振〕
    诸家注解，其说虽有乱道，若内只有一说是时，亦须还它底是。尚书句读，王介甫苏子瞻整顿得数处甚是，见得古注全然错。然旧看郭象解庄子，有不可晓处。後得吕吉甫解看，却有说得文义的当者。〔┿〕
    因论书解，必大曰：“旧闻一士人说，注疏外，当看苏氏陈氏解。”曰：“介甫解亦不可不看。书中不可晓处，先儒既如此解，且只得从他说。但一段训诂如此说得通，至别一段如此训诂，便说不通，不知如何。”〔必大〕
    “荆公不解洛诰，但云：‘其间煞有不可强通处，今姑择其可晓者释之。’今人多说荆公穿凿，他却有如此处。若後来人解书，又却须要解尽。”〔广〕
    “易是荆公旧作，却自好。三经义诗书周礼。是後来作底，却不好。如书说‘聪明文思’，便要牵就五事上说，此类不同。”铢因问：“世所传张纲书解，只是祖述荆公所说。或云是闽中林子和作，果否？”曰：“或者说如此，但其家子孙自认是它作。张纲後来作参政，不知自认与否？”子孙自认之说，当时失於再叩。後因见汪玉山驳张纲谥文定奏状，略云：“一，行状云：‘公讲论经旨，尤精於书。著为论说，探微索隐，无一不与圣人契，世号张氏书解。’臣窃以王安石训识经义，穿凿傅会，专以济其刑名法术之说。如书义中所谓：‘敢於殄戮，乃以旅瘢蝗掏不可讫，凶德不可忌’之类，皆害理教，不可以训。纲作书解，掇拾安石绪馀，敷衍而润饰之，今乃谓其言‘无一不与圣人契’，此岂不厚诬圣人，疑误学者！”〔铢〕
    先生因说，古人说话皆有源流，不是胡乱。荆公解“聪明文思”处，牵合洪范之五事，此却是穿凿。如小厥云“国虽靡止，或圣或否；民虽靡无，或哲或谋，或肃或艾”，却合洪范五事。此人往往曾传箕子之学。刘文公云“人受天地之中以生”等语，亦是有所师承。不然，亦必曾见上世圣人之遗书。大抵成周时於王都建学，尽收得上世许多遗书，故其时人得以观览而剽闻其议论。当时诸国，想亦有书。若韩宣子寐常见易象与鲁春秋，但比王都差少耳。故孔子看了鲁国书，犹有不足；得孟僖子以车马送至周，入王城，见老子，因得遍观上世帝王之书。〔焘〕
    胡安定书解未必是安定所注，行实之类不载。但言行录上有少许，不多，不见有全部。专破古说，似不是胡平日意。又间引东坡说。东坡不及见安定，必是伪书。
    曾彦和，熙丰後人，解禹贡。林少颖吴才老甚取之。〔振〕
    林书亻尽有好处。但自洛诰已後，非他所解。〔祖道〕
    胡氏辟得吴才老解经，亦过当。才老於考究上极有功夫，只是义理上自是看得有不子细。其书解，徽州刻之。〔┿〕
    李经叔易，伯纪丞相弟，解书甚好，亦善考证。〔振〕
    吕伯恭解书自洛诰始。某问之曰：“有解不去处否？”曰：“也无。”及数日後，谓某曰：“书也是有难说处，今只是强解将去尔。”要之，伯恭却是伤於巧。〔道夫〕
    向在鹅湖，见伯恭欲解书，云：“且自後面解起，今解至洛诰。”有印本，是也。其文甚闹热。某尝问伯恭：“书有难通处否？”伯恭初云：“亦无甚难通处。”数日问，却云：“果是有难通处。”〔┿〕
    问：“书当如何看？”曰：“且看易晓处。其他不可晓者，不要强说；纵说得出，恐未必是当时本意。近世解书者甚众，往往皆是穿凿。如吕伯恭，亦未免此也。”〔时举〕
    先生云：“曾见史丞相书否？”刘云：“见了。看他说‘昔在’二字，其说甚乖。”曰：“亦有好处。”刘问：“好在甚处？”曰：“如‘命公後’，众说皆云，命伯禽为周公之後。史云，成王既归，命周公在後。看‘公定，予往矣’一言，便见得是周公且在後之意。”〔卓〕
    薛士龙书解，其学问多於地名上有功夫。〔┿〕
    ◎尧典
    问：“序云：‘聪明文思’，经作‘钦明文思’，如何？”曰：“小序不可信。”问：“恐是作序者见经中有‘钦明文思’，遂改换‘钦’字作‘聪’字否？”曰：“然。”
    “若稽古帝尧”，作书者叙起。〔振〕
    林少颖解“放勋”之“放”，作“推而放之四海”之“放”，比之程氏说为优。〔广〕
    “安安”，只是个重叠字，言尧之“聪明文思”，皆本於自然，不出於勉强也。“允”，则是信实；“克”，则是能。〔广〕
    “安安”，若云止其所当止。上“安”字是用。下“安”字是体。“成性存存”亦然。又恐只是重字，若“小心翼翼”。“安安”、“存存”亦然。皆得。〔振〕
    “允恭克让”，从张纲说，谓“信恭能让”。作书者赞咏尧德如此。〔德明〕
    “允恭克让”，程先生说得义理亦好，只恐书意不如此。程先生说多如此，诗尤甚，然却得许多义理在其中。〔振〕
    “格”，至也。“格於上下”，上至天，下至地也。〔广〕
    “克明俊德”，是“明明德”之意。〔德明〕
    “克明俊德”，只是说尧之德，与文王“克明德”同。〔广〕
    “克明俊德”，只是明己之德，词意不是明俊德之士。〔振〕
    显道问：“尧典自‘钦明文思’以下皆说尧之德。则所谓‘克明俊德’者，古注作‘能明俊德之人’，似有理。”曰：“且看文势，不见有用人意。”又问：“‘纳于大麓，烈风雷雨弗迷’，说者或谓大录万机之政，或谓登封太山，二说如何？”曰：“史记载‘使舜入山林，烈风雷雨，弗迷其道’。当从史记。”〔人杰〕
    任道问：“尧典‘以亲九族’，说者谓上至高祖，下至玄孙。林少颖谓若如此，只是一族。所谓‘九族’者，父族四，母族三，妻族二。是否？”曰：“父族，谓本族，姑之夫，姊妹之夫，女子之夫家；母族，谓母之本族，母族与姨母之家；妻族，则妻之本族，与其母族是也。上杀，下杀，旁杀，只看所画宗族图可见。”〔人杰〕
    “九族”，且从古注。“克明德”，是再提起尧德来说。“百姓”，或以为民，或以为百官族姓，亦不可考，姑存二说可也。“稹痹蜓抵危“鸾怠敝皇撬经理二女下降时事尔。〔广〕
    “九族”，以三族言者较大。然亦不必如此泥，但其所亲者皆是。“胤子朱”，做丹朱说，甚好。然古有胤国，尧所举，又不知是谁。鲧殛而禹为之用。圣人大公，无毫渲私。禹亦自知父罪当然。〔振〕
    “平章百姓”，只是近处百姓；“黎民”，则合天下之民言之矣。典谟中“百姓”，只是说民，如“罔弗百姓”之类。若是国语中说“百姓”，则多是指百官族姓。〔广〕
    “百姓”，畿内之民，非百官族姓也。此“家齐而後国治”之意。“百姓昭明”，乃三纲五常皆分晓，不鹘突也。〔人杰〕
    “百姓昭明”，“百姓”只是畿内之民；“昭明”，只是与它分别善恶，辨是与非。以上下文言之，即齐家、治国、平天下之事。〔┿〕
    问：“孔传云：‘百官族姓。’程子谓古无此说。吕刑只言‘官伯族姓’。後有‘百姓不亲’，‘干百姓’，‘弗百姓’，皆言民，岂可指为百官族姓？”“後汉书亦云部刺史职在‘辨章百姓，宣美风俗’。辨章即平章也。”过又云：“族姓亦不可不明。”先生只曰：“未曾如此思量。”〔过〕
    尧舜之道，如“平章百姓”，“黎民於变时雍”之类，皆是。几时只是安坐而无所作为！〔履孙〕
    羲和即是那四子。或云有羲伯和伯，共六人，未必是。〔义刚〕
    羲和主历象。授时而已，非是各行其方之事。〔德明〕
    历是古时一件大事，故炎帝以鸟名官，首曰凤鸟氏，历正也。岁月日时既定，则百工之事可考其成。程氏王氏两说相兼，其义始备。〔广〕
    历是书，象是器。无历，则无以知三辰之所在：无玑衡，则无以见三辰之所在。〔广〕
    古字“宅”、“度”通用。“宅夷”之类，恐只是四方度其日景以作历耳。如唐时尚使人去四方观望。〔广〕
    问：“‘寅宾出日’，‘寅饯纳日’，如何？”曰：“恐当从林少颖解：‘寅宾出日’，是推测日出时候；‘寅饯纳日’，是推测日入时候，如土圭之法是也。俟饶辖幻凉扔亩迹是测日景之处。宅，度也。古书‘度’字有作‘宅’字者。‘东作、南讹、西成、朔易’皆节候也。‘东作’，如立春至雨水节之类。‘寅宾’，则求之於日；‘星鸟’，则求之於夜。‘厥民析、因、夷、奥’，非是使民如此，民自是如此。因者，因其析後之事；夷者，万物收成，民皆优逸之意。‘孳尾’至‘毛’，亦是鸟兽自然如此，如今历书记鸣鸠拂羽等事。程泰之解俟饶辖幻凉扔亩迹以为筑一台而分为四处，非也。古注以为羲仲居治东方之官，非也。若如此，只是东方之民得东作，他处更不耕种矣；西方之民享西成，他方皆不敛齄庖樱〈蟮拄撕退淖咏允钦评之官，观於‘咨汝羲暨和’之辞，可见。‘敬致’乃‘冬夏致日，春秋致月’是也。春、秋分无日景，夏至景短，冬至景长。”〔人杰〕
    “平秩东作”之类，只是如今嫌辍⒚⒅种节候尔。林少颖作“万物作”之“作”说，即是此意。〔广〕
    “东作”，只是言万物皆作。当春之时，万物皆有发动之意，与“南讹、西成”为一类，非是令民耕作。羲仲一人，东方甚广，如何管得许多！〔德明〕
    “敬致”，只是“冬夏致日”之“致”。“寅宾”是宾其出，“寅饯”是饯其入，“敬致”是致其中。北方不说者，北方无日故也。〔广〕
    “朔易”，亦是时候。岁亦改易於此，有终而复始之意。在，察也。〔广〕
    尧典云“期三百六旬有六日”，而今一岁三百五十四日者，积朔空馀分以为闰。朔空者，六小月也；馀分者，五日四分度之一也。〔大雅〕
    自“畴咨若时登庸”到篇末，只是一事，皆是为禅位设也。一举而放齐举胤子，再举而榷稻俟补ぃ三举而四岳举鲧，皆不得其人，故卒以天下授舜。〔广〕
    伯恭说“子朱启明”之事不是。此乃为放齐翻款。尧问“畴咨若时登庸”？放齐不应举一个明於为恶之人。此只是放齐不知子朱之恶，失於荐扬耳。〔德明〕
    包显道问：“朱先称‘启明’，後又说他‘へ讼’，恐不相协？”曰：“便是放齐以白为黑，夔孙录云：“问：‘“启明”与“へ讼”相反。’‘“静言庸违”则不能成功，却曰“方鸠亻孱功”，此便是榷狄园孜黑’云云。”以非为是，所以舜治他。但那人也是崎。且说而今暗昧底人，解与人健讼不解？惟其启明後，方解へ讼。”又问：“尧既知鲧，如何尚用之？”曰：“鲧也是有才智，想见只是狠拗自是，所以弄得恁地郎当。所以楚辞说‘鲧亻幸直以亡身’，必是他去治水有不依道理处，坏了人多，弄八九年无收杀，故舜殛之。”〔义刚〕夔孙录略。
    共工榷担看得来其过恶甚於放齐、胤子朱。〔广〕
    “亻孱功”，亦非灼然知是为见功，亦且是依古注说。“亦厥君先敬劳”，“肆徂厥敬劳”，“肆往奸宄杀人历人宥”，“肆亦见厥君事，戕败人宥”之类，都不成文理，不可晓。
    “象恭滔天。”“滔天”二字羡，因下文而误。〔广〕
    四岳只是一人。四岳是总十二牧者，百揆是总九官者。〔义刚〕
    问：“四岳是十二牧之长否？”曰：“周官言‘内有百揆、四岳’，则百揆是朝廷官之长，四岳乃管领十二牧者。四岳通九官、十二牧为二十有二人，则四岳为一人矣。又，尧咨四岳以‘汝能庸命巽朕位’，不成尧欲以天下与四人也！又，周官一篇说三公、六卿甚分晓。汉儒如扬雄郑康成之徒，以至晋杜元凯，皆不曾见。直至东晋，此书方出。伏生书多说司马司空，乃是诸候三卿之制，故其诰诸侯多引此。顾命排列六卿甚整齐，太保冢宰。芮伯宗伯。彤伯司马。毕公司徒。卫侯司寇。毛公，司空。疏中言之甚详。康诰多言刑罚事，为司寇也。太保毕公毛公，乃以三公下行六卿之职。三公本无职事，亦无官属，但以道义辅导天子而已。汉却以司徒司马司空为三公，失其制矣。”〔人杰〕必大录别出。
    正淳问“四岳、百揆”。曰：“四岳是总在外诸侯之官，百揆则总在内百官者。”又问：“四岳是一人？是四人？”曰：“‘汝能庸命巽朕位’，不成让与四人！又如‘咨二十有二人’，乃四岳、九官、十二牧，尤见得四岳只是一人。”因言：“孔壁尚书，汉武帝时方出，又不行於世，至东晋时方显，故扬雄赵岐杜预诸儒悉不曾见。如周官乃孔氏书，说得三公三孤六卿极分明。汉儒皆不知，只见伏生书多说司徒司马司空，遂以此为三公。不知此只是六卿之半。武王初是诸侯，故只有此三官。又其他篇说此三官者，皆是训诰诸侯之词。如三郊三遂，亦是用天子之半。伏生书只顾命排得三公三孤六卿齐整。如曰：‘太保芮伯彤伯毕公卫侯毛公。’召公与毕公毛公是三公，芮伯彤伯卫侯是三孤。太保是冢宰，芮伯是司徒，卫侯是康叔为司寇，所以康诰中多说刑。三公只是以道义傅保王者，无职事官属，却下行六卿事。”汉时太傅亦无官属。〔必大〕
    “异哉”，是不用亦可。“试可乃已”，言试而可，则用之；亦可已而已之也。〔广〕
    尧知鲧不可用而尚用，此等事皆不可晓。当时治水事，甚不可晓。且如滔天之水满天下，如何用工！如一处有，一处无，尚可。既“洪水滔天”，不知如何掘地注海？今水深三尺，便不可下工。如水甚大，则流得几时，便自然成道，亦不用治。不知禹当时治水之事如何。〔扬〕
    “庸命”、“方命”之“命”，皆谓命令也。庸命者，言能用我之命以巽朕位也。方命者，言止其命令而不行也。王氏曰：“圆则行，方则止，犹今言废阁诏令也。”盖鲧之为人，悻戾自用，不听人言语，不受人教令也。〔广〕
    先儒多疑舜乃前世帝王之後，在尧时不应在侧陋。此恐不然。若汉光武只是景帝七世孙，已在民间耕稼了。况上古人寿长，传数世後，经历之远，自然有微而在下者。〔广〕
    “泣啤保东莱说亦好。曾氏是曾彦和。自有一本孙曾书解。孙是孙惩。〔广〕
    “女于时观厥刑于二女”，皆尧之言。“鸾刀女于沩溃嫔于虞”，乃史官之词。言尧以女下降於舜尔。“帝曰：‘钦哉！’”是尧戒其二女之词，如所谓“往之女家，必敬必戒”也。若如此说，不解亦自分明。但今解者便添入许多字了说。〔广〕
    “帝曰：‘我其试哉！女于时观厥刑于二女。’”此尧之言。“鸾刀女于沩溃嫔于虞。”此史官所记。穑治也。“帝曰：‘钦哉！’”尧之言。乃“往之女家，必敬必戒”之意。“辑五瑞。”是方呼唤来。“乃日觐四岳、群牧”。随其到者，先後见之。“肆觐东后，五玉、三帛，二生、一死、贽。协时月，正日。同律度量衡。修五礼，如五器。卒乃复。”文当次第如此。复，只是同。“象以典刑，是正刑：墨、劓、非刂、宫、大辟。象，犹“县象魏”之“象”，画之令人知。流宥五刑，正刑有疑似及可悯者，随其重轻以流罪宥之。鞭作官刑，扑作教刑，鞭、扑，皆刑之小者。金作赎刑。鞭扑小刑之可悯者，令以金赎之。正刑则只是流，无赎法。眚梨肆赦。过误可悯，虽正刑亦赦。怙终贼刑。”怙终者，则贼刑。〔必大〕
    “嫔于虞。帝曰：‘钦哉！’”尧戒女也。〔振〕
    ◎舜典
    东莱谓舜典止载舜元年事，则是。若说此是作史之妙，则不然，焉知当时别无文字在？〔广〕
    “舜典自‘虞舜侧微’至‘乃命以位’，一本无之。直自尧典‘帝曰钦哉’而下，接起‘慎徽五典’，所谓‘伏生以舜典合於尧典’也。‘玄德’难晓，书传中亦无言玄者。今人避讳，多以‘玄’为‘元’，甚非也。如‘玄黄’之‘玄’，本黑色。若云‘元黄’，是‘子畏於正’之类也。旧来颁降避讳，多以‘玄’为‘真’字，如‘玄冥’作‘真冥’，‘玄武’作‘真武’。”伯丰问：“既讳黄帝名，又讳圣祖名，如何？”曰：“旧以圣祖为人皇中之一，黄帝自是天降而生，非少昊之子。其说虚诞，盖难凭信也。”〔人杰〕
    “稣芪拿鳎温恭允塞”，细分是八字，合而言之，却只是四事。觯是明之发处；哲，则见於事也；文，是文章；明，是明著。易中多言“文明”。允，是就事上说；塞，是其中实处。〔广〕
    “‘稣芪拿鳎温恭允塞’，是八德。”问：“‘徽五典’，是使之掌教；‘纳於百揆’，是使之宅百揆；‘宾於四门’，是使之为行人之官；‘纳大麓’，恐是为山虞之官。”曰：“若为山虞，则其职益卑。且合从史记说，使之入山，虽遇风雨弗迷其道也。”〔人杰〕
    “纳于大麓”，当以史记为据，谓如治水之类。“弗迷”，谓舜不迷於风雨也。若主祭之说，某不敢信。且雷雨在天，如何解迷？仍是舜在主祭，而乃有风雷之变，岂得为好！〔义刚〕
    “烈风雷雨弗迷”，只当如太史公说。若从主祭说，则“弗迷”二字说不得。弗迷，乃指人而言也。〔广〕
    尧命舜曰：“三载汝陟帝位。”“舜让於德，弗嗣”，则是不居其位也。其曰“受终於文祖”，只是摄行其事也。故舜之摄，不居其位，不称其号，只是摄行其职事尔。到得後来舜逊於禹，不复言位，止曰“总朕师”尔。其曰“汝终陟元后”，则今不陟也。“率百官若帝之初”者，但率百官如舜之初尔。〔广〕
    舜居摄时，不知称号谓何。观“受终”、“受命”，则是已将天下分付他了。〔广〕
    尧舜之庙虽不可考，然以义理推之，尧之庙当立於丹朱之国，所谓“修其礼物，作宾於王家”。盖“神不歆非类，民不祀非族”，故礼记“有虞氏衤帝黄帝而郊喾，祖颛顼而宗尧”，伊川以为可疑。〔方子〕
    书正义“隅嵊窈狻贝Γ说天体极好。〔闳祖〕
    在“隅嵊窈猓以齐七政”，注谓“察天文，审己当天心否”，未必然。只是从新整理起，此是最当先理会者，故从此理会去。〔广〕
    类，只是祭天之名，其义则不可晓。与所谓“旅上帝”同，皆不可晓，然决非是常祭。〔广〕
    问“六宗”。曰：“古注说得自好。郑氏‘宗’读为‘洹，即祭法中所谓‘祭时、祭寒暑、祭日、祭月、祭星、祭水旱’者。如此说，则先祭上帝，次淞宗，次望山川，然後遍及群神，次序皆顺。”问：“五峰取张髦昭穆之说，如何？”曰：“非唯用改易经文，兼之古者昭穆不尽称‘宗’。唯祖有功，宗有德，故云‘祖文王而宗武王。且如西汉之庙，唯文帝称‘太宗’，武帝称‘世宗’，至唐朝乃尽称‘宗’，此不可以为据。”〔雉〕
    问：“‘辑五瑞，既月，乃日观四岳群牧，班瑞于群后’，恐只是王畿之诸侯；辑敛瑞玉，是命圭合信，如点检牌印之属。如何？”曰：“不当指杀王畿。如顾命，太保率东方诸侯，毕公率西方诸侯，不数日间，诸侯皆至，如此之速。”〔人杰〕
    汪季良问“望、洹敝说。曰：“注以‘至於岱宗柴’为句。某谓当以‘柴望秩於山川’为一句。”〔道夫〕
    “协时月，正日”，只是去合同其时日月尔，非谓作历也。每遇巡狩，凡事理会一遍，如文字之类。〔广〕
    “同律度量衡，修五礼、五玉、三帛，二生、一死贽。如五器，卒乃复。”旧说皆云“如五器”，谓即是诸侯五玉之器。初既辑之，至此，礼既毕，乃复还之。看来似不如此，恐书之文颠倒了。五器，五礼之器也。五礼者，乃吉凶军宾嘉之五礼。凶礼之器，即是衰局类；军礼之器，即是兵戈之类；吉礼之器，即是矬之类。如者，亦同之义。言有以同之，使天下礼器皆归於一。其文当作“五玉、三帛，二生、一死贽。同律度量衡，修五礼，如五器，卒乃复。”言诸侯既朝之後，方始同其律度量衡，修其五礼，如其五器，其事既卒而乃复还也。〔子蒙〕
    问：“‘修五礼’，吴才老以为只是五典之礼，唐虞时未有‘吉凶军宾嘉’之名，至周时方有之，然否？”曰：“不然。五礼，只是吉凶军宾嘉，如何见得唐虞时无此？”因说：“舜典此段疑有错简。当云‘肆觐东后。五玉、三帛，二生、一死贽。协时月，正日，同律度量衡。修五礼，如五器，卒乃复’。如者，齐一之义。‘卒乃复’者，事毕复归也，非谓复归京师，只是事毕复归，故亦曰‘复’。前说‘班瑞於群后’，即是还之也。”此二句本横渠说。〔铢〕
    “五玉、三帛，二生、一死贽”，乃倒文。当云：“肆觐东后。五玉、三帛，二生、一死贽。协时月，正日，同律度量衡。修五礼，如五器，卒乃复。”五器，谓五礼之器也。如周礼大行人十一年“同数器”之谓，如即同也。“卒乃复”，言事毕则回之南岳去也。又曰：“既见东后，必先有贽见了，然後与他整齐这许多事一遍。”〔广〕
    问：“贽用生物，恐有飞走。”曰：“以物束缚之，故不至飞走。”〔义刚〕
    “卒乃复”，是事毕而归，非是以贽为复也。〔义刚〕
    汪季良问：“‘五载一巡狩’，还是一年遍历四方，还是止於一方？”曰：“恐亦不能遍。”问：“卒乃复”。曰：“说者多以为‘如五器’，‘辑五瑞’，而卒复以还之，某恐不然。只是事卒则还复尔。”鲁可几问：“古之巡狩，不至如後世之千骑万乘否？”曰：“今以左氏观之，如所谓‘国君以乘，卿以旅’，国君则以千五百人卫，正卿则以五百人从，则天子亦可见矣。”可几曰：“春秋之世，与茆茨土阶之时莫不同否？”曰：“也不然。如黄帝以师为卫，则天子卫从亦不应大段寡弱也。”〔道夫〕
    或问：“舜之巡狩，是一年中遍四岳否？”曰：“观其末後载‘归格於艺祖，用特’一句，则是一年遍巡四岳矣。”问：“四岳惟衡山最远。先儒以为非今之衡山，别自有衡山，不知在甚处？”曰“恐在嵩山之南。若如此，则四岳相去甚近矣。然古之天子一岁不能遍及四岳，则到一方境上会诸侯亦可。周礼有此礼。”广。铢录云：“唐虞时以潜山为南岳。五岳亦近，非是一年只往一处。”
    “五载一巡狩”，此是立法如此。若一岁间行一遍，则去一方近处会一方之诸侯。如周礼所谓“十有二岁，巡狩殷国”，殷国，即是会一方之诸侯，使来朝也。又云：“巡狩，亦非是舜时创立此制，盖亦循袭将来，故黄帝纪亦云：‘披山通道，未尝宁居。’”〔广〕
    舜巡狩，恐不解一年周遍得，四岳皆至远也。〔扬〕
    巡守，只是去回礼一番。〔义刚〕
    “肇十有二州”。冀州，尧所都，北去地已狭。若又分而为幽并二州，则三州疆界极不多了。青州分为营州，亦然。叶氏曰：“分冀州西为并州，北为幽州。青州又在帝都之东，分其东北为营州。”〔广〕
    仲默集注尚书，至“肇十有二州”，因云：“禹即位後，又并作九州。”曰：“也见不得。但後面皆只说‘帝命式于九围’，‘以有九有之师’。不知是甚时，又复并作九州。”〔义刚〕
    “‘象以典刑，流宥五刑，鞭作官刑，扑作教刑，金作赎刑。’象者，象其人所犯之罪，而加之以所犯之刑。典，常也，即墨、劓、非刂、宫、大辟之常刑也。‘象以典刑’，此一句乃五句之纲领，诸刑之总括，犹今之刑皆结於笞、杖、徒、流、绞、斩也。凡人所犯罪各不同，而为刑固亦不一，然皆不出此五者之刑。但象其罪而以此刑加之，所犯合墨，则加以墨刑；所犯合劓，则加以劓刑；非刂、宫、大辟，皆然。犹夷虏之法，伤人者偿创，折人手者亦折其手，伤人目者亦伤其目之类。‘流宥五刑’者，其人所犯合此五刑，而情轻可恕，或因过误，则全其肌体，不加刀锯，但流以宥之，屏之远方不与民齿，如‘五流有宅，五宅三居’之类是也。‘鞭作官刑’者，此官府之刑，犹今之鞭挞吏人，盖自有一项刑专以治官府之胥吏，如周礼治胥吏鞭五百、鞭三百之类。‘扑作教刑’，此一项学官之刑，犹今之学舍夏楚，如习射、习艺，‘春秋教以礼乐，冬夏教以诗书’。凡教人之事有不率者，则用此刑扑之，如侯明、挞记之类是也。‘金作赎刑’，谓鞭扑二刑之可恕者，则许用金以赎其罪。如此解释，则五句之义，岂不粲然明白。‘象以典刑’之轻者，有流以宥之；鞭扑之刑之轻者，有金以赎之。流宥所以宽五刑，赎刑所以宽鞭扑。圣人斟酌损益，低昂轻重，莫不合天理人心之自然，而无毫鹈牒鲋差，所谓‘既竭心思焉，继之以不忍人之政’者。如何说圣人专意只在教化，刑非所急？圣人固以教化为急。若有犯者，须以此刑治之，岂得置而不用！”问：“赎刑非古法？”曰：“然。赎刑起周穆王。古之所谓‘赎刑’者，赎鞭扑耳。夫既已杀人伤人矣，又使之得以金赎，则有财者皆可以杀人伤人，而无辜被害者，何其大不幸也！且杀之者安然居乎乡里，彼孝子顺孙之欲报其亲者，岂肯安於此乎！所以屏之四裔，流之远方，彼此两全之也。”〔亻选
    问：“‘象以典刑’，如何为象？”曰：“此言正法。象，如‘悬象魏’之‘象’。或谓画为五刑之状，亦可。此段舜典载得极好，有条理，又轻重平实。‘象以典刑’，谓正法，盖画象而示民以墨、劓、非刂、宫、大辟五等肉刑之常法也。‘流宥五刑’，为流法，以宥犯此肉刑之正法者。盖其为恶害及平人，故虽不用正法，亦必须迁移於外。‘鞭作官刑，扑作教刑’，此二者若可悯，则又为赎刑以赎之。盖鞭、扑是罪之小者，故特为赎法，俾听赎，而不及於犯正法者。盖流以宥五刑，赎以宥鞭、扑，如此乃平正精详，真舜之法也。至穆王一例令出金以赎，便不是。不成杀人者亦止令出金而免！笔萧望之赎刑议有云：‘如此，则富者得生，贫者独死，恐开利路以伤治化。’其说极当。大率圣人作事，一看义理当然，不为苟且姑息也。”〔铢〕
    问：“五刑，吴才老亦说是五典之刑，如所谓不孝之刑，不悌之刑。”曰：“此是乱说。凡人有罪，合用五刑，如何不用？荀子有一篇专论此意，说得甚好。荀子固有不好处，然此篇却说得亻尽好。”〔铢〕
    五流所以宽五刑，赎刑又所以宽鞭扑之刑。石林说亦曾入思量。郑氏说则据他意胡说将去尔。〔广〕
    古人赎金，只是用於鞭、扑之小刑而已，重刑无赎。到穆王好巡幸，无钱，便遂造赎法，五刑皆有赎，墨百锾，劓惟倍，非刂倍差，宫六百锾，大辟千锾。圣人存此篇，所以记法之变。然其间亦多好语，有不轻於用刑底意。〔淳〕
    或问“钦哉！钦哉！惟刑之恤哉！”曰：“多有人解书做宽恤之‘恤’，某之意不然。若做宽恤，如被杀者不令偿命，死者何辜！大率是说刑者民之司命，不可不谨，如断者不可续，乃矜恤之‘恤’耳。”〔人杰〕
    “放榷奠冻缟健保或云在今沣州慈利县。〔义刚〕
    “殛鲧於羽山”，想是偶然在彼而殛之。程子谓“时迷诒恕笔且病Ｈ粼蛔镏彰著，或害功败事於彼，则未可知也。大抵此等隔涉遥远，又无证据，只说得个大纲如此便了，不必说杀了。才说杀了，便受折难。〔广〕
    “四凶”只缘尧举舜而逊之位，故不服而抵於罪。在尧时则其罪未彰，又他毕竟是个世家大族，又未有过恶，故动他未得。〔广〕
    流、放、窜不是死刑。殛，伊川言，亦不是死。未见其说。〔振〕
    问：“舜不惟德盛，又且才高。嗣位未几，如‘齐七政，觐四岳，协时月，正日，同律度量衡，肇十二州，封十二山，及四罪而天下服’，一齐做了，其功用神速如此！”曰：“圣人作处自别，故书称‘三载底可绩’。”〔德明〕
    林少颖解“徂落”云，“魂殂而魄落”，说得好。便是魂升於天，魄降於地底意思。如“明则有礼乐，幽则有鬼神”，礼乐是可见底，鬼神是不可见底。礼是节约收缩底，便是鬼；乐是发扬舒畅底，便是神。〔夔孙〕
    “尧崩，‘百姓如丧考妣’，此是本分。‘四海遏密八音’，以礼论之，则为过。为天子服三年之丧，只是畿内，诸侯之国则不然。为君为父，皆服斩衰。君，谓天子、诸侯及大夫之有地者。大夫之邑以大夫为君，大夫以诸侯为君，诸侯以天子为君，各为其君服斩衰。诸侯之大夫却为天子服齐衰三月，礼无二斩故也。‘公之丧，诸达官之长，杖。’达官，谓通於君得奏事者。各有其长，杖，其下者不杖可知。”文蔚问：“後世不封建诸侯，天下一统，百姓当为天子何服？”曰：“三月。天下服地虽有远近，闻丧虽有先後，然亦不过三月。”〔文蔚〕
    问：“‘明四目，达四聪’，是达天下之聪明否？”曰：“固是。”曰：“孔安国言‘广视听於四方’，如何？”曰：“亦是以天下之目为目，以天下之耳为耳之意。”〔人杰〕
    “柔远能迩。”柔远，却说得轻；能迩，是奈何得他，使之帖服之意。“三就”，只当从古注。“五宅三居”，宅，只训居。〔人杰〕
    “兜略试”，只是说自己德。使之厚其德，信其仁。“难”字只作平声。“任”，如字。“难任人”，言不可轻易任用人也。〔广〕
    问“亮采惠畴”。曰：“畴，类也，与俦同。惠畴，顺众也。‘畴咨若予采’，举其类而咨询也。”〔人杰〕
    禹以司空行宰相事。“汝平水土”，则是司空之职。“惟时懋哉！”则又勉以行百揆之事。〔广〕
    禹以司空宅百揆，犹周以六卿兼三公，今以户部侍郎兼平章事模样。〔义刚〕
    问：“尧德化如此久，何故至舜犹曰‘百姓不亲，五品不逊’？”曰：“也只是怕恁地。”又问：“‘蛮夷猾夏’，是有苗否？”曰：“也不专指此。但此官为此而设。”〔义刚〕
    “敬敷五教在宽。”圣贤於事无不敬，而此又其大者，故特以敬言之。“在宽”，是欲其优游浸渍以渐而入也。〔夔孙〕
    “五服三就。”若大辟则就市；宫刑，则如汉时就蚕室。在墨、劓、非刂三刑，度亦必有一所在刑之。既非死刑，则伤人之肌体，不可不择一深密之所，但不至如蚕室尔。〔广〕
    “五刑三就”，用五刑就三处。故大辟弃於市，宫刑下蚕室，其他底刑，也是就个隐风处。不然，牵去当风处割了耳鼻，岂不割杀了他！〔夔孙〕
    问“五流有宅，五宅三居”。曰：“五刑各有流法，然亦分作三项，如居四海之外，九州之内，或近甸，皆以轻重为差。‘五服三就’，是作三处就刑。如斩人於市，腐刑下蚕室，劓、刖就僻处。盖劓、刖若在当风处，必致杀人。圣人既全其生，不忍如此。”〔铢〕
    孟子说“益烈山泽而焚之”，是使之除去障翳，驱逐禽兽耳，未必使之为虞官也。至舜命作虞，然後使之养育其草木禽兽耳。〔广〕
    问：“命伯夷典礼，而曰‘夙夜惟寅，直哉惟清’，何也？”曰：“礼是见成制度。‘夙夜惟寅，直哉惟清’，乃所以行其礼也。今太常有直清堂。”〔人杰〕
    问“夙夜惟寅，直哉惟清”。曰：“人能敬，则内自直；内直，则看得那礼文分明，不糊涂也。”〔广〕
    惟寅，故直；惟直，故清。〔义刚〕
    古者教人多以乐，如舜命夔之类。盖终日以声音养其情性，亦须理会得乐，方能听。〔〕
    古人以乐教胄子，缘平和中正。“诗言志，歌永言；声依永，律和声。八音克谐，无相夺伦。”古人诗只一两句，歌便衍得来长。声是宫商角徵羽，是声依所歌而发，却用律以和之。如黄钟为宫，则太簇为羽之类，不可乱其伦序也。〔泳〕
    “直而温”，只是说所教胄子要得如此。若说做教者事，则於教胄子上都无益了。〔广〕
    或问“诗言志，声依永，律和声”。曰：“古人作诗，只是说他心下所存事。说出来，人便将他诗来歌。其声之清浊长短，各依他诗之语言，却将律来调和其声。今人却先安排下腔调了，然後做语言去合腔子，岂不是倒了！却是永依声也。古人是以乐去就他诗，後世是以诗去就他乐，如何解兴起得人。”〔祖道〕
    “声依永，律和声。”以五声依永，以律和声之高下。〔节〕
    “声依永，律和声”，此皆有自然之调。沈存中以为“臣与民不要大，事与物大不妨”。若合得自然，二者亦自大不得。〔可学〕
    声只有五，并二变声。律只有十二，已上推不去。“声依永，律和声。”〔┿〕
    “┾”，只训疾，较好。〔广〕
    “殄行”，是伤人之行。书曰“亦敢殄戮用旅瘛保“殄歼乃雠”，皆伤残之义。〔广〕
    “纳言”，似今中书门下省。〔义刚〕
    问“夙夜出纳朕命惟允”。曰：“纳言之官，如今之门下审覆。自外而进入者既审之，自内而宣出者亦审之，恐‘谗说殄行’之‘震惊朕师’也。”〔人杰〕
    “稷契皋陶夔龙，这五官，秀才底官。所以教他掌教，掌刑，掌礼乐，都是那秀才做底事。如那垂与益之类，便皆是个粗啬底。圣贤所以只教他治虞、治工之属，便是他只会做这般事。〔义刚〕
    “舜生三十徵庸”数语，只依古注点似好。〔广〕
    问：“张子以别生分类为‘明庶物，察人伦’，恐未安。”曰：“书序本是无证据，今引来解说，更无理会了。”又问：“如以‘明庶物，察人伦’为穷理，不知於圣人分上著得‘穷理’字否？”曰：“这也是穷理之事，但圣人於理自然穷尔。”〔道夫〕
    “方设居方”，逐方各设其居方之道。九共九篇，刘侍读以“共”为“丘”，言九丘也。〔人杰〕
    ◎大禹谟
    大禹谟序：“帝舜申之。”序者之意，见书中，皋陶陈谟了，“帝曰：‘来！禹，汝亦昌言。’故先说“皋陶矢厥谟，禹成厥功”。帝又使禹亦陈昌言耳。今书序固不能得书意，後来说书者又不晓序者之意，只管穿凿求巧妙尔。〔广〕
    自“后克艰厥后”至“四夷来王”，只是一时说话，後面则不可知。〔广〕
    书中“迪”字或解为蹈，或解为行，疑只是训“顺”字。书曰：“惠迪吉，从逆凶，惟影响。”逆，对顺，恐只当训顺也。兼书中“迪”字，用得本皆轻。“础弊种挥搿胺恕蓖，被人错解作“辅”字，至今误用。只颜师古注汉书曰：“‘础与‘匪’同。”某疑得之。尚书传是後来人做，非汉人文章，解得不成文字。但後汉张衡已将“础弊肿鳌案ā弊质梗不知如何。“王若曰”，“周公若曰”，只是一似如此说底意思。若汉书“皇帝若曰”之类，盖是宣导德意者敷演其语，或录者失其语而退记其意如此也。“忱”、“谌”并训信，如云天不可信。
    当无虞时，须是儆戒。所儆戒者何？“罔失法度，罔游於逸，罔淫於乐。”人当无虞时，易至於失法度，游逸淫乐，故当戒其如此。既知戒此，则当“任贤勿贰，去邪勿疑，疑谋勿成”。如此，方能“罔违道以干百姓之誉，罔弗百姓以从己之欲”。〔义刚〕
    “儆戒无虞”至“从己之欲”，圣贤言语，自有个血脉贯在里。如此一段，他先说“儆戒无虞”，盖“制治未乱，保邦未危”，自其未有可虞之时，必儆必戒。能如此，则不至失法度、淫於逸、游於乐矣。若无个儆戒底心，欲不至於失法度、不淫逸、不游乐，不可得也。既能如此，然後可以知得贤者、邪者、正者、谋可疑者、无可疑者。若是自家身心颠倒，便会以不贤为贤，以邪为正，所当疑者亦不知矣。何以任之，去之，勿成之哉？盖此三句，便是从上面有三句了，方会恁地。又如此，然後能“罔违道以干百姓之誉，罔弗百姓以从己之欲”。盖於贤否、邪正、疑审，有所未明，则何者为道，何者为非道，何者是百姓所欲，何者非百姓之所欲哉？〔夔孙〕
    问：“‘水、火、金、木、土、衔┬蓿正德、利用、厚生惟和。’正德，是正民之德否？”曰：“固是。水，如是防灌溉，金，如五兵田器；火，如出火、内火、禁焚莱之类；木，如斧斤以时之类。”良久，云：“古人设官掌此六府，盖为民惜此物，不使之妄用。非如今出之民，用财无节也。‘戒之用休’，言戒谕以休美之事。‘劝之以九歌’，感动之意。但不知所谓‘九歌’者如何。周官有九德之歌。大抵禹只说纲目，其详不可考矣。”〔人杰〕
    “地平天成”，是包得下面六府、三事在。〔义刚〕
    刘潜夫问：“‘六府三事’，林少颖云：‘六府本乎天，三事行乎人。’吴才老说‘上是施，下是功’。未知孰是？”曰：“林说是。”又问“戒之用休，董之用威”，并九歌。曰：“正是‘匡之，直之，辅之，翼之’之意。九歌，只是九功之叙可歌，想那时田野自有此歌，今不可得见。”〔贺孙〕
    “念兹在兹，释兹在兹”，用舍皆在於此人。“名言兹在兹，允出兹在兹”，语默皆在此人。名言，则名言之；允出，则诚实之所发见者也。〔人杰〕
    法家者流，往往常患其过於惨刻。今之士大夫耻为法官，更相循袭，以宽大为事，於法之当死者，反求以生之。殊不知“明於五刑以弼五教”，虽舜亦不免。教之不从，刑以督之，惩一人而天下人知所劝戒，所谓“辟以止辟”；虽曰杀之，而仁爱之实已行乎中。今非法以求其生，则人无所惩惧，陷於法者愈众；虽曰仁之，靡院χ。〔道夫〕
    圣人亦不曾徒用政刑；到德礼既行，天下既治，亦不曾不用政刑。故书说“刑期於无刑”，只是存心期於无，而刑初非可废。又曰：“钦哉！惟刑之恤哉！”只是说“恤刑”。〔贺孙〕
    “罪疑惟轻”，岂有不疑而强欲轻之之理乎？王季海当国，好出人死罪以积阴德，至於奴与佃客杀主，亦不至死。广录云：“岂有此理！某尝谓，虽尧舜之仁，亦只是‘罪疑惟轻’而已。”〔人杰〕
    或问“人心、道心”之别。曰：“只是这一个心，知觉从耳目之欲上去，便是人心；知觉从义理上去，便是道心。人心则危而易陷，道心则微而难著。微，亦微妙之义。”〔学蒙〕
    舜功问“人心惟危”。曰：“人心亦不是全不好底，故不言凶咎，只言危。盖从形体上去，泛泛无定向，或是或非不可知，故言其危。故圣人不以人心为主，而以道心为主。盖人心倚靠不得。人心如船，道心如柁。任船之所在，无所向，若执定柁，则去住在我。”〔〕
    人心亦未是十分不好底。人欲只是饥欲食、寒欲衣之心尔，如何谓之危？既无义理，如何不危？士毅。
    问：“‘人心惟危’，程子曰：‘人心，人欲也。’恐未便是人欲。”曰：“人欲也未便是不好。谓之危者，危险，欲堕未堕之间，若无道心以御之，则一向入於邪恶，又不止於危也。”方子录云：“危者，欲陷而未陷之辞。子静说得是。”又问：“圣人亦有人心，不知亦危否？”曰：“圣人全是道心主宰，时举录云：“圣人纯是道心。”故其人心自是不危。若只是人心，也危。故曰：‘惟圣罔念作狂。’又问：“此‘圣’字，寻常只作通明字看，说得轻。”曰：“毕竟是圣而罔念，便狂。”〔铢〕时举录同。
    道心是知觉得道理底，人心是知觉得声色臭味底，人心不全是不好，若人心是全不好底，不应只下个“危”字。盖为人心易得走从恶处去，所以下个“危”字。若全不好，则是都倒了，何止於危？危，是危殆。“道心惟微”，是微妙，亦是微昧。若说道心天理，人心人欲，却是有两个心！人只有一个心，但知觉得道理底是道心，知觉得声色臭味底是人心，不争得多。“人心，人欲也”，此语有病。虽上智不能无此，岂可谓全不是？陆子静亦以此语人。非有两个心。道心、人心，本只是一个物事，但所知觉不同。“惟精、惟一”，是两截工夫；精，是辨别得这个物事；一，是辨别了，又须固守他。若不辨别得时，更固守个甚么？若辨别得了又不固守，则不长远。惟能如此，所以能合於中道。又曰：“‘惟精惟一’，犹‘择善而固执之’。”〔佐〕
    人心亦只是一个。知觉从饥食渴饮，便是人心；知觉从君臣父子处，便是道心。微，是微妙，亦是微晦。又曰：“形骸上起底见识，或作“从形体上生出来底见识”。便是人心；义理上起底见识，或作“就道理上生出来底见识”。便是道心。心则一也，微则难明。有时发见些子，使自家见得，有时又不见了。惟圣人便辨之精，守得彻头彻尾，学者则须是‘择善而固执之’。”〔方子〕
    “道心是义理上发出来底，人心是人身上发出来底。虽圣人不能无人心，如饥食渴饮之类；虽小人不能无道心，如恻隐之心是。但圣人於此，择之也精，守得彻头彻尾。”问：“如何是‘惟微’？”曰：“是道心略瞥见些子，便失了底意思。‘惟危’，是人心既从形骸上发出来，易得流於恶。”〔盖卿〕
    问“人心、道心”。曰：“如喜怒，人心也。然无故而喜，喜至於过而不能禁；无故而怒，怒至於甚而不能遏，是皆为人心所使也。须是喜其所当喜，怒其所当怒，乃是道心。”问：“饥食渴饮，此人心否？”曰：“然。须是食其所当食，饮其所当饮，乃不失所谓‘道心’。若饮盗泉之水，食嗟来之食，则人心胜而道心亡矣！”问：“人心可以无否？”曰：“如何无得！但以道心为主，而人心每听命焉耳。”〔亻选
    饥食渴饮，人心也；如是而饮食，如是而不饮食，道心也。唤做人，便有形气，人心较切近於人。道心虽先得之，然被人心隔了一重，故难见。道心如清水之在浊水，惟见其浊，不见其清，故微而难见。人心如孟子言“耳目之官不思”，道心如言“心之官则思”，故贵“先立乎其大者”。人心只见那边利害情欲之私，道心只见这边道理之公。有道心，则人心为所节制，人心皆道心也。〔伯羽〕
    吕德明问“人心、道心”。曰：“且如人知饥渴寒暖，此人心也；恻隐羞恶，道心也。只是一个心，却有两样。须将道心去用那人心，方得。且如人知饥之可食，而不知当食与不当食；知寒之欲衣，而不知当衣与不当衣，此其所以危也。”〔义刚〕
    饥欲食，渴欲饮者，人心也；得饮食之正者，道心也。须是一心只在道上，少间那人心自降伏得不见了。人心与道心为一，恰似无了那人心相似。只是要得道心纯一，道心都发见在那人心上。
    问“人心、道心”。曰：“饮食，人心也；非其道非其义，万锺不取，道心也。若是道心为主，则人心听命於道心耳。”〔夔孙〕
    问：“人心、道心，如饮食男女之欲，出於其正，即道心矣。又如何分别？”曰：“这个毕竟是生於血气。”〔文蔚〕
    问：“‘人心惟危’，则当去了人心否？”曰：“从道心而不从人心。”〔节〕
    道心，人心之理。〔节〕
    心，只是一个心，卓录云：“人心、道心，元来只是一个。”只是分别两边说，人心便成一边，道心便成一边。精，是辨之明；一，是守之固。卓作“专”。既能辨之明，又能守之固，斯得其中矣。这中是无过不及之中。〔贺孙〕
    自人心而收之，则是道心；自道心而放之，便是人心。“惟圣罔念作狂，惟狂克念作圣”，近之。〔骧〕
    人心如卒徒，道心如将。〔伯羽〕
    问：“动於人心之微，则天理固已发见，而人欲亦已萌。天理便是道心，人欲便是人心。”曰：“然。”〔可学〕
    问“道心惟微”。曰：“义理精微难见。且如利害最易见，是粗底，然鸟兽已有不知之者。”又曰：“人心、道心，只是争些子。孟子曰：‘人之所以异於禽兽者几希！’”〔夔孙〕义刚录见下。
    林武子问：“道心是先得，人心是形气所有，但地步较阔。道心却在形气中，所以人心易得陷了道心也。是如此否？”曰：“天下之物，精细底便难见，粗底便易见。饥渴寒暖是至粗底，虽至愚之人亦知得。若以较细者言之，如利害，则禽兽已有不能知者。若是义理，则愈是难知。这只有些子，不多。所以说‘人之所以异於禽兽者几希’！言所争也不多。”〔义刚〕
    人心者，气质之心也，可为善，可为不善。道心者，兼得理在里面。“惟精”是无杂，“惟一”是终始不变，乃能“允执厥中”。〔节〕
    人心是知觉，口之於味，目之於色，耳之於声底，未是不好，只是危。若便说做人欲，则属恶了，何用说危？道心是知觉义理底；“惟微”是微妙，亦是微隐。“惟精”是要别得不杂，“惟一”是要守得不离。“惟精惟一”，所以能“允执厥中”。〔至〕
    问：“微，是微妙难体；危，是危动难安否？”曰：“不止是危动难安。大凡犭旬人欲，自是危险。其心忽然在此，忽然在彼，又忽然在四方万里之外。庄子所谓‘其热焦火，其寒凝冰’。凡苟免者，皆幸也。动不动便是堕坑落堑，危孰甚焉！”文蔚曰：“徐子融尝有一诗，末句云：‘精一危微共一心。’文蔚答之曰：‘固知妙旨存精一，须别人心与道心。’曰：“他底未是，但只是答他底亦慢，下一句救得少紧。当云：‘须知妙旨存精一，正为人心与道心。’”又问“精一”。曰：“精是精别此二者，一是守之固。如颜子择中庸处，便是精；得一善拳拳服膺弗失处，便是一。伊川云：‘“惟精惟一”，所以至之；“允执厥中”，所以行之。’此语甚好。”〔文蔚〕
    程子曰：“人心人欲，故危殆；道心天理，故精微。惟精以致之，惟一以守之，如此方能执中。”此言尽之矣。惟精者，精审之而勿杂也；惟一者，有首有尾，专一也。此自尧舜以来所传，未有他议论，先有此言。圣人心法，无以易此。经中此意极多，所谓“择善而固执之”，择善，即惟精也；固执，即惟一也。又如“博学之，审问之，谨思之，明辨之”，皆惟精也；“笃行”，又是惟一也。又如“明善”，是惟精也；“诚之”，便是惟一也。大学致知、格物，非惟精不可能；诚意，则惟一矣。学则是学此道理。孟子以後失其传，亦只是失此。洽。
    问：“惟精惟一”。曰：“人心直是危，道心直是微。且说道心微妙，有甚准则？直是要择之精！直是要守之一！”〔扬〕
    因论“惟精惟一”曰：“虚明安静，乃能精粹而不杂；诚笃确固，乃能纯一而无间。”〔亻选
    “惟精惟一”，舜告禹，所以且说行；不似学者而今当理会精也。〔方〕
    精，是识别得人心道心；一，是常守得定。允执，只是个真知。〔道夫〕
    问“精一执中”之说。曰：“惟精，是精察分明；惟一，是行处不杂；执中，是执守不失。”〔大雅〕
    汉卿问“惟精惟一，允执厥中”一段。曰：“凡事有一半是，一半不是，须要精辨其是非。惟一者，既辨得是非，却要守得彻头彻尾。惟其如此，故於应事接物之际，头头捉著中。惟精是致知，惟一是力行，不可偏废。”杞。
    问：“尧舜禹，大圣人也。‘允执厥中’，‘执’字似亦大段吃力，如何？”曰：“圣人固不思不勉。然使圣人自有不思不勉之意，则罔念而作狂矣！经言此类非一，更细思之。”〔人杰〕
    符舜功问：“学者当先防人欲，正如未上船，先作下水计。不如只於天理上做功夫，人欲自消。”曰：“尧舜说便不如此，只云：‘人心惟危，道心惟微。’渠只於两者交界处理会。尧舜时未有文字，其相授受口诀只如此。”方伯谟云：“人心道心，伊川说，天理人欲便是。”曰：“固是。但此不是有两物，如两个石头样，相挨相打。只是一人之心，合道理底是天理，徇情欲底是人欲，正当於其分界处理会。五峰云‘天理人欲，同行异情’，说得最好。及至理会了精底、一底，只是一个人。”又曰：“‘执中’是无执之‘执’。如云：‘以尧舜之道要汤’，何曾‘要’来？”〔〕可学录别出。
    舜功问：“人多要去人欲，不若於天理上理会。理会得天理，人欲自退。”曰：“尧舜说不如此。天理人欲是交界处，不是两个。人心不成都流，只是占得多；道心不成十全，亦是占得多。须是在天理则存天理，在人欲则去人欲。尝爱五峰云‘天理人欲，同行而异情’，此语甚好。”舜功云：“陆子静说人心混混未别。”曰：“此说亦不妨。大抵人心、道心只是交界，不是两个物，观下文‘惟精惟一’可见。”德粹问：“既曰‘精一’，何必云‘执中’？”曰：“‘允’字有道理。惟精一，则信乎其能执中也。”因举子静说话多反伊川。如“君子喻於义，小人喻於利”，解云：“‘惟其深喻，是以笃好。’渠却云‘好而後喻’，此语亦无害，终不如伊川。”通老云：“伊川云：‘敬则无己可克。’”曰：“孔门只有个颜子，孔子且使之克己，如何便会不克？此语意味长！”〔可学〕
    舜禹相传，只是说“人心惟危，道心惟微；惟精惟一，允执厥中”。只就这心上理会，也只在日用动静之间求之，不是去虚中讨一个物事来。“惟皇上帝降衷於下民”，“天叙有典”，“天秩有礼”，天便是这个道理，这个道理便在日用间。存养，是要养这许多道理在中间，这里正好著力。〔取
    林恭甫说“允执厥中”，未明。先生曰：“中，只是个恰好底道理。允，信也，是真个执得。尧当时告舜时，只说这一句。後来舜告禹，又添得‘人心惟危，道心惟微，惟精惟一’三句，是舜说得又较子细。这三句是‘允执厥中’以前事，是舜教禹做工夫处。说道‘人心惟危，道心惟微’，须是‘惟精惟一’，方能‘允执厥中’。尧当时告舜，只说一句。是时舜已晓得那个了，所以不复更说。舜告禹时，便是怕禹尚未晓得，故恁地说。论语後面说‘谨权量，审法度，修废官，举逸民’之类，皆是恰好当做底事，这便是执中处。尧舜禹汤文武治天下，只是这个道理。圣门所说，也只是这个。虽是随他所问说得不同，然却只是一个道理。如屋相似，进来处虽不同，入到里面，只是共这屋。大概此篇所载，便是尧舜禹汤文武相传治天下之大法。虽其纤悉不止此，然大要却不出此，大要却於此可见。”次日，恭甫又问：“道心，只是仁义礼智否？”曰：“人心便是饥而思食，寒而思衣底心。饥而思食後，思量当食与不当食；寒而思衣後，思量当著与不当著，这便是道心。圣人时那人心也不能无，但圣人是常合著那道心，不教人心胜了道心。道心便只是要安顿教是，莫随那人心去。这两者也须子细辨别，所以道‘人心惟危，道心惟微’。这个便须是常常戒慎恐惧，精去拣择。若拣得不精，又便只是人心。大概这两句，只是个公与私；只是一个天理，一个人欲。那‘惟精’，便是要拣教精；‘惟一’，便是要常守得恁地。今人固有其初拣得精，後来被物欲引从人心去，所以贵於‘惟一’。这‘惟精惟一’，便是舜教禹做工夫处。它当时传一个大物事与他，更无他说，只有这四句。且如‘仁者先难而後获’，那‘先难’便是道心，‘後获’便是人心。又如‘未有仁而遗其亲，未有义而後其君’，说仁义时，那不遗亲而後君自在里面了。若是先去计较那不遗亲，不後君，便是人心，便不是天理之公。”义刚问：“‘惟精惟一’，也是就心上说否？”曰：“也便是就事说。不成是心里如此，临事又别是个道理。有这个心，便有这个事；因有这个事後，方生这个心。那有一事不是心里做出来底？如口说话，便是心里要说。如‘纟跣种臂’，你心里若思量道不是时，定是不肯为。”〔义刚〕
    问：“曾看无垢文字否？”某说：“亦曾看。”问：“如何？”某说：“如他说：‘“动心忍性”，学者当惊惕其心，抑遏其性。’如说‘“惟精惟一”，精者深入而不已，一者专致而不二’。”曰：“‘深入’之说却未是。深入从何处去？公且说人心、道心如何？”某说：“道心者，喜怒哀乐未发之时，所谓‘寂然不动’者也；人心者，喜怒哀乐已发之时，所谓‘感而遂通’者也。人当精审专一，无过不及，则中矣。”曰：“恁地，则人心、道心不明白。人心者，人欲也；危者，危殆也。道心者，天理也；微者，精微也。物物上有个天理人欲。”因指书几云：“如墨上亦有个天理人欲，砚上也有个天理人欲。分明与他劈做两片，自然分晓。尧舜禹所传心法，只此四句。”〔从周〕（德明录别出。）
    窦初见先生，先生问前此所见如何，对以“欲察见私心”云云。因举张无垢“人心道心”解云：“‘精者，深入而不已；一者，专志而无二。’亦自有力。”曰：“人心道心，且要分别得界限分明。彼所谓‘深入’者，若不察见，将入从何处去？”窦曰：“人心者，喜怒哀乐之已发，未发者，道心也。”曰：“然则已发者不谓之道心乎？”窦曰：“了翁言：‘人心即道心，道心即人心。’”曰：“然则人心何以谓之‘危’？道心何以谓之‘微’？”窦曰：“未发隐於内，故微；发不中节，故危。是以圣人欲其精一，求合夫中。”曰：“不然。程子曰：‘人心，人欲也；道心，天理也。’此处举语录前段。所谓人心者，是气血和合做成，先生以手指身。嗜欲之类，皆从此出，故危。道心是本来禀受得仁义礼智之心。圣人以此二者对待而言，正欲其察之精而守之一也。察之精，则两个界限分明；专一守著一个道心，不令人欲得以干犯。譬如一物，判作两片，便知得一个好，一个恶。尧舜所以授受之妙，不过如此。”〔德明〕
    问“允执厥中”。曰：“书传所载多是说无过、不及之中。只如中庸之‘中’，亦只说无过、不及。但‘喜怒哀乐之未发谓之中’一处，却说得重也。”〔人杰〕
    既“惟精惟一，允执厥中”，又曰“无稽之言勿听，弗询之谋勿庸”。〔节〕
    因言舜禹揖逊事，云：“本是个不好底事。被他一转，转作一大好事！”〔文蔚〕
    舞干羽之事，想只是置三苗於度外，而示以严局意。〔广〕
    ◎皋陶谟
    问：“‘允迪厥德，谟明弼谐’，说者云，是形容皋陶之德，或以为是皋陶之言。”曰：“下文说‘慎厥身修，思永’，是‘允迪厥德’意；‘庶明励翼’，是‘谟明弼谐’意。恐不是形容皋陶底语。”问：“然则此三句是就人君身上说否？”曰：“是就人主身上说。谟，是人主谋谟；弼，是人臣辅翼，与之和合，如‘同寅协恭’之意。”〔铢〕
    “庶明励翼”，庶明，是众贤样，言赖众明者勉励辅翼。〔义刚〕
    问“亦行有九德，亦言其人有德”。曰：“此亦难晓。若且据文势解之，当云：‘亦言其人有德。乃言曰：“载采采。”’言其人之有德，当以事实言之。古注谓‘必言其所行某事某事以为验’，是也。”〔人杰〕
    九德分得细密。〔闳祖〕
    皋陶九德，只是好底气质。然须两件凑合将来，方成一德，凡十八种。〔必大〕
    或问：“圣贤教人，如‘克己复礼’等语，多只是教人克去私欲，不见有教人变化气质处，如何？”曰：“‘宽而栗，柔而立，刚而无虐’，这便是教人变化气质处。”又曰：“有人生下来便自少物欲者，看来私欲是气质中一事。”〔义刚〕
    “简而廉”，廉者，隅也；简者，混而不分明也。论语集注：“廉，谓棱角峭厉”，与此‘简者，混而不分明’相发。”〔寿昌〕
    因其生而第之以其所当处者，谓之叙；因其叙而与之以其所当得者，谓之秩。天叙便是自然底次序，君便教他居君之位，臣便教他居臣之位，父便教他居父之位，子便教他居子之位。秩，便是那天叙里面物事，如天子祭天地，诸侯祭山川，大夫祭五祀，士庶人祭其先，天子八，诸侯六，大夫四，皆是有这个叙，便是他这个自然之秩。〔义刚〕
    “天工人其代之。”“天秩、天叙、天命、天讨”，既曰“天”，便自有许多般在其中。天人一理，只有一个分不同。〔方〕
    “同寅协恭”，是上下一於敬。〔方〕
    “同寅协恭”，是言君臣。“政事懋哉！懋哉！”即指上文“五礼、五刑”之类。〔┿〕
    要“五礼有庸”，“五典五丁保须是“同寅协恭和衷”。要“五服五章”，“五刑五用”，须是“政事懋哉！懋哉！”〔义刚〕
    “天命有德，五服五章哉！天讨有罪，五刑五用哉！”若德之大者，则赏以服之大者；德之小者，则赏以服之小者；罪之大者，则罪以大底刑；罪之小者，则罪以小底刑，尽是“天命、天讨”，圣人未尝加一毫私意於其间，只是奉行天法而已。“天叙有典，敕我五典五对眨√熘扔欣瘢自我五礼有庸哉！”许多典礼，都是天叙天秩下了，圣人只是因而敕正之，因而用出去而已。凡其所谓冠昏丧祭之礼，与夫典章制度，文物礼乐，车舆衣服，无一件是圣人自做底。都是天做下了，圣人只是依傍他天理行将去。如推个车子，本自转将去，我这里只是略扶助之而已。〔亻选
    ◎益稷
    问：“益稷篇，禹与皋陶只管自叙其功，是如何？”曰：“不知是怎生地。那夔前面且做是脱简，後面却又有一段。那禹前面时，只是说他无可言，但‘予思日孜孜’。皋陶问他如何，他便说也要恁地孜孜，却不知後面一段是怎生地。”良久，云：“他上面也是说那丹朱後，故恁地说。丹朱缘如此，故不得为天子；我如此勤苦，故有功。以此相戒其君，教莫如丹朱而如我。便是古人直，不似今人便要瞻前顾後。”〔义刚〕
    “止”，守也。“惟几”，当审万事之几；“惟康”，求个安稳处。“弼直”，以直道辅之应之。非惟人应之，天亦应之。〔节〕
    张元德问：“‘惟几惟康，其弼直’，东莱解‘几’作‘动’，‘康’作‘静’，如何？”曰：“理会不得。伯恭说经多巧。”良久，云：“恐难如此说。”问元德：“寻常看‘予克厥宅心’，作存其心否？”曰：“然。”曰：“若说‘三有俊心，三有宅心’，曰‘三有宅，三有俊’，则又当如何？此等处皆理会不得。解得这一处，碍了那一处。若逐处自立说解之，何书不可通！”良久，云：“宅者，恐是所居之位，是已用之贤；俊者，是未用之贤也。”元德问“予欲闻六律五声八音，在治忽，以出纳五言，汝听”。曰：“亦不可晓。汉书‘在治忽’作‘七始咏’，七始，如七均之类。又如‘工以纳言，时而苤，格则承之庸之，否则威之’一段，上文说：‘钦四邻，庶顽谗说，若不在时，侯以明之，挞以记之，书用识哉！欲并生哉！’皆不可晓。如命龙之辞亦曰：‘朕圣谗说殄行，震惊朕师。命汝作纳言，夙夜出纳朕命惟允。’皆言谗说。此须是当时有此制度，今不能知，又不当杜撰胡说，只得置之。”元德谓“侯以明之，挞以记之”，乃是赏罚。曰：“既是赏罚，当别有施设，如何只靠射？岂有无状之人，才射得中，便为好人乎？”元德问：“‘五言’，东莱释作君臣民事物之言。”曰：“君臣民事物是五声所属，如‘宫乱则荒，其君骄’。宫属君，最大，羽属物，最小，此是论声。若商，放缓便似宫声。寻常琴家最取便陵操，以某观之，其声最不和平，有臣陵其君之意。‘出纳五言’，却恐是审乐知政之类。如此作五言说，亦颇通。”又云：“纳言之官，如汉侍中，今给事中，朝廷诰令，先过後省，可以封驳。”元德问：“孔壁所传本科斗书，孔安国以伏生所传为隶古定，如何？”曰：“孔壁所传平易，伏生书多难晓。如尧典舜典皋陶谟益稷是伏生所传，有‘方鸠亻孱功’，‘载采采’等语，不可晓。大禹谟一篇却平易。又书中点句，如‘天降割於我家不少延’，‘用宁王遗我大宝龟’，‘圻父薄违农父，若保宏父定辟’，与古注点句不同。又旧读‘罔或耆寿俊在厥服’作一句。今观古记款识中多云‘俊在位’，则当於‘寿’字绝句矣。”又问：“盘庚如何？”曰：“不可晓。如‘古我先王将多於前功，渺渡剑用降我凶德，嘉绩於朕邦’，全无意义。又当时迁都，更不说明迁之为利，不迁之为害。如中篇又说神说鬼。若使如今诰令如此，好一场大鹘突！寻常读尚书，读了太甲伊训咸有一德，便著鞔过盘庚，却看说命。然高宗肜日亦自难看。要之，读尚书，可通则通；不可通，姑置之。”〔人杰〕
    义刚点尚书“作会”作一句。先生曰：“公点得是。”〔义刚〕
    “明庶以功”，恐“庶”字误，只是“试”字。〔广〕
    “苗顽弗即工”，此是禹治水时，调役他国人夫不动也。後方征之。既格而服，则治其前日之罪而窜之，窜之而後分北之。今说者谓苗既格而又叛，恐无此事。又曰：“三苗，想只是如今之溪洞相似。溪洞有数种，一种谓之‘衩纭，未必非三苗之後也。史中说三苗之国，左洞庭，右彭蠡，在今湖北江西之界，其地亦甚阔矣。”〔广〕
    ●卷七十九・尚书二
    ◎禹贡
    禹贡一书所记地理治水曲折，多不甚可晓。窃意当时治水事毕，却总作此一书，故自冀州王都始。如今人方量毕，总作一门单耳。禹自言“予决九川，距四海，鲱般呋峋啻ā薄Ｒ黄禹贡不过此数语，极好细看。今人说禹治水，始于壶口，凿龙门，某未敢深信。方河水汹涌，其势迅激，纵使凿下龙门，恐这石仍旧壅塞。又，下面水未有分杀，必且溃决四出。盖禹先决九川之水，使各通于海；又鲱颁之水，使各通于川；使大水有所入，小水有所归。禹只是先从低处下手，若下面之水尽杀，则上面之水渐浅，方可下手。九川尽通，则导河之功已及八分。故某尝谓禹治水，必当始于碣石九河。盖河患惟兖为甚，兖州是河曲处，其曲处两岸无山，皆是平地，所以溃决常必在此。故禹自其决处导之，用工尤难。孟子亦云：“禹疏九河，瀹济漯而注之海。”盖皆自下流疏杀其势耳。若鲧，则只是筑堙之，所以九载而功弗成也。〔铢〕
    “禹当时治水，也只理会河患，馀处亦不大段用工夫。河水之行不得其所，故謇慕及他处。观禹用功，初只在冀以及兖青徐雍，却不甚来东南。积石龙门，所谓‘作十三载乃同’者，正在此处。龙门至今横石断流，水自上而下，其势极可畏。向未经凿治时，龙门正道不甚泄，故一派西兖入关陕，一派东兖往河东，故此为患最甚。禹自积石至龙门，著工夫最多。又其上散从西域去，往往亦不甚为患。行河东者，多流黄泥地中，故只管推洗，泥汁只管凝滞淤塞，故道渐狭。值上流下来才急，故道不泄，便致横湍他处。先朝亦多造铁为治河器，竟亦何济！”或问：“齐威塞九河以富国，事果然否？”曰：“当时葵丘之会，申五禁，且曰‘无曲防’，是令人不得私自防遏水流，他终不成自去塞了最利害处！便是这般说话亦难凭。”问：“河患何为至汉方甚？”曰：“史记表中亦自有‘河决’之文。禹只是理河水，馀处亦因河溢有些患。看治江不见甚用力。书载‘岷山导江，东别为沱，东至于澧，过九江，至于东陵，东迤北会于汇，东为中江，入于海’。若中间便用工夫，如何载得恁略？”又云：“禹治水，先就土低处用工。”〔贺孙〕
    禹治水，大率多是用工於河。“治梁及岐”，是凿龙门等处。冀州三面边河，兖州亦边河，故先冀即兖。〔扬〕
    禹治水，乃是自下而上了，又自上而下。後人以为自上而下，此大不然。不先从下泄水，却先从上理会，下水泄未得，下当愈甚，是甚治水如此！
    禹贡集义今当分解。如“冀州既载壶口，治梁及岐”，当分作三段，逐段下注地名，汉为甚郡县，唐为甚郡县，今为甚郡县。下文“既修太原，至于岳阳，覃怀底绩，至于衡漳”，当为一段；“厥土白壤”云云又为一段；“碣石”云云又为一段，方得子细。且先分细段解了，有解得成片者，方成片写于後。黑水弱水诸处皆须细分，不可作大段写。
    禹贡地理，不须大段用心，以今山川都不同了。理会禹贡，不如理会如今地理。如禹贡济水，今皆变尽了。又江水无穑又不至澧。九江亦无寻处。後人只白捉江州。又上数千里不说一句，及到江州，数千里间，连说数处，此皆不可晓者。禹贡但不可不知之。今地理亦不必过用心。今人说中原山川者，亦是鏊担不可见，无考处。旧郑樵好说，後识中原者见之云，全不是。〔振〕
    因说“三江”之说多不同，铢问：“东坡之说如何？”曰：“东坡不曾亲见东南水势，只是意想硬说。且江汉之水到汉阳军已合为一，不应至扬州复言‘三江’。薛士龙说震泽下有三江入海。疑它曾见东南水势，说得恐是。”因问：“‘味别地脉’之说如何？”曰：“禹治水，不知是要水有所归不为民害，还是只要辨味点茶，如陆羽之流；寻脉踏地，如後世风水之流耶！且太行山自西北发脉来为天下之脊，此是中国大形势。其底柱王屋等山皆是太行山脚。今说者分阴阳列，言‘道岍及岐，至于荆山’，山脉逾河而过，为壶口雷首底柱析城王屋碣石。则是荆山地脉却来做太行山脚，其所谓地脉尚说不通，况禹贡本非理会地脉耶！”〔铢〕
    禹贡西方南方殊不见禹施工处。缘是山高，少水患。当时只分遣官属，而不了事底记述得文字不整齐耳。某作九江彭蠡辩，禹贡大概可见於此。禹贡只载九江，无洞庭；今以其地验之，有洞庭，无九江；则洞庭之为九江无疑矣。洞庭彭蠡冬月亦涸，只有数条江水在其中。〔义刚〕
    江陵之水，岳州之上是忝巍Ｓ衷唬骸敖陵之下，连岳州是忝巍！薄步凇
    问：“岷山之分支，何以见？”曰：“只是以水验之。大凡两山夹行，中间必有水；两水夹行，中间必有山。江出於岷山。岷山夹江两岸而行，那边一支去为陇，他本云：“那边一支去为江北许多去处。”这边一支为湖南，又一支为建康，又一支为两浙，而馀气为福建二广。”〔义刚〕
    问禹贡地理。曰：“禹贡‘过’字有三义：有山过，水过，人过。如‘过九江，至于敷浅原’，只是禹过此处去也。若曰山过，水过，便不通。”〔时举〕
    因说禹贡，曰：“此最难说，盖他本文自有缪误处。且如汉水自是从今汉阳军入江，下至江州，然後江西一带江水流出，合大江。两江下水相淤，故江西水出不得，溢为彭蠡。上取核入江处有多少路。今言汉水‘过三ㄛ，至于大别，南入于江，东汇泽为彭蠡’，全然不合！又如何去强解释得？盖禹当时只治得雍冀数州为详，南方诸水皆不亲见。恐只是得之传闻，故多遗阙，又差误如此。今又不成说他圣人之经不是，所以难说。然自古解释者纷纷，终是与他地上水不合。”又言：“孟子说‘瀹济漯而注诸海，决汝汉，排淮泗而注诸江’。据今水路及禹贡所载，惟汉入江，汝泗自入淮，而淮自入海，分明是误。盖一时牵於文势，而不暇考其实耳。今人从而强为之解释，终是可笑！”〔雉〕
    “东汇泽为彭蠡”，多此一句。〔节〕
    问铢：“理会得彭蠡否？”铢曰：“向来只据传注，终未透达。”曰：“细看来，经文疑有差误。恐禹当初必是不曾亲到江东西，或遣官属往视。又是时三苗顽弗即工，据彭蠡洞庭之地，往往看得亦不子细。”因出三江说并山海经二条云：“此载得甚实。”又云：“浙江源疑出今婺源折岭下。”〔铢〕
    问：“先生说郑渔仲以‘东为北江入于海’为羡文，是否？”曰：“然。今考之，不见北江所在。”问：“郑说见之何书？”曰：“家中旧有之，是川本，今不知所在矣。”又云：“洪水之患，意者只是如今河决之类，故禹之用功处多在河，所以於兖州下记‘作十有三载乃同’，此言专为治河也。兖州是河患甚处，正今之澶卫州也。若其他江水，两岸多是山石，想亦无謇闹患，禹自不须大段去理会。”又云：“禹治水时，想亦不曾遍历天下。如荆州乃三苗之国，不成禹一一皆到。往往是使官属去彼，相视其山川，具其图说以归，然後作此一书尔。故今禹贡所载南方山川，多与今地面上所有不同。”〔广〕
    地理最难理会，全合禹贡不著了。且如“岷山导江，东别为沱”，今已不知沱所在。或云蜀中李冰所凿一所，灌荫蜀中数百里之田，恐是沱，则地势又太上了。澧水下有一支江，或云是，又在澧下，太下了。又如“东汇泽为彭蠡”，江亦不至此泽。敷浅原今又在德安，或恐在湖口左右。晁以道谓九江在湖口，谓有九江来此合。今以大江数之，则无许多；小数之，则又甚多，亦不知如何。〔扬〕
    薛常州作地志，不载扬豫二州。先生曰：“此二州所经历，见古今不同，难下手，故不作。诸葛诚之要补之，以其只见册子上底故也。”〔扬〕
    李得之问薛常州九域图。曰：“其书细碎，不是著书手段。‘予决九川，距四海，鲱颁距川。’圣人做事，便有大纲领：先决九川，距四海了，却逐旋爬疏小水，令至川。学者亦先识个大形势，如江河淮先合识得。渭水入河，上面漆沮泾等又入渭，皆是第二重事。桑钦郦道元水经亦细碎。”因言：“天下惟三水最大：江河与混同江。混同江不知其所出，虏旧巢正临此江，斜迤东南流入海。其下为辽海。辽东辽西，指此水而分也。”又言：“河东奥区，尧禹所居，後世德薄不能有。混同江犹自是来裹河东。”又言：“长安山生过谎樱然长安却低，谎邮巧轿玻却高。”又言：“收复燕闶保不曾得居庸关，门却开在，所以不能守。然正使得之，亦必不能有也。”〔方子〕学蒙录云：“因说薛氏九域志，曰：‘也不成文字，细碎了。禹“决九川，距四海，鲱颁距川”，这便是圣人做事纲领处。先决九川而距海，然後理会畎浍。论形势，须先识大纲。如水，则中国莫大於河，南方莫大於江，泾渭则入河者也。先定个大者，则小者便易考。’又曰：‘天下有三大水：江河混同江是也。混同江在虏中，虏人之都，见滨此江。’”
    ◎胤征
    问：“东坡疑胤征。”曰：“袁道洁考得是。太康失河北，至相方失河南。然亦疑羲、和是个历官，旷职，废之诛之可也，何至誓师如此？大抵古书之不可考，皆此类也。”〔大雅〕
    ◎汤誓
    问：“‘升自而’，先儒以为出其不意，如何？”曰：“此乃序说，经无明文。要之今不的见而是何地，何以辨其正道、奇道。汤武之兴，决不为後世之谲诈。若而是取道近，亦何必迂路？大抵读书须求其要处，如人食肉，毕竟肉中有滋味。有人却要於骨头上咀嚼，纵得些肉，亦能得多少？古人所谓‘味道之腴’，最有理。”可学因问：“凡书传中如此者，皆可且置之？”曰：“固当然。”〔可学〕
    ◎仲虺之诰
    问：“仲虺之诰似未见其释汤惭德处。”曰：“正是解他。云：‘若苗之有莠，若粟之有秕’，他缘何道这几句？盖谓汤若不除桀，则桀必杀汤。如说‘推亡固存处’，自是说伐桀。至‘德日新’以下，乃是勉汤。又如‘天乃锡王勇智’，他特地说‘勇智’两字，便可见。尚书多不可晓，固难理会。然这般处，古人如何说得恁地好！如今人做时文相似。”〔夔孙〕
    问：“礼义本诸人心，惟中人以下为气禀物欲所拘蔽，所以反著求礼义自治。若成汤，尚何须‘以义制事，以礼制心’？”曰：“‘汤武反之也’，便也是有些子不那底了。但他能恁地，所以为汤。若不恁地，便是‘惟圣罔念作狂’。圣人虽则说是‘生知安行’，便只是常常恁地不已，所以不可及。若有一息不恁地，便也是凡人了。”问：“舜‘由仁义行’，便是不操而自存否？”曰：“这都难说。舜只是不得似众人恁地著心，自是操。”〔贺孙〕
    ◎汤诰
    汤武征伐，皆先自说一段义理。〔必大〕
    蔡{与心}问书所谓“降衷”。曰：“古之圣贤，才说出便是这般话。成汤当放桀之初，便说‘惟皇上帝降衷于下民，若有常性，克绥厥猷惟后。’武王伐纣时便说：‘惟天地万物父母，惟人万物之灵。ゴ厦鳎作元后。元后作民父母。’傅说告高宗便说：‘明王奉若天道，建邦设都，树后王君公，承以大夫师长，不惟逸豫，惟以乱民。惟天聪明，惟圣时宪。’见古圣贤朝夕只见那天在眼前。”〔贺孙〕
    孔安国以“衷”为“善”，便无意思。“衷”只是“中”，便与“民受天地之中”一般。〔泳〕
    问：“‘天道福善祸淫’，此理定否？”曰：“如何不定？自是道理当如此。赏善罚恶，亦是理当如此。不如此，便是失其常理。”又问：“或有不如此者，何也？”曰：“福善祸淫，其常理也。若不如此，便是天也把捉不定了。”又曰：“天莫之为而为，它亦何尝有意？只是理自如此。且如冬寒夏热，此是常理当如此。若冬热夏寒，便是失其常理。”又问：“失其常者，皆人事有以致之耶？抑偶然耶？”曰：“也是人事有以致之，也有是偶然如此时。”又曰：“大底物事也不会变，如日月之类。只是小小底物事会变。”如冬寒夏热之类。如冬间大热，六月降雪是也。近年径山尝六七月大雪。〔亻选
    ◎总说伊训太甲说命
    商书几篇最分晓可玩。太甲伊训等篇又好看似说命。盖高宗资质高，傅说所说底细了，难看。若是伊尹与太甲说，虽是粗，却切於学者之身。太甲也不是个昏愚底人，但“欲败度，纵败礼”尔。〔广〕
    伊尹书及说命三篇，大抵分明易晓。今人观书，且看他那分明底；其难晓者，且置之。政使晓得，亦不济事。〔广〕
    ◎伊训
    “伊尹祠于先生”，若有服，不可入庙。必有“外丙二年，仲壬四年”。〔节〕
    问：“伊训‘伊尹祠于先王，奉嗣王偶厥祖’。是时汤方在殡宫，太甲於朝夕奠常在，如何伊尹因祠而见之？”曰：“此与顾命康王之诰所载冕服事同。意者，古人自有一件人君居丧之礼，但今不存，无以考据。盖天子诸侯既有天下国家事体，恐难与常人一般行丧礼。”〔广〕
    古书错缪甚多，如史记载伊训有“方明”二字，诸家遂解如“反祀方明”之类。某考之，只是“方”字之误。“方”当作“乃”，即尚书所谓“乃明言烈祖之成德”也。〔雉〕
    “与人不求备，检身若不及”，大概是汤急己缓人，所以引为“日新”之实。〔泳〕
    “具训于蒙士”，吴斗南谓古者墨刑人，以蒙蒙其首，恐不然。〔广〕
    ◎太甲
    近日蔡行之送得郑景望文集来，略看数篇，见得学者读书不去子细看正意，却便从外面说是与非。如郑文亦平和纯正，气象虽好，然所说文字处，却是先立个己见，便都说从那上去，所以昏了正意。如说伊尹放太甲，三五板只说个“放”字。谓小序所谓“放”者，正伊尹之罪；“思庸”二字，所以雪伊尹之过，此皆是闲说。正是伊尹至诚恳恻告戒太甲处，却都不说，此不可谓善读书，学者不可不知也。〔时举〕
    伊尹之言极痛切，文字亦只有许多，只是重，遂感发得太甲如此。君陈後亦好，然皆宽了；多是代言，如今代王言者做耳。
    “并其有邦，厥邻乃曰‘我后，后来无罚！’”言汤与彼皆有土诸侯，而邻国之人乃以汤为我后，而其来。此可见汤得民心处。〔闳祖〕
    视不为恶色所蔽为明，听不为奸人所欺为聪。〔节〕
    ◎咸有一德
    “‘爰革夏正’，只是‘正朔’之‘正’。”贺孙因问：“伊尹说话自分明，间有数语难晓，如‘为上为德，为下为民’之类。”曰：“伯恭四个‘为’字都从去声，觉得顺。”贺孙因说：“如‘逢君之恶’，也是为上，而非是为德；‘为宫室妻妾之奉’，也是为下，而非是为民。”曰：“然。伊尹告太甲，却是与寻常人说话，便恁地分晓、恁地切身。至今看时，通上下皆使得。至傅说告高宗，语意却深。缘高宗贤明，可以说这般话，故傅说辅之，说得较精微。伊尹告太甲，前一篇许多说话，都从天理窟中抉出许多话，分明说与他，今看来句句是天理。”又云：“非独此，看得道理透，见得圣贤许多说话，都是天理。”又云：“伊尹说得极恳切，许多说话重重叠叠，说了又说。”〔贺孙〕
    问：“‘左右惟其人’，何所指？”曰：“只是指亲近之臣。‘任官’是指任事底人也。‘任官惟贤材’，多是‘为下为民’底意思。‘左右惟其人’，多是‘为上为德’底意思。‘其难其慎’，言人君任官须是贤材，左右须是得人，当难之慎之也。‘惟和惟一’，言人臣为上为下，须是为德为民，必和必一，为此事也。”〔铢〕
    至之问四“为”字当作何音。曰：“四字皆作去声。言臣之所以为上，盖为君德也；臣之所以为下者，盖为民也。‘为上’，犹言为君。”〔铢〕
    论“其难其慎”，曰：“君臣上下，相与其难。”〔节〕
    问：“‘德无常师，主善为师；善无常主，协于克一。’或言主善人而为师，若仲尼无常师之意，如何？”曰：“非也。横渠说‘德主天下之善，善原天下之一’，最好。此四句三段，一段紧似一段。德且是大体说，有吉德，有凶德，然必主於善始为吉尔。善亦且是大体说，或在此为善，在彼为不善；或在彼为善，在此为不善；或在前日则为善，而今日则为不善；或在前日则不善，而今日则为善。惟须‘协于克一’，是乃为善，谓以此心揆度彼善尔。故横渠言‘原’，则若善定於一耳，盖善因一而後定也。德以事言，善以理言，一以心言。大抵此篇只是几个‘一’字上有精神，须与细看。此心才一，便终始不变而有常也。‘协’字虽训‘合’字，却是如‘以此合彼’之‘合’，非‘已相合’之‘合’，与礼记‘协於分艺’，书‘协时月正日’之‘协’同义，盖若揆度参验之意耳。张敬夫谓虞书‘精一’四句与此为尚书语之最精密者，而虞书为尤精。”〔大雅〕
    “‘德无常师，主善为师；善无常主，协于克一。’上两句是教人以其所从师，下两句是教人以其所择善而为之师。”道夫问：“‘协于克一’，莫是能主一则自默契于善否？”曰：“‘协’字难说，只是个比对裁断之义。盖如何知得这善不善，须是自心主宰得定，始得。盖有主宰，则是是非非，善善恶恶，了然於心目间，合乎此者便是，不合者便不是。横渠云：‘德主天下之善，善原天下之一。’这见得它说得极好处。盖从一中流出者，无有不善。所以他伊尹从前面说来，便有此意，曰‘常厥德’，曰‘庸德’，曰‘一德’，常、庸、一，只是一个。”蜚卿谓：“一，恐只是专一之‘一’？”曰：“如此则绝说不来。”道夫曰：“上文自谓‘德惟一，动罔不吉；德二三，动罔不凶’。”曰：“才尺度不定，今日长些子，明日短些子，便二三。”道夫曰：“到底说得来，只是个定则明，明则事理见；不定则扰，扰则事理昏杂而不可识矣。”曰：“只是如此。”又曰：“看得道理多後，於这般所在，都宽平开出，都无碍塞。如蜚卿恁地理会数日，却只恁地，这便是看得不多，多少被他这个十六字碍。”又曰：“今若理会不得，且只看自家每日一与不一时，便见。要之，今却正要人恁地理会，不得，又思量。但只当如横渠所谓‘濯去旧见，以来新意’。且放下著许多说话，只将这四句来平看，便自见。”又曰：“这四句极好看。南轩云：‘自“人心惟危，道心惟微”数语外，惟此四句好。但舜大圣人，言语浑沦；伊尹之言，较露锋坏眯。’说得也好。”顷之，又曰：“舜之语如春生，伊尹之言如秋杀。”〔道夫〕
    问：“横渠言‘德主天下之善，善原天下之一’，如何？”曰：“言一故善。一者，善之原也。‘善无常主’，如言‘前日之不受是，今日之受非也’；‘协于克一’，如言‘皆是也’。盖均是善，但易地有不同者，故无常主。必是合于一，乃为至善。一者，纯一於理，而无二三之谓。一，则无私欲，而纯乎义理矣。”〔铢〕
    “协于克一”，协，犹齐也。〔升卿〕
    ◎说命
    高宗梦傅说，据此，则是真有个天帝与高宗对答，曰：“吾赉汝以良弼。”今人但以主宰说帝，谓无形象，恐也不得。若如世间所谓“玉皇大帝”，恐亦不可。毕竟此理如何？学者皆莫能答。〔亻选
    梦之事，只说到感应处。高宗梦帝赉良弼之事，必是梦中有帝赉之说之类。只是梦中事，说是帝真赉，不得；说无此事，只是天理，亦不得。〔扬〕
    问：“高宗梦说，如伊川言，是有个傅说便能感得高宗之梦。琮谓高宗‘旧学于甘盘’，既乃‘Т于荒野，入宅于河，自河徂亳’，其在民间久矣。当时天下有个傅说，岂不知名？当‘恭默思道’之时，往往形于梦寐，於是审象而求之。不然，贤否初不相闻，但据一时梦寐，便取来做宰相，或者於理未安。”曰：“‘Т于荒野，入宅于河，自河徂亳’，是说高宗，是说甘盘？”众未应。曰：“据来‘暨厥终罔显’，只是寻甘盘不见。然高宗‘旧劳于外，爰暨小人’，亦尝是在民间来。”〔琮〕
    “惟天聪明”至“惟干戈省厥躬”，八句各一义，不可牵连。天自是聪明。君自是用时宪。臣自是用钦顺。民自是用从隆？谠蚰芷鹦摺＜纂兴以御戎也，然亦能兴戎；如秦筑长城以御胡，而致胜、广之乱。衣裳者，赏也，在笥，犹云在箱箧中，甚言其取之易。如云爵者上之所擅，出於口而无穷；惟其予之之易，故必审其人果贤耶？果有功耶？则赏不妄矣。干戈，刑人之具，然须省察自家真个是否，恐或因怒而妄刑人，或虑施之不审而无辜者被祸，则刑之施当矣。盖衣裳之予在我，而必审其人之贤否；干戈施之於人，而必审自己之是非也。〔亻选
    “惟口起羞”以下四句，皆是审。〔节〕
    口非欲起羞，而出言不当，则反足以起羞。甲胄本所以御戎，而出谋不当，则反足以起戎。衣裳在笥，易以与人，不可不谨。干戈讨有罪，则因以省身。
    “惟甲胄起戎”，盖不可有关防他底意。〔节〕
    “惟甲胄起戎”，如“归与石郎谋反”是也。〔节〕
    “惟厥攸居”，所居，所在也。〔节〕
    南轩云：“‘非知之艰，行之艰’，此特傅说告高宗尔。盖高宗旧学甘盘，於义理知之亦多，故使得这说。若常人，则须以致知为先也。”此等议论亻尽好。〔道夫〕
    “台小子旧学于甘盘，既乃Т于荒野”云云。东坡解作甘盘Т于荒野。据某看，恐只是高宗自言。观上文曰“台小子”，可见。但不知当初高宗因甚Т于荒野？不知甘盘是甚样人？是学个甚么？今亦不敢断。但据文义，疑是如此。兼无逸云“高宗旧劳于外”，亦与此相应。想见高宗三年不言，“恭默思道”，未知所发；又见世间未有个人强得甘盘，所以思得一大贤如傅说。高宗若非傅说，想不能致当日之治；傅说若非高宗，亦不能有所为，故曰“惟后非贤不拢惟贤非后不食”，言必相须也。〔亻选
    经籍古人言“学”字，方自说命始有。
    “‘惟学逊志，务时敏’至‘厥德修罔觉’。逊志者，逊顺其志，捺下这志，入那事中，子细低心下意，与它理会。若高气不伏，以为无紧要，不能入细理会得，则其修亦不来矣。既逊其志，又须时敏，若似做不做，或作或辍，亦不济事。须是‘逊志务时敏’，则‘厥修乃来’。为学之道，只此二端而已。又戒以‘允怀于兹’二者，则道乃积于厥躬。积者，来得件数多也。‘惟效学半’，盖已学既成，居于人上，则须教人。自学者，学也，而教人者亦学。盖初学得者是半，既学而推以教人，与之讲说，己亦因此温得此段文义，是效之功亦半也。‘念终始典于学’，始之所学者，学也；终之所以教人者，亦学也。自学，教人，无非是学。自始至终，日日如此，忽不自知其德之修矣。”或举葛氏解云：“傅说与王说‘我教你者，只是一半事；那一半要你自去行取’，故谓之终始。”曰：“某旧为同安簿时，学中一士子作书义如此说。某见它说得新巧，大喜之。後见俞子才跋某人说命解後，亦引此说。”又曰：“傅说此段说为学工夫极精密，伊尹告太甲者极痛切。”〔亻选
    “逊志”，则无所坠落。志不低，则必有漏落在下面。〔节〕
    问为学“逊志”、“以意逆志”之分。曰：“‘逊志’是小著这心，去顺那事理，自然见得出。‘逆志’是将自家底意去推迎等候他志，不似今人硬将此意去捉那志。”〔亻选
    因说“效学半”，曰：“近见俞子才跋说命云：‘教只效得一半，学只学得一半，那一半教人自理会。’伯恭亦如此说。某旧在同安时，见士人作书义如此说，夔孙录云：“某看见古人说话，不如此险。”先说‘王，人求多闻，时惟建事’，此是人君且学且效，一面理会教人，一面穷义理。後面说‘监于成宪，其永无愆’数语，是平正实语；不应中间翻空一句，如此深险。夔孙录云：“言语皆平正，皆是实语，不应得中间翻一个筋斗去。”如说效只得一半，不成那一半掉放冷处，教他自得。此语全似禅语，只当依古注。”夔孙录云：“此却似禅语。五通仙人问佛六通，‘如何是那一通’？那一通便是妙处。且如学记引此，亦只是依古注说。”〔赐〕
    ◎西伯戡黎
    “西伯戡黎”，便是这个事难判断。观戡黎，大故逼近纣都，岂有诸侯而敢称兵於天子之都乎？看来文王只是不伐纣耳，其他事亦都做了，如伐崇、戡黎之类。韩退之拘幽操云：“臣罪当诛兮，天王圣明！”伊川以为此说出文王意中事。尝疑这个说得来太过。据当日事势观之，恐不如此。若文王终守臣节，何故伐崇？只是後人因孔子“以服事殷”一句，遂委曲回护个文王，说教好看，殊不知孔子只是说文王不伐纣耳。尝见杂说云：“纣杀九侯，鄂侯争之强，辩之疾，并醢鄂侯。西伯闻之窃叹，崇侯虎谮之曰：‘西伯欲叛。’纣怒，囚之桌铩Ｎ鞑叹曰：‘父有不慈，子不可以不孝；君有不明，臣不可以不忠。岂有君而可叛者乎？’於是诸侯闻之，以西伯能敬上而恤下也，遂相率而归之。”看来只这段说得平。〔亻选
    ◎泰誓
    柯国材言：“序称‘十有一年’，史辞称十有三年。书序不足凭。至洪范谓‘十有三祀’，则是十三年明矣。使武王十一年伐殷，到十三年方访箕子，不应如是之缓。”此说有理。〔伯羽〕高录云：“见得释箕子囚了，问他。若十一年释了，十三年方问他，恐不应如此迟。”
    同安士人杜君言：“泰誓十一年，只是误了。经十三年为正，洪范亦是十三祀访箕子。”先生云：“恐无观兵之事。然文王为之，恐不似武王，只待天下自归了。纣无人与他，只自休了。东坡武王论亦有此意。武王则待不得也。”〔扬〕
    石洪庆问：“尚父年八十方遇西伯，及武王伐商，乃即位之十三年，又其後就国，高年如此！”曰：“此不可考。”因云，泰誓序“十有一年，武王伐殷”，经云“十有三年春，大会于孟津”，序必差误。说者乃以十一年为观兵，尤无义理。旧有人引洪范“十有三祀，王访于箕子”，则十一年之误可知矣。〔人杰〕
    “ゴ厦髯髟后，元后作民父母。”须是刚健中正出人意表之君，方能立天下之事。如创业之君能定祸乱者，皆是智勇过人。〔人杰〕
    或问：“‘天视自我民视，天听自我民听’，天便是理否？”曰：“若全做理，又如何说自我民视听？这里有些主宰底意思。”
    庄仲问：“‘天视自我民视，天听自我民听’，谓天即理也。”曰：“天固是理，然苍苍者亦是天，在上而有主宰者亦是天，各随他所说。今既曰视听，理又如何会视听？虽说不同，又却只是一个。知其同，不妨其为异；知其异，不害其为同。尝有一人题分水岭，谓水不曾分。某和其诗曰：‘水流无彼此，地势有西东。若识分时异，方知合处同。’”〔文蔚〕疑与上条同闻。
    ◎武成
    问：“武成一篇，编简错乱。”曰：“新有定本，以程先生王介甫刘贡父李叔易诸本，推究甚详。”〔亻选
    显道问：“纣若改过迁善，则武王当何以处之？”曰：“他别自从那一边去做。他既称王，无倒杀，只著自去做。”〔义刚〕
    ◎洪范
    江彝叟畴问：“洪范载武王胜殷杀纣，不知有这事否？”曰：“据史记所载，虽不是武王自杀，然说斩其头悬之，亦是有这事。”又问“血流漂杵”。曰：“孟子所引虽如此，然以书考之，‘前徒倒戈，攻于後以北’，是殷人自相攻，以致血流如此之盛。观武王兴兵，初无意於杀人，所谓‘今日之事，不愆於六伐、七伐，乃止齐焉’，是也。武王之言，非好杀也。”〔卓〕
    问：“‘胜殷杀受’之文是如何？”曰：“看史记载纣赴火死，武王斩其首以悬于旌，恐未必如此。书序，某看来煞有疑。相传都说道夫子作，未知如何。”〔贺孙〕
    问：“‘鲧则殛死，禹乃嗣兴。’禹为鲧之子，当舜用禹时，何不逃走以全父子之义？”曰：“伊川说，殛死只是贬死之类。”〔德明〕
    问：“鲧既被诛，禹又出而委质，不知如何？”曰：“盖前人之愆。”又问：“禹以鲧为有罪，而欲盖其愆，非显父之恶否？”曰：“且如而今人，其父打碎了个人一件家事，其子买来填还，此岂是显父之过！”〔自修〕
    说洪范：“看来古人文字，也不被人牵强说得出。只自恁地熟读，少间字字都自会著实。”又云：“今人只管要说治道，这是治道最紧切处。这个若理会不通，又去理会甚么零零碎碎！”〔道夫〕
    问洪范诸事。曰：“此是个大纲目，天下之事，其大者大概备於此矣。”问“皇极”。曰：“此是人君为治之心法。如周公一书，只是个八政而已。”〔亻选
    凡数自一至五，五在中；自九至五，五亦在中。戴九履一，左三右七，五亦在中。又曰：“若有前四者，则方可以建极：一五行，二五事，三八政，四五纪是也。後四者却自皇极中出。三德是皇极之权，人君所乡用五福，所威用六极，此曾南丰所说。诸儒所说，惟此说好。”又曰：“皇，君也；极，标准也。皇极之君，常滴水滴冻，无一些不善。人却不齐，故曰‘不协于极，不罹于咎’。‘天子作民父母，以为天下王’，此便是‘皇建其有极’。”又曰：“尚书前五篇大概易晓。後如甘誓胤征伊训太甲咸有一德说命，此皆易晓，亦好。此是孔氏壁中所藏之书。”又曰：“看尚书，渐渐觉晓不得，便是有长进。若从头至尾解得，便是乱道。高宗肜日是最不可晓者，西伯戡黎是稍稍不可晓者。太甲大故乱道，故伊尹之言紧切；高宗稍稍聪明，故说命之言细腻。”又曰：“读尚书有一个法，半截晓得，半截晓不得。晓得底看；晓不得底且阙之，不可强通，强通则穿凿。”又曰：“‘敬敷五教在宽’，只是不急迫，慢慢地养他。”〔节〕
    洛书本文只有四十五点。班固云六十五字，皆洛书本文。古字画少，恐或有模样，但今无所考。汉儒说此未是，恐只是以义起之，不是数如此。盖皆以天道人事参互言之。五行最急，故第一；五事又参之於身，故第二；身既修，可推之於政，故八政次之；政既成，又验之於天道，故五纪次之；又继之皇极居五，盖能推五行，正五事，用八政，修五纪，乃可以建极也；六三德，乃是权衡此皇极者也；德既修矣，稽疑庶徵继之者，著其验也；又继之以福极，则善恶之效，至是不可加矣。皇极非大中，皇乃天子，极乃极至，言皇建此极也。东西南北，到此恰好，乃中之极，非中也。但汉儒虽说作“中”字，亦与今不同，如云“五事之中”，是也。今人说“中”，只是含胡依违，善不必尽赏，恶不必尽罚。如此，岂得谓之中！〔可学〕
    天下道理，只是一个包两个。易便只说到八个处住。洪范说得十数住。五行五个，便有十个：甲乙便是两个木，丙丁便是两个火，戊己便是两个土，金、水亦然。所谓“兼三才而两之”，便都是如此。大学中“明明德”，便包得“格物、致知、诚意、正心、修身”五个；“新民”，便包得“齐家、治国、平天下”三个。自暗室屋漏处做去，到得无所不周，无所不遍，都是这道理。自一心之微，以至於四方之远，天下之大，也都只是这个。〔义刚〕
    箕子为武王陈洪范，首言五行，次便及五事。盖在天则是五行，在人则是五事。〔儒用〕
    自“水曰润下”，至“稼穑作甘”，皆是二意：水能润，能下；火能炎，能上；金曰“从”，曰“革”，从而又能革也。〔德明〕
    忽问：“如何是‘金曰从革’？”对曰：“是从己之革。”曰：“不然，是或从，或革耳。从者，从所锻制；革者，又可革而之他，而其坚刚之质，依旧自存，故与‘曲直’、‘稼穑’皆成双字。‘炎上’者，上字当作上声；‘润下’者，下字当作去声，亦此意。”〔大雅〕
    “金曰从革”，一从一革，互相变而体不变。且如银，打一只盏，便是从；更要别打作一件家事，便是革。依旧只是这物事，所以云体不变。〔亻选
    “从革作辛”，是其气割辣。“曲直作酸”，今以两片木相擦则齿酸，是其验也。〔夔孙〕
    问：“视听言动，比之洪范五事，动是‘貌’字否？如‘动容貌’之谓。”曰：“思也在这里了。‘动容貌’是外面底，心之动便是思。”又问五行比五事。曰：“曾见吴仁杰说得也顺。它云，貌是水，言是火，视是木，听是金，思是土。将庶徵来说，便都顺。”问：“貌如何是水？”曰：“它云，貌是湿润底，便是水，故其徵便是‘肃，时雨若’。洪范乃是五行之书，看得它都是以类配得。到五福、六极，也是配得，但是略有不齐。”问：“皇极五福，即是此五福否？”曰：“便只是这五福。如‘敛时五福，用敷锡厥庶民’，敛底，即是尽得这五事。以此锡庶民，便是使民也尽得此五事。尽得五事，便有五福。”〔夔孙〕
    问五行所属。曰：亻崖荚疲骸拔剩骸形质属土？’曰：‘从前如此说。’”“旧本谓雨属木，偈艚穑及与五事相配，皆错乱了。吴斗南说雨属水，偈艋穑燠属木，寒属金，风属土。看来雨只得属水自分晓，如何属木？”问：“寒如何属金？”曰：“他讨得证据甚好。左传云：‘金寒屠搿！又，貌言视听思，皆是以次相属。”问：“貌如何属水？”曰：“容貌须光泽，故属水；言发於气，故属火；眼主肝，故属木；金声清亮，故听属金。”问：“凡上四事，皆原於思，亦犹水火木金皆出於土也。”曰：“然。”又问：“礼如何属火？”曰：“以其光明。”问：“义之属金，以其严否？”曰：“然。”〔胡泳〕
    “视曰明”，是视而便见之谓明；“听曰聪”，是听而便闻之谓聪；“思曰睿”，是思而便通之谓睿。〔道夫〕
    伯模云：“老苏著洪范论，不取五行传；而东坡以为汉儒五行传不可废。此亦自是。既废，则後世有忽天之心。”先生曰：“汉儒也穿凿。如五事，一事错，则皆错，如何却云听之不聪，则某事应？貌之不恭，则某事应。”〔道夫〕
    “五皇极”，只是说人君之身，端本示仪於上，使天下之人则而效之。圣人固不可及，然约天下而使之归于正者，如“皇则受之”，“则锡之福”也。所谓“遵王之义”，“遵王之道”者，天下之所取法也。人君端本，岂有他哉？修於己而已。一五行，是发原处；二五事，是总持处；八政，则治民事；五纪，则协天运也；六三德，则施为之撙节处；七稽疑，则人事已至，而神明其德处；庶徵，则天时之徵验也；五福、六极，则人事之徵验也。其本皆在人君之心，其责亦甚重矣。“皇极”，非说大中之道。若说大中，则皇极都了，五行、五事等皆无归著处。又云：“便是‘笃恭而天下平’之道。天下只是一理；圣贤语言虽多，皆是此理。如尚书中洛诰之类，有不可晓处多。然间有说道理分晓处，不须训释，自然分明。如云‘王敬作所不可不敬德’，‘肆惟王其疾敬德’，‘不敢替厥义德’等语是也。”〔人杰〕┿录详见下。
    “皇极”二字，皇是指人君，极便是指其身为天下做个样子，使天下视之以为标准。“无偏无党”以下数语，皆是皇之所建，皆无偏党好恶之私。天下之人亦当无作好作恶，便是“遵王之道”，“遵王之路”，皆会归于其极，皆是视人君以为归。下文“是彝是训，于帝其训”，“是训是行，以近天子之光”，说得自分晓。“天子作民父母，以为天下王”，则许多道理尽在此矣。但缘圣人做得样子高大，人所难及，而不可以此尽律天下之人，虽“不协于极”，但“不罹于咎”者，皇亦受之。至於“而康而色”，自言“好德”者，亦锡之福。极，不可以“大中”训之，只是前面五行、五事、八政、五纪是已，却都载在人君之身，包括尽了。五行是发源处；五事是操持处；八政是修人事；五纪是顺天道；就中以五事为主。视明听聪，便是建极，如明如聪，只是合恁地。三德，亦只是就此道理上为之权衡，或放高，或捺低，是人事尽了。稽疑，又以卜筮参之。若能建极，则推之於人，使天下皆享五福；验之於天，则为休徵。若是不能建极，则其在人事便为六极，在天亦为咎徵。其实都在人君身上，又不过“敬用五事”而已，此即“笃恭而天下平”之意。以是观之，人君之所任者，岂不重哉！如此，则九畴方贯通为一。若以“大中”言之，则九畴散而无统。大抵诸书初看其言，若不胜其异，无理会处；究其指归，皆只是此理。如召诰中，其初说许多言语艰深难晓，却紧要处，只是“惟王不可不敬德”而已。〔┿〕
    问：“先生言‘皇极’之‘极’不训中，只是标准之义。然‘无偏无党’，‘无反无侧’，亦有中意。”曰：“只是个无私意。”问：“‘准标之义’如何？”曰：“此是圣人正身以作民之准则。”问：“何以能敛五福？”曰：“当就五行、五事上推究。人君修身，使貌恭，言从，视明，听聪，思睿，则身自正。五者得其正，则五行得其序；以之稽疑，则‘龟从，筮从，卿士从，庶民从’；在庶徵，则有休徵，无咎徵。和气致祥，有仁寿而无鄙夭，便是五福；反是则福转为极。陆子静荆门军晓谕乃是敛六极也！”〔德明〕
    先生问曹：“寻常说‘皇极’如何？”曹云：“只说作‘大中’。”曰：“某谓不是‘大中’。皇者，王也；极，如屋之极；言王者之身可以为下民之标准也。貌之恭，言之从，视明听聪，则民观而化之，故能使天下之民‘无有作好，而遵王之道；无有作恶，而遵王之路’；王者又从而敛五者之福，而锡之於庶民。敛者，非取之於外，亦自吾身先得其正，然後可以率天下之民以归于正，此锡福之道也。”〔卓〕
    中，不可解做极。极无中意，只是在中，乃至极之所，为四向所标准，故因以为中。如屋极，亦只是在中，为四向所准。如建邦设都以为民极，亦只是中天下而立，为四方所标准。如“粒我蒸民，莫匪尔极”，来牟岂有中意！亦只是使人皆以此为准。如北极，如宸极，皆然。若只说中，则殊不见极之义矣。〔淳〕
    “皇极”，如“以为民极”。标准立於此，四方皆面内而取法。皇，谓君也；极，如屋极，阴阳造化之总会枢纽。极之为义，穷极极至，以上更无去处。〔闳祖〕
    “极，尽也。”先生指前面香桌：“四边尽处是极，所以谓之四极。四边视中央，中央即是极也。尧都平阳，舜都蒲阪，四边望之，一齐看著平阳蒲阪。如屋之极，极高之处，四边到此尽了，去不得，故谓之‘极’。宸极亦然。至善亦如此。应于事到至善，是极尽了，更无去处。‘故君子无所不用其极’。书之‘皇极’，亦是四方所瞻仰者。皇，有训大处，惟‘皇极’之‘皇’不可训大。皇，只当作君，所以说‘遵王之义，遵王之路’，直说到後面‘以为天下王’，其意可见。盖‘皇’字下从‘王’。”〔泳〕
    今人将“皇极”字作“大中”解了，都不是。“皇建其有极”不成是大建其有中；“时人斯其惟皇之极”，不成是时人斯其惟大之中！剩须是君；极，须是人君建一个表仪於上。且如北极是在天中，唤作北中不可；屋极是在屋中，唤作屋中不可。人君建一个表仪於上，便有肃、隆⒄堋⒛薄⑹ブ应。五福备具，推以与民；民皆从其表仪，又相与保其表仪。下文“凡厥庶民”以下，言人君建此表仪，又须知天下有许多名色人，须逐一做道理处著始得。於是有“念之”，“受之”，“锡之福”之类，随其人而区处之。大抵“皇极”是建立一个表仪後，又有广大含容，区处周备底意思。尝疑“正人”“正”字，只是中常之人，此等人须是富，方可与为善，与“无常产有常心”者有异。“有能、有为”，是有才之人；“有猷、有为、有守”，是有德之人。“无偏无陂”以下，只是反复歌咏。若细碎解，都不成道理。〔〕
    东坡书传中说得“极”字亦好。〔┿〕
    “无有作好”，“无有作恶”，谓好所当好，恶所当恶，不可作为耳。〔必大〕
    问：“箕子陈洪范，言‘彝伦攸叙’。见事事物物中，得其伦理，则无非此道。非道便无伦理。”曰：“固是。曰‘王道荡荡’，又曰‘王道平平’；曰‘无党无偏’，又曰‘无偏无党’，只是一个道，如何如此反复说？只是要得人反覆思量入心来，则自有所见矣。”〔大雅〕
    “会其有极，归其有极”，“会”、“归”字无异义，只是重叠言之。与既言“无偏无党”又言“无党无偏”，无别说也。
    符叙舜功云：“象山在荆门，上元须作醮，象山罢之。劝谕邦人以福不在外，但当求之内心。於是日入道观，设讲座，说‘皇极’，令邦人聚听之。次日，又画为一图以示之。”先生曰：“人君建极，如个标准。如东方望也如此，西方望也如此，南方望也如此，北方望也如此。莫不取则於此，如周礼‘以为民极’，诗‘维民之极’，‘四方之极’，都是此意。中固在其间，而极不可以训中。汉儒注说‘中’字，只说‘五事之中’，犹未为害，最是近世说‘中’字不是。近日之说，只要含胡苟且，不分是非，不辨黑白，遇当做底事，只略略做些，不要做尽。此岂圣人之意！”又云：“洪范一篇，首尾都是归从‘皇极’上去。盖人君以一身为至极之标准，最是不易。又须‘敛是五福’，所以敛聚五福，以为建极之本。又须是敬五事，顺五行，厚八政，协五纪，以结裹个‘皇极’。又须氯德，使事物之接，刚柔之辨，须区处教合宜。稽疑便是考之於神，庶徵是验之於天，五福是体之於人。这下许多，是维持这‘皇极’。‘正人’，犹言中人，是平平底人，是有常产方有常心底人。”又云：“今人读书粗心大胆，如何看得古人意思。如说‘八庶徵’，这若不细心体识，如何会见得。‘肃，时雨若。’肃是恭肃，便自有滋润底意思，所以便说时雨顺应之。‘拢时偃簟！率钦治，便自有开明底意思，所以便说时偎秤χ。‘哲，时燠若。’哲是普照，便自有和暖底意思。‘谋，时寒若。’谋是藏密，便自有寒结底意思。‘圣，时风若。’圣则通明，便自有爽快底意思。”符云：“谋自有显然著见之谋，圣是不可知之妙，不知於寒於风，果相关否？”曰：“凡看文字，且就地头看，不可将大底便来压了。箕子所指‘谋’字，只是且说密谋意思；‘圣’，只是说通明意思；如何将大底来压了便休！如说吃枣，固是有大如瓜者；且就眼下说，只是常常底枣。如煎药合用枣子几个，自家须要说枣如瓜大，如何用得许多！人若心下不细，如何读古人书。洪范庶徵固不是定如汉儒之说，必以为有是应必有是事。多雨之徵，必推说道是某时做某事不肃，所以致此。为此必然之说，所以教人难尽信。但古人意精密，只於五事上体察是有此理。如荆公，又却要一齐都不消说感应，但把‘若’字做‘如似’字义说，做譬喻说了，也不得。荆公固是也说道此事不足验，然而人主自当谨戒。如汉儒必然之说固不可，如荆公全不相关之说，亦不可。古人意思精密，恐後世见未到耳。”因云：“古人意思精密，如易中八字‘刚柔、终始、动静、往来’，只这七八字，移换上下添助语，此多少精微有意味！见得彖、象极分明。”〔贺孙〕
    三衢夏唐老作九畴图，因执以问。读未竟，至所谓“皆天也，非人之所能为也”，遂指前图子云：“此乃人为，安得而皆天也！榉段淖肿钅炎鳎向来亦将天道人事分配为之，後来觉未尽，遂已之。直是难以私意安排。若只管外边出意推将去，何所不可，只是理不如此。苏氏以皇极之建，为雨、佟⒑、燠、风之时，皇极不建则反此。汉儒之说尤疏，如以五般皇极配庶徵，却外边添出一个皇极，或此边减却一个庶徵。自增自损，皆出己意。然此一篇文字极是不齐整，不可晓解。如‘五福’对‘六极’：‘一曰寿’，正对‘凶短折’；‘二曰富’，正对‘贫’，‘三曰康宁’对‘疾与弱’，皆其类也。‘攸好德’却对‘恶’，参差不齐，不容布置。如曰‘敛时五福，锡厥庶民’，不知如何敛？又复如何锡？此只是顺五行，不违五事，自己立标准以示天下，使天下之人得以观感而复其善尔。今人皆以‘皇极’为‘大中’，最无义理。如汉儒说‘五事之中’，固未是，犹似胜此。盖皇者，君之称也。如‘皇则受之’，‘皇建其极’之类，皆不可以‘大’字训‘皇’字。‘中’亦不可以训‘极’。‘极’虽有‘中’底意思，但不可便以为‘中’，只训得‘至’字。如‘北极’之‘极’，‘以为民极’之‘极’，正是‘中天下而立’之意。谓四面凑合，至此更无去处。今即以‘皇极’为‘大中’者，更不赏善，亦不罚恶，好善恶恶之理，都无分别，岂理也哉！”〔谟〕
    “飧ビ选保以刚克之；“燮友”，柔克之，此治人也。资质沈潜，以刚克之；资质高明，以柔克之，此治己也。〔焘〕
    “沈潜刚克，高明柔克。”克，治也。言人资质沈潜者，当以刚克之；资质高明者，当以柔治之。此说为胜。〔亻选
    “衍忒。”衍，疑是过多剩底意思；忒，是差错了。〔亻选
    洪范却可理会天人相感。庶徵可验，以类而应也。秦时六月皆冻死人。
    “一极备凶，一极无凶。”多些子不得，无些子不得。〔泳〕
    “王省惟岁”，言王之所当省者，一岁之事，卿士所省者，一月之事。以下皆然。〔亻选
    问“王省惟岁，卿士惟月，师尹惟日”。曰：“此但言职任之大小如此。”又问：“‘庶民惟星’一句解不通，并下文‘星有好风，星有好雨’，意亦不贯。”曰：“‘家用不宁’以上，自结上文了，下文却又说起星，文意似是两段云云。”又问“箕星好风，毕星好雨”。曰：“箕，只是簸箕。以其簸扬而鼓风，故月宿之则风。古语云：‘月宿箕，风扬沙。’毕是叉网，漉鱼底叉子；又，鼎中漉肉叉子，亦谓之毕。凡以毕漉鱼肉，其汁水淋漓而下若雨然，毕星名义盖取此。今毕星上有一柄，下开两叉，形状亦类毕，故月宿之则雨。汉书谓月行东北入轸，若东南入箕则风。所以风者，盖箕是南方，属巽，巽为风，所以好风。恐未必然。”〔亻选
    “庶民惟星”，庶民犹星也。〔焘〕
    问“五福、六极”。曰：“民之五福，人君当乡之；民之六极，人君当畏之。”〔焘〕
    “五福六极”，曾子固说得极好。洪范，大概曾子固说得胜如诸人。〔亻选
    凶：短，折。两事。恶、弱。恶是自暴，弱是自弃。〔焘〕
    ◎旅獒
    “近诸孙将旅獒来读。是时武王已八十馀岁矣。太保此书谆谆如教小儿相似。若自後世言之，则为非所宣言，不尊君矣。”铢问：“‘人不易物’之‘易’，合如字，合作去声？”曰：“看上文意，则当作如字读。但‘德盛不狎侮’又难说。”又问：“‘志以道宁，言以道接’，‘接’字如何？”曰：“接者，酬应之谓，言当以道酬应也。”志，我之志；言，人之言。〔铢〕
    “人不易物，惟德其物”，易，改易也。言人不足以易物，惟德足以易物，德重而人轻也。人，犹言位也，谓居其位者。如宝玉虽贵，若有人君之德，则所锡赉之物斯足贵；若无其德，则虽有至宝以锡诸侯，亦不足贵也。〔亻选
    ◎金
    林闻一问：“周公代武王之死，不知亦有此理否？”曰：“圣人为之，亦须有此理。”〔木之〕
    “是有丕子之责于天。”责，如“责侍子”之“责”。周公之意云，设若三王欲得其子服事於彼，则我多才多艺，可以备使令，且留武王以镇天下也。〔人杰〕
    成王方疑周公，二年之间，二公何不为周公辨明？若天不雷电以风，二公终不进说矣。当是时，成王欲诮周公而未敢。盖周公东征，其势亦难诮他。此成王虽深疑之，而未敢诮之也。若成王终不悟，周公须有所处矣。〔人杰〕
    问：“周公作鸱沃诗以遗成王，其辞艰苦深奥，不知成王当时如何理会得？”曰：“当时事变在眼前，故读其诗者便知其用意所在。自今读之，既不及见当时事，所以谓其诗难晓。然成王虽得此诗，亦只是未敢诮公，其心未必能遂无疑。及至雷风之变，启金之书後，方始释然开悟。”先生却问必大曰：“成王因何知有金後去启之？”必大曰：“此二公赞之也。”又问：“二公何故许时不说？若雷不响，风不起时，又如何？”必大曰：“闻之吕大著云：‘此见二公功夫处。二公在里面调护，非一日矣，但他人不得而知耳。’”曰：“伯恭爱说一般如此道理。”必大问：“其说毕竟如何？”曰：“是时周公握了大权，成王自是转动周公未得。便假无风雷之变，周公亦须别有道理。”李怀光反，其子璀告德宗曰：“臣父能危陛下，陛下不能制臣父。”借此可见当时事势。然在周公之事，则不过使成王终於省悟耳。〔必大〕
    书中可疑诸篇，若一齐不信，恐倒了六经。如金亦有非人情者，“雨，反风，禾尽起”，也是差异。成王如何又恰限去启金之书？然当周公纳策於匮中，岂但二公知之？盘庚更没道理。从古相传来，如经传所引用，皆此书之文，但不知是何故说得都无头。且如今告谕民间一二事，做得几句如此，他晓得晓不得？只说道要迁，更不说道自家如何要迁，如何不可以不迁。万民因甚不要迁？要得人迁，也须说出利害，今更不说。吕刑一篇，如何穆王说得散漫，直从苗民蚩尤为始作乱说起？若说道都是古人元文，如何出於孔氏者多分明易晓，出於伏生者都难理会？〔贺孙〕
    ◎大诰
    大诰一篇不可晓。据周公在当时，外则有武庚管蔡之叛，内则有成王之疑，周室方且岌岌然。他作此书，决不是备礼苟且为之，必欲以此耸动天下也。而今大诰大意，不过说周家辛苦做得这基业在此，我後人不可不有以成就之而已。其後又却专归在卜上，其意思缓而不切，殊不可晓。〔广〕
    因言武王既克纣，武庚、三监及商民畔，曰：“当初纣之暴虐，天下之人胥怨，无不欲诛之。及武王既顺天下之心以诛纣，於是天下之怨皆解，而归周矣。然商之遗民及与纣同事之臣，一旦见故主遭人杀戮，宗社为墟，宁不动心！兹固畔心之所由生也。盖始苦於纣之暴而欲其亡，固人之心。及纣既死，则怨已解，而人心复有所不忍，亦事势人情之必然者。又况商之流风善政，毕竟尚有在人心者。及其顽民感纣恩意之深，此其所以畔也。云云。後来乐毅伐齐，亦是如此。”〔亻选
    “王若曰”，“周公若曰”，“若”字只是一似如此说底意思，如汉书中“帝意若曰”之类。盖或宣道德意者敷演其语，或纪录者失其语而追记其意如此也。〔亻选
    书中“弗吊”字，只如字读。解者欲训为至，故音的，非也。其义正如诗中所谓“不吊昊天”耳，言不见悯吊於上帝也。〔亻选
    “础弊钟搿胺恕弊滞。据汉书。〔敬仲〕
    “忱”，“谌”字，只训“信”。“天闯馈保如云天不可信。〔亻选
    ◎总论康诰梓材
    康诰梓材洛诰诸篇，煞有不可晓处，今人都自强解说去。伯恭亦自如此看。伯恭说，书自首至尾，皆无一字理会不得。且如书中注家所说，错处极多。如“础弊郑并作“辅”字训，更晓不得。後读汉书，颜师古注云：“匪”、“础蓖ㄓ谩Ｈ缡橹杏小隘础弊郑止合作“匪”字义。如“率掠诿癔匆汀保乃是率治于民非常之事。〔贺孙〕
    “康诰三篇，此是武王书无疑。其中分明说：‘王若曰：“孟侯，朕其弟，小子封。”’岂有周公方以成王之命命康叔，而遽述己意而告之乎？决不解如此！五峰吴才老皆说是武王书。只缘误以洛诰书首一段置在康诰之前，故叙其书於大诰微子之命之後。”问：“如此，则封康叔在武庚未叛之前矣。”曰：“想是同时。商畿千里，纣之地亦甚大，所封必不止三两国。周公使三叔监殷，他却与武庚叛，此是一件大疏脱事。若当时不便平息，模样做出西晋初年时事。想见武庚日夜去说诱三叔，以为周公，弟也，却在周作宰相；管叔，兄也，却出监商，故管叔生起不肖之心如此。”〔广〕
    唐诰酒诰是武王命康叔之词，非成王也。如“朕其弟，小子封”。又曰：“乃寡兄勖。”犹今人言“劣兄”也。故五峰编此书於皇王大纪，不属成王而载於武王纪也。至若所谓“惟三月哉生魄，周公初基，作新大邑于东国洛”，至“乃洪大诰治”，自东坡看出，以为非康诰之词。而梓材一篇则又有可疑者。如“稽田垣墉”之喻，却与“无相戕，无胥虐”之类不相似。以至於“欲至于万年，惟王子子孙孙永保民”，却又似洛诰之文，乃臣戒君之词，非酒诰语也。〔道夫〕
    ◎康诰
    “惟三月哉生魄”一段，自是脱落分晓。且如“朕弟”、“寡兄”，是武王自告康叔之辞无疑。盖武王，周公康叔同叫作兄。岂应周公对康叔一家人说话，安得叫武王作“寡兄”，以告其弟乎！扒“寡”者，是向人称我家、我国长上之辞也。只被其中有“作新大邑于周”数句，遂牵引得序来作成王时书。不知此是脱简。且如梓材是君戒臣之辞，而後截又皆是臣戒君之辞。要之，此三篇断然是武王时书。若是成王，不应所引多文王而不及武王。且如今人才说太祖，便须及太宗也。又曰：“某尝疑书注非孔安国作。盖此传不应是东晋方出，其文又皆不甚好，不似西汉时文。”〔义刚〕
    问：“‘生明’‘生魄’如何？”曰：“日为魂，月为魄。魄是黯处。魄死则明生，书所谓‘哉生明’是也。老子所谓‘载营魄’，载，如车载人之载。月受日之光，魂加於魄，魄载魂也。明之生时，大尽则初二，小尽则初三。月受日之光常全，人在下望之，却见侧边了，故见其盈亏不同。或云月形如饼，非也。笔谈云，月形如弹圆，其受光如粉涂一半；月去日近则光露一眉，渐远则光渐大。且如日在午，月在酉，则是近一远三，谓之弦。至日月相望，则去日十矣。既谓之‘既望’，日在西而月在东，人在下面，得以望见其光之全。月之中有影者，盖天包地外，地形小，日在地下，则月在天中；日甚大，从地四面光起，他本作“冲上”。其影则地影也。地碍日之光，世所谓‘山河大地影’是也。如星亦受日光。凡天地之光，皆日光也。自十六日生魄之後，其光之远近如前之弦，谓之下弦。至晦，则月与日相沓，月在日後，光尽体伏矣。魄加日之上，则日食；在日之後，则无食，谓之晦。朔则日月相并。”又问：“步里客谈所载如何？”曰：“非。”又问：“月蚀如何？”曰：“至明中有暗处，他本作“暗虚”，下同。其暗至微。望之时，月与之正对，无分毫相差。月为暗处所射，故蚀。虽是阳胜阴，毕竟不好。若阴有退避之意，则不至相敌而成蚀也。”〔义刚〕
    “庸庸祗祗，威威显民”，此等语既不可晓，只得且用古注。古注既是杜撰，如今便别求说，又杜撰不如他矣。〔┿〕
    “非汝封刑人杀人，无或刑人杀人。非汝封又曰劓耳刂人，无或劓耳刂人。”康叔为周司寇，故一篇多说用刑。此但言“非汝封刑人杀人”，则无或敢有刑人杀人者。盖言用刑之权止在康叔，不可不谨之意耳。〔广〕
    ◎酒诰
    徐孟宝问：“扬子阊裕骸酒诰之篇俄空焉。’”曰：“孔书以巫蛊事不曾传，汉儒不曾见者多，如郑康成、晋杜预皆然。想扬子阋嗖辉见。”〔大雅〕
    因论点书，曰：“人说荆公穿凿，只是好处亦用还他。且如‘矧惟若畴圻父薄违，农父若保，宏父定辟’，古注从‘父’字绝句；荆公则就‘违’‘保’‘辟’绝句，俺鲋钊逯表。”道夫曰：“更如先儒点‘天降割于我家不少延’，‘用甯王遗我大宝龟’，皆非注家所及。”曰：“然。”〔道夫〕
    ◎梓材
    吴才老说，梓材是洛诰中书，甚好。其他文字亦有错乱而移易得出人意表者，然无如才老此样处，恰恰好好。
    尚书句读有长者，如“皇天既付中国民越厥疆土于先王”，是一句。〔┿〕
    ◎召诰洛诰
    问：“周诰辞语艰涩，如何看？”曰：“此等是不可晓。”“林丈说，艾轩以为方言。”曰：“只是古语如此。窃意当时风俗恁地说话，人便都晓得。如这物事唤做这物事，今风俗不唤做这物事，便晓他不得。如蔡仲之命君牙等篇，乃当时与士大夫语，似今翰林所作制诰之文，故甚易晓。如诰，是与民语，乃今官司行移晓谕文字，有带时语在其中。今但晓其可晓者，不可晓处则阙之可也。如诗‘景员维河’，上下文皆易晓，却此一句不可晓。又如‘三寿作朋’，三寿是何物？欧阳公记古语亦有‘三寿’之说，想当时自有此般说话，人都晓得，只是今不可晓。”问：“东莱书说如何？”曰：“说得巧了。向尝问他有疑处否？曰：‘都解得通。’到两三年後再相见，曰：‘亻尽有可疑者。’”〔淳〕义刚录云：“问：‘五诰辞语恁地短促，如何？’曰：‘这般底不可晓。’林择之云：‘艾轩以为方言。’曰：‘亦不是方言，只是古语如此’云云。”
    “王敬作所不可不敬德”，只是一句。〔道夫〕
    因读尚书，曰：“其间错误解不得处煞多。昔伯恭解书，因问之云：‘尚书还有解不通处否？’曰：‘无有。’因举洛诰问之云：‘据成王只使周公往营洛，故忱聪淄技安贰３赏跷闯⒁蝗站勇澹後面如何却与周公有许多答对？又云“王在新邑”，此如何解？’伯恭遂无以答。後得书云：‘诚有解不得处。’”雉问先生近定武成新本。曰：“前辈定本更差一节。‘王若曰’一段，或接於‘征伐商’之下，以为誓师之辞；或连‘受命于周’之下，以为命诸侯之辞。以为誓师之辞者，固是错连下文说了；以为命诸侯之辞者，此去祭日只争一两日，无缘有先诰命诸侯之理。某看，却是诸侯来，便教他助祭，此是祭毕临遣之辞，当在‘大告武成’之下，比前辈只差此一节。”〔雉〕
    “周公曰，王肇称殷礼”以後，皆是论祭祀，然其中又杂得别说在。〔振〕
    ◎无逸
    柳兄言：“东莱解无逸一篇极好。”曰：“伯恭如何解‘君子所其无逸’？”柳曰：“东莱解‘所’字为‘居’字。”曰：“若某则不敢如此说。”诸友问：“先生如何说？”曰：“恐有脱字，则不可知。若说不行而必强立一说，虽若可观，只恐道理不如此。”〔盖卿〕
    舜功问：“‘徽柔懿恭’，是一字，是二字？”曰：“二字，上轻下重。柔者须徽，恭者须懿。柔而不徽则姑息，恭而不懿则非由中出。”〔可学〕录云：“柔易於暗弱，徽有发扬之意；恭形於外，懿则有蕴藏之意。”
    ◎君
    显道问“召公不悦”之意。曰：“召公不悦，只是小序恁地说，里面却无此意。这只是召公要去後，周公留他，说道朝廷不可无老臣。”又问：“‘又曰’等语不可晓。”曰：“这个只是大纲绰得个意脉子，便恁地说。不要逐个字去讨，便无理会。这个物事难理会。”又曰：“‘弗吊’，只当作去声读。”〔义刚〕
    “召公不悦”，这意思晓不得。若论事了，亻尽未在。看来是见成王已临政，便也小定了，许多事周公自可当得，所以求去。
    ◎多方
    艾轩云：“文字只看易晓处，如尚书‘惟圣罔念作狂，惟狂克念作圣’。下面便不可晓，只看这两句。”〔节〕或录云：“此两句不与上下文相似。上下文多不可晓。”
    ◎立政
    “文王惟克厥宅心”，人皆以“宅心”为处心，非也，即前面所说“三有宅心”尔。若处心，则当云“克宅厥心”。〔方子〕
    ◎周官
    汉人亦不见今文尚书，如以太尉、司徒、司空为三公。当时只见牧誓有所谓“司马、司空、司徒、亚旅”，遂以为古之三公，不知此乃为诸侯时制。古者诸侯只建三卿，如周官所谓“三太、三少、六卿”。及周礼书，乃天子之制，汉皆不及见。又如中庸“一戎衣”，解作“殪戎殷”，亦是不见今武成“一戎衣”之文。〔义刚〕
    ◎顾命康王之诰
    康王之诰，释斩衰而服羁冕，於礼为非。孔子取之，又不知如何？设使制礼作乐，当此之职，只得除之。
    伏生以康王之诰合於顾命。今除著序文读著，则文势自相连接。〔道夫〕
    铢问：“太保称成王，独言‘毕协赏罚’，何也？”曰：“只为赏不当功，罚不及罪，故事事差错。若‘毕协赏罚’，至公至明，何以及此？”又问“张皇六师”。曰：“古者兵藏於农，故六军皆寓於农。‘张皇六师’，则是整顿民众底意思。”〔至〕
    ◎君牙
    安卿问：“君牙ぁ命等篇，见得穆王气象甚好，而後来乃有车辙马迹驰天下之事，如何？”曰：“此篇乃内史、太史之属所作，犹今之翰林作制诰然。如君陈周官蔡仲之命微子之命等篇，亦是当时此等文字自有个格子，首呼其名而告之，末又为‘呜呼’之辞以戒之。篇篇皆然，观之可见。如大诰梓材多方多士等篇，乃当时编人君告其民之辞，多是方言。如‘　字即‘我’字；沈存中以为秦语平音，而谓之‘　。故诸诰等篇，当时下民晓得，而今士人不晓得。如‘尚书’、‘尚衣’、‘尚食’，‘尚’乃守主之意，而秦语作平音，与‘常’字同。诸命等篇，今士人以为易晓，而当时下民却晓不得。”〔义刚〕
    ◎ぁ命
    问：“‘格其非心’之‘格’，训正，是如‘格式’之‘格’，以律人之不正者否？”曰：“如今人言合格，是将此一物格其不正者。人杰录云：“如合格之‘格’，谓使之归于正也。”如‘格其非心’，是说得深者；‘格君心之非’，是说得浅者。”子善因问：“温公以‘格物’为格之‘格’，不知‘格’字有训义否？”曰：“亦有之，如格斗之‘格’是也。”深浅之说未详。〔铢〕
    ◎吕刑
    东坡解吕刑“王享国百年耄”，作一句：“荒度作刑”，作一句，甚有理。如洛诰等篇不可晓，只合阙疑。〔德明〕
    问：“赎刑所以宽鞭扑之刑，则吕刑之赎刑如何？”曰：“吕刑盖非先王之法也。故程子有一策问云：‘商之盘庚，周之吕刑，圣人载之於书，其取之乎？抑将垂戒後世乎？’”〔广〕
    问：“郑敷文所论甫刑之意，是否？”曰：“便是他们都不去考那赎刑。如古之‘金作赎刑’，只是刑之轻者。如‘流宥五刑’之属，皆是流窜。但有‘鞭作官刑，扑作教刑’，便是法之轻者，故赎。想见穆王胡做乱做，到晚年无钱使，撰出这般法来。圣人也是志法之变处。但是他其中论不可轻於用刑之类，也有许多好说话，不可不知。”又问：“本朝之刑与古虽相远，然也较近厚。”曰：“何以见得？”义刚曰：“如不甚轻杀人之类。”曰：“也是。但律较轻，敕较重。律是古来底，敕是本朝底。而今用时，敕之所无，方用律。本朝自徒以下罪轻。古时流罪不刺面，只如今白面编管样。是唐五代方是黥面。决脊，如折杖，却是太祖方创起，这却较宽。”安师问：“律起於何时？”曰：“律是从古来底，逐代相承修过，今也无理会了。但是而今刑统，便是古律，下面注底，便是周世宗者。如宋莒公所谓‘律应从而违，堪供而阙，此六经之亚文也’。所谓‘律’者，汉书所引律便是，但其辞古，难晓。如当时数大狱引许多词，便如而今款样，引某罪引某法为断。本朝便多是用唐法。”义刚曰：“汉法较重於唐，当时多以语辞获罪。”曰：“只是他用得如此，当时之法却不曾恁地。他只见前世轻杀人，便恁地。且如杨恽一书，看得来有甚大段违法处？谓之不怨不可，但也无谤朝政之辞，却便谓之‘腹诽’而腰斩！”〔义刚〕
    仲默论五刑不赎之意。曰：“是穆王方有赎刑。尝见萧望之言古不赎刑，某甚疑之，後来方省得赎刑不是古。”因取望之传看毕，曰：“说得也无引证。”因论望之云：“想见望之也是拗。”义刚问：“望之学术不知是如何；又似好样，又却也有那差异处。”先生徐应曰：“他说底也是正。”义刚曰：“如杀韩延寿，分明是他不是。”曰：“望之道理短。”义刚曰：“看来他也是暗於事机，被那两个小人恁地弄後，都不知。”先生但应之而已。〔义刚〕
    国秀问：“穆王去文武成康时未远，风俗人心何缘如此不好？”曰：“天下自有一般不好底气象。圣人有那礼乐刑政在此维持，不好底也能革面。至维持之具一有废弛处，那不好气质便自各出来，和那革面底都无了，所以恁地不好。人之学问，逐日恁地恐惧修省得恰好；才一日放倒，便都坏了。”〔恪〕
    ◎秦誓费誓
    秦誓费誓亦皆有说不行、不可晓处。“民讫自若是多盘”，想只是说人情多要安逸之意。〔广〕
    ●卷八十・诗一
    ◎纲领
    只是“思无邪”一句好，不是一部诗皆“思无邪”。〔振〕
    “温柔敦厚”，诗之教也。使篇篇皆是讥刺人，安得“温柔敦厚”！〔〕
    因论诗，曰：“孔子取诗只取大意。三百篇，也有会做底，有不会做底。如君子偕老：‘子之不淑，云如之何！’此是显然讥刺他。到第二章已下，又全然放宽，岂不是乱道！如载驰诗煞有首尾，委曲详尽，非大段会底说不得。又如鹤鸣做得极巧，更含蓄意思，全然不露。如清庙一倡三叹者，人多理会不得。注下分明说：‘一人倡之，三人和之。’譬如今人挽歌之类。今人解者又须要胡说乱说。”〔祖道〕
    问删诗。曰：“那曾见得圣人执笔删那个，存这个！也只得就相传上说去。”〔贺孙〕
    问：“诗次序是当如此否？”曰：“不见得。只是楚茨信南山甫田大田诸诗，元初却当作一片。”又曰：“如卷阿说‘岂弟君子’，自作贤者；如伦盟怠岂弟君子’，自作人君。大抵诗中有可以比并看底，有不可如此看，自有这般样子。”〔贺孙〕说卷阿与诗传不同。以下论诗次序章句。
    “诗，人只见他恁地重三叠四说，将谓是无伦理次序，不知他一句不胡乱下。”文蔚曰：“今日偶看或朴，一篇凡有五章。前三章是说人归附文王之德，後二章乃言文王有作人之功，及纪纲四方之德，致得人归附者在此。一篇之意，次第甚明。”曰：“然。‘遐不作人’，却是说他鼓舞作兴底事。功夫细密处，又在後一章。如曰‘勉勉我王，纲纪四方’，四方便都在他线索内，牵著都动。”文蔚曰：“‘勉勉’，即是‘纯亦不已’否？”曰：“然。‘追琢其章，金玉其相’，是那工夫到後，文章真个是盛美，资质真个是坚实。”〔文蔚〕
    恭父问：“诗章起於谁？”曰：“有‘故言’者，是指毛公；无‘故言’者，皆是郑康成。有全章换一韵处，有全押韵处。如颂中有全篇句句是韵。如殷武之类无两句不是韵，到‘稼穑匪解’，自欠了一句。前辈分章都晓不得，某细读，方知是欠了一句。”〔贺孙〕
    李善注文选，其中多有韩诗章句，常欲写出。“易直子谅”，韩诗作“慈良”。〔方子〕
    问：“王风是他风如此，不是降为国风。”曰：“其辞语可见。风多出於在下之人，雅乃士夫所作。雅虽有刺，而其辞庄重，与风异。”〔可学〕以下论风、雅、颂。
    “大序言：‘一国之事，系一人之本，谓之风。’所以析卫为邶臀馈！痹唬骸笆，古之乐也，亦如今之歌曲，音各不同：卫有卫音，陀协鸵簦邶有邶音。故诗有鸵粽呦抵停有邶音者系之邶。若大雅小雅，则亦如今之商调、宫调，作歌曲者，亦按其腔调而作尔。大雅小雅亦古作乐之体格，按大雅体格作大雅，按小雅体格作小雅；非是做成诗後，旋相度其辞目为大雅小雅也。大抵国风是民庶所作，雅是朝廷之诗，颂是宗庙之诗。”又云：“小序汉儒所作，有可信处绝少。大序好处多，然亦有不满人意处。”〔去伪〕
    器之问“风雅”，与无天子之风之义。先生举郑渔仲之说言：“出於朝廷者为雅，出於民俗者为风。文武之时，周召之作者谓之周召之风。东迁之後，王畿之民作者谓之王风。似乎大约是如此，亦不敢为断然之说。但古人作诗，体自不同，雅自是雅之体，风自是风之体。如今人做诗曲，亦自有体制不同者，自不可乱，不必说雅之降为风。今且就诗上理会意义，其不可晓处，不必反倒。”因说，“尝见蔡行之举陈君举说春秋云：‘须先看圣人所不书处，方见所书之义。’见成所书者更自理会不得，却又取不书者来理会，少间只是说得奇巧。”〔木之〕
    “诗，有是当时朝廷作者，雅颂是也。若国风乃采诗有采之民间，以见四方民情之美恶，二南亦是采民言而被乐章尔。程先生必要说是周公作以教人，不知是如何？某不敢从。若变风，又多是淫乱之诗，故班固言‘男女相与歌咏以言其伤’，是也。圣人存此，亦以见上失其教，则民欲动情胜，其弊至此，故曰‘诗可以观’也。且‘诗有六义’，先儒更不曾说得明。却因周礼说豳诗有豳雅豳颂，即於一诗之中要见六义，思之皆不然。盖所谓‘六义’者，风雅颂乃是乐章之腔调，如言仲吕调，大石调，越调之类；至比、兴、赋，又别：直指其名，直叙其事者，赋也；本要言其事，而虚用两句钓起，因而接续去者，兴也；引物为况者，比也。立此六义，非特使人知其声音之所当，又欲使歌者知作诗之法度也。”问：“豳之所以为雅为颂者，恐是可以用雅底腔调，又可用颂底腔调否？”曰：“恐是如此，某亦不敢如此断，今只说恐是亡其二。”〔大雅〕
    问二雅所以分。曰：“小雅是所系者小，大雅是所系者大。‘呦呦鹿鸣’，其义小；‘文王在上，於昭于天’，其义大。”问变雅。曰：“亦是变用他腔调尔。大抵今人说诗，多去辨他序文，要求著落。至其正文‘关关雎鸠’之义，却不与理会。”王德修云：“诗序只是‘国史’一句可信，如‘关雎，后妃之德也’。此下即讲师说，如荡诗自是说‘荡荡上帝’，序却言是‘天下荡荡’；赉诗自是说‘文王既勤止，我应受之’，是说後世子孙赖其祖宗基业之意，他序却说‘赉，予也’，岂不是後人多被讲师瞒耶？”曰：“此是苏子由曾说来，然亦有不通处。如汉广，‘德广所及也’，有何义理？却是下面‘无思犯礼，求而不可得’几句却有理。若某，只上一句亦不敢信他。旧曾有一老儒郑渔仲更不信小序，只依古本与叠在後面。某今亦只如此，令人虚心看正文，久之其义自见。盖所谓序者，类多世儒之误，不解诗人本意处甚多。且如‘止乎礼义’，果能止礼义否？桑中之诗，礼义在何处？”王曰：“他要存戒。”曰：“此正文中无戒意，只是直述他淫乱事尔。若鹑之奔奔相鼠等诗，却是讥骂可以为戒，此则不然。某今看得郑诗自叔于田等诗之外，如狡童子衿等篇，皆淫乱之诗，而说诗者误以为刺昭公，刺学校废耳。卫诗尚可，犹是男子戏妇人。郑诗则不然，多是妇人戏男子，所以圣人尤恶郑声也。出其东门却是个识道理底人做。”〔大雅〕
    林子武问“诗者，中声之所止”。曰：“这只是正风雅颂是中声，那变风不是。伯恭坚要牵合说是，然恐无此理。今但去读看，便自有那轻薄底意思在了。如韩愈说数句，‘其声浮且淫’之类，这正是如此。”〔义刚〕
    问“比、兴”。曰：“说出那物事来是兴，不说出那物事是比。如‘南有乔木’，只是说个‘汉有游女’；‘奕奕寝庙，君子作之’，只说个‘他人有心，予忖度之’；关雎亦然，皆是兴体。比底只是从头比下来，不说破。兴、比相近，却不同。周礼说‘以六诗教国子’，其实只是这赋、比、兴三个物事。风雅颂，诗之标名。理会得那兴、比、赋时，里面全不大段费解。今人要细解，不道此说为是。如‘奕奕寝庙’，不认得意在那‘他人有心’处，只管解那‘奕奕寝庙’。”〔植〕（以下赋、比、兴。）
    问：“诗中说兴处，多近比。”曰：“然。如关雎麟趾相似，皆是兴而兼比。然虽近比，其体却只是兴。且如‘关关雎鸠’本是兴起，到得下面说‘窈窕淑女’，此方是入题说那实事。盖兴是以一个物事贴一个物事说，上文兴而起，下文便接说实事。如‘麟之趾’，下文便接‘振振公子’，一个对一个说。盖公本是个好底人，子也好，孙也好，族人也好。譬如麟趾也好，定也好，角也好。及比，则却不入题了。如比那一物说，便是说实事。如‘螽斯羽诜诜兮，宜尔子孙振振兮’！‘螽斯羽’一句，便是说那人了，下面‘宜尔子孙’，依旧是就‘螽斯羽’上说，更不用说实事，此所以谓之比。大率诗中比、兴皆类此。”〔亻选
    比虽是较切，然兴却意较深远。也有兴而不甚深远者，比而深远者，又系人之高下，有做得好底，有拙底。常看後世如魏文帝之徒作诗，皆只是说风景。独曹操爱说周公，其诗中屡说。便是那曹操意思也是较别，也是乖。〔义刚〕
    比是以一物比一物，而所指之事常在言外。兴是借彼一物以引起此事，而其事常在下句。但比意虽切而却浅，兴意虽阔而味长。〔贺孙〕
    诗之兴，全无巴鼻，振录云。“多是假他物举起，全不取其义。”後人诗犹有此体。如“青青陵上柏，磊磊涧中石，人生天地间，忽如远行客”！又如“高山有涯，林木有枝，忧来无端，人莫之知”！“青青河畔草，绵绵思远道”！皆是此体。〔方子〕振录同。
    六义自郑氏以来失之，后妃自程先生以来失之。后妃安知当时之称如何！〔可学〕（以下六义。）
    或问诗六义，注“三经、三纬”之说。曰：“‘三经’是赋、比、兴，是做诗底骨子，无诗不有，才无，则不成诗。盖不是赋，便是比；不是比，便是兴。如风雅颂却是里面横[
    F55]底，都有赋、比、兴，故谓之‘三纬’。”〔焘〕
    器之问：“诗传分别六义，有未备处。”曰：“不必又只管滞却许多，且看诗意义如何。古人一篇诗，必有一篇意思，且要理会得这个。如柏舟之诗，只说到‘静言思之，不能奋飞’！绿衣之诗说‘我思古人，实获我心’！此可谓‘止乎礼义’。所谓‘可以怨’，便是‘喜怒哀乐发而皆中节’处。推此以观，则子之不得於父，臣之不得於君，朋友之不相信，皆当以此意处之。如屈原之怀沙赴水，贾谊言：‘历九州而相其君，何必怀此都也！’便都过常了。古人胸中发出意思自好，看著三百篇诗，则後世之诗多不足观矣。”〔木之〕
    问“诗传说六义，以‘⑽镄舜恰为兴，与旧说不同。”曰：“觉旧说费力，失本指。如兴体不一，或借眼前物事说将起，或别自将一物说起，大抵只是将三四句引起，如唐时尚有此等诗体。如‘青青河畔草’，‘青青水中蒲’，皆是别借此物，兴起其辞，非必有感而见於此物也。有将物之无，兴起自家之所有；将物之有，兴起自家之所无。前辈都理会这个不分明，如何说得诗本指！只伊川也自未见得。看所说有甚广大处，子细看，本指却不如此。若上蔡怕晓得诗，如云‘读诗，须先要识得六义体面’，这是他识得要领处。”问：“诗虽是吟咏，使人自有兴起，固不专在文辞；然亦须是篇篇句句理会著实，见得古人所以作此诗之意，方始於吟咏上有得。”曰：“固是。若不得其真实，吟咏个甚么？然古人已多不晓其意，如左传所载歌诗，多与本意元不相关。”问：“我将‘维天其右之’，‘既右享之’，今所解都作左右之‘右’，与旧不同。”曰：“周礼有‘享右祭祀’之文。如诗中此例亦多，如‘既右烈考，亦右文母’之类。如我将所云，作保趟担更难。方说‘维羊维牛’，如何便说保蹋〉健伊嘏文王，既右享之’，也说未得右助之‘右’。”问：“振鹭诗不是正祭之乐歌，乃献助祭之臣，未审如何？”曰：“看此文意，都无告神之语，恐是献助祭之臣。古者祭祀每一受胙，主与宾尸皆有献酬之礼；既毕，然後亚献；至献毕，复受胙。如此，礼意甚好，有接续意思。到唐时尚然。今并受胙於诸献既毕之後，主与宾尸意思皆隔了。古者一祭之中所以多事，如‘季氏祭，逮ウ而祭，日不足，继之以烛。虽有强力之容，肃敬之心，皆倦怠矣。有司跛倚以临祭，其为不敬大矣！他日祭，子路与，室事交乎户，堂事交乎阶，质明而始行事，晏朝而退。孔子闻之曰：“谁谓由也而不知礼乎！”’古人祭礼，是大段有节奏。”〔贺孙〕
    诗序起“关雎，后妃之德也”，止“教以化之”。大序起“诗者，志之所之也”，止“诗之至也”。〔敬仲〕以下大序。
    声发出於口，成文而节宣和畅谓之音，乃合於音调。如今之唱曲，合宫调、商调之类。〔敬仲〕
    诗大序亦只是後人作，其间有病句。国史。〔方子〕
    诗，才说得密，便说他不著。“国史明乎得失之迹”这一句也有病。周礼礼记中，史并不掌诗，左传说自分晓。以此见得大序亦未必是圣人做。小序更不须说。他做小序，不会宽说，每篇便求一个实事填塞了。他有寻得著底，犹自可通；不然，便与诗相碍。那解底，要就诗，却碍序；要就序，却碍诗。诗之兴，是劈头说那没来由底两句，下面方说那事，这个如何通解！“郑声淫”，所以郑诗多是淫佚之辞，狡童将仲子之类是也。今唤做忽与祭仲，与诗辞全不相似。这个只似而今闲泼曲子。南山有台等数篇，是燕享时常用底，叙宾主相好之意，一似今人致语。又曰：“诗小序不可信。而今看诗，有诗中分明说是某人某事者，则可知。其他不曾说者，而今但可知其说此等事而已。韩退之诗曰：‘春秋书王法，不诛其人身。’”〔高〕
    大序亦有未尽。如“发乎情，止乎礼义”，又只是说正诗，变风何尝止乎礼义！〔振〕
    问“止乎礼义”。曰：“如变风柏舟等诗，谓之‘止乎礼义’，可也。桑中诸篇曰‘止乎礼义’，则不可。盖大纲有‘止乎礼义’者。”〔┿〕
    “止乎礼义”，如泉水、载驰固“止乎礼义”；如桑中有甚礼义？大序只是拣好底说，亦未尽。〔淳〕
    诗大序只有“六义”之说是，而程先生不知如何，又却说从别处去。如小序亦间有说得好处，只是杜撰处多。不知先儒何故不虚心子细看这道理，便只恁说却。後人又只依他那个说出，亦不看诗是有此意无。若说不去处，又须穿凿说将去。又，诗人当时多有唱和之词，如是者有十数篇，序中都说从别处去。且如蟋蟀一篇，本其风俗勤俭，其民终岁勤劳，不得少休，及岁之暮，方且相与燕乐；而又遽相戒曰：“日月其除，无已太康。”盖谓今虽不可以不为乐，然不已过於乐乎！其忧深思远固如此。至山有枢一诗，特以和答其意而解其忧尔，故说山则有枢矣，隰则有榆矣。子有衣裳，弗曳弗娄；子有车马，弗驰弗驱。一旦宛然以死，则他人藉之以为乐尔，所以解劝他及时而乐也。而序蟋蟀者则曰：“刺晋僖公俭不中礼。”盖风俗之变，必由上以及下。今谓君之俭反过於礼，而民之俗犹知用礼，则必无是理也。至山有枢则以为“刺晋昭公”，又大不然矣！若鱼藻，则天子燕诸侯，而诸侯美天子之诗也。采菽，则天子所以答鱼藻矣。至鹿鸣，则燕享宾客也，序颇得其意。四牡，则劳使臣也，而诗序下文则妄矣！驶收呋，则遣使臣之诗也；棠棣，则燕兄弟之诗也，序固得其意。伐木，则燕朋友故旧之诗也。人君以鹿鸣而下五诗燕其臣，故臣受君之赐者，则歌天保之诗以答其上。天保之序虽略得此意，而古注言鹿鸣至伐木“皆君所以下其臣，臣亦归美於上，崇君之尊，而福禄之，以答其歌”，却说得尤分明。又如行苇，自是祭毕而燕父兄耆老之诗。首章言开燕设席之初，而{殷心}{勤心}笃厚之意，已见於言语之外；二章言侍御献酬饮食歌乐之盛；三章言既燕而射以为忄嗬郑荒┱伦Ｋ唐浼纫此酒，皆得享夫长寿。今序者不知本旨，见有“勿践履”之说，则便谓“仁及草木”；见“戚戚兄弟”，便谓“亲睦九族”；见“黄咸ū场保便谓“养老”；见“以祈黄稀保便谓“乞言”；见“介尔景福”，便谓“成其福禄”：细细碎碎，殊无伦理，其失为尤甚！既醉，则父兄所以答行苇之诗也；凫祝则祭之明日绎而宾尸之诗也。古者宗庙之祭皆有尸，既祭之明日，则暖其祭食，以燕为尸之人，故有此诗。假乐则公尸之所以答凫滓病＝裥蚱皆失之。又曰：“诗，即所谓乐章。虽有唱和之意，攀抢止ご歌，亦非是君臣自歌也。”〔道夫〕
    诗、书序，当开在後面。〔升卿〕以下小序。
    敬之问诗、书序。曰：“古本自是别作一处。如易大传、班固序传并在後。京师旧本扬子注，其序亦总在後。”〔德明〕
    王德修曰：“六经惟诗最分明。”曰：“诗本易明，只被前面序作梗。序出於汉儒，反乱诗本意。且只将四字成句底诗读，却自分晓。见作诗集传，待取诗令编排放前面，驱逐过後面，自作一处。”〔文蔚〕
    诗序作，而观诗者不知诗意！〔节〕
    诗序，东汉儒林传分明说道是卫宏作。後来经意不明，都是被他坏了。某又看得亦不是卫宏一手作，多是两三手合成一序，愈说愈疏。”浩云：“苏子由却不取小序。”曰：“他虽不取下面言语，留了上一句，便是病谤。伯恭专信序，又不免牵合。伯恭凡百长厚，不肯非毁前辈，要出脱回护。不知道只为得个解经人，却不曾为得圣人本意。是便道是，不是便道不是，方得。”〔浩〕
    诗小序全不可信。如何定知是美刺那人？诗人亦有意思偶然而作者。又，其序与诗全不相合。诗词理甚顺，平易易看，不如序所云。且如葛覃一篇，只是见葛而思归宁，序得却如此！毛公全无序解，郑间见之。序是卫宏作。
    小序极有难晓处，多是附会。如鱼藻诗见有“王在镐”之言，便以为君子思古之武王。似此类甚多。〔可学〕
    因论诗，历言小序大无义理，皆是後人杜撰，先後增益凑合而作。多就诗中采摭言语，更不能发明诗之大旨。才见有“汉之广矣”之句，便以为德广所及；才见有“命彼後车”之言，便以为不能饮食教载。行苇之序，但见“牛羊勿践”，便谓“仁及草木”；但见“戚戚兄弟”，便为“亲睦九族”；见“黄咸ū场保便谓“养老”；见“以祈黄稀保便谓“乞言”；见“介尔景福”，便谓“成其福禄”：随文生义，无复理论。卷耳之序以“求贤审官，知臣下之勤劳”，为后妃之志事，固不伦矣！况诗中所谓“嗟我怀人”，其言亲髂涮甚，宁后妃所得施於使臣者哉！桃夭之诗谓“婚姻以时，国无鳏民”为“后妃之所致”，而不知其为文王刑家及国，其化固如此，岂专后妃所能致耶？其他变风诸诗，未必是刺者皆以为刺；未必是言此人，必傅会以为此人。桑中之诗放荡留连，止是淫者相戏之辞；岂有刺人之恶，而反自陷於流荡之中！子衿词意轻儇，亦岂刺学校之辞！有女同车等，皆以为刺忽而作。郑忽不娶齐女，其初亦是好底意思，但见後来失国，便将许多诗尽为刺忽而作。考之於忽，所谓淫昏暴虐之类，皆无其实。至遂目为“狡童”，岂诗人爱君之意？况其所以失国，正坐柔懦阔疏，亦何狡之有！幽厉之刺，亦有不然。甫田诸篇，凡诗中无诋讥之意者，皆以为伤今思古而作。其他谬误，不可胜说。後世但见诗序巍然冠於篇首，不敢复议其非，至有解说不通，多为饰辞以曲护之者，其误後学多矣！大序却好，或者谓补凑而成，亦有此理。书小序亦未是。只如尧典舜典便不能通贯一篇之意。尧典不独为逊舜一事。舜典到“历试诸艰”之外，便不该通了，其他书序亦然。至如书大序亦疑不是孔安国文字。大抵西汉文章浑厚近古，虽董仲舒刘向之徒，言语自别。读书大序，便觉软慢无气，未必不是後人所作也。〔谟〕
    诗序实不足信。向见郑渔仲有诗辨妄，力诋诗序，其间言语太甚，以为皆是村野妄人所作。始亦疑之，後来子细看一两篇，因质之史记国语，然後知诗序之果不足信。因是看行苇宾之初筵抑数篇，序与诗全不相似。以此看其他诗序，其不足信者煞多。以此知人不可乱说话，便都被人看破了。诗人假物兴辞，大率将上句引下句。如“行苇勿践履”，“戚戚兄弟，莫远具尔”，行苇是比兄弟，“勿”字乃兴“莫”字。此诗自是饮酒会宾之意，序者却牵合作周家忠厚之诗，遂以行苇为“仁及草木”。如云“酌以大斗，以祈黄稀保亦是欢合之时祝寿之意，序者遂以为“养老乞言”，岂知“祈”字本只是祝颂其高寿，无乞言意也。抑诗中间煞有好语，亦非刺厉王。如“於乎小子”！岂是以此指其君！兼厉王是暴虐大恶之主，诗人不应不述其事实，只说谨言节语。况厉王无道，谤讪者必不容，武公如何恁地指斥曰“小子”？国语以为武公自警之诗，却是可信。大率古人作诗，与今人作诗一般，其间亦自有感物道情，吟咏情性，几时尽是讥刺他人？只缘序者立例，篇篇要作美刺说，将诗人意思尽穿凿坏了！且如今人见人才做事，便作一诗歌美之，或讥刺之，是甚么道理？如此，亦似里巷无知之人，胡乱称颂谀说，把持放雕，何以见先王之泽？何以为情性之正？诗中数处皆应答之诗，如天保乃与鹿鸣为唱答，行苇与既醉为唱答，蟋蟀与山有枢为唱答。唐自是晋未改号时国名，自序者以为刺僖公，便牵合谓此晋也，而谓之唐，乃有尧之遗风。本意岂因此而谓之唐？是皆凿说。但唐风自是尚有勤俭之意，作诗者是一个不敢放怀底人，说“今我不乐，日月其除”，便又说“无已太康，职思其居”。到山有枢是答者，便谓“子有衣裳，弗曳弗娄，宛其死矣，他人是愉”！“子有钟鼓，弗鼓弗考，宛其死矣，他人是保”！这是答他不能享些快活，徒恁地苦涩。诗序亦有一二有凭据，如清人硕人载驰诸诗是也。昊天有成命中说“成王不敢康”，成王只是成王，何须牵合作成王业之王？自序者恁地附会，便谓周公作此以告成功。他既作周公告成功，便将“成王”字穿凿说了，又几曾是郊祀天地！被序者如此说，後来遂生一场事端，有南北郊之事。此诗自说“昊天有成命”，又不曾说著地，如何说道祭天地之诗？设使合祭，亦须几句说及后土。如汉诸郊祀诗，祭某神便说某事。若用以祭地，不应只说天，不说地。东莱诗记却编得子细，只是大本已失了，更说甚么？向尝与之论此，如清人载驰一二诗可信。渠却云：“安得许多文字证据？”某云：“无证而可疑者，只当阙之，不可据序作证。”渠又云：“只此序便是证。”某因云：“今人不以诗说诗，却以序解诗，是以委曲牵合，必欲如序者之意，宁失诗人之本意不恤也。此是序者大害处！”〔贺孙〕
    诗序多是後人妄意推想诗人之美刺，非古人之所作也。古人之诗虽存，而意不可得。序诗者妄诞其说，但疑见其人如此，便以为是诗之美刺者，必若人也。如庄姜之诗，却以为刺卫顷公。今观史记所述，顷公竟无一事可纪，但言某公卒，子某公立而已，都无其事。顷公固亦是卫一不美之君。序诗者但见其诗有不美之迹，便指为刺顷公之诗。此类甚多，皆是妄生美刺，初无其实。至有不能考者，则但言“刺诗也”，“思贤妃也”。然此是瀵宥言。如汉广之序言“德广所及”，此语最乱道！诗人言“汉之广矣”，其言已分晓。至如下面小序却说得是谓“文王之化被于南国，美化行乎江汉之域，无思犯礼，求而不可得也”，此数语却好。又云：“看来诗序当时只是个山东学究等人做，不是个老师宿儒之言，故所言都无一事是当。如行苇之序虽皆是诗人之言，但却不得诗人之意。不知而今做义人到这处将如何做，於理决不顺。某谓此诗本是四章，章八句；他不知，作八章、章四句读了。如‘敦彼行苇，牛羊勿践履。方苞方体，惟叶泥泥。戚戚兄弟，莫远具尔，或肆之筵，或授之几’。此诗本是兴诗，即是兴起下四句言。以‘行苇’兴兄弟，‘勿践履’是莫远意也。”又云：“郑、卫诗多是淫奔之诗。郑诗如将仲子以下，皆鄙俚之言，只是一时男女淫奔相诱之语。如桑中之诗云：‘众散民流，而不可止。’故乐记云：‘桑间濮上之音，亡国之音也！其众散，其民流，诬上行私而不可止也。’郑诗自缁衣之外，亦皆鄙俚，如‘采萧’‘采艾’‘青衿’之类是也。故夫子‘放郑声’。如抑之诗，非诗人作以刺君，乃武公为之以自警。又有称‘小子’之言，此必非臣下告君之语，乃自谓之言，无疑也。”〔卓〕
    问：“诗传尽撤去小序，何也？”曰：“小序如硕人定之方中等，见於左传者，自可无疑。若其他刺诗无所据，多是世儒将他谥号不美者，挨就立名尔。今只考一篇见是如此，故其他皆不敢信。且如苏公刺暴公，固是姓暴者多；万一不见得是暴公则‘惟暴之云’者，只作一个狂暴底人说，亦可。又如将仲子，如何便见得是祭仲？某由此见得小序大故是後世陋儒所作。但既是千百年已往之诗，今只见得大意便了，又何必要指实得其人姓名？於看诗有何益也！”〔大雅〕
    问：“诗传多不解诗序，何也？”曰：“某自二十岁时读诗，便觉小序无意义。及去了小序，只玩味诗词，却又觉得道理贯彻。当初亦尝质问诸乡先生，皆云，序不可废，而某之疑终不能释。後到三十岁，断然知小序之出於汉儒所作，其为缪戾，有不可胜言。东莱不合只因序讲解，便有许多牵强处。某尝与言之，终不肯信。读诗记中虽多说序，然亦有说不行处，亦废之。某因作诗传，遂成诗序辨说一册，其他缪戾，辨之颇详。”〔浮
    郑渔仲谓诗小序只是後人将史传去拣，并看谥，却附会作小序美刺。〔振〕
    伯恭党得小序不好，使人看著转可恶。〔振〕
    器之问诗协韵之义。曰：“只要音韵相协，好吟哦讽诵，易见道理，亦无甚要紧。今且要将七分工夫理会义理，三二分工夫理会这般去处。若只管留心此处，而於诗之义却见不得，亦何益也！”又曰：“协韵多用吴才老本，或自以意补入。”木之。以下论诗韵。
    问：“诗协韵，是当时如此作？是乐歌当如此？”曰：“当时如此作。古人文字多有如此者，如正考父鼎铭之类。”〔可学〕
    问：“先生说诗，率皆协韵，得非诗本乐章，播诸声诗，自然协韵，方谐律吕，其音节本如是耶？”曰：“固是如此。然古人文章亦多是协韵。”因举王制及老子协韵处数段。又曰：“周颂多不协韵，疑自有和底篇相协。‘清庙之瑟，朱弦而疏越，一唱而三叹’，叹，即和声也。”〔儒用〕
    诗之音韵，是自然如此，这个与天通。古人音韵宽，後人分得密後，隔开了。离骚注中发两个例在前：“朕皇考曰伯庸。”“庚寅吾以降。”洪。“又重之以纺堋！蹦汀！叭仪锢家晕佩。”後人不晓，却谓只此两韵如此。某有楚辞协韵，作“子厚”名字，刻在漳州。〔方子〕
    协韵，恐当以头一韵为准。且如“华”字协音“敷”，如“有女同车”是第一句，则第二句“颜如舜华”，当读作“敷”字，然後与下文“佩玉琼琚”，“洵美且都”，皆协。至如“何彼且樱唐棣之华”，是第一韵，则当依本音读，而下文“王姬之车”却当作尺奢反，如此方是。今只从吴才老旧说，不能又创得此例。然楚辞“纷余既有此内美兮，又重之以修能”，“能”音“耐”，然後下文“纫秋兰以为佩”协。若“能”字只从本音，则“佩”字遂无音。如此，则又未可以头一韵为定也。〔闳祖〕
    吴才老补韵甚详，然亦有推不去者。某煞寻得，当时不曾记，今皆忘之矣。如“外御其务”协“埔参奕帧保才老无寻处，却云“务”字古人读做“蒙”，不知“戎”，汝也；“汝、戎”二字，古人通用，是协音汝也。如“南仲太祖，太师皇父，整我六师，以修我戎”，亦是协音汝也。“下民有严”，协“不敢怠遑”。才老欲音“严”为“庄”，云避汉讳，却无道理。某後来读楚辞天问见一“严”字乃押从“庄”字，乃知是协韵，“严”读作“昂”也。天问，才老岂不读？往往无甚意义，只恁打过去也。〔义刚〕饶何氏录云：“中庸‘奏格无言’，奏，音族，平声音げ，所以毛诗作‘取字。”
    或问：“吴氏协韵何据？”曰：“他皆有据。泉州有其书，每一字多者引十馀证，少者亦两三证。他说，元初更多，後删去，姑存此耳。然犹有未尽。”因言：“商颂‘天命降监，下民有严；不僭不滥，不敢怠遑’。吴氏云：‘“严”字，恐是“庄”字，汉人避讳，改作“严”字。’某後来因读楚辞天问，见‘严’字都押入‘刚’字、‘方’字去。又此间乡音‘严’作户刚反，乃知‘严’字自与‘皇’字协。然吴氏岂不曾看楚辞？想是偶然失之。又如‘兄弟阋于墙，外御其务；每有良朋，埔参奕帧。吴氏复疑‘务’当作‘蒙’，以协‘戎’字。某却疑古人训‘戎’为汝，如‘以佐戎辟’，‘戎虽小子’，则‘戎、女’音或通。後来读常武诗有云：‘南仲太祖，太师皇父，整我六师，以修我戎’，则与‘汝’协，明矣。”因言：“古之谣谚皆押韵，如夏谚之类。散文亦有押韵者，如曲礼‘安民哉’协音‘兹’，则与上面‘思、辞’二字协矣。又如‘将上堂，声必扬；将入户，视必下’，下，协音护。礼运孔子丫右喽嘌涸稀Ｗ子中尤多。至於易彖辞，皆韵语也。”又云：“礼记‘五至’、‘三无’处皆协。”〔广〕
    “知子之来扌力。之，杂佩以赠入。之”，此例甚多。“作”字作“做”，“保”字作“补”。“往近王舅”，近，音“既”，说文作[A093]，误写作“近”。〔┿〕
    问：“诗协韵，有何所据而言？”曰：“协韵乃吴才老所作，某又续添减之。盖古人作诗皆押韵，与今人歌曲一般。今人信口读之，全失古人咏歌之意。”〔浮
    “诗音韵间有不可晓处。”因说：“如今所在方言，亦自有音韵与古合处。”子升因问：“今‘阳’字却与‘唐’字通，‘清’字却与‘青’字分之类，亦自不可晓。”曰：“古人韵疏，後世韵方严密。见某人好考古字，却说‘青’字音自是‘亲’，如此类极多。”〔木之〕
    器之问诗。曰：“古人情意温厚宽和，道得言语自恁地好。当时协韵，只是要便於讽咏而已。到得後来，一向於字韵上严切，却无意思。汉不如周，魏晋不如汉，唐不如魏晋，本朝又不如唐。如元微之刘禹锡之徒，和诗犹自有韵相重密。本朝和诗便定不要一字相同，不知却愈坏了诗！”〔木之〕
    ◎论读诗
    诗中头项多，一项是音韵，一项是训诂名件，一项是文体。若逐一根究，然後讨得些道理，则殊不济事，须是通悟者方看得。〔方子〕以下总论读诗之方。
    圣人有法度之言，如春秋书礼是也，一字皆有理。如诗亦要逐字将理去读，便都碍了。〔淳〕
    问：“圣人有法度之言，如春秋书与周礼，字较实。诗无理会，只是看大意。若要将理去读，便碍了。”问：“变风变雅如何？”曰：“也是後人恁地说，今也只依他恁地说。如汉广汝坟皆是说妇人。如此，则是文王之化只及妇人，不及男子！只看他大意，恁地拘不得。”〔取
    公不会看诗。须是看他诗人意思好处是如何，不好处是如何。看他风土，看他风俗，又看他人情、物态。只看伐檀诗，便见得他一个清高底意思；看硕鼠诗，便见他一个暴敛底意思。好底意思是如此，不好底是如彼。好底意思，令自家善意油然感动而兴起。看他不好底，自家心下如著枪相似。如此看，方得诗意。〔亻选
    诗有说得曲折後好底，有只恁平直说後自好底。如燕燕末後一章，这不要看上文，考下章，便知得是恁地，意思自是高远，自是说得那人著。〔义刚〕
    林子武说诗。曰：“不消得恁地求之太深。他当初只是平说，横看也好，竖看也好。今若要讨个路头去里面，寻却怕迫窄了。”〔义刚〕
    读诗之法，且如“白华菅兮，白茅束兮；之子之远，俾我独兮”！扒言白华与茅尚能相依，而我与子乃相去如此之远，何哉？又如“倬彼愫海为章于天；周王寿考，遐不作人”！只是说愫喉サ匚章于天，周王寿考，岂不能作人也！上两句皆是引起下面说，略有些意思傍著，不须深求，只此读过便得。〔亻选
    看诗，且看他大意。如卫诸诗，其中有说时事者，固当细考。如郑之淫乱底诗，若苦搜求他，有甚意思？一日看五六篇可也。〔亻选
    看诗，义理外更好看他文章。且如谷风，他只是如此说出来，然而叙得事曲折先後，皆有次序。而今人费尽气力去做後，尚做得不好。〔义刚〕
    读诗，且只将做今人做底诗看。或每日令人诵读，却从旁听之。其话有未通者，略检注解看，却时时诵其本文，便见其语脉所在。又曰：“念此一诗，既已记得其语，却逐个字将前後一样字通训之。今注解中有一字而两三义者，如‘假’字，有云‘大’者，有云‘至’者，只是随处旋扭扌矶，非通训也。”〔┿〕
    先生因言，看诗，须并协韵读，便见得他语自整齐。又更略知协韵所由来，甚善。又曰：“伊川有诗解数篇，说到小雅以後极好。盖是王公大人好生地做，都是识道理人言语，故它里面说得亻尽有道理，好子细看。非如国风或出於妇人小夫之口，但可观其大概也”。〔铢〕
    问：“以诗观之，虽千百载之远，人之情伪只此而已，更无两般。”曰：“以某看来，须是别换过天地，方别换一样人情。释氏之说固不足据，然其书说尽百千万劫，其事情亦只如此而已，况天地无终穷，人情安得有异！”〔必大〕
    看诗，不要死杀看了，见得无所不包。今人看诗，无兴底意思。〔节〕以下论读诗在兴起。
    读诗便长人一格。如今人读诗，何缘会长一格？诗之兴，最不紧要。然兴起人意处，正在兴。会得诗人之兴，便有一格长。“丰水有虬，武王岂不仕！”盖曰，丰水且有虬，武王岂不有事乎！此亦兴之一体，不必更注解。如龟山说关雎处意亦好，然终是说死了，如此便诗眼不活。〔必大〕
    问：“向见吕丈，问读诗之法。吕丈举横渠‘置心平易’之说见教。某遵用其说去诵味来，固有个涵泳情性底道理，然终不能有所启发。程子谓：‘“兴於诗”，便知有著力处。’今读之，止见其善可为法，恶可为戒而已，不知其他如何著力？”曰：“善可为法，恶可为戒，不特诗也，他书皆然。古人独以为‘兴於诗’者，诗便有感发人底意思。今读之无所感发者，正是被诸儒解杀了，死著诗义，兴起人善意不得。如南山有台序云：‘得贤，则能为邦家立太平之基。’盖为见诗中有‘邦家之基’字，故如此解。此序自是好句，但才如此说定，便局了一诗之意。若果先得其本意，虽如此说亦不妨。正如易解，若得圣人系辞之意，便横说竖说都得。今断以一义解定，易便不活。诗所以能兴起人处，全在兴。如‘山有枢，隰有榆’，别无意义，只是兴起下面‘子有车马’，‘子有衣裳’耳。小雅诸篇皆君臣燕饮之诗，道主人之意以誉宾，如今人宴饮有‘致语’之类，亦间有叙宾客答辞者。汉书载客歌骊驹，主人歌客毋庸归，亦是此意。古人以鱼为重，故鱼丽南有嘉鱼，皆特举以歌之。仪礼载‘乃间歌鱼丽，笙由庚；歌南有嘉鱼，笙崇丘；歌南山有台，笙由仪’，本一套事。後人移鱼丽附於鹿鸣之什，截以嘉鱼以下为成王诗，遂失当时用诗之意，故胡乱解。今观鱼丽嘉鱼南山有台等篇，辞意皆同。菁莪湛露蓼萧皆燕饮之诗。诗中所谓‘君子’，皆称宾客，後人却以言人君，正颠倒了。如以湛露为恩泽，皆非诗义。故‘野有蔓草，零露氵胥兮’，亦以为君之泽不下流，皆局於一个死例，所以如此。周礼以六诗教国子，当时未有注解，不过教之曰，此兴也，此比也，此赋也。兴者，人便自作兴看；比者，人便自作比看。兴只是兴起，谓下句直说不起，故将上句带起来说，如何去上讨义理？今欲观诗，不若且置小序及旧说，只将元诗虚心熟读，徐徐玩味。候彷彳弗见个诗人本意，却从此推寻将去，方有感发。如人拾得一个无题目诗，再三熟看，亦须辨得出来。若被旧说一局局定，便看不出。今虽说不用旧说，终被他先入在内，不期依旧从它去。某向作诗解，文字初用小序，至解不行处，亦曲为之说。後来觉得不安，第二次解者，虽存小序，间为辨破，然终是不见诗人本意。後来方知，只尽去小序，便自可通。於是尽涤旧说，诗意方活。”又曰：“变风中固多好诗，虽其间有没意思者，然亦须得其命辞遣意处，方可观。後人便自做个道理解说，於其造意下语处，元不及究。只後代文集中诗，亦多不解其辞意者。乐府中罗敷行，罗敷即使君之妻，使君即罗敷之夫。其曰‘使君自有妇，罗敷自有夫’，正相戏之辞。”又曰：“‘夫婿从东来，千骑居上头’，观其气象，即使君也。後人亦错解了。须得其辞意，方见好笑处。”〔必大〕
    学者当“兴於诗”。须先去了小序，只将本文熟读玩味，仍不可先看诸家注解。看得久之，自然认得此诗是说个甚事。谓如拾得个无题目诗，说此花既白又香，是盛寒开，必是梅花诗也。卷阿，召康公戒成王，其始只说个好意思，如“岂弟君子”，皆指成王。“纯嘏”、“尔寿”之类，皆说优游享福之事，至“有冯有翼”以下，方说用贤。大抵告人之法亦当如此，须先令人歆慕此事，则其肯从吾言，必乐为之矣。〔人杰〕
    读诗正在於吟咏讽诵，观其委曲折旋之意，如吾自作此诗，自然足以感发善心。今公读诗，只是将己意去包笼他，如做时文相似。中间委曲周旋之意，尽不曾理会得，济得甚事？若如此看，只一日便可看尽，何用逐日只捱得数章，而又不曾透彻耶？且如人入城郭，须是逐街坊里巷，屋庐台榭，车马人物，一一看过，方是。今公等只是外面望见城是如此，便说我都知得了。如郑诗虽淫乱，然出其东门一诗，却如此好。女曰鸡鸣一诗，意思亦好。读之，真个有不知手之舞、足之蹈者！〔亻选骋韵侣凼在熟读玩味。
    诗，如今恁地注解了，自是分晓，易理会。但须是沉潜讽诵，玩味义理，咀嚼滋味，方有所益。若是草草看过一部诗，只两三日可了。但不得滋味，也记不得，全不济事。古人说“诗可以兴”，须是读了有兴起处，方是读诗。若不能兴起，便不是读诗。因说，永嘉之学，只是要立新巧之说，少间指摘东西，斗凑零碎，便立说去。纵说得是，也只无益，莫道又未是。〔木之〕
    读诗之法，只是熟读涵味，自然和气从胸中流出，其妙处不可得而言。不待安排措置，务自立说，只恁平读著，意思自足。须是打叠得这心光荡荡地，不立一个字，只管虚心读他，少间推来推去，自然推出那个道理。所以说“以此洗心”，便是以这道理尽洗出那心里物事，浑然都是道理。上蔡曰：“学诗，须先识得六义体面，而讽味以得之。”此是读诗之要法。看来书只是要读，读得熟时，道理自见，切忌先自布置立说！〔亻选
    问学者：“诵诗，每篇诵得几遍？”曰：“也不曾记，只觉得熟便止。”曰：“便是不得。须是读熟了，文义都晓得了，涵泳读取百来遍，方见得那好处，那好处方出，方见得精怪。见公每日说得来乾燥，元来不曾熟读。若读到精熟时，意思自说不得。如人下种子，既下得种了，须是讨水去灌溉他，讨粪去培拥他，与他耘锄，方是下工夫养他处。今却只下得个种子了便休，都无耘治培养工夫。如人相见，才见了，便散去，都不曾交一谈，如此何益！所以意思都不生，与自家都不相入，都恁地乾燥。这个贪多不得。读得这一篇，恨不得常熟读此篇，如无那第二篇方好。而今只是贪多，读第一篇了，便要读第二篇；读第二篇了，便要读第三篇。恁地不成读书，此便是大不敬！此句厉声说。须是杀了那走作底心，方可读书。”〔亻选
    “大凡读书，先晓得文义了，只是常常熟读。如看诗，不须得著意去里面训解，但只平平地涵泳自好。”因举“池之竭矣，不云自频；泉之竭矣，不云自中”四句，吟咏者久之。又曰：“大雅中如泼癜逡值仁，自有好底。董氏举侯苞言，卫武公作抑诗，使人日诵於其侧，不知此出在何处。他读书多，想见是如此。”又曰：“如孟子，也大故分晓，也不用解他，熟读滋味自出。”〔夔孙〕
    先生问林武子：“看诗何处？”曰：“至大雅。”大声曰：“公前日方看节南山，如何恁地快！恁地不得！而今人看文字，敏底一揭开板便晓，但於意味却不曾得。便只管看时，也只是恁地。但百遍自是强五十遍时，二百遍自是强一百遍时。‘题彼脊耍载飞载鸣；我日斯迈，而月斯征。夙兴夜寐，无忝尔所生！’这个看时，也只是恁地，但里面意思却有说不得底。解不得底意思，却在说不得底里面。”又曰：“生民等篇，也可见祭祀次第，此与仪礼正相合。”〔义刚〕
    问时举：“看文字如何？”曰：“诗传今日方看得纲领。要之，紧要是要识得六义头面分明，则诗亦无难看者。”曰：“读诗全在讽咏得熟，则六义将自分明。须使篇篇有个下落，始得。且如子善向看易传，往往毕竟不曾熟。如此，则何缘会浃洽！崆云：‘书须成诵，精思多在夜中，或静坐得之。不记，则思不起。’今学者看文字，若记不得，则何缘贯通！”时举曰：“缘资性鲁钝，全记不起。”曰：“只是贪多，故记不得。福州陈止之极鲁钝，每读书，只读五十字，必三二百遍而後能熟；精习读去，後来却赴贤良。要知人只是不会耐苦耳。凡学者要须做得人难做底事，方好。若见做不得，便不去做，要任其自然，何缘做得事成？切宜勉之！”〔时举〕
    问：“看诗如何？”曰：“方看得关雎一篇，未有疑处。”曰：“未要去讨疑处，只熟看。某注得训诂字字分明，却便玩索涵泳，方有所得。若便要立议论，往往里面曲折，其实未晓，只仿彳弗见得，便自虚说耳，恐不济事。此是三百篇之首，可更熟看。”〔时举〕
    先生谓学者曰：“公看诗，只看集传，全不看古注。”曰：“某意欲先看了先生集传，却看诸家解。”曰：“便是不如此，无却看底道理。才说却理会，便是悠悠语。今见看诗，不从头看一过，云，且等我看了一个了，却看那个，几时得再看？如冢杀相似，只是杀一阵便了。不成说今夜且如此冢杀，明日重新又杀一番！”〔亻选
    文蔚泛看诸家诗说。先生曰：“某有集传。”後只看集传，先生又曰：“曾参看诸家否？”曰：“不曾。”曰：“却不可。”〔文蔚〕
    ◎解诗
    汉书传训皆与经别行。三传之文不与经连，故石经书公羊传皆无经文。艺文志云：“毛诗经二十九卷，毛诗诂训传三十卷。”是毛为诂训，亦不与经连也。马融为周礼注，乃云，欲省学者两读，故具载本文，然则後汉以来始就经为注。未审此诗引经附传，是谁为之？其毛诗二十九卷，不知并何卷也。
    毛郑，所谓山东老学究。欧阳会文章，故诗意得之亦多。但是不合以今人文章如他底意思去看，故皆局促了诗意。古人文章有五七十里不回头者。苏黄门诗说疏放，觉得好。〔振〕
    欧阳公有诗本义二十馀篇，煞说得有好处。有诗本末篇。又有论云：“何者为诗之本？何者为诗之末？诗之本，不可不理会；诗之末，不理会得也无妨。”其论甚好。近世自集注文字出，此等文字都不见了，也害事。如吕伯恭读诗记，人只是看这个。它上面有底便看，无底更不知看了。〔亻选
    因言欧阳永叔本义，而曰：“理义大本复明於世，固自周程，然先此诸儒亦多有助。旧来儒者不越注疏而已，至永叔原父孙明复诸公，始自出议论，如李泰伯文字亦自好。此是运数将开，理义渐欲复明於世故也。苏明允说欧阳之文处，形容得极好。近见其奏议文字，如回河等蜃樱皆说得尽，诚如老苏所言。便如诗本义中辨毛郑处，文辞舒缓，而其说直到底，不可移易。”〔┿〕
    程先生诗传取义太多。诗人平易，恐不如此。
    横渠云：“置心平易始知诗。”然横渠解诗多不平易。程子说胡安定解九四作太子事，云：“若一爻作一事，只做得三百八十四事！”此真看易之法。然易传中亦有偏解作一事者。林艾轩尝云：“伊川解经，有说得未的当处。此文义间事，安能一一皆是？若大头项则伊川底却是。”此善观伊川者。陆子静看得二程低，此恐子静看其说未透耳。譬如一块精金，却道不是金；非金之不好，盖是不识金也。”〔人杰〕必大录云：“横渠解‘悠悠苍天，此何人哉’！却不平易。”
    子由诗解好处多，欧公诗本义亦好。因说：“东莱改本书解，无阙疑处，只据意说去。”木之问：“书解谁底好看？”曰：“东坡解，大纲也好，只有失。如说‘人心惟危’这般处，便说得差了。如今看他底，须是识他是与不是处，始得。”〔木之〕
    问：“读诗记序中‘雅、郑，邪、正’之说未明。”曰：“向来看诗中郑诗邶臀朗，便是郑卫之音，其诗大段邪淫。伯恭直以谓诗皆贤人所作，皆可歌之宗庙，用之宾客，此甚不然！如国风中亦多有邪淫者。”又问“思无邪”之义。曰：“此只是三百篇可蔽以诗中此言。所谓‘无邪’者，读诗之大体，善者可以劝，而恶者可以戒。若以为皆贤人所作，贤人决不肯为此。若只一乡一里中有个恁地人，专一作此怨刺，恐亦不静。至於皆欲被之弦歌，用之宗庙，如郑卫之诗，岂不亵渎！用以祭幽厉褒姒可也。施之宾客燕享，亦待好宾客不得，须卫灵陈幽乃可耳。所谓‘诗可以兴’者，使人兴起有所感发，有所惩创。‘可以观’者，见一时之习俗如此，所以圣人存之不尽删去，便尽见当时风俗美恶，非谓皆贤人所作耳。大序说‘止乎礼义’，亦可疑，小序尤不可信，皆是後人⒅，仍是不识义理，不晓事。如山东学究者，皆是取之左传史记中所不取之君，随其谥之美恶，有得恶谥，及传中载其人之事者，凡一时恶诗，尽以归之。最是郑忽可怜，凡郑风中恶诗皆以为刺之。伯恭又欲主张小序，锻炼得郑忽罪不胜诛。郑忽却不是狡，若是狡时，他却须结齐国之援，有以钳制祭仲之徒，决不至於失国也。谥法中如‘堕覆社稷曰顷’，便将柏舟一诗，硬差排为卫顷公，便云‘贤人不遇，小人在侧’，更无分疏处。‘愿而无立曰僖’，衡门之诗便以诱陈僖‘愿而无立志’言之。如子衿只是淫奔之诗，岂是学校中气象！褰裳诗中‘子惠思我，褰裳涉溱’，至‘狂童之狂也且’，岂不是淫奔之辞！只缘左传中韩宣子引‘岂无他人’，便将做国人思大国之正己。不知古人引诗，但借其言以寓己意，初不理会上下文义，偶一时引之耳。伯恭只诗纲领第一条，便载上蔡之说。上蔡费尽辞说，只解得个‘怨而不怒’。才先引此，便是先瞎了一部文字眼目！”〔┿〕
    问：“今人自做一诗，其所寓之意，亦只自晓得，前辈诗如何可尽解？”曰：“何况三百篇，後人不肯道不会，须要字字句句解得么！”
    当时解诗时，且读本文四五十遍，已得六七分。却看诸人说与我意如何，大纲都得之，又读三四十遍，则道理流通自得矣。
    或问诗。曰：“诗几年埋没，被某取得出来，被公们看得恁地搭滞。看十年，仍旧死了那一部诗！今若有会读书底人，看某诗传，有不活络处都涂了，方好。而今诗传只堪减，不堪添。”〔胡泳〕
    伯恭说诗太巧，亦未必然，古人直不如此。今某说，皆直靠直说。〔扬〕
    李茂钦问：“先生曾与东莱辨论淫奔之诗。东莱谓诗人所作，先生谓淫奔者之言，至今未晓其说。”曰：“若是诗人所作讥刺淫奔，则婺州人如有淫奔，东莱何不作一诗刺之？”茂钦又引他事问难。先生曰：“未须别说，只为我答此一句来。”茂钦辞穷。先生曰：“若人家有隐僻事，便作诗讦其短讥刺，此乃今之轻薄子，好作谑词嘲乡里之类，为一乡所疾害者。诗人温醇，必不如此。如诗中所言有善有恶，圣人两存之，善可劝，恶可戒。”杞。
    某解诗，多不依他序。纵解得不好，也不过只是得罪於作序之人。只依序解，而不考本诗上下文意，则得罪於圣贤也。〔扬〕
    因说学者解诗，曰：“某旧时看诗，数十家之说一一都从头记得，初间那里敢便判断那说是；那说不是？看熟久之，方见得这说似是，那说似不是；或头边是，尾说不相应；或中间数句是，两头不是；或尾头是，头边不是。然也未敢便判断，疑恐是如此。又看久之，方审得这说是，那说不是。又熟看久之，方敢决定断说这说是，那说不是。这一部诗，并诸家解都包在肚里。公而今只是见已前人解诗，便也要注解，更不问道理。只认捉著，便据自家意思说，於己无益，於经有害，济得甚事！凡先儒解经，虽未知道，然其尽一生之力，纵未说得七八分，也有三四分。且须熟读详究，以审其是非而为吾之益。今公才看著便妄生去取，肆以己意，是发明得个甚么道理？公且说，人之读书，是要将作甚么用？所贵乎读书者，是要理会这个道理，以反之於身，为我之益而已。”〔亻选
    诗传中或云“姑从”，或云“且从其说”之类，皆未有所考，不免且用其说。〔拱寿〕
    诗传只得如此说，不容更著语，工夫却在读者。〔必大〕
    问：“分‘诗之经，诗之传’，何也？”曰：“此得之於吕伯恭。风雅之正则为经，风雅之变则为传。如屈平之作离骚，即经也。如後人作反骚与九辩之类则为传耳。”〔浮
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
