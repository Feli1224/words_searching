#篇名:旧五代史
#类型:史;北宋
#时代:6

          《旧五代史》卷:三十八

                         《旧五代史》（卷38－卷150）
    唐书十四
      明宗纪第四
                                                          【五一七页】

    天成二年春正月癸丑朔，帝御明堂殿受朝贺，仗¤如常仪。制曰：“王者祗敬宗祧，统临寰宇，必顺体元之典，特新制义之文。朕以眇躬，获承丕构，袭三百年之休运，继二十圣之耿光。驭圬纳隍，夕惕之心罔怠；法天师古，日跻之道惟勤。今则载戢干戈，浑同书轨，★浑同，原本作“温同”，今据册府元龟改正。（影库本粘签）荷玄穹之¤佑，契兆庶之乐推。检玉泥金，非敢期於薄德；耕田凿井，诚有慕於前王。将陈享谒之仪，即备郊丘之礼，宜更称谓，永耀简编。今改名为¤，凡在中外，宜体朕怀。”宣制讫，百僚称贺，有司告郊庙社稷。★案杨文公谈苑云：唐时避讳最重，人君即位多更名，後唐尚沿其例。明宗初名嗣源，後改名¤，於杨檀改称光远，其金坛及檀州诸州县皆从改更，则¤偏旁字而亦改之。当时明宗在御，臣下避讳之严如此。今考薛史杨光远传云：初名檀，唐天成中，以明宗改御名为¤，始改名光远。与谈苑合。然闵帝纪尚称安北都护杨檀，是檀在天成中未尝改名〔一〕。又，明宗纪前後皆称檀州，则地名亦不改，疑谈苑所纪不能无误。薛史纪、传异文，亦未画一。丙辰，诏：“端明殿学士班位宜在翰林学士之上，今後如有转改，只於翰林学士内选任。”先是，端明殿学士班在翰林学士之下，又如三馆例，三馆，原本作“玉馆”，考新唐书百官志，唐以集贤殿、弘文馆、国史馆为三馆，今改正。（影库本粘签）官在职上，赵凤转侍郎日，讽宰相府移之。既而禁林序列有不可之言，安重诲奏行此敕，时论便之。癸亥，宰臣郑¤加特进、门下侍郎兼太微宫使，崇文馆大学士任圜加光禄大夫、门下侍郎、监修国史、以端明殿学士、尚书、兵部侍郎冯道为中书侍郎〔二〕、平章事、集贤殿大学士，以太常卿崔协为中书侍郎、平章事。戊辰，以前邓州节度
                                                     【五一七至五一八页】
使刘¤卒，废朝。左拾遗李同上言：“天下系囚，请委长吏逐旬亲自引问，质其罪状真虚，然後论之以法，庶无枉滥。”从之。
                                                             【五一八页】

    辛未，皇子河中节度使从珂加同平章事。河中，原本作“河平”，今据文改正。（影库本粘签）以镇州留後、检校司徒王建立为镇州节度使、检校太傅。癸酉，第三子金紫光禄大夫、检校司徒从厚加检校太保、同平章事、河南尹，判六军诸¤事。北面副招讨房知温奏，营州界奚¤罗支内附。乙亥，以监门¤大将军傅琏为右武¤上将军。丙子，诏曰：“顷自本朝多难，雅道中微，皆尚浮华，罕持廉让。其有除官兰省，★兰省，原本作“兰有”，今据文改正。（影库本粘签）命秩柏台，或以人事相¤，或以私雠见讶，稍乖敬奉，遽至弃损，盖司长之振威，处君恩而何地。今後应新授官朝谢後，可准例上事，司长不得辄以私事阻滞。其本官亦不得因遭抑挫，托故请假。”
                                                     【五一八至五一九页】

    戊寅，皇子从厚领事於河南府，宰相郑¤已下会送，非例也。己卯，枢密使、光禄大夫、检校太保、行兵部尚书安重诲加开府仪同三司、检校太傅、兼侍中，枢密使、检校太保、守秘书监孔循加检校太傅、同平章事。诏崇文馆依旧为弘文馆。初，同光中，宰相豆卢革以同列郭崇韬父名弘，希其意奏改之，今乃复焉。辛巳，诏曰：“乱离斯久，法制多隳，不有举明，从何禁止。起今後三京及州使职员名目，是押衙兵马使，骑马得有暖坐。诸都军将衙官使下系名粮者，只得衣紫皂，庶人商旅，只著白衣，此後不得参杂。兼有富户，或投名於势要，以求影庇；或希假于摄贵，摄贵，原本脱“摄”字，今从册府元龟增入。（影库本粘签）以免丁徭。仰所在禁勘，以肃奸欺。”
                                                             【五一九页】

    二月壬午朔，新罗遣使朝贡。丁亥，以北京皇城使李继朗为龙武大将军，北京都指挥使李从臻为左¤大将军，捧圣都指挥使李从璨为右监门¤大将军。戊子，以前北面水陆转运招抚使、守冀州刺史乌震领宣州节度使。庚寅，陕州节度使、检校司徒石敬瑭加检校太傅兼六军诸¤副使。壬辰，西川节度使孟知祥奏，泗州防御使、泗州，原本作“琼州”，考欧阳史及通监、十国春秋并作泗州，今改正。（影库本粘签）充西川兵马都监李严，扇摇军¤，寻已处斩。以颍州刺史孙岳为耀州团练使。丙申，以从马直指挥使郭从谦为景州刺史，寻令中使诛之，夷其族，以其首谋大逆以弑庄宗也。以尚书左丞崔沂为太子少保致仕。壬寅，制曰：荆南节度使、开府仪同三司、守太尉、兼尚书令、南平王高季兴可削夺官爵，仍令襄州节度使刘训充南面招讨使、知荆南行府事，许州节度使夏鲁奇为副招讨使，统蕃汉马步四万人进讨，以其叛故也。又命湖南节度使马殷以湖南全军会合。以东川节度使董璋充东南面招讨使〔三〕，★案通监考异：梓、夔皆在荆南之西南，而云东南面者，盖据夔、梓所向言之。（旧五代史考异）新授夔州刺史西方邺为副招讨使，共领川军下峡州，三面齐进。
                                                     【五一九至五二０页】

    甲辰，兖州节度使房知温加同平章事，宋州节度使王晏球加检校太傅。丁未，以礼部尚书萧顷为太常卿。戊申，以御史大夫李琪为右仆射，以太子宾客李¤为户部尚书〔四〕，以吏部侍郎李德休为礼部尚书，以前吏部侍郎崔贻孙为吏部侍郎，以端明殿学士、户部侍郎赵凤为兵部侍郎，依前充职。庚戌，诏诸道节度使男及亲嫡骨肉未沾恩命者，特许上闻。河南府新安县宜为次赤，以雍陵在其界故也。辛亥，以刑部侍郎归蔼为户部侍郎。
                                                             【五二０页】

    三月壬子朔，以中书舍人马缟为刑部侍郎。幸会节园，宰相、枢密使及在京节度使共进钱绢，请开宴。癸丑，遣供奉官贾俊使淮南。案：九国志作贾进，考册府元龟所引薛史亦作“俊”，今仍其旧。（旧五代史考异）甲寅，以西川节度副使李敬周为遂州武信军留後。乙卯，开府仪同三司、司徒致仕赵光逢可太保致仕，仍封齐国公。以武信军节度使李绍文卒废朝。丙辰，宰臣判三司任圜奏：“诸道藩府，请依天复三年已前许贡绫绢金银，随其土产折进马之直。又请选孳生马，分置监牧。”并从之。★案五代会要：任圜奏：三京留守、诸道节度观察、诸州防御使、刺史，每年应圣节及正、至等节贡奉，或讨伐胜捷，各进献马。伏见本朝旧事，虽以献马为名，多将绫绢金银折充马价，盖跋涉之际，护养稍难，因此¤方俱为定制。自今後伏乞除蕃部进驼马外，诸州所进马，许依天复三年已前事例，随其土产折进价直，冀贡输之稍易，又诚敬之获申。兼欲于诸处拣孳生马，准旧制分置监牧，仍委三司使别具制置奏闻。（旧五代史考异）太常丞段¤请国学五经博士各讲本经，以申横经齿胄之义，从之。庚申，以前泽潞节度使、检校太傅、兼侍中孔¤为河阳节度使，壬戌，幸甘水亭。甲子，青州节度使霍彦威加检校太尉、兼中书令，以大内皇城使、守饶州刺史李从璋为应州节度使。丁卯，诏：“所在府县纠察杀牛卖肉，犯者准条科断。其自死牛即许货卖，肉斤不得过五钱，乡村民家死牛，但报本村所由，准例输皮入官。”癸酉，以户部郎中、知制诰卢詹为中书舍人。★卢詹，原本作“卢处”，今据列传改正。（影库本粘签）
                                                     【五二０至五二一页】

    夏四月辛巳朔，房知温奏：“前月二十一日，卢台戍军乱，害副招讨宁国军节度使乌震，寻与安审通斩杀乱兵讫。”案五代春秋：卢台戍军乱，房知温讨平之。据薛史房知温传及通监，知温初诱戍军为乱，继恐事不济，乃与安审通谋讨乱兵也。五代春秋所书殊非事实。（旧五代史考异）帝闻之，废朝一日，赠震太傅。新罗国遣使贡方物。丁亥，以华州留後刘彦琮为本州节度使〔五〕。是日，幸会节园宴近臣。己丑，以兵部侍郎崔居俭权知尚书左丞，以户部侍郎王权为兵部侍郎，以礼部侍郎裴¤为户部侍郎，以翰林承旨、守中书舍人李愚为礼部侍郎充职。庚寅，御史台奏：“今月三日廊下食，百官坐定，两省官方来，自五品下辄起〔六〕。”诏曰：“每赴廊餐，如对御宴，若行私礼，是失朝仪，各罚半月俸。”★案五代会要：长兴三年五月诏：文武两班，每遇入合赐食，从前御史台官及诸朝官皆在敷政门外两廊食，惟北省官于敷政门内别坐，既为隔门，各不相见，致行坐不齐，难于肃整。今後每遇入合赐食，北省官亦宜于敷政门外东廊下设席，以北首为上，待班齐一时就坐。（旧五代史考异）
                                                     【五二一至五二二页】

    诏：“卢台乱军龙¤所部邺都奉节等九指挥三千五百人，龙¤，原本作“龙¤”，今据通监改正。（影库本粘签）在营家口骨肉，并可全家处斩。”龙¤所部之¤，即梁故魏博节度使杨师厚之所招置也，皆天下雄勇之士，目其都为银枪¤节，仅八千人。师厚卒，贺德伦不能制。西迎庄宗入魏，从征河上，所向有功。庄宗一统之後，虽数颁赉，而骄纵无厌。同光末，自贝州劫赵在礼，据有魏博。及帝缵位，在礼冀脱其祸，潜奏愿赴朝觐，遂除皇子从荣为帅，乃令北御契丹。是行也，不支甲胄，惟帜於长竿表队伍而已〔七〕，故¤首遄征。在途闻李严为孟知祥所害，以为剑南阻绝，互相煽动。及屯於卢台，会乌震代房知温为帅，转增浮说。震与房知温博於东寨，日亭午，大噪於营外，知温上马出门，为甲士所拥，且曰：“不与儿郎为主，更何处去？”知温绐之曰：“马军皆在河西，步卒独何为也！”遂得跃马登舟，济於西岸。安审通戢骑军不动，知温与审通谋伺便攻之，令乱兵卷甲南行。骑军徐进，部伍严整。叛者相顾失色，列炬宵行，疲於荒泽。迟明，潜令外州军别行，知温等遂击乱军，横尸於野，余¤复趋旧寨，至则已焚之矣。翌日，尽戮之，脱於丛草沟塍者十无二三，迨夜窜於山谷，稍奔於定州。及王都之败，乃无¤类矣。癸巳，兖州节度使房知温加侍中，齐州防御使安审通加检校太傅，并赏卢台之功也。
                                                     【五二二至五二三页】

    丁酉，伪吴杨溥遣移署右威¤将军雷现贡端午礼币。雷现，九国志作雷观，十国春秋仍作“现”，今仍其旧。（影库本粘签）辛丑，以前利州节度使张敬询为云州节度使。遣枢密使孔循赴荆南城下，时招讨使刘训有疾故也。甲辰，以户部侍郎韩彦恽为秘书监。是日，幸石敬瑭、安重诲第。丙午，故振武节度使李嗣恩赠太尉，以司封郎中、充枢密院直学士阎至为左谏议大夫充职。右谏议大夫梁文矩上言，平蜀已来，军人剽略到西川人口甚多，骨肉阻隔，恐伤和气，请许收认。帝仁慈素深，因文矩之奏，诏河南、河北旧因兵火掳隔者，并从识认。是日，郢州进白鹊。
                                                             【五二三页】

    五月癸丑，以福建留後、检校太傅、舒州刺史王延钧为检校太师、守中书令，充福建节度使、琅琊郡王，以太常卿萧顷为吏部尚书。是日，怀州进白鹊。戊午，以三司副使、守太子宾客张格卒废朝。以翰林学士、驾部郎中、知制诰窦梦徵为中书舍人充职。癸亥，遣宣徽使张延朗调发郡县粮运赴荆南城下，仍以军法从事。以右龙武统军崔公实为左龙武统军，以前复州刺史高行周为右龙武统军。割果州属郡。乙丑，伪吴杨溥贡新茶。沧州进白鹤。庚午，诏罢荆南之师，既而令军士散掠居民而回。诏：“文武臣僚及诸道节度使、刺史，有父母在者，各与恩泽。”宰臣任圜表辞三司事，乃以枢密院承旨孟鹄充三司副使权判。
                                                     【五二三至五二四页】

    六月壬午，华州、邢州进两歧麦，兖州进三足乌。丙戌，宰相任圜落平章事，守太子少保。丁亥，诏天下除并无名额寺院。以宣徽北院使张延朗为右武¤大将军、判三司，宣徽北院使，原本脱“徽”字，今据文增入。（影库本粘签）依前宣徽使、检校司徒。辛卯，大理少卿王郁上言：“凡决极刑，准敕合三覆奏，近年已来，全隳此法，伏乞今後决前一日许一覆奏。”从之。壬辰，南面招讨使、知荆南行府事〔八〕、襄州节度使、检校太傅刘训责授检校右仆射、守檀州刺史。训南征无功，故有是谴。诏丧葬之家，送终之礼不得过度。乙未，户部尚书李¤上言：“请朝班自四品已上官各许荐令录两人，五品官各荐簿尉两人，★案：五代会要作五品、六品官各许荐簿尉两人，原本疑脱“六品”二字。功过赏罚，与举者同之。”诏从之。其所举人，仍於官告内标所举姓名，或有不公，案：原本脱“公”字，今从五代会要增。连坐举主。仍令三品已上各举堪任两使判官者。丙申，以天策上将军、湖南节度使、开府仪同三司、检校太师、守尚书令、楚王马殷为守太师、尚书令，封楚国王。庚子，幸白司马陂，祭突厥神，从北俗之礼也。
                                                     【五二四至五二五页】

    秋七月庚戌朔，以宋州节度使王晏球充北面行营副招讨使。癸丑，以左金吾将军乌昭远为左¤上将军，充入蛮国信使。中书奏：“马殷封楚国王，礼文不载国王之制，请约三公之仪，用竹册。”从之。壬戌，西川节度副大使、知节度事孟知祥加检校太尉、兼侍中，东川董璋加爵邑。以左¤义指挥使元习为资州刺史，右¤义指挥使卢密为雅州刺史。癸亥，幸冷泉宫。甲子，以检校工部尚书谢洪为宿州团练使。夔州刺史西方邺奏，杀败荆南贼军，收峡内三州案通监：六月，西方邺败荆南水军于峡中，复取夔、忠、万三州。薛史系七月甲子，盖以奏闻之日为据。欧阳史与薛史同。（旧五代史考异）丙寅，升夔州为宁江军，以邺为节度使。戊辰，诏曰：“顷因本朝亲王，遥领方镇，遂有副大使知节度事，★副大使，原本作“正使”，今据新唐书百官志改正。（影库本粘签）年代已深，相沿未改。其东川、西川今後落副大使，只云节度使。”庚午，遂州留後李敬周、¤州留後刘仲殷并正授本州节度使。壬申，兖州节度使房知温移镇徐州，徐州节度使安元信移镇襄州，沧州节度使赵在礼移镇兖州。以齐州防御使安审通为沧州节度使。是日，诏陵州、合州长流百姓豆卢革、韦说等，宜令逐处刺史监赐自尽，★案：五代春秋作元年七月，杀豆卢革、韦说。考欧阳史，元年七月，贬豆卢革为辰州刺史，韦说¤州刺史。甲申，流革于陵州，说于合州。二年七月，杀豆卢革、韦说。与薛史同〔九〕。五代春秋统系于元年，误也。（旧五代史考异）其骨肉并放逐便。是日，逐段凝於辽州，刘训於濮州，温韬於德州。甲戌，太子少保任圜上表乞致仕，仍於外地寻医，诏从之。丁丑，以左金吾大将军曹廷隐为齐州防御使。
                                                     【五二五至五二六页】

    八月己卯朔，日有食之。辛巳，以右谏议大夫孔昭序为给事中，以秘书少监崔¤为右谏议大夫。壬午，以右骁¤大将军刘衡为左领¤上将军；以邺都副留守赵敬怡为右¤上将军，判兴唐府事。乙酉，昆明大鬼主罗殿王、普露静王九部落，各差使随¤¤、清州八郡刺史宋朝化等一百五十三人来朝，进方物，各赐官告、缯彩、银器放还蕃。丙戌，以御史中丞卢文纪为工部尚书，以右谏议大夫梁文矩为御史中丞〔一０〕。邓州留後陶¤贬岚州司马，以其为内乡县令盛归仁所讼，税外科率故也。仍赐归仁绯袍鱼袋。癸巳，幸皇子从荣第，宣禁中伎乐观宴，从荣进马及器币，帝因以伎乐赐之。华州上言，渭河泛滥害稼。丁酉，以吏部郎中、袭文宣公孔邈为左谏议大夫。史馆修撰赵熙上言：“应内中公事及诏书奏对，应不到中书者，请委内臣一人抄录，月终送史馆。”诏差枢密直学士录送。青州进芝草。青州，原本作“星州”，今据册府元龟改正。（影库本粘签）新州奏，契丹乞置互市。癸卯，汴州节度使朱守殷加兼侍中，郓州节度使符习加检校太尉。甲辰，皇子从荣娶¤州节度使刘仲殷女，是夕礼会，百僚表贺。
                                                             【五二六页】

    九月辛亥，义武军节度使、检校太尉、兼中书令王都加食邑实封。幽州节度使赵德钧加检校太尉，镇州节度使王建立加同平章事。伪吴杨溥遣使以应圣节贡献。己未，以前云州节度使高行¤为邓州节度使。是日，出御扎曰：“历代帝王，以时巡狩，一则遵於礼制，一则按察方区。“按察”下原空一字，今据册府元龟增“方”字。（影库本粘签）矧彼夷门，控兹东夏，当先帝戡平之始，为眇躬殿守之邦，俗尚贞纯，兵怀忠勇。自元臣镇静，庶事康和，兆民咸乐於有年，阖境弥坚於望幸，事难违¤，议在省方。朕取十月七日亲幸汴州。”庚申，以¤尉卿李延光为大理卿。北京留守李彦超上言：“先父存审，本姓符氏，蒙武皇赐姓，乞却还本姓。”从之。乙丑，夏州节度使李仁福、凤翔节度使李从¤、★李从¤作“逢¤”，据上文李¤赐名从¤，“逢”字当系“从”字之讹，今改正。（影库本粘签）朔方节度使韩洙，并加食邑，改赐功臣。以汝州防御使赵延寿为河阳节度使，以比部郎中、知制诰刘赞为中书舍人，以河阳掌书记程逊为比部员外郎、知制诰，以代州刺史李德¤为蔚州刺史。
                                                             【五二七页】

    丙寅，枢密使孔循兼东都留守。襄州夏鲁奇上言，荆南高季兴遣使持书乞修贡奉，诏鲁奇不纳。诏诸州录事参军，不得兼使府宾职。己巳，邓州节度使史敬熔加检校太保，同州节度使卢质加检校司徒。御史台奏：“每遇入合，旧例只一员侍御史在龙墀边祗候，弹奏公事，或有南班失仪，点检不及。今欲依常朝例，差殿中侍御史二员，押钟鼓楼位，仍各缀供奉班出入。”从之。以青州节度副使淳于晏为亳州团练使。契丹遣使梅老没骨已下朝贡〔一一〕。戊寅，西川奏：据黎州状，云南使赵和於大渡河南起舍一间〔一二〕，留信物十五笼，¤杂¤诗一卷，递至阙下。
                                                     【五二七至五二八页】

    冬十月己卯朔，帝御文明殿视朝。癸未，亳州刺史李邺贬郴州司户，又贬崖州长流百姓，所在赐自尽。判官乐文纪配祁州，责其违法黩货也。乙酉，驾发西京，诏留宰相崔协以奉祠祭。丁亥，帝宿於荥阳。汴州朱守殷奏，都指挥使马彦超谋乱〔一三〕，已处斩讫。戊子，次京水，知朱守殷反，帝亲统禁军倍程前进。翌日，至汴州，攻其城，拔之，守殷伏诛。丙申，磁州刺史药纵之上言，药纵之，原本作“纵正”，今据列传改正。（影库本粘签）今月十二日，供奉官王仁镐至，称制杀太子少保致仕任圜。★案：安重诲害任圜，五代春秋及通监俱不书日。欧阳史作乙未，杀太子少保致仕任圜。据薛史作十二日，是年十月为己卯朔，十二日乃庚寅也，与欧阳史异日。（旧五代史考异）契丹遣使持书求碑石，欲为其父表其葬所。戊戌，诏曰：“诸道州府，自同光三年已前所欠秋夏税租，¤主持务局败阙课利，¤沿河舟船折欠，天成元年残欠夏税，并特与除放。”时重诲既构任圜之祸，恐人非之，思沛恩於¤以掩己过，乃奏曰：“三司积欠约二百万贯，虚系帐额，请并蠲放。”帝重违其意，故有是诏。时议者以蠲隔年之赋，犹或惠民，场院课利一概除之，得不启奸幸之门乎！
                                                             【五二八页】

    己亥，诏曰：“太子少保致仕任圜，早推勋旧，曾委重难，既退免於剧权，俾优闲於外地。而乃不遵礼分，潜附守殷，缄题罔避於嫌疑，情旨颇彰於怨望。自收汴垒，备见综由，若务含弘，是孤典宪。尚全大体，止罪一身，已令本州私第自尽，其骨肉亲情仆使等并皆放罪。”辛丑，诏曰：“后来其苏，动必从於人欲；天监厥德，静宜布於国恩。近者言幸浚郊，暂离洛邑，盖逢岁稔，共乐时康。不谓奸臣，遽彰逆状，为厉之阶既甚，覆宗之祸自贻。以致近辅生灵，遘此多端纷扰，永言轸恻，无辍寐兴。宜覃雨露之恩，式表云雷之泽，应汴州城内百姓，既经惊劫，宜放二年屋税；诸处有曾受逆人文字者，随处焚毁。应天下见禁囚徒，除十恶五逆、杀人放火、劫盗、合造毒药、官典犯赃、伪行印信、屠牛外，罪无轻重，并从释放。应有民年八十已上及家长者有废疾者，免一丁差役”云。以山南西道节度使张筠为西京留守，张筠，原本作“张汉筠”，今考张筠传，筠未尝名汉筠，当系传写衍文，今删去。（影库本粘签）行京兆尹。青州节度使霍彦威差人走马进箭一对，贺诛朱守殷，帝却赐彦威箭一对。传箭，番家之符信也，起军令¤则使之，彦威本非蕃将，以臣传箭於君，非礼也。癸卯，以权知汴州事、陕州节度使石敬瑭为汴州节度使、兼六军诸¤副使、侍¤亲军马步都指挥使。凤翔奏，地震。丙午，威武军节度副使、检校太尉、守建州刺史王延¤可同平章事〔一四〕、守建州刺史，充奉国军节度副使、兼威武军节度副使。诏割施州却属黔南。
                                                             【五二九页】

    十一月己酉，帝祭蕃神於郊外。庚戌，以皇城使、行袁州刺史李从敏为陕州节度使。乙卯，青州霍彦威、郓州符习来朝。以太子詹事温辇为吏部侍郎。徐州房知温来朝。戊午，黔南节度使李绍义加检校太保。庚申，皇子河中节度使、检校太保、同平章事从珂，邺都留守、检校太保、同平章事从荣，河南尹、判六军诸¤事、检校太保、同平章事从厚，并加检校太傅，进爵邑。贝州刺史窦廷琬上言：请制置庆州青白两池，逐年出绢十万匹，米万石。诏升庆州为防御所，以廷琬为使。壬申，诏霍彦威等归藩。诏太宗朝左仆射李靖可册赠太保，郑州仆射陂可改为太保陂。时议者以仆射陂者，後魏孝文帝赐仆射李¤，李¤，原本作“李种”，今据魏书改正。（影库本粘签）故因以为名，及是命之降以为李靖，盖误也。契丹遣使梅老等来乞通和〔一五〕。
                                                             【五三０页】

    十二月戊寅朔，以前凤翔留後高允贞为右监门上将军。诏以施州为夔州属郡，以其便近故也。遣飞胜指挥使於契丹〔一六〕，赐契丹王锦绮、银器等，兼赐其母绣被缨络。己卯，蔚州刺史周令武得代归阙，帝问北州事，令武奏曰：“山北甚安，诸蕃不相侵扰。¤门已北，东西数千里，斗粟不过十钱。”帝悦，顾谓左右曰：“须行善事，以副天道。”居数日，帝延宰臣於元德殿，言及民事，冯道奏曰：“庄宗末年，不抚军民，惑於声乐，遂致人怨国乱。陛下自膺人望，岁时丰稔，亦淳化所致也。更愿居安思危。”帝然之。许州地震。庚辰，皇子邺都留守从荣移镇太原。以北京留守符彦超为潞州节度使。乙酉，以彰国军节度使李从璋昧於政理，诏归阙。敕新及第进士有闻喜宴，逐年赐钱四十万。己丑，兖州节度使赵在礼来朝。诏出潜龙宅米以赈百官。壬辰，以太傅致仕齐国公赵光逢卒辍朝。丙申，许州节度使夏鲁奇移镇遂州。庚子，幸石敬瑭公署及康义诚私第。甲辰，狩於东郊，腊也〔一七〕。丙午，追尊四庙，以应州旧宅为庙。永乐大典卷七千一百六十四。
                                                     【五三０至五三一页】

@
#篇名:旧五代史
#类型:史;北宋
#时代:6

          《旧五代史》卷:三十九

    唐书十五
      明宗纪第五
                                                             【五三三页】

    天成三年春正月戊申朔，帝御崇元殿受朝贺，仗¤如式。辛亥，前河阳节度使、检校太傅、兼侍中孔¤以太子太师致仕。癸丑，诏取今月十七日幸邺都。甲寅，以国子祭酒朱守素卒废朝。丙辰，以镇南军节度使袁建丰卒废朝，镇南，原本作“镇方”，今据欧阳史改正。（影库本粘签）诏赠太尉。
                                                             【五三三页】

    丁巳，诏曰：“朕闻尧、舜有恤刑之典，贵务好生；禹、汤申罪己之言，庶明知过。今月七日〔一〕，据巡检军使浑公儿口奏称，有百姓二人，以竹竿习战¤之事。朕初闻奏报，实所不容，率尔传宣，令付石敬瑭处置。今旦重诲敷奏，今旦重诲敷奏，原本作“令旦”，今从册府元龟改正。（影库本粘签）方知悉是幼童为戏，载聆谠议，方觉失刑，循揣再三，愧惕非一。亦以浑公儿诳诬颇甚，石敬瑭详覆稍乖，致人枉法而殂，处朕有过之地。今减常膳十日，以谢幽¤。其石敬瑭是朕懿亲，合施极谏，既兹错误，宜示省循，可罚一月俸。浑公儿决脊杖二十，仍销在身职衔，配流登州。小儿骨肉，赐绢五十匹、粟麦各百石，便令如法埋葬。兼此後在朝及诸道州府，凡有极刑，并须子细裁遣，不得因循。”百僚进表称贺。
                                                     【五三三至五三四页】

    己未，中书门下奏，国子祭酒，望令宰相兼判。案五代会要载原奏云：祭酒之资，历朝所贵，爰从近代，不重此官。况属圣朝，方勤庶政，须宏雅道，以振时风。望令宰臣一员，兼判国子祭酒。（旧五代史考异）乃诏崔协判之。辛酉，以前潞州节度使毛璋为右金吾上将军，以左骁¤上将军华温琪为右金吾大将军，以春州刺史张虔钊为郑州防御使。契丹陷平州。★案：契丹陷平州，欧阳史作丁巳，通监不书日。考平州自梁开平中刘守光以赂契丹，天成元年卢文进举其地以归於唐，至三年复为辽人所取，自是平州遂属於辽。宋人论石晋赂辽故地，兼及平州，盖未详考，今附识于此。（旧五代史考异）诏应庙讳文字〔二〕，只避正文，其偏旁文字，不用亏缺点画。契丹遣使秃¤悲梅老等贡献〔三〕，帝遣指挥使奔托山押国信赐契丹王妻。★奔托山，原本作“贲托山”，考通监作“奔”，胡三省云：奔，姓也。今改正。（影库本粘签）戊辰，以随驾马军都指挥使、富州刺史康义诚兼领镇南军节度使，以随驾步军都指挥使、潮州刺史杨汉章遥领宁国军节度使。中书上言：“旧制遇二月十五日玄元皇帝降圣节，休假三日。准会昌元年二月¤，休假一日，请准近¤。”从之。吐蕃野利延孙等六人〔四〕、回鹘米里都督等四人，并授归德、怀远将军，放还蕃。庚午，册赠故瀛州刺史李嗣¤为太尉。壬申，册赠故皇子检校司空从¤为太保。甲戌，制以楚国夫人曹氏为淑妃，以韩国夫人王氏为德妃，仍令所司择日册命。
                                                     【五三四至五三五页】

    二月丁丑朔，有司上言，太阳合亏，既而有云不见，¤官表贺。诏巡幸邺都事宜停〔五〕。庚辰，伪吴杨溥遣使贡献，贺诛朱守殷。帝以荆南拒命，通连淮夷，不纳其使，遣还。壬午，以光禄卿韦寂卒废朝，赠礼部尚书。癸未，工部尚书卢文纪贬石州司马，员外安置。文纪私讳“业”，文纪私讳“业”，原本作“讳叶”，今从册府元龟改正。（影库本粘签）时新除于邺为工部郎中，旧例，僚属名与长官讳同，或改其任。文纪素与宰相崔协有隙，故中书未议改官。于邺授官之後，文纪自请连假。邺寻就位，及差延州官告使副未行，文纪参告，且言候邺回日终请换曹，邺其夕自经而死，故文纪贬官。以仓部郎中何泽为吏部郎中，¤伏合谏巡幸邺都也。丁亥，天德军节度使郭承丰加检校司徒〔六〕。辛卯，以山南西道节度使张筠为左骁¤上将军。★案：通监作左¤上将军，欧阳史从薛史作左骁¤。（旧五代史考异）诏中外¤臣父母亡没者，并与追封赠。癸巳，以礼部尚书崔贻孙卒辍朝。甲午，以吐浑宁朔、奉化两府都知兵马使李绍鲁为吐浑宁朔府都督。乙未，以枢密使兼东都留守孔循为许州节度使兼东都留守，邓州节度使高行¤移镇安州，应州节度使李从璋移镇滑州，滑州节度使卢文进移镇邓州。★邓州，原本作“¤州”，今据欧阳史卢文进传改正。（影库本粘签）丁酉，以责授檀州刺史刘训为右龙武大将军。己亥，回鹘可汗仁喻遣都督李阿山等贡献〔七〕。★案：欧阳史作戊戌。（旧五代史考异）壬寅，以左金吾大将军罗周敬为同州节度使。甲辰，以威塞军节度使张廷裕卒废朝，诏赠太保。以耀州团练使孙岳为阆州团练使，以左监门上将军高允贞为右金吾¤大将军，以右金吾¤大将军华温琪为左金吾¤大将军。
                                                     【五三五至五三六页】

    三月丁未朔，以久雨，诏文武百辟极言时政得失。丁巳，以邢州节度使王景戡为华州节度使，邢州，原本作“¤州”，今从册府元龟改正。（影库本粘签）以前北京副留守李从温为邢州节度使。己未，以宰臣郑¤为开府仪同三司、左仆射致仕，加食邑五百户。庚申，以前复州刺史翟章为新州威塞军留後。中书奏：“孟夏荐飨，合宰相行事，在朝只有宰相二员，今东都留守孔循带平章事，宜令摄太尉行事。”孔循称：“使相有戎机，不司祠祭重事。”癸亥，以前镇州节度使王建立为右仆射兼中书侍郎、平章事、集贤殿大学士、判三司。西方邺上言，收复归州。以前郑州刺史杨汉宾为洋州武定军留後。戊辰，以前彰国军节度副使陈¤为凤州武兴军留後，以前蔡州刺史孙汉韶为应州彰国军留後，以宣徽南院使范延光为枢密使，以宣徽北院使、判三司张延朗为宣徽南院使，以前冀州刺史娄继英为耀州团练使，以怀州刺史张廷蕴为金州防御使。己巳，命范延光权知镇州军府事。西方邺奏，於归州杀败荆南贼军。太白山道士解元龟自西川至，对於便殿，称年一百一岁。既而上表乞西都留守兼西川制置使，要修西京宫阙。帝谓侍臣曰：“此人老耄，自远来朝，方期别有异见，反为身名，甚可笑也。”赐号知白先生，赐紫，放归山。甲戌，册回鹘可汗仁喻为顺化可汗。
                                                     【五三六至五三七页】

    夏四月戊寅，以汴州节度使石敬瑭为邺都留守，充天雄军节度使，加同平章事；以枢密使、权知镇州军府事、检校太保范延光为镇州节度使兼北面水陆转运使；范延光，原本作“廷光”，今据欧阳史改正。（影库本粘签）以司农卿郑缋为太仆卿。壬午，夔州节度使、东南面副招讨使西方邺加检校太保。甲申，皇第三女石氏封永宁公主，★永宁，原本作“求宁”，今从五代会要改正。（影库本粘签）第十三女赵氏封兴平公主，仍令所司择日册命。幽州上言，契丹有书求乐器。乙酉，达靼遣使朝贡。以随驾马军都指挥使康义诚为侍¤亲军马步军都指挥使。丙戌，枢密使安重诲兼河南尹；以皇子河南尹、判六军诸¤事从厚为汴州节度使，判六军如故。丁亥，复州奏，湖南大破淮贼於道人矶。以西川马步军都指挥使赵廷隐兼汉州刺史，从孟知祥之请也。★案九国志赵廷隐传：知祥至蜀，康延孝陷汉州，遣廷隐率兵击破之，擒延孝，槛送阙下。知祥奏加检校司空、汉州刺史，遂留屯成都。（旧五代史考异）洋州上言，重开入蜀旧路三百余里，比今官路较二十五程而近。癸巳，殿中少监石知讷贬宪州司户〔八〕，坐扇惑军镇也。北面副招讨、宋州节度使王晏球以定州节度使王都反状闻。★案：辽史作三月，王都以定州来归。五代春秋及通监并从薛史作四月。庚子，制义武军节度使、检校太尉、兼中书令、太原王王都削夺官爵。壬寅，以王晏球为北面行营招讨使，知定州行军州事；以沧州节度使兼北面行营马军都指挥使安审通为副招讨使兼诸道马军都指挥使；以左散骑常侍萧希甫兼判大理卿事。西京奏，前枢密使张居翰卒。
                                                     【五三七至五三八页】

    五月乙巳朔，回鹘可汗仁喻封顺化可汗。丁未，邺都留守、天雄军节度使石敬瑭，河阳节度使赵延寿并加驸马都尉。以右仆射李琪为太子少傅。辛亥，沙州节度使曹义金加爵邑。王晏球上言，收夺得定州北西二关城。北西二关，原本作“比三关”，今从通监增改。（影库本粘签）癸丑，湖南马殷奏，二月中，大破淮寇二万，生擒将士五百人。中书上言：“诸道荐人，宜酌定员数。今後节度使每年许荐二人，带使相者许荐三人，团练、防御使各一人，节度、观察判官并听旨授，书记已下即许随府。”从之。以六军判官、尚书司封郎中史圭为右谏议大夫，充枢密直学士。诏州县官以三十月为考限，刺史以二十五月为限，以到任日为始。己未，幽州奏，契丹秃馁领二千骑西南趋定州〔九〕。以前同州节度使卢质行兵部尚书，判太常卿事。辛酉，以天雄军节度副使、判兴唐府事赵敬怡为枢密使。诏曰：“上柱国，勋之极也。近代已来，文臣官阶稍高，便授柱国，岁月未深，便转上柱国。武资初官，便授上柱国。今後凡加勋，先自武骑尉，十二转方授上柱国，★十二转，原本作“二辅”，今据新唐书百官志改正。（影库本粘签）永作成规，不令¤越。”丁卯，镇州奏，今月十八日，王师不利於新乐。壬申，王晏球奏，今月二十一日，大破定州贼军及契丹於曲阳，斩获数千人，王都与秃馁以数十骑复入於定州。
                                                     【五三八至五三九页】

    六月己卯，以右金吾上将军毛璋为左金吾上将军，以前安州节度使史敬熔为右金吾上将军，以前华州节度使刘彦琮为左武¤上将军。壬午，放内园鹿七头於深山。乙酉，皇子故金枪指挥使、检校左仆射从¤赠太保。己丑，幽州赵德钧奏，杀契丹千余人於幽州东，获马六百匹。壬辰，宰臣冯道率百僚上表，请上尊号曰圣明神武文德恭孝皇帝，诏报不允。丙申，冯道等再上尊号，不允。戊戌，以西京副留守、知留守事张遵诲行京兆尹。
                                                             【五三九页】

    秋七月乙巳，诏故伪蜀主王衍追封顺正公，以诸侯礼葬。丙午，以前武信军节度使李敬周为¤州节度使。丁未，以沧州节度使安审通卒於师辍朝。壬子，以朔方节度使韩洙卒废朝。甲寅，王晏球奏，六月二十二日进攻逆城，将士伤者三千人。时晏球知城中有备，未欲急攻，朱宏昭、张虔钊切於立功，促攻贼垒，晏球不得已而进兵，遂致伤痍者¤。乙卯，以太子少保李茂勋卒辍朝。己未，己未，原本作“丁未”。考通监云：东都民有犯私麴者，留守孔循族之。或请听民造麴，而于秋税亩收五钱。己未，敕从之。今改正。（影库本粘签）诏弛麴禁，许民间自造，於秋苗上纳徵麴价，亩出五钱。时孔循以麴法杀一家於洛阳，或献此议，以为爱其人，便於国，故行之。宗正卿李纾除名，刑部侍郎马缟贬绥州司马，刑部员外郎李慎仪贬阶州司户。初，李纾差摄陵台令张保嗣等各虚称试衔，为奉先令王延朗所讼，大理寺断以诈假官论，刑部详覆，称非诈假。大理执之，召两司廷议，刑部理屈，故有是贬。纾续¤配陇州，徒一年。未几，诏曰：“天下州府，例是摄官，皆结试衔，★试衔，原本作“私衔”，今据五代会要改正。（影库本粘签）或因勘穷，便关诈假。已前或有称试衔，一切不问，此後并宜禁止。”曹州刺史成景宏贬绥州司户参军，续¤长流宥州，寻赐自尽，坐受本州仓吏钱百缗也。壬戌，齐州防御使曹廷隐以奏举失实，配流永州，续¤赐自尽。★案：欧阳史作己未，杀齐州防御使曹廷隐。己未在壬戌前三日，不应发配在後，赐死转在前也，欧阳史疑讹。（旧五代史考异）甲子，王晏球奏，今月十九日契丹七千骑来援定州，王师逆战於唐河北，★唐河，原本作“康河”，今据通监改正。（影库本粘签）大破之〔一０〕。★案通监：壬戌，王晏球破契丹于唐河北。甲子
                                                     【五三九至五四０页】
，追至易州。所推长历与薛史合。戊辰，诏福建节度使王延钧可依前检校太师〔一一〕、守中书令，进封闽王。己巳，王晏球奏，此月二十一日，追契丹至易州，掩杀四十里，擒获甚¤。故朔方节度使韩洙赠太尉。以兵部侍郎王权、御史中丞梁文矩并为吏部侍郎，以左谏议大夫吕梦奇为御史中丞。
                                                             【五四０页】

    八月癸酉朔，以翰林学士守中书舍人李怿、刘¤并为户部侍郎充职，以吏部侍郎刘岳守秘书监，以吏部侍郎韩彦恽守礼部尚书，以户部侍郎归蔼守太子宾客，以户部侍郎裴¤守兵部侍郎，以中书舍人张文宝守刑部侍郎。诏凡有姓犯庙讳者，以本望为姓。丁丑，以检校尚书右仆射、守龙武大将军刘训为晋州节度使、检校太傅。壬午，幽州赵德钧奏，於府西邀杀契丹败党数千人，生擒首领惕隐等五十余人〔一二〕。是时，官军袭杀契丹，属秋雨继降，泥泞莫进，人饥马乏，散投村落，所在村民持白梃殴杀之。德钧出兵接於要路，几无¤类〔一三〕。帝致书喻其本国。案：通监作八月壬戌，赵德钧邀击契丹。据薛史，八月系癸酉朔，不得有壬戌，疑通监误。辛卯，以朔方军留後韩璞为朔方军节度使、灵武雄警甘肃等州观察使、检校司徒。★雄警，疑当作“雄¤”。考五代会要及册府元龟俱作警。又，通监注云：警州在泾原西。今仍其旧。（影库本粘签）帝闻随、邓、复、郢、均、房之民，父母骨肉有疾，以长竿遥致粥食而饷之，出嫁女，夫家不遣来省疾，乃下诏委长吏严加禁察。房州奏，新开山路四百里，南通夔州，画图以献。以前洋州节度使戴思远为太子太保致仕。庚子，诏：“今後翰林学士入院，以先後为班次，承旨一员，不计官资先後，在学士之上。”
                                                     【五四０至五四一页】

    闰月丁未，两浙节度观察留後、清海军节度使、检校太师、兼中书令钱元¤可杭州、越州大都督府长史，充镇东、镇海等军节度使。戊申，赵德钧献戎俘於阙下，其蕃将惕隐等五十人留於亲¤，余契丹六百人皆斩之。乙卯，升楚州为顺化军。以明州刺史钱元¤为本州节度使，以吏部尚书萧顷为太子少保。契丹遣使来贡献。契丹平州刺史张希崇上表归顺。乙丑，陕州节度使李从敏移镇沧州。以宣徽南院使张延朗为陕州节度使。诏：“在京遇行极法日，宜不举乐，兼减常膳。诸州遇行极法日，禁声乐。”己巳，滑州掌书记孟升匿母服，大理寺断处流，特¤孟升赐自尽。观察使、观察判官、录事参军失其纠察，各行殿罚。襄邑县民闻威，父为人所杀，不雪父¤，有状和解，特¤处死。是月二十七，大水，河水溢。绛州地震。
                                                     【五四一至五四二页】

    九月乙亥，以捧圣左右厢副都指挥使索自通为云州节度使。丁丑，以太府卿、判四方馆事李郁为宗正卿。壬午，以晋州节度使安崇阮为左骁¤上将军。甲申，吐蕃、回纥各遣使贡献。壬辰，宰臣王建立进玉杯，上有文曰“传国万岁杯”。乙未，诏德州流人温韬、辽州流人段凝、岚州司户陶¤、宪州司户石知讷、原州司马聂屿，并宜赐死於本处，暴其宿恶而诛之也。丙申，以¤州节度使梁汉¤为右威¤上将军。威¤，原本作“威武”，今从五代会要改正。（影库本粘签）丁酉，河阳节度使、驸马都尉赵延寿为检校司徒。己亥，诏徐州节度使房知温兼荆南行营招讨使，知荆南行府事。
                                                             【五四二页】

    冬十月甲辰，制琼华长公主孟氏可册为福庆长公主。丙午，以沧州节度使李从敏兼北面招讨使。戊申，帝临轩，命礼部尚书韩彦恽、工部侍郎任赞往应州奉册四庙。诏¤州节度使李敬周攻庆州，案：通监作李敬通，薛史前後并作敬周，欧阳史亦作敬周，疑通监传刻之讹。（旧五代史考异）以刺史窦廷琬拒命故也。★案：窦廷琬反，通监从薛史作十月，欧阳史系于十月以前，与薛史异。（旧五代史考异）戊午，契丹平州刺史张希崇已下八十余人见於元德殿，颁赐有差。突厥首领张慕进等来朝贡。★案：欧阳史作慕晋。（旧五代史考异）  案：张慕进来朝，欧阳史作丁巳。（孔本）甲子，安州节度使高行¤奏，屯驻左神捷、左怀顺军士作乱，已逐杀出城。诏升寿州为忠正军。戊辰，以云州节度使索自通领寿州节度使，以前云州节度使张温复为云州节度使。庚午夜，西南有彗星长丈余，在牛星五度。
                                                     【五四二至五四三页】

    十一月癸酉，日南至，帝御崇元殿受朝贺。甲戌，捧圣指挥使何福进招收到安州作乱兵士五百人，自指挥使已下至节级四十余人并斩，余¤释之。壬午，房知温奏，荆南高季兴卒。案：高季兴卒，通监作十二月丙辰，详见通监考异。（旧五代史考异）中书舍人刘赞奏：“请节度使及文班三品已上谢见通唤。”从之。是日，以契丹所署平州刺史、光禄大夫、检校太保张希崇为汝州刺史，★案：欧阳史作汝州防御使，通监从薛史作刺史。（旧五代史考异）加检校太傅。己丑，中书奏：“今後或有封册，请御正衙。”从之。青州奏，节度使霍彦威卒，辍朝三日。诏宰臣王建立权知青州军州事。庚寅，礼部员外郎和凝奏：“应补斋郎并须引验正身，以防伪滥。旧例，使荫一任官补一人，今後改官须转品即可，如无子，许以亲侄继限〔一四〕，念书十卷，试可则补。”从之。甲午，以尚书左仆射、同平章事、集贤殿大学士、判三司王建立为青州节度使、检校太尉、同平章事。丙申，帝谓侍臣曰：“古铁券如何？”赵凤对曰：“帝王誓文，许其子子孙孙长享爵禄。”帝曰：“先朝所赐，唯朕与郭崇韬、李继麟三人尔，崇韬、继麟寻已族灭，朕之危疑，虑在旦夕。”於是嗟叹久之。赵凤曰：“帝王执信，故不必铭金镂石矣。”吏部郎中何泽奏：“流外官请不试书判之类。”★何泽，原本作“何译”，今据欧阳史改正。（影库本粘签）从之。吐蕃遣使朝贡。戊戌，前安州节度副使范延荣¤男皆斩於军巡狱，为高行¤诬奏故也。
                                                     【五四三至五四四页】

    十二月壬寅朔，诏真定府属县宜准河中、凤翔例升为次畿，真定县升为次赤。甲辰，¤州节度使李敬周奏，收下庆州，刺史窦廷琬族诛。永乐大典卷七千一百六十四。
                                                             【五四四页】

@
#篇名:旧五代史
#类型:史;北宋
#时代:6

          《旧五代史》卷:四十

    唐书十六
      明宗纪第六
                                                             【五四七页】

    天成四年春正月壬申朔，帝御崇元殿受朝贺，仗¤如仪。幽州节度使赵德钧奏：“臣孙赞，年五岁，默念论语、孝经，案：宋史作赞七岁，诵书二十七卷。（旧五代史考异）举童子，於汴州取解就试。”★幽州，原本作“¤州”；论语，原本作“何论”，今从册府元龟改正。（影库本粘签）诏曰：“都尉之子，太尉之孙，能念儒书，备彰家训，不劳就试，特与成名。宜赐别¤及第，附今年春¤。”★案宋史云：特赐童子及第，附长兴三年礼部春¤。薛史作天成四年春¤，与宋史异。（旧五代史考异）戊子，放元年应欠秋税。以左¤上将军安崇阮为黔南节度使。壬辰，回鹘入朝使掣拨等五人各授怀化司戈放还〔一〕。以北京副留守冯¤为宣徽使、判三司。戊戌，禁天下虚称试摄衔。西川孟知祥奏：“支属刺史乞臣本道自署。”
                                                             【五四七页】

    二月乙巳，王晏球奏，此月三日收复定州，案：欧阳史作二月癸卯，王晏球克定州，与薛史合〔二〕。通监作癸丑，考癸丑非二月三日也，疑传写之讹。（旧五代史考异）获王都首级，生擒契丹秃馁等二千余人。百僚称贺。诏取今月二十四日车驾还东京。辛亥，以北面行营招讨使、宋州节度使王晏球为郓州节度使，加兼侍中；以北面行营副招讨使、沧州节度使李从敏为定州节度使；以北面行营兵马都监、郑州防御使张虔钊为沧州节度使；幽州节度使赵德钧加兼侍中。乙卯，以枢密使赵敬怡权知汴州军州事。★赵敬怡，原本作“敬贻”，今从欧阳史改正。（影库本粘签）丙辰，邢州奏，定州送到伪太子李继陶，已处置讫。辛酉，帝御咸安楼受定州俘馘，百官就列，宣露布於楼前，礼毕，以王都首级献於太社。王都男四人、弟一人，秃馁父子二人，并磔於市。★案五代会要：尚书兵部宣露布于楼前，宣讫，尚书刑部侍郎张文宝奏曰：“逆贼王都首级请付所司。”大理卿萧希甫受之以出，献于郊社，其王都男¤蕃将等磔于开封桥。（旧五代史考异）时露布之文，类制¤之体，盖执笔者¤，颇为识者所嗤。枢密使赵敬怡卒，赠太傅。以端明殿学士赵凤权知汴州军州事。甲子，车驾发汴州。丙寅，至郑州。赐左仆射致仕郑¤钱二十万。丁卯，宰相崔协卒，诏赠尚书右仆射。东都留守、太子少傅李琪等奏，至偃师县奉迎。时琪奏章中有“败契丹之凶党，破真定之逆城”之言。诏曰：“契丹即为凶党，真定不是逆城，李琪罚一月俸。”庚午，车驾至自汴州。
                                                             【五四八页】

    三月甲戌，冯道进表乞命相。丙戌，诏皇城使李从璨贬授房州司户参军，仍令尽命。从璨，帝之诸子也。先是，帝巡幸汴州，留从璨以警大内，从璨因游会节园，会节，原本作“曾筠”，考通监注云：会节园在洛阳城中，张全义镇洛岁久，私第在会节坊，室宇园池，为一时巨丽，输之官，以为会节园。今改正。（影库本粘签）酒酣，戏登御榻。安重诲奏之，故置於法焉。壬辰，中书奏：“今後¤臣内有乞假觐省者，请量赐茶药。”从之。乙未，以前郓州节度使符习为汴州节度使。丙申，诏邺都、幽、镇、沧、邢、易、定等州管内百姓，除正税外，放免诸色差配，以讨王都之役，有挽运之劳也。
                                                             【五四九页】

    夏四月庚子朔，禁铁¤钱。案：通监作铁锡钱。胡三省注云：马殷得湖南，铸锡为钱，本用之境内，其後遂流入中国。疑原本“¤”字误。考册府元龟亦作铁¤钱，今仍其旧。（旧五代史考异）壬寅，重修广寿殿成，有司请以丹漆金碧饰之，帝曰：“此殿经焚，不可不修，但务宏壮，不劳华侈。”湖南奏，败荆南贼军於石首镇。诏沿边置场买马，不许蕃部直至阙下。先是，党项诸蕃凡将到马，无驽良并云上进，国家虽约其价以给之，及计其馆谷锡赉，所费不可胜纪。计司以为耗¤中华，遂止之。壬子，以皇子北京留守、河东节度使从荣为河南尹，判六军诸¤事；以皇子河南尹、判六军诸¤事从厚为北京留守；以河阳节度使赵延寿为宋州节度使；以侍¤亲军都指挥使、镇南军节度使康义诚为河阳节度使。契丹寇云州。癸丑，契丹遣捺括梅里等来朝贡〔三〕，称取秃馁等骸骨，并斩於北市。甲寅，以端明殿学士赵凤为门下侍郎兼工部尚书、平章事。★案：欧阳史本纪作端明殿学士、尚书兵部侍郎赵凤为门下侍郎兼工部尚书、同平章事，赵凤传作礼部侍郎，与本纪异，见吴缜纂误。（旧五代史考异）丙辰，谏议大夫致仕、袭文宣公孔邈卒。庚申，以王建立、孔循带中书直省吏归藩，并追回。壬戌，幽州节度使赵德钧兼北面行营招讨使，镇州节度使范延光加检校太傅。戊辰，中书奏：“五月一日，应在京九品已上官，及诸道进奉使，请准贞元七年¤，就位起居，永为恒式。”从之。
                                                     【五四九至五五０页】

    五月己巳朔，帝御文明殿受朝。丙子，以夔州节度使西方邺卒辍朝。丁丑，大理卿李保殷卒。己卯，以忠武军节度使索自通为京兆尹，充西京留守；以左威¤上将军朱汉宾为潞州节度使。乙酉，以黔州节度使安崇阮为夔州节度使，以左骁¤上将军张温为洋州节度使，以黔州留後杨汉宾为本州节度使。中书奏：“太常寺定少帝¤昭宣光烈孝皇帝，庙号景宗。伏以少帝今不入庙，难以言宗，只云昭宣光烈孝皇帝。”从之。案旧唐书哀帝纪云：中书奏，少帝行事，不合称宗。今考五代会要，天成三年，博士吕朋龟议〔四〕，引“君不逾年，不入宗庙”之礼，请别立庙於园陵，故不称景宗，非议其行事有失也。旧唐书误。丁亥，以凤州武兴军留後陈¤为武兴军节度使，以新州威塞军留後翟璋为威塞军节度使。壬辰，以权知尚书右丞崔居俭为尚书右丞。诏葺天下廨宇。丙申，襄州奏，荆南高从诲乞归顺。云州奏，契丹犯塞。
                                                             【五五０页】

    六月辛丑，以左散骑常侍姚¤为兵部侍郎。壬寅，夔州节度使杨汉章移镇云州，以北京马步军都指挥使兼钦州刺史张敬达为凤州节度使。癸卯，以前西京副留守事张遵诲行¤尉事，充客省使。国子博士田敏请葺四郊祠祭斋室。丙午，以沂州刺史张万进为安北都护，充振武军节度使。戊申，以宿州团练使康思立为利州节度使。登州刺史孙元停任，坐在任无名科率故也。诏邺都仍旧为魏府。邺都仍旧为魏府，考通监注云：庄宗同光元年即位于魏州，以魏州为兴唐府，建东京。既迁洛，同光三年复唐之旧，以洛阳为东都，改魏州之东京为邺都，至是复以为魏州。今附识于此。（影库本粘签）应魏府、汴州、益州宫殿悉去鸱尾，赐节度使为衙署。辛亥，以权知朔方军留後、定难军都知兵马使韩澄为朔方留後。癸丑，以前潞州节度使符彦超为左骁¤上将军。诏：“诸道节度使行军司马，名位虽高，或帅臣不在，其州事宜委节度副使权知。”又诏：“藩郡所请宾幕及主事亲从者，悉以名闻。”丙辰，★案：通监作庚申〔五〕。（旧五代史考异）权知荆南军府事高从诲上章首罪，乞修职贡，仍进银三千两赎罪。★案通监：庚申，高从诲自称前荆南行军司马、归州刺史，上表求内附。薛史作丙辰，与通监异。（孔本）壬戌，幸至德宫。诏：“京城空地，课人盖造。如无力者，许人请射营构。”
                                                             【五五一页】

    秋七月庚午，以前西京留守判官张¤为司农卿。壬申，贬前左金吾上将军毛璋为儒州长流百姓，寻赐自尽，以其在藩镇阴蓄奸谋故也。甲戌，御史中丞吕梦奇责授太子右赞善大夫，坐曾借毛璋马故也。己卯，以工部侍郎任赞为左散骑常侍，以枢密直学士、左谏议大夫、充匦使阎至为工部侍郎充职。遂州进嘉禾，一茎九穗。壬午，以给事中、判大理卿事许光义为御史中丞。史馆上言：“所编修庄宗一朝事¤，欲名为实录，太祖、献祖、懿祖名为纪年录。”纪年录，原本作“系年录”，考通监注、玉海、文献通考并作纪年录，今改正。（影库本粘签）从之。★案五代会要：天成三年十二月，史馆奏：“据左补阙张昭远状：『尝读国书，伏见懿祖昭烈皇帝自元和之初，献祖文皇帝于太和之际，立功王室，陈力国朝。太祖武皇帝自咸通後来，勤王戮力，翦平多难，频立大功，三换节旄，再安京国。庄宗皇帝终平大憝，奄有中原，倘阙编修，遂成湮坠。伏请与当馆修撰，参序条纲，撰太祖、庄宗实录者』。伏见前代史馆，归于著作，国初分撰五代史，方委大臣监修。自大历後来，始奏两员修撰，当时选任，皆取良能，一代之书，便成于手。其後源流失绪，波荡不还，冒当修撰之名，曷扬褒贬之职。及乎编修六典，即云别访通才，¤当馆职在编修，合行撰述。”敕：宜依〔六〕。四年七月，监修国史赵凤奏：“奉¤修懿祖、献祖、太祖、庄宗四帝实录，自今年六月一日起手，旋具进呈。伏以凡关纂述，务合品题。承乾御宇之君，行事方云实录；追尊册号之帝，约文祗可纪年。所修前件史书，今欲自庄宗一朝名为实录，其太祖以上并目为纪年录。”从之。考当时史馆能审名实如此。薛史列武皇于本纪，识者讥之，欧阳史始改庄宗纪〔七〕。（旧五代史考异）甲申，以前荆南行军
                                                     【五五一至五五二页】
司马、检校太傅高从诲起复，授检校太傅、兼侍中，充荆南节度使。丙戌，泾州节度使李从昶移镇华州，以冀州刺史李金全为泾州节度使。戊子，中书奉：“今後新及第举人，有曾授正官及御署者，欲约前任资序〔八〕，与除一官。”从之。壬辰，诏取来年二月二十一日有事於南郊。
                                                     【五五二至五五三页】

    八月丁酉朔，大理正路阮奏：“切见春秋释奠於文宣王，而武成王庙久旷时祭，请复常祀。”常祀，原本作“尝祈”，今据五代会要改正。（影库本粘签）从之。戊戌，中书奏：“太子少傅李琪所撰进霍彦威神道碑文，不分真伪，是混功名，望令改撰。”从之。琪，梁之故相，私怀感遇，¤彦威在梁历任，不欲言伪梁故也。辛丑，诏：“乱离已来，天下诸军所掠生口，有主识认，即勒还之。”以前清河县令、袭¤国公、食邑三千户杨仁矩为秘书丞。御史台奏：“主簿朱颖是前中丞奏请，合随厅罢任。”诏曰：“主簿既为正秩，¤入选门，显自朝恩，合终考限，宜令仍旧守官。”甲辰，以宰臣冯道为南郊大礼使，兵部尚书卢质为礼仪使，御史中丞许光义为仪仗使，兵部侍郎姚¤为卤簿使，河南尹从荣为桥道顿递使，客省使、¤尉卿张遵诲为修装法物使。乙巳，黑水朝贡使骨至来朝〔九〕，授归德司戈，放还蕃。丁未，以翰林学士承旨、礼部侍郎、知制诰李愚为兵部侍郎，职如故。以中书舍人卢詹为礼部侍郎，以兵部侍郎裴¤为太子宾客。吐浑首领念公山来朝贡。戊申，帝服兖冕，御文明殿，追册昭宣光烈孝皇帝。庚戌，以宰臣、监修国史赵凤兼判集贤院事，以左散骑常侍任赞判大理卿事。己未，高丽王王建遣使贡方物。辛酉，诏：“准往例〔一０〕，节度使带平章事、侍中、中书令，并列衔於¤牒，侧书『使』字。今钱¤是元帅、尚父，与使相名殊，马殷守太师、尚书令〔一一〕，是南省官资，不合署¤尾，今後¤牒内并落下。”乙卯，党项首领朝贡。甲子，幸金真观，改赐建法大师赐紫尼智愿为圆惠大师，即武皇夫人陈氏也。丙寅〔一二〕，达靼来朝贡。京城内有南州、北州，乃张全义光启中所筑。★案：洛阳缙绅旧闻记引薛史此文而辨之云：言光启中筑乃再葺
                                                     【五五三至五五四页】
而已，非始筑也，其城壕今尚有遗迹焉。（旧五代史考异）至是，诏许人依街巷请射城濠，任使平填，盖造屋宇。
                                                             【五五四页】

    九月丁卯〔一三〕，中书奏：“据宗正寺申，懿祖永兴陵、献祖长宁陵、太祖建极陵并在代州¤门县，长宁，原本作“去宁”；建极，原本作“述极”，今据五代会要改正。（影库本粘签）皇帝追尊四庙在应州金城县。”诏：“应州升为望州，金城、¤门并升为望县。”辛酉〔一四〕，太常博士段¤奏：“切见大祠则差宰相行事，中祠则卿监行事，小祠则委太祝、奉礼，并不差官，今後请差五品官行事。”从之。癸巳，制天下兵马元帅、尚父、吴越国王钱¤可落元帅、尚父、吴越国王，授太师致仕，责无礼也。先是，上将军乌昭遇使於两浙，以朝廷事私於吴人，仍目¤为殿下，自称臣，谒¤行拜蹈之礼。及回，使副刘玫★案：通监作韩玫。（旧五代史考异）具述其事，故停削¤官爵，令致仕。乌昭遇下御史台，寻赐自尽。後有自浙中使还者，言昭遇无臣¤之事，为玫所诬，人颇以为¤。乙未，诏诸道通勘两浙纲运进奉使，并下巡狱。
                                                             【五五四页】

    冬十月丙申朔，¤吏部三铨为一铨，宜令本司官员同商量注拟，连署申奏，仍不得於私第注官。戊戌，以襄州兵马都监、守磁州刺史康福为朔方、河西等节度使，朔方，原本作“翔方”，今据通监改正。（影库本粘签）灵、威、雄、警、¤等州观察使。时朔方将吏请帅於朝廷，故命福往镇之。庚子，以右金吾上将军史敬熔为左金吾上将军，以左骁¤上将军符彦超为右金吾上将军，以前黔州节度使李承约为右骁¤上将军〔一五〕，以云州节度使张敬询为左骁¤上将军〔一六〕，以前华州节度使王景戡为右骁¤上将军。癸卯，太常少卿萧愿责授太子洗马，夺绯。愿南郊行事，与祠官同饮，诘旦犹醉不能行礼，为御史所劾也。诏新授朔方节度使康福将兵万人赴镇。己酉，制复故荆南节度使高季兴官爵。辛亥，升阆州为保宁军。壬子，以内客省使〔一七〕、左¤大将军李仁矩为阆州节度使。幸七星亭。丙辰，夏州进白鹰，重诲奏曰：“夏州违诏进贡，臣已止约。”帝曰：“善。”朝退，帝密令左右进焉。是日，幸龙门。
                                                     【五五四至五五五页】

    十一月丁卯，洛州水暴涨，坏居人垣舍。戊辰，以刑部侍郎张文宝为右散骑常侍。己巳，以尚书右丞李光序为刑部侍郎。癸酉，升曹州济阴县为次赤，以昭宣光烈孝皇帝温陵所在故也。甲戌，奉国军节度使王延禀加兼侍中，从福建节度使王延钧请也。车驾出近郊，试夏州所进白鹰，戒左右勿令重诲知。己卯，日南至，帝御文明殿受朝贺。癸未，秘书少监于峤配振武长流百姓，永不齿任，为宰臣赵凤诬奏也。史官张昭远等以新修献祖、懿祖、太祖纪年录共二十卷、懿祖，原本脱“懿”字，今从五代会要改正。（影库本粘签）庄宗实录三十卷上之，赐器帛有差。★案五代会要：监修赵凤、修撰张昭远、吕咸休各赐缯彩、银器等。（旧五代史考异）
                                                             【五五五页】

    十二月丁酉，灵武康福奏：“破野利、大虫两族三百余帐於方渠，获牛羊三万。”戊戌，诏：“应授官及封赠官诰、举人冬集等所费用物，一切官破。”壬戌，中书奏：“今後宰臣致斋内，不押班，不知印，不赴内殿起居。或遇国忌，行事官已受誓戒，宜不赴行香，¤不奏刑杀公事。大祠致斋内，请不开宴。每遇大忌前一日，请不坐朝。”从之。永乐大典卷七千一百六十五。
                                                             【五五六页】

@
#篇名:旧五代史
#类型:史;北宋
#时代:6

          《旧五代史》卷:四十一

    唐书十七
      明宗纪第七
                                                             【五五九页】

    长兴元年春正月丙寅朔，帝御明堂殿受朝贺，仗¤如常仪。乙亥，国子监请以监学生束修及光学钱备监中修葺公用，光学钱，原本作“充学”，今从册府元龟、五代会要改正。（影库本粘签）从之。丙子，帝谓宰臣曰：“时雪未降，如何？”冯道曰：“陛下恭行俭德，忧及¤民，上合天心，必有春泽。”是夜降雪。其夕，右散骑常侍萧希甫封状申枢密称，得河堰衙官状，告本都将校二十余人欲谋不轨，至旦追问无状，斩所告人。是日，幸至德宫。辛卯，中书奏，郊天有日，合差大内留守。诏以宣徽南院使朱宏昭充。
                                                             【五五九页】

    二月戊戌，幸稻田庄。己亥，黑水国主兀儿遣使贡方物。翰林学士刘¤奏：“新学士入院，旧试五题，请今後停试诗赋，只试麻制、答蕃书、批答共三道。仍请内赐题目，定字数，付本院召试。”从之。案五代会要载刘¤原奏云：“旧例学士入院，除中书舍人不试，余官皆先试麻制、答蕃〔一〕、批答各一道，诗赋各一道，号曰五题，并于当日呈纳。从前每遇召试，多预出五题，潜令宿构，其无党援者，即日起草，罕能成功。今请权停诗赋，只试三道，仍内赐题目，兼定字数。”从之。有司奏：“皇帝致斋於明堂，按旧服通天冠、绛纱袍，文武五品已上著¤褶，近例只著朝服。”从之。乙巳，中书奏：“皇帝朝献太微宫、太庙，祭天地於圜丘，准礼例亲王为亚献行事，受誓戒。”从之。以天雄军节度使石敬瑭为御营使。壬子，帝宿斋於明堂殿。癸丑，朝献太微宫。是日，宿斋於太庙，诘旦请行飨礼。甲寅，赴南郊斋宫。是夜微雨，三鼓後晴明如昼。乙卯，祀昊天上帝於圜丘，柴燎礼毕，郊宫受贺。是日，御五凤楼，宣制：改天成五年为长兴元年，长兴元年，原本脱“年”字，今据文增入。（影库本粘签）大赦天下，除十恶五逆、放火劫舍、屠牛、官典犯赃、伪行印信、合造毒药外，罪无轻重，咸赦除之。天成四年终诸道所欠残税及场院欠折，并特放免。¤臣职位带平章事、侍中、中书令，并与改乡名里号。朝臣及蕃侯郡守亡父母，及父母在¤妻室未沾恩命者，并与恩泽。应私债出利已经倍者，只许徵本，已经两倍者，本利并放。河阳管内人户，每亩旧徵桥道钱五文，今後不徵。诸道州府每亩先徵麴钱五文，今特放二文云。商州吏民以刺史郭知琼善政闻，诏褒之。
                                                     【五五九至五六０页】

    三月丁卯，幸会节园，遂幸河南府。灵武奏，杀戮蕃贼二千人。壬申，凤翔节度使李从¤进封岐国公，移镇汴州。李从¤移镇汴州，据通监云：从¤因入朝陪祀，徙为宣武节度使。薛史未及详载，今附识于此。（影库本粘签）甲戌，延州节度使高允韬移镇邢州。丙子，以宣徽使朱弘昭为凤翔节度使；潞州节度使朱汉宾加检校太傅〔二〕，移镇晋州；徐州节度使房知温移镇郓州；郓州节度使王晏球移镇青州。宰臣冯道率百僚拜表，请上尊号曰圣明神武文德恭孝皇帝，诏报不允。壬午，许州节度使孔循移镇沧州；陕州节度使张延朗移镇许州，加检校太傅；沧州节度使张虔钊移镇徐州，加检校太保。癸未，诏贬右散骑常侍、集贤殿学士、判院事萧希甫为岚州司户参军，仍驰驿发遣，坐诬告之罪也。宰臣冯道等再请上尊号，诏允之。丙戌，以侍¤亲军马步军都指挥使、河阳节度使康义诚为襄州节度使、检校太傅，以左武¤上将军刘彦琮为陕州节度使、检校太保。庚寅，制淑妃曹氏可立为皇后，仍令择日册命。
                                                     【五六０至五六一页】

    夏四月甲午朔，国子司业张溥奏，请复八馆，以广生徒。按六典，监有六学，国子、太学、四门、律学、书学、算学是也，书学，原本作“署学”，今据新唐书百官志改正。（影库本粘签）而溥云八馆，谬矣。丁酉，前汴州节度使、检校太尉、兼侍中符习可太子太师致仕，进封¤国公。戊戌，遂州节度使夏鲁奇加同平章事，皇子河中节度使从珂进位检校太尉，封开国公。自是诸道节镇皆次第加恩，以郊¤覃庆泽故也。己亥，幸会节园。壬寅，以枢密使安重诲为留守、太尉、兼中书令，使如故。青州节度使王建立加侍中，移镇潞州。皇子河中节度使从珂奏：“臣今月五日，阅马於黄龙庄，衙内指挥使杨彦温据城叛，臣寻时诘问，称奉宣命。★案胡三省通监注云：枢密院用宣，三省用堂帖。（旧五代史考异）臣见在虞乡县。”帝遣西京留守索自通、侍¤步军都指挥使药彦稠等攻之，仍授彦温绛州刺史，冀诱而擒之也。诏从珂赴阙。丁未，以户部尚书李¤为兖州行军司马，坐引淮南觇人贻安重诲宝带也。戊申，宰臣冯道加右仆射，赵凤加吏部尚书。乙酉，以左龙武统军刘君铎卒废朝。
                                                     【五六一至五六二页】

    癸丑，索自通、药彦稠等奏，收复河中，斩杨彦温，传首来献。案：通监作辛亥，索自通拔河中，斩杨彦温。癸丑，传首来献。欧阳史亦作辛亥，自通执彦温杀之。较薛史为详审。（旧五代史考异）初，彦稠出师，帝戒之曰：“与朕生致彦温，吾将自讯之。”及收城，斩首传送，帝怒彦稠等。时议皆以为安重诲方弄国权，从荣诸王敬事不暇，独忌从珂威名，每於帝前屡言其短，巧作窥图，冀能倾陷。彦温既诛，从珂归清化里第。重诲谓冯道等曰：“蒲帅失守，责帅之义，法当如何？”翌日，道等奏：“合行朝典。”帝不悦，赵凤坚奏：“故事有责帅之义，所以激励藩守。”帝曰：“皆非公等意也。”後数日，帝於中兴殿见宰臣，赵凤承重诲意，又再论列，帝默然。翌日，重诲复自论奏，帝极言以拒之，语在末帝纪中。帝又曰：“卿欲如何制置？”重诲曰：“於陛下父子之间，臣不合言，一禀圣旨。”帝曰：“从佗私第闲坐，何烦奏也！”乃止。以前邢州节度使、检校司徒李从温为左武¤上将军。★邢州，原本作“泾州”，今从欧阳史家人传改正。（影库本粘签）丙辰，以西京留守、检校司徒索自通为河中节度使。丁巳，云州奏：掩袭契丹，获头口万计。
                                                     【五六二至五六三页】

    戊午，帝御文明殿受册徽号，册曰：“维长兴元年，岁次庚寅，四月甲午朔，二十五日戊午，金紫光禄大夫、守尚书左仆射兼门下侍郎、同中书门下平章事、充太微宫使、弘文馆大学士、上柱国、始平郡开国侯、始平，原本作“始兴”，今据册府元龟改正。（影库本粘签）食邑一千五百户、食实封一百户臣冯道，银青光禄大夫、门下侍郎兼吏部尚书、同中书门下平章事、监修国史、判集贤院事、上柱国、天水郡开国伯、食邑七百户臣赵凤，及文武百官特进、太子少傅、上柱国、酒泉郡开国侯、食邑一千户臣李琪等五千八百九十七人言：
        臣闻天不称高而体尊，地不矜厚而形大，厚无不载，高无不覆。四时行於内，万
    物生其间，总神只之灵，¤帝王之运。日出而星辰自戢，龙飞而雷雨皆行，元气和而
    天下和，庶事正而天下正。
        伏惟皇帝陛下，天授一德，时历多艰。翊太祖以兴邦，佐先皇而定难，拯嗣昭於
    潞困，救德威於燕危，遏思远而全邺都，诛彦章而下梁苑。成再造之业，由四征之功
    。洎纂鸿图，每敷皇化。去内库而省庖膳，出宫人而减伶官，轻宝玉之珍，¤鹰¤之
    贡。淳风既洽，嘉瑞自臻。故登极之前，人皆不足；改元之後，时便有年。遐荒旋毙
    於戎王，重译径来於蛮子，东巡而守殷殪，北讨而王都歼，破契丹而燕、赵无虞，控
    灵武而瓜、沙并复。★瓜、沙，原本作“爪分”，考通监：天成四年，康福大破吐蕃
    ，进至灵州，自是朔方始受代。“分”字当系“沙”字之误，今改正。（影库本粘签
    ）
                                                     【五六三至五六四页】

        近以飨上元而荐太庙，就吉土而配昊天，辂已降而雨沾，事欲行而月见。燔柴礼
    毕，作解恩覃，帝命咸均，人情普悦。非陛下有道有德，至圣至明，动不疑人，静惟
    恭己。常敦孝礼，每纳忠言，则何以临御五年，澄清四海！时久缠於灾害，民骤见於
    和平。休徵备载於简编，徽号过持於谦让。三年不允，¤志皆坚。天不以上帝自崇，
    日不以大明自贵，於¤民有惠，於元后同符，列圣皆然，旧章斯在。今以明庭百辟，
    列土诸侯，中外同辞，再三沥恳。臣等不胜大愿，谨奉玉宝玉册，上号曰圣明神武文
    德恭孝皇帝。
        伏惟皇帝陛下，体尧、舜之至道，法日月於太虚，威於夷狄，恩及虫鱼。奉国者
    继加荣宠，违天者咸就诛锄。典礼当告成之後，夙夜思即位之初，千秋万岁，永混车
    书。宰臣冯道之辞也。庚申，以左金吾上将军史敬熔为邓州节度使，以右金吾上将军符彦超为兖州节度使，以骁¤上将军张敬询为滑州节度使，以阆州防御使孙岳为凤州节度使〔三〕。诏改凤翔管内应州为匡州，匡州，原本“匡”字分注“御名”二字，盖薛史原书之体，今改正。（影库本粘签）信州为晏州，改新州管内武州为毅州。
                                                     【五六四至五六五页】

    五月乙丑，郑州防御使张进、副使咸继威并停任，以盗掠城中居人故也。丙寅，以少府监韦肃为¤州刺史，以潞州节度使王建立为太傅致仕。建立素与安重诲不协，因其入朝，乃言建立自镇归朝过邺都，日有扇摇之言，扇摇，通监作“摇¤”，考册府元龟亦作扇摇，今仍其旧。（影库本粘签）以是罪之，故令致仕。丁卯，以前兴元节度使刘仲殷权知潞州军州事。戊辰，以安州节度使高行¤卒辍朝。有司上言：“皇后受册，内外命妇并合奉贺。今未有命妇准例上表称贺。”中书门下奏〔四〕：“诸道节度使但进表上言皇帝，外命妇上皇后贺¤表，进呈讫，无报。应皇亲或有庆贺及起居章表，内中进呈後，只宣示来使，并不合答复。”从之。壬申，以权知昭义军军州事刘仲殷为潞州节度使、检校太傅。丁丑，帝临轩，命使册淑妃曹氏为皇后。礼院上言，百官上疏於皇后曰“皇后殿下”，及六宫及率土妇人庆贺只呼“殿下”，不言“皇后”。中书覆奏，若只呼“殿下”，恐与皇太子无所分别，凡上中宫表章呼“皇后殿下”，若不形文字，寻常只呼“皇后”。从之。癸未，太子少傅萧顷卒，废朝。甲申，回鹘可汗仁裕遣使贡方物。辛卯，以翰林承旨、兵部侍郎李愚为太常卿。壬辰，以前滑州节度使李从璋为右骁¤上将军。
                                                             【五六五页】

    六月丁酉，以护驾马军都指挥使、贵州刺史安从进为宣州节度使，充护驾马军都指挥使；以护驾步军都指挥使、澄州刺史药彦稠为寿州节度使兼护驾步军都指挥使〔五〕。甲辰，以皇城使安崇绪为河阳留後，重诲子也。凤翔奏：“所管良、晏、匡三州并无属县，请¤改为县。”从之，仍旧为军镇。前振武节度使安金全卒。壬子，中书门下奏：“详覆到礼部院今年及第进士李飞、樊吉、夏侯珙、吴¤、王德柔、李谷等六人，望放及第。其卢价等七人及宾贡郑朴，望许令将来就试。知贡举张文宝试士不得精当，张文宝，原本作“人宝”，今据五代会要改正。（影库本粘签）望罚一季俸。”从之。丁巳，皇子北京留守、河东节度使从厚移领镇州，以左武¤上将军李从温为许州节度使。
                                                             【五六六页】

    秋七月甲子，以宣徽南院使、行右¤上将军、判三司冯¤为北京留守、太原尹。己巳，以邓州节度使史敬熔卒废朝。甲戌，以左威¤上将军梁汉¤为邓州节度使，前兖州节度使赵在礼为左骁¤上将军。庚辰〔六〕，奉国军节度使兼威武军节度副使、检校太尉、兼侍中王延禀加兼中书令。诏：“诸州得替防御、团练使、刺史并宜於班行比拟，如未有员阙，可随常参官逐日立班。”新例也。辛巳，诏拣年少宫人及西川宫人并还其家，无家可归者，任从所适。甲申，以前齐州防御使孙璋为¤州节度使。戊子，以右散骑常侍陆崇卒废朝。崇为福建册使，卒於明州，赠兵部尚书。宿州进白兔，安重诲谓其使曰：“丰年为上瑞，丰年，原本作“丰止”，今据欧阳史改正。（影库本粘签）兔怀狡性，虽白何为！”命退归。
                                                     【五六六至五六七页】

    八月甲午，以前邓州节度使卢文进为左¤上将军。北京奏，吐浑千余帐内附，於天池川安置。禁在京百司影射州县税户。乙未，捧圣军使李行德、捧圣军使，原本作“章使”，考欧阳史作捧圣都军使，通监作军使，今从通监改正。（影库本粘签）十将张俭、告密人边彦温并族诛，★案：李行德等族诛，欧阳史作壬寅，与薛史异。（旧五代史考异）以其诬告安重诲私市兵仗故也。以前许州节度使张延朗为检校太傅、行兵部尚书，充三司使。三司之有使额，自延朗始也。初，中书覆奏，授延朗诸道盐铁转运等使，兼判户部度支事。奏入，宣旨曰：“会计之司，国朝重事，将总成其事额，俾专委於近臣，贵便一时，何循往例，兼移内职，可示新规。张延朗可充三司使，班在宣徽使下。”★案宋史职官志：三司使在宣徽使後，盖仍後唐之制。（旧五代史考异）癸卯，北京奏，生吐浑内附，欲於岚州安族帐。都官员外郎、知制诰张昭远奏：“请依国朝旧例，选郎官、御史分行天下，宣问风俗，兴利除害。”不报。壬寅，皇子河南尹、判六军诸¤事从荣封秦王，仍令所司择日册命。★案五代会要：长兴元年九月，太常礼院奏，草定册秦王仪注〔七〕。博士段¤议曰：据开元礼，临轩册命诸王大臣〔八〕，其日受册者，朝服从第卤簿，与百官俱集朝堂，就次受册讫，通事舍人引，不载谒朝还第之仪〔九〕。自开元以後，册拜诸王皆正衙命使，诣延英进册，皇帝御内殿，高品引王入立于位，高品宣制读册，王受册讫，归院，亦无乘辂谒朝之礼〔一０〕。臣按五礼精义云：“古者皆因¤尝而颁爵禄，所以示无自专，¤之于祖宗也。”今虽册命，不在¤尝〔一一〕，然拜大官、封大邑，必至殿廷，敬慎之道也。今当司欲准开元礼，其日秦王服朝服，自理所乘辂车、备卤簿，与¤臣俱集
                                                     【五六七至五六八页】
朝堂，就次受册讫，至应天门外，奉册置于载册之车，秦王升辂，出谒太庙讫，归理所，仪仗卤簿如来时之仪。从之。（旧五代史考异）戊申，兖州奏：“淮南海州都指挥使王传拯案：欧阳史作“传极”，考薛史列传及通监并作传拯，疑欧阳史传刻之讹。（旧五代史考异）杀本州刺史陈宣，焚烧州城，以所部兵士及家口五千人归国，至沂州。”帝遣使慰纳之。庚戌，正衙命使册福庆长公主孟氏。以前雄武军节度使王思同为左武¤上将军，以前凤州节度使陈¤为右威¤上将军。壬子，正衙命使赴太原，册永宁公主石氏。乙卯，以左监门¤上将军陈延福卒废朝。丙辰，皇子镇州节度使从厚封宋王，仍令择日册命。
                                                             【五六八页】

    九月乙丑，阶州刺史王弘贽上言：“一州主客户才及千数，并无县局，臣今检括得新旧主客已及三千二百，欲依旧额立将利、福津二县，请置令佐。”从之。丁丑，诏天下诸州府，不得奏荐著紫衣官员为州县官。戊寅，升尚书右丞为正四品。癸未，利、阆、遂三州奏，利、阆、遂三州，通监作三镇，考利帅为李彦琦，阆帅为李仁矩，遂州为夏鲁奇，今附识于此。（影库本粘签）东川节度使董璋谋叛，结连西川孟知祥。甲申，以镇州节度使范延光为检校太傅、守刑部尚书，充枢密使。利州、阆州进纳东川檄书，言将兵击利、阆，责以间谍朝廷为名。乙酉，以左骁¤上将军赵在礼为同州节度使兼四面行营马步军都指挥使。枢密院直学士、守工部侍郎阎至，枢密院直学士、守尚书右丞史圭，并转户部侍郎，依前充职。以翰林学士、守户部侍郎李怿为尚书右丞，以翰林学士、户部侍郎刘¤为兵部侍郎，以翰林学士、中书舍人窦梦徵为工部侍郎，依前充职。以中书舍人刘赞为御史中丞，以御史中丞许光义为兵部侍郎，以兵部侍郎姚¤为吏部侍郎。丙戌，诏东川节度使董璋可削夺在身官爵，仍徵兵进讨。丁亥，以西川节度使孟知祥兼西南面供馈使，天雄军节度使石敬瑭兼东川行营都招讨使，以遂州节度使夏鲁奇兼东川行营招讨副使。庚寅，以右¤上将军王思同为京兆尹，充西京留守兼西南行营马步都虞候。
                                                     【五六八至五六九页】

    冬十月壬辰，以太子少傅李琪卒废朝。癸巳，以¤州节度使米君立卒废朝。诏：“凡赙赠布帛，言段不言端匹，段者二丈也，宜令三司依此给付。”甲午，正衙命使册兴平公主於宋州节度使、驸马都尉赵延寿之私第。己亥，以左骁¤上将军李从璋为陕州节度使，陕州节度使刘彦琮移镇¤州。尚书博士田敏请依旧典藏冰、颁冰，考欧阳史作十月丁酉始藏冰，薛史系于己亥之後，与欧阳史先後殊异，今附识于此。（影库本粘签）以销阴阳愆伏之¤，诏从之。★案五代会要载原敕云：藏冰之制，载在前经，献庙之仪，废于近代，既朝臣之特举，案典礼以宜行。田敏所奏祭司寒献羔事宜依。其桃弧棘矢，事久不行，理难备创。其诸侯亦宜准往制藏冰。（旧五代史考异）乙巳，供奉官张仁晖自利州回，奏董璋攻陷阆州，★案：董璋陷阆州，通监作九月庚辰，欧阳史作十月乙巳，盖以奏闻之日为据也。（旧五代史考异）节度使李仁矩举家遇害。丁未，宫苑使董光业¤妻子并斩於都市，璋之子也。辛亥，以武安军节度副使、洪鄂道行营副都统、检校太尉马希声为武安军节度使，加兼侍中。时湖南马殷奏，久病不任军政，乞以男希声为帅，故有是命。中书奏：“吏部流内铨诸色选人，所试判两节，欲委定其等第〔一二），文优者超一资，其次者次资，又次者以同类，道理全疏者於同类中少人户处注拟。”从之。
                                                     【五六九至五七０页】

    十一月庚申朔，帝御文明殿，册皇子秦王，仗¤乐悬如仪。甲子，正衙命使册皇子宋王於镇州。是日，幸龙门。翌日，冯道奏曰：“陛下宫中无事，游幸近郊则可矣，若涉历山险，万一马足蹉跌，则贻臣下之忧。臣闻千金之子，坐不垂堂；百金之子，立不倚衡。况贵为天子，岂可自轻哉！”帝敛容谢之。退令小黄门至中书问道垂堂、倚衡之义，道因注解以闻，帝深纳之。己巳，故太子少保致仕封舜卿赠太子少傅。庚午，应州节度使张敬达移云州，以捧圣都指挥使、守恩州刺史沙彦询为应州节度使；以颍州团练使高行周为安北都护，充振武节度使。壬申，黔南节度使杨汉章弃城奔忠州，杨汉章，原本脱“章”字，今据通监增入。（影库本粘签）为董璋所攻也。乙亥，制西川节度使孟知祥削夺官爵，以其同董璋叛也。丙子，以前同州节度使罗周敬为左监门上将军。丁丑，故兵部侍郎许光义赠礼部尚书。辛巳，西面军前奏，今月十三日，阶州刺史王弘贽、泸州刺史冯晖，自利州取山路出剑门关外倒下，杀败董璋守关兵士三千人，收复剑州。★案：通监考异引唐实录作今月十三日，大军进攻入剑门次。十七日，收下剑州。薛史统系于十三日，疑有舛误。（旧五代史考异）    据通监考异引唐实录云：军前奏：“今月十三日，王弘贽、冯晖，自利州入山路出剑门关外倒下，杀董璋把关兵士约三千人，获都指挥使齐彦温，大军进攻入剑门次。”又，丙戌奏：“今月十七日，收下剑州，破贼千余人，获指挥使刘太。”是进攻剑门，收复剑州，先後殊日。薛史统系於十三日，疑有舛误，今附识于此。（影库本粘签）甲申，日南至，帝御文明殿受朝贺。丙戌，以给事中郑韬光为左散骑常侍。青州奏，得登州状，契丹阿保机男东丹王突欲越海来归国〔一三〕。★案辽史太宗纪：十一月
                                                     【五七０至五七一页】
戊寅，东丹奏：“人皇王浮海适唐。”又义宗传：“太宗既立，见疑。唐明宗闻之，遣人跨海持书密召倍，倍因畋海上。使再至，倍立木海上，刻诗曰：『小山压大山，大山全无力；羞见故乡人，从此投外国。』携高美人载书浮海而去。”薛史不载明宗密召之事，当日人皇王自以见疑出奔，当不待明宗之召也。（旧五代史考异）    契丹国志：时东丹王失职怨望，因率其部四十余人越海归唐。（殿本）
                                                             【五七一页】

    十二月乙未，荆南奏，湖南节度使、楚国王马殷薨，案五代春秋：十二月，楚王殷薨。据通监，殷卒于十一月己巳，至十二月始奏闻耳。（旧五代史考异）废朝三日。庚子，以前襄州节度使安元信为宋州节度使。辛丑，幸苑中。丁未，以二王後秘书丞、袭¤国公杨仁矩卒辍朝，赠工部郎中。庚戌，湖南节度使马希声起复，加兼中书令。壬子，以枢密院直学士、户部侍郎阎至为泽州刺史，枢密院直学士、户部侍郎史圭为贝州刺史。甲寅，遣枢密使安重诲赴西面军前。时帝以蜀路险阻，进兵艰难，潼关已西，物价甚贱，百姓挽运至利州，率一斛不得一斗，谓侍臣曰：“关西劳扰，未有成功，谁能办吾事者〔一四〕！朕须自行。”安重诲曰：“此臣之责也，臣请行。”帝许之。言讫而辞，翌日遂行。甲寅，故西川兵马都监、泗州防御使李严赠太傅。丙辰，车驾畋於西山，腊也〔一五〕。丁巳，回鹘遣使来朝贡。戊午，故荆南节度使、检校太尉、兼尚书令、南平王高季兴赠太尉。★永乐大典卷七千一百六十五。
                                                     【五七一至五七二页】

@
#篇名:旧五代史
#类型:史;北宋
#时代:6

          《旧五代史》卷:四十二

    唐书十八
      明宗纪第八
                                                             【五七五页】

    长兴二年春正月庚申朔，帝御明堂殿受朝贺，仗¤如仪。乙丑，诏曰：“故天策上将军、守太师、尚书令、楚国王马殷，品位俱高，封崇已极，无官可赠，宜赐¤及神道碑文，仍以王礼葬。”壬申，契丹东丹王突欲自渤海国率¤到阙〔一〕，案：托云归唐，五代春秋作二年正月，盖以到阙之日为据；欧阳史作四年十一月丙戌，盖以奏闻之日为据。（旧五代史考异）帝慰劳久之，锡赉加等，百僚称贺。丙子，以沙州节度使曹义金兼中书令。★案：原本作“汝州”，今据通监改正。（旧五代史考异）丁丑，东丹王突欲进本国印三纽。庚辰，以静江军节度使马¤〔二〕卒废朝，赠尚书令。丙戌，荆南节度使高从诲落起复，加兼中书令。
                                                             【五七五页】

    二月己丑朔，以宋州节度使赵延寿为左武¤上将军，充宣徽北院使。癸巳，诏贡院旧例夜试进士，今後昼试，排门齐入，即日试毕。丁酉，幸至德宫，又幸安元信、东丹王突欲之第。辛丑，以鸿胪卿致仕贾馥卒废朝。以枢密院使、守太尉、兼中书令安重诲为检校太师、兼中书令，充河中节度使，进封沂国公。己酉〔三〕，以右威¤上将军陈¤为洋州节度使。诏诸府少尹上任，上任，原本作“尚佐”，今从五代会要改正。（影库本粘签）以二十五日为限。诸州刺史、诸道行军司马、副使、两使判官已下宾职，团防军事判官、推官、府县官等，并以三十日为限。幕职随府者不在此例。癸丑，¤州节度使李敬周移镇徐州。诏禁天下开发无主坟墓。
                                                     【五七五至五七六页】

    三月辛酉，诏渤海国人皇王突欲宜赐姓东丹，名慕华，仍授检校太保、安东都护，充怀化军节度、瑞慎等州观察等使〔四〕。其从慕华归国部校，各授怀化、归德将军中郎将。先於定州擒获蕃将，惕隐宜赐姓狄，名怀惠，则骨宜赐姓列〔五〕，名知恩，并授检校右散骑常侍。舍利则剌宜赐姓原〔六〕，名知感，¤骨宜赐姓服〔七〕，名怀造，奚王副使竭失讫宜赐姓乙〔八〕，名怀宥，三人并授检校太子宾客。甲子，以前鸿胪卿王琼为太仆卿。丙寅，以皇子从珂为左¤大将军。从珂自河中失守，归清化里第，清化，原本作“情化”，今从通监注所引薛史改正。（影库本粘签）至是安重诲出镇河中，帝召见，泣而谓之曰：“如重诲意，尔安得更相见耶！”因有是命。壬申，以沧州节度使孔循卒废朝。乙亥，以西京留守、权知兴元军府事王思同为山南西道节度使，充西面行营马步军都虞候。庚辰，以少府监聂延祚为殿中监，以前云州节度使杨汉章为安州节度使。★杨汉章，原本作“汉童”，今从通监改正。（影库本粘签）乙酉，太师致仕钱¤复授天下兵马都元帅、尚父、吴越国王，以其子两浙节度使元¤等上表首罪，故有是命。丁亥，以太常卿李愚为中书侍郎、平章事、集贤殿大学士。
                                                     【五七六至五七七页】

    夏四月辛卯，制德妃王氏进位淑妃。诏钱¤依旧赐不名。诛内官安希伦，以其受安重诲密指，令於内中伺帝起居故也。丁酉，幸会节园宴¤臣，因幸河南府。诏罢州县官到任後率敛为地图。又禁人毁废所在碑碣〔九〕。戊戌，诏今年四月¤飨太庙。故昭义节度使李嗣昭、故幽州节度使周德威、故汴州节度使符存审，并配飨庄宗庙庭。己亥，以前徐州节度使张虔钊为凤翔节度使。癸卯，以汴州节度副使药纵之为户部侍郎，前宗正卿李谐为将作监。甲辰，以宣徽北院使、左¤上将军赵延寿为检校太傅、行礼部尚书，充枢密使。乙巳，潞州节度使刘仲殷移镇秦州。帝幸龙门佛寺祈雨。己酉〔一０〕，天雄军节度使石敬瑭兼六军诸¤副使。辛亥〔一一〕，以前凤翔节度使朱弘昭为左武¤上将军，充宣徽南院使。壬子，以兵部尚书卢质为河阳节度使。甲寅，以遂州节度使夏鲁奇没於王事废朝。案通监：正月庚午，李仁罕陷遂州，夏鲁奇自杀。欧阳史作四月甲寅，董璋陷遂州，武信军节度使夏鲁奇死之，与通监异。以薛史考之，欧阳史盖误以奏闻之日为城陷之日〔一二〕，宜从薛史。诏曰：“久¤时雨，深疚予心。宜委诸州府长吏亲问刑狱，省察¤滥，见禁囚徒，除死罪外，并放〔一三〕。”案：欧阳史作乙卯，以旱赦流罪以下囚。与薛史作壬子异。（旧五代史考异）
                                                     【五七七至五七八页】

    五月戊午朔，帝御文明殿受朝。庚申，以三司使、行工部尚书张延朗为兖州节度使。辛酉，诏：“近闻百执事等，或亲居内职，或贵列廷臣，或宣达君恩，或勾当公事，经由列镇，干挠诸侯，指射职员，安排亲昵，或潜示意旨，或显发书题。自今後一切止绝，有所犯者，发荐人贬官，求荐人流配。如逐处长吏自徇人情，只仰被替人诣阙上诉，被替，原本作“被赞”，今从五代会要改正。（影库本粘签）长吏罚两月俸，发荐人更加一等，被替人¤令依旧。”甲子，都官郎中、知制诰崔¤上言，请搜访宣宗已来野史，以备编修。从之。丁卯，诏：“诸州府城郭内依旧禁麴，其麴官中自造，减旧价之半货卖。应田亩上所徵麴钱并放，乡村人户一任私造。”时甚便之。戊辰，中书奏，应朝臣丁忧者，望加颁赉。从之。丁丑，以秘书监刘岳为太常卿。己卯，以武德使孟汉琼为右¤大将军、知内侍省，充宣徽北院使。辛巳，以前相州刺史孟鹄为左骁¤大将军，★相州刺史，原本脱“刺史”二字，今从册府元龟增入。（影库本粘签）充三司使。甲申，以权知朗州军州事、守永州刺史马希范为洪州节度使、检校太傅，以权知桂州军府事、富州刺史马希彝为鄂州节度使、检校司徒。乙酉，以左金吾大将军薄文为晋州留後。鸿胪卿柳膺将斋郎文书卖与同姓人柳居则，伏罪，大理寺断当大辟，缘经赦减死，追夺见任官，终身不齿。诏：“应见任前资守选官等，所有本朝及梁朝出身历任告身，并仰送纳，委所在磨勘，换给公凭，只以中兴已来官告，及近受文书¤理。其诸色荫补子孙，如非虚假，不计庶嫡，并宜¤录；如实无子孙，别立人继嗣，已补得身名者，只许¤荫一人。★¤荫，原本作“绪荫”，今从五代会要改正。（影库本粘签）其不合¤使文书，限百日内焚毁须绝。此後更敢将合
                                                     【五七八至五七九页】
焚文书参选求仕，其所犯之人并传者，并当极法。应合得资荫出身人，并须依格依令施行。”
                                                             【五七九页】

    闰月庚寅，制河中节度使、检校太师、兼中书令安重诲可太子太师致仕。是日，重诲男崇绪等潜归河中。崇绪，原本作“宗诸”，今从通监改正。又，下文兼言崇赞、崇绪，疑此处有脱文，考册府元龟所引薛史亦作崇绪等，今仍其旧。（影库本粘签）以右散骑常侍张文宝为兵部侍郎。夔州节度使安崇阮弃城归阙，待罪於合门，诏释之。时董璋寇峡内诸州，崇阮望风遁走。壬辰，陕州节度使李从璋移镇河中。癸丑，升庐州为昭顺军〔一四〕。甲午，以衡州刺史姚彦章为昭顺军节度使。丁酉，安重诲奏：“男崇赞、崇绪等到州，臣已拘送赴阙。”崇绪至陕州，诏令下狱。己亥，诏安重诲宜削夺在身官爵，并妻阿张、男崇赞崇绪等并赐死，★案：五代春秋作五月，诛安重诲，欧阳史作闰五月丁酉，与薛史异。（旧五代史考异）其余亲不问。壬寅，以尚书左丞崔居俭为工部尚书，以吏部侍郎王权为尚书左丞。丙午，以随驾马军都指挥使、宣州节度使安从进为陕州节度使。丁未，以前中书舍人杨凝式为左散骑常侍。戊申，以右龙武统军王景戡为新州节度使。己酉，以右领军上将军李肃为左金吾大将军。壬子，以随驾步军都指挥使药彦稠为¤州节度使。癸丑，以¤州节度使刘行琮卒废朝，赠太傅。诏有司及天下州县，於律令、格式、六典中录本局公事，书於厅壁，令其遵行。
                                                     【五七九至五八０页】

    六月丁巳朔，复置明法科，同开元礼。乙丑，以皇子左¤大将军从珂依前检校太傅，加同平章事、行京兆尹，充西都留守。庚午，以¤州节度使张温为右龙武统军。甲戌，以魏徵八代孙韶为安定县主簿。乙亥，以镇州节度使、宋王从厚为兴唐尹，以石敬瑭为河阳天雄军节度使，以天雄军节度使石敬班为河阳节度使，以天雄军节度使石敬班为河阳节度使，与上文复互，疑有舛错。考册府元龟所引薛史与永乐大典同，今姑仍其旧，附识于此。（影库本粘签）依前六军诸¤副使。丙子，诏诸道观察使均补苗税，将有力人户出剩田苗，补贫下不迨顷亩，有嗣者排改检括，★有嗣，原本作“有祠”，今从五代会要改正。（影库本粘签）自今年起为定额。乙卯，定州节度使李从敏移镇州节度使，卢质为沧州节度使。庚辰，皇孙太子舍人重美授司勋员外郎，重真已下六人并授同正将军及检校官。壬午，以前秦州节度使李德¤为定州节度使兼北面行营副招讨使。太原地震。诏天下州府断狱，先於案牍之上坐所该律令、格式及新¤，然後区分。乙酉，以前黔州节度使杨汉宾为羽林统军。★案：原本作“汉章”，考上文有云州节度使杨汉章，不应黔州节度使与之同名，今据通监改正。（旧五代史考异）诏止绝诸射系省店宅庄园。
                                                             【五八０页】

    秋七月庚寅，以权侍¤马军都指挥使、登州刺史张从实为寿州节度使兼侍¤步军都指挥使。壬辰，福建王延钧上言：“当境庙七所，乞封王号。”敕：“无诸史传有名〔一五〕，宜封为闽越富义王，其余任自於境内祭享。”乙未，诏：“诸道奏荐州县官，使相先许一年荐三人，今许荐五人；不带使相先许荐二人，今许荐三人；直属京防御、团练使先许荐一人，今许荐二人。”诏：“应州县官内，有曾在朝行及曾佐幕府，罢任後，准前资朝官宾从例处分〔一六〕。其带省衔，¤内供奉里行及诸色出选门者〔一七〕，或降授令录，罢任日，并依出选门例处分，便与除官，更不在赴常调。州县官其间书得十六考者，准格¤加朝散阶，亦准出选门例处分。”三司奏：“先许百姓造麴，不来官场收买。伏恐课额不逮，请复已前麴法，乡户与在城条法一例指挥，仍据已造到麴纳官，量支还麦本。”从之。甲辰，前晋州节度使朱汉宾授太子少保致仕。庚戌，大理正剧可久责授登州司户，刑部员外郎裴选责授¤尉寺丞，刑部侍郎李光序、判大理卿事任赞各降一官，罚一季俸，坐断罪失入也。
                                                     【五八０至五八一页】

    八月丙寅，诏天下州府商税务，并委逐处差人依省司年额勾当纳官。以故镇州节度使、赵王王熔男昭诲为朝议大夫、司农少卿，赐紫金鱼袋，继绝也。辛丑，升虔州为昭信军。癸亥，以太常少卿卢文纪为秘书监，以秘书监马缟为太子宾客，左监门上将军罗周敬为右领军上将军，前怀州刺史娄继英为左监门上将军。乙丑，诏：“大理寺官员，宜同台省官例升进，法直官比礼直官任使。仍於诸道赃罚钱内，每月支钱一百贯文，赐刑部、大理两司，其刑部於所赐钱三分与一分。”丙寅，以武平军节度使马希振依前检校太尉、兼侍中，充虔州昭信军节度使。诏：“百官职吏，应选授外官者，考满日，并委本州申奏，追还本司，依旧执行公事〔一八〕。”己巳，太傅致仕王建立、太子少保致仕朱汉宾皆上章求归乡里。诏内外致仕官，凡要出入，不在拘束之限。辛未，以翰林学士、兵部侍郎刘¤守本官，充端明殿学士，以左拾遗、直枢密院李崧充枢密直学士。壬申，以左龙武统军李承约为潞州节度使。统军，原本作“统车”；承约，原本作“丞约”，今从薛史列传改正。（影库本粘签）癸酉，诏：“文武百官，五日内殿起居仍旧，其轮次转对宜停〔一九〕。若有封事，许非时上表，朔望入合，待制候对，一依旧制。”乙亥，翰林学士、工部侍郎窦梦徵卒。丁丑，以前西京副留守梁文矩为兵部尚书。己卯〔二０〕，诏不得荐银青阶为州县官。壬午，诏应有朝臣、藩侯、郡守，凡欲营葬，未曾封赠，许追封赠。礼部尚书致仕李德休卒。
                                                     【五八一至五八二页】

    九月丙戌，以前兖州节度使符彦超为左龙武统军。己亥，怀化军节度使东丹慕华赐姓名李赞华，改封陇西县开国公。应有先配诸军契丹并赐姓名。诏天下营田务，只许耕无主荒田及召浮客〔二一〕，不得留占属县编户。辛丑，枢密使、检校太傅、刑部尚书范延光加同平章事，使如故。壬寅，以中书舍人封翘为礼部侍郎，礼部侍郎卢澹为户部侍郎。癸卯，许州节度使李从温移镇河东。诏天下州县官，不得与部内富民於公厅同坐。辛亥，诏五坊见在鹰隼之类，并可就山林解放，案：欧阳史作丁亥，通监从薛史。（旧五代史考异）今後不许进献。
                                                     【五八二至五八三页】

    冬十月戊午，以前北京留守、太原尹冯¤为许州节度使。辛酉，左补阙李详上疏：“以北京地震多日，请遣使臣往彼慰抚，察问疾苦，祭祀山川。”从之。先是，太原留後密奏，无敢言者，及详有是奏，帝甚嘉之，改赐章服。丙寅，诏：“应在朝臣僚、藩侯、郡守，准例合得追赠者，新授命後，便於所司投状，旋与施行。封妻荫子，准格合得者，亦与施行。外官曾任朝班，据在朝品秩格例，合得封赠¤封者，并与施行。其补荫，据资荫合得者，先受官者先与收补，後受官者据月日次第施行。”从之。
                                                             【五八三页】

    十一月甲申朔，日有蚀之。己丑，日南至，帝御文明殿受贺。丁酉，以翰林学士、起居郎张砺为兵部员外郎、知制诰充职，以汝州防御使张希崇为灵州两使留後。庚子，以左威¤上将军华温琪为华州节度使。福州节度使王延钧奏，诛建州节度使王延禀及其子继雄。壬寅，诏今後诸道两使判官罢任一年与比拟，书记、支使、防御团练判官二年，推巡、军事判官并三年後与比拟。仍每遇除授，量与改转官资或阶勋、职次云。以御史中丞刘赞为刑部侍郎，以凤州节度使孙岳充西面阁道使。壬子，郓州奏，黄河暴涨，漂溺四千余户。癸丑，以给事中崔衍为御史中丞。
                                                             【五八三页】

    十二月甲寅朔，诏开铁禁，许百姓自铸农器、什器之属，於秋夏田亩上，每亩输农器钱一文五分〔二二〕。乙卯，畋於西郊。丁巳，以彰武军节度使刘训卒废朝。庚午，以前利州节度使康思立为陕州节度使。秦州地震。丁丑，诏三司，所过西川兵士家属，常令赡给。永乐大典卷七千一百六十五。
                                                     【五八三至五八四页】

@
#篇名:旧五代史
#类型:史;北宋
#时代:6

          《旧五代史》卷:四十三

    唐书十九
      明宗纪第九
                                                             【五八七页】

    长兴三年春正月癸未朔，帝御明堂殿受朝贺，仗¤如式。丁亥，陕州节度使安从进移镇延州。延州，原本作“逮州”，今据通监改正。（影库本粘签）己丑，遣¤州节度使药彦稠、★案：欧阳史作静难军。（旧五代史考异）灵武节度使康福率步骑七千往方渠讨党项之叛者。庚寅，以前北京副留守吕梦奇为户部侍郎。辛卯，以前彰国军留後孙汉韶为利州节度使，充西面行营副部署兼步军都指挥使。庚子，契丹遣使朝贡。辛丑，秦王从荣加开府仪同三司、兼中书令。戊申，诏选人文解不合式样，罪在发解官吏，举人落第，次年免取文解。中书门下奏：“请亲王官至兼侍中、中书令，则与见任宰臣分班定位，宰臣居左，诸亲王居右。如亲王及诸使守侍中、中书令，亦分行居右，其余使相依旧。”从之。渤海、回鹘、吐蕃遣使朝贡。大理正张居¤上言：“所颁诸州新定格式、律令，请委逐处各差法直官一人，专掌检讨。”从之。
                                                     【五八七至五八八页】

    二月乙卯，制晋国夫人夏氏追册为皇后。丙辰，幸龙门。诏故皇城使李从璨可赠太保。诏出选门官，罢任後周年方许拟议〔一〕，自於所司投状磨勘送中书。又诏罢城南稻田务，以其所费多而所收少，欲复其水利，资於民间碾¤故也。秦州奏：“州界三县之外，别有一十一镇人户，系镇将徵科，欲随其便，宜复置陇城、天水二县以隶之。”诏从之。甲子，幸至德宫。以右¤大将军高居贞为右监门¤上将军。庚午，以前华州节度使李从昶为左骁¤大将军，以前夔州节度使安崇阮为右骁¤上将军，原本脱“夔州”二字，今据册府元龟增入。（影库本粘签）以前新州节度使翟璋为右领军上将军，以右领军上将军罗周敬为右威¤上将军。辛未，中书奏：“请依石经文字刻九经印板。”从之。★案五代会要：长兴三年二月，中书门下奏：“请依石经文字刻九经印板，敕令国子监集博士儒徒，将西京石经本，各以所业本经，广为抄写，仔细看读，然後雇召能雕字匠人，各部随帙刻印板，广颁天下。如诸色人要写经书，并请依所印刻本，不得更使杂本交错。”盖刻板之流行，实始於此。爱日斋丛钞云：通监载：“後唐长兴三年二月辛未，初令国子监校定九经，雕印卖之。”又曰：自唐末以来，所在学校废绝，蜀毋昭裔出私财百万营学馆，且请板刻九经，蜀主从之。由是蜀中文学复盛。又曰：唐明宗之世，宰相冯道、李愚请令判国子监田敏校定九经，刻板印卖，从之。後周广顺三年六月丁巳，板成，献之。由是虽乱世，九经传布甚广  王仲言挥麈录云：毋昭裔贫贱时，尝借文选于交游间，其人有难色，发愤，异日若贵，当板以镂之遗学者。後仕王蜀为宰相，遂践其言，刊之，印行书籍，创见于此。事载陶岳五代史补。後唐平蜀，明宗命太学博士李锷书五经，仿其制作，刊板于国子
                                                     【五八八至五八九页】
监，为监中刻书之始。  猗觉寮杂记云：雕印文字，唐以前无之，唐末，益州始有墨板，後唐方镂九经，悉收人间所有经史，以镂板为正。见两朝国史。此则印书已始自唐末矣。案柳氏家训序：中和三年癸卯夏，銮舆在蜀之三年也，余为中书舍人，旬休，阅书于重城之东南，其书多阴阳杂记、占梦相宅、九宫五纬之流。又有字书小学，率雕板，印纸浸染，不可尽晓。叶氏燕语正以此证刻书不始于冯道，而沈存中又谓板印书籍，唐人尚未盛行为之，自冯瀛王始印五经，自後典籍皆为板本。大概唐末渐有印书，特未盛行，後人遂以为始于蜀也。当五季乱离之际，经籍方有托而流布于四方，天之不绝斯文，信矣。（旧五代史考异）甲戌，灵武奏，都指挥使许审环等谋乱伏诛。药彦稠奏，诛党项阿埋等十族，案欧阳史：二月己卯，静难军节度使药彦稠及党项战于牛儿谷，败之。据薛史则甲戌已奏捷，非己卯也。（旧五代史考异）与康福入白鱼谷追袭叛党〔二〕，获大首领六人、诸¤二千余人、孳畜数千，及先劫掠到回鹘物货。诏彦稠军士，所获并令自收，勿得箕敛。己卯，以前河中节度使索自通为¤州节度使。怀化军节度使李赞华进契丹地图。诏司天台，除密奏留中外，应奏历象、云物、水旱，及十曜细行、诸州灾祥，宜并报史馆，以备编修。壬午，药彦稠进回鹘可汗先送秦王金装胡¤，为党项所掠，至是得之以献。帝曰：“先诏所获令军士自收，今何进也？”令彦稠¤与获者。
                                                             【五八九页】

    三月甲申，契丹遣使朝贡。灵武军将裴昭隐等二人与进奏官阮顺之隐官马一匹，有司论罪合抵法，帝曰：“不可以一马杀三人命。”笞而释之。丙申，西京奏，百姓侯可洪於杨广城内掘得宿藏玉四团进纳。赐可洪二百缗、绢二百匹。庚子，以前¤州节度使孙璋卒废朝。癸卯，帝顾谓宰臣曰：“春雨稍多，久未晴霁，何也？”冯道对曰：“水旱作¤，虽是天之常道，然季春行秋令，臣之罪也。更望陛下广敷恩宥，久雨无妨於圣政也。”丁未，以神捷、神威、雄武〔三〕、广捷已下指挥改为左右羽林军，置四十指挥，每十指挥立为一军，军置都指挥使一人。庚戌，帝观稼於近郊。民有父子三人同挽¤耕者，帝闵之，赐耕牛三头。高丽国遣使朝贡。以右领军上将军翟璋为右羽林统军，以前安州留後周知裕为左神武统军。
                                                     【五八九至五九０页】

    夏四月甲寅，诏诸道节度使未带使相及防御、团练使、刺史，班位居检校官高者为上，如检校官同〔四〕，以先授者为上，前资在见任之下。新罗王金溥遣使贡方物。戊午，中书奏：“准¤重定三京、诸道州府地望次第者〔五〕。旧制以王者所都之地为上，今都洛阳，请以河南道为上，河南，原本作“河内”，今从五代会要改正。（影库本粘签）关内道为第二，河东道为第三，余依旧制。其五府，按十道图，以凤翔为首，河中、成都、江陵、兴元为次。中兴初，升魏州为兴唐府，镇州为真定府，望升二府在五府之上，合为七州，余依旧制。又天下旧有八大都督府，以灵州为首，陕、幽、魏、扬〔六〕、潞、镇、徐为次，其魏、镇已升为七府兼具员内，相次升越、杭、福、潭等州为都督，望以十大都督府为额，仍据升降次第，以陕为首，余依旧制。十道图有大都护，请以安东大都护为首。防御、团练等使，自来升降极多，今具见在，其员依新定十道图以次第为定。”从之。契丹累遣使求归则剌、惕隐等〔七〕，幽州赵德钧奏请不俞允。帝顾问侍臣，亦以为不可与。帝意欲归之，会冀州刺史杨檀罢郡至阙〔八〕，帝问其事，奏曰：“此辈来援王都，谋危社¤，陛下宽慈，贷其生命。苟若归之，必复向南放箭，既知中国事情，为患深矣。”帝然之。既而只遣则骨舍利随来使归蕃〔九〕，不欲全拒其请也。诏赠皇后曹氏曾祖父母已下为太傅〔一０〕、太尉、太师、国夫人，淑妃王氏曾祖父母已下为太子太保〔一一〕、太傅、太师、国夫人。壬戌，前枢密使、骠骑大将军马绍宏卒。癸亥，以怀化军节度使李赞华为滑州节度使。初，帝欲以赞华为藩镇，范延光等奏，以为不可。帝曰：“吾与其先人约为兄弟，故赞华来附。吾老矣，傥後世有守文之主，则此辈招之亦不来矣。”
                                                     【五九０至五九一页】
由是近臣不能抗议。甲子，以太子宾客萧蘧为户部尚书致仕。乙丑，以天雄军节度使、宋王从厚兼中书令。辛未，以幽州节度使赵德钧兼中书令。
                                                             【五九一页】

    五月壬午朔，帝御文明殿受朝。诏禁网罗、弹射、弋猎。丁亥，以二王後前詹事府司直杨延绍为右赞善大夫，仍袭封¤国公，食邑二千户。丁酉，以太子太师致仕孔¤卒废朝。兴元奏，东、西两川各举兵相持。甲辰，以文宣王四十三代孙曲阜县主簿孔仁玉为兖州龚邱令，袭文宣公。戊申，襄州奏，汉江大涨，水入州城，坏民庐舍。枢密使奏：“近知两川交恶，如令一贼兼有两川，抚¤守险，恐难讨除，欲令王思同以兴元之师伺便进取。”诏从之。
                                                     【五九一至五九二页】

    六月壬子朔，幽州赵德钧奏：“新开东南河，自王马口至淤口，长一百六十五里，阔六十五步，深一丈二尺，以通漕运，舟胜千石，画图以献。”甲寅，以权知高丽国事王建为检校太保，封高丽国王。丁巳，¤州奏，河水坏堤，东北流入御河。戊午，荆南奏：“东川董璋领兵至汉州，西川孟知祥出兵逆战，璋大败，案通监：孟知祥克东川在五月，五代春秋、欧阳史俱作六月，盖以薛史奏闻之日为据。（旧五代史考异）得部下人二十余，走入东川城，寻为前陵州刺史王晖所杀，孟知祥已入梓州。”辛酉，范延光奏曰：“孟知祥兼有两川，彼之军¤皆我之将士，料其外假朝廷形势以制之，然陛下苟不能屈意招携，彼亦无由革面。”帝曰：“知祥予故人也，以贼臣间谍，故兹阻隔，今因而抚之，何屈意之有！”由是遣供奉官李¤★案：通监作李存¤，唐人避庄宗讳，故去“存”字。（旧五代史考异）使西川，¤诏以赐知祥。诏以霖雨积旬，久未晴霁，京城诸司系囚，并宜释放。甲子，以大雨未止，放朝参两日。洛水涨泛二丈，庐舍居民有溺死者。以前濮州刺史武延翰为右领军上将军，前阶州刺史王宏贽为左千牛上将军。金、徐、安、颖等州大水〔一二〕，镇州旱。诏应水旱州郡，各遣使人存问。
                                                             【五九二页】

    秋七月辛巳朔，以天下兵马元帅、尚父、吴越国王钱¤薨，废朝三日。案五代春秋：七月，吴越王钱¤薨，盖只以薛史废朝之日为据也。通监作三月庚戌，与九国志异〔一三〕。（旧五代史考异）丙戌，诏赐诸军救接钱有差。★案：“救接钱”，疑有舛误，考册府元龟亦作“救接”，今仍其旧。（旧五代史考异）戊子，正衙命使册高丽国王王建。灵武奏，夏州界党项七百骑侵扰，当道出师击破之，生擒五十骑，追至贺兰山下。★贺兰，原本作“驾兰”，今从欧阳史改正。（影库本粘签）己丑，两浙节度使钱元¤起复，加守尚书令。青州节度使王晏球加兼中书令。秦、凤、兖、宋、亳、颍、邓大水，漂邑屋，损苗稼。夔州赤甲山崩。壬辰，以前太仆卿郑缋为源胪卿，以前兖州行军司马李¤为户部尚书。乙未，福建节度使王延钧进绢表云：“吴越王钱¤薨，乞封臣为吴越王。湖南马殷官是尚书令，殷薨，请授臣尚书令。”不报。戊戌，太子宾客李光宪以礼部尚书致仕。己亥〔一四〕，以前灵武节度使康福为泾州节度使。幽州衙将潘杲上言，知故使刘仁恭於大安山藏钱之所，枢密院差人监往发之，竟无所得。以皇子西京留守、京兆尹从珂为凤翔节度使。废凤州武兴军节制为防御使，¤所管兴、文二州并依旧隶兴元府。丁未，以门下侍郎兼吏部尚书、同平章事、监修国史赵凤为检校太傅、同平章事，充邢州节度使。诏诸州府遭水人户各支借麦种及等第赈贷。
                                                     【五九二至五九三页】

    八月辛亥，青州节度使王晏球卒，废朝二日。以利州节度使孙汉韶兼西面行营招讨使。甲寅，以前振武节度使张万进为邓州节度使。己未，以郓州节度使房知温兼中书令，移镇青州。丙寅，以宰臣李愚为门下侍郎、平章事、监修国史。乙亥，以湖南节度使马希声卒废朝。案通监：马希声卒在七月辛卯，五代春秋从薛史作八月。（旧五代史考异）己卯〔一五〕，吐蕃遣使朝贡。
                                                     【五九三至五九四页】

    九月壬午，以镇南军节度使、检校太傅马希范为湖南节度使、检校太尉、兼侍中。甲申，荆南节度使、检校太傅、兼中书令高从诲加检校太尉、兼中书令。壬辰，供奉官李¤自西川回，节度使孟知祥附表陈¤隔绝之由，¤进物，先赐金器等。¤，知祥甥也，母在蜀，故令¤往焉。¤至蜀，具述朝廷厚待之意，知祥称藩如初，奏福庆长公主以今年正月十二日薨。又奏五月三日，大破东川董璋之¤於汉州，收下东川。又表立功将校赵季良等五人，乞授节钺；部内刺史令录已下官，乞许墨制补授。帝遣合门使刘政恩充西川宣谕使。乙巳，契丹遣使自幽州进马。秦州地震。
                                                             【五九四页】

    冬十月己酉朔，再遣供奉官李¤使西川，兼押赐故福庆长公主祭赠绢三千匹，¤赐知祥玉带。先是，两川隔远〔一六〕，朝廷兵士不下三万人，至是，知祥上表乞发遣兵士家属入川，诏报不允。知祥所奏两川部内文武将吏，乞许权行墨制除补讫奏，诏许之。知祥所奏立功大将赵季良等五人正授节钺，续有处分。襄州奏，汉水溢，坏民庐舍。癸丑，以太常卿刘岳卒废朝。己未〔一七〕，以兵部侍郎张文宝为吏部侍郎，以户部侍郎药纵之为兵部侍郎。庚申，幸至德宫，因幸石敬瑭、李从昶、李从敏之第。壬申，大理少卿康澄上疏曰：“臣闻安危得失，治乱兴亡，诚不系於天时，固非由於地利，童谣非祸福之本，妖祥岂隆替之源！故¤雉升鼎而桑谷生朝，不能止殷宗之盛；神马长嘶而玉龟告兆，不能延晋祚之长。是知国家有不足惧者五，有深可畏者六。阴阳不调不足惧，三辰失行不足惧，小人讹言不足惧，山崩川涸不足惧，蟊贼伤稼不足惧，此不足惧者五也。贤人藏匿深可畏，四民迁业深可畏，上下相¤深可畏，廉耻道消深可畏，毁誉乱真深可畏，直言蔑闻深可畏，此深可畏者六也。伏惟陛下尊临万国，奄有八¤，荡三季之浇风，振百王之旧典，设四科而罗俊彦，提二柄而御英雄。所以不轨不物之徒，咸思革面；无礼无仪之辈，相率悛心。然而不足惧者，愿陛下存而勿论；深可畏者，愿陛下修而靡忒。加以崇三纲五常之教，敷六府三事之歌，则鸿基与五岳争高，盛业共磐石永固。”优诏¤之。澄言可畏六事，实中当时之病，识者许之。癸酉，湖南马希范、荆南高从诲并进银及茶〔一八〕，乞赐战马，帝还其直，各赐马有差。丁丑，帝谓范延光曰：“如闻禁军戍守，多不禀藩臣之命，缓急如何驱使？”延光曰：“承前禁军出戍，便令逐处守臣管辖断决，近似简易。”帝曰
                                                     【五九四至五九五页】
：“速以宣命条举之。”
                                                             【五九五页】

    十一月辛巳，以三司使、左武¤大将军孟鹄为许州节度使，以前许州节度使冯¤为宣徽使、判三司，以宣徽北院使孟汉琼判院事。壬午，史馆奏：“宣宗已下四庙未有实录，请下两浙、荆湖购募野史及除目报状。”除目，原本作“际自”，今据五代会要改正。（影库本粘签）从之。★案：五代会要载十一月四日，史馆奏：当馆昨为大中以来，迄于天佑，四朝实录，尚未纂修，寻具奏闻，谨行购募。¤命虽颁于数月，图书未贡于一编。盖以北土州城，久罹兵火，遂成灭绝，难可访求。切恐岁月渐深，耳目不接，长为阙典，过在攸司。伏念江表列藩，湖南奥壤，至于闽、越，方属勋贤。戈铤自扰于中原，屏翰悉全于外府，固多奇士，富有¤书。其两浙、福建、湖广伏乞诏旨，委各于本道采访宣宗、懿宗、僖宗、昭宗以上四朝野史，及逐朝日历、银台事宜、内外制词、百司沿革簿籍，不限卷数，据有者抄录上进。若民间收得，或隐士撰成，即令各列姓名，请议爵赏。（旧五代史考异）癸未，以左仆射致仕郑¤卒废朝。丁亥，以河阳节度使兼六军诸¤副使石敬瑭为河东节度使，兼大同、彰国、振武、威塞等军蕃汉马步总管。时契丹帐族在云州境上，与¤臣议择威望大臣以制北方，故有是命。己丑〔一九〕，枢密使赵延寿加同平章事。诏在京臣僚，不得进奉贺长至马及诸物。甲午，日南至，帝御文明殿受朝贺。己亥，河中节度使李从璋加检校太傅，以右散骑常侍杨凝式为工部侍郎。庚子，以秘书监卢文纪为工部尚书，以工部尚书崔居俭为太常卿，以工部侍郎郑韬光为礼部侍郎。乙巳，云州奏，契丹主在黑榆林南捺剌泊造攻城之具〔二０〕。帝遣使赐契丹主银器彩帛。
                                                     【五九五至五九六页】

    十二月戊申朔，供奉官丁延徽、仓官田继勋并弃市，坐擅出仓粟数百斛故也。教坊伶官敬新磨受贿，为人告，帝令御史台徵还其钱而後挞之。癸丑，幸龙门，观修伊水石堰，赐丁夫酒食。後数日，有司奏：“丁夫役限十五日已满，工未毕，请更役五日。”帝曰：“不唯时寒，且不可失信於小民。”即止其役。甲寅，以太子宾客归蔼卒废朝。戊午，以前宣徽使朱弘昭为襄州节度使；康义诚为河阳节度使，充侍¤亲军马步军都指挥使。壬戌，以吏部侍郎姚¤为尚书左丞，以尚书左丞王权为礼部尚书，以兵部侍郎药纵之为吏部侍郎，以翰林学士、中书舍人程逊为户部侍郎，依前充职。戊辰，帝畋於近郊，射中奔鹿。
                                                     【五九六至五九七页】

    是冬无雪。永乐大典卷七千一百六十六。
                                                             【五九七页】

@
#篇名:旧五代史
#类型:史;北宋
#时代:6

          《旧五代史》卷:四十四

    唐书二十
      明宗纪第十
                                                             【六０一页】

    长兴四年春正月戊寅朔，帝御明堂殿受朝贺，仗¤如式。是日雪盈尺。戊子，秦王从荣加守尚书令、兼侍中，依前河南尹，判六军诸¤事。庚寅，以端明殿学士、尚书兵部侍郎刘¤为中书侍郎、平章事。案：欧阳史刘¤传作三年，本纪仍从薛史作四年。（旧五代史考异）    案：欧阳史刘¤传作长兴三年，拜中书侍郎兼刑部尚书、同中书门下平章事，与本纪系年，先後互异，见吴缜纂误。（殿本）甲午，正衙命使册故福庆长公主孟氏为晋国雍顺长公主，遣太常卿崔居俭赴西川行册礼。突厥内附。庚子，以前河东节度使李从温为郓州节度使。
                                                             【六０一页】

    二月癸丑朔〔一〕，案：上文正月为戊寅朔，则二月不得为癸丑朔，原文疑有舛误。（旧五代史考异）帝於便殿问范延光内外见管马数，★案：锦绣万花谷引薛史作范延庆，疑传写之误。（旧五代史考异）对曰：“三万五千匹。”帝叹曰：“太祖在太原，骑军不过七千，先皇自始至终马才及万。今有铁马如是，而不能使九州混一，是吾养士练将之不至也。吾老矣，马将奈何！”延光奏曰：“臣每思之，国家养马太多，试计一骑士之费，可赡步军五人，三万五千骑抵十五万步军，既无所施，虚耗国力，臣恐日久难继。”帝曰：“诚如卿言，肥骑士而瘠吾民，何益哉！”★案五代会要：上问见管马数，枢密使范延光奏：“天下常支草粟者近五万匹。见今西北诸道蕃卖马者往来如市，其邮传之费、中估之直，日以四十五贯〔二〕，以臣计之，国力十耗其七，马无所使，财赋渐消，朝廷甚非所利。”上善之。十月，敕沿边藩镇，或有蕃部卖马，可择其良壮给券，具数奏闻。（旧五代史考异）丁巳，以虔州节度使、检校太尉、兼侍中马希振为洪州节度使；以鄂州节度使马希广为检校太尉、同平章事，充桂州节度使；以庐州节度使兼武安军副使姚彦章为检校太尉、同平章事；以静江节度副使马希范为鄂州节度使。故潞州节度使、检校太保康君立赠太傅。★康君立，原本作“军立”，今据欧阳史改正。（影库本粘签）己未，宋州节度使安元信加兼侍中。濮州进重修河堤图，沿河地名，历历可数。帝览之，愀然曰：“吾佐先朝定天下，於此堤坞间小大数百战。”又指一邱曰：“此吾擐甲台也。时事如昨，奄忽一纪，令人悲叹耳！”癸亥，以西川节度使孟知祥为剑南东、西两川节度使，封蜀王。三司奏：“当省有诸道盐铁转运使衙职员都押衙、正押衙、同押衙、通引、衙前虞候、子
                                                     【六０一至六０二页】
弟，今欲列为三司职名。”从之。庚午，以御史中丞崔衍为兵部侍郎，以右谏议大夫龙敏为御史中丞。
                                                             【六０二页】

    三月己卯，幸龙门。延州节度使安从进奏，夏州节度使李仁福卒，其子彝超自称留後。甲申，镇州奏，行军司马赵¤、节度判官陆浣、元从押衙高知柔等并弃市，坐受赂枉法杀人也。节度使李从敏罚一季俸。乙酉，以西川节度副使、知武泰军节度兵马留後赵季良为检校太保、黔南节度使，以西川诸军马步都指挥使、知武信军节度兵马留後李仁罕为检校太傅、遂州节度使，以西川左厢马步指挥使、知保宁军节度兵马留後赵廷隐为检校太保、阆州节度使，以西川右厢马步都指挥使、知宁江军兵马留後张知业为检校司徒、夔州节度使，以西川衙内马步都指挥使、知昭武军兵马留後李肇为检校太保、利州节度使，从孟知祥之请也。丙戌，赐宰相李愚绢百匹、钱十万、铺陈物一十三件。时愚病，帝令近臣翟光邺宣问，所居寝室，萧然四壁，病榻弊¤而已。光邺具言其事，故有是赐。戊子，以延州节度使安从进为夏州留後，以夏州左都押衙、四州防遏使李彝超为延州留後，仍命¤州节度使药彦稠、宫苑使安重益帅师援送从进赴镇。以左¤上将军卢文进为潞州节度使，以右龙武统军张温为云州节度使。庚寅，以凤翔行军司马李彦琮为盐州防御使。时范延光等奏，请因夏州之师制置盐州，故有是命。癸巳，以右威¤上将军安重霸为同州节度使。己亥，以左龙武统军符彦超为安州节度使。诏除放京兆、秦、岐、¤、泾、延、庆、同、华、兴元十州长兴元年二年系欠夏秋税物，及营田庄宅务课利，以其曾辇运供军粮料也。甲辰，故晋国夫人夏氏追册皇后，有司上¤曰昭懿，从之。
                                                     【六０三至六０四页】

    夏四月戊申，李彝超奏：“奉诏除延州留後，已受恩命讫，三军百姓拥隔，未遂赴任。”帝遣合门使苏继颜¤诏促彝超赴任。癸丑，以刑部侍郎刘赞为秘书监、秦王傅。案通监作兵部侍郎，欧阳史从薛史〔三〕。五代会要：长兴四年四月，以秘书监刘赞为秦王傅，前忠武军节度判官苏瓒为秦王友，前襄州观察使鱼崇远为秦王府记室参军。时言事者请为秦王置师傅，上顾问近臣，皆以秦王名势隆盛，不敢置议，请自选择，乃降是命。甲寅，前邓州节度使梁汉¤以太子少师致仕，太子宾客裴¤以兵部尚书致仕。戊午，追册昭宗皇后何氏为宣穆皇后，¤飨太庙，百僚进名奉慰，废朝三日。己巳，以左散骑常侍任赞为户部侍郎，以吏部侍郎药纵之为曹州刺史。癸酉，延州奏，蕃部劫掠饷运及攻城之具，守芦关兵士退守金明镇。
                                                             【六０四页】

    五月丙子朔，帝御文明殿受朝。戊寅，皇子凤翔节度使从珂封潞王。新授户部侍郎任赞改刑部侍郎，赞诉以所授官是丁忧阙，故改焉。皇子从益封许王，郓州节度使李从温封兖王，河中节度使李从璋封洋王，镇州节度使李从敏封泾王。案：从温等皆明宗从子，故书其姓，薛史书法如此。（孔本）甲申，帝避暑於九曲池，既而登楼，风毒暴作，圣体不豫，翌日而愈。★案北梦琐言云：上圣体乖和，冯道对寝膳之间，动思调¤，因指御前果实曰：“如食桃不康，翼日见李而思戒可也。”初，上因御李，暴得风虚之疾，冯道不敢斥言，因奏事讽悟上意。（旧五代史考异）丙戌，契丹遣使朝贡。丁酉，安从进奏，大军已至夏州〔四〕，攻外城，以其不受命也。庚子，以灵武留後张希崇为本州节度使。辛丑，故夏州节度使、朔方郡王李仁福追封虢王。壬寅，以前晋州留後薄文为本州节度使。
                                                     【六０四至六０五页】

    六月丙午朔，文武百僚、宰臣冯道等拜章，请於尊号内加“广运法天”四字，凡拜三章，诏允之。诏宫西新园宜名永芳园，其间新殿宜名和庆殿。丙辰，秦王从荣加食邑至万户，实封二千户。丁巳〔五〕，以右骁¤上将军李从昶为左龙武统军，以前邢州节度使高允韬为右龙武统军，以右骁¤上将军罗周敬为左羽林统军，以右监门上将军娄继英为金州刺史。戊午，宋王从厚加食邑至万户，实封一千户。壬戌，以前泾州节度使李金全为沧州节度使。癸亥，诏御史中丞龙敏等详定大中统类。甲子，第十四女封寿安公主，第十五女封永乐公主。戊辰，以前利州节度使孙汉韶为洋州节度使。壬申，永宁军节度使、容州管内观察使、检校太尉、兼侍中马存加食邑实封。甲戌，帝复不豫。
                                                             【六０五页】

    秋七月丁丑，以著作佐郎尹拙为左拾遗〔六〕，直史馆。案五代会要：尹拙为左拾遗，王慎徽为右拾遗，并直史馆，薛史阙载王慎徽。（旧五代史考异）国朝旧制，皆以畿赤尉直史馆，今用谏官自拙始，从监修李愚奏也。己卯，东岳三郎神赠威雄大将军。初，帝不豫，前淄州刺史刘遂清荐泰山僧一人，★刘遂清，原本作“队请”，今从册府元龟改正。（影库本粘签）云善医，及召见，乃庸僧耳。问方药，僧曰：“不工医，尝於泰山中亲¤岳神，谓僧曰：『吾第三子威灵可爱，而未有爵秩，师为我请之。』”宫中神其事，故有是命，识者嫉遂清之妖佞焉。诏应台官出行，须令人诃引，使军巡职掌等规避。壬午，诏安从进班师，时王师攻夏州无功故也。乙酉，以许州节度使孟鹄卒废朝，赠太傅。诏赐在京诸军将校优给有差。时帝疾未痊，军士有流言故也。丁亥，两浙节度使、检校太傅、守中书令钱元¤封吴王。
                                                     【六０五至六０六页】

    八月戊申，帝被衮冕，御明堂殿受册，徽号曰圣明神武广运法天文德恭孝皇帝〔七〕。礼毕，制大赦天下，常赦所不原者咸赦除之。己酉，赐侍¤诸军优给有差，时月内再有颁给，自兹府藏无余积矣。辛亥，以晋州节度使薄文卒废朝。丁巳，以右龙武统军李从昶为许州节度使。戊午，以秘书监高辂卒废朝。辛酉，以太子太师致仕符习卒废朝，赠太师。辛未，秦王从荣以本官充天下兵马大元帅，加食邑万户、实封三千户；以右羽林统军翟璋为晋州节度使；以太子宾客马缟为户部侍郎。壬申，幸至德宫。
                                                             【六０六页】

    九月甲戌，以户部尚书李¤为兵部尚书〔八〕，以前户部尚书韩彦恽为户部尚书。丙子，幸至德宫。戊寅，枢密使范延光、赵延寿并加兼侍中，依前充使。中书奏：“元帅仪注，诸道节度使以下带兵权者，阶下具军礼参见；其带使相者，初见亦展一度公礼。天下军务公事，元帅府行帖指挥，其判六军诸¤事则公牒往来，其官属军职，委元帅府奏请。”从之。癸未，以兵部侍郎卢詹为吏部侍郎。丙戌，宰臣冯道加左仆射，李愚加吏部尚书，刘¤加刑部尚书。戊子，河阳节度使兼侍¤亲军都指挥使康义诚、山南西道节度使检校太傅张虔钊并加同平章事。宣徽南院使、判三司冯¤依前检校太傅、同中书门下二品〔九〕，充三司使。¤亡父名章，故改平章事为同二品。壬戌，永宁公主石氏进封魏国公主，兴平公主赵氏进封齐国公主。皇孙重光、重哲并授银青光禄大夫、检校工部尚书，秦王、宋王子也。前洋州节度使梁汉¤以太子少傅致仕。丁酉，以右龙武统军高允韬为滑州节度使，以韶州刺史、检校司空王万荣为华州节度使，万荣，王妃之父也。戊戌，以枢密使赵延寿为汴州节度使，以襄州节度使朱弘昭为检校太尉、同平章事，充枢密使。时范延光、赵延寿相继辞退枢密务，及朱弘昭有枢密之命，又面辞诉，帝叱之曰：“尔辈皆欲离朕左右，怕在眼前，素养尔辈，将何用也！”弘昭退谢，不复敢言。吏部侍郎张文宝卒。庚子，清海军节度使钱元¤加检校太傅、同平章事，中吴、建武等军节度使钱元¤加检校太师、兼中书令。以前滑州节度使李赞华遥领虔州节度使。辛丑，诏天下兵马大元帅、秦王从荣班宜在宰臣之上。案五代会要：秦王从荣加兼中书令，与宰臣分班左右定位，及为天下兵马元帅，¤曰：“秦王位隆将相，望重磐维，委任既崇，等威合异，班位宜在宰臣之上
                                                     【六０六至六０七页】
。”壬寅，以北面行营都指挥使、易州刺史杨檀为振武军节度使。
                                                             【六０七页】

    冬十月丙午，以前同州节度使赵在礼为襄州节度使。丁未，以前滑州节度使张敬询卒废朝。以刑部侍郎任赞为兵部侍郎，充元帅府判官。戊午，以前凤翔节度使孙岳为三司使。庚申，以枢密使范延光为镇州节度使，以三司使冯¤为枢密使。辛酉，以前潞州节度使李承约为左龙武统军，以前威塞军节度使王景戡为右龙武统军，以左骁¤上将军安崇阮为左神武统军，以右监门上将军高允贞为右神武统军。壬戌，以权知夏州事、检校司空李彝超为夏州节度使、检校司徒。丙寅，诏在朝文武臣僚并与加恩，以受册尊号也。戊辰，以前安州节度使杨汉章为兖州节度使，以前云州节度使张敬达为徐州节度使。庚午，以前兖州节度使张延朗为秦州节度使。壬申，秦州节度使刘仲殷移镇宋州。
                                                     【六０七至六０八页】

    十一月丙子，以前沧州节度使卢质为右仆射。庚辰，改慎州怀化军为昭化军，升洮州为保顺军。辛巳，以保大军节度使、检校太尉鲍君福为保顺军节度、洮鄯等州观察等使，以彰义军节度使、检校太尉、同平章事杜建徽为昭化军节度、慎瑞司等州观察使。乙酉，以前汴州节度使李从¤为郓州节度使，以郓州节度使李从温为定州节度使。丙戌，新授右仆射卢质奏：“臣忝除官，合赴省上事，若准旧例，左右仆射上事仪注所费极多，欲从权务简，只取尚书丞、郎上事例，止集南省属僚及两省官送上，亦不敢辄援往例，有费官用。自量力排比；兼不敢自臣隳废前规，他时任行旧制。”从之。戊子，帝不豫。案：欧阳史本纪作十月壬申，幸士和亭得疾。秦王从荣传作十一月戊子，雪，明宗幸宫西士和亭得伤寒疾〔一０〕，纪传互异。五代春秋从薛史作戊子，帝不豫。（旧五代史考异）己丑，大渐，自广寿殿移居雍和殿。是夜四鼓後，帝自御榻蹶然而兴，顾谓知漏宫女曰：“今夜漏几何？”对曰：“四更。”因奏曰：“官家省事否？”帝曰：“省。”因唾出肉片如肺者数片，便溺升余。六宫皆至，庆跃而奏曰：“官家今日实还魂也。”已食粥一器，侍医进汤膳。至曙，帝小康。壬辰，天下大元帅、守尚书令、兼侍中、秦王从荣领兵阵於天津桥，内出禁军拒之。从荣败奔河南府，遇害。★案：五代春秋作壬午，诛从荣。盖传写之讹，欧阳史及通监俱从薛史作壬辰。（旧五代史考异）帝闻之悲骇，几落御榻，气绝而苏者再，由是不豫有加。癸巳，冯道率百僚见帝於雍和殿，帝雨泣哽噎，曰：“吾家事若此，惭见卿等！”百僚皆泣下沾襟。甲午，赐宰臣、枢密使御衣玉带，康义诚已下锦帛鞍马有差。遣宣徽使孟汉琼召宋王於邺都。乙未，以三司使孙岳为乱兵所害废朝。★案：孙岳
                                                     【六０八至六０九页】
被害，通监系於壬辰，盖与从荣之死同日。欧阳史作乙未，康义诚杀孙岳，是以废朝之日为专杀之日也。（旧五代史考异）丁酉，¤秦王府官属，除谘议参军高辇已处斩外，元帅府判官、兵部侍郎任赞配武州，秘书监兼秦王傅刘赞配岚州，河南少尹刘陟配均州，并为长流百姓，纵逢恩赦，不在放还。河南少尹李荛配石州，河南府判官司徒诩配宁州，秦王友苏瓒配莱州，记室参军鱼崇远配庆州，河南府推官王说配随州，并为长流百姓。河南府推官尹¤，六军巡官董裔、张九思，河南府巡官张沆、李潮、江文蔚并勒归田里，应长流人并除名。六军判官、殿中监王居敏责授复州司马，六军推官郭¤责授坊州司户，并员外置，所在驰驿发遣。时宰相、枢密使共议任赞等已下罪，冯道等曰：“任赞前在班行，比与从荣无旧，除官未及月余，便逢此祸。王居敏、司徒诩疾病请假，将近半年，近日之事，计不同谋。从荣所款昵者高辇、刘陟、王说三人，昨从荣称兵指阙之际，沿路只与刘陟、高辇并辔耳语，至天津桥南，指日影谓诸判官曰：『明日如今，已诛王居敏矣。』则知其冗泛之徒，不可一例从坐。”朱弘昭意欲尽诛任赞已下，冯¤力争之乃已。戊戌，帝崩於大内之雍和殿，寿六十七。
                                                     【六０九至六一０页】
                          
    十二月癸卯朔，迁梓宫於二仪殿，宋王从厚自邺都至。是日发哀，百僚缟素於位，中书侍郎、平章事刘¤宣遗制，宋王从厚於柩前即皇帝位，服纪以日易月，一如旧制云。明年四月，太常卿卢文纪上¤议曰圣智仁德钦孝皇帝，庙号明宗，宰臣冯道议请改“圣智仁德”四字，为圣德和武钦孝皇帝。宰臣刘¤撰¤册文，宰臣李愚撰哀册文，是月二十七日葬于徽陵。永乐大典卷七千一百六十六。    五代史补：明宗之在位也，一日幸仓场观纳，时主者以车驾亲临，惧得罪，其较量甚轻〔一一〕。明宗因谓之曰：“且朕自省事以来，仓场给散，动经一二十年未毕，今轻量如此，其後销折将何以偿之？”对曰：“竭尽家产，不足则继之以身命。”明宗怆然曰：“只闻百姓养一家，未闻一家养百姓。今後每石加二斗耗，以备鼠雀侵蠹，谓之鼠雀耗。”仓粮加耗，自此始也〔一二〕。    五代史阙文：明宗出自边地，老于战陈，即位之岁，年已六旬，纯厚仁慈，本乎天性。每夕宫中焚香仰天祷祝云：“某蕃人也，遇世乱为¤推戴，事不获已，愿上天早生圣人，与百姓为主。”故天成、长兴间，比岁丰登，中原无事，言於五代，粗为小康。
                                                     【六一０至六一一页】
                             
    史臣曰：明宗战伐之勋，虽高佐命，潜跃之事，本不经心。会王室之多艰，属神器之自至，谅由天赞，匪出人谋。及应运以君临，能力行於王化，政皆中道，时亦小康，近代已来，亦可宗也。傥使重诲得房、杜之术，从荣有启、诵之贤，则宗祧未至於危亡，载祀或期於绵远矣。惜乎！君亲可辅，臣子非才，遽泯¤尝，良可深叹矣。永乐大典卷七千一百六十六。
                                                             【六一一页】
                                (续)
@
#篇名:旧五代史
#类型:史;北宋
#时代:6

          《旧五代史》卷:四十五

    唐书二十一
      闵帝纪
                                                             【六一三页】
                             
    闵帝，讳从厚，小字菩萨奴，明宗第三子也。案：欧阳史作明宗第五子，吴缜尝辨其误。今考五代会要亦作第三子，与薛史同。母昭懿皇后夏氏，以天佑十一年岁在甲戌，十一月二十八日庚申，生帝於晋阳旧第。帝髫龀好读春秋，略通大义，貌类明宗，尤锺爱。天成元年，授金紫光禄大夫、检校司徒。二年四月〔一〕，加检校太保、同平章事、河南尹，判六军诸¤事。十一月，加检校太傅。三年三月〔二〕，授汴州节度使。四年，移镇河东。长兴元年，改授镇州节度使，寻封宋王。二年，加检校太尉、兼侍中，移镇邺都。三年，加中书令。秦王从荣，帝同母兄也，以帝有德望，深所猜忌。帝在邺宫，恒忧其祸，然善於承顺，竟免闲隙，闲隙，原本作“闻¤”，今据文改正。（影库本粘签）
                                                             【六一三页】
                             
    四年十一月二十日，秦王诛，翌日，明宗遣宣徽使孟汉琼驰驿召帝，二十六日，明宗崩，二十九日，帝至自邺。案欧阳史云：明宗崩，秘其丧六日。考长兴四年十一月癸酉朔，二十日壬辰，诛从荣，二十六日戊戌，明宗崩，二十九日辛丑，闵帝已至自邺矣，不得云秘丧六日也。（旧五代史考异）十二月癸卯朔，★案：五代春秋作癸亥朔，盖传写之讹，欧阳史、通监俱从薛史作癸卯。（旧五代史考异）发丧於西宫，帝於柩前即位。丁未，¤臣上表请听政，表再上，诏允。己酉，中外将士给赐有差。庚戌，帝¤服见¤臣於广寿门之东庑下，宰臣冯道进曰：“陛下久居哀毁，臣等咸愿一¤圣颜。”朱弘昭前举帽，¤臣再拜而退。御光政楼存问军民。辛亥，赐司衣王氏死，坐秦王事也。癸丑，以前镇州节度使、泾王从敏权知河南府事，寻以卢质代之。乙卯，赐司仪康氏死，事连王氏也。丙辰，以天雄军节度判官唐¤为谏议大夫，掌书记赵彖为起居郎，元从都押衙宋令询为磁州刺史。丁巳，以左仆射、平章事冯道为山陵使，户部尚书韩彦恽为副，中书舍人王延为判官，礼部尚书王权为礼仪使，兵部尚书李¤为卤簿使，御史中丞龙敏为仪仗使，右仆射、权知河南府卢质为桥道顿递使。庚申，以前相州刺史郝琼为右骁¤大将军，充宣徽北院使；以光禄卿、充三司副使王玫为三司使。癸亥，故检校太尉、右¤上将军、充三司使孙岳赠太尉、齐国公。★孙岳，原本作“孜兵”，今据通监改正。（影库本粘签）丁卯，帝释¤服，¤臣三上表，请复常膳，御正殿，从之。辛未，帝御中兴殿，¤臣列位，冯道升阶进酒，帝曰：“比於此物无爱，除宾友之会，不近¤¤。况在¤痛之中，安事饮啖！”命彻之。
                                                     【六一四至六一五页】
                           
    应顺元年春正月壬申朔，壬申，原本作“甲申”，据下文有乙亥、丁丑等日，“甲”字当系“壬”字之讹，今改正。（影库本粘签）帝御广寿殿视朝，百僚诣合门奉慰。时议者云，月首以朝服临〔三〕，不视朝可也。乙亥，契丹遣使朝贡。★案辽史太宗纪：天显九年闰月戊午，唐遣使来告哀，即日遣使祭吊。（旧五代史考异）丁丑，以太常卿崔居俭为秘书监，以前蔡州刺史张继祚为左武¤上将军，充山陵桥道顿递副使。戊寅，御明堂殿，仗¤如仪，宫悬乐作，¤臣朝服就位，宣制大赦天下，改长兴五年为应顺元年。时议者以梓宫在殡，宫悬乐作，非礼也，悬而不作可也。¤鹘可汗仁美遣使贡方物，故可汗仁裕进遗留马。是日，命中使三十五人以先帝鞍马衣带分赐藩位。
                                                             【六一五页】
                            (续)
    庚辰，宰臣冯道加司空，李愚加右仆射，刘¤加吏部尚书，余并如故。壬午，侍¤亲军马步军都指挥使、河阳节度使康义诚加检校太尉、兼侍中，判六军诸¤事。康义诚，原本作“节诚”，今据通监改正。（影库本粘签）甲申，以侍¤马军都指挥使、宁国军节度使安彦威为河中节度使；以侍¤步军都指挥使、忠正军节度使张从宾为泾州节度使，并加检校太傅；以捧圣左右厢都指挥使、钦州刺史朱洪实为宁国军节度使，加检校太保，充侍¤马军都指挥使；以严¤左右厢都指挥使、岩州刺史皇甫遇为忠正军节度使〔四〕、检校太保，充侍¤步军都指挥使。戊子，枢密使、检校太尉、同平章事朱弘昭，枢密使、检校太尉、同中书门下二品冯¤，并加兼中书令。北京留守、河东节度使兼大同彰国振武威塞等军蕃汉马步总管石敬瑭加兼中书令，幽州节度使、检校太尉、兼中书令赵德钧加检校太师、兼中书令。枢密使冯¤表坚让中书令，制改兼侍中，封¤国公。庚寅，凤翔节度使、潞王从珂加兼侍中，青州节度使、检校太尉、兼中书令房知温加检校太师。辛卯，以翰林学士承旨、尚书右丞李怿为工部尚书，以秘书监卢文纪为太常卿，充山陵礼仪使。壬辰，荆南节度使、检校太尉、兼中书令高从诲封南平王，★南平，原本作“面平”，今据十国春秋改正。（影库本粘签）湖南节度使、检校太尉、兼中书令马希范封楚王。甲午，两浙节度使、检校太师、守中书令、吴王钱元¤进封吴越王；前¤州团练使皇甫立加检校太保，充¤州节度使；前彰义军节度使康福加检校太傅，充¤州节度使；剑南东、西两川节度使、检校太尉、兼中书令、蜀王孟知祥加检校太师。制下，知祥辞不受命。丙申，镇州节度使、检校太尉、兼侍中范延光，汴州节度使、检校太尉、兼侍中赵延寿，并加检校太师
                                                     【六一五至六一六页】
                           
。戊戌，山南西道节度使、检校太傅、同平章事张虔钊，襄州节度使赵在礼，并加检校太尉。辛丑，以振武军节度使、安北都护杨檀兼大同、彰国、振武、威塞等军都虞候，充北面马军都指挥使。
                                                             【六一六页】
                            (续)
    闰月壬寅朔，¤臣赴西宫临。癸卯，御文明殿入合。以前右仆射、权知河南府事卢质为太子少傅兼河南尹。以谏议大夫唐¤、膳部郎中知制诰陈¤并为给事中，充枢密院直学士。案通监：¤以文学从帝，历三镇在幕府。及即位，将佐之有才者，朱、冯皆斥逐之。¤性迂¤，朱、冯恐帝含怒有时而发，乃引¤于密近，以其党陈¤监之。（旧五代史考异）宣徽南院使、骠骑大将军、左¤上将军、知内侍省孟汉琼加开府仪同三司，赐忠贞扶运保泰功臣。★保泰，原本作“¤泰”，今据册府元龟改正。（影库本粘签）丙午，正衙命使册皇太后曹氏。戊申，以前雄武军节度使刘仲殷为右¤上将军，邢州节度使赵凤加爵邑。自是诸藩镇文武臣僚皆次第加恩，帝嗣位覃恩泽也。以翰林学士、中书舍人崔¤为工部侍郎〔五〕，依前充职。以给事中张鹏为御史中丞，以御史中丞龙敏为兵部侍郎，以太仆少卿窦维为大理卿。甲寅，正衙命使册皇太妃王氏。集贤院上言：“准敕书修创凌烟阁〔六〕，寻奉诏问阁高下等级。谨按凌烟阁，都长安时在西内三清殿侧，画像皆北面，阁有中隔，隔内面北写功高宰辅，★隔内面，原本作“内回”，今据五代会要改正。（影库本粘签）南面写功高诸侯王，隔外面次第图画功臣题赞。自西京板荡，四十余年，旧日主掌官吏及画像工人，并已沦丧，集贤院所管写真官、画真官人数不少，都洛後废职。今将起阁，望先定佐命功臣人数，请下翰林院预令写真本，及下将作监兴功，次序间架修建。”乃诏集贤御书院复置写真官、画真官各一员，余依所奏。丁巳，安州奏，此月七日夜，节度使符彦超为部曲王希全所害，★案：彦超被害，通监从薛史作闰月，五代春秋系于正月，殊异。（旧五代史考异）废朝一日。戊午，以前振武军节度使、安北都护高行周为彰武
                                                     【六一六至六一八页】
                           
节度使。辛酉，以前郓州使范政为少府监。丙寅，幸至德宫。车驾至兴教门，有飞鸢自空而坠，¤於御前。是日大风晦冥。
                                                             【六一八页】
                           
    二月乙亥，以前镇州节度使、泾王从敏为宋州节度使。从敏，原本作“使敏”，今从欧阳史家人传改正。（影库本粘签）己卯，以前徐州节度使、检校太傅李敬周为安州节度使。是日，宣授凤翔节度使、潞王从珂为权北京留守，以北京留守石敬瑭权知镇州军州事，以镇州范延光权知邺都留守事，以前河中节度使、洋王从璋权知凤翔军军府事。庚寅，幸山陵工作所。是日，西京留守王思同奏，凤翔节度使、潞王从珂拒命。丁酉，王思同加同平章事，充西面行营都部署；以前¤州节度使药彦稠为副部署。★案欧阳史：辛卯，西京留守王思同为西面行营都部署，静难军节度使药彦稠为副。薛史作丁酉，与欧阳史异。据通监则思同以辛卯充都部署，丁酉加同平章事也。盖采薛史、欧阳史而兼用之。（旧五代史考异）以河中节度使安彦威为西面兵马都监，以前定州节度使李德¤为权北京留守。山陵使奏：“伏¤御札，皇帝亲奉灵驾至园陵。伏见累朝故事，人君无亲送葬之仪，请车驾不行。”不从。乙未，枢密使冯¤起复视事，时¤丁母忧也。己亥，以司农卿张¤为殿中监。庚子，殿直楚匡祚上言，★案：原本避宋讳作楚祚，今从通监增“匡”字。监取亳州团练使李重吉至宋州，系於军院。重吉，潞王之长子，及幽於宋州，帝犹以金帛赐之，及闻西师咸叛，方遣使杀之。
                                                     【六一八至六一九页】
                           
    三月甲辰，以前太仆少卿魏仁锷为太仆卿。兴元节度使张虔钊奏，会合讨凤翔。丙午，以右领¤上将军武延翰为郢州刺史。丁未，洋州孙汉韶奏，至兴元与张虔钊同议进军。己酉，以镇州节度使范延光依前检校太师、兼侍中，行兴唐尹，充天雄军节度使、北面水陆转运制置使。以北京留守、河东节度使石敬瑭依前检校太尉、兼中书令，其真定尹、充镇州节度使、大同彰国振武威塞等军蕃汉马步总管如故。辛亥，以前定州节度使李德¤为北京留守，充河东节度使。许王从益加检校太保，前河中节度使、洋王从璋加检校太傅。诏：“藩侯带平章事以上薨〔七〕，许立神道碑，差官撰文。未带平章事及刺史，准令式合立碑者，其文任自制撰，不在奏闻。”乙卯，兴元张虔钊奏，自镇将兵赴凤翔，收大散关。大散，原本作“大役”，今据通监改正。（影库本粘签）宗正寺奏：“准故事，诸陵有令、丞各一员，近例更委本县令兼之。缘河南洛阳是京邑，兼令、丞不便。”诏特置陵台令、丞各一员。己未，以前金吾大将军李肃为左¤上将军，充山陵修奉上下宫都部署。
                                                             【六一九页】
                           
    庚申，西面步军都监王景从等自军前至，奏：“今月十五日，大军进攻凤翔。十六日，严¤右厢都指挥使尹晖引军东面入城，右羽林都指挥使杨思权引军西面入城，思权，原本作“世权”，今从欧阳史改正。（影库本粘签）山南军溃。”帝闻之，谓康义诚等曰：“朕幼年嗣位，委政大臣，兄弟之间，必无榛梗。诸公大计见告，朕独难违，事至於此，何方转祸？朕当与左右自往凤翔，迎兄主社稷，朕自归藩，於理为便。”朱弘昭、冯¤不对，义诚曰：“西师惊溃，盖由主将失策。今驾下兵甲尚多，臣请自往关西，振其兵威，扼其冲要。”义诚又累奏请行，帝召侍¤都将以下宣曰：“先皇帝弃万国，朕於兄弟之中，无心争立，一旦被召主丧，便委社稷，岐阳兄长，果致猜嫌。卿等顷从先朝千征万战，今日之事，宁不痛心！今据府库，悉以颁赐，卿等勉之。”乃出银绢钱厚赐於诸军。是时方事山陵，复有此赐，府藏为之一空，军士犹负赏物扬言于路曰：“到凤翔更请一分。”其骄诞无畏如是。辛酉，幸左藏库，视给将士金帛。是日，诛马军都指挥使朱洪实，坐与康义诚忿争故也。
                                                     【六一九至六二０页】
                           
    癸亥，以康义诚为凤翔行营都招讨使，余如故。以王思同为副招讨使；以安从进为顺化军节度使，充侍¤马军都指挥使。诏左右羽林军四十指挥改为严¤，左右龙武、神武军改为捧圣。甲子，陕州奏，潞王至潼关，害西面都部署王思同。案：欧阳史作思同奔归于京师，死之。与薛史异。（旧五代史考异）乙亥〔八〕，宣谕西面行营将士，俟平凤翔日，人赏二百千，府库不足，以宫闱服¤增给。诏侍¤马军都指挥使安从进京城巡检。是日，从进已得潞王书檄，潜布腹心矣。丁卯，潞王至陕州。戊辰，帝急召孟汉琼，不至；召朱弘昭，弘昭惧，投于井。安从进寻杀冯¤于其第〔九〕。★案通监考异云：张昭闵帝实录：“帝召宏昭，不至，俄闻自杀，乃令从进杀¤。”案从进传¤首於陕。则¤死非闵帝之命明矣。（孔本）是夜，帝以百骑出玄武门，★案契丹国志：愍帝领五十骑自随，出奔¤州。与薛史异。    案契丹国志：愍帝领五十骑自随，出奔¤州。宋史李洪信传又作少帝东奔，捧圣军数百骑从行。与是书异，据下文王弘贽曰：“今以五十余骑奔窜。”则作五十骑者是也。（殿本）谓控鹤指挥使慕容迁曰：“尔诚有马，控鹤从予。”★控鹤从予，原本作“纵鹤空子”，今从通监改正。（影库本粘签）及驾出，即阖门不行。迁乃帝素亲信者也，临危如是，人皆恶之。
                                                     【六二０至六二一页】
                            (续)
    是月二十九日夜，帝至¤州东七八里，遇骑从自东来不避，左右叱之，乃曰：“镇州节度使石敬瑭也。”案欧阳史愍帝纪：戊辰，如¤州。废帝纪：己巳，愍帝出居于¤州。通监考异引闵帝实录云：庚午朔四鼓，帝至¤州东七八里，遇敬瑭。盖是月二十九日为己巳，故次日即为庚午朔。（旧五代史考异）帝喜，敬瑭拜舞於路，帝下马恸哭，谕以“潞王危社稷，康义诚以下叛我，无以自庇，长公主见教，逆尔於路，谋社稷大计”。敬瑭曰：“¤州王弘贽宿旧谙事，★¤州，原本作“衡州”。今从通监改正。（影库本粘签）且就弘贽图之。”敬瑭即驰骑而前，见弘贽曰：“主上播迁，至此危迫，吾戚属也，何以图全？”弘贽曰：“天子避寇，古亦有之，然於奔迫之中，亦有将相、国宝、法物，所以军长瞻奉，不觉其亡也。今宰执近臣从乎？宝玉、法物从乎？”询之无有。弘贽曰：“大树将颠，非一绳所维。今以五十骑奔窜，无将相一人拥从，安能兴复大计！所谓蛟龙失云雨者也。今六军将士总在潞邸矣，公纵以戚藩念旧，无奈之何！”★案通监考异引南唐烈祖实录：弘贽曰：“今京国阽危，百官无主，必相率携神器西向，公何不囚少帝西迎潞王，此万全之计。”敬瑭然其言。（旧五代史考异）    考薛史采五代实录，多为晋帝讳言，当以南唐实录为得其实。（孔本）遂与弘贽同谒於驿亭，宣坐谋之。敬瑭以弘贽所陈以闻，弓箭库使沙守荣、贲洪进前谓敬瑭曰〔一０〕：“主上即明宗爱子，公即明宗爱¤，富贵既同受，休戚合共之。今谋於戚藩，欲期安复，翻索从臣、国宝，欲以此为辞，为贼算天子耶！”乃抽佩刀刺敬瑭，敬瑭亲将陈晖捍之，★陈晖，原本作“陈运”，今从欧阳史改正。（影库本粘签）守荣与晖单战而死，洪进亦自刎。是日，敬瑭尽诛帝之从骑五十余
                                                     【六二一至六二二页】
                           
辈，独留帝於驿，乃驰骑趋洛。
                                                             【六二二页】
                           
    四月三日，潞王入洛。五日，即位。七日，废帝为鄂王。遣弘贽子殿直王峦之¤州，时弘贽已奉帝幸州廨。九日，峦至，帝遇鸩而崩〔一一〕，时年二十一。案契丹国志：王峦至¤州，进鸩于愍帝，愍帝不饮，峦缢杀之。与薛史异，欧阳史同薛史。是日辰时，白虹贯日。皇后孔氏在宫中，及王峦回，即日与其四子并遇害〔一二〕。案辽史太宗纪云：九年夏四月，唐从珂杀其主自立，人皇王倍上书请讨。又义宗列传云：明宗养子从珂，弑其君自立。倍密报太宗曰：“从珂弑君，盍讨之。”薛史及通监均不载。（孔本）晋高祖即位，¤曰闵，与秦王及末帝子重吉并葬於徽陵域中，封才数尺，路人观者悲之。★永乐大典卷七千一百七十四。
                                                             【六二二页】
                             
    史臣曰：闵帝爰自¤年，素有令问，及徵从代邸，入践尧阶，属轩皇之弓剑初遗，吴王之几杖未赐，吴王，原本作“辰王”，今据前汉书改正。（影库本粘签）遽生猜间，遂至奔亡。盖辅臣无安国之谋，非少主有不君之咎。以至越在草莽，失守宗祧，斯盖天命之难谌，土德之将谢故也。★永乐大典卷七千一百七十四。
                                                     【六二二至六二三页】
                                (续)
@
#篇名:旧五代史
#类型:史;北宋
#时代:6

          《旧五代史》卷:四十六

    唐书二十二
      末帝纪上
                                                             【六二五页】
                             
    末帝，讳从珂，本姓王氏，镇州人也。母宣宪皇后魏氏，以光启元年岁在乙巳〔一〕，正月二十三日，生帝於平山。景福中，明宗为武皇骑将，略地至平山，遇魏氏，掳之，帝时年十余岁，明宗养为己子。案通监考异引唐废帝实录云：废帝，讳从珂，明宗之元子也。母曰宣宪皇后魏氏，镇州平山人。中和末，明宗徇地山东，留戍平山，得魏后。帝以光启元年正月二十三日生於外舍，属用兵不息，音问阻绝，帝甫十岁，方得归宗。今考五代会要、欧阳史诸书，皆作养子，惟实录作元子，疑因太后令称为“皇长子”而傅会也。通监仍从薛史。小字二十三。帝幼谨重寡言，及壮，长七尺余，方颐大体，材貌雄伟，以骁果称，明宗甚爱之。在太原，尝与石敬瑭因击球同入于赵襄子之庙，见其塑像，屹然起立，帝秘之，私心自负。及从明宗征讨，以力战知名，庄宗尝曰：“阿三不惟与我同齿，敢战亦相类。”庄宗与梁军战於胡柳陂，两军俱挠，帝¤庄宗夺土山，摧骁阵，其军复振。时明宗先渡河，庄宗不悦，谓明宗曰：“公当为吾死，渡河安往？”明宗待罪，庄宗以帝从战有功，由是解愠。
                                                     【六二五至六二六页】
                             
    天佑十八年，庄宗营於河上，议讨镇州。留守符存审在德胜砦未行，梁人谓庄宗已北，乃悉¤攻德胜，德胜，原本作“得胜”，今从通监改正。（影库本粘签）庄宗命明宗、存审为两翼以抗之，自以中军前进。梁军退¤，帝以十数骑杂梁军而退，至垒门大呼，斩首数级，斧其望橹而还。庄宗大噱曰：“壮哉，阿三！”赐酒一器。
                                                             【六二六页】
                             
    同光元年四月，从明宗袭破郓州。九月，庄宗败梁将王彦章於中都，急趋汴州。明宗将前军，帝率劲骑以从，昼夜兼行，率先下汴城。庄宗劳明宗曰：“复唐社稷，卿父子之功也。”
                                                             【六二六页】
                             
    二年，以帝为¤州刺史。时有王安节者，昭宗朝相杜让能之宅吏也。杜让能，原本作“社谊能”，今从新唐书改正。（影库本粘签）安节少善贾，得相术於奇士，因事见帝於私邸，退谓人曰：“真北方天王相也，位当为天子，终则我莫知也。”
                                                             【六二六页】
                             
    三年，明宗奉诏北御契丹，以家在太原，表帝为北京内衙指挥使，庄宗不悦，以帝为突骑都指挥使，遣戍石门。
                                                             【六二六页】
                             
    四年，魏州军乱，明宗赴洛，时帝在横水，率部下军士由曲阳、盂县趋常山〔二〕，与王建立会，倍道兼行，渡河而南，由是明宗军声大振。
                                                     【六二六至六二七页】
                             
    天成初，以帝为河中节度使。明年二月，加检校太保、同平章事。十一月，加检校太傅。
                                                             【六二七页】
                             
    长兴元年，加检校太尉。先是，帝与枢密使安重诲在常山，因杯盘失意，帝以拳击重诲脑，中其栉，走而获免。帝虽悔谢，然重诲终衔之。及帝镇河中，重诲知其出入不时，因矫宣中旨，令牙将杨彦温遇出郭则闭门勿纳。是岁四月五日，帝阅马於黄龙庄，阅马，原本作“问军”，今从通监改正。（影库本粘签）彦温闭城拒帝，帝闻难遽还，遣问其故，彦温曰：“但请相公入朝，此城不可入也。”帝止虞乡以闻，明宗诏帝归阙。遣药彦稠将兵讨彦温，令生致之，面要鞫问。十一月收城〔三〕，彦温已死，明宗以彦稠不能生致彦温，甚怒之。後数日，安重诲以帝失守，讽宰相论奏行法，明宗不悦。重诲又自论奏，明宗曰：“朕为小将校时，家徒衣食不足，赖此儿荷石灰、收马粪存养，以至今贵为天子，而不能庇一儿！卿欲行朝典，朕未晓其义，卿等可速退，从他私第闲坐。”遂诏归清化里第，★清化里，原本脱“清”字，今从通监注所引薛史增入。（影库本粘签）不预朝请。帝尚惧重诲多方危陷，但日讽佛书阴祷而已。
                                                             【六二七页】
                             
    二年，安重诲得罪，帝即授左¤大将军。未几，复检校太傅、同平章事、行京兆尹，充西京留守。三年，进位太尉，移凤翔节度使。四年五月，封潞王。
                                                             【六二七页】
                             (续)
    闵帝即位，加兼侍中。既而帝子重吉出刺亳州，女尼入宫，帝方忧不测。应顺元年二月，移帝镇太原，是时不降制书，唯以宣授而已。帝闻之，召宾佐将吏以谋之，皆曰：“主上年幼，未亲庶事，军国大政悉委朱弘昭等，王必无保全之理。”判官马裔孙曰：“君命召，不俟驾行焉。诸君凶言，非令图也。”是夜，帝令李专美草檄求援诸道，李专美，原本作“专养”，今从薛史李专美传改正。（影库本粘签）欲诛君侧之罪。朝廷命王思同率师来讨。三月十五日，外兵大集，★案通监考异：是年三月辛丑朔，是十五为乙卯也。九国志李彦琦传：潞王守岐下，诸道将急攻其垒，彦琦时在围中，罄家财以给军用。（旧五代史考异）十六日，大将督¤攻城，帝登城垂泣，谕於外曰：“我年未二十从先帝征伐，出生入死，金疮满身，树立得社稷，军士从我登阵者多矣。今朝廷信任贼臣，残害骨肉，且我有何罪！”因恸哭，闻者哀之。时羽林都指挥使杨思权谓¤曰：“大相公，吾主也。”遂引军自西门入，严¤都指挥使尹晖亦引军自东门而入，外军悉溃。十七日，率居民家财以赏军士。是日，帝整¤而东。二十日，次长安，副留守刘遂雍以城降，率京兆居民家财犒军。二十三日，次灵口，★案：通监唐纪作零口，考册府元龟亦作灵口，今仍其旧。（旧五代史考异）诛王思同。二十四日，次华州，收药彦稠系狱。二十五日，次阌乡，王仲¤父子迎谒，命诛之。二十六日，次灵宝，河中节度使安彦威来降，待罪，宥之，遣归镇。陕州节度使康思立奉迎。二十七日，次陕州，★案：欧阳史作己巳，次陕州，薛史闵帝纪作丁卯，通监从薛史。（旧五代史考异）下令告谕京城。二十八日，康义诚军前兵士相继来降，义诚诣军门请罪，帝宥之。驾下诸军毕至，诛宣徽南院使孟汉琼於路左。是
                                                     【六二八至六二九页】
                            
夜，闵帝与帐下亲骑百余出玄武门而去。
                                                             【六二九页】
                             (续)
    夏四月壬申，帝至蒋桥，文武百官立班奉迎，案通监：四月庚午朔，太后令内诸司至乾壕迎潞王。考异引废帝实录作三月三十日。（旧五代史考异）教旨以未拜梓宫，未可相见，俟会於至德宫，时六军勋臣及节将内职已累表劝进。是日，帝入谒太后、太妃，至西宫，伏梓宫恸哭，宰相与百僚班见致拜，帝答拜。冯道等上¤劝进，★冯道，原本作“焉道”，考契丹国志云：百官班见，潞王答拜，冯道等上¤劝进。知“焉”字系“冯”字之讹，今改正。（影库本粘签）帝立谓¤臣曰：“予之此行，事非获已，当俟主上归阙，园陵礼终，退守藩服。诸公言遽及此，信无谓也。”¤州刺史王弘贽奏，闵帝以前月二十九日至州。癸酉，皇太后下令降闵帝为鄂王。★案通监引闵帝实录：七日〔四〕，废帝为鄂王。废帝实录作癸酉，薛、欧阳二史从废帝实录。（旧五代史考异）又太后令曰：“先皇帝诞膺天¤，光绍帝图，明诚动於三灵，德泽被於四海，方期偃革，遽叹遗弓。自少主之承祧，为奸臣之擅命，离间骨肉，猜忌磐维，既辄易於藩垣，复骤兴於兵甲。遂致轻离社稷，大挠军民，万世鸿基，将坠於地。皇长子潞王从珂，位居¤嗣，德茂¤年，乃武乃文，惟忠惟孝。前朝廓清多难，有战伐之大功；缵绍丕图，有夹辅之盛业。今以宗祧乏祀，园寝有期，须委亲贤，俾居监抚，免万机之壅滞，慰兆庶之推崇。可起今月四日知军国事，权以书诏印施行。”是日，监国在至德宫，★至德宫，原本作“直德”，今从通监改正。（影库本粘签）宰臣冯道等率百官班於宫门待罪，帝出於庭曰：“相公诸人何罪，请复位。”乃退。甲戌，太后令曰：“先皇帝栉风沐雨，平定华夷，嗣洪业於艰难，致苍生於富庶。鄂王嗣位，奸臣弄权，作福作威，不诚不信，离间骨肉，猜忌磐维。鄂王轻舍宗祧
                                                     【六二九至六三０页】
                            
，不克负荷，洪基大宝，危若缀旒，须立长君，以绍丕构。皇长子潞王从珂，日跻孝敬，天纵聪明，有神武之英姿，有宽仁之伟略。先朝经纶草昧，廓静寰区，辛勤有百战之劳，忠贞赞一统之运，臣诚子道，冠古超今。而又克己化民，推心抚士，率土之讴歌有属，上苍之¤命攸临。一日万机，不可以暂旷；九州四海，不可以无归。¤因山有期，同轨斯至，永言嗣守，属任元良，宜即皇帝位。”
                                                             【六三０页】
                            
    乙亥，监国赴西宫，柩前告奠即位。摄中书令李愚宣册书曰：
        维应顺元年岁次甲午，四月庚午朔，六日乙亥，文武百僚，特进、守司空兼门下
    侍郎、同中书门下平章事、充太微宫使、太微，原本作“大徵”，今从新唐书改正。
    （影库本粘签）弘文馆大学士、上柱国、始平郡公、食邑二千五百户臣冯道等九千五
    百九十三人上言：帝王兴运，天地同符，河出图而洛出书，云从龙而风从虎。莫不恢
    张八表，覆育兆民，立大定之基，保无疆之祚。人谣再洽，天命显归，须登宸极之尊
    ，以奉祖宗之祀。伏惟皇帝陛下，天资仁智，神助机权，奉庄宗於多难之时，从先帝
    於四征之际，凡当¤胜，无不成功。洎正皇纲，每严师律，为国家之志大，守臣子之
    道全。自泣遗弓，常悲易月，欲期同轨，亲赴因山。而自鄂王承祧，奸臣擅命，致神
    只之乏飨，激朝野以归心。使屈者伸，令否者泰，人情大顺，天象至明。聚东井以呈
    祥，拱北辰而应运〔五〕。由是文武百辟，岳牧¤贤，至於比屋之伦，尽祝当阳之位
    。今则承太后慈旨，守先朝远图，抚四海九州，享千龄万祀。臣等不胜大愿，谨上宝
    册，禀太后令，奉皇帝践祚。臣等诚庆诚忭，谨言。帝就殿之东楹受¤臣称贺。
                                                     【六三０至六三一页】
                             (续)
    先是，帝在凤翔日，有瞽者张蒙自言知术数，张蒙，原本作“张¤”，考欧阳史及册府元龟并作“蒙”，今改正。（影库本粘签）事太白山神，其神祠即元魏时崔浩庙也。时之否泰，人之休咎，蒙告於神，即传吉凶之言，帝亲校房¤酷信之。一日，蒙至府，闻帝语声，骇然曰：“非人臣也。”¤询其事，即传神语曰：“三珠¤一珠，驴马没人驱，岁月甲庚午，中兴戊己土。”¤请解释，曰：“神言予不知也。”长兴四年五月，府廨诸门无故自动，人颇骇异。遣¤问蒙，蒙曰〔六〕：“衙署小异勿怪，不出三日，当有恩命。”是夜报至，封潞王。及帝移镇河东，甚惧，问蒙，蒙曰：“王保无患。”王思同兵至，又诘之，蒙曰：“王有天下，不能独力，朝廷兵来迎王也。王若疑臣，臣唯一子，请王致之麾下，以质臣心。”帝乃以蒙摄馆驿巡官。至是，帝受册，册曰：“维应顺元年岁次甲午，四月庚午朔。”帝回视房¤曰：“张蒙神言甲庚午，不亦异乎！”帝令¤共术士解三珠一珠事，言：“三珠，三帝也；驴马没人驱，失位也。”帝即位之後，以蒙为将作少监同正，仍赐金紫以酬之。帝初封潞王，言事者云：“潞字一足已入洛矣。”★案：原本作一足已入潞矣，今据册府元龟改正。又，帝在凤翔日，有何叟者，年¤七十，暴卒，见阴官¤几告叟曰：“为我言於潞王，来年三月当为天子，二十三年。”叟既苏，惧不敢言。逾月复卒，阴官见而叱之曰：“安得违吾旨，不达其事，再放汝还。”退见廊庑下簿书，以问主者，曰：“朝代将易，此即升降人爵之籍也。”及苏，诣帝亲校刘延朗告之。帝召而问之，叟曰：“请质之，此言无徵，戮之可也。”後人云：“二十三，盖帝之小字也。”案：太平广记引王氏见闻录作马步判官何某，即位後，擢为天兴县令。（孔本）又，石
                                                     【六三一至六三二页】
                            
壕人胡杲通善天文，帝召问之，曰：“王贵不可言，若举动，宜以乙未年。”及举兵，又问之，杲通曰：“今岁¤首，王者不宜建功立事，若俟来岁入朝，则福祚永远矣。”其後皆验。夫如是，则大宝之位，必有冥数，可轻道哉！
                                                             【六三二页】
                            
    丙子，诏河南府率京城居民之财以助赏军。丁丑，又诏预借居民五个月房课，不问士庶，一概施行。帝素轻财好施，自岐下为诸军推戴，告军士曰：“候入洛，人赏百千。”至是，以府藏空匮，於是有配率之令，京城庶士自绝者相继。己卯，¤州奏，此月九日鄂王薨。庚辰，以宰臣刘¤判三司。案梦溪笔谈载：应顺元年案检一通，乃除宰相刘¤兼判三司堂检，前有拟状云：“具官刘¤，右，经国才高，正君志切，方属体元之运，实资谋始之规。宜注宸衷，委司判计，渐期富庶，永赞圣明。臣等商量，望授依前中书侍郎、兼吏部尚书、同中书门下平章事，充集贤殿大学士，兼判三司，散官勋封如故，未审可否？如蒙允许，望付翰林降制处分，谨录奏闻。”其後有制书曰：“宰臣刘¤，右，可兼判三司公事，宜令中书门下依此施行。付中书门下，准此。四月十日。”用御前新铸之印，押检二人，乃冯道、李愚也。案此条可考见五代时案检之式，今附录於此。（孔本）辛巳，邢州奏，磁州刺史宋令询自经而卒。令询，鄂王在藩时都押牙也，故至於是。甲申，★案：下文有癸未，疑当作壬午。（旧五代史考异）帝以鄂王薨，行服於内园，¤臣奉慰。癸未，太后、太妃出宫中衣服器用以助赏军。
                                                     【六三二至六三三页】
                            
    乙酉，帝服衮冕御明堂殿，文武百僚朝服就位，宣制改应顺元年为清泰元年，大赦天下，常赦不原者咸赦除之。丁亥，以宣徽北院使郝琼为宣徽南院使，权判枢密院；以前三司使王玫为宣徽北院使。以随驾牙将宋审虔为皇城使，刘延朗为庄宅使。凤翔节度判官韩昭裔为左谏议大夫，充端明殿学士；观察判官马裔孙为翰林学士；掌书记李专美为枢密院直学士。戊子，侍¤亲军都指挥使康义诚伏诛。案五代春秋：乙酉，诛康义诚、朱弘昭、冯¤。然弘昭投井死，¤为安从进所杀，俱在三月，未尝与义诚同日伏诛也。欧阳史作戊子，杀康义诚及药彦稠。通监作己丑，杀彦稠。（旧五代史考异）是日，诏曰：枢密使朱弘昭、冯¤、宣徽南院使孟汉琼、西京留守王思同、前¤州节度使药彦稠，共相朋煽，妄举干戈，互兴离间之谋，几构倾亡之祸，宜行显戮，以快¤情，仍削夺官爵云。
                                                     【六三三至六三四页】
                            
    庚寅，凤翔奏，西川孟知祥僭称大蜀，年号明德。有司上言：“皇帝以五月朔日御明堂殿受朝，三日夏至，祀皇地只，前二日奏告献祖室，不坐。比正旦冬至，是日有祀事，则次日受朝。今祀在五鼓前，质明行礼毕，御殿在旦後，请比例行之。”诏曰：“日出御殿，举祀事无妨，宜依常年例。”史馆奏：“凡书诏及处分公事，臣下奏议，望令近臣录付当馆。”诏端明殿学士韩昭裔、枢密直学士李专美录送。辛卯，以左谏议大夫卢损为右散骑常侍。壬辰，诏赐禁军及凤翔城下归明将校钱帛各有差。案通监云：禁军在凤翔归命者，自杨思权、尹晖等各赐二马一驼、钱七十缗，下至军人钱二十缗，其在京者各十缗。（旧五代史考异）初，帝离岐下，诸军皆望以不次之赏，及从至京师，不满所望，相与谣曰：“去¤生菩萨，扶起一条铁。”其无厌如此。★案：通监作除去菩萨，扶立生铁。胡三省注云：闵帝小字菩萨。丙申，葬明宗皇帝於徽陵。丁酉，奉神主於太庙。戊戌，山陵使、司空兼门下侍郎、平章事冯道上表纳政，不允。
                                                             【六三四页】
                            
    五月庚子朔，御文明殿受朝贺。乙巳，以左龙武指挥使安审琦为左右捧圣都指挥使，以右千牛上将军符彦饶为左右严¤都指挥使。丙午，以端明殿学士韩昭裔为枢密使；以庄宅使刘延朗为枢密副使；以权知枢密事房¤为宣徽北院使；以成德军节度使、大同彰国振武威塞等军蕃汉马步都部署、检校太尉、兼中书令、驸马都尉石敬瑭为北京留守、河东节度使，加检校太师、兼中书令，都部署如故。汴州节度使、检校太师、兼侍中、驸马都尉赵延寿进封鲁国公。
                                                     【六三四至六三五页】
                            
    戊申，中书门下奏，太常礼院状，明宗以此月二十日¤庙，宰臣摄太尉行事。缘冯道在假，李愚十八日私忌，在致斋内，刘¤又奏判三司免祀事，案五代会要：清泰元年五月，宰臣刘¤奏：“中书以近敕祠祭行事官致斋内，唯祀事得行，其余悉断。又，宰臣行事致斋内，不押班，不赴内殿起居，不知印。臣缘判三司公事，其祀事、国忌、行香，伏乞特免。”从之。（旧五代史考异）诏礼官参酌。有司上言：“李愚私忌，在致斋内，诸私忌日，遇大朝会入合宣召，皆赴朝参。今¤庙事大，忌日属私，请比大朝会宣召例。”★案：五代会要载此奏，下有“差李愚从事”五字，薛史删去。从之。以陕府节度使康思立为邢州节度使，以同州节度使安重霸为西京留守，以羽林右第一军都指挥使、春州刺史杨思权为¤州节度使。己酉，左监门¤将军孔知邺、右骁¤将军华光裔并勒停见任。时差知邺应州告庙，称疾辞命，改差光裔，复称马坠伤足，故俱罢之。
                                                             【六三五页】
                            
    庚戌，以司空兼门下侍郎、平章事冯道为检校太尉、同平章事，充同州节度使；以天雄军节度使范延光为枢密使，封齐国公；郓州节度使李从¤为凤翔节度使。辛亥，以严¤都指挥使尹晖为齐州防御使。甲寅，以侍¤马军都指挥、顺化军节度使安从进为河阳节度使，典军如故。太常卿卢文纪奏：“明宗一室，酌献舞曲，请名雍熙之舞。”从之。丁巳，以皇子银青光禄大夫、检校工部尚书重美为检校司徒、守左¤上将军。自是，诸道节度使、刺史、文武臣僚，相继加检校官，或阶爵封邑，以帝登位覃庆也。戊午，以陇州防御使相里金为陕州节度使。陕州，原本作“隰州”，今从通监及欧阳史改正。（影库本粘签）初，帝以檄书告藩¤，唯金遣判官薛文遇往来计事，故以节镇¤之。宣徽北院使、检校工部尚书房¤加检校司空，行左威¤大将军，使如故。以枢密使、左谏议大夫韩昭裔为刑部尚书，使如故。
                                                     【六三五至六三六页】
                            
    己未，太白昼见。以枢密副使刘延朗为左领军大将军，职如故。庚申，左仆射、门下侍郎、平章事、监修国史李愚加特进，充太微宫使〔七〕、弘文馆大学士，余如故。中书侍郎、兼吏部尚书、同平章事，集贤院大学士、判三司刘¤加门下侍郎、兼吏部尚书、平章事、监修国史、判三司。癸亥，秦州奏，西川孟知祥出军迫陷成州。以宣徽南院使、右骁¤大将军郝琼为左骁¤上将军，职如故。以前义州刺史张承佑为武胜军留後。戊辰，以前右龙武统军王景戡为右骁¤上将军。
                                                             【六三六页】
                            
    六月庚午朔，改侍¤捧圣军为彰圣，改严¤军为宁¤。壬申，封吴岳成德公为灵应王，礼秩同五岳。帝初起，遣使祭岳以求佑，及登祚，故有是报。案五代会要载中书门下奏：天宝十载正月，封吴山成德公〔八〕，与沂山、会稽、医巫闾同封。至德二载十二月，改吴山为岳，祠享官属一同五岳。今国家欲祈祷灵应，宜示殊礼，臣等商量，请加封为灵应王。从之。（旧五代史考异）幽州节度使赵德钧进封北平王，青州节度使房知温进封东平王。癸酉，以前¤州节度使索自通为右龙武统军。甲戌，皇子左¤上将军重美加检校太保、同平章事，充镇州节度使兼河南尹，判六军诸¤事。丁丑，诏天下见禁罪人，委所在长吏躬亲虑问，疾速疏决。庚辰，幸至德宫，因幸房知温、安元信、范延光、索自通、李从敏第。壬午，以检校太子太傅致仕王建立为检校太尉、兼侍中、郓州节度使，以前宋州节度使安元信为检校太尉、兼侍中、潞州节度使。
                                                     【六三六至六三七页】
                            
    癸未，三司使刘¤奏：“天下户民，自天成二年括定秋夏田税，迨今八年。近者相次有百姓诣阙诉田不均，累行蠲放，渐失税额，望差朝臣一概检视。”不报。甲申，帝为故皇子亳州刺史重吉、皇长女尼惠明大师幼澄举哀行服，¤臣诣合门奉慰。帝起兵之始，重吉、幼澄俱为闵帝所害。乙酉，以户部侍郎韩彦恽为绛州刺史，以左武¤上将军李肃为单州刺史。丙戌，襄州节度使赵在礼加同平章事。甲午，以武胜军留後张承佑为华州节度使〔九〕，以皇城使宋审虔为寿州节度使，充侍¤步军都指挥使；以右¤上将军刘仲殷为宋州节度使；以侍¤步军都指挥使、寿州节度使皇甫遇为邓州节度使；以前华州节度使华温琪为太子太傅致仕。丁酉，左神武统军周知裕卒，赠太傅。
                                                             【六三七页】
                            
    是月，京师大旱，热甚，¤死者百余人。
                                                             【六三七页】
                            
    秋七月庚子，太子少保致仕崔沂卒。癸卯，凤翔进伪蜀孟知祥来书，称“大蜀皇帝献书于大唐皇帝”，且言“见迫¤情，以今年四月十二日即皇帝位”云，帝不答。以前武州刺史郑琮为右¤上将军。甲辰，幸龙门佛寺祷雨。乙巳，皇子故亳州团练使重吉赠太尉，仍於宋州置庙。丁未，凤翔节度使李从¤封西平王。是日，宰臣李愚、刘¤因论公事，於政事堂相诟，辞甚鄙恶，帝令枢密副使刘延朗宣谕曰：“卿等辅弼之臣，不宜如是，今後不得更然。”辛亥，以太常卿卢文纪为中书侍郎、平章事。是日，中书门下三上章请立中宫，从之。丁巳，制立沛国夫人刘氏为皇后。庚申，太子少傅陈¤卒。乙丑，史官张昭远以所撰庄宗朝列传三十卷上之。
                                                     【六三七至六三八页】
                            
    八月庚午，诏蠲放长兴四年十二月以前天下所欠残税。辛未，以前尚书左丞姚¤为中书侍郎、平章事。诏应曾受御署官逐摄同一任正官，依期限赴选。案徐无党五代史注云：御署官，疑是废帝初举兵时所置之官，以其非吏部正授，故须有旨方得选。荆南奏，伪蜀孟知祥卒，其子昶嗣伪位。壬申，以尚书礼部侍郎郑韬光为刑部侍郎，以前工部侍郎杨凝式为礼部侍郎。甲戌，以前金州防御使娄继英为右神武统军，以右神武统军高允贞为左神武统军。乙亥，以翰林学士承旨、工部尚书、知制诰李怿为太常卿，以翰林学士、户部侍郎、知制诰程逊为学士承旨。甲申，以兵部侍郎龙敏为吏部侍郎，以秘书监崔居俭为工部尚书。乙酉，以右武¤上将军张继祚为右¤上将军；以右骁¤上将军王景戡为左¤上将军；以右领¤上将军刘¤为左武¤上将军；以右千牛上将军王陟为右领军上将军。以司农卿兼通事舍人、判四方馆事王景崇为鸿胪卿，依前通事舍人、判四方馆。丁亥，右龙武统军索自通卒。辛卯，礼部尚书致仕李光宪卒。甲午，以太子少傅卢质为太子少师。乙未，以前邢州节度使赵凤为太子太保。诏：“文武百官差使，宜令依伦次，中书置簿，不得重叠。若当使者自缘有事，或不欲行者，注簿便当一使。自长兴三年正月後已曾奉使者，便为簿首；已後差者，次第注之。”有司上言：“皇后受册，内外命妇上¤无答教。”从之。丙申，御文明殿册皇后，命使摄太尉、宰臣卢文纪，使副摄司徒、右谏议大夫卢损诣皇后宫，行礼毕，恩赐有差。
                                                     【六三八至六三九页】
                            
    九月己亥，以久雨，分命朝臣¤都城门〔一０〕，告宗庙社稷。辛丑，夜有星如五斗器，西南流，尾¤长数丈，屈曲如龙形。又¤星乱流，不可胜数。京师大雨，雹如弹丸。曹州刺史药纵之卒。甲辰，以霖霪甚，诏都下诸狱委御史台宪录问，诸州县差判官令录亲自录问，画时疏理。“画时”二字原本疑有舛误，考五代会要亦作“画”，今姑仍其旧。（影库本粘签）壬子，中书门下举行长兴三年敕，常年荐送举人，州郡行乡饮酒之时，帖太常草定仪注奏闻。甲寅，以前潞州节度使、检校太尉、同平章事卢文进为安州节度使。己未，云州奏，契丹寇境。★案辽史太宗纪：李从珂弑其主自立，人皇王倍自唐上书请讨。八月，自将南伐，九月乙卯，次云州。自太宗之伐唐，人皇王召之也。（旧五代史考异）
                                                             【六三九页】
                            
    冬十月辛未，有雉金色，止於中书政事堂。中书门下奏：“请以正月二十三日皇帝诞庆日为千春节。”从之。戊寅，宰臣李愚、刘¤罢相，以愚守左仆射，¤守右仆射。契丹寇云、应州，诏河东节度使石敬瑭率兵屯代州。戊子，宰臣姚¤奏：“吏部三铨，近年¤为一司，望令依旧分铨。”从之。辛卯，以左¤上将军李宏元卒废朝，赠司徒。癸巳，以礼部郎中、知制诰吕琦守本官，充枢密院直学士。
                                                             【六四０页】
                            
    十一月辛丑，以刑部侍郎郑韬光为尚书右丞，以光禄少卿乌昭远为少府监。秦州节度使张延朗奏，率师伐蜀。中书门下奏：“二十六日明宗忌，陛下初遇忌辰，不同常岁，请於忌辰前後各一日不坐朝。”从之。御史台奏：“前任节度使、刺史、行军副使，虽每日於便殿起居，每遇五日起居，亦合缀班。”从之。丙午，以前兴州刺史冯晖配同州衙前安置。晖为兴州刺史，屯乾渠，蜀人来侵，晖自屯所奔归凤翔，故有是责。丁未，诏振武、新州、河东西北边经契丹蹂践处，放免三年两税差配，时契丹初退故也。癸丑，以前华州节度使王万荣为左骁¤上将军致仕。甲寅，以振武节度使杨光远充大同、彰国、振武、威塞等军兵马都虞候，以前右金吾大将军穆延晖为右武¤上将军。壬戌，以礼部侍朗杨凝式为户部侍郎。甲子，以中书舍人卢导为礼部侍郎。
                                                             【六四０页】
                            
    十二月丁卯朔，诏修奉本朝诸帝陆寝。己巳，以北面马军都指挥使、易州刺史安叔千为安北都护、振武节度使，以齐州防御使尹晖为彰国军节度使。庚午，诏葬庶人从荣。有司上言：“依贞观中庶人承乾，以公礼葬。”从之。乙亥，以秦州节度使张延朗为中书侍郎、同平章事、判三司；案五代会要：二年三月，宰臣张延朗奏：“臣判三司公事，每日内殿祗候，其合缀前班押班，伏乞特免。”从之。（旧五代史考异）以中书侍郎、平章事卢文纪为门下侍郎、平章事、监修国史，以中书侍郎、平章事姚¤兼集贤殿大学士；以前¤州节度使康福为秦州节度使。丙戌，夜有白气，东西亘天。庚寅，幸龙门祈雪，自九月至是无雨雪故也。★永乐大典卷一千七百七十四。
                                                     【六四０至六四一页】
                               
@
#篇名:旧五代史
#类型:史;北宋
#时代:6

          《旧五代史》卷:四十七

    唐书二十三
      末帝纪中
                                                             【六四三页】
                           
    清泰二年春正月丙申朔，帝御明堂殿受朝贺，仗¤如式。乙巳，中书门下奏：“遇千春节，凡刑狱公事奏覆，候次月施行。今後请重系者即候次月，轻系者即节前奏覆决遣。”从之。戊申，宗正寺奏：“北京、应州、曹州诸陵，望差本州府长官朝拜。案五代会要载宗正寺原奏云：北京永兴、长宁、建极三陵，应州遂、衍、奕三陵，准曹州温陵例，下本州府官朝拜。是曹州先以府官朝拜，北京、应州後从其例也。薛史删并原文，似未分晰。雍、坤、和、徽四陵，差太常宗正卿朝拜。”从之。己酉，北京奏，光禄卿致仕周元豹卒。庚申，邺都进天王甲。帝在藩时，有相士言帝如毗沙天王，帝知之，窃喜。及即位，选军士之魁伟者，被以天王甲，俾居宿¤〔一〕，因诏诸道造此甲而进之。三司奏，添徵蚕盐钱及增麴价。先是麴斤八十文，增至一百五十文。乙丑，云州节度使张温移镇晋州，以西京留守安重霸为云州节度使。
                                                     【六四三至六四四页】
                           
    二月庚午，定州节度使、兖王从温移镇兖州〔二〕；振武军节度使杨檀移镇定州，兼北面行营马步都虞候。甲戌，以安州节度使李周为京兆尹，充西京留守；以枢密使、天雄军节度使范延光为检校太师、兼中书令，充汴州节度使；皇子镇州节度使兼河南尹、判六军诸¤事、左右街坊使重美加检校太尉、同平章事，充天雄军节度使，余如故。辛巳，以右谏议大夫卢损为御史中丞，以御史中丞张鹏为刑部侍郎。壬午，宁远军节度使马存加兼侍中，镇南军节度使马希振加兼中书令。诏顺义军节度使姚彦璋加兼侍中。己丑，宰臣卢文纪等上皇妣鲁国太夫人尊¤曰宣宪皇太后，请择日册命。从之。
                                                             【六四四页】
                           
    三月戊戌，故太子太保赵凤赠太傅。辛丑，以前汴州节度使赵延寿为许州节度使兼枢密使，以夏州行军司马李彝殷为本州节度使，本州，原本阙“本”字，今从欧阳史增入。（影库本粘签）兄彝超卒故也。癸卯，以静海军节度使、检校太师、兼中书令、安南都护钱元球为留守太保〔三〕，余如故。丙午，以给事中赵光辅为右散骑常侍。戊申，皇妹魏国公主石氏封晋国长公主〔四〕，齐国公主赵氏封燕国长公主。己酉，有司上言：“宣宪皇后未及山陵，权於旧陵所建庙。”从之。辛亥，功德使奏：“每年诞节，诸州府奏荐僧道，其僧尼欲立讲论科、讲经科、表白科、文章应制科、持念科、禅科、声赞科，道士欲立经法科、讲论科、文章应制科、★应制，原本脱“制”字，今据册府元龟增入。（影库本粘签）表白科、声赞科、焚修科，以试其能否。”从之。丙辰，以右龙武统军李德¤为泾州节度使。庚申，以镇州节度使、知军府事董温琪为镇州节度使、检校太保。壬戌，以左右彰圣都指挥使、富州刺史安审琦领楚州顺化军节度使，军职如故。审琦受闵帝命西征，至凤翔而降，故有是命。
                                                     【六四四至六四五页】
                            (续)
    是月，太常丞史在德上疏言事，其略曰：“朝廷任人，率多滥进。称武士者，不闲计策，虽被坚执锐，战则弃甲，穷则背军。称文士者，鲜有艺能，多无士行，问策谋则杜口，作文字则倩人。所谓虚设具员，枉耗国力。案：通监注引薛史作“枉费”，考册府元龟亦作“枉耗”，今仍其旧。（旧五代史考异）逢陛下惟新之运，是文明革弊之秋。臣请应内外所管军人，凡胜衣甲者，请宣下本部大将一一考试武艺短长，权谋深浅。居下位有将才者便拔为大将，居上位无将略者移之下军。其东班臣僚，请内出策题，★请内出策题，原本脱“请”字，今从通监注所引薛史增入。（影库本粘签）下中书令宰臣面试。如下位有大才者便拔居大位，处大位无大才者即移之下僚。”其疏大约如此。卢文纪等见其奏不悦，班行亦多愤悱，故谏官刘涛、杨昭俭等上疏，请出在德疏，辨可否宣行，中书覆奏亦驳其错误。帝召学士马裔孙谓曰：“史在德语太凶，其实难容。朕初临天下，须开言路，若朝士以言获罪，谁敢言者！尔代朕作诏，勿加在德之罪。”诏曰：
        左补阙刘涛等奏，太常丞史在德所上章疏，中书门下驳奏，未奉宣谕，乞特施行
    ，分明黜陟。
        朕常览贞观故事，见太宗之治理，以贞观升平之运，太宗明圣之君，野无遗贤，
    朝无阙政，尽善尽美，无得而名。而陕县丞皇甫德参辄上封章，恣行讪谤，人臣无礼
    ，罪不容诛，赖文贞之弥缝，恕德参之狂瞽。魏徵奏太宗曰：“陛下思闻得失，只可
    恣其所陈，若所言不中，亦何损於国家。”朕每思之，诚要言也。遂得下情上达，德
    盛业隆，太宗之道弥光，文贞之节斯著。朕惟寡昧，获奉宗祧，业业兢兢，惧不克荷
                                                     【六四五至六四六页】
                           
    ，思欲率循古道，简拔时材。怀忠抱直之人，虚心渴见；便佞诡随之说，杜耳恶闻。
    史在德近所献陈，诚无避忌，中书以文字纰缪，比类僭差，改易人名，触犯庙讳，请
    归宪法，以示戒惩。盖以中书既委参详，合尽事理，朕缵承前绪，诱劝将来。多言数
    穷，虽圣祖之所戒；千虑一得，冀愚者之可从。因览文贞之言，遂宽在德之罪，已令
    停寝，不遣宣行。
        刘涛等官列谏垣〔五〕，宜陈谠议，请定短长之理，以行黜陟之文。昔魏徵则请
    赏德参，今涛等请黜在德，事同言异，何相远哉！将议允俞，恐亏开纳。方朝廷粗理
    ，俊¤毕臻，留一在德不足为多，去一在德未足为少，苟可惩劝，朕何忧焉！但缘情
    在倾输，倾输，原本作“顷输”，据通监作“倾输”。胡三省注云：谓倾其胸臆而输
    忠于上也。今改正。（影库本粘签）理难黜责，涛等敷奏，朕亦优容，宜体含弘，勉
    思竭尽，凡百在下，悉听朕言。
                                                     【六四六至六四七页】
                           
    夏四月辛巳，宰臣判三司张延朗奏：“州县官徵科条格，其令录在任徵科，依限了绝，一年加阶，两年与试衔，三年皆及限了绝，与服色。摄任者一年内了绝，仍摄〔六〕，二年三年内皆及限，与真命。其主簿同县令条。本判官一年加阶，二年改试衔，三年转官。本曹官省限内了绝，与试衔。诸节级三年内并了绝者，与赏钱三十贯。其责罚依天成四年五月五日敕施行。”从之。癸未，御史中丞卢损等进清泰元年以前十一年制敕，堪悠久施行者三百九十四道，编为三十卷。其不中选者，各令所司封闭，不得行用。诏其新编敕如可施行，付御史台颁行。以宰相卢文纪兼太微宫使，弘文馆大学士姚¤加门下侍郎，监修国史张延朗兼集贤殿大学士。张延朗，原本作“正朗”，今据薛史列传改正。（影库本粘签）以枢密使韩昭裔为中书侍郎兼兵部尚书、平章事〔七〕。乙酉，以前武胜军节度使张万进为¤州节度使。辛卯，★案欧阳史作夏五月辛卯，通监从薛史作四月。（旧五代史考异）以宣徽南院使刘延皓为刑部尚书，充枢密使；以司天监耿瑗为太府卿；以伪蜀右¤上将军胡杲通为司天监；以宣徽北院使房¤为左¤上将军，充宣徽南院使；以枢密副使刘延朗为左领军上将军，充宣徽北院使兼枢密副使。
                                                             【六四七页】
                           
    五月丙申，新州、振武奏，契丹寇境。乙巳，诏：“天下见禁囚徒，自五月十二日以前，除十恶五逆、放火烧舍、持仗杀人、官典犯赃、伪行印信、合造毒药¤见欠省钱外，罪无轻重，一切释放。”庚戌，诏不得贡奉宝装龙凤雕镂刺作组织之物。庚戌，庚戌，与上文复见，疑是衍文，或有舛误。今无别本可考，姑仍其旧，附识于此。（影库本粘签）中书奏：“准敕，凡庙讳但回避正文，其偏旁文字不在减少点画。今定州节度使杨檀、檀州、金坛等名，酌情制宜，并请改之。其表章文案偏旁字阙点画，凡臣僚名涉偏旁，亦请改名。”诏曰：“偏旁文字，音韵悬殊，止避正呼，不宜全改。杨檀赐名光远，余依旧。”甲寅，以户部侍郎杨凝式为秘书监，以尚书礼部侍郎卢导为尚书右丞，以尚书右丞郑韬光为尚书左丞。丙辰，以端明殿学士李专美为兵部侍郎〔八〕，以端明殿学士李崧为户部侍郎，以翰林学士马裔孙为礼部侍郎，以礼部郎中、充枢密院直学士吕琦为给事中，并充职如故。太子少保致仕任圜赠尚书右仆射，以顺化军节度使兼彰圣都指挥使、北面行营排阵使安审琦为邢州节度使。★邢州，原本作“邓州”，今从欧阳史改正。（影库本粘签）庚申，以兵部尚书李¤为太常卿，以礼部尚书王权为户部尚书，以太常卿李怿为礼部尚书。癸亥，以六军诸¤判官、给事中张允为右散骑常侍。
                                                     【六四七至六四八页】
                           
    六月甲子朔，新州上言，契丹入寇。乙丑，有司上言，宣宪皇太后陵请以顺为名〔九〕，从之。振武奏，契丹二万骑在黑榆林。丁卯，以太子少保致仕朱汉宾卒废朝。壬申，命史官修撰明宗实录。契丹寇应州。以新州节度使杨汉宾为同州节度使，以前晋州节度使翟璋为新州节度使。庚辰，北面招讨使赵德钧奏，行营马步军都虞候、定州节度使杨光远，行营排阵使、邢州节度使安审琦帅本军至易州，见进军追袭契丹次。河东节度使石敬瑭奏，边军乏刍粮，其安重荣巡边兵士欲移振武就粮。从之。寻又奏，怀、孟租税，怀、孟，原本作“¤盂”，今从册府元龟改正。（影库本粘签）请指挥於忻、代州输纳。朝廷以边储不给，诏河东户民积粟处，量事抄借，仍於镇州支绢五万匹，送河东充博采之直。是月，北面转运副使刘福配镇州百姓车子一千五百乘，运粮至代州。时水旱民饥，河北诸州困於飞挽，逃溃者甚¤，军前使者继至，督促粮运，由是生灵咨怨。辛巳，诏诸州府署医博士。丙戌，以前许州节度使李从昶为右龙武统军，以前彰国军节度使沙彦¤为右神武统军。
                                                     【六四八至六四九页】
                            (续)
    秋七月丙申，石敬瑭奏，斩挟马都指挥使李晖等三十六人，以谋乱故也。时敬瑭以兵屯忻州，一日，军士喧噪，遽呼万岁，乃斩晖等以止之。案契丹国志：契丹屡攻北边，时石敬瑭将大兵屯忻州，潞王遣使赐军士夏衣，传诏抚谕，军士呼万岁者数四。敬瑭惧，幕僚段希尧请诛其倡者，敬瑭命刘知远斩三十六人以殉。潞王闻，益疑之。（旧五代史考异）御史中丞卢损奏：“准天成二年七月敕，每月首、十五日入合，罢五日起居。臣以为中旬排仗，有劳圣躬，请只以月首入合，五日起居依旧。又准天成三年五月、长兴二年七月敕，许诸州节度使带使相岁荐僚属五人，余荐三人，防御、团练使荐二人，今乞行厘革。又长兴二年八月敕，州县佐官差充马步判官，仍同一任，乞行止绝，依旧衙前选补。”诏曰：“今後藩臣带使相许荐三人，余荐二人，直属京防御、团练使荐一人，余并从之。”丁酉，回纥可汗仁美遣使贡方物。西京弓弩指挥使任汉权奏，六月二十一日与川军战於金州之汉阴，王师不利，其部下兵士除伤痍外，已至凤翔。先是，¤¤镇将刘¤引军入川界，为蜀将全师郁所败，金州都监崔处讷重伤，诸州屯兵溃散。金州防御使马全节收合州兵，★金州，原本作“全川”，今从欧阳史改正。（影库本粘签）固守获全。以枢密使刘延皓为天雄军节度使。甲辰，以右神武统军沙彦¤权知云州。乙巳，以徐州节度使张敬达充北面行营副总管。时契丹入边，石敬瑭屡请益兵，朝廷军士多在北鄙，俄闻忻州诸军呼噪，帝不悦，乃命敬达为北军之副，以减敬瑭之权也。丁巳，宰臣卢文纪等上疏，其略曰：
        臣近蒙召对，面奉天旨：“凡军国庶事，利害可否，卿等合尽言者。”臣等谬处
    台衡，奉行制敕，但缘事理，互有区分，军戎不在於职司，钱谷非关於局分，苟陈异
                                                     【六四九至六五０页】
                            (续)
    见，即类侵官。¤才不济时，识非经远，因五日起居之例，於两班旅见之时，略获对
    ¤，兼承顾问。¤士周环於阶陛，庶臣罗列於殿庭，四面聚观，十手所指，臣等苟欲
    各伸愚短，此时安敢敷陈。韩非昔惧於说难，孟子亦忧於言责。臣窃奉本朝政事，肃
    宗初平寇难，再复寰瀛，颇经涉於艰难，尤勤劳於委任。每正衙奏事，则泛咨访於¤
    臣；及便殿询谋，则独对¤於四辅。自上元年後，於长安东内置延英殿，宰臣如有奏
    议，圣旨或有特宣，或有特宣，原本作“或特有宜”，今据册府元龟改正。（影库本
    粘签）皆於前一日上闻。对御之时，祗奉冕旒，旁无侍¤。献可替否，得曲尽於讨论
    ；舍短从长，故无虞於漏泄。君臣之际，情理坦然。伏望圣慈，俯循故事，或有事关
    军国，谋系否臧，未果决於圣怀，要询访於臣辈，则请依延英故事，前一日传宣。或
    臣等有所听闻，切关利害，难形文字，须面敷¤，臣等亦依故事，前一日请开延英。
    当君臣奏议之时，只请机要臣僚侍立左右。兼乞稍霁威严，恕臣荒拙，虽乏鹰¤之¤
    ，庶尽葵藿之心。诏曰：“卿等济代英才，镇时硕德，或缔构於兴王之日，或经纶於缵圣之时，盐梅之任俱崇，药石之言并切，请复延英之制，以伸议政之规。而¤列圣遗芳，皇朝盛事，载详徵引，良切叹嘉。恭惟五日起居，先皇垂范，俟百僚之俱退，召四辅以独升，接以温颜，询其理道，计此时作事之意，亦昔日延英之流。★延英，原本脱“英”字，今从册府元龟增入。（影库本粘签）朕叨获嗣承，切思遵守，将成其美，不爽兼行。其五日起居，仍令仍旧，寻常公事，亦可便举奏闻。或事属机宜，理当秘密，量事紧慢，不限隔日，及当日便可
                                                     【六五０至六五一页】
                           
於合门祗候，具¤子奏闻。请面敷¤，即当尽屏侍臣，端居便殿，伫闻高议，以慰虚怀。朕或要见卿时，亦令当时宣召，但能务致理之实，何必拘延英之名。有事足可以讨论，有言足可以陈述，陈述，原本作“陈¤”，今据册府元龟改正。（影库本粘签）宜以沃心为务，勿以逆耳为虞。勉罄谋猷，以裨寡昧。”帝性仁恕，听纳不倦，尝因朝会谓卢文纪等曰：“朕在藩时，人说唐代为人主端拱而天下治，盖以外恃将校，内倚谋臣，故端拱而事办。朕荷先朝鸿业，卿等先朝旧臣，每一相见，除承奉外，略无社稷大计一言相救，坐视朕之寡昧，其如宗社何！”文纪等引咎致谢，因奏延英故事，故有是诏。
                                                     【六五一至六五二页】
                           
    八月庚午，滑州节度使高允韬卒。壬申，以右¤上将军王景戡为左¤上将军，以右神武统军娄继英为右¤上将军。己卯，以西上合门使、行少府少监兼通事舍人苏继颜为司农卿，职如故。辛巳，以权知云州、右神武统军沙彦¤为云州节度使。邺都杀人贼陈延嗣¤母、妹、妻等并弃市。延嗣父子相承，与其妹、妻於诸州郡诱人杀之，而夺其财，前後被杀者数百人，至是事泄而诛之。癸未，以前潞州行军司马陈元为将作监，以元善医，故有是命。丁亥，以¤州团练使李彦舜为义武军节度使、检校太傅。太原奏，达靼部族於灵邱安置。己丑，以太子少保致仕戴思远卒废朝。庚寅，以前兖州节度使杨汉章为左神武统军，以前邢州节度使康思立为右神武统军。潞州奏，前云州节度使安重霸卒。
                                                             【六五二页】
                          
    九月己亥，以河阳节度使、侍¤马军都指挥使安从进为襄州节度使，以襄州节度使赵在礼为宋州节度使。癸卯，以忠正军节度使、侍¤步军都指挥使宋审虔为河阳节度使，案：原本脱“虔”字，今据通监增入。（旧五代史考异）典军如故。己酉，礼部贡院奏：“进士请夜试，童子依旧表荐，重置明算道举。举人落第後，别取文解。五科试纸，不用中书印，用本司印。”并从之。以宣徽南院使房¤为邢部尚书，充枢密使；★案：欧阳史作邢部尚书房¤为枢密使。据薛史，¤由宣徽南院使迁授，非先为邢部尚书也。（旧五代史考异）以宣徽北院使、充枢密副使刘延朗为宣徽南院使，充枢密副使。丙辰，以左仆射李愚卒废朝。
                                                     【六五二至六五三页】
                          
    冬十月丁卯，幸崇道宫、甘泉亭。己巳，以左¤上将军李顷为左领军上将军。北面行营总管石敬瑭奏自代州归镇。庚午，以晋州节度使张温卒废朝。甲戌，幸赵延寿、张延朗第。丁丑，以端明殿学士、兵部侍郎李专美为秘书监，充宣徽北院使。庚寅，以左谏议大夫唐¤为左散骑常侍。
                                                             【六五三页】
                          
    十一月庚子，以左骁¤上将军郝琼为左金吾上将军，以光禄卿王玟为太子宾客。以徐州节度使张敬达为晋州节度使，依前充大同、振武、威塞、彰国等军兵马副总管。丁未，以秘书少监丁济为太子詹事。乙卯，以前金州防御使马全节为沧州留後。案通监∶刘延朗欲除全节绛州刺史〔一０〕，¤议沸腾。帝闻之，以为横海留後。（旧五代史考异）渤海国遣使朝贡★案：欧阳史渤海遣使者来系於九月之後，据薛史则事在十一月，非九月也。（旧五代史考异）  案：欧阳史作九月乙卯，渤海遣使者来。五代会要作十二月，渤海遣使列周卿等入朝贡方物。俱与是书作十一月异。（殿本）
                                                             【六五三页】
                          
    十二月戊辰，禁用铅钱。壬申〔一一〕，以中书侍郎兼兵部尚书、充枢密使韩昭裔为检校司空、同平章事，充河中节度使。甲戌，以宗正少卿李延祚为将作监致仕。丁丑，故武安军州节度使、累赠太傅刘建¤赠太尉，刘建¤，原本作“逮崇”，今从新唐书改正。（影库本粘签）从湖南之请也。戊寅，太常奏：“来年正月一日上辛，祀昊天上帝於圆丘，依礼大祠不朝。”诏曰：“祀事在质明前，仪仗在日出後，事不相妨，宜依常年受朝。”壬午，以翰林学士承旨、户部侍郎程遂为兵部侍郎，翰林学士、工部侍郎崔¤为户部侍郎，★案：原本讹“崔¤”，今据欧阳史改正。（旧五代史考异）翰林学士、中书舍人和凝为工部侍郎，并依前充职。乙酉，以前秘书监杨凝式为兵部侍郎。己丑，以前同州节度使冯道为司空，以尚书右仆射刘¤为左仆射，以太子少师卢质为右仆射〔一二〕，以兵部侍郎马缟兼国子祭酒。★永乐大典卷七千一百七十四。
                                                     【六五三至六五四页】
                               
@
#篇名:旧五代史
#类型:史;北宋
#时代:6

          《旧五代史》卷:四十八

    唐书二十四
      末帝纪下
                                                             【六五七页】
                           
    清泰三年春正月辛卯朔，帝御文明殿受朝贺，仗¤如式。乙未，百济遣使献方物。戊戌，幸龙门佛寺祈雪。癸卯，以给事中、充枢密院直学士吕琦为端明殿学士，以六军诸¤判官、尚书工部郎中薛文遇为枢密院直学士。乙巳，以上元夜京城张灯，帝微行，置酒於赵延寿之第。丁未，皇子河南尹、判六军诸¤事重美封雍王。雍王，原本作“壅王”，今从欧阳史改正。（影库本粘签）己未，以前司农卿王彦熔为太仆卿。
                                                             【六五七页】
                           
    二月戊辰，吐浑宁朔、奉化两府留後李可久加检校司徒〔一〕。可久本姓白氏，前朝赐姓。庚午，监修国史姚¤，史官张昭远、李祥、吴承范等修撰明宗实录三十卷上之。案五代会要：同修撰官中书舍人张昭远、李祥，直馆左拾遗吴承范，右拾遗杨昭俭等各颁赉有差。（旧五代史考异）以大理卿窦维为光禄卿，以前许州节度判官张登为大理卿。丁丑，以太常卿李¤为兵部尚书，以兵部尚书梁文矩为太常卿。庚辰，以前¤州节度使皇甫立为潞州节度使。辛巳，以前均州刺史仇晖为左威¤上将军，保顺军节度使鲍君¤加检校太尉、★保顺，原本作“任顺”；君¤，原本作“居¤”。今俱从十国春秋改正。（影库本粘签）同平章事。丁亥，以昭义节度使安元信卒废朝。
                                                     【六五七至六五八页】
                           
    三月庚子〔二〕，中书门下奏：“准合门分析内外官辞见谢规例：诸州判官、军将进奉到阙，旧例门见门辞；今後只令朝见，依旧门辞。新除诸道判官、书记以下无例中谢，并放谢放辞，得替到京无例见；今後两使判官许中谢，赴任即门辞，其书记以下并依旧例。朝臣文五品、武四品以上旧例中谢，其以下无例对谢；今请依天成四年正月敕，凡升朝官并许中谢。诸道都押衙、马步都指挥、虞候、镇将、诸色场院，无例谢辞，并进¤子放谢放辞，得替到阙，无例入见。在京盐麴税官、两官巡即许中谢〔三〕，新除令、录并中谢，次日门辞，兼有口敕诫励。文武两班所差吊祭使及告庙祠祭，只正衙辞，不赴内殿。诸道进奏官到阙，见，得假，进¤子门辞〔四〕。”从之。辛丑，权知¤建节度使王昶奏，节度使王延钧以去年十月十四日卒。是时延钧父子虽僭窃於闽岭，犹称藩於朝廷，故有是奏。甲辰，以右神武统军杨汉章为彰武军节度使。丙午，以翰林学士、礼部侍郎马裔孙为中书侍郎、同平章事。丁巳，以端明殿学士吕琦为御史中丞。案通监：吕琦与李崧建和亲契丹之策，为薛文遇所沮，改为御史中丞，盖¤之也。（旧五代史考异）戊午，御史中丞卢损责授右赞善大夫，知杂侍御史韦税责授太仆寺丞，侍御史魏逊责授太府寺主簿，侍御史王岳责授司农寺主簿。初，延州保安镇将白文审闻兵兴岐下，专杀郡人赵思谦等十余人，已伏其罪，复下台追系推鞫，未竟。会去年五月十二日德音，除十恶五逆、放火杀人外并放。卢损轻易即破械释文审，帝大怒，收文审诛之。台司称奉德音释放，不得追领祗证。中书诘云，德音言“不在追穷枝蔓”，无“不得追领祗证”六字，擅改敕语。大理断以失出罪人论，故有是命。是月，有蛇鼠¤於师子门外，鼠生而蛇死。
                                                     【六五八至六五九页】
                           
    夏四月己未朔，以左¤上将军王景戡为左神武统军，以右领军上将军李顷为华清宫使。领军，原本作“衡军”，今从薛史列传改正。（影库本粘签）戊辰，以太子詹事卢演为工部尚书致仕。辛未，以中书舍人、史馆修撰张昭远为礼部侍郎，以前沧州节度使李金全为右领军上将军。是月，有熊入京城搏人。
                                                             【六五九页】
                           
    五月辛卯，以河东节度使、兼大同彰国振武威塞等军蕃汉马步总管、检校太师、兼中书令、驸马都尉石敬瑭为郓州节度使，进封赵国公。案：欧阳史废帝纪于五月以前即书石敬瑭反，与晋本纪自相矛盾。据薛史，五月辛卯始移敬瑭于郓州，戊戌始闻拒命也。五代春秋、通监俱与薛史同。（旧五代史考异）以河阳节度使、充侍¤马步军都指挥使宋审虔为河东节度使。甲午，以前晋州节度使、大同彰国振武威塞等军蕃汉副总管张敬达充西北面蕃汉马步都部署，落副总管。乙未，诏：“诸州两使判官、畿赤令有阙，取省郎、遗补、丞博、少列宫僚，选择擢任。”★案：以上疑有脱误。以忠正军节度使、侍¤步军都指挥使张彦琪为河阳节度使，充侍¤马军都指挥使；以彰圣都指挥使、饶州刺史符彦饶为忠正军节度使，充侍¤步军都指挥使。丙申，以雍王重美与汴州节度使范延光结婚，诏兖王从温主之。丁酉，以国子祭酒马缟卒废朝。
                                                     【六五九至六六０页】
                            (续)
    戊戌，昭义奏，昭义，原本作“达义”，今从通监增入。（影库本粘签）河东节度使石敬瑭叛。★案：通监作昭义节度使皇甫立奏，石敬瑭叛。（旧五代史考异）以鸿胪卿兼通事舍人、判四方馆王景崇为¤尉卿，充引进使。壬寅，削夺石敬瑭官爵，便令张敬达进军攻讨。乙卯〔五〕，以晋州节度使张敬达为太原四面兵马都部署，寻改为招讨使；★案通监：乙巳，以张敬达兼太原四面排阵使。丙午，以为太原四面都部署。丁未，又知太原行府事，不言其为招讨使。欧阳史又作都招讨使，与薛史微异。（旧五代史考异）以河阳节度使、侍¤马军都指挥使张彦琪为太原四面马步军都指挥使；以邢州节度使安审琦为太原四面马军都指挥使；以陕州节度使相里金为太原四面步军都指挥使；以右监门上将军武廷翰为壕寨使。丙辰〔六〕，以定州节度使杨光远为太原四面兵马副部署、兼马步都虞候，寻改为太原四面副招讨使，都虞候如故。以前彰武军节度使高行周为太原四面招抚兼排阵使。初，帝疑河东有异志，与近臣语及其事，帝曰：“石郎与朕近亲，在不疑之地，流言毁誉，朕心自明，万一失欢，如何和解？”左右皆不对。翌日，欲移石敬瑭於郓州，房¤等坚言不可，司天监赵延义亦言星辰失度，尤宜安静，由是稍缓其事。会薛文遇独宿於禁中，帝召之，谕以太原之事。文遇奏曰：“臣闻作舍於道，三年不成，国家利害，断自宸旨。以臣料之，石敬瑭除亦叛，不除亦叛，不如先事图之。”帝喜曰：“闻卿此言，豁吾愤气。”先是，有人言国家明年合得一贤佐主谋，平定天下，帝意亦疑贤佐者属在文遇，即令手书除目，子夜下学士院草制。翌日，宣制之际，两班失色。居六七日，敬瑭上章云：“明宗社稷，陛下纂承，未契舆情，宜推令辟。许王先朝血绪，养德皇闱，傥循当璧
                                                     【六六０至六六一页】
                           
之言，免负¤墙之议。”帝览奏不悦，手攘抵地，召马裔孙草诏报曰：“父有社稷，传之於子；君有祸难，倚之於亲。卿於鄂王，故非¤远。往岁¤州之事，天下皆知；今朝许王之言，人谁肯信！英贤立事，安肯如斯”云。
                                                             【六六一页】
                           
    戊申，张敬达奏，西北面先锋都指挥使安审信率雄义左第二指挥二百二十七骑，¤部下共五百骑，剽劫百井，叛入太原。又奏，大军已至太原城下。诏安审信及雄义兵士妻男并处斩，家产没官。先是，雄义都在代州屯戍〔七〕，其指挥使安元信谋杀代州刺史张朗，事泄，戍兵自溃，奔安审信军，审信与之入太原。太常奏，於河南府东权立宣宪太后寝宫，宣宪，原本作“令宪”，今据五代会要改正。（影库本粘签）从之。己酉，振武节度使安叔千奏，西北界巡检使安重荣驱掠戍兵五百骑叛入太原。以新授河东节度使宋审虔为宣州节度使，充侍¤马军都指挥使。壬子，邺都屯驻捧圣都虞候张令昭逐节度使刘延皓，据城叛。翌日，令昭召副使边仁嗣已下逼令奏请节旄。
                                                     【六六一至六六二页】
                           
    六月辛酉，天雄军节度使刘延皓削夺官爵，勒归私第。癸亥，以天雄军守御、右捧圣第二军都虞候张令昭为检校司空，行右千牛将军，权知天雄军府事。丙寅，御敷政殿，遣工部尚书崔居俭奉宣宪皇太后宝册於寝宫。时陵园在河东，适会兵兴，故权於京城修奉寝宫上¤焉。己巳，以西上合门副使、少府监兼通事舍人刘颀为鸿胪卿，职如故。庚午，诏曰：“时雨稍愆，颇伤农稼，分命朝臣祈祷。”辛未，工部尚书致仕许寂卒。以权知魏府事、右千牛将军张令昭为齐州防御使，以捧圣右第三指挥使邢立为德州刺史，以捧圣第五指挥使康¤进为¤州刺史。案：康¤进，疑当作康¤，据册府元龟引薛史亦作康¤进，今姑存其旧。（旧五代史考异）甲戌，以汴州节度使范延光为天雄军四面招讨使，知行府事。丙子，以西京留守李周为天雄军四面副招讨使兼兵马都监。诏河东将佐节度判官赵莹以下十四人并籍没家产。
                                                             【六六二页】
                            (续)
    秋七月戊子，范延光奏，领军至邺都攻城。己丑，诛右¤上将军石重英、皇城副使石重裔，皆敬瑭之子也。案：重英，通监作重殷，又通监考异引废帝实录作侄男尚食使重¤、供奉官重英。并与薛史不同。（旧五代史考异）时重英等匿於民家井中，获而诛之，¤族所匿之家。奚首领达剌干遣通事介老奏〔八〕，奚王李素姑谋叛入契丹，已处斩讫，达剌干权知本部落事。辛卯，沂州奏，诛都指挥使石敬德，¤族其家，敬瑭之弟也。乙未，以前彰武军节度使高行周为潞州节度使，充太原四面招抚排阵使；★招抚排阵，原本脱“招”字，今据通监增入。（影库本粘签）以潞州节度使皇甫立为华州节度使。丁酉，云州节度使沙彦¤奏，此月二日夜，步军指挥使桑迁作乱，以兵围子城，彦¤突围出城，就西山据雷公口。三日，招集兵士入城诛乱军，军城如故。辛丑，以将作监丞、介国公宇文颉为汝州襄城令。乙巳，以¤尉卿聂延祚为太子宾客。戊申，范延光奏，此月二十一日收复邺都，¤臣称贺。己酉，以礼部侍郎张昭远为御史中丞；以御史中丞吕琦为礼部侍郎、充端明殿学士。庚戌，中书奏：“刘延皓宾佐等，帅臣既已削夺，其行军司马李延筠、副使边仁嗣以下，望命放归田里。”★望命，原本作“望名”，今从册府元龟改正。（影库本粘签）奏入，帝大怒，诏大理曰：“帅臣失守，已行削夺，其僚佐合当何罪？”既而竟依中书所奏。壬子，诏范延光诛张令昭部下五指挥及忠锐、忠肃两指挥。继范延光奏，追兵遣袭张令昭部下败兵至邢州沙河，斩首三百级，¤献张令昭、邢立、李贵等首级。又奏，获张令昭同恶捧圣指挥使米全以下诸指挥使都头凡十三人，¤磔於府门。癸丑，左¤上将军仇晖卒。¤州奏擒获魏府作乱捧圣指挥使马彦柔以下五十八人，邢、磁州相次擒获乱兵
                                                     【六六二至六六三页】
                           
，并送京师。彰圣指挥使张万迪以部下五百骑叛入太原，诏诛家属於怀州本营。
                                                             【六六三页】
                          
    八月戊午，契丹遣使梅里入朝〔九〕。己未，以汴州节度使范延光为天雄军节度使、守太傅、兼中书令，以西京留守李周为汴州节度使、检校太尉、同平章事。癸亥，应州奏，契丹三千骑迫城。诏端明殿学士吕琦往河东忻、代诸屯戍所犒军。以左龙武大将军袁¤为右监门上将军，以振武军节度使安叔千充代北兵马都部署。己巳，云州沙彦¤奏，供奉官李让勋送夏衣到州，纵酒凌轹军都行，劫杀兵马都监张思殷、都指挥使党行进，其李让勋已处斩讫。张敬达奏，造五龙桥攻太原城次。戊寅，以镇州节度使董温琪充东北面副招讨使。己卯，¤州献野茧二十斤。辛巳，张敬达奏，贼城内出骑军三十队、步卒三千人冲长连城，高行周袭杀入壕，溺死者大半，擒贼将安小喜以下百余人，甲马一百八十匹。
                                                     【六六三至六六四页】
                           (续)
    九月甲辰，张敬达奏，此月十五日，与契丹战於太原城下，案：张敬达与契丹战于太原，薛史晋纪作辛丑，盖辛丑日战，越四日甲辰乃奏到也。通监亦作辛丑，辽史作庚午，与薛史异。欧阳史作甲辰，战于太原，殊误。（旧五代史考异）王师败绩。时契丹主自率部族来援太原〔一０〕，高行周、符彦卿率左右厢骑军出¤，蕃军引退。巳时後，蕃军复成列，张敬达、杨光远、安审琦等阵於贼城西北，倚山横阵，诸将奋击，蕃军屡¤。至晡，我骑军将移阵，蕃军如山而进，王师大败，投兵仗相藉而死者山积。是夕，收合余¤，保於晋祠南晋安寨，★晋祠，原本作“普祠”，今从辽史改正。（影库本粘签）蕃军堑而围之，自是音闻阻绝。朝廷大恐。★案辽史太宗纪云：己亥，次太原。庚子，遣使谕敬瑭曰：“朕兴师远来，当即与卿破贼。”会唐将高行周、符彦卿以兵来拒，遂勒兵阵於太原，及战，佯为之¤。唐将张敬达、杨光远又阵于西，未成列，以兵薄之，而行周、彦卿为伏兵所断，首尾不相救。敬达、光远大败，弃仗如山，斩首数万，敬达走保晋安寨。与薛史大略相同。高模翰传云：九月，徵兵出太原，模翰与敬达军接战，败之，太原围解。翌日复战，又败之，张敬达鼠窜晋安寨。通监及契丹国志皆不言翌日复战。辽史纪传互异，疑传文误也。（孔本）是日，遣使侍¤步军都指挥使符彦饶率兵屯河阳，诏范延光率兵由青山路趋榆次，★案：辽史避太宗讳作范延广。（旧五代史考异）诏幽州赵德钧由飞狐路出敌军後，耀州防御使潘环合防戍军出慈、隰以援张敬达〔一一〕。以前绛州刺史韩彦恽为太子宾客。契丹主移帐於柳林。乙巳，诏取二十二日幸北面军前。戊申，帝发京师，路经徽陵，帝亲行谒奠。夕次河阳，召¤臣议进取，卢文纪劝帝驻河桥。庚戌，枢密使赵延
                                                     【六六四至六六五页】
                          
寿先赴潞州。辛亥，幸怀州。召吏部侍郎龙敏访以机事，敏劝帝立东丹王赞华为契丹主，以兵援送入蕃，则契丹主有後顾之患，不能久驻汉地矣。帝深以为然，竟不行其谋。案辽史义宗传云：倍虽在异国，常思其亲，问安之使不绝。後明宗养子从珂弑其君自立，倍密报太宗曰：“从珂弑君，盍讨之！”是东丹王实启兵端，唐君臣或知其阴谋，故龙敏之说不行。（旧五代史考异）帝自是酣饮悲歌，形神惨沮。臣下劝其亲征，则曰：“卿辈勿说石郎，使我心胆堕地。”其怯惫也如此。
                                                             【六六五页】
                          
    冬十月丁巳夜，彗星出虚危，长尺余。壬戌，诏天下括马，又诏民十户出兵一人，器甲自备。案契丹国志云：唐发民为兵，每七户出征夫一人，自备铠仗，谓之“义军”，凡得马二千余匹，征夫五千人，民间大扰。与薛史互有详略，今附录于此。戊辰，代州刺史张朗超授检校太保，以其屡杀敌¤，故以是命¤之〔一二〕。癸酉，幽州赵德钧以本军二千骑与镇州董温琪由吴儿谷趋潞州〔一三〕。
                                                             【六六五页】
                          
    十一月戊子，以赵德钧为诸道行营都统，以赵延寿为河东道南面行营招讨使，以刘延朗副之。庚寅，以范延光为河东道东南面行营招讨使，以李周副之。帝以吕琦尝佐幽州幕，乃命¤都统官告以赐德钧，兼犒军士。琦至，从容宣帝委任之意，德钧曰：“既以兵相委，焉敢惜死！”德钧志在¤范延光军，奏请与延光会合。帝以诏谕延光，延光不从。丁酉，延州上言，节度使杨汉章为部¤所杀，以前坊州刺史刘景岩为延州留後〔一四〕。庚子，赵德钧奏，大军至团柏谷，前锋杀蕃军五百骑。范延光奏，军至榆次，蕃军退入河东川界。潘环奏，隰州逐退蕃军。壬寅，赵德钧奏，军出谷口，蕃军渐退，契丹主见驻柳林砦。案辽史：初围晋安，分遣精兵守其要害，以绝援兵之路。而李从珂遣赵延寿以兵二万屯团柏谷，范延广以兵二万屯辽州，幽州赵德钧以所部兵万余由上党趋延寿军，合势进击。知此有备，皆逗遛不进。通监云：契丹主虽军柳林，其辎重老弱皆在虎北口，每日冥，结束以备仓卒遁逃。所¤契丹军势，彼此互异。（孔本）时德钧累奏乞授延寿镇州节制，帝怒曰：“德钧父子坚要镇州，苟能逐退蕃戎，要代予位，亦甘心矣。若¤寇要君，但恐犬兔俱毙。”德钧闻之不悦。
                                                             【六六六页】
                           (续)
    闰月丙辰，日南至，¤臣称贺於行宫，帝曰：“晋安寨内将士，应思家国矣。”因泣下久之。丁巳，以岢岚军为胜州。辛酉，以右龙武统军李从昶为左龙武统军，以前¤州节度使杨思权为右龙武统军。壬戌，丹州刺史康承询停任，配流邓州。时承询奉诏率义军赴延州，义军乱，承询奔¤州，故有是责。甲子，太原行营副招讨使杨光远杀招讨使张敬达於晋安寨，以兵降契丹。案：欧阳史、通监俱作闰十一月甲子，五代春秋作十一月，误。（旧五代史考异）时契丹围寨，自十一月以後刍粮乏绝，军士毁居屋茅、淘马粪、削松¤以供¤饲，★松¤，原本作“松肺”，今据欧阳史改正。（影库本粘签）马尾鬣相食俱尽。杨光远谓敬达曰：“少时人马俱尽，不如奋命血战，十得三四，犹胜坐受其弊。”敬达曰：“更少待之。”一日，光远伺敬达无备，遂杀之，与诸将同降契丹。时马犹有五千匹，戎王并以汉军与石敬瑭，其马及甲仗即¤驱出塞。★案辽史云：所降军士及马五千匹以赐晋帝。与薛史异。通监从薛史。（旧五代史考异）丁卯，戎王立石敬瑭为大晋皇帝，约为父子之国，改元为天¤。★案：欧阳史作十一月丁酉，契丹立晋。通监考异引废帝实录作闰月丁卯，薛史盖据实录也。通监从欧阳史。（旧五代史考异）  案：契丹立晋，是书晋高祖纪作十一月丁酉，此纪作闰月丁卯，前後互异。据通监考异引废帝实录亦作闰月丁卯，盖契丹立晋在十一月丁酉，唐人至闰十一月丁卯始奏闻也。实录误以奏闻之日为立晋之日，是书唐纪亦仍其误。（殿本）戎王与晋高祖南行，赵德钧父子与诸将自团柏谷南奔，王师为蕃骑所蹙，投戈弃甲，自相腾践，挤於岩谷者不可胜纪。★案通监：丁卯，至团柏，与唐兵战，赵德钧、赵延寿先遁，符彦饶、张彦琦、刘延朗、刘在明继之。盖系日以
                                                     【六六六至六六七页】
                          
薛史为据。辽史作庚申，闻德钧等援兵将遁，诏夜发兵追击。与薛史异。（孔本）己巳，帝闻晋安寨为敌所陷，诏移幸河阳，时议以魏府军尚全，戎王必惮山东，未敢南下，车驾可幸邺城。帝以李崧与范延光相善，召入谋之。薛文遇不知而继至，帝变色，崧蹑文遇足，乃出。帝曰：“我见此物肉颤，适拟抽刀刺之。”崧曰：“文遇小人，致误大事，刺之益丑。”益丑，原本作“益魏”，今从通监改正。（影库本粘签）崧因请帝归京。壬申，车驾至河阳。甲戍，晋高祖与戎王至潞州，戎王遣蕃将大相温率五千骑送晋高祖南行〔一五〕。丁丑，车驾至自河阳。时左右劝帝固守河阳。居数日，符彦饶、张彦琪至，奏帝不可城守。是日晚，至东上门，小黄门鸣鞘於路，索然无声。己卯，帝遣马军都指挥使宋审虔率千余骑至白马坡，★案胡三省注通监云：白司马阪在洛阳北，史遗“司”字。（孔本）言踏阵地，时诸将谓审虔曰：“何地不堪交战，谁人肯立於此？”审虔乃请帝还宫。庚辰，晋高祖至河阳。辛巳辰时，帝举族与皇太后曹氏自燔於玄武楼。晋高祖入洛，得帝烬骨於火中，来年三月，诏葬於徽陵之封中。帝在位共二年，年五十三〔一六〕。★永乐大典卷七千一百七十四。  五代史阙文：晋高祖引契丹围晋安寨，降杨光远。清泰帝至自覃怀，京师父老迎帝於上东门外，帝垂泣不止。父老奏曰：“臣等伏闻前唐时中国有难，帝王多幸蜀以图进取。陛下何不且入西川？”帝曰：“本朝两川节度使皆用文臣，所以玄宗、僖宗避寇幸蜀。今孟氏已称尊矣，吾何归乎！”因恸哭入内，举族自焚。
                                                     【六六七至六六八页】
                             
    史臣曰：末帝负神武之才，有人君之量。由寻戈而践阼，惭德应深；及当宁以居尊，政经未失。属天命不佑，人谋匪臧，坐俟焚如，良可悲矣！稽夫衽金甲於河¤之际，斧眺楼於梁垒之时，出没如神，何其勇也！及乎驻革辂於覃怀之日，绝羽书於汾晋之辰，涕泪沾襟，何其怯也！是知时之来也，雕虎可以生风；运之去也，应龙不免为醢。则项籍悲歌於帐下，信不虚矣。永乐大典卷七千一百七十四。
                                                     【六六八至六六九页】
                                (续)
@
#篇名:旧五代史
#类型:史;北宋
#时代:6

          《旧五代史》卷:四十九

    唐书二十五
      后妃列传第一
                                                             【六七一页】
                           
    武皇帝贞简皇后曹氏，庄宗之母也。太原人，以良家子嫔於武皇。姿质闲丽，性谦退而明辨，雅为秦国夫人所重。常从容谓武皇曰：“妾观曹姬非常妇人，王其厚待之。”武皇多内宠，乾宁初，平燕蓟，得李匡俦妻张氏，案：原本避宋讳作李俦，今据新唐书藩镇传增入。（旧五代史考异）姿色绝代，嬖幸无双。时姬侍盈室，罕得进御，唯太后恩顾不衰。武皇性严急，左右有过，必峻於谴罚，无敢言者，唯太后从容救谏，即为解颜。及庄宗载诞，体貌奇杰，武皇异而怜之，太后益宠贵，诸夫人咸出其下，后亦恭勤内助，左右称之。
                                                             【六七一页】
                           
    武皇薨，庄宗嗣晋王位，时李克宁、李存颢谋变，人情危惧。太后召监军张承业，指庄宗谓之曰：“先人把臂授公此儿，如闻外谋，欲孤付托，公等但置予母子有地，毋令乞食于汴，幸矣。”承业因诛存颢、克宁，以清内难。庄宗善音律，喜伶人谑浪，太后尝提耳诲之。天佑七年，镇、定求援，庄宗促命治兵，太后曰：“予齿渐衰，儿但不坠先人之业为幸矣，何事栉风沐雨，离我晨昏！”庄宗曰：“禀先王遗旨，须灭仇雠。山东之事，机不可失。”及发，太后饯于汾桥，案：原本作“渭桥”，今据通监注改正。（旧五代史考异）悲不自胜。庄宗平定赵、魏，驻于邺城，每一岁之内，驰驾归宁者数四，民士服其仁孝。
                                                     【六七一至六七二页】
                           
    太后初封晋国夫人，庄宗即位，命宰臣卢损奉册书上皇太后尊号。其年平定河南，西幸洛阳，令皇弟存渥、皇子继岌就太原迎奉。庄宗亲至怀州，迎归长寿宫。太后素与刘太妃善，分诀之後，悒然不乐。俄闻太妃寝疾，尚医中使，问讯结辙。既而谓庄宗曰：“吾与太妃恩如伯仲，彼经年抱疾，但见吾面，差足慰心，吾暂至晋阳，旬朔与之俱来。”庄宗曰：“时方暑毒，山路崎岖，无烦往复，可令存渥辈迎侍太妃。”乃止。及凶问至，太后恸哭累旬，由是不豫，寻崩于长寿宫。同光三年冬十月，上¤曰贞简皇太后，葬于寿安陵。永乐大典卷一万九千三百四。
                                                             【六七二页】
                             
    太妃刘氏，武皇之正室也。永乐大典卷一千二百六十六。  案：刘太妃传，永乐大典阙全篇。考北梦琐言云：晋王李克用妻刘夫人，常随军行，至于军机，多所弘益。先是，汴州上源驿有变，晋王愤恨，欲回军攻之。夫人曰：“公为国讨贼，而以杯酒私忿，必若攻城，即曲在於我。不如回师，自有朝廷可以论列。”於是班退。天复中，周德威为汴军所败，三军溃散，汴军乘我，晋王危惧，与李存信议，欲出保云州。夫人曰：“存信本北方牧羊儿也，焉顾成败！王常笑王行瑜弃城失势，被人屠割，今复欲效之，何也？王顷岁避难塞外，几遭陷害，赖遇朝廷多事，方得复归。今一旦出城，便有不测之变，焉能远及！”晋王止行。居数日，亡散之士复集，军城安定，夫人之力也。五代会要云：同光元年四月，册为皇太妃。欧阳史云：庄宗即位，册尊曹氏为皇太后，而以嫡母刘氏为皇太妃。太妃往谢太后，太后有惭色。太妃曰：“愿吾儿享国无穷，使吾获没于地以从先君幸矣，复何言哉！”庄宗灭梁入洛，使人迎太后归洛，居长寿宫，而太妃独留晋阳。同光三年五月，太妃薨。
                                                     【六七二至六七三页】
                             
    魏国夫人陈氏，襄州人，本昭宗之宫嫔也。乾宁二年，武皇奉诏讨王行瑜，驻军于渭北，昭宗降朱书御札，朱书御札，原本作“宋书御礼”，今据通监所引薛史改正。（影库本粘签）出陈氏及内妓四人以赐武皇。陈氏素知书，有才貌，武皇深加宠重。及光化之後，时事多艰，武皇常独居深念，嫔媵鲜得侍谒，唯陈氏得召见。陈氏性既静退，不以宠侍自侈，武皇常呼为阿¤。及武皇大渐之际，陈氏侍医药，垂泣言：“妾为王执扫除之役，十有四年矣，王万一不幸，妾将何托！既不能以身为殉，愿落发为尼，为王读一藏佛经，以报平昔。”武皇为之流涕。及武皇薨，陈氏果落发持经，法名智愿。後居於洛阳佛寺，庄宗赐号建法大师。天成中，明宗幸其院，改赐圆惠大师。晋天¤中，卒於太原。追¤光国大师，塔以惠寂为名也。★永乐大典二千九百六十九。
                                                     【六七三至六七四页】
                             
    庄宗神闵敬皇后刘氏。永乐大典卷一万三千三百五十二。    案：刘后传，永乐大典原阙。考北梦琐言云：庄宗刘皇后，魏州成安人，家世寒微。太祖攻魏州，取成安，得后，时年五六岁。归晋阳宫，为太后侍者，教吹笙。及笄，姿色绝¤，声伎亦所长。太后赐庄宗，为韩国夫人侍者。後诞皇子继岌，宠待日隆。他日，成安人刘叟诣邺宫见上，称夫人之父。有内臣刘建丰认之，即昔日黄须丈人，后之父也。刘氏方与嫡夫人争宠，皆以门族夸尚，刘氏耻为寒家，白庄宗曰：“妾去乡之时，妾父死於乱兵，是时环尸而哭。妾固无父，是何田舍翁诈伪及此！”乃於宫门笞之，其实后即叟之长女也。庄宗好俳优，宫中暇日，自负蓍囊药箧，令继岌相随，以后父刘叟以医卜为业也。后方昼眠，及造其卧内，自称刘衙推访女，后大恚，笞继岌。然为太后不礼，复以韩夫人居正，无以发明。大臣希旨请册刘氏为皇后，议者以后出於寒贱，好兴利聚财，初在邺都，令人设法稗贩，所鬻樵苏果茹亦以皇后为名。正位之後，凡贡奉先入後宫，惟写佛经施尼师，他无所赐，阙下诸军困乏，以至妻子饥殍，宰相请出内库¤给，后将出妆具银盆两口、皇子满喜等三人，令鬻以赡军。一旦作乱，亡国灭族，与夫褒姒、妲己无异也。先是，庄宗自为俳优，名曰李天下，杂於涂粉优杂之间〔一〕，时为诸优朴¤掴搭，竟为¤妇恩伶之倾玷，有国者得不以为前鉴！刘后以囊盛金合犀带四，欲於太原造寺为尼，沿路复通皇弟存渥，同箦而寝，明宗闻其秽，即令自杀。案：欧阳史作裨将袁建丰得后，纳之晋宫，而北梦琐言作内臣刘建丰，亦传闻之异辞也。
                                                     【六七四至六七五页】
                             
    淑妃韩氏，庄宗正室。永乐大典卷一千二百六十六。  案：韩淑妃传，永乐大典原阙。考五代会要云：同光二年十二月册，以宰臣豆卢革、韦说为册使，出应天门，登路车，卤簿鼓吹前导，至于永福门降车，入右银台门，至淑妃宫，受册于内，文武百官立班称贺。
                                                             【六七五页】
                             
    德妃伊氏，庄宗次室。永乐大典卷一千二百六十六。  案：伊德妃传，永乐大典原阙。考北梦琐言云：庄宗皇帝嫡夫人韩氏，後为淑妃，伊氏为德妃。契丹入中原，石氏乞降，宰相冯道奉尊册，契丹主大张宴席，其国母后妃列坐同宴，王嫱、蔡姬之比也。夫人夏氏，最承恩宠，後嫁李赞华，所谓东丹王，即阿保机长子，先归朝，後除滑州节度使。性酷毒，侍婢微过，即以刀¤火灼。夏氏少长宫掖，不忍其凶，求离婚，归河阳节度使夏鲁奇家，後为尼也。案欧阳史家人传：夏氏在天成初，以先朝宫人出归夏鲁奇家，後赐李赞华。与北梦琐言微异。辽史又以夏氏为庄宗皇后，疑误〔二〕。  又案五代会要：庄宗朝内职，又有昭仪侯氏封¤国夫人，昭媛白氏封沂国夫人，出使美宣邓氏封魏国夫人，御正楚真张氏封凉国夫人，司簿德美周氏封宋国夫人，侍真吴氏封延陵郡夫人，懿才王氏封太原郡夫人，咸一韩氏封昌黎郡夫人，瑶芳张氏封清河郡夫人，懿德王氏封琅琊郡夫人，宣一马氏封扶风郡夫人，并同光二年十一月¤。
                                                             【六七五页】
                             
    明宗昭懿皇后夏氏，生秦王从荣及闵帝。同光初，后以疾崩。明宗即位，追封为晋国夫人。长兴中，明宗以秦、宋二王位望既隆，因思从贵之义，乃下制曰：“故晋国夫人夏氏，素推仁德，久睦宗亲，尝施内助之方，不见中兴之盛。予当御极，子并为王，有鹊巢之高，无¤衣之贵，贞魂永逝，懿范常存。考本朝之文，沿追册之制，将慰怀於九族，冀¤庆於四星。宜追册为皇后，兼定懿号。”既而有司上¤曰昭懿。永乐大典卷一万三千五百五十二。
                                                             【六七六页】
                             
    和武显皇后曹氏。永乐大典卷一万三千五百五十五。    案；曹后传，永乐大典原阙。考五代会要云：天成三年正月，册为淑妃，长兴元年五月十四日，册为皇后〔三〕，应顺元年闰正月，册为皇太后〔四〕。至清泰三年闰十一月，随末帝崩于後楼，晋高祖使人护葬。至天福五年正月二十八日，追册曰和武显皇后。
                                                             【六七六页】
                              (续)
    宣宪皇后魏氏。永乐大典卷一万三千五百五十五。  ★案通监考异引唐废帝实录云：宣宪皇后魏氏，镇州平山人。中和末，明宗徇地山东，留戍平山，得魏后。又云：明宗为裨将，性阔达，不能治生，曹后亦疏于画略，生计所资，惟宣宪而已。五代会要云；初封鲁国太夫人，清泰二年二月，中书门下奏：“臣闻汉昭帝承祚御历，奉尊¤于云阳；魏明帝继体守文，思外家于甄馆。而皆追崇徽号〔五〕，¤飨庙庭，克隆敬本之文，式¤爱亲之道。臣等又览国史，窃见玄宗皇帝母曰昭成皇后窦氏，代宗皇帝母曰章敬太后吴氏，始嫔朱邸，俄¤玄宫，鸿图既属于明君，尊号咸追于圣母。伏以鲁国夫人发祥沙麓，贻庆河州。三后最贤，周母允成于天统；四妃有子，唐后先启于帝基〔六〕。仰惟当宁之情，弥轸寒泉之思，久虚殷荐，虑损皇猷。臣等谨上尊¤曰宣宪皇太后，请依昭成皇太后故事，择日备礼册命。又，臣等伏闻先太后旧陵未¤先祠〔七〕，则都下难崇别庙，既追尊¤，合创¤宫。按汉朝故事，园寝不在王畿，或就陵所便立寝祠。今商量上¤後，权立同庙，以申告献，配祠之礼，请俟他年。”从之。据欧阳史云：议建陵寝，而太原石敬瑭反，乃于京师河南府东立寝宫。  又案：五代会要所载明宗时内职，德妃王氏，天成三年正月册立，长兴二年四月进号淑妃，应顺元年闰正月十三日册为太妃〔八〕，至周广顺元年四月追¤贤妃。昭仪王氏封齐国夫人，昭容葛氏封周国夫人，昭媛刘氏封赵国夫人，孙氏封楚国夫人，御正张氏封曹国夫人，司宝郭氏封魏国夫人，司赞于氏封郑国夫人，尚服王氏封¤国夫人，司记崔氏封蔡国夫人，司膳翟氏封滕国夫人，司酝吴氏封莒国夫人，婕妤高氏封渤海郡夫人，美人沈氏封太原郡夫人，顺御朱氏封吴郡夫人，司饰聊氏封颍川郡夫人，
                                                     【六七六至六七七页】
                             
司衣刘氏封彭城郡夫人，司药孟氏封咸阳郡夫人，梳¤张氏封清河郡夫人，司服王氏封太原郡夫人，栉¤傅氏封颍川郡夫人，知客张氏赐号尚书，故江氏追封齐阳郡夫人。以上皆长兴三年九月¤。其名号皆中书门下按六典内职仿而行之。内人李氏封陇西县君，崔氏封清河县君，李氏封成纪县君，田氏封咸阳县君，白氏封南阳县君，并长兴四年二月¤。前代内职，皆无封君之礼，此一时之制。
                                                             【六七七页】
                            
    闵帝哀皇后孔氏。永乐大典卷一万三千五百五十五。  案：孔后传，永乐大典原阙。据通监云：孔循阴遣人结王德妃，求纳其女，德妃请娶循女为从厚妃，帝许之。庚寅，皇子从厚纳孔循女为妃。五代会要云：初封鲁国夫人，应顺元年四月，为末帝所害。晋天¤五年正月二十八日，追¤为哀皇后。
                                                     【六七七至六七八页】
                            
    末帝刘皇后，应州人也。天成中，封为沛国夫人。清泰初，百官三上表请立中宫，遂立为皇后。后性强戾，末帝甚惮之，故其弟延皓，自凤翔牙校环岁之间历枢密使，出为邺都留守，皆由后内政之力也。及延皓为张令昭所逐，张令昭，原本脱“张”字，今据通监增入。（影库本粘签）执政请行朝典，后力制之，止从罢免而已。晋高祖入洛，后与末帝俱就燔焉。★永乐大典卷一万九千三百四。
                                                             【六七八页】
                            
    史臣曰：昔三代之兴亡，虽由於帝王，亦系於妃后。故夏之兴也以涂山，及其亡也以妹嬉；商之兴也以简狄，及其亡也以妲己；周之兴也以文母，及其亡也以褒姒。观夫贞简之为人也，虽未偕於前代，亦无亏於懿范。而刘后以牝鸡之晨，皇业斯坠，则与夫三代之兴亡同矣。余无进贤辅佐之德，又何足以道哉！永乐大典卷一万九千三百四。案：五代史无外戚传。据五代会要，武皇长女琼华长公主，降孟知祥，同光三年十二月封〔九〕。第二女瑶英长公主，降张延钊，同光三年十二月封〔一０〕。明宗长女永宁公主，降晋高祖。第十三女兴平公主，降赵延寿，天成三年四月封，至长兴四年九月改封齐国公主，至清泰二年三月进封燕国长公主〔一一〕。第十四女寿安公主，长兴四年六月封。第十五女永乐公主，长兴四年六月封。今考会要所载，亦多舛互。如琼华公主，十国春秋诸书作太祖弟克让之女，会要以为武皇长女，此传闻之异辞也。庄宗女义宁公主，降宋廷浩。廷浩仕至房州刺史，晋初为汜水关使，张从宾之叛，战死。见东都事略及宋史。又，王禹¤小畜集有宋渥神道碑云：母义宁公主，天¤中，晋祖以尝事庄宗，有旧君之礼，每贵主入见，听其不拜。时兵戎方炽，经费不充，惟公主之家，赐予甚厚，尽而复取，亦无倦色。一日，晋祖从容谓贵主曰：“朕于主家无所爱惜，但朝廷多事，府库甚虚，主所知矣。今辇毂之下，桂玉为忧，可命渥分司西京，以丰就养。”因厚遣之，且¤留使具晨昏伏腊之用，至于醯醢，率有备焉。会要不载庄宗女，是其阙略也〔一二〕。欧阳史云：延寿所尚公主已死，耶律德光乃为延寿娶从益妹，是为永安公主。薛史赵延寿传亦言其娶明宗小女为继室，而五代会要不载，疑有阙文。
                                                     【六七八至六七九页】
                               
@
#篇名:旧五代史
#类型:史;北宋
#时代:6

          《旧五代史》卷:五十

    唐书二十六
      宗室列传第二
                                                             【六八一页】
                           
    克让，武皇之仲弟也。少善骑射，以勇悍闻。咸通中，从讨庞勋，以功为振武都校。乾符中，王仙芝陷荆、襄，朝廷徵兵，克让率师奉诏，贼平，以功授金吾将军，留宿¤。
                                                             【六八一页】
                           
    初，懿祖归朝，宪宗赐宅於亲仁坊，自长庆以来，相次一人典¤兵。武皇之起云中，杀段文楚，朝议罪之，命加兵于我，惧，将逃归，天子诏巡使王处存夜围亲仁坊捕克让。诘旦兵合，克让与纪纲何相温〔一〕、安文宽、石的历十余骑弯弧跃马，突围而出，官军数千人追之，比至渭桥，案：欧阳史作滑桥，疑传刻之讹。据通监考异引薛史亦作渭桥，今仍其旧。（旧五代史考异）死者数百。克让自夏阳掠船而济，归於¤门。明年，武皇昭雪，克让复入宿¤。黄巢犯阙，僖宗幸蜀，克让时守潼关，为贼所败，★案：僖宗幸蜀以前，武皇未尝昭雪，克让无由复入宿¤，出守潼关。通监考异尝辨其误。今考新唐书黄巢传，巢攻潼关，齐克让以其军战关外。时士饥甚，潜烧克让营，克让走入关，疑当时因齐克让之名与李克让同，遂致传闻辗转失实耳。欧阳史只据薛史原文，不为辨正，今无可复考，姑附识于此。以部下六七骑伏於南山佛寺，夜为山僧所害。
                                                     【六八一至六八二页】
                           
    克让既死，纪纲浑进通冒刃获免，归於黄巢。中和二年冬，武皇入关讨贼，屯沙苑。黄巢遣使米重威¤赂修好，因送浑进通至，兼擒送害克让僧十人。武皇燔伪诏，还其使，尽诛诸僧，为克让发哀行服，悲恸久之。永乐大典卷一万三百八十八。
                                                             【六八二页】
                           
    克修，字崇远，武皇从父弟也。案欧阳史家人传云：太祖四弟，曰克让、克修、克恭、克宁，皆不知其父母名号。据薛史，则克修父名德成，未尝无名号也。父德成，初为天宁军使，从献祖讨庞勋，以功授朔州刺史。克修少便弓马，从父征讨，所至立功。武皇节制¤门，以克修为奉诚军使，从入关为前锋，破黄揆於华阴，败尚让於梁田坡，蹙黄巢於光顺门，每战皆捷，勇慑诸军。贼平，以功检校刑部尚书、左营军使。其年十月，潞州牙将安居受来乞师，请复昭义军，武皇遣大将贺公雅、李筠、安金俊等以兵从。安金俊，原本作“全俊”，今据通监改正。（影库本粘签）与孟方立战於铜¤，不利，武皇乃令克修将兵继进。是月，平潞州，斩其刺史李殷锐，乃表克修为昭义节度使。★案新唐书僖宗纪：中和三年十月，李克用陷潞州，刺史李殷锐死之。与薛史李克修传同。薛史武皇纪又作十一月平潞州，纪、传自相矛盾。通监从克修传作十月，欧阳史从武皇纪作十一月。
                                                     【六八二至六八三页】
                           
    光启二年九月，克修出师山东，收复邢、¤。十一月，拔故镇。孟方立遣将吕臻来援，战於焦岗，大败之，擒吕臻，俘斩万计，进拔武安、临¤诸属县，乘胜进围邢州。方立求援於镇州，王熔出师三万援之，克修军退。及李罕之来归，武皇授以泽州刺史，与克修合势进攻河阳，连岁出师，以苦怀、孟。文德元年十月〔二〕，孟方立遣将奚忠信将兵三万袭我辽州，奚忠信，原本作“思信”，今从通监改正。（影库本粘签）克修设伏於辽之东山，大败贼军，擒忠信以献。龙纪元年，武皇大举以伐邢、¤，及班师，因抚封於上党。克修性俭啬，不事华靡，供帐饔膳，品数简陋。武皇怒其菲薄，笞而诟之，克修惭愤发疾，明年三月，卒於潞之府第，时年三十一。庄宗即位，追赠太师。
                                                             【六八三页】
                           
    克修子二人，长曰嗣弼，次曰嗣肱。嗣弼初授泽州刺史，历昭义、横海节度副使，改海州刺史。天佑十九年，案：欧阳史作十一年。（旧五代史考异）契丹犯燕、赵，陷涿郡，★案辽史太祖纪：十二月癸亥，围涿州，有白兔缘垒而上，是日破其郛。嗣弼举家被俘，迁于幕庭。永乐大典卷一万三百八十八。
                                                             【六八三页】
                           
    嗣肱，少有胆略，屡立战功。夹城之役，从周德威为前锋。时兄嗣弼为昭义副使，与嗣昭守城，兄弟内外奋战，忠力威壮，感动三军。潞围既解，以功授检校左仆射，入为三城巡检，知衙内事。天佑七年，周德威援灵、夏，党项阻道，音驿不通。嗣肱奉命自麟州渡河，应接德威，与党项转战数十里，合德威军。柏乡之战，嗣肱为马步都虞候。明年，从庄宗会朱友谦於猗氏，改教练使，与存审援河中，败汴军於胡壁堡，获将庞让。十年，与存审屯赵州，击汴人於观津。时梁祖新屠枣强，其将贺德伦急攻¤县，¤县，原本作“¤县”，今据五代春秋改正。（影库本粘签）率师五万合势营於¤之西。嗣肱自下博率骑三百，薄晚与梁之樵刍者相杂，日既晡，入梁军营门，诸骑相合，大噪，弧矢星发，¤阚驰突。汴人不知所为，营中扰，既暝，敛骑而退。是夜，梁祖烧营而遁，解¤县之围。以功特授蔚州刺史、¤门以北都知兵马使。从平刘守光。十二年，改应州刺史，累迁泽、代二州刺史、石岭以北都知兵马使。十九年，新州刺史王郁叛入契丹，嗣肱进兵定妫、儒、武等三州，授山北都团练使。二十年春，卒於新州，时年四十五。★永乐大典卷一万八千一百二十八。
                                                     【六八三至六八四页】
                           
    克恭，武皇之诸弟也。案：薛史不言克恭父为何人，然明著其为诸弟，所以别於母弟也。欧阳史与克让、克宁牵连而书，疑未详考。龙纪中，为决胜军使。大顺初，潞帅李克修卒，克恭代为昭义节度使。性骄横不法，未闲军政。潞人素便克修之简正，恶克恭之恣纵，又以克修非罪暴卒，人士离心。时武皇初定邢、¤三州，将有事於河朔，大搜军实。潞州有後院军，兵之雄劲者，克恭选其五百人献於武皇，军使安居受惜其兵，安居受，原本作“安建受”，今据通监改正。（影库本粘签）不悦。克恭令裨校李元审、安建、纪纲冯霸部送太原，行次铜¤县，冯霸劫¤谋叛，杀都将刘杲、县令戴劳谦，循山而南，北及沁水，有¤三千。武皇令李元审将兵击之，与霸战於沁水，不利，元审战伤，收军於潞。五月十五日，克恭视元审於孔目吏刘崇之第。是日，州将安居受引兵仗攻克恭，因风纵火，克恭、元审并遇害，州民推居受为留後。初，孟方立之乱，居受以泽、潞归於武皇，至是孟迁以邢、¤纳降，复任为牙将，居受惧其图己，乃叛，杀克恭以结汴人。居受遣人召冯霸於沁水，霸不受命。居受惧，将奔归朝廷，至长子，为野人所杀，传首冯霸军。霸乃引军据潞州，自称留後，求援於汴。武皇令康君立讨之，汴将葛从周来援霸。九月，李存孝急攻潞州，汴军夜遁，获霸等诛之，武皇乃以康君立为昭义节度使。★永乐大典卷一万三百八十八。
                                                     【六八四至六八五页】
                           
    克宁，武皇之季弟也。初从起云中，为奉诚军使。赫连铎之攻黄花城也，克宁奉武皇及诸弟登城，血战三日，力尽备竭，杀贼万计。燕军之攻蔚州，克宁昆仲婴城拒敌，昼夜辍寝食者旬余。後从达靼入关，逐黄寇。凡征行无不¤从，於昆弟之间，最推仁孝，小心恭谨，武皇尤友爱之。及镇太原，授辽州刺史，累至云州防御使。乾宁初，改忻州刺史，忻州，原本作“惟州”，今据欧阳史改正。（影库本粘签）从入关讨王行瑜，充马步军都将，以功授检校司徒。天佑初，授内外都制置、管内蕃汉都知兵马使、检校太保，充振武节度使，凡军政皆¤於克宁。
                                                     【六八五至六八六页】
                           
    五年正月，武皇疾笃，克宁等侍疾，垂泣辞诀，克宁曰：“王万一不讳，後事何属？”因召庄宗侍侧，谓克宁、张承业曰：“亚子累公等。”言终弃代。将发哀，克宁纪纲军府，中外无哗。
                                                             【六八六页】
                           
    初，武皇¤励军戎，多畜庶孽，衣服礼秩如嫡者六七辈，比之嗣王，年齿又长，各有部曲，朝夕聚谋，皆欲为乱。庄宗英察，惧及於祸，将嗣位，让克宁曰：“儿年孤稚，未通庶政，虽承遗命，恐未能弹压大事。季父勋德俱高，¤情推伏，且请制置军府，候儿有立，有立，原本作“有位”，今从通监改正。（影库本粘签）听季父处分。”克宁曰：“亡兄遗命，属在我儿，孰敢异议者！儿但嗣世，中外之事，何忧不办。”视事之日，率先拜贺。
                                                             【六八六页】
                           
    庄宗嗣位，军民政事，一切委之，权柄既重，趣向者多附之。李存颢者，案：欧阳史作养子存颢、存实。以阴计干克宁曰：“兄亡弟及，古今旧事，季父拜侄，理所未安。富贵功名，当宜自立，天与不取，後悔无及。”克宁曰：“公毋得不祥之言！我家世立功三代，父慈子孝，天下知名，苟吾兄山河有托，我亦何求！公无复言，必斩尔首以徇。”克宁虽慈爱因心，而日为凶徒惑乱。¤凶之妻复以此言干克宁妻孟夫人，说激百端，夫人惧事泄及祸，屡让克宁，由是愈惑。
                                                     【六八六至六八七页】
                           
    会克宁因事杀都虞候李存质，又请兼领大同节度，以蔚、朔为属郡，又数怒监军张承业、李存璋，繇是知其有贰。近臣史敬熔素与存颢善，尽知其事，敬熔告贞简太后曰：“存颢与管内太保阴图叛乱，俟嗣王过其第即擒之，¤太后子母，欲送於汴州，窃发有日矣。”庄宗召张承业、李存璋谓曰：“季父所为如此，无犹子之情，骨肉不可自相鱼肉，吾即避路，则祸乱不作矣。”承业曰：“老夫亲承遗托，言犹在耳。存颢辈欲以太原降贼，王乃何路求生？不即讨除，亡无日矣。”因令吴珙、吴珙，原本作“吴¤”，今从通监及欧阳史改正。（影库本粘签）存璋为之备。二月二十日，会诸将於府第，擒存颢、克宁於坐，庄宗垂泣数之曰：“儿初以军府让季父，季父不忍弃先人遗命。今已事定，复欲以儿子母投畀豺虎，季父何忍此心！”克宁泣对曰：“盖谗夫交构，吾复何言！”是日，与存颢俱伏法。克宁仁而无断，故及於祸。★永乐大典卷一万三百八十八。  案新唐书宰相世系表：国昌有子四人：克恭、克俭、克用、克柔〔三〕。薛史李嗣昭传云：武皇母弟代州刺史克柔之假子也。是克柔为武皇母弟。新唐书沙陀传：武皇有弟克勤，通监注引纪年录又有兄克俭〔四〕，而薛史俱无传，疑有阙文。
                                                             【六八七页】
                             
    史臣曰：昔武皇发迹於阴山，庄宗肇基於河朔，虽奄有天下，而享国日浅，眷言枝属，空秀棣华，固未及推帝尧敦¤之恩，广成王封建之义。自克让而下，不获就鲁、¤之封，懋间、平之德也，案：原本作“开平”，绎其文义，当是用汉时河间献王、东平宪王，今改正。（旧五代史考异）况夭横相继，亦良可悲哉！★永乐大典卷一万三百八十八。
                                                             【六八八页】
                               
@
#篇名:旧五代史
#类型:史;北宋
#时代:6

          《旧五代史》卷:五十一

    唐书二十七
      宗室列传第三
                                                             【六八九页】
                             
        案：薛史唐宗室传，武皇诸子、庄宗诸子、末帝诸子，永乐大典中仅存数语，其
    全篇已佚。明宗子唯许王从益
          有全传，秦王从荣传尚存一百一十二字。盖永乐大典割截以归各韵，其全篇当
          即在失去诸卷之中，今无可复考，谨据册府元龟所载以补其阙。复考五代会要
          、通监诸书分注于下，用备後唐诸王之始末焉。
                                                             【六八九页】
                             
    永王存霸，武皇子，庄宗第二弟，同光三年封。庄宗败，为军卒所杀。永乐大典卷一万六千六百二十八。  案欧阳史云：存霸历昭义、天平、河中三军节度使，居京师食俸禄而已。赵在礼反，乃遣存霸于河中，庄宗再幸汜水，徙存霸北京留守。通监云：李绍荣欲奔河中就永王存霸，从兵稍散，存霸亦帅¤千人弃镇奔晋阳。又云：存霸至晋阳，从兵逃散俱尽，存霸削发僧服谒李彦超：“愿为山僧，幸垂庇护。”军士争欲杀之，彦超曰：“六相公来，当奏取进止。”军士不听，杀之於府门之碑下。
                                                     【六八九至六九０页】
                             
    邕王存美，武皇子，庄宗第三弟，同光三年封。庄宗败，不知所终。永乐大典卷一万六千六百二十八。    案通监云：存美以病风偏枯得免，居於晋阳。
                                                             【六九０页】
                             
    薛王存礼，武皇子，案：薛史不言存礼为武皇第几子，据五代会要，太祖第二子存美，第三子存霸，第四子存礼，第五子存渥，第六子存¤，第七子存确，第八子存纪。与薛史所¤微有异同。同光三年封。庄宗败，不知所终。永乐大典卷一万六千六百二十八。
                                                             【六九０页】
                             
    申王存渥，庄宗第四弟，案欧阳史，存渥与存霸、存纪皆庄宗同母弟。同光三年封。庄宗败，与刘皇后同奔太原，为部下所杀。永乐大典卷一万六千六百二十八。  案通监云：存渥至晋阳，李彦超不纳，走至风谷，为其下所杀。
                                                             【六九０页】
                             
    睦王存¤，庄宗第五弟，同光三年封。永乐大典卷一万六千六百二十八。历¤州节度使〔一〕，册府元龟卷二百八十一。後以郭崇韬¤为庄宗所杀。永乐大典卷一万六千六百二十八。  案北梦琐言云：庄宗异母弟存¤，以郭崇韬女¤伏诛。先是，郭崇韬既诛之後，朝野骇惋，议论纷然。庄宗令阉人察访外事，言存¤於诸将坐上诉郭氏之无罪，其言怨望。又於妖术人杨千郎家饮酒聚会，攘臂而泣。杨千郎者，魏州贱民，自言得墨子术于妇翁，能役使阴物，帽下召食物果实之类。又¤博必胜，人有拳握之物，以法必取。又说炼丹乾汞，易人形，破扃¤。贵要间神奇之，官至尚书郎，赐紫，其妻出入宫禁，承恩用事。皇弟存¤常朋淫於其家，至是与存¤并罹其祸。
                                                     【六九０至六九一页】
                             
    通王存确，庄宗第六弟，雅王存纪，庄宗第七弟，同光三年封。庄宗败，并为霍彦威所杀。永乐大典卷一万六千六百二十八。  案：薛史及五代会要皆止言庄宗有六弟〔二〕。孝梁纪，太祖有子廷鸾、落落；卢文进传，庄宗又有弟存矩。薛史宗室传皆不载。
                                                             【六九一页】
                            (续)
    魏王继岌，庄宗子也。案：庄宗纪称继岌为第三子，然庄宗长子、次子之名，薛史与五代会要皆不载。庄宗即位於魏州，以继岌充北都留守，及以镇州为北都，又命为留守。册府元龟卷二百八十一。案五代会要：三年九月二十三日，封为魏王。三年，伐蜀，以继岌为都统，郭崇韬为招讨使。十月戊寅，至凤州，武兴军节度使王承捷以凤、兴、文、扶四州降。甲申，至故镇，康延孝收兴州。时伪蜀主王衍率亲军五万在利州，令步骑亲军三万逆战於三泉，康延孝、李严以劲骑三千犯之，蜀军大败，斩首五千级，余各奔溃。王衍闻其败也，弃利州奔归西川，断吉柏津浮梁而去。己丑，继岌至兴州，伪蜀东川节度使宋光葆以梓、绵、剑、龙、普等州来降〔三〕；武定军节度使王承肇以洋、蓬、壁三州符印降；兴元节度使王宗威以梁、开、通、渠、麟等五州符印送降；阶州王承岳纳符印；秦州节度使王承休弃城而遁。辛丑，继岌过利州。戊申，至剑州。己酉，至绵州，王衍遣使上¤乞降。丁巳，入成都。自兴师出洛至定蜀，计七十五日，走丸之势，前代所无。册府元龟卷二百九十一。师回，至渭南，闻庄宗败，师徒溃散，自缢死。案太平广记引王氏见闻录云〔四〕：後唐庄宗世子魏王继岌伐蜀，回军在道〔五〕，而有邺都之变。庄宗与刘后命内臣张汉宾¤急诏，所在催魏王归阙。张汉宾乘驿倍道急行，至兴元西县逢魏王〔六〕，宣传诏旨。王以本军方讨汉州，康延孝相次继来，欲候之出山，以陈凯歌，汉宾督之。有军谋陈岷，比事梁，与汉宾熟，密问张曰：“天子改换，且是何人？”张色庄曰：“我尝面奉宣诏魏王〔七〕，¤大军在行，谈何容易。”陈岷曰：“久忝知闻，故敢谘问，两日来有一信风，新人已即位矣，复何形¤。”张乃说：“来时闻李嗣源过河，未知近事。
                                                     【六九一至六九二页】
                           
”岷曰：“魏王且请盘桓，以观其势，未可前迈。”张以庄宗命严，不敢迁延，督令进发，魏王至渭南遇害。（旧五代史考异）
                                                             【六九二页】
                             
    继潼、继嵩、继蟾、继¤并庄宗子〔八〕，同光三年拜光禄大夫、检校司徒，未封。庄宗败，并不知所终。永乐大典卷一万六千六百二十八。  案清异录：唐¤庆公主下降孟知祥。长兴四年，明宗晏驾，唐室乱，庄宗诸儿削发为¤刍，间道走蜀。时知祥新称帝，为公主厚待犹子，赐予千计〔九〕。（旧五代史考异）
                                                             【六九二页】
                            
    从¤，明宗长子，性忠勇沈厚，摧坚陷阵，人罕偕焉。册府元龟卷二百七十一。从庄宗于河上，累有战功，庄宗器赏之，用为金枪指挥使。册府元龟卷二百九十一。明宗在魏府为军士所逼，庄宗诏从¤曰：“尔父于国有大功，忠孝之心，朕自明信，今为乱兵所劫，尔宜自去宣朕旨，无令有疑。”从¤行至中途〔一０〕，为元行钦所制，复与归洛下。庄宗改其名为继¤，以为己子，命再往，从¤固执不行，愿死于御前，以明丹赤。从庄宗赴汴州，明宗之亲旧多策马而去，左右或劝从¤令自脱，终无行意，寻为元行钦所杀。天成初，赠太保。册府元龟卷二百八十六。
                                                     【六九二至六九三页】
                          
    秦王从荣，明宗第二子也。明宗践阼，天成初，授邺都留守、天雄军节度使。三年，移北京留守，充河东节度使。四年，入为河南尹。册府元龟卷二百八十一。一日，明宗谓安重诲曰：“近闻从荣左右有诈宣朕旨，令勿接儒生，儒生多懦，恐钝志相染。朕方知之，颇骇其事。余比以从荣方幼，出临大藩，故选儒雅，赖其裨佐。今闻此奸¤之言，岂朕之所望也。”鞫其言者将戮之，重诲曰：“若遽行刑，又虑宾从难处，且望严诫。”遂止。永乐大典卷六千七百六十。
                                                             【六九三页】
                          
    从荣为诗，与从事高辇等更相唱和，自谓章句独步於一时，有诗千余首，号曰紫府集。册府元龟卷二百七十。
                                                             【六九三页】
                           (续)
    长兴中，以本官充天下兵马大元帅。册府元龟卷二百六十九。从荣乃请以严¤、捧圣步骑两指挥为秦府衙兵，每入朝，以数百骑从行，出则张弓挟矢，驰骋盈巷。既受元帅之命，即令其府属僚佐及四方游士，各试檄淮南书一道，陈己将廓清宇内之意。初，言事者请为亲王置师傅，明宗顾问近臣，执政以从荣名势既隆，不敢忤旨，即奏云：“王官宜委。”从荣乃奏刑部侍郎刘赞为王傅，又奏翰林学士崔¤为元帅府判官。明宗曰：“学士代予诏令，不可拟议。”从荣不悦，退谓左右曰：“既付以元帅之任，而阻予请僚佐，又未谕制旨也。”复奏刑部侍郎任赞，从之。册府元龟卷二百九十九。  案宋史赵上交传：秦王从荣开府兼判军¤，以上交为虞部员外郎，充六军诸¤推官。李¤、张沆、鱼崇远皆白衣在秦府，悉与上交友善。累迁司封郎中，充判官。从荣素豪迈，不遵礼法，好昵¤小，上交从容言曰：“王位尊严，当修令德以慰民望。王忍为此，独不见恭世子、戾太子之事乎？”从荣怒，出之。历泾、秦二镇节度判官。从荣及祸，僚属皆坐斥。上交由是知名。（旧五代史考异）後举兵犯宫室，败死，废为庶人。★永乐大典卷一万六千六百二十八。案通监明宗纪云：己丑，大渐，秦王从荣入问疾，帝¤首不能举。王淑妃曰：“从荣在此。”帝不应。从荣出，闻宫中皆哭，从荣意帝已殂，明旦，称疾不入。是夕，帝实小愈，而从荣不知。从荣自知不为时论所与，恐不得为嗣，与其党谋，欲以兵入侍，先制权臣。壬辰，从荣自河南府常服将步骑千人陈於天津桥。孟汉琼被甲乘马，召马军都指挥使朱洪实，使将五百骑讨从荣。从荣方据胡床，坐桥上，遣左右召康义诚。端门已闭，叩左掖门，从门隙窥之，见朱洪实引骑兵北来，走白从荣，从荣大惊，命取铁掩心擐之，坐调弓矢
                                                             【六九四页】
                          
。俄而骑兵大至，从荣走归府，僚佐皆窜匿，牙兵掠嘉善坊溃去。从荣与妃刘氏匿床下，皇城使安从益就斩之，以其首献。丙申，追废从荣为庶人。  五代会要云：清泰元年十二月¤：“故庶人从荣〔一一〕，获罪先帝，贻祸厥身，已历岁时，未营宅兆。虽轸在原之念，宜从有国之规，且令中书门下商量葬礼。”寻据太常礼院状奏：“请准唐贞观中庶人承乾流死黔州，仍葬以公礼。”从之。  五代史补：秦王从荣，明宗之爱子。好为诗，判河南府，辟高辇为推官。辇尤能为诗，宾主相遇甚欢。自是出入门下者，当时名士有若张杭、高文蔚、何仲举之徒，莫不分廷抗礼，更唱迭和。时干戈之後，武夫用事，睹从荣所为，皆不悦。于是康知训等窃议曰：“秦王好文，交游者多词客，此子若一旦南面，则我等转死沟壑，不如早图之。”高辇知其谋，因劝秦王托疾：“此辈以所就之间〔一二〕，须来问候，请大王伏壮士，出其不意皆斩之，庶几免祸矣。”从荣曰：“至尊在上，一旦如此，得无危乎？”辇曰：“子弄父兵，罪当笞尔，不然则悔无及矣。”从荣犹豫不决，未几及祸，高辇弃市。初，从荣之败也，高辇窜于民家，且落发为僧。既擒获，知训以其毁形难认，复使巾帻著绯，验其真伪，然後用刑。辇神色自若，厉声曰：“朱衣才脱，白刃难逃。”观者笑之〔一三〕。
                                                     【六九四至六九五页】
                            
    从璨，明宗诸子。案：五代会要以从璨为明宗第四子。册府元龟作诸子，与明宗纪同。今仍其旧。性刚直，好客疏财，意豁如也。天成中，为右¤大将军，时安重诲方秉事权，从璨亦不之屈，重诲常以此忌之。明宗幸汴，留从璨为大内皇城使。一日，召宾友於会节园，酒酣之後，戏登於御榻。安重诲奏请诛之〔一四〕。诏曰：“皇城使从璨，朕巡幸汴州，使警大内。乃全乖委任，但恣遨游，於予行从之园，频恣歌欢之会，仍施峻法，显辱平人，致彼喧哗，达於闻听。方当立法，固不党亲，宜贬授房州司户参军，仍令尽命。”长兴中，重诲之得罪也，命复旧官，仍赠太保。册府元龟卷二百九十五。
                                                     【六九五至六九六页】
                            
    许王从益，明宗之幼子也。宫嫔所生，明宗命王淑妃母之，尝谓左右曰：“唯此儿生於皇宫，故尤所锺爱。”长兴末，封许王。晋高祖即位，以皇后即其姊也，乃养从益於宫中。晋天¤中，以从益为二王後，改封郇国公，郇国，原本作“邹国”，考欧阳史及通监并作郇国，薛史晋高祖纪亦作“郇”，今改正。（影库本粘签）食邑三千户。其後与母归洛阳守陵。开运末，契丹主至汴，以从益遥领曹州节度使，复封许王，与王妃寻归西京。会契丹主死，其汴州节度使萧翰谋归北地，虑中原无主，军民大乱，则已亦不能按辔徐归矣〔一五〕，乃诈称契丹主命，遣人迎从益於洛阳，令知南朝军国事。从益与王妃逃於徽陵以避之，使者至，不得已而赴焉。从益於崇元殿见¤官，萧翰率部¤列拜於殿上，¤官趋拜於殿下，乃伪署王松为左丞相，赵上交为右丞相，李式、翟光邺为枢密使，王景崇为宣徽使，余官各有署置。又以北来燕将刘祚为权侍¤使，充在京巡检。翰北归，从益饯於北郊。及汉高祖将离太原，从益召高行周、武行德欲拒汉高祖，★案：薛史但载从益拒汉事，考宋史赵上交传云：汉祖将至，从益遣上交驰表献款。盖献款乃淑妃、从益本意也。欧阳史两存之，其事始备。（旧五代史考异）行周等不从，且奏其事。汉高祖怒，车驾将至阙，从益与王妃俱赐死於私第，时年十七，时人哀之。★永乐大典卷六千七百六十。五代史阙文：汉高祖自太原起军建号，至洛阳，命郭从义先入京师，受密旨杀王淑妃与许王从益。淑妃临刑号泣曰：“吾家子母何罪，吾儿为契丹所立〔一六〕，非敢与人争国，何不且留吾儿，每年寒食，使持一盂饭洒明宗陵寝。”闻者无不泣下。臣谨按，隐帝朝，诏史臣修汉祖实录，¤淑妃、从益传，但云“临刑之日，焚香俟命”，盖讳之耳。
                                                     【六九六至六九七页】
                            
    重吉，末帝长子，为控鹤都指挥使。闵帝嗣位，出为亳州团练使。末帝兵起，为闵帝所害。永乐大典卷一万六千六百二十八。  案通监云：诏遣殿直楚匡祚执亳州李重吉，幽于宋州。又云：遣楚匡祚杀李重吉于宋州，匡祚榜捶重吉，责其家财。清泰元年，诏赠太尉，仍令宋州选隙地置庙。册府元龟卷二百七十七。  案：闵帝有子重哲，授银青光禄大夫、检校工部尚书，见明宗纪。欧阳史家人传阙而不载，今附识于此。
                                                             【六九七页】
                            
    雍王重美，末帝第二子，清泰三年封。晋兵入，与末帝俱自焚死。永乐大典卷一万六千六百二十八。    案通监云：洛阳自闻兵败，¤心大震，居人四出，逃窜山谷。门者请禁之，雍王重美曰：“国家多难，未能为百姓主，又禁其求生〔一七〕，徒增恶名耳。不若听其自便，事宁自还。”乃出令任从所适，¤心差安。又云：皇后积薪欲烧宫室，重美谏曰：“新天子至，必不露居，他日重劳民力，死而遗怨，将安用之。”乃止。案：重美传，永乐大典原本有阙佚，今附录通监于此，疑通监所用即本薛史原文也。
                                                     【六九七至六九八页】
                            
    史臣曰：继岌以童¤之岁，当统帅之任，虽成功於剑外，寻求死於渭滨，盖运尽天亡，非孺子之咎也。从¤感厚遇之恩，无苟免之意，死於君侧，得不谓之忠乎！从荣以狂躁之谋，贾覆亡之祸，谓为大逆，则近厚诬。从璨为权臣所忌，从益为强敌所胁，俱不得其死，亦良可伤哉！重美听洛民之奔亡，止母后之燔¤，身虽烬於红焰，言则耀乎青编。童年若斯，可谓贤矣！永乐大典卷六千七百六十。
                                                             【六九八页】
                                (续)
@
#篇名:旧五代史
#类型:史;北宋
#时代:6

          《旧五代史》卷:五十二

    唐书二十八
      列传第四
                                                             【七０一页】
                           
    李嗣昭，字益光，武皇母弟代州刺史克柔之假子也。小字进通，案：原本作“通进”，今从欧阳史改正。不知族姓所出。案：欧阳史作本姓韩氏，汾州大谷县民家子。少事克柔，颇谨愿，虽形貌眇小，而精悍有胆略，沈毅不¤。初嗜酒好乐，案：欧阳史作初喜嗜酒，吴缜纂误云：喜即嗜也，疑剩“喜”字。（旧五代史考异）武皇微伸儆戒，乃终身不饮。少从征伐，精练军机。乾宁初，王珂、王珙争帅河中，珙引陕州之军攻珂，珂求救於武皇，乃令嗣昭将兵援之，败珙军於猗氏，获贼将李¤等。四年，改衙内都将，复援河中，败汴军於胡壁堡，擒汴将滑礼，以功加检校仆射。及王珂请婚武皇，武皇以女妻之，珂赴礼於太原，以嗣昭权典河中留後事。
                                                             【七０一页】
                           
    李罕之袭我潞州也，嗣昭率师攻潞州，与汴将丁会战於含口〔一〕，含口，原本作“合口”。考通监注云：含口在潞州城东。今改正。（影库本粘签）俘获三千，执其将蔡延恭，代李君庆为蕃汉马步行营都将。进攻潞州，遣李存质、李嗣本以兵扼天井关。汴将泽州刺史刘屺弃城而遁，乃以李存璋为刺史。梁祖闻嗣昭之师大至，召葛从周谓曰：“¤人若在高平，当围而取之，先须野战，勿以潞州为敌。”及闻嗣昭军韩店，梁祖曰：“进通扼八议路，★八议路，原本作“入义”，今据通监改正。（影库本粘签）此贼决与我¤〔二〕，公等临事制机，勿落奸便。”贺德伦闭壁不出，嗣昭日以铁骑环城，汴人不敢刍牧，援路断绝。八月，德伦、张归厚弃城遁去，我复取潞州。
                                                     【七０一至七０二页】
                           
    光化三年〔三〕，汴人攻沧州，刘仁恭求救，遣嗣昭出师邢、¤以应之。嗣昭遇汴军於沙河，击败之，获其将胡礼。进攻¤州，下之，获其郡将朱绍宗。九月，梁祖自率军三万至临¤，葛从周设伏於青山口。嗣昭闻梁祖至，敛军而退，从周伏兵发，为其所败，偏将王合郎、杨师悦等被擒。十月，汴人大寇镇、定，王郜告急於武皇，乃遣嗣昭出师，下太行，击怀、孟。汴将侯信守河阳，不意嗣昭之师至，既无守备，驱¤人登城，嗣昭攻其北门，破其外垣，俄而汴将阎宝救军至，乃退。
                                                             【七０二页】
                           
    天复元年，河中王珂为汴人所掳，河中晋、绛诸郡皆陷。四月，汾州刺史李瑭谋叛，纳款於汴，嗣昭讨之，三日而拔，斩瑭。是月，汴人初得蒲、绛，乃大举诸道之师来逼太原。汴将葛从周陷承天军，氏叔琮营洞涡驿。太原四面，汴军云合，武皇忧迫，计无从出。嗣昭朝夕选精骑分出诸门，掩击汴营，左俘右斩，或燔或击，汴军疲於奔命，又属霖雨，军多足肿腹疾，粮运不继。五月，氏叔琮引退，嗣昭以精骑追之，汴军委弃辎重兵仗万计。六月，嗣昭出师阴地，阴地，原本作“阴陀”，考薛史前後皆作阴地，胡三省云：阴地关在晋州东北。（影库本粘签）攻慈、隰，降其刺史唐礼、张¤。是时，天子在凤翔，汴人攻围，有密诏徵兵。十一月，嗣昭出师晋、绛，屯吉上堡，遇汴将王友通於平阳，一战擒之。
                                                     【七０二至七０三页】
                           
    明年正月，嗣昭进兵蒲县。十八日，汴将朱友宁、氏叔琮将兵十万来拒。二十八日，梁祖自率大军至平阳，嗣昭之师大恐。三月十一日，有白虹贯周德威之营，候者云不利，宜班师。翌日，氏叔琮犯德威之营，汴军十余万，列阵四合，德威、嗣昭血战解之，乃保军而退，汴军因乘之。时诸将溃散，无复部伍，德威引骑军循西山而遁，朱友宁乘胜陷慈、隰、汾等州。武皇闻其败也，遣李存信率牙兵至清源应接，复为汴军所击。汴军营於晋祠，嗣昭、德威收合余¤，登城拒守，汴人治攻具於西北隅，四面营栅相望。时镇州、河中皆为梁有，孤城无援，师旅败亡。武皇昼夜登城，忧不遑食，召诸将欲出保云州，嗣昭曰：“王勿为此谋，儿等苟存，必能城守。”李存信曰：“事势危急，不如且入北蕃，别图进取。朱温兵师百万，天下无敌，关东、河北受他指挥，今独守危城，兵亡地¤，傥彼筑室反耕，环堑深固，则亡无日矣！”武皇将从之，嗣昭亟争不可，犹豫未决，赖刘太妃极言於内，武皇且止。数日，亡散之¤复集。嗣昭昼夜分兵四出，斩将搴旗，汴军保守不暇。二十一日，朱友宁烧营退去，嗣昭追击，复收汾、慈、隰等州。五月，云州都将王敬晖据城叛，振武石善友亦为部将契¤让所逐，嗣昭皆讨平之。
                                                     【七０三至七０四页】
                           
    天佑三年，汴人攻沧、景，刘仁恭遣使求援。十一月〔四〕，嗣昭合燕军三万进攻潞州，降丁会，武皇乃以嗣昭为昭义节度使。案旧唐书：天佑三年十二月戊辰，李克用与幽州之¤同攻潞州，全忠守将丁会以泽、潞降太原，克用以其子嗣昭为留後。甲戌，全忠烧长芦营旋军，闻潞州陷故也。考嗣昭本克柔养子，旧唐书以为武皇子，殊误。始嗣昭未到之前，上党有占者，见一人家舍上常有气如车盖，视之，但一贫媪而已。占者谓媪：“有子乎？”曰：“有，见为军士，出戍於外。”占者心异之，以为其子将来有土地之兆也。未几，丁会既降，嗣昭领兵入潞，以媪家四面空缺，乃驻於是舍。丁会既归太原，武皇遣使命嗣昭为帅，乃自媪舍而入理所，其气寻息，闻者异之。
                                                             【七０四页】
                           
    四年六月，汴将李思安将兵十万攻潞州，乃筑夹城，深沟高垒，内外重复，飞走路绝。嗣昭抚循士¤，登城拒守。梁祖驰书说诱百端，嗣昭焚其伪诏，斩其使者，城中固守经年，军民乏绝，感盐炭自生〔五〕，以济贫民。嗣昭尝享诸将，登城张乐，贼矢中足，嗣昭密拔之，密拔，原本作“蜜跋”，今从册府元龟改正。（影库本粘签）坐客不之觉，酣饮如故，以安¤心。五年五月，庄宗败汴军，破夹城。嗣昭知武皇弃世，哀恸几绝。时大兵攻围历年，城中士民饥死大半，¤里萧条。嗣昭缓法宽租，劝农务穑，一二年间，军城完集，三面邻於敌境，寇钞纵横，设法枝梧，边鄙不耸。
                                                     【七０四至七０五页】
                           
    胡柳之战，周德威战没，师无行列，至晚方集。汴人四五万登无石山，我军惧形於色。或请收军保营，诘旦复战。嗣昭曰：“贼无营垒，去临濮地远，日已晡晚，皆有归心，但以精骑逗挠，无令返旆，晡後追击，破之必矣。我若收军拔寨，贼人入临濮，俟彼整齐复来，即胜负未决。”庄宗曰：“非兄言，几败吾事！”军校王建及又陈方略，嗣昭与建及分兵於土山南北为掎角，汴军惧，下山，因纵军击之，俘斩三万级，由是庄宗之军复振。
                                                             【七０五页】
                           
    十六年，嗣昭代周德威权幽州军府事，九月，以李绍宏代，嗣昭出蓟门，百姓号泣请留，截鞍惜别，嗣昭夜遁而归。
                                                             【七０五页】
                          
    十七年六月，嗣昭自德胜归藩，庄宗帐饯於戚城。庄宗酒酣，泣而言曰：“河朔生灵，十年馈挽，引领鹤望，俟破汴军。今兵赋不充，寇孽犹在，坐食军赋，有愧蒸民。”嗣昭曰：“臣忝急难之地，每一念此，寝不安席。大王且持重谨守，惠养士民。臣归本藩，简料兵赋，岁末春首，即举¤复来。”庄宗离席拜送，如家人礼。是月，汴将刘¤攻同州，朱友谦告急，嗣昭与李存审援之。九月，破汴军於冯翊，乃班师。
                                                             【七０五页】
                          
    十九年，庄宗亲征张文礼於镇州。冬，契丹三十万奄至，嗣昭从庄宗击之，敌骑围之数十重，良久不解。嗣昭号泣赴之，引三百骑横击重围，驰突出没者数十合，契丹退，翼庄宗而还。是时，阎宝为镇人所败，退保赵州，庄宗命嗣昭代宝攻真定。七月二十四日，王处球之兵出至九门，九门，原本作“丸门”，今据通监及辽史改正。（影库本粘签）嗣昭设伏於故营，贼至，发伏击之殆尽，余三人匿於墙墟间，嗣昭环马而射之，为贼矢中脑，嗣昭¤中矢尽，拔贼矢於脑射贼，一发而殪之。嗣昭日暮还营，所伤血流不止，是夜卒。
                                                     【七０五至七０六页】
                          
    嗣昭节制泽、潞，官自司徒、太保至侍中、中书令。庄宗即位，赠太师、陇西郡王。长兴中，诏配飨庄宗庙庭。
                                                             【七０六页】
                          
    嗣昭有子七人，长曰继俦，泽州刺史；次继韬、继忠、继能、继袭、继远，皆夫人杨氏所生。案：嗣昭有子七人，薛史仅言其六。欧阳史仍薛史之旧。据继韬附传，有弟继达，合数之恰得七人也。杨氏治家善积聚，设法贩鬻，致家财百万。永乐大典卷一万三百八十九。
                                                             【七０六页】
                        
    继韬，小字留得，少骄狯无赖。嗣昭既卒，庄宗诏诸子扶丧归太原襄事〔六〕，诸子违诏，以父牙兵数千拥丧归潞。庄宗令李存渥驰骑追谕，兄弟俱忿，欲害存渥，存渥遁而获免继韬兄继俦，嗣昭长嫡也，当袭父爵，然柔而不武。方在苫庐，继韬诈令三军劫己为留後，囚继俦於别室，以事奏闻。庄宗不得已，命为安义军兵马留後。案通监注云：後唐改昭义为安义，盖为嗣昭避讳也。欧阳史仍作昭义。（旧五代史考异）
                                                     【七０六至七０七页】
                        
    时军前粮饷不充，租庸计度请潞州转米五万贮於相州，继韬辞以经费不足，请转三万。有幕客魏琢、牙将申蒙者，申蒙，原本作“车蒙”，今据通监改正。（影库本粘签）因入奏公事，每摭阴事报继韬云：“朝廷无人，终为河南吞噬，止迟速间耳。”由是阴谋叛计。内官张居翰时为昭义监军，庄宗将即位，诏赴邺都。潞州节度判官任圜时在镇州，亦奉诏赴邺。魏琢、申蒙谓继韬曰：“国家急召此二人，情可知矣。”弟继远，年十五六，谓继韬曰：“兄有家财百万，仓储十年，宜自为谋，莫受人所制。”继韬曰：“定哥以为何如？”曰：“申蒙之言是也。河北不胜河南，不如与大梁通盟，国家方事之殷，焉能讨我？无如此算。”乃令继远将百余骑诈云於晋、绛擒生，遂至汴。梁主见之喜，因令董璋将兵应接，营於潞州之南，加继韬同平章事，改昭义军为匡义军。继韬令其爱子二人入质於汴。
                                                             【七０七页】
                        
    及庄宗平河南，继韬惶恐，计无所出，将脱身於契丹，会有诏赦之，乃¤银数十万两，随其母杨氏诣阙，冀以赂免。将行，其弟继远曰：“兄往与不往，利害一也。以反为名，何面更见天下！不如深沟峻壁，坐食积粟，尚可苟延岁月，往则亡无日矣。”或曰：“君先世有大功於国，主上季父也，弘农夫人无恙，保获万全。”及继韬至，厚赂宦官、伶人，言事者翕然称：“留後本无恶意，奸人惑之故也。嗣昭亲贤，不可无嗣。”杨夫人亦於宫中哀祈刘皇后，后每於庄宗前泣言先人之功，以动圣情，由是原之。在京月余，屡从畋游，宠待如故。李存渥深诃诋之，继韬心不自安，复赂伶阉，求归本镇，庄宗不听。继韬潜令纪纲书谕继远，欲军城更变，望天子遣己安抚。事泄，斩於天津桥南。天津桥，原本脱“津”字，今从欧阳史增入。（影库本粘签）二子龆年质於汴，庄宗收城得之，抚其背曰：“尔幼如是，犹知能佐父造反，长复何为！”至是亦诛。仍遣使往潞州斩继远，函首赴阙，命继俦权知军州事，继达充军城巡检。
                                                     【七０七至七０八页】
                        
    未几，诏继俦赴阙，时继俦以继韬所畜婢仆玩好之类悉为己有，每日料选算校，不时上路。继达怒谓人曰：“吾仲兄被罪，父子诛死，大兄不仁，略无动怀，而便蒸淫妻妾，诘责货财，惭耻见人，生不如死。”继达服¤麻，引数百骑坐於戟门，呼曰：“为我反乎！”即令人斩继俦首，投於戟门之内。副使李继珂闻其乱也，继珂，原本作“继¤”，今从通监改正。（影库本粘签）募¤人千余攻於城门。继达登城楼，知事不济，启子城东门，至其第，尽杀其孥，得百余骑，出潞城门，将奔契丹。行不十里，麾下奔溃，自刭於路隅。
                                                             【七０八页】
                        
    天成初，继能为相州刺史，母杨氏卒於太原，继能、继袭奔丧行服。继能笞掠母主藏婢，责金银数，因笞至死。家人告变，言聚甲为乱，继能、继袭皆伏诛。嗣昭诸子自相屠害，几於溘尽，唯继忠一人仅保其首领焉。永乐大典卷一万三百八十九。
                                                             【七０八页】
                             
    裴约，潞州之旧将也。初事李嗣昭为亲信，及继韬之叛，约方戍泽州〔七〕，因召民泣而谕之曰：“余事故使，已余二纪，每见分财享士，志在平雠，不幸薨殁。今郎君父丧未葬，郎君，原本作“郎书”，今据欧阳史改正。（影库本粘签）即背君亲，余可¤刃自杀，不能送死与人。”¤皆感泣。既而梁以董璋为泽州刺史，率¤攻城，约拒久之，告急於庄宗。庄宗知其忠恳，谓诸将曰：“朕於继韬何薄，於裴约何厚？裴约能分逆顺，不附贼党，先兄一何不幸，生此鸱枭！”乃顾李绍斌曰：“尔识机便，为我取裴约来，朕不藉泽州弹丸之地。”即遣绍斌率五千骑以赴之。★案：欧阳史作李存审。据薛史庄宗纪亦作李绍斌，疑欧阳史误。绍斌自辽州进军，未至，城已陷，约被害，时同光元年六月也。帝闻之，嗟痛不已。永乐大典卷一万八千一百二十八。
                                                             【七０九页】
                             
    李嗣本，¤门人，本姓张。父准，铜冶镇将。嗣本少事武皇，为帐中纪纲，渐立战功，得补军校。乾宁中，从征李匡俦为前锋，与燕人战，得居庸关，以功为义儿军使，因赐姓名。从讨王行瑜，授检校刑部尚书，改威远、宁塞等军使。五年，讨罗弘信於魏州，嗣本为前锋，师还，改马军都将。从李嗣昭讨王晖於云州，论功加检校司空。汴将李思安之围潞州也，从周德威军於余吾，嗣本率骑军日与汴人转¤  前後献俘千计，迁代州刺史。六年，从攻晋、绛，为蕃汉副使都校。及武皇丧事有日，嗣本监护其事，改云中防御使、云蔚应朔等州都知兵马使，加特进、检校太保。九年，周德威讨刘守光，嗣本率代北诸军、生熟吐浑，收山後八军，得纳降军使卢文进、武州刺史高行¤以献。幽州平，论功授振武节度使，振武，原本作“正武”，今从欧阳史改正。（影库本粘签）号“威信可汗”。十二年，庄宗定魏博，刘¤据莘县，命嗣本入太原巡守都城。十三年，从破刘¤於故元城，收¤、磁、¤三郡〔八〕。六月，还镇振武。八月，契丹阿保机倾塞犯边，其¤三十万攻振武，嗣本婴城拒战者累日。契丹为火车地道，昼夜急攻，城中兵少，御备罄竭，城陷，嗣本举族入契丹。有子八人，四人陷於幕庭。嗣本性刚烈，有节义，善战多谋，然治郡民，颇伤苛急，人以此少之也。★永乐大典卷一万三百八十九。
                                                     【七０九至七一０页】
                           
    李嗣恩，本姓骆。案欧阳史：嗣恩本吐谷浑部人，而薛史不载，疑有阙文。年十五，能骑射，侍武皇於振武，及镇太原，补铁林军小校。从征王行瑜，奉表献捷，加检校散骑常侍，渐转突阵指挥使，赐姓名。天佑四年，逐康怀英於河西，解汾州之围，加检校司空，充左厢马军都将。战王景仁有功，加检校司徒。救河中府，与梁人接战，应弦毙者甚¤，而¤中其口。及退，庄宗亲视其伤，深加慰勉，转内衙马步都将、辽州刺史。十二年，从庄宗入魏，击刘¤有功，转天雄军都指挥使。刘¤之北趋乐平也，嗣恩袭之，倍程先入晋阳。时城中无备，得嗣恩兵至，人百其勇。¤闻其先过，乃遁。莘之战，以功转代州刺史，充石岭关以北都知兵马使，稍迁振武节度使。十五年，追赴行在，卒於太原。天成初，明宗敦念旧勋，诏赠太尉。
                                                     【七一０至七一一页】
                           
    有子二人，长曰武八，骑射推於军中。尝有时辈臂饥鹰〔九〕，矜其搏击，武八持鸣镝一只，赌其狩获，暮乃多之。战契丹於新州，殁焉。案辽史太祖纪：二年三月，合战於新州东，杀李嗣本之子武八。考武八本嗣恩子，而辽史以为嗣本子，盖传闻之误。幼曰从郎，累为行军司马。永乐大典卷一万三百八十九。
                                                             【七一一页】
                             
    史臣曰：嗣昭以精悍勤劳，佐经纶之业，终没王事，得以为忠，然其後嗣皆不免於刑戮者，何也？盖殖货无穷，多财累愚故也。抑苟能以清白遗子孙，安有斯祸哉！裴约以偏裨而效忠烈，尤可贵也。嗣本、嗣恩皆以中涓之¤，参再造之功，故可附於兹也。永乐大典卷一万三百八十九。
                                                             【七一一页】
                               
@
#篇名:旧五代史
#类型:史;北宋
#时代:6

          《旧五代史》卷:五十三

    唐书二十九
      列传第五
                                                             【七一三页】
                           
    李存信，本姓张，案：梁纪作张污落，盖本名污落，赐名存信。（旧五代史考异）父君政，回鹘部人也。大中初，随怀化郡王李思忠内附，因家云中之合罗川。存信通黠多数，会四夷语，别六蕃书，善战，识兵势。初为献祖亲信，从武皇入关平贼，始补军职，赐姓名。大顺中，累迁至马步都校，与李存孝击张浚军於平阳。时存孝骁勇冠绝，军中皆下之，唯存信与争功，由是相恶，有同水火。及平定潞州，存孝以功望领节度〔一〕，既而康君立授旄钺，★康君立，原本作“军位”，今从欧阳史改正。（影库本粘签）存孝怒，大剽潞民，烧邑屋。言发涕流，疑存信摈己故也。明年，存孝得邢、¤，武皇与之节钺。存孝虑存信离间，欲立大功以胜之，屡请兵於武皇，请兼¤镇、冀，存信间之，不时许。大顺二年，武皇大举略地山东，以存信为蕃汉马步都校，存孝闻之怒，武皇令存质代之，存孝乃谋叛。既诛，以存信为蕃汉都校。从讨李匡俦，降赫连铎、白义诚，以功检校右仆射。从入关讨王行瑜，加检校司空，领郴州刺史。
                                                     【七一三至七一四页】
                           
    乾宁三年，兖、郓乞师於武皇，武皇遣存信营於莘县，莘县，原本作“华县”，今从新唐书藩镇传改正。（影库本粘签）与朱¤合势以抗梁人。梁祖患之，遣使谍罗弘信曰〔二〕：“河东志在吞食河朔，回军之日，贵道堪忧。”而存信戢兵无法，稍侵魏之刍牧，弘信怒，翻然结於梁祖，乃出兵三万以攻存信。存信敛¤而退，为魏人所薄，委弃辎重，退保¤州，军士丧失者十二三。武皇怒，大出师攻魏博，屠陷诸邑。五月，存信军於洹水。汴将葛从周、氏叔琮来援魏人，存信与铁林都将落落遇汴人於洹水南，汴人为陷马坎以待之，存信战败，落落被擒。九月，存信败葛从周於宗城，乘胜至魏州之北门。明年，闻兖、郓皆陷，乃班师。八月，从讨刘仁恭，师次安塞，为燕军所败。武皇怒谓存信曰：“昨日吾醉，不悟贼至，公不辨耶！古人三败，公姑二矣。”存信惧，泥首谢罪，几至不测。自光化已後，存信多称病，武皇以兵柄授李嗣昭，以存信为右校而已。天复二年十月，以疾卒於晋阳，时年四十一。★永乐大典卷一万三百八十九。
                                                             【七一四页】
                           
    李存孝，本姓安，名敬思。案新唐书：存孝，飞狐人。与欧阳史同，薛史阙载。少於俘囚中得隶纪纲，给事帐中。及壮，便骑射，骁勇冠绝，常将骑为先锋，未尝挫败。从武皇救陈、许，逐黄寇，及遇难上源，每战无不¤捷。
                                                     【七一四至七一五页】
                           
    张浚之加兵於太原也，潞州小校冯霸杀其帅李克恭以城叛，时汴将朱崇节入潞州，梁祖令张全义攻泽州。李罕之告急於武皇，武皇遣存孝率骑五千援之。初，汴人攻泽州，呼罕之曰：“相公常恃太原，轻绝大国，今张相公围太原，葛司空已入潞府，旬日之内，沙陀无穴自处，无穴，原本作“无空”，今据新唐书改正。（影库本粘签）相公何路求生耶！”存孝闻其言不逊，选精骑五百，绕汴营呼曰：“我，沙陀求穴者，俟尔肉馔军，可令肥者出¤！”汴将有邓季筠者，亦以骁勇闻，乃引军出战，存孝激励部¤，舞¤先登，一战败之，获马千匹，生擒季筠於军中。是夜，汴将李谠收军而遁，存孝追击至马牢山，俘斩万计，遂退攻潞州。
                                                             【七一五页】
                           
    时朝廷命京兆尹孙揆为昭义节度使，令供奉官韩归范送旌节至平阳，揆乃仗节之潞，梁祖与揆牙兵三千为纪纲。时揆为张浚副招讨，所部万人。八月〔三〕，自晋、绛¤刀黄岭趋上党。存孝引三百骑伏於长子西崖间。揆褒衣大盖，拥¤而行，俟其军前後不属，存孝出骑横击之，擒揆与归范及俘囚五百，献於太原。存孝乃急攻潞州。九月，葛从周弃城夜遁，存孝收城，武皇乃表康君立为潞帅，存孝怒，不食者累日。十月，存孝引收潞州之师，围张浚於平阳，平阳，原本作“申阳”，今据欧阳史改正。（影库本粘签）营於赵城。华州韩建遣壮士三百夜犯其营，存孝谍知，设伏以击之，尽殪，进压晋州西门，获贼三千，自是闭壁不出。存孝引军攻绛州。十一月，刺史张行恭弃城而去，张浚、韩建亦由含口而遁，存孝收晋、绛，以功授汾州刺史。
                                                     【七一五至七一六页】
                           
    大顺二年三月，邢州节度使安知建叛入汴军，武皇令存孝定邢、¤，因授之节钺。时幽州李匡威与镇州王熔屡弱中山，将中分其疆土。定州王处存求援於武皇。武皇命存孝侵镇、赵之南鄙，又令李存信、李存审率师出井陉以会之，¤军攻临城、柏乡。李匡威救至，且议旋师。李存信与存孝不协，因构於武皇，言存孝望风退衄，无心击贼，恐有私盟也。存孝知之，自恃战功，郁郁不平，因致书通王熔，又归款於汴。案：旧唐书以存孝据邢州为大顺元年事。考存孝至大顺二年始领邢州节钺，在元年无由得据邢州也。旧唐书盖因平潞州事而牵连书之耳。新唐书与欧阳史并从薛史。
                                                             【七一六页】
                           
    明年，武皇自出井陉，将逼真定，存孝面见王熔陈军机。武皇暴怒，诛先获汴将安康八方旋师。七月，复出师讨存孝，自缚马关东下，攻平山，渡滹水，击镇州四关城。王熔惧，遣使乞平，请以兵三万助击存孝，许之。案新唐书：王熔失幽州助，因乞盟，进币五十万，归粮二十万，请出兵助讨存孝。（旧五代史考异）武皇搜於栾城，李存信屯琉璃陂。九月，存孝夜犯存信营，奉诚军使孙考老被获，存信军乱。武皇进攻邢州，深沟高垒以环之，旋为存孝冲突，沟堑不成。有军校袁奉韬者，★袁奉韬，原本作“奏韬”，今从欧阳史改正。（影库本粘签）密令人谓存孝曰：“大王俟堑成即归太原，如堑垒未成，恐无归志。尚书所畏唯大王耳，料诸将孰出尚书右。王若西归，虽限以黄河，亦可浮渡，¤咫尺之洫，安能阻尚书锋锐哉！”存孝然之，纵兵成堑。居旬日，深沟高垒，飞走不能及，由是存孝至败，城中食尽。
                                                     【七一六至七一七页】
                           
    乾宁元年三月，存孝登城首罪，泣诉於武皇曰：“儿蒙王深恩，位至将帅，案：欧阳史作位至将相。吴缜纂误云：存孝本传止为邢州留後，未尝为平章事，何故云“位至将相”耶！（旧五代史考异）苟非谗慝离间，曷欲舍父子之恩，转附仇雠之党！儿虽褊狭设计，实存信构陷至此，若得生见王面，一言而死，诚所甘心。”武皇愍之，遣刘太妃入城慰劳。太妃引来谒见，存孝泥首请罪曰：“儿立微劳，本无显过，但被人中伤，申明无路，迷昧至此！”武皇叱之曰：“尔与王熔书状，罪我万端，亦存信教耶！”絷归太原，车裂於¤。然武皇深惜其才。存孝每临大敌，被重铠¤弓坐¤〔四〕，仆人以二骑从，阵中易骑，轻捷如飞，独舞铁¤，挺身陷阵，万人辟易，盖古张辽、甘宁之比也。存孝死，武皇不视事旬日，私憾诸将久之。★永乐大典卷一万三百八十九。
                                                             【七一七页】
                           
    李存进，振武人，本姓孙，名重进。案欧阳史：太祖破朔州得之，赐以姓名，养为子。父¤，世吏单于府。案九国志孙汉韶传云：祖¤，岚州刺史。父存进，振武军节度使。据薛史则存进父自名¤，未尝为刺史，与九国志异。重进初仕岚州刺史汤¤为部校，献祖诛¤，乃事武皇，从入关，还镇太原，署牙职。景福中，为义儿军使，赐姓名。从讨王行瑜，以功授检校常侍，与李嗣昭同破王珙於河中。光化三年，契丹犯塞，寇云中，改永安军使〔五〕、¤门以北都知兵马使。天复初，破氏叔琮前军於洞涡。三年，授石州刺史。庄宗初嗣位，入为步军右都检校司空，师出井陉，授行营马步军都虞候〔六〕，破汴军於柏乡，论功授¤州刺史，转检校司徒，俄兼西南面行营招讨使，出师收慈州，授慈、沁二州刺史。十二年〔七〕，定魏博，授天雄军都巡按使。时魏人初附，有银枪¤节都，强杰难制，效节，原本作“数节”，今从通监改正。（影库本粘签）专谋骚动。存进沈厚果断，犯令者枭首尸於¤，诸军无不惕息，靡然向风。十四年，擢蕃汉马步副总管，从攻杨刘，战胡柳。
                                                     【七一七至七一八页】
                           
    十六年，以本职兼领振武节度使。时王师据德胜渡，汴军据杨村渡在上流。汴人运洛阳竹木，造浮桥以济军。王师以船渡，缓急难济，存进率意欲造浮桥。军吏曰：“河桥须竹笮大¤，两岸石仓铁牛以为固，今无竹石，窃虑难成。”存进曰：“吾成算在心，必有所立。”乃课军造苇笮，维大舰数十艘，作土山，植巨木於岸以缆之。初，军中以为戏，月余桥成，制度条上，人皆服其勤智。庄宗举酒曰：“存进，吾之杜预也。”赐宝马御衣，进检校太保、兼魏博马步都将。与李存审固守德胜〔八〕。
                                                             【七一八页】
                           
    十九年，汴将王瓒率¤逼北城，为地穴火车，百道进攻。存进随机拒应，或经日不得食。汴军退。加检校太傅。王师讨张文礼於镇州，阎宝、李嗣昭相次不利而殁。七月，存进代嗣昭为招讨，进营东垣渡，夹滹¤为垒，沙土散恶，垣壁难成。存进斩伐林树，版筑旬日而就，贼不能寇。九月，王处球尽率其¤，乘其无备，奄至垒门。存进闻之，得部下数人出¤，驱贼於桥下。俄而贼大至，後军不继，血战而殁，时年六十六。同光时，赠太尉。存进行军出师，虽无奇¤，然能以法绳其骄放，营垒守战之备，特推精力，议者称之。
                                                     【七一八至七一九页】
                           
    有子四人，长曰汉韶。永乐大典卷一万三百八十九。
                                                             【七一九页】
                         
    汉韶，字享天，享天，原本作“亨天”。考册府元龟作享天，九国志与册府元龟同，今改正。（影库本粘签）幼有器局，风仪峻整。初事庄宗，为定安军使，迁河东牢城指挥使。时孟知祥权知太原军府事，会契丹侵北鄙，表令汉韶率师进讨，既而大破契丹，以功加检校右仆射。同光中，为蔡州刺史。天成初，复姓孙氏，寻授彰国军留後，累加检校太保。长兴中，为洋州节度使。末帝之起於凤翔也，汉韶与兴元张虔钊各帅部兵会王师於岐山下，及西师俱叛，汉韶逃归本镇。★案九国志：闵帝嗣位，加特进，汉韶以其父名上表让之，改检校左仆射。制曰：“改会稽之字，抑有前闻；换¤宝之文，非无故事。”闻末帝即位，心不自安，乃与张虔钊各举其城送款於蜀。洎至成都，孟知祥以汉韶旧人，尤善待之，案九国志：汉韶与知祥¤汾上旧事，及洛中更变，相对感泣。知祥曰：“丰沛故人，相遇於此，何乐如之！”於是赐第宅金帛，供帐什物，悉官给之。伪命永平军节度使。孟昶嗣伪位，历兴元、遂州两镇连帅，累伪官至中书令，封乐安郡王。年七十余，卒於蜀。永乐大典卷一万八千一百二十八。
                                                     【七一九至七二０页】
                           
    李存璋，字德璜，云中人。武皇初起云中，存璋与康君立、薛志勤等为奔走交，从入关，以功授国子祭酒，累管万胜、雄威等军。从讨李匡俦，改义儿军使。光化二年，授泽州刺史，入为牢城使。从李嗣昭讨云州叛将王晖，平之，改教练使、检校司空。五年〔九〕，武皇疾笃，召张承业与存璋授遗顾，存璋爰立庄宗，夷内难，颇有力焉，改河东马步都虞候，兼领盐铁。初，武皇稍宠军士，藩部人多干扰¤¤，肆其豪夺，法司不能禁。庄宗初嗣位，锐於求理。存璋得行其志，抑强扶弱，诛其豪首，期月之间，纪纲大振，弭¤盗，务耕稼，去奸宄，息幸门，当时称其材干。从破汴军於夹城，转检校司徒。柏乡之役，为三镇排阵使。十一年，从盟朱友谦於猗氏，授汾州刺史。汴将尹皓攻慈州，逆战败之。十三年，王檀逼太原，存璋率汾州之军入城固守，授大同防御使、应蔚朔等州都知兵马使。秋，契丹攻蔚州〔一０〕，阿保机遣使驰木书求赂，存璋斩其使。契丹逼云州，存璋拒守，城中有古铁车，乃熔为兵仗，以给军士。敌退，以功加检校太傅、大同军节度使、应蔚等州观察使。十九年四月，以疾卒於云州府第。同光初，追赠太保、平章事。晋天福初，追赠太师。
                                                             【七二０页】
                           
    有子三人，彦球为裨校，战殁於镇州。永乐大典卷一万三百八十九。
                                                             【七二一页】
                           
    李存贤，字子良，本姓王，名贤，许州人。祖启忠，父恽。案九国志李奉虔传：奉虔，太原人，本姓王氏。祖钦，唐隰州刺史。父存贤，佐唐武皇，累著功，赐姓李氏。考薛史作许州人，又作父恽，不载其官爵，与九国志异。（旧五代史考异）贤少遇乱，入黄巢军，武皇破贼陈、许，存贤来归。景福中，典义儿军，为副兵马使，因赐姓名。天佑三年，从周德威赴援上党，营於交口。五年，权知蔚州刺史，以御吐浑。六年，权沁州刺史。先是州当贼境，不能保守，乃於州南五十里据险立栅为治所，已历十余年矣。存贤至郡，乃移复旧郡，¤辟荆棘，特立廨舍，州民完集。庄宗嘉之，转检校司空，真拜刺史。九年，汴人乘其无备，来攻其城，存贤击退之。十一年，授武州刺史、山北团练使。十二年，移刺慈州。七月，汴将尹皓攻州城，存贤督军拒战，汴军攻击百端，月余遁去。十八年，河中朱友谦来求援，★案：吴缜纂误据梁末帝纪及庄宗本纪当作十七年。（旧五代史考异）命存贤率师赴之〔一一〕。十九年，汴将段凝军五万营临晋，蒲人大恐，咸欲归汴。或问於存贤曰：“河中将士欲拘公降於汴。”存贤曰：“吾奉命援河中〔一二〕，死王事固其所也。”汴军退，★案：欧阳史作击退梁兵。吴缜纂误云：朱友谦、符存审、刘¤传载¤讨友谦，存审救之，而¤败，其事始末甚明，无存贤击走梁兵之事。¤大将自是存审，安得隐其姓，而存贤独有功乎！今考薛史止作汴军退，不言存贤击退，较欧阳史为得其实。（旧五代史考异）以功加检校司徒。
                                                     【七二一至七二二页】
                           
    同光初，授右武¤上将军。十一月，入觐洛阳。二年三月，幽州李存审疾笃，求入觐，议择帅代之，方内宴，庄宗曰：“吾披榛故人，零落殆尽，所残者存审耳。今复衰疾，北门之事，北门，原本作“北北”，今从欧阳史改正。（影库本粘签）知付何人！”因目存贤曰：“无易於卿。”即日授特进、检校太保，充幽州卢龙节度使。★案九国志：梁人攻上党，庄宗亲总大军以援之，存贤先登陷敌，以功授卢龙军节度使。与薛史异。（旧五代史考异）五月，到镇。时契丹强盛，城门之外，烽尘交警，一日数战。存贤性忠谨周慎，昼夜戒严，不遑寝食〔一三〕，以至忧劳成疾，卒於幽州，时年六十五。诏赠太傅。
                                                             【七二二页】
                           
    存贤少有材力，善角¤。初，庄宗在藩邸，每宴，私与王郁角¤¤胜，郁频不胜。庄宗自矜其能，谓存贤曰：“与尔一博，如胜，赏尔一郡。”即时角¤，存贤胜，得蔚州刺史。永乐大典卷一万三百八十九。按：存贤为蔚州刺史在天佑五年，盖因角¤而得郡也。欧阳史改薛史“赏尔一郡”为“与尔一镇”，以为卢龙节度使，殊非事实。
                                                             【七二二页】
                             
    史臣曰：昔武皇之起¤、汾也，会鹿走於中原，期龙战於大泽，蓄骁果之士，以备鹰犬之用。故自存信而下，皆锡姓以结其心，授任以责其效。与夫董卓之畜吕布，亦何殊哉！唯存孝之勇，足以冠三军而长万夫，苟不为叛臣，则可谓良将矣。永乐大典卷一万三百八十九。
                                                     【七二二至七二三页】
                                (续)
@
#篇名:旧五代史
#类型:史;北宋
#时代:6

          《旧五代史》卷:五十四

    唐书三十
      列传第六
                                                             【七二五页】
                           
    王熔，其先回鹘部人也。远祖没诺干，唐至德中，事镇州节度使王武俊为骑将。武俊嘉其勇干，畜为假子，号王五哥，其後子孙以王为氏。四代祖廷凑，事镇帅王承宗为牙将。长庆初，承宗卒，穆宗命田弘正为成德军节度使。既而镇人杀弘正，推廷凑为留後，朝廷不能制，因以旄钺授之。廷凑卒，子元逵尚文宗女寿安公主。元逵卒，子绍鼎立。绍鼎卒，子景崇立。案新唐书藩镇传：绍鼎卒，子幼，未能事，以元逵次子绍懿为留後。绍懿卒，乃复授绍鼎子景崇。与薛史异。皆世袭镇州节度使，并前史有传。景崇位至太尉、中书令，封常山王，中和二年卒。
                                                             【七二五页】
                           
    熔即景崇之子也，年十岁，三军推袭父位。大顺中，武皇将李存孝既平邢、¤，因献谋於武皇，欲兼¤镇、定，乃连年出师以扰镇之属邑。熔苦之，遣使求救於幽州。案旧唐书云：时天子蒙尘，九州鼎沸，河东节度使李克用虎视山东，方谋吞据。熔以重赂结纳，请以修和好。晋军讨孟方立于邢州，熔常奉以刍粮。及方立平，晋将李存孝侵熔于南部，熔求援于幽州。（旧五代史考异）自是燕帅李匡威频岁出军，以为熔援。★案太平广记引刘氏耳目记：赵王熔方在幼冲，而燕军寇北鄙，王选将拒之。有勇士陈力、刘干，投刺军门，愿以五百人尝寇。翼日，力卒于锋刃之下，干唱凯而还。据薛史，熔方以燕帅为援，未尝与燕军战，疑耳目记传闻之误。（旧五代史考异）    案太平广记引耳目记云：赵王熔方在幼冲，而燕军寇北鄙，王方选将拒之。有勇士陈立、刘干投刺于军门，愿以五百人尝寇，必面缚戎首，王壮而许之。翌日，二夫率师而出，夜袭燕垒，大振捷音，燕人骇而奔退。立卒于锋刃之下，干即凯唱而还。王悦，赐上¤马数匹，金帛称是。俄为阉人所谮曰：“此皆陈立之功，非干之功。”王母何夫人闻之曰：“不必身死为君，未若全身为国。”即赐锦衣银带，加钱二十万，擢为中坚尉。考王熔初袭位，未尝与燕军战，疑耳目记系传闻之误。（孔本）时匡威兵势方盛，以熔冲弱，将有窥图之志。
                                                     【七二五至七二六页】
                            (续)
    景福二年春，匡威帅精骑数万，再来赴援，会匡威弟匡俦夺据兄位〔一〕，匡威退无归路，熔乃延入府第，馆於宝寿佛寺。案：欧阳史作馆于梅子园。（旧五代史考异）熔以匡威因己而失国，又感其援助之力，事之如父。五月，熔谒匡威於其馆，匡威阴遣部下伏甲劫熔，抱持之。熔曰：“公戒部人勿造次。吾国为晋人所侵，垂将覆灭，赖公济援之力，幸而获存。今日之事，本所甘心。”即并辔归府舍，熔军拒之，竟杀匡威。熔本疏瘦，时年始十七，当与匡威并辔之时，电雨骤作，屋瓦皆飞。有一人於缺垣中望见熔，熔就之，遽挟於马上，肩之而去。翌日，熔但觉项痛头偏，盖因为有力者所挟，不胜其苦故也。既而访之，则曰墨君和，★墨君和，原本作“君私”。考通监及北梦琐言诸书俱作君和，今改正。（影库本粘签）乃鼓刀之士也，遂厚赏之。★案太平广记引刘氏耳目记云：真定墨君和，幼名三旺。眉目棱岸，肌肤若铁，年十五六，赵王熔初即位，曾见之，悦而问曰：“此中何得昆仑儿也？”问其姓，与形质相应，即呼为墨昆仑，因以皂衣赐之。是时，常山县邑屡为¤州中军所侵掠，赵之将卒疲于战敌，告急于燕王，李匡威率师五万来救之。¤人攻陷数城，燕王闻之，躬领五万骑径与晋师战于元氏，晋师败绩。赵王感燕王之德，椎牛洒酒，大犒于¤城，辇金二十万以谢之。燕王归国，比及境上，为其弟匡俦所拒，赵人以其有德于我，遂营东圃以居之。燕王自以失国，又见赵王之幼，乃图之，遂伏甲俟赵王，旦至，即使擒之。赵王请曰：“某承先代基构，主此山河，每被邻寇侵渔，困于守备，赖大王武略，累挫戎锋，获保宗祧，实资恩力。顾惟幼懦，夙有卑诚，望不匆匆，可伸交让。愿与大王同归衙署，即军府必不拒违。”燕王以为然，遂与赵王并辔而进。俄有
                                                     【七二六至七二七页】
                           
大风¤黑云起于城上，大雨雷电，至东角门内，有勇夫袒臂旁来，拳殴燕之介士，即挟负赵王¤垣而走，遂得归公府。问其姓名，君和恐其难记，但言曰：“砚中之物。”王心志之。左右军士既见主免难，遂逐燕王。燕王退走于东圃，赵人围而杀之〔二〕。赵王既免燕王之难，召墨生以千金赏之，兼赐上第一区，良田万亩，仍恕其十死〔三〕，奏授光禄大夫。（旧五代史考异）
                                                             【七二七页】
                           
    熔既失燕军之援，会武皇出师以逼真定，熔遣使谢罪，出绢二十万匹，及具牛酒犒军，自是与熔修好如初。洎梁祖兼有山东，虎视天下，熔卑辞厚礼，以通和好。案新唐书：罗绍威讽熔绝太原，共尊全忠，熔依违，全忠不悦。（旧五代史考异）光化三年秋，梁祖将吞河朔，乃亲征镇、定，纵其军燔镇之关城。熔谓宾佐曰：“事急矣，谋其所向。”判官周式者，★周式，原本作“周成”，今据新唐书改正。（影库本粘签）有口辩，出见梁祖。★案新唐书：李嗣昭攻¤州，全忠自将击走之，得熔与嗣昭书，全忠怒，引军攻熔。周式请见全忠，全忠即出书示式曰：“嗣昭在者，宜速遣。”式曰：“王公所与和者，息人锋镝间耳，¤继奉天子诏和解，能无一番纸坠北路乎〔四〕？太原与赵本无恩，嗣昭庸肯入耶！”（旧五代史考异）梁祖盛怒，逆谓式曰：“王令公朋附¤汾，违盟爽信，敝赋业已及此，期於无舍！”式曰：“公为唐室之桓、文，当以礼义而成霸业，反欲穷兵黩武，天下其谓公何！”梁祖喜，引式袂而慰之曰：“前言戏之耳。”即送牛酒货币以犒军。式请熔子昭祚★昭祚，原本作“昭胙”，今据五代会要改正。（影库本粘签）及大将梁公儒、李弘规子各一人往质於汴。梁祖以女妻昭祚。及梁祖称帝，熔不得已行其正朔。
                                                     【七二七至七二八页】
                           
    其後梁祖常虑河朔悠久难制，会罗绍威卒，因欲除移镇、定。先遣亲军三千，分据熔深、冀二郡，以镇守为名。又遣大将王景仁、李思安率师七万，营於柏乡。熔遣使告急庄宗，庄宗命周德威率兵应之，熔复奉唐朝正朔，称天佑七年。及破梁军於高邑，我军大振，自是遣大将王德明率三十七都从庄宗征伐，收燕降魏，皆预其功，然熔未尝亲军远出。八年七月，熔至承天军，与庄宗合宴同盟，奉觞献寿，以申感概。庄宗以熔父友，曲加敬异，为之声歌，熔亦报之，谓庄宗为四十六舅。中饮，庄宗抽佩刀断衿为盟，许女妻熔子昭诲，因兹坚附於庄宗矣。
                                                     【七二八至七二九页】
                           
    熔自幼聪悟，然仁而不武，征伐出於下，特以作藩数世，专制四州，高屏尘务，不亲军政，多以阉人秉权，出纳决断，悉听所为。皆雕靡第舍，崇饰园池，植奇花异木，递相夸尚。人士皆褒衣博带，高车大盖，以事嬉游，藩府之中，当时为盛。案新唐书云：熔母何，有妇德，训熔严，至母亡，熔始黩货财。此事薛史不载。熔宴安既久，惑於左道，专求长生之要，常聚缁黄，合链仙丹，或讲说佛经，亲受符¤〔五〕。西山多佛寺，又有王母观，熔增置馆宇，雕饰土木。道士王若讷者，诱熔登山临水，访求仙¤，每一出，数月方归，百姓劳弊。王母观石路既峻，不通舆马，每登行，命仆妾数十人维锦绣牵持而上。有阉人石希蒙者，奸宠用事，为熔所嬖，恒与之卧起。
                                                             【七二九页】
                           
    天佑八年冬十二月，熔自西山回，宿於鹘营庄，鹘营庄，原本作“体荣庄”，今从通监改正。（影库本粘签）将归府第，希蒙劝之佗所。宦者李弘规谓熔曰：“方今晋王亲当矢石，栉沐风雨，王殚供军之租赋，为不急之游盘，世道未夷，人心多梗，久虚府第，远出游从，如乐祸之徒，翻然起变，拒门不纳，则王欲何归！”熔惧，促归。希蒙谮弘规专作威福，多蓄猜防，熔由是复无归志。弘规闻之怒，使亲事偏将苏汉衡率兵擐甲遽至熔前，抽戈露刃谓熔曰：“军人在外已久，愿从王归。”弘规进曰：“石希蒙说王游从，劳弊士庶，又结构阴邪，将为大逆。臣已侦视情状不虚，请王杀之，以除祸本。”熔不听。弘规因命军士聚噪，斩希蒙首抵於前。熔大恐，遂归。是日，令其子昭祚与张文礼以兵围李弘规及行军司马李蔼宅，并族诛之，诖误者凡数十家。又杀苏汉衡，收部下偏将下狱，穷其反状，亲军皆恐，复不时给赐，¤益惧。文礼因其反侧，密谕之曰：“王此夕将坑尔曹，宜自图之。”¤皆掩泣相谓曰：“王待我如是，我等焉能¤忠？”是夜，亲事军十余人，自子城西门¤垣而入，熔方焚香受¤，军士二人突入，断其首，袖之而出，遂焚其府第，烟焰亘天，兵士大乱。熔姬妾数百，皆赴水投火而死。军校有张友顺者，★张友顺，原本作“文顺”，今从通监改正。（影库本粘签）率军人至张文礼之第，请为留後，遂尽杀王氏之族。熔於昭宗朝赐号敦睦保定久大功臣，位至成德军节度使、守太师、中书令、赵王，梁祖加尚书令。初，熔之遇害，不获其尸，及庄宗攻下镇州，熔之旧人於所焚府第灰间方得熔之残骸。庄宗命幕客致祭，葬於王氏故茔。
                                                     【七二九至七三０页】
                           
    熔长子昭祚，乱之翌日，张文礼索之，斩於军门。
                                                             【七三０页】
                             
    次子昭诲，当熔被祸之夕，昭诲为军人携出府第，置之地穴十余日，乃¤其发，被以僧衣。属湖南纲官李震南还，军士以昭诲托於震，震置之茶褚中。既至湖湘，乃令依南岳寺僧习业，岁给其费。昭诲年长思归，震即¤送而还。时熔故将符习为汴州节度使，会昭诲来投，即表其事曰：“故赵王王熔小男昭诲，年十余岁遇祸，为人所匿免，今尚为僧，名崇隐，谨令赴阙。”明宗赐衣一袭，令脱僧服。顷之，昭诲称前成德军中军使、检校太傅，诣中书陈状，特授朝议大夫、检校考功郎中、司农少卿，赐金紫。符习因以女妻之。其後，累历少列，周显德中，迁少府监。永乐大典卷一万八千一百二十八。
                                                     【七三０至七三一页】
                           
    王处直。案：薛史王处直传，永乐大典止存王都废立之事，而处直事阙佚。今考旧唐书列传云：处直，字允明，处存母弟也。初为定州後院军都知兵马使，汴人入寇，处直拒战〔六〕，不利而退，三军大噪，推处直为帅，乃权知留後事。汴将张存敬攻城，梯冲云合，处直登城呼曰：“敝邑於朝廷未尝不忠，於藩¤未尝失礼，不虞君之涉吾地，何也？”朱温使人报之曰：“何以附太原而弱¤道？”处直报曰：“吾兄与太原同时立勋王室，地又亲¤，修好往来，常道也。请从此改图。”温许之，仍归罪於孔目吏梁问，出绢十万匹，牛酒以犒汴军，存敬修盟而退，温因表授旄钺、检校左仆射。天佑元年，加太保，封太原王，後仕伪梁，授北平王、检校太尉，不数岁复归於庄宗。後十余年，为其子都废归私第，寻卒，年六十一。
                                                             【七三一页】
                         
    王都〔七〕，本姓刘，小字云郎，中山陉邑人也〔八〕。初，有妖人李应之得於村落间，李应之，原本作“鹰之”，今从通监改正。（影库本粘签）养为己子。及处直有疾，应之以左道医之，不久病间，处直神之，待为羽人。始假幕职，出入无间，渐署为行军司马，军府之事，咸取决焉。处直时未有子，应之以都遗於处直曰：“此子生而有异。”因是都得为处直之子。其後应之阅白丁於管内，别置新军，起第於博陵坊，面开一门，动皆鬼道。处直信重日隆，将校相虑，变在朝夕，欲先事为难。会燕师假道，伏甲於外城，以备不虞，昧旦入郭，诸校因引军以围其第，应之死於乱兵，咸云不见其尸，¤不解甲。乃逼牙帐请杀都，处直坚靳之，久乃得免。翌日赏劳，籍其兵於卧内，自队长已上记於别簿，渐以佗事孥戮，迨二十年，别簿之记，略无孑遗。都既成长，总其兵柄，奸诈巧佞，生而知之。处直爱养，渐有付托之意，时处直诸子尚幼，乃以都为节度副大使。
                                                     【七三一至七三二页】
                         
    王郁者，亦处直之孽子也。案：以下有阙文。
                                                             【七三二页】
                         
    天佑十八年十二月〔九〕，庄宗亲征镇州，败契丹於沙河。明年正月，乘胜追敌，过定州，都马前奉迎，庄宗幸其府第曲宴〔一０〕。都有爱女，十余岁，庄宗与之论婚，许为皇子继岌妻之，自是恩宠特异，奏请无不从。同光三年，庄宗幸邺都，都来朝觐，留宴旬日，锡赉钜万，迁太尉、侍中。时周玄豹见之曰：“形若鲤鱼，难免刀机〔一一〕。”及明宗嗣位，加中书令，然以其夺据父位，深心恶之。
                                                             【七三二页】
                         
    初，同光中，祁、易二州刺史，都奏部下将校为之，不进户口，租赋自赡本军，天成初仍旧。既而安重诲用事，稍以朝政厘之。时契丹犯塞，诸军多屯幽、易间，大将往来，都阴为之备，屡废迎送，渐成猜间。和召训为都筹画曰：案：宋史赵上交传作和少微。（旧五代史考异）“主上新有四海，其势易离，可图自安之计。”会朱守殷据汴州反，镇州节度使王建立与安重诲不协，心怀怨嫉。都阴知之，乃遣人说建立谋叛，建立伪许之，密以状闻。都又与青、徐、岐、潞、梓五帅蜡书以离间之。★案：通监作青、徐、潞、益、梓五帅。胡三省注云：是时，青帅霍彦威，徐帅房知温，潞帅毛璋，益帅孟知祥，梓帅董璋。薛史有岐帅而无益帅，与通监异。欧阳史从薛史。（旧五代史考异）三年四月，制削都在身官爵，遣宋州节度使王晏球率师讨之〔一二〕。都急与王郁谋，引契丹为援。洎王师攻城，契丹将秃馁率骑万人来援，都与契丹合兵大战於嘉山，为王师所败，唯秃馁以二千骑奔入定州。都仗之守城，呼为馁王〔一三〕，屈身沥恳，冀其尽力，孤垒周年，亦甚有备。诸校或思归向，以其访察严密，杀人相继，人无宿谋，故数构不就。
                                                     【七三二至七三三页】
                         
    都好聚图书，自常山始破，梁国初平，令人广将金帛收¤，以得为务，不责贵贱，书至三万卷，名画乐器各数百，皆四方之精妙者，萃於其府。四年三月，晏球拔定州，时都校马让能降於曲阳门，都巷战而败，奔马归於府第，纵火焚之，府库妻孥，一夕俱烬，唯擒秃馁¤其男四人、弟一人献於行在。
                                                             【七三三页】
                         
    李继陶者，继陶，原本作“继陈”，今从北梦琐言改正。（影库本粘签）庄宗初略地河朔，俘而得之，收养於宫中，故名曰得得。天成初，安重诲知其本末，付段徊养之为儿，徊知其不称，许其就便。王都素蓄异志，潜取以归，呼为庄宗太子。及都叛，遂僭其服装，时俾乘墉，欲惑军士，人咸知其伪，竞诟辱之。城陷，晏球获之，拘送於阙下，行至邢州，遣使戮焉。★永乐大典卷六千八百五十。
                                                     【七三三至七三四页】
                             
    史臣曰：王熔据镇、冀以称王，治将数世；处直分易、定以为帅，亦既重侯。一则惑佞臣而覆其宗，一则嬖孽子而失其国，其故何哉？盖富贵斯久，仁义不修，目眩於妖妍，耳惑於丝竹，故不能防奸於未兆，察祸於未萌，相继败亡，又谁咎也。永乐大典卷六千八百五十。
                                                             【七三四页】
                                (续)
@
#篇名:旧五代史
#类型:史;北宋
#时代:6

          《旧五代史》卷:五十五

    唐书三十一
      列传第七
                                                             【七三七页】
                              (续)
    康君立，蔚州兴唐人，世为边豪。乾符中，为云州牙校，事防御使段文楚。时¤盗起河南，天下将乱，代北仍岁阻饥，诸部豪杰，咸有啸聚邀功之志。会文楚稍削军人储给，戍兵咨怨。君立与薛铁山、程怀信、王行审、李存璋等谋曰：“段公懦人〔一〕，难与共事。方今四方云扰，武威不振，丈夫不能於此时立功立事，非人豪也。吾等虽权系部¤，权系部¤，原本脱“系”字，今从通监考异所引薛史增入。（影库本粘签）然以雄劲闻於时者，莫若沙¤部，复又李振武父子勇冠诸军，吾等合势推之，则代北之地，旬月可定，功名富贵，事无不济也。”君立等乃夜谒武皇言曰：“方今天下大乱，天子付将臣以边事，岁偶饥荒，便削储给，我等边人，焉能守死！公家父子，素以威惠及五部，当共除虐帅，以谢边人，孰敢异议者！”武皇曰：“明天子在上，举事当有朝典，公等勿轻议。予家尊远在振武，万一相迫，俟予禀命。”君立等曰：“事机已泄，迟则变生，曷俟千里咨禀！”★案通监考异引赵凤纪年录云：边校程怀信、康君立等十余帐，日哗於太祖之门。疑非事实。新唐书作夜谒克用，通监作潜诣蔚州说克用，皆以薛史为据。¤因聚噪，拥武皇，比及云州，¤且万人，师营¤鸡台，城中械文楚以应武皇之军。既收城，推武皇为大同军防御留後。¤状以闻，朝廷不悦，诏徵兵来讨。俄而献祖失振武，武皇失云州，朝廷命招讨使李钧、幽州李可举加兵於武皇，攻武皇於蔚州，君立从击可举之师屡捷。及献祖入达靼，君立保感义军。武皇授¤门节度，以君立为左都押牙，从入关，逐黄孽，黄孽，原本作“黄辟”，考薛史前後多称黄巢余党为黄孽，今改正。（影库本粘签）收长安。武皇还镇太原，授检校工部尚书、先锋军使。
                                                     【七三七至七三八页】
                             
    文德初，李罕之既失河阳，来归於武皇，且求援焉。乃以君立充南面招讨使，李存孝副之，帅师二万，助罕之攻取河阳。三月，与汴将丁会、牛存节战於¤河，临阵之次，骑将安休休叛入汴军，君立引退。八月，授汾州刺史。大顺元年，潞州小校安居受反，武皇遣君立讨平之，授检校左仆射、昭义节度使。自武皇之师连岁略地於邢、¤，攻孟方立，君立常率泽潞之师以为掎角。
    景福初，检校司徒，食邑千户。二年，李存孝据邢州叛，武皇命君立讨之，以功加检校太保。乾宁初，存孝平，班师。存孝既死，武皇深惜之，怒诸将无解愠者。初，李存信与存孝不¤，屡相倾夺，而君立素与存信善。九月，君立至太原，武皇会诸将酒博，因语及存孝事，流涕不已。时君立以一言忤旨，武皇赐¤而殂，案：通监考异引唐遗录作君立被杖死，与薛史异。时年四十八。明宗即位，以念旧之故，诏赠太傅。永乐大典卷一万八千一百一十八。
                                                     【七三八至七三九页】
                           
    薛志勤，蔚州奉诚人，小字铁山。初为献祖帐中亲信，乾符中，与康君立共推武皇定云中，以功授右牙都校，从入达靼。武皇授节¤门，志勤领代北军使，从入关，收京城，以功授检校工部尚书、河东右都押牙、先锋右军使。从武皇救陈、许，平黄巢。
                                                             【七三九页】
                           
    武皇遇难於上源驿，汴将杨彦洪连车树栅，遮绝巷陌，时骑从皆醉，宴席既阑，汴军四面攻传舍。志勤¤勇冠绝，复酒胆激壮，因独登驿楼大呼曰：“朱仆射负恩无行，邀我司空图之，吾三百人足以济事！”因弯弧发射，矢无虚发，汴人毙者数十。志勤私谓武皇曰：“事急矣，如至五鼓，吾属无遗类矣，无遗类矣，原本脱“遗”字，今从册府元龟增入。（影库本粘签）可速行！”因扶武皇而去。雷雨暴猛，汴人扼桥，志勤以其属血战击败之，得侍武皇还营，由是恩顾益厚。
                                                             【七三九页】
                           
    大顺初，张浚以天子之师来侵太原。十月，大军入阴地，志勤与李承嗣率骑三千抗之，败韩建之军於蒙坑，进收晋、绛，以功授忻州刺史。二年，从讨镇州，收天长、临城，志勤皆先登陷阵，勇敢无前。王晖据云州叛，讨平之，以志勤为大同军防御使、检校司空。乾宁初，代康君立为昭义节度使。光化元年十二月，以疾卒於潞，时年六十二。永乐大典卷二万一千三百六十六。
                                                     【七三九至七四０页】
                           
    史建瑭，字国宝。父敬思，¤门人，仕郡至牙校。武皇节制¤门，敬思为九府都督，九府，原本作“凡府”，考新唐书，唐官制有九府都督，欧阳史亦作九府，今改正。（影库本粘签）从入关，定京师。及镇太原，为裨将。中和四年，从援陈、许，为前锋，败黄巢於汴上，追贼至徐、兖，常将骑挺身酣战，勇冠诸军。是时，天下之师云集，军中无不推伏。六月，¤从武皇入汴州，舍於上源驿。是夕为汴人所攻，敬思方大醉，因蹶然而兴，操弓与汴人¤，矢不虚发，汴人死者数百。夜分冒雨方达汴桥，左右扶武皇决围而去，敬思後拒，血战而殁。武皇还营，知失敬思，流涕久之。
                                                             【七四０页】
                           
    建瑭以父¤少仕军门。光化中，典昭德军。与李嗣昭攻汾州，率先登城，擒叛将李瑭以献，授检校工部尚书。李思安之围上党也，建瑭为前锋，与总管周德威赴援。时汴人夹城深固，援路断绝，建瑭日引精骑，设伏擒生，夜犯汴营，驱斩千计，敌人不敢刍牧。汴将王景仁营於柏乡，建瑭与周德威先出井陉。井陉，原本作“井除”，今从通监改正。（影库本粘签）高邑之战，日已晡晚，汴军有归志，建瑭督部落精骑先陷其阵，夹攻魏、滑之间，遂长驱追击，夜入柏乡，俘斩数千计，论功加检校左仆射，师旋，留戍赵州。汴将氏延赏数犯赵之南鄙，建瑭设伏柏乡，获延赏，献之。
                                                     【七四０至七四一页】
                           
    九年，梁祖亲攻¤县，时王师¤攻幽州，声言汴军五十万，将寇镇、定。都将符存审谓建瑭曰：“梁军倘以五十万来，我等何以待之？”裨将赵行实曰：“走入土门为上策。”存审曰：“事未可知，但老贼在东，别将西来，尚可徐图。”不旬日，杨师厚围枣强，贺德伦围¤县〔二〕，梁祖自至，攻城甚急。存审曰：“吾王方事北面，南鄙之事，付我等数人。今西道无兵，坐滋贼势，何以为谋。老贼若不下¤、阜，必西攻深、冀，与公等料阅骑军，侦视贼势。”乃选精骑八百趋信都，存审扼下博桥，建瑭与李嗣肱分道擒生。建瑭乃分麾下三百骑为五军，案欧史：建瑭分其麾下五百骑为五队，一之衡水，一之南宫，一之信都，一之阜城，而自将其一。薛史作三百骑，史异文也。自将一军深入，各命俘掠梁军之刍牧者还，会下博桥。翌日，诸军皆至，获刍牧者数百人，聚而杀之，缓数十人，令其逸去，各曰：“沙陀军大至矣！”梁军震恐。明日，建瑭、嗣肱为梁军服色，与刍牧者相杂，晡晚，及贺德伦寨门〔三〕，杀守门者，纵火大噪，俘斩而去。是夜，梁祖烧营而遁，北至贝州，迷失道路，委弃兵仗，不可胜计。
                                                             【七四一页】
                           
    十二年，魏博归款，归款，原本作“归隶”，今据文改正。（影库本粘签）建瑭与符存审前军屯魏县十三年，败刘¤於元城，收澶州，以建瑭为刺史、检校司空、外衙骑军都将，寻历贝、相二州刺史，屯於德胜。十八年，与阎宝讨张文礼，为马军都将。八月，收赵州，获刺史王¤。进逼镇州，为流矢所中〔四〕，卒於军，时年四十六。★案：欧阳史作四十二。    永乐大典卷一万一百八十三。
                                                             【七四二页】
                           
    李承嗣，代州¤门人。父佐方。承嗣少仕郡，补右职。中和二年，从武皇讨贼关辅，为前锋。王师之攻华阴，黄巢令伪客省使王汀会军机於黄揆，承嗣擒之以献。贼平，以功授汾州司马，改榆次镇将。光启初，从讨蔡贼於陈、许。上源之难，遣承嗣奉表行在，陈诉其事，观军容田令孜馆而慰谕，令达情於武皇，姑务¤和，仍授以左散骑常侍。朱玫之乱，遣承嗣率军万人援¤州，至渭桥迎扈车驾。王行瑜既杀朱玫，承嗣会¤、夏之师入定京城，获伪相裴彻、郑昌图，郑昌图，原本作“易图”，今从新唐书改正。（影库本粘签）函送朱玫、襄王首献於行在。驾还宫，赐号迎銮功臣、检校工部尚书、守岚州刺史，赐犒军钱二万贯。
                                                             【七四二页】
                           
    时车驾初还，三辅多盗，承嗣按兵警御，辇毂¤安。及还屯於¤，留别将马嘉福五百骑宿¤。孟方立之袭辽州也，武皇遣承嗣设伏於榆社以待之，邢人既至，承嗣发伏，击其归兵，大败之，获其将奚忠信，以功授¤州刺史。及张浚之加兵於太原也，时凤翔军营霍邑，承嗣帅一军攻之，岐人夜遁，追击至赵城，合大军攻平阳，旬有三日而拔。师旋，改教练使、检校司徒。
                                                     【七四二至七四三页】
                           
    乾宁二年，兖、郓为汴人所攻，势渐危蹙，遣使乞师於武皇，武皇遣承嗣帅三千骑假道於魏〔五〕，渡河援之。时李存信屯於莘县，既而罗弘信背盟，掩击王师，因兹隔绝。及¤、瑾失守，承嗣与朱瑾、史俨同入淮南。案十国春秋吴列传：太祖署为淮南行军副使。（旧五代史考异）承嗣、史俨皆骁将也，淮人得之，军声大振。武皇深惜之，如失左右手，乃遣赵岳间道使於淮南，请归承嗣等，杨行密许之，遣使陈令存请修好於武皇。其年九月，汴将庞师古、葛从周出师，将收淮南，朱瑾率淮南军三万，与承嗣设伏於清口，★清口，原本作“请口”，今从十国春秋改正。（影库本粘签）大败汴人，生获庞师古。行密嘉其雄才，留而不遣，仍奏授检校太尉，领镇海军节度使。天佑九年，淮人闻庄宗有柏乡之捷，乃以承嗣为楚州节度使，以张掎角。十七年七月，卒於楚州，时年五十五。★永乐大典卷二万三百五十。
                                                             【七四三页】
                           
    史俨，代州¤门人。以便骑射给事於武皇，为帐中亲将，骁果绝¤，善擒生设伏，望尘揣敌，所向皆捷。自武皇入定三辅，诛黄巢，每出师皆从。乾宁中，从讨王行瑜，师次渭北，遣俨率五百骑护驾石门。时京城大扰，士庶多散布南山，俨分骑警¤，比驾还京，盗贼不作，以功检校右散骑常侍，屯於三桥者累月，昭宗宠锡优异。明年，与李承嗣率骑渡河援兖、郓。时汴军雄盛，自青、徐、兖、郓，栅垒相望，俨与骑将安福顺等，案：史俨援兖、郓在乾宁二年冬。薛史梁太祖纪：正月，擒蕃将安福顺。然则安福顺不当与史俨同行，疑传文有讹字。每以数千骑直犯营垒，左俘右斩，汴军为之披靡。及朱瑾失守，与李承嗣等奔淮南。淮人比善水军，不闲骑射，既得俨等，军声大振。寻挫汴军於清口。其後¤锺传，擒杜洪，杜洪，原本作“社珙”，今从新唐书改正。（影库本粘签）削钱¤，成行密之霸¤者，皆俨与承嗣之力也。淮人馆遇甚厚，妻孥第舍必推其甲，故俨等尽其死力。★案十国春秋云：俨累官滁州刺史。（旧五代史考异）天佑十三年，卒於广陵。★永乐大典卷一万一百八十三。
                                                     【七四三至七四四页】
                           
    盖寓，蔚州人。祖祚，父庆，世为州之牙将。武皇起云中，寓与康君立等推毂佐佑之，因为腹心。武皇节制¤门，署职为都押牙，领岚州刺史。洎移镇太原，改左都押牙、检校左仆射。武皇与之决事，言无不从，凡出征伐，靡不¤从。案通监：光启二年，驾幸兴元，大将盖寓说克用曰：“銮舆播迁，天下皆归咎於我，今不诛朱玫，黜李¤，无以自湔洗。”克用从之。又，通监考异引纪年录云：伪使至太原，太祖诘其事状，曰：“皆朱玫所为。”将斩之以徇，大将盖寓等言云云。太祖燔伪诏，械其使，驰檄喻诸镇曰：“今月二十日，得襄王伪诏及朱玫文字，云：『田令孜胁迁銮驾，播越梁、洋，行至半涂，六军变扰，遂至苍黄而晏驾，不知弑逆者何人。永念丕基不可无主，昨四镇藩后推朕纂承，已於正殿受册毕，改元大赦者。』李¤出自赘疣，名污藩邸，智昏菽麦，识昧机权。李符掳之以塞辞，朱玫卖之以为利。吕不韦之奇货，可见奸邪；萧世诚之土囊，期於匪夕。近者，当道径差健步，奉表起居，行朝现住巴、梁，宿¤比无骚动。而朱玫胁其孤¤，自号台衡，敢首乱阶，明言晏驾，荧惑藩镇，凌弱庙朝”云云。案：此事甚有关系，不知薛史何以不载，今附录於此。乾宁二年，从入关讨王行瑜，特授检校太保、开国侯，食邑一千户，领容管观察经略使。光化初，车驾还京，授检校太傅，封成阳郡公。
                                                     【七四四至七四五页】
                           
    寓性通黠，多智数，善揣人主情。武皇性严急，左右难事，无委遇者，小有违忤，即置於法，唯寓承颜希旨，规其趋向，婉辞顺意，以尽参裨。武皇或暴怒将吏，事将不测，寓欲救止，必佯佐其怒以责之，武皇怡然释之。有所谏诤，必徵近事以为喻。自武皇镇抚太原，最推亲信，中外将吏，无不景附，朝廷藩¤，信使结托，先及武皇，次入寓门。既总军中大柄，其名振主，梁祖亦使奸人离间，暴扬於天下，言盖寓已代李，闻者寒心，武皇略无疑间。
                                                             【七四五页】
                           
    初，武皇既平王行瑜，旋师渭北，暴雨六十日，诸将或请入觐，且云：“天颜咫尺，安得不行觐礼。”武皇意未决，寓白曰：“车驾自石门还京，石门，原本作“右门”，今从通监改正。（影库本粘签）寝未安席，比为行瑜兄弟惊骇乘舆〔六〕，今京师未宁，奸宄流议，大王移兵渡渭，必恐复动宸情。君臣始终，不必朝觐，但归藩守，姑务勤王，是忠臣之道也。”武皇笑曰：“盖寓尚阻吾入觐，况天下人哉！”即日班师。
                                                     【七四五至七四六页】
                           
    天佑二年三月，寓病笃，武皇日幸其第，手赐药饵。初，寓家每事珍膳，穷极海陆，精於府馔，武皇非寓家所献不食，每幸寓第，其往如归，恩宠之洽，时无与比。及其卒也，哭之弥恸。庄宗即位，追赠太师。永乐大典卷一万八千一百二十八。
                                                             【七四六页】
                             
    伊广，字言，案：原本阙一字。元和中右仆射慎之後。广，中和末除授忻州刺史，遇天下大乱，乃委质於武皇。广襟情洒落，善占对，累历右职，授汾州刺史。时武皇主盟，诸侯景附，军机缔结，聘遗旁午，广奉使称旨，累迁至检校司徒。乾宁四年，从征刘仁恭，武皇之师不利於成安寨，广殁於贼。
    有女为庄宗淑妃。子承俊，历贝、辽二州刺史。永乐大典卷一万八千一百二十八。
                                                             【七四六页】
                             
    李承勋者，与广同为牙将，善於奉使，名闻军中。承勋累迁至太原少尹。刘守光之僭号也，庄宗遣承勋往使，问其衅端。承勋至幽州，见守光，如藩方聘问之礼。谒者曰：“燕王为帝矣，可行朝礼。”朝礼，原本作“庙礼”，考通监作朝礼，契丹国志亦云：李承勋使于燕，燕人请以朝礼见。今改正。（影库本粘签）承勋曰：“吾大国使人，太原亚尹，是唐帝除授，燕主自可臣其部人，安可臣我哉！”守光闻之不悦，拘留於狱，数日而出，诘之曰：“臣我乎？”承勋曰：“燕君能臣我王，则我臣之，吾有死而已，安敢辱命！”会王师讨守光，承勋竟殁於燕。★永乐大典卷一万八千一百二十八。
                                                     【七四六至七四七页】
                             
    史敬熔，太原人。事武皇为帐中纲纪，甚亲任之。庄宗初嗣晋王位，李克宁阴构异图，将害庄宗，事发有日矣。克宁密引敬熔，以邪谋告，既而敬熔上白，贞简太后惶骇，召张承业、李存璋等图之。克宁等伏诛，以功累历州郡。同光初，为华州节度使，移镇安州。天成中，入为金吾上将军。期年，复授邓州，至镇数月卒。赠太尉。永乐大典卷一万一百八十三。
                                                             【七四七页】
                               
@
#篇名:旧五代史
#类型:史;北宋
#时代:6

          《旧五代史》卷:五十六

    唐书三十二
      列传第八
                                                             【七四九页】
                           
    周德威，字镇远，小字阳五，案：葛从周碑作杨五。（旧五代史考异）朔州马邑人也。初事武皇为帐中骑督，骁勇便骑射，胆气智数皆过人，久在云中，谙熟边事，望¤尘之警，悬知兵势。乾宁中，为铁林军使，从武皇讨王行瑜，以功加检校左仆射，移内衙军副。光化二年三月，★光化，原本作“先作”，今从新唐书改正。（影库本粘签）汴将氏叔琮率¤逼太原，有陈章者，以¤勇知名，¤谓之“夜叉”，言於叔琮曰：“晋人所恃者周阳五，愿擒之，请赏以郡。”★案：欧阳史作梁军围太原，令军中曰：“能生得周阳五者为刺史。”与薛史微异（旧五代史考异）陈章尝乘骢马朱甲以自异。武皇戒德威曰：“我闻陈夜叉欲取尔求郡，宜善备之。”德威曰：“陈章大言，未知鹿死谁手。”他日致师，戒部下曰：“如阵上见陈夜叉，尔等但走。”德威微服挑战，部下伪退，陈章纵马追之〔一〕，德威背挥铁¤击堕马，生获以献，★案：通监作以戟擒之，与薛史异。由是知名。
                                                     【七四九至七五０页】

    天复中，我师不利於蒲县〔二〕，汴将朱友宁、氏叔琮来逼晋阳。时诸军未集，城中大恐，德威与李嗣昭选募锐兵出诸门，攻其垒，擒生斩馘，汴人枝梧不暇，乃退。天佑三年，与李嗣昭合燕军攻潞州，降丁会，以功加检校太保、代州刺史，代嗣昭为蕃汉都将。李思安之寇潞州也，德威军於余吾。时汴军十万筑夹城，围潞州，内外断绝，德威以精骑薄之，屡败汴人，进营高河，令游骑邀其刍牧。汴军闭壁不出，乃自东南山口筑甬道树栅以通夹城〔三〕，德威之骑军，倒墙堙堑，日数十战，前後俘馘，不可胜纪。梁有骁将黄角鹰、方骨仑，皆生致之。
                                                             【七五０页】

    五年正月，武皇疾笃，德威退营乱柳。武皇厌代，四月，命德威班师。时庄宗初立，德威外握兵柄，颇有浮议，内外忧之。德威既至，单骑入谒，伏灵柩哭，哀不自胜，由是¤情释然。是月二十四日，从庄宗再援潞州。二十九日，德威前军营横碾，案：庄宗纪作黄展〔四〕。（旧五代史考异）  横碾，通监作黄展，今考册府元龟引薛史亦作横碾，姑仍其旧。（影库本粘签）距潞四十五里。五月朔，晨雾晦暝，王师伏於三垂岗下，翌日，直趋夹城，斩关破垒，梁人大败，解潞州之围。初，德威与李嗣昭有私憾，武皇临终顾谓庄宗曰：“进通忠孝不负我，重围累年，似与德威有隙，以吾命谕之，若不解重围，殁有遗恨。”庄宗达遗旨，德威感泣，由是励力坚战，竟破强敌，与嗣昭欢爱如初。以功加检校太保、同平章事、振武节度使。
                                                     【七五０至七五一页】

    六年〔五〕，岐人攻灵夏，遣使来求助，德威渡河以应之，师还，授蕃汉马步总管。七年十一月，汴人据深、冀，汴将王景仁军八万次柏乡，镇州节度使王熔来告难，帝遣德威率前军出井陉，屯於赵州。十二月，帝亲征，二十五日，进薄汴营，距柏乡五里，五里，原本作“互里”，考通监及欧阳史俱作五里，今改正。（影库本粘签）营於野河上。汴将韩¤率精兵三万，铠甲皆被缯绮，金银炫曜，望之森然，我军惧形於色。德威谓李存璋曰：“贼结阵而来，观其形势，志不在战，欲以兵甲¤威耳。我军人乍见其来，谓其锋不可当，此时不挫其锐，吾军不振矣！”乃遣存璋谕诸军曰：“尔见此贼军否？是汴州天武健儿，★天武，原本作“太武”，考薛史前後俱作天武，今改正。（影库本粘签）皆屠沽佣贩，虚有表耳，纵被精甲，十不当一，擒获足以为资。”德威自率精骑击其两偏，左驰右决，出没数四。是日，获贼百余人，贼渡河而退。德威谓庄宗曰：“贼骄气充盛，宜按兵以待其衰。”★案：欧阳史只载德威勉谕其¤，即告庄宗曰：“贼兵甚锐，未可与争。”不载精骑击退贼兵之事。考下文有“去贼咫尺，限此一渠水”云云，则贼渡河而退一节，纪载殊不可阙。（旧五代史考异）庄宗曰：“我提孤军，救难解纷，三镇乌合之¤，利在速战，卿欲持重，吾惧其不可使也。”德威曰：“镇、定之士，长於守城，列阵野战，素非便习。我师破贼，唯恃骑军，平田广野，易为施功。今压贼营，令彼见我虚实，则胜负未可必也。”庄宗不悦，退卧帐中。德威患之，谓监军张承业曰：“王欲速战，将乌合之徒，欲当剧贼，所谓不量力也。去贼咫尺，限此一渠水，彼若早夜以略¤渡之，吾族其为俘矣。若退军¤邑，引贼离营，彼出则归，复以轻骑掠其刍饷，不¤月，败贼必矣。”
                                                     【七五一至七五二页】
承业入言，庄宗乃释然。德威得降人问之，曰“景仁下令造浮桥数日”〔六〕，果如德威所料。二十七日，乃退军保¤邑。
                                                             【七五二页】

    八年正月二日，德威率骑军致师於柏乡，设伏於村坞间，今三百骑以压汴营。三百骑，原本作七百，考通监及欧阳史俱作三百，今改正。（影库本粘签）王景仁悉其¤结阵而来，德威转战而退，汴军因而乘之，至於¤邑南。时步军未成列，德威阵骑河上以抗之。亭午，两军皆阵，庄宗问战时，德威曰：“汴军气盛，可以劳逸制之，造次较力〔七〕，殆难与敌。古者师行不¤一舍，盖虑粮饷不给，士有饥色。今贼远来决战，纵挟糗¤，亦不遑食。晡晚之後，饥渴内侵，战阵外迫，士心既倦，将必求退。乘其劳弊，以生兵制之，纵不大败，偏师必丧。以臣所筹，利在晡晚。”诸将皆然之。时汴军以魏、博之人为右广，宋、汴之人为左广，自未至申，阵势稍¤，德威麾军呼曰：“汴军走矣！”尘埃涨天，魏人收军渐退，庄宗与史建瑭、安金全等因冲其阵，夹攻之，大败汴军，杀戮殆尽，王景仁、李思安仅以身免，获将校二百八十人。
                                                             【七五二页】

    八月，刘守光僭称大燕皇帝。十二月，遣德威率步骑三万出飞狐，与镇州将王德明、定州将程严等军进讨。九年正月，收涿州，降刺史刘知温。五月七日，刘守光令骁将单廷¤督精甲万人出战，单廷¤，薛史唐本纪作单无敌，前後异名，辨证在唐纪。（影库本粘签）德威遇於龙头岗。初，廷¤谓左右曰：“今日擒周阳五。”既临阵，见德威，廷¤单骑持枪躬追德威，垂及，德威侧身避之，廷¤少退，德威奋¤击坠其马，生获廷¤，贼党大败，斩首三千级，获大将李山海等五十二人。十二日，德威自涿州进军良乡、★良乡，原本作“宜卿”，今从通监改正。（影库本粘签）大城。守光既失廷¤，自是夺气。德威之师，屡收诸郡，降者相继。十年十一月，擒守光父子，幽州平。十二月，授德威检校侍中、幽州卢龙等军节度使。
                                                     【七五二至七五三页】

    德威性忠孝，感武皇¤遇，尝思临难忘身。案辽史：周德威初至镇，卢文进引辽师攻之，城几陷，以救得免。此事薛史列传不载。十二年〔八〕，汴将刘¤自洹水乘虚将寇太原，德威在幽州闻之，径以五百骑驰入土门，闻¤军至乐平不进，德威径至南宫以候汴军。初，刘¤欲据临清以扼镇、定转饷之路〔九〕，行次陈宋口，德威遣将擒数十人，皆¤刃於背，絷而遣之。案：通监从庄宗实录作擒其斥候者数十人，断腕而纵之。（旧五代史考异）既至，谓刘¤曰：“周侍中已据宗城矣！”★案：通监作临清，考异曰：“刘¤见在宗城，薛史云周侍中据宗城，盖临清字误耳。”（旧五代史考异）德威其夜急骑扼临清，刘¤乃入贝州。是时德威若不至，则胜负未可知也。
                                                             【七五三页】
                           
    十四年三月，契丹寇新州，德威不利，退保范阳。案辽史太祖纪：神册二年三月辛亥，攻幽州，节度使周德威以幽、¤、镇、定、魏五州兵拒战于居庸关之西，战于新州东〔一０〕，大破之，斩首三万级。又，通监：契丹主帅¤三十万，德威¤寡不敌，大为契丹所败。（旧五代史考异）敌¤攻城仅二百日〔一一〕，外援未至，德威抚循士¤，昼夜乘城，竟获保守。十五年，我师营麻口渡，将大举以定汴州。德威自幽州率本军至，十二月二十三日，军次胡柳陂。诘旦，骑报曰：“汴军至矣！”庄宗使问战备，德威奏曰：“贼倍道而来，未成营垒，我营栅已固，守备有余，既深入贼疆，须决万全之策。此去大梁信宿，贼之家属，尽在其间，人之常情，孰不以家国为念？以我深入之¤，抗彼激愤之军，不以方略制之，恐难必胜。王但按军保栅，臣以骑军疲之，使彼不得下营，际晚，粮饷不给，进退无据，因以乘之，破贼之道也。”庄宗曰：“河上终日挑战，恨不遇贼，今款门不战，非壮夫也。”乃率亲军成列而出，德威不获已，从之。谓其子曰：“吾不知其死所矣！”庄宗与汴将王彦章接战，大败之。德威之军在东偏，汴之游军入我辎重，★辎重，原本作“轻重”，今从通监改正。（影库本粘签）¤骇，奔入德威军，因纷扰无行列。德威兵少，不能解，父子俱战殁。先是，镇星犯上将，星占者云，不利大将。是夜收军，德威不至，庄宗恸哭谓诸将曰：“丧我良将，吾之咎也。”
                                                     【七五三至七五四页】
                           
    德威身长面黑，笑不改容，凡对敌列阵，凛凛然有肃杀之风，中兴之朝，号为名将。及其殁也，人皆惜之。同光初，追赠太师。天成中，诏与李嗣昭、符存审配飨庄宗庙廷。晋高祖即位，追封燕王。
                                                             【七五四页】
                          
    子光辅，历汾、汝州刺史。永乐大典卷九千九百九十七。
                                                     【七五四至七五五页】
                           
    符存审，字德详，陈州宛邱人，案：欧阳史义儿传，唯符存审不在其列，别自为传。盖存审子彦卿有女为宋太宗后，故存其本姓也。旧名存。父楚，本州牙将。存审少豪侠，多智算，言兵家事。乾符末，河南盗起，存审鸠率豪右，庇捍州里。会郡人李罕之起自¤盗，授光州刺史，因往依之。中和末，罕之为蔡寇所逼，弃郡投诸葛爽，存审从至河阳，为小校，屡战蔡贼有功。诸葛爽卒，罕之为其部将所逼，出保怀州，怀州，原本作“淮州”，今从新唐书改正。（影库本粘签）部下分散，存审乃归於武皇。武皇署右职，令典义儿军，赐姓名。
                                                             【七五五页】
                           
    存审性谨厚，宠遇日隆，自是武皇西征，存审常从，所至立功。从讨赫连铎，冒刃死战，血流盈袖，武皇手自封疮，日夕临问。乾宁初，讨李匡俦，存审前军拔居庸关。明年，从讨¤州，时¤之劲兵屯龙泉寨，四面悬崖，石壁险固，存审奋力拔之。师旋，授检校左仆射。副李嗣昭讨李瑭於汾州〔一二〕，擒之，以功改左右厢步军都指挥使。天佑三年，授蕃汉马步副指挥使，与李嗣昭降丁会於上党，从周德威破贼於夹城，加检校司徒，授忻州刺史，领蕃汉马步都指挥使。七年，加检校太保，充蕃汉副总管〔一三〕。庄宗击汴人於柏乡，留存审守太原。三月，代李存璋戍赵州。九年，梁祖攻¤县，存审与史建瑭、李嗣肱赴援，嗣肱，原本作“嗣臆”，考通监及欧阳史俱作“肱”，今改正。（影库本粘签）屯下博桥，汴人惊乱，烧营而遁，以功遥领邢、¤、磁团练使。★案：欧阳史作迁领邢州团练使。（旧五代史考异）
                                                     【七五五至七五六页】
                           
    十二年，魏博归款於庄宗。遣存审率前锋据临清，以俟进取。庄宗入魏，存审屯魏县以抗刘¤。六月，¤营莘县，存审与镇、定之师营莘西三十里〔一四〕，一日数战。八月，率师攻张源德於贝州。十三年二月，刘¤自莘悉¤来袭我魏州，存审以大军踵其後，战於故元城，大败汴人，从收澶、¤、磁、¤等州。秋，邢州阎宝降，授存审安国军节度、案五代会要，同光元年始改邢州为安国军，据薛史此传，则晋人得邢州即改军额，疑会要误也。详见通监考异。（旧五代史考异）邢¤磁等州观察使。十月，戴思远弃沧州，毛璋以城降，授存审检校太傅、横海军节度使，兼领魏博马步军都指挥使。明年，就加平章事。
                                                             【七五六页】
                           
    十四年八月，将兵援周德威於幽州，败契丹之¤。冬，破汴将安彦之於杨刘，诸军进营麻口。时梁将谢彦章营行台村，庄宗勇於接战，每以轻骑当之，遇窘者数四。存审每俟其出，必叩马谏曰：“王将复唐宗社，宜为天下自爱，搴旗挑战，一剑之任，无益圣德，请责¤於臣。古人不以贼遗君父，臣虽不武，敢不代君之忧。”庄宗即时回驾。十二月，战於胡柳，晡晚之後，存审引所部银枪¤节军，银枪，原本作“行枪”，考通监：唐庄宗初得魏博，以其降卒置银枪效节都。欧阳史亦作银枪，今改正。（影库本粘签）败梁军於土山下。是日辰巳间，周德威战殁，一军逗挠，梁军四集，存审与其子彦图冒刃血战，出没贼阵，与庄宗军合。午後，师复集，击败汴人。
                                                             【七五六页】
                           
    十六年春，代周德威为内外蕃汉马步总管，於德胜口筑南北城以据之。七月，汴将王瓒自黎阳渡河寇澶州，存审拒战，瓒退，营於杨村渡，控我上游。自是日与交锋，对垒经年，大小凡百余战。
                                                             【七五七页】
                           
    十七年，汴将刘¤攻同州，朱友谦求援於我，遣存审与李嗣昭将兵赴之。九月，次河中，进营朝邑。时河中久臣於梁，¤持两端，及诸军大集，刍粟暴贵，嗣昭惧其翻覆，将急战以定胜负。居旬日，梁军逼我营。会望气者言，西南黑气如¤鸡之状，当有战阵。存审曰：“我方欲决战，而形於气象，得非天赞欤！”是夜，阅其¤，诘旦进军。梁军来迎战，大败之，追斩二千余级。自是梁军保垒不出。存审谓嗣昭曰：“吾初惧刘¤据渭河，偏师既败，彼若退归，惧我踵之；兽穷搏人，勿谓无事，可开其归路，然後追奔。”乃令王建及牧马於沙苑，刘¤、尹皓知之，保¤退去，遂解同州之围。案欧阳史：¤以为晋军且懈，乃夜遁去。存审追击于渭河，又大败之。（旧五代史考异）存审略地至奉先，谒诸帝陵，乃班师。
                                                             【七五七页】
                           
    十八年，王师讨张文礼於镇州，李嗣昭、李存进相次战殁。十九年，遣存审率师进攻叛帅於城下，文礼之将李再丰阴送款於存审，李再丰，原本作“称丰”，今据欧阳史改正。（影库本粘签）我师中夜登城，擒文礼之子处球等，露布以献，镇州平，以功加检校太傅、兼侍中。
                                                             【七五七页】
                           
    二十年正月，师旋於魏州，庄宗出城迎劳，就第宴乐。无何，契丹犯燕蓟，郭崇韬奏曰：“汴寇未平，继韬背叛，北边捍御，非存审不可。”上遣中使谕之，存审卧病羸瘠，附奏曰：“臣¤忠禀命，靡敢为辞，但¤恙缠绵，未堪祗役。”既而诏存审以本官充幽州卢龙节度使，自镇州之任。同光初，加开府仪同三司、检校太师、中书令、食邑千户，赐号忠烈扶天启运功臣。
                                                     【七五七至七五八页】
                           
    十月，平梁，迁都洛阳。存审以身为大将，不得预收复中原之功，旧疾愈作，坚求入觐寻医，以情告郭崇韬。时崇韬自负一时，佐命之功，无出己名，功名事望，素在存审之下，权势既隆，人士辐凑，不欲存审加於己上，每有章奏求觐，即阴沮之。存审妻郭氏泣诉於崇韬曰：“吾夫於国，粗¤驱驰，与公乡里亲旧，公忍令死弃北荒，何无情之如是！”崇韬益惭¤。明年春，疾甚，上章恳切，乞生觐天颜，不许。存审伏枕而叹曰：“老夫历事二主，垂四十年，幸而遇今日天下一家，远夷极塞，皆得面觐彤墀，射¤斩¤之人，孰不奉觞丹陛，独予壅隔，岂非命哉！”渐增危笃，崇韬奏请许存审入觐。四月，制授存审宣武军节度使、宣武，原本脱“武”字，今据欧阳史增入。（影库本粘签）诸道蕃汉马步总管，诏未至，五月十五日卒於幽州官舍，时年六十三，遗命葬太原。存审遗奏陈¤不得面觐，词旨凄惋。庄宗震悼久之，废朝三日，赠尚书令。
                                                             【七五八页】
                          
    存审少在军中，识机知变，行军出师，法令严明，决策制胜，从无遗悔，功名与周德威相匹，皆近代之良将也〔一五〕。常戒诸子曰：“予本寒家，少小携一剑而违乡里，四十年间，位极将相。其间屯危患难，履锋冒刃，入万死而无一生，身方及此，前後中矢仅百余〔一六〕。”乃出镞以示诸子，因以奢侈为戒。
                                                     【七五八至七五九页】
                          
    存审微时，尝为俘囚，将就戮於郊外，临刑指危垣谓主者曰：“请就戮於此下，冀得坏垣覆尸，旅魂之幸也。”主者哀之，为移次焉。迁延之际，主将拥妓而饮，思得歌者以助欢。妓曰：“俘囚有符存审者，妾之旧识，每令击节，以赞歌令。”主将欣然，驰骑而舍之，岂非命也！永乐大典卷一万八千一百二十八。
                                                             【七五九页】
                        
    彦超，存审之长子也。少事武皇，累历牙职。存审卒，庄宗以彦超为汾州刺史。同光末，魏州军乱，诏彦超赴北京巡检。先是，朝廷令内官吕、郑二人在太原，一监兵，一监仓库。及明宗入洛，皇弟存霸单骑奔河东，与吕、郑谋杀彦超与留守张宪〔一七〕。案：欧阳史作张宪欲纳存霸，薛史作存霸谋杀张宪、彦超，两史纪载微异。（旧五代史考异）通监考异云：薛史张宪传作张宪谋奉存霸为主，符彦超传又作存霸谋杀彦超，前後互异，今附识于此。（影库本粘签）彦超觉之，密与宪谋，未决，部下大噪，州兵毕集，张宪出奔。是夕，军士杀吕、郑、存霸於衙城。诘旦，闻洛城祸变，彦超告谕三军。★案宋史张昭传云：昭为张宪推官，庄宗及难，闻邺中兵士推戴明宗，宪部将符彦超合戍将应之。宪死，有害昭者，执之以送彦超，彦超曰：“推官正人，无得害之。”又逼昭为榜，安抚军民。（旧五代史考异）明宗又令其弟龙武都虞候彦卿驰骑安抚。六月，彦超入觐，明宗召见抚谕，寻授晋州留後。未行，会其弟前曹州刺史彦饶平宣武乱军，明宗喜，召彦超谓之曰：“吾得尔兄弟力，余更何忧，尔为我往河东抚育耆旧。”即授北京留守、太原尹。明年冬，移授昭义节度使。四年，授骁¤上将军，改金吾上将军。长兴元年，授泰宁军节度使，寻移镇安州。
                                                     【七五九至七六０页】
                        
    彦超厮养中有王希全者，小字佛留，粗知事计，委主货财，岁久耗失甚多，彦超止於诃谴而已。应顺元年正月，佛留闻朝廷多事，因与任货儿等谋乱。一夕，扣门言朝廷有急递至，彦超出至厅事，佛留挟刃害之。诘旦，本州节度副使李端召州兵攻佛留等杀之，余¤奔淮南，擒彦超部将赵温等二十六人诛之。彦超赠太尉。
                                                             【七六０页】
                        
    存审次子彦饶，晋史有传。次彦卿，历官凤翔节度使、守太师、中书令，封魏王，今居於洛阳。次彦能，终於楚州防御使。次彦琳，仕皇朝为金吾上将军，卒於任。永乐大典卷一万八千一百二十八。
                                                             【七六０页】
                                (续)
@
#篇名:旧五代史
#类型:史;北宋
#时代:6

          《旧五代史》卷:五十七

    唐书三十三
      列传第九
                                                             【七六三页】
                           
    郭崇韬，字安时，代州¤门人也。父弘正。崇韬初为李克修帐下亲信，克修镇昭义，崇韬累典事务，以廉干称。克修卒，武皇用为典谒，奉使凤翔称旨，署教练使。教练使，原本作“教谏”，今从欧阳史改正。（影库本粘签）崇韬临事机警，应对可观，庄宗嗣位，尤器重之。天佑十四年，用为中门副使，与孟知祥、李绍宏俱参机要。俄而绍宏出典幽州留事，★幽州，原本作“曲州”，今从通监改正。（影库本粘签）知祥恳辞要职。先是，中门使吴珙、张虔厚忠而获罪。知祥惧，求为外任，妻¤华公主泣请於贞简太后。庄宗谓知祥曰：“公欲避路，当举其代。”知祥因举崇韬。乃署知祥为太原军在城都虞候。自是崇韬专典机务，艰难战伐，靡所不从。
                                                             【七六三页】
                           
    十八年，从征张文礼於镇州。契丹引¤至新乐，王师大恐，诸将咸请退还魏州，庄宗犹豫未决，崇韬曰：“阿保机只为王都所诱〔一〕，本利货财，非敦邻好，苟前锋小衄，遁走必矣。况我新破汴寇〔二〕，威振北地，乘此驱攘，焉往不捷！且事之济否，亦有天命。”庄宗从之，王师果捷。明年，李存审收镇州〔三〕，遣崇韬阅其府库，或以珍货赂遗，一无所取，但市书籍而已。庄宗即位於魏州，崇韬加检校太保、守兵部尚书，充枢密使。是时，¤州陷於梁，陷于梁，原本作“韬于梁”，今据文改正。（影库本粘签）澶、相之间，寇钞日至，民流地削，军储不给，¤情¤¤，以为霸业终不能就，崇韬寝不安席。俄而王彦章陷德胜南城，敌势滋蔓，汴人急攻杨刘城，明宗在郓，音驿断绝。庄宗登城四望，计无所出。崇韬启曰：“段凝阻绝津路，苟王师不南，郓州安能保守！臣请於博州东岸立栅，以固通津，★请于博州，原本作“诸於传州”，今据册府元龟改正。（影库本粘签）但虑汴人侦知，径来薄我，请陛下募敢死之士，日以挑战，如三四日间★案：欧阳史作十日。（旧五代史考异）贼军未至，则栅垒成矣。”崇韬率毛璋等万人夜趋博州，视矛戟之端有光，崇韬曰：“吾闻火出兵刃，破贼之兆也。”至博州，渡河版筑，昼夜不息。崇韬於葭苇间据胡床假寝，觉¤中冷，左右视之，乃蛇也，其忘疲励力也如是。居三日，梁军果至，★案：欧阳史作六日垒成，彦章果引兵急攻之。（旧五代史考异）城垒低庳，沙土散恶，战具不完，汴将王彦章、杜晏球率¤攻击，军不得休息。崇韬身先督¤，四面拒战，有急即应。城垂陷，俄报庄宗领亲军次西岸，梁军闻之退走，因解杨刘之围。
                                                     【七六三至七六四页】
                            (续)
    未几，汴将康延孝来奔，崇韬延於卧内，讯其军机。延孝曰：“汴人将四道齐举，以困我军。”庄宗忧之，召诸将谋进取之策。宣徽使李绍宏请弃郓州，与汴人盟，以河为界，无相侵寇。案：欧阳史作诸将皆言隔河难守，据薛史则请以河为界者，李绍宏一人耳，与欧阳史异。庄宗不悦，独卧帐中，召崇韬谓曰：“计将安出？”对曰：“臣不知书，不能徵比前古，请以时事言之。且陛下十五年起义图霸，为雪家雠国耻，甲胄生虮虱，黎人困输挽。输挽，原本作“轮轭”，今据文改正。（影库本粘签）今纂崇大号，河朔士庶，日望荡平，才得汶阳尺寸之地，不能保守，况尽有中原乎！将来岁赋不充，物议咨怨，设若划河为界，谁为陛下守之？臣自延孝言事以来，昼夜筹度，料我兵力，算贼事机，不出今年，雌雄必决〔四〕。闻汴人决河，自滑至郓，非舟¤不能济。又闻精兵尽在段凝麾下，王彦章日寇郓境，彼既以大军临我南鄙，又凭恃决河，谓我不能南渡，志在收复汶阳，此汴人之谋也。臣谓段凝保据河¤，苟欲持我，臣但请留兵守邺，保固杨刘，陛下亲御六军，长驱倍道，直指大梁，汴城无兵，望风自溃。若使伪主授首，贼将自然倒戈，半月之间，天下必定。如不决此计，傍采浮谭，臣恐不能济也。今岁秋稼不登，军粮才支数月，决则成败未知，不决则坐见不济。臣闻作舍道边，三年不成，帝王应运，必有天命，成败天也，在陛下独断。”庄宗蹶然而兴曰：“正合吾意，丈夫得则为王，失则为掳，行计决矣！”即日下令军中，家口并还魏州。庄宗送刘皇后与兴圣宫使继岌至朝城西野亭泣别，★兴圣宫使，原本脱“兴”字，今据欧阳史增入。（影库本粘签）曰：“事势危¤，今须一决，事苟不济，无复相见。”乃留李绍宏及租庸使张宪守魏州，大军自杨刘济河。是岁
                                                     【七六五至七六六页】
                           
，擒王彦章，诛梁氏，降段凝，皆崇韬赞成其谋也。
                                                             【七六六页】
                           
    庄宗至汴州，宰相豆卢革在魏州，令崇韬权行中书事，俄拜侍中兼枢密使，及郊礼毕，以崇韬兼领镇、冀州节度使，进封赵郡公，邑二千户，赐铁券，恕十死。崇韬既位极人臣，权倾内外，谋猷献纳，必尽忠规，士族朝伦，颇亦收¤人物，内外翕然称之。初收汴、洛，稍通赂遗，亲友或规之，崇韬曰：“余备位将相，禄赐巨万，但伪梁之日，赂遗成风，今方面藩侯，多梁之旧将，皆吾君射¤斩¤之人也，一旦革面，化为吾人，坚拒其请，得无惧乎！藏余私室，无异公帑。”及郊¤，崇韬悉献家财，以助赏给。
                                                             【七六六页】
                           
    时近臣劝庄宗以贡奉物为内库，珍货山积，公府赏军不足。崇韬奏请出内库之财以助，庄宗沉吟有靳惜之意。是时天下已定，寇雠外息，庄宗渐务华侈，以逞已欲。洛阳大内宏敞，宫宇深邃，宦官阿意顺旨，以希恩宠，声言宫中夜见鬼物，不谋同辞。庄宗骇异其事，且问其故。宦者曰：“见本朝长安大内，六宫嫔御，殆及万人，椒房兰室，无不充¤。今宫室大半空闲，鬼神尚幽，尚幽，原本作“尚豳”，今从册府元龟改正。（影库本粘签）亦无所怪。”繇是景进、王允平等於诸道采择宫人，不择良贱，内之宫掖。
                                                             【七六六页】
                           
    三年夏，雨，河大水，坏天津桥。是时酷暑尤甚。庄宗常择高楼避暑，皆不称旨。宦官曰：“今大内楼观，不及旧时长安卿相之家，旧日大明、兴庆两宫，楼观百数，皆雕楹画¤〔五〕，干云蔽日，今官家纳凉无可御者。”庄宗曰：“余富有天下，岂不能办一楼！”即令宫苑使经营之，犹虑崇韬有所谏止，使谓崇韬曰：“今年恶热，朕顷在河上，五六月中，与贼对垒，行宫卑湿，介马战贼，恒若清凉。今晏然深宫，不耐暑毒〔六〕，何也？”崇韬奏：“陛下顷在河上，汴寇未平，废寝忘食，心在战阵，祁寒溽暑，不介圣怀。今寇既平，中原无事，纵耳目之玩，不忧战阵，虽层台百尺，广殿九筵，未能忘热於今日也。愿陛下思艰难创业之际，则今日之暑，坐变清凉。”庄宗默然。王允平等竟加营造，崇韬复奏曰：“内中营造，日有縻费，属当灾馑，且乞权停。”不听。
                                                             【七六七页】
                            (续)
    初，崇韬与李绍宏同为内职，内职，原本作“纳职”，考五代会要云：五代承唐制，枢密使为内职。原本“纳”字误，今改正。（影库本粘签）及庄宗即位，崇韬以绍宏素在己上，旧人难制，即奏泽潞监军张居翰同掌枢密，以绍宏为宣徽使。绍宏大失所望，泣涕愤郁。崇韬乃置内勾使，应三司财赋，皆令勾覆，令绍宏领之，冀塞其心，绍宏怏怅不已。崇韬自以有大功，河、洛平定之後，权位熏灼，恐为人所倾夺，乃谓诸子曰：“吾佐主上，大事了矣，今为¤邪排毁，吾欲避之，归镇常山，为菟裘之计。”其子廷说等曰〔七〕：“大人功名及此，一失其势，便是神龙去水，为蝼蚁所制，尤宜深察。”门人故吏又谓崇韬曰：“侍中勋业第一，虽¤官侧目，必未能离间。宜於此时坚辞机务，上必不听，是有辞避之名，塞其谗慝之口。魏国夫人刘氏有宠，★魏国，原本作“¤国”，今据欧阳史改正。（影库本粘签）中宫未正，宜赞成册礼，上心必悦。内得刘氏之助，¤阉其如余何！”崇韬然之，於是三上章坚辞枢密之位，优诏不从。崇韬乃密奏请立魏国夫人为皇后，复奏时务利害二十五条，皆便於时，取悦人心，又请罢枢密院事，各归本司，以轻其权，然宦官造谤不已。三年，坚乞罢兼领节钺，许之。★案册府元龟云：同光中，崇韬再表辞镇，批答曰：“朕以卿久司枢要，常处重难。或迟疑未决之机，询诸先见；或忧挠不定之事，访自必成。至於赞朕丕基，登兹大宝，¤兴异论，卿独坚言，天命不可违，唐祚必须复，请纳家族，明设誓文。及其密取汶阳，兴师入不测之地；潜通河口，贡谋占必济之津。人所不知，卿惟合意。迨中都啸聚，¤党窥凌，朕决议平妖，兼收浚水，虽云先定，更审前筹，果尽赞成，悉谐沈算，斯即何须冒刃，始显殊庸。况常山陆梁，正虞未复，卿
                                                     【七六七至七六八页】
                           
能抚¤，共定¤心，惟朕知卿，他人宁表。所以赏卿之宠，实异等伦；沃朕之心，非虚渥泽。今卿再三谦逊，重叠退辞，始纳常阳，请归上将，又称梁苑，不可兼权〔八〕。如此周身，贵全名节，古人操守，未可比方，既览坚辞，难沮来表。其再让汴州，所宜依允。”
                                                             【七六八页】
                           
    会客省使李严使西川回，言王衍可图之状，庄宗与崇韬议讨伐之谋，方择大将。时明宗为诸道兵马总管当行，崇韬自以宦者相倾，欲立大功以制之，乃奏曰：“契丹犯边，北面须藉大臣，全倚总管镇御。臣伏念兴圣宫使继岌，德望日隆，大功未著，宜依故事，以亲王为元帅，付以讨伐之权，俾成其威望。”庄宗方爱继岌，即曰：“小儿幼稚，安能独行，卿当择其副。”崇韬未奏，庄宗曰：“无¤於卿者。”乃以继岌为都统，崇韬为招讨使。是岁九月十八日，率亲军六万，进讨蜀川。崇韬将发，奏曰：“臣以非才，谬当戎事，仗将士之忠力，凭陛下之威灵，庶几克捷。若西川平定，陛下择帅，如信厚善谋，事君有节，则孟知祥有焉，望以蜀帅授之。如宰辅阙人，张宪有披榛之劳，为人谨重而多识。其次李琪、崔居俭，中朝士族，富有文学，可择而任之。”庄宗御嘉庆殿，置酒宴征西诸将，征西，原本脱“征”字，今据册府元龟增入。（影库本粘签）举酒属崇韬曰：“继岌未习军政，卿久从吾战伐，西面之事，属之於卿。”
                                                     【七六八至七六九页】
                           
    军发，十月十九日入大散关，崇韬以马¤指山险谓魏王曰：“朝廷兴师十万，已入此中，傥不成功，安有归路？今岐下飞挽，才支旬日，必须先取凤州，收其储积，方济吾事。”乃令李严、康延孝先驰书檄，以谕伪凤州节度使王承捷。王承捷，原本作“丞捷”，今据九国志改正。（影库本粘签）及大军至，承捷果以城降，得兵八千，军储四十万。次至故镇，伪命屯驻指挥使唐景思亦以城降，得兵四千。又下三泉，得军储三十余万。自是师无匮乏，军声大振。其招怀制置，官吏补置，师行筹画，军书告谕，皆出於崇韬，继岌承命而已。庄宗令内官李廷安、李从袭、吕知柔为都统府纪纲，见崇韬幕府繁重，将吏辐辏，降人争先赂遗，都统府唯大将省谒，牙门索然，繇是大为诟耻。及六军使王宗弼归款，★六军，原本作“大军”，今据九国志改正。（影库本粘签）行赂先招讨府。王衍以成都降，崇韬居王宗弼之第，宗弼选王衍之妓妾珍玩以奉崇韬，求为蜀帅，★案九国志王宗弼传：宗弼送款于魏王，乃还成都，尽辇内藏之宝货，归于其家。魏王遣使徵犒军钱数千万，宗弼辄靳之，魏王甚怒。及王师至，令其子承班¤衍玩用直百万，献于魏王，¤赂郭崇韬，请以己为西川节度使。魏王曰：“此吾家之物，焉用献为！”魏王入城，翼日，数其不忠之罪，并其子斩之于市。（旧五代史考异）崇韬许之〔九〕。案：通监作崇韬阳许之。（旧五代史考异）又与崇韬子廷诲谋，令蜀人列状见魏王，请奏崇韬为蜀帅。继岌览状谓崇韬曰：“主上倚侍中如衡、华，安肯弃元老於蛮夷之地，况余不敢议此。”李从袭等谓继岌曰：“郭公收蜀部人情，意在难测，王宜自备。”由是两相猜察。
                                                     【七六九至七七０页】
                          
    庄宗令中官向延嗣¤诏至蜀，向延嗣，原本作“廷嗣”，今据通监改正。（影库本粘签）促班师，诏使至，崇韬不郊迎，延嗣愤愤。从袭谓之曰：“魏王，贵太子也，主上万福，郭公专弄威柄，旁若无人。昨令蜀人请己为帅，郭廷诲拥徒出入，贵拟王者，所与狎游，无非军中骁果，蜀中凶豪，昼夜妓乐欢宴，指天画地，父子如此，可见其心。今诸军将校，无非郭氏之党，魏王悬军孤弱，一朝班师，必恐纷乱，吾属莫知暴骨之所！”因相向垂涕。延嗣使还具奏，皇后泣告庄宗，乞保全继岌。庄宗复阅蜀簿曰：“人言蜀中珠玉金银，不知其数，何如是之微也！”延嗣奏曰：“臣问蜀人，知蜀中宝货皆入崇韬之门，言崇韬得金万两，银四十万，名马千匹，王衍爱妓六十，乐工百，犀玉带百。廷诲自有金银十万两，犀玉带五十，艺色绝妓七十，乐工七十，他财称是。魏王府，蜀人赂遗不过匹马而已。”庄宗初闻崇韬欲留蜀，心已不平，又闻全有蜀之妓乐珍玩，怒见颜色。即令中官马彦¤驰入蜀视崇韬去就，如班师而已，如实迟留，则与继岌图之。彦¤见皇后曰：“祸机之发，间不容发，何能数千里外复禀圣旨哉！”皇后再言之，庄宗曰：“未知事之实否，讵可便令果决？”皇后乃自为教与继岌，令杀崇韬。时蜀土初平，山林多盗，孟知祥未至，崇韬令任圜、张筠分道招抚，虑师还後，部曲不宁，故归期稍缓。
                                                     【七七０至七七一页】
                          
    四年正月六日，马彦¤至军，决取十二日发成都赴阙，令任圜权知留事，以俟知祥。诸军部署已定，彦¤出皇后教以示继岌，继岌曰：“大军将发，他无衅端，安得为此负心事！公辈勿复言。”从袭等泣曰：“圣上既有口敕，王若不行，苟中途事泄，为患转深。”继岌曰：“上无诏书，徒以皇后教令，安得杀招讨使！”从袭等巧造事端以间之，继岌既无英断，¤¤从之。诘旦，从袭以继岌之命召崇韬计事，继岌登楼避之，崇韬入，左右¤杀之。崇韬有子五人，廷信、廷诲随父死於蜀，廷说诛於洛阳，廷让诛於魏州，廷让，原本作“承谊”，今据欧阳史改正。（影库本粘签）廷议诛於太原，家产籍没。明宗即位，诏令归葬，仍赐太原旧宅。廷诲、廷让各有幼子一人，姻族保之获免，崇韬妻周氏，携养於太原。
                                                             【七七一页】
                          
    崇韬服勤尽节，佐佑王家，草昧艰难，功无与比，西平巴蜀，宣畅皇威，身死之日，夷夏¤之。然议者以崇韬功烈虽多，事权太重，不能处身量力，而听小人误计，欲取太山之安，如急行避迹，其祸愈速。性复刚戾，遇事便发，既不知前代之成败，又未体当时之物情，以天下为己任，孟浪之甚也。及权倾四海，车骑盈门，士人谄奉，渐别流品。同列豆卢革谓崇韬案：自“渐别流品”至此十二字，原本阙佚，今从册府元龟增入。曰：“汾阳王代北人，徙家华阴，侍中世在¤门，得非祖德欤？”崇韬应曰：“经乱失谱谍，先人常云去汾阳王四世。”革曰：“故祖德也。”因是旌别流品，援引薄徒，委之心腹；佐命勋旧，一切鄙弃。旧僚有干进者，崇韬谓之曰：“公虽代邸之旧，然家无门阀，深知公才技，不敢骤进者，虑名流嗤余故也。”及征蜀之行，於兴平拜尚父子仪之墓。尝从容白继岌曰：“蜀平之後，王为太子，待千秋万岁〔一０〕，神器在手，宜尽去宦官，优礼士族，不唯疏斥阉寺，骟马不可复乘。”案：通监作“扇马”，考胡三省注引薛史亦作骟马，今仍其旧。（旧五代史考异）内则伶官巷伯，怒目切齿；外则旧僚宿将，戟手痛心。掇其族灭之祸，有自来矣。复以诸子骄纵不法，既定蜀川，辇运珍货，实於洛阳之第，籍没之日，泥封尚湿。虽庄宗季年为¤小所惑，致功臣不保其终，亦崇韬自贻其灾祸也。★永乐大典卷二万二千一百六十。
                                                     【七七一至七七二页】
                          
    史臣曰；夫出身事主，得位遭时，功不可以不图，名不可以不立。洎功成而名遂，则望重而身危，贝锦於是成文，良玉以之先折，故崇韬之诛，盖为此也。是知强吴灭而范蠡去，全齐下而乐生奔，苟非其贤，孰免於祸，明哲之士，当鉴於斯！永乐大典卷二万二千一百六十。
                                                     【七七二至七七三页】
                               
@
#篇名:旧五代史
#类型:史;北宋
#时代:6

          《旧五代史》卷:五十八

    唐书三十四
      列传第十
                                                             【七七五页】
                           
    赵光逢，字延吉。曾祖植，岭南节度使。祖存约，兴元府推官。父隐，右仆射。案旧唐书赵隐传云：隐，字大隐，京兆奉天人也。大中三年，应进士登第，累加尚书左仆射，广明中卒。考薛史作右仆射，与旧唐书异。光逢与弟光裔，皆以文学德行知名。案旧唐书：光裔，光启三年进士擢第，累迁司勋郎中、弘文馆学士，改膳部郎中、知制诰。季述废立之後，旅游江表以避患，岭南刘隐深礼之，奏为副使，因家岭外。
                                                             【七七五页】
                           
    光逢幼嗜坟典，动守规检，议者目之为“玉界尺”。案欧阳史：时人称其方直温润，谓之“玉界尺”。僖宗朝，登进士第。案：原本作昭宗朝，登进士第。据旧唐书，光逢系乾符五年进士，当作僖宗，今改正。¤月，辟度支巡官，历官台省，内外两制，俱有能名，转尚书左丞、翰林承旨。案旧唐书云：释褐凤翔推官，入朝为监察御史，丁父忧免。僖宗还京，授太常博士，历礼部、司勋、吏部三员外郎，集贤殿学士，转礼部郎中。景福中，以祠部郎中知制诰，寻召充翰林学士，正拜中书舍人、户部侍郎、学士承旨，改兵部侍郎、尚书左丞，学士如故。旧唐书所载光逢爵秩较薛史为详，今备录之。
                                                     【七七五至七七六页】
                           
    昭宗幸石门，光逢不从，昭宗遣内养戴知权诏赴行在，称疾解官。驾在华州，拜御史中丞。时有道士许岩士、案：原本脱“士”字，今据新唐书及通监增入。（旧五代史考异）瞽者马道殷出入禁庭，骤至列卿宫相，因此以左道求进者¤，光逢持宪纪治之，皆伏法，自是其徒颇息。改礼部侍郎、知贡举。光化中，王道¤衰，南北司为党，光逢素惟慎静，虑祸及己，因挂冠伊洛，屏绝交游，凡五六年。门人柳璨登庸，★案欧阳史：柳璨与光逢有旧恩。    案唐摭言云：光化二年，赵光逢放柳璨及第，光逢後三年不迁，时璨自内庭大拜，光逢始以左丞徵入。未几，璨坐罪诛死，光逢膺大用。与薛史微异。（旧五代史考异）除吏部侍郎、太常卿。入梁为中书侍郎、平章事，累转左仆射兼租庸使，★左仆射，原本脱“左”字，今据欧阳史增入。（影库本粘签）上章求退，以太子太保致仕。梁末帝爱其才，徵拜司空、平章事。无几以疾辞，授司徒致仕。★唐摭言云：光逢膺大用，居重地十余岁，七表乞骸，守司空致仕。居二年，复徵拜上相。（殿本）
                                                             【七七六页】
                           
    同光初，弟光胤为平章事，时谒问於私第，尝语及政事，他日，光逢署其户曰“请不言中书事”，其清净寡欲端默如此。尝有女冠寄黄金一镒於其室家，时属乱离〔一〕，女冠委化於他土。後二十年，金无所归，纳於河南尹张全义，请付诸宫观，其旧封尚在。两登廊庙，四退邱园，百行五常，五常，原本作“五谛”，今据锦绣万花谷所引薛史改正。（影库本粘签）不欺¤室，¤绅咸仰以为名教主。天成初，迁太保致仕，封齐国公，卒於洛阳。诏赠太傅。★永乐大典卷一万八千九百九十一。
                                                     【七七六至七七七页】
                         
    赵光胤，光逢之弟也，案新、旧唐书俱云：赵隐子三人，光逢、光裔、光胤。为後唐相者，光胤也。薛史原本避宋讳，宋讳称光胤为光裔，似混二人为一，今改正。俱以词艺知名，亦登进士第。案旧唐书云：大顺二年，进士登第。天佑初，累官至驾部郎中。光胤仕梁，历清显，伯仲之间，咸以方雅自高，北人闻其名者，皆望风钦重。
                                                             【七七七页】
                         
    及庄宗平定汴、洛，时卢程以狂妄免，郭崇韬自勋臣拜，议者以为国朝典礼故实，须访前代名家，咸曰光胤有宰相器。薛廷¤、李琪当武皇为晋王时，尝因为册使至太原，故皆有宿望，当时咸谓宜处台司。郭崇韬采言事者云，廷¤朽老，浮华无相业；琪虽文学高，倾险无士风，皆不可相，乃止。同光元年十一月，光胤与韦说并拜平章事。
                                                             【七七七页】
                         
    光胤生於季末，渐染时风，虽欲跃鳞振翮，仰希前辈，然才力无余，未能恢远，朝廷每有礼乐制度、沿革拟议，以为己任，同列既匪博通，见其浮谭横议，莫之测也。豆卢革虽凭门地，在本朝时，仕进尚微，久从使府，朝章典礼，未能深悉，光胤每有发论，革但唯唯而已。後革奏议或当，光胤谓¤官曰：“昨有所议，前座一言粗当，近日差进，学者其可已乎！”其自负如此。
                                                     【七七七至七七八页】
                         
    先是，条制：“权豪强买人田宅，或陷害籍没，显有屈塞者，许人自理。”内官杨希朗者，故观军容使复恭从孙也〔二〕，援例理复恭旧业。事下中书，光胤谓崇韬曰：“复恭与山南谋逆，显当国法，本朝未经昭雪，安得论理？”崇韬私抑宦者，因具奏闻。希朗泣诉於庄宗，庄宗令自见光胤言之。希朗陈诉：“叔祖复光有大功於王室，复光，原本作“复充”，今据新唐书改正。（影库本粘签）伯祖复恭为张浚所构，得罪前朝，当时强臣掣肘，国命不行。及王行瑜伏诛，德音昭洗，制书尚在。相公本朝氏族，谙练故事，安得谓之未雪耶！若言未雪，吾伯氏彦博，洎诸昆仲，监护诸镇，何途得进！”渐至声色俱厉。光胤方恃名德，为其所折，悒然不乐。又以希朗幸臣，虑摭他事危己，心不自安。三年夏四月，病疽卒。赠左仆射。★永乐大典卷一万六千九百九十一。
                                                             【七七八页】
                           
    郑¤，昭宗朝宰相綮之侄孙。父徽，河南尹张全义判官。光化中，登进士第，案欧阳史云：¤少依全义，居河南，举进士数不中，全义以¤属有司，乃得及第。历弘文馆校书、集贤校理、监察御史。入梁为补阙、起居郎，召入翰林，累迁礼部侍郎充职。¤文章美丽，旨趣雍容，自策名登朝，张全义皆有力焉。案欧阳史云：梁诸大臣以全义故，数荐之。贞明中，拜平章事。案通监考异引唐余录云：贞明二年十月丁酉，礼部侍郎郑¤为中书侍郎、平章事。（旧五代史考异）庄宗入汴，责授莱州司户，未几，量移曹州司马。张全义言於郭崇韬，将复相之，寻入为太子宾客。
                                                     【七七八至七七九页】
                           
    明宗即位，任圜自蜀至，安重诲不欲圜独拜宰辅，共议朝望一人共之。孔循言¤贞明时久在中书，性畏慎而长者，美词翰，好人物，重诲即奏与任圜并命为相。有顷，¤以老病耳疾，不任中书事，四上章请，明宗惜之，久而方允，乃授开府仪同三司，行尚书左仆射致仕，仍赐郑州庄一区。明宗自汴还洛阳，遣中使抚问，赐钱二十万，食羊百口。长兴初卒。赠司空。
                                                             【七七九页】
                           
    初，¤应进士，十九年方登第，名姓为第十九人，自登第凡十九年为宰相，又昆仲之次第十九，时亦异之。案古今事类云：郑¤当唐昭宗时作相，文章理道，典赡华美。小字十九郎，应举十九年方及第，又第十九人，至相亦十九年，时皆异之。考¤以光化中登第，历相梁、唐，而古今事类以为唐昭宗时作相，误也。
                                                             【七七九页】
                           
    子遘，太平兴国中任正郎。永乐大典卷一万八千八百八十一。
                                                             【七七九页】
                           
    崔协，字思化。远祖清河太守第二子寅，仕後魏为太子洗马，因为清河小房，至唐朝盛为流品。曾祖¤，太常卿。祖¤，吏部尚书。父彦融，楚州刺史。彦融素与崔荛善，崔荛，原本作“崔¤”，今据北梦琐言改正。（影库本粘签）尝为万年令，荛谒於县，彦融未出，见案上有尺题，皆赂遗中贵人，荛知其由径，始恶其为人。及除司勋郎中，荛为左丞，通刺不见，荛谓曰：“郎中行止鄙杂，故未见。”宰相知之，改楚州刺史，卒於任，诫其子曰：“世世无忘荛。”故其子弟常云“崔雠”。
                                                     【七七九至七八０页】
                           
    协即彦融之子也。幼有孝行，登进士第，释褐为度支巡官、渭南尉，直史馆，历三署。入梁为左司郎中、万年令、给事中。累官至兵部侍郎。与中书舍人崔居俭相遇於幕次，协厉声而言曰：“崔荛之子，何敢相见！”居俭亦报之。左降太子詹事，俄拜吏部侍郎。同光初，改御史中丞，宪司举奏，多以文字错误，屡受责罚。协器宇宏爽，高谈虚论，多不近理，时人以为虚有其表。天成初，迁礼部尚书、太常卿，因枢密使孔循保荐，拜平章事。
                                                             【七八０页】
                           
    初，豆卢革、韦说得罪，执政议命相，枢密使孔循意不欲河朔人居相位，任圜欲相李琪，而郑¤素与琪不协，孔循亦恶琪，谓安重诲曰：“李琪非无艺学，但不廉耳。朝论莫若崔协。”重诲然之，因奏择相，明宗曰：“谁可？”乃以协对。任圜奏曰：“重诲被人欺卖，如崔协者，少识文字，时人谓之『没字碑』。臣比不知书，无才而进，已为天下笑，何容中书之内，更有笑端！”明宗曰：“易州刺史韦肃，人言名家，待我尝厚，置於此位何如？肃苟未可，则冯书记是先朝判官，冯书记，原本作“笔记”，今据通监改正。（影库本粘签）称为长者，与物无竞，可以相矣。”道尝为庄宗霸府书记，故明宗呼之。朝退，宰臣枢密使休於中兴殿之庑下，孔循拂衣而去，曰：“天下事一则任圜，二则任圜，崔协暴死则已，不死会居此位。”重诲私谓圜曰：“今相位缺人，协且可乎？”圜曰：“朝廷有李琪者，学际天人，奕叶轩冕，论才校艺，可敌时辈百人。而谗夫巧沮，忌害其能，必舍琪而相协，如弃苏合之丸，★苏合，原本作“苏全”，今据通监及欧阳史改正。（影库本粘签）取¤蜣之转也。”重诲笑而止。然重诲与循同职，循日言琪之短、协之长，故重诲竟从之。而协登庸之後，庙堂代笔〔三〕，假手於人。朝廷以国庠事重，命协兼判祭酒事，协上奏每岁补监生二百为定，物议非之。★案北梦琐言：明宗问宰相冯道：“卢质近日吃酒否？”对曰：“质曾到臣居，亦饮数爵，臣劝不令过度，事亦如酒，过则患生。”崔协强言于坐曰：“臣闻食医心镜，酒极好，不加药饵，足以安心神。”左右见其肤浅，不觉哂之。（旧五代史考异）四年春，驾自夷门还京，从至须水驿，中风暴卒。诏赠尚书左仆射，¤曰恭靖。
                                                     【七八０至七八一页】
                           
    子颀、颂、寿贞，惟颂仕皇朝，官至左谏议大夫，终於¤州行军司马。永乐大典卷二千七百四十。
                                                             【七八一页】
                           
    李琪，字台秀。五代祖¤，天宝末，礼部尚书、东都留守。安禄山东陷东都，遇害，累赠太尉，¤曰忠懿。¤孙¤，元和朝，位至给事中。¤子敬方，文宗朝，谏议大夫。敬方子¤，广明中，为晋公王铎都统判官，案：太平广记引李琪集序作父敬，佐王铎滑州幕。考李琪祖名敬方，其父不得名敬，疑太平广记传写之讹。（旧五代史考异）以收复功为谏议大夫。
                                                     【七八一至七八二页】
                           
    琪即¤之子也，年十三，词赋诗颂，大为王铎所知，然亦疑其假手。一日，铎召¤¤於公署，召¤，原本作“茗¤”，今据文改正。（影库本粘签）密遣人以汉祖得三杰赋题就其第试之，琪援笔立成。赋尾云：“得士则昌，非贤罔共。龙头之友斯贵，鼎足之臣可重，宜哉项氏之败亡，一范增而不能用。”铎览而骇之，曰：“此儿大器也，将擅文价。”★案太平广记：琪总角谒铎，铎顾曰：“适蜀中诏到，用夏州拓跋思恭为收复都统，可作一诗否？”即秉笔立制，云：“飞骑经巴栈，洪恩及夏台。将从天上去，人自日边来。此处金门远，何时玉辇回。早平关右贼，莫待诏书催。”铎益奇之，因执琪手曰：“此真凤毛也。”时年十四。明年，丁母忧，因流寓齐、鲁〔四〕。然糠照薪，俾夜作昼，览书数千卷，间为诗赋。唐僖宗再幸梁、洋，窃赋云：“哀痛不下诏，登封谁上书。”（旧五代史考异）
                                                             【七八二页】
                           
    昭宗时，李溪父子以文学知名。琪年十八，袖赋一轴谒溪。溪览赋惊异，倒屣迎门，出琪调哑钟、捧日等赋，调哑钟、捧日等赋，疑有脱字，考夏文庄集所引薛史与永乐大典同，今姑仍其旧。（影库本粘签）谓琪曰：“余尝患近年文士辞赋，皆数句之後，未见赋题，吾子入句见题，偶属典丽，吁！可畏也。”琪由是益知名，举进士第。天复初〔五〕，应博学宏词，居第四等，授武功县尉，辟转运巡官，迁左拾遗、殿中侍御史。自琪为谏官宪职，凡时政有所不便，必封章论列，文章秀丽，览之者忘倦。
                                                     【七八二至七八三页】
                           
    琪兄¤，亦登进士第，才藻富赡〔六〕，兄弟齐名，而尤为梁祖所知，以¤为崇政学士。琪自左补阙入为翰林学士，案北梦琐言云：梁李相国琪，唐末以文学策名，仕至御史。昭宗播迁，衣冠荡析，琪藏迹於荆、楚间，自晦其¤，号华原李长官。其堂兄光符宰宜都，尝厌薄之。琪寂寞，每临流踞石，摘树叶而试草制词，吁嗟怏怅，而投叶水中。梁祖受禅，徵入，拜翰林学士。今考梁书李¤传，¤历为成¤、赵匡凝掌书记，盖昭宗末年，¤、琪兄弟皆客荆、楚，後乃受知於梁祖也。累迁户部侍郎、翰林承旨。梁祖西抗¤、岐，北攻泽、潞，出师燕、赵，经略四方，暂无宁岁，而琪以学士居帐中，专掌文翰，下笔称旨，宠遇¤伦。是时，琪之名播於海内。琪重然诺，怜才¤善，家门雍睦。贞明、龙德中，龙德，原本脱“德”字，今据梁末帝纪增入。（影库本粘签）历兵、礼、吏侍郎，受命与冯锡嘉、张充、¤殷象同撰梁太祖实录三十卷〔七〕，迁御史中丞，累擢尚书左丞、中书门下平章事。时琪与萧顷同为宰相，顷性畏慎深密，琪倜傥负气，不拘小节，中书奏覆，多行其志，而顷专掎摭其咎。会琪除吏，是试摄名衔，改“摄”为“守”，为顷所奏，梁帝大怒，将投诸荒裔，而为赵岩辈所援，罢相，为太子少保。
                                                             【七八三页】
                            (续)
    庄宗入汴，素闻琪名，累欲大任。同光初，历太常卿、吏部尚书。三年秋，天下大水，国计不充，庄宗诏百僚许上封事，陈经国之要。琪因上疏曰：
        臣闻王者富有兆民，深居九重，所重患者，百姓凋耗而不知，四海困穷而莫救，
    下情不得上达，¤臣不敢指言。今陛下以水潦之灾，军食乏阙，焦劳罪己，迫切疚怀
    ，避正殿以责躬，访多士而求理，则何思而不获，何议而不臧？止在改而行之，足以
    择其善者。
        臣闻古人有言曰：谷者，人之司命也；地者，谷之所生也；人者，君之所理也。
    有其谷则国力备，定其地则人食足，察其人则徭役均，知此三者，为国之急务也。轩
    黄已前，不可详记。自尧湮洪水，禹作司空，於时辨九等之田，收什一之税，其时户
    一千三百余万，定垦地约九百二十万顷，约九百，原本作“丝八百”，今据文献通考
    改正。（影库本粘签）最为太平之盛。及商革夏命，重立田制，每私田十亩，种公田
    一亩，水旱同之，亦什一之义也。洎乎周室，立井田之法，大约百里之国，提封万井
    ，出车百乘，戎马四百匹〔八〕。畿内兵车万乘，马四万匹，以田法论之，亦什一之
    制也。故当成、康之世，比尧、舜之朝，户口更增二十余万，非他术也，盖三代以前
    ，皆量入以为出，计农以立军，虽逢水旱之灾，而有凶荒之备。
        降及秦、汉，重税工商，急关市之征，倍舟车之算，人户既以减耗，古制犹以兼
    行，按此时户口，尚有千二百余万，垦田亦八百万顷。至乎三国并兴，两晋之後，则
    农夫少於军¤，战马多於耕牛，供军须夺於农粮，秣马必侵於牛草，★秣马，原本作
                                                     【七八三至七八四页】
                           
    “积马”，今据文献通考改正。（影库本粘签）於是天下户口，只有二百四十余万。
    洎隋文之代，两汉比隆，及炀帝之年，又三分去一。
        我唐太宗文皇帝，以四夷初定，百姓未丰，延访¤臣，各陈所见，惟魏徵独劝文
    皇力行王道，由是轻徭薄赋，不夺农时，进贤良，悦忠直，天下粟价，斗直两钱。自
    贞观至於开元，将及一千九百万户，五千三百万口，垦田一千四百万顷，比之尧、舜
    ，又极增加。是知救人瘼者，以重敛为病源；料兵食者，以惠农为军政。仲尼云：“
    百姓足，君孰与不足。”臣之此言，是魏徵所以劝文皇也，伏惟深留宸鉴。如以六军
    方阙。不可轻徭，两税之余，犹须重敛，则但不以折纳为事，一切以本色输官，又不
    以纽配为名，止以正耗加纳，犹应感悦，未至流亡。况今东作是时，羸牛将驾，“是
    时”二字疑有舛误，考五代会要亦作“是时”，今姑仍其旧。（影库本粘签）数州之
    地，千里运粮，有此差徭，必妨春种，今秋若无粮草，何以赡军。
        臣伏思汉文帝时，欲人务农，乃募人入粟，得拜爵及赎罪，景帝亦如之。後汉安
    帝时，水旱不足，三公奏请，富人入粟，得关内候及公卿以下散官。本朝乾元中，亦
    曾如此。今陛下纵不欲入粟授官，愿明降制旨下诸道，合差百姓转仓之处，有能出力
    运官物到京师，五百石以上，白身授一初任州县官，有官者依资迁授，欠选者便与放
    选。★放选，原本作“於选”，今据文献通考改正。（影库本粘签）千石以上至万石
    ，不拘文武，明示赏酬。免令方春农人流散，斯亦救民转仓赡军之一术也。庄宗深重之，寻命为国计使，垂为辅相，俄遇萧墙之难而止。
                                                     【七八四至七八六页】
                           
    及明宗即位，豆卢革、韦说得罪，任圜陈奏，请命琪为相，为孔循、郑¤排沮，乃相崔协。琪时为御史大夫，安重诲於台门前专杀殿直马延。马延，原本作“马廷”，考欧阳史及通监俱作马延，今改正。（影库本粘签）虽曾弹奏，而依违词旨，不敢正言其罪，以是托疾，三上章请老，朝旨不允，除授尚书左仆射。自是之後，尤为宰执所忌，凡有奏陈，靡不望风横沮。天成末，明宗自汴州还洛，琪为东都留司官班首，奏请至偃师奉迎。时琪奏中有“败契丹之凶党，破真定之逆城”之言，诏曰：契丹即为凶党，真定不是逆城，李琪罚一月俸。又尝奉敕撰霍彦威神道碑文。琪，梁之故相也，¤彦威仕梁历任，不言其伪。中书奏曰：“不分真伪，是混功名，望令改撰。”诏从之。多此类也。
                                                             【七八六页】
                           
    琪虽博学多才，拙於遵养时晦，知时不可为，然犹多岐取进，动而见排，由己不能镇静也。以太子太傅致仕。案：欧阳史作少傅。（旧五代史考异）长兴中，卒於福善里第，时年六十。子贞，官至邑宰。琪以在内署时所为制诏，编为十卷，目曰金门集，大行於世。★永乐大典卷一万三百八十九。
                                                     【七八六至七八七页】
                             
    萧顷，字子澄，京兆万年人。故相仿之孙，京兆尹廪之子。顷聪悟善属文，昭宗朝擢进士第，历度支巡官、太常博士、右补阙。时国步艰难，连帅倔强，率多奏请，欲立家庙於本镇，顷上章论奏，乃止。累迁吏部员外郎。先是，张浚自中书出为右仆射，梁祖判官高劭使梁祖¤求一子出身官，省寺皆称无例，浚曲为行之，指挥甚急，吏徒惶恐。顷判云：“仆射未集郎官，赴省上指挥公事，且非南宫旧仪。”浚闻之，惭悚致谢，顷由是知名，梁祖亦¤之。顷入梁，历给谏、御史中丞、礼部侍郎、知贡举，咸有能名。自吏部侍郎拜中书门下平章事，与李琪同辅梁室，同辅，原本作“同转”，今据文改正。（影库本粘签）事多矛盾。庄宗入汴，顷坐贬登州司户，量移濮州司马，数年，迁太子宾客。天成初，为礼部尚书、太常卿、太子少保致仕。卒时年六十九。辍朝一日，赠太子少师。★永乐大典卷五千二百二十五。
                                                             【七八七页】
                             
    史臣曰：夫相辅之才，从古难得，盖文学政事，履行谋猷，不可缺一故也。如数君子者，皆互有所长，亦近代之良相也。如齐公之明节，李琪之文章，足以圭表¤绅，笙簧典诰，陟之廊庙，宜无愧焉。永乐大典卷二千七百四十。
                                                             【七八七页】
                               
@
#篇名:旧五代史
#类型:史;北宋
#时代:6

          《旧五代史》卷:五十九

    唐书三十五
      列传第十一
                                                             【七八九页】
                           
    丁会，字道隐，寿州寿春人。父季。会幼放荡纵横，不治农产，恒随哀挽者学绋讴，尤嗜其声。既长，遇乱，合雄儿为盗，雄儿，原本作“维儿”，今据册府元龟改正。（影库本粘签）有志功名。黄巢渡淮，会从梁祖为部曲，梁祖镇汴，会历都押衙。自梁祖诛宗权，并时溥，屠朱¤，走朱瑾，会恒以兵从，多立奇功。文德中，表授怀州刺史，历滑州留後、河阳节度使、检校司徒。自河阳以疾致政於洛阳。梁祖季年猜忌，故将功大者多遭族灭，会阴有避祸之志，称疾者累年。★案：通监考异谓梁祖季年无诛戮大臣之事。考朱珍、李谠诸人先後为梁祖所杀，丁会盖鉴於前事也。
                                                             【七八九页】
                           
    天复元年，梁祖奄有河中、晋、绛，乃起会为昭义节度使。昭宗幸洛阳，加同平章事。其年昭宗遇弑，哀问至，会三军缟素，流涕久之。时梁祖亲讨刘守文於沧州，驻军於长芦。三年十二月〔一〕，王师攻会，居旬日，会以潞州归於武皇。案北梦琐言云：梁祖雄猜，疑忌功臣，忽谓敬翔曰：“吾梦丁会在前祗候，吾将乘马欲出，圉人以马就台，忽为丁会跨之以出，时梦中怒，叱喝数声，因惊觉，甚恶之。”是月，丁会举潞州军民归河东矣。（旧五代史考异）引见，会泣曰：“臣非不能守潞，但以汴王篡弱唐祚，猜嫌旧将，臣虽蒙保荐之恩，而不忍相从，★原本脱“相从”二字，今据册府元龟增入。（影库本粘签）今所谓吐盗父之食以见王也。”武皇纳之，赐甲第於太原，位在诸将上。五年，汴将李思安围潞州，以会为都招讨使、检校太尉。
                                                     【七八九至七九０页】
                           
    庄宗嗣王位，与会决谋，破汴军於夹城。七年十一月，卒於太原。庄宗即位，追赠太师。
                                                             【七九０页】
                           
    有子七人，知沆为梁祖所诛，余皆历内职。永乐大典卷一万八千一百八十九。
                                                             【七九０页】
                           
    阎宝，字琼美，郓州人。父佐，海州刺史。宝少事朱瑾为牙将，瑾之失守於兖也，宝与瑾将胡规、康怀英归汴梁，皆擢任之。自梁祖陈师河朔，争霸关西，宝与葛从周、丁会、贺德伦、李思安各为大将，统兵四出，所至立功，历¤、随、宿、郑四州刺史。天佑六年，梁祖以宝为邢¤节度使、检校太傅。案欧阳史：太祖时为诸军都虞候，末帝时，以宝为保义军节度使。与薛史详略先後互异。（旧五代史考异）庄宗定魏博，十三年，攻相、¤、¤、磁，下之，宝独保邢州，城孤援绝。八月，宝以邢州降，庄宗嘉之，进位检校太尉、同平章事，遥领天平军节度使、东南面招讨等使，待以宾礼，位在诸将上，每有谋画，与之参决。
                                                     【七九０至七九一页】
                           
    契丹之寇幽州也，周德威危急，宝与李存审从明宗击契丹於幽州西北，解围而还。胡柳之役，诸军逗挠，汴军登无石山，其势甚盛。庄宗望之，畏其不敌，且欲保营。宝进曰：“王深入敌境，偏师不利，王彦章骑军已入濮州，山下唯列步兵，向晚皆有归志，我尽锐击之，败走必矣。今若引退，必为所乘，我军未集，更闻贼胜，即不战而自溃也。凡决胜料势，决战料情〔二〕，情势已得，断在不疑。今王之成败，在此一战，若不决胜，设使余¤渡河，河朔非王有也，王其勉之。”庄宗闻之耸听，曰：“微公几失计。”即引骑大噪，奋¤登山，大败汴人。
                                                             【七九一页】
                           
    十八年，张文礼杀王熔叛，张文礼，原本作“大礼”，今据欧阳史改正。（影库本粘签）宝帅师进讨。八月，收赵州，进渡滹水，擒贼党张友顺以献。九月，进逼真定，结营西南隅，掘堑栅以环之，决大悲寺漕渠以浸其郛。十九年正月，契丹三十万来援镇州，前锋至新乐，¤心忧之。宝见庄宗，指陈方略，军情乃安。敌退，加检校侍中。三月，城中饥，王处瑾之¤出城求食，宝纵其出，伏兵截击之。饥贼大至，诸军未集，为贼所乘，宝乃收军退保赵州，因惭愤成疾，疽发背而卒，时年六十。同光初，追赠太师，晋天福中，追封太原郡王。
                                                             【七九一页】
                           
    有子八人，宏伦、宏儒皆位至郡守。永乐大典卷九千八百二。
                                                             【七九二页】
                           
    符习，赵州昭庆县人。少从军，事节度使王熔，积功至列校。自庄宗经略河朔，与熔连衡，常令习率师从庄宗征讨。熔为张文礼所害，时习在德胜寨，文礼上书请习等归镇。习雨泣诉於庄宗曰：“臣本赵人，家世事王氏，故使尝授臣一剑，俾臣平荡凶寇。自闻变故，徒怀¤愤，欲以自刭，无益於营魂。且张文礼乃幽、沧叛将，赵王知人不尽，过意任使，致被反噬。臣虽不武，愿在霸府血战而死，不能委身於凶首。”庄宗曰：“尔既怀旧君之爱，可复雠乎？吾当助尔。”习等举身投地，号恸感激，谢曰：“王必以故使辅翼之劳，雪其¤耻，臣不敢期师旅为助，但悉本军可以诛其逆竖。”庄宗即令阎宝、史建瑭助习讨文礼，史建瑭，原本作“逮塘”，今据通监改正。（影库本粘签）乃以习为成德军兵马留後。及文礼诛，将正授节钺，习不敢当其任，辞曰：“臣缘故使未葬，又无嗣息，臣合服斩¤，候臣礼制毕听命。”及庄宗兼领镇州，乃割相、¤二州置义宁军，以习为节度使。习奏曰：“魏博六州，见系霸府，不宜遽有割隶。但授臣河南一镇，臣自攻取。”乃授天平军节度、东南面招讨使。
                                                             【七九二页】
                           
    习有器度，性忠壮，自庄宗十年沿河战守，习常以本军从，心无顾望，诸将服其为人。同光初，以习为邢州节度，明年，移镇青州。四年二月，赵在礼盗据魏州，习受诏以淄、青之师进讨，至则会军乱，习乃退军渡河。明宗自邺赴洛，遣使召之，习不时而至。既至，谒明宗於胙县。霍彦威谓习曰：“主上所知者十人，公在其四，何犹豫乎！”习乃从明宗入汴。明宗即位，加兼侍中，令归本镇。属青州守将王公俨拒命，复授天平军节度使。案宋史颜¤传：天成初，为邹平令。符习初镇天平，习武臣之廉慎者，以书告属邑，毋聚敛为献贺。¤未领书，以故规行之，寻为吏所讼，习遽召¤笞之，幕客军吏，咸以为辱及正人，习甚悔焉，即表为观察判官，且塞前事。（旧五代史考异）
                                                     【七九二至七九三页】
                           
    四年，移汴州节度使。安重诲素不悦习，会汴人言习厚赋民钱，以代纳¤，及纳军租，多收加耗，由是罢归京师。案通监：习自恃宿将，议论多抗安重诲，故重诲求其过，奏之。（旧五代史考异）授太子太师致仕，求归故里，许之，乃归昭庆县。明宗以其子令谦为赵州刺史。习飞扬痛饮，★案：原本作“飞鹰”，今考杜诗“痛饮狂歌空度日，飞扬跋扈为谁雄”，“鹰”字盖“扬”字之讹，今改正。（旧五代史考异）周游田里，不集朋徒，不过郡邑，如此累年，中风而卒。赠太师。
                                                             【七九三页】
                           
    子蒙嗣，位至礼部侍郎。永乐大典卷一万八千一百二十九。
                                                             【七九三页】
                             
    乌震，冀州信都人也。少孤，自勤於乡校。弱冠从军，初为镇州队长，以功渐升部将，与符习从征於河上，颇得士心。闻张文礼弑王熔，志复主雠，雪泣请行。兵及恒阳，文礼执其母妻洎儿女十口诱之，不回，攻城日急。文礼忿之，咸割鼻断腕，不绝於肤，放至军门，观者皆不忍正视。震一恸而止，愤激奋命，身先矢石。镇州平，以功授震深、赵二州刺史。其性纯质，以清直御下，在河北独有政声，移易州刺史，案：欧阳史作冀州。（旧五代史考异）兼北面水陆转运〔三〕、招抚等使。契丹犯塞，渔阳路梗，震率师运粮，三入蓟门，擢为河北道副招讨，遥领宣州节度使，代房知温军於卢台。及至军，会戍兵龙¤所部邺都奉节等军数千人作乱，★龙¤，原本作“龙侄”，今据欧阳史改正。（影库本粘签）未及交印而遇害。明宗闻之，废朝一日，诏赠太傅。★案：欧阳史作太师。（旧五代史考异）震略涉书史，尤嗜左氏传，好为诗，善笔札，凡邮亭佛寺，多有留题之迹。及其遇祸，燕、赵之士皆叹惜之。★永乐大典卷一万八千一百二十九。
                                                     【七九三至七九四页】
                           
    王瓒，故河中节度使重盈之诸子也。天复初，梁祖既平河中，追念王氏旧恩，辟瓒为宾佐。梁祖即位，历诸¤大将军、兖华两镇节度使、开封尹。贞明五年，代贺¤统军驻於河上。时李存审筑垒於德胜渡。秋八月，瓒率汴军五万，自黎阳渡河，将掩击魏州，明宗出师拒之。瓒至顿丘而旋，於杨村夹河筑垒，架浮航，自滑馈运相继。瓒严於军法，令行禁止，然机略应变，则非所长。十一月，瓒率其¤观兵於戚城，明宗以前锋击之，获其将李立。十二月，逻骑报汴之馈粮千计，沿河而下，可掩而取之。庄宗遣徒兵五千，设伏以待之，使骑军循河南岸西上，俘获馈役数千。瓒结阵河曲，以待王师，既而兵合，一战败之，瓒¤走保南城，瓒以小舟北渡仅免。是日，获马千余匹，俘斩万级，王师乘胜¤地曹、濮。梁主以瓒失律，令戴思远代还。
                                                     【七九四至七九五页】
                           
    及王师袭汴，时瓒为开封府尹。开封，原本脱“封”字，今据通监增入。（影库本粘签）梁主闻王师将至，自登建国门楼，日夜垂泣，时持国宝谓瓒曰：“吾终保有此者，系卿耳。”令瓒阅市人散徒，登城为备。洎明宗至封丘门，瓒开门迎降。翌日，庄宗御玄德殿，瓒与百官待罪及进币马，诏释之，仍令收梁主尸，备¤椟，权厝於佛寺，漆首函送於郊社。
                                                             【七九五页】
                           
    居数日，段凝上疏奏：“梁朝掌事权者赵岩等，并助成虐政，结怨於人，圣政维新，宜诛首恶，以谢天下。”於是张汉杰、张汉融、张汉伦、张希逸、赵¤、朱¤等并族诛，家财籍没。瓒闻诸族当法，忧悸失次，每出则与妻子诀别。郭崇韬遣人慰譬之，诏授宣武军节度副使，知府事，检校太傅如故。案欧阳史云：瓒伏地请死，庄宗劳而起之，曰：“朕与卿家世婚姻，然人臣各为主耳，复何罪邪！”因以为开封尹，迁宣武军节度使。据薛史则瓒以宣武军节度副使知府事，未尝迁秩也。瓒心忧疑成疾，十二月卒。赠太子太师。
                                                             【七九五页】
                           
    瓒虽为治严肃，而惨酷有家世风。自历守藩镇，颇能除盗，而明不能照下。及尹政京邑，委政於爱¤牙将辛廷蔚，曲法纳贿，因缘为奸。初，汴人驻军於河上，军计不足，瓒请率汴之富户，出助军钱，赋取不均，人靡控诉，至有雉经者，又有富室致赂幸而免率者。及明宗即位，素知廷蔚之奸，乃勒归田里。然瓒能优礼¤绅，抑挫豪猾，故当时士流皆称仰焉。永乐大典卷六千六百八十。
                                                     【七九五至七九六页】
                           
    袁象先，宋州下邑人也。自称唐中宗朝中书令、南阳郡王恕己之後。曾祖进朝，成都少尹，梁以象先贵，累赠左仆射。祖忠义，忠武军节度判官，累赠司空。父敬初，太府卿，累赠司徒、驸马都尉。敬初娶梁祖之妹，初封沛郡太君。开平中，追封长公主。贞明中，追封万安大长公主。
                                                             【七九六页】
                           
    象先即梁祖之甥也。性宽厚，不忤於物，幼遇乱，慨然有忧时之意。象先尝射一水鸟，不中，箭落水中，下贯双鲤，见者异之。梁祖镇夷门，象先起家授银青光禄大夫、检校太子宾客、兼御史中丞。景福元年，自检校左省常侍，迁检校工部尚书，充元从马军指挥使兼左静边都指挥使。乾宁五年，再迁检校右仆射、左领军¤将军同正，充宣武军内外马步军都指挥使。光化二年，权知宿州军州事。
                                                             【七九六页】
                           
    天复元年，表授刺史，充本州团练、¤桥镇遏都知兵马使。会淮寇大至，围迫州城，象先殚力御备，时援兵未至，颇怀忧沮。一日，登北城，憩其楼堞之上，¤然若寝，梦人告曰：“我陈¤也，陈¤，原本作“拣¤”，今据册府元龟改正。（影库本粘签）尝板筑是城，旧第犹在，今为军舍，可为我立庙，即助公阴兵。”象先纳之。翌日，淮寇急攻其垒，梯¤角进，是日州城几陷。顷之，有大风雨，居民望见城上兵甲无算，寇不能进，即时退去。象先方信鬼神之助，乃为之立祠，至今里人祷祝不辍。三年，权知¤州军州事。★¤州，原本作“洛州”，今从欧阳史改正。（影库本粘签）
                                                     【七九六至七九七页】
                           
    天佑三年，授陈州刺史、检校司空。是岁，陈州大水，民饥，有物生於野，形类蒲萄，其实可食，贫民赖焉。梁开平二年，授左英武军使，再迁左神武、右羽林统军。三年，转右¤上将军，封汝南县男。四年，权知宋州留後，到任五月，改天平军两使留後。时郓境再饥，户民流散，象先即开仓赈恤，蒙赖者甚¤。五年，梁祖北征，以象先为镇定东南行营都招讨应接副使，进封开国伯。领兵攻¤县，不克而还。俄奉诏自郓赴阙，郓人遮留，毁石桥而不得进，乃自他门而逸。寻授左龙武统军兼侍¤亲军都指挥使。
                                                             【七九七页】
                           
    乾化三年，与魏博节度使杨师厚合谋，诛朱友¤於洛阳。梁末帝即位，以功授检校太保、同平章事，遥领洪州节度使、行开封尹、判在京马步诸军，进封开国公。四年，授青州节度使，加检校太傅。未几，移镇宋州，加检校太尉。象先在宋凡十年。
                                                             【七九七页】
                           
    初，梁祖领四镇，统兵十万，威震天下，关东藩守，皆其将吏，方面补授，由其保荐，四方舆金辇璧，骏奔辔辙，纳赂於其庭。如是者十余年，¤成风俗，藩侯牧守，下迨¤吏，罕有廉白者，率皆掊敛剥下，以事权门。象先恃甥舅之势，所至藩府，侵刻诛求尤甚，以此家财钜万。庄宗初定河南，象先率先入觐，辇珍币数十万，遍赂权贵及刘皇后、伶官巷伯，居旬日，内外翕然称之。
                                                     【七九七至七九八页】
                           
    初，梁将未复官资者，凡上章奏姓名而已。郭崇韬奏曰：“河南征镇将吏，昭洗之後，未有新官，每上表章，但书名姓，未颁纶制，必负忧疑。”即日，复以象先为宋、亳、耀、辉、颍节度使，依前检校太尉、平章事，仍赐姓，名绍安，寻令归镇。明年，以郊礼，象先复来朝。是时，制改宋州宣武军为归德军，宋州，原本作“宗州”，今从通监改正。（影库本粘签）因侍宴，庄宗谓象先曰：“归德之名，无乃著题否？”象先拜谢而退，即命归镇。其年夏，以疾卒於治所，年六十一。册赠太师，周广顺中，赠中书令，追封楚国公。
                                                             【七九八页】
                           
    象先二子，长曰正辞，历衢、雄二州刺史。次曰¤〔四〕，至周显德中，终於沧州节度使。永乐大典卷五千一百十四。
                                                             【七九八页】
                             
    张温，字德润，魏州魏县人也。案：温于潼关擒刘浣，见梁纪，此传不载。（旧五代史考异）始仕梁祖为步直小将，改崇明都校。贞明初，★贞明，原本作“贞宗”，今据薛史梁书改正。（影库本粘签）蒋殷以徐州叛，从刘¤讨平之，改左右捉生都指挥使。庄宗伐邢台，获之，用为永清都校，历武州刺史、山後八军都将。从庄宗袭契丹於幽州，收新州，历银枪¤义都指挥使，再任武州刺史。同光初，契丹陷妫、儒、檀、顺、平、蓟六州，武州独全，改授蔚州刺史。天成初，历振武、昭武留後，寻授利州节度使，入为右¤上将军。无几，授洋州节度使、右龙武统军，改云州节制。清泰初，屯兵¤门，逐契丹出塞，移镇晋州，婴疾而卒。诏赠太尉。★永乐大典卷六千六百六十。
                                                     【七九八至七九九页】
                             
    李绍文，郓州人，本姓张，名从楚。少事朱¤为帐下，¤败，归於梁祖，为四镇牙校，累典诸军。天佑八年，从王景仁战，败於柏乡，绍文与别将曹儒收残¤，退保相州。王师之攻魏州也，绍文率¤自黎阳将渡河。时汴人大恐，河无舟¤，绍文惧为王师所逼，乃剽黎阳、临河、内黄至魏州，归於庄宗。庄宗嘉纳之，赐姓名，分其两将三千人为左右匡霸军旅，仍令绍文、曹儒分将之。从周德威讨刘守光，进检校司空，移将匡¤军。十二年，授博州刺史，预破刘¤於故元城，历贝、隰、代三郡刺史，领天雄军马步副都将，屯於德胜，从阎宝讨张文礼，为马步军都虞候。明宗收郓州，以绍文为右都押衙、马步军都将，从破王彦章於中都。同光中，历徐、滑二镇副使，知府事。三年，从郭崇韬讨西川，为洋州节度留後，领镇江军节度。天成初，为武信军节度使，寻卒於镇。永乐大典卷一万一百八十九。
                                                             【七九九页】
                             
    史臣曰：昔丁会之事梁祖也，功既隆矣，祸将及矣，挺身北首，故亦宜然，然食人之禄，岂合如是哉！阎宝再降於人，夫何足贵焉。符习雪故主之沉¤，享通侯之贵位，乃赵之奇士也。奇士，原本脱“士”字，今考夏文庄集所引薛史作“奇士”，今改正。（影库本粘签）乌震不悯其亲，仁斯鲜矣，虽慕乐羊之迹，岂事文侯之宜。瓒洎象先而下，皆降将也，又何足以讥焉。★永乐大典卷一万一百八十九。
                                                             【八００页】
                               
@
#篇名:旧五代史
#类型:史;北宋
#时代:6

          《旧五代史》卷:六十

    唐书三十六
      列传第十二
                                                             【八０一页】
                           
    李袭吉，案；北梦琐言作李习吉。自言左相林甫之後，父图，为洛阳令，因家焉。袭吉，乾符末，应进士举，案：唐新纂作应广文举，不第。（旧五代史考异）遇乱，避地河中，依节度使李都，擢为盐铁判官〔一〕。及王重荣代，不喜文士。时丧乱之後，衣冠多逃难汾、晋间，袭吉访旧至太原，武皇署为府掾，出宰榆社。★案；北梦琐言作摄榆次令。光启初，武皇遇难上源，记室殁焉，既归镇，辟掌奏者，多不如指。或有荐袭吉能文，召试称指，即署为掌书记。袭吉博学多通，尤谙悉国朝近事，为文精意练实〔二〕，动据典故，无所放纵，羽檄军书，辞理宏健。自武皇上源之难，与梁祖不协。乾宁末，刘仁恭负恩，其间论列是非，交相聘答者数百篇，警策之句，播在人口，文士称之。
                                                             【八０一页】
                           
    三年，迁节度副使，从讨王行瑜，拜右谏议大夫。及师还渭北，武皇不获入觐，为武皇作违离表，中有警句云：“穴禽有翼〔三〕，听舜乐以犹来；犹来，原本作“独来”，今从文昌杂录改正。（影库本粘签）天路无梯，望尧云而不到。”昭宗览之嘉叹。洎袭吉入奏，面诏谕之，优赐特异。★案北梦琐言云：习吉从李克用至渭南，令其入奏，帝重其文章，授谏议大夫，使上事北省以荣之。据薛史，则袭吉先授谏议，非至入奏时始授也，当由先经奏授，至入奏时复于本省上事耳。北梦琐言多传闻之辞，故有互异。其年十二月，师还太原，王珂为浮梁於夏阳渡，袭吉从军。时笮断航破，武皇仅免，袭吉坠河，得大冰承足，沿流七八里，还岸而止，救之获免。
                                                             【八０二页】
                            (续)
    天复中，武皇议欲修好於梁，命袭吉为书以贻梁祖，书曰：
        一别清德，十五余年，失意杯盘，争锋剑戟。山高水阔，难追二国之欢；¤逝鱼
    沉，久绝八行之赐。
        比者，仆与公实联宗姓，原忝恩知，投分深情，将期栖托，论交马上，荐美朝端
    ，倾向仁贤，未省疏阙。岂谓运由奇特，谤起奸邪。毒手尊拳，交相於暮夜；交相，
    原本作“相交”，欧阳史作“交相”。据集韵云“相，持也”。当以欧阳史为是，今
    改正。（影库本粘签）金戈铁马，蹂践於明时。狂药致其失欢，陈事止於堪笑。今则
    皆登贵位，尽及中年〔四〕，蘧公亦要知非，君子何劳用壮。今公贵先列辟，名过古
    人。合纵连衡，本务家邦之计；拓地守境，要存子孙之基。文王贵奔走之交，仲尼谭
    损益之友，仆顾惭虚薄，旧忝眷私，一言许心，万死不悔，壮怀忠力，犹胜他人，盟
    於三光，愿赴汤火。公又何必终年立敌，恳意相窥，徇一时之襟灵，取四郊之倦弊〔
    五〕，今日得其小¤，明日下其危墙，弊师无遗镞之忧，邻壤抱剥¤之痛。又虑悠悠
    之党，妄¤听闻，见仆韬勇枕威，戢兵守境，不量本末，误致窥觎。
        且仆自壮岁已前，业经陷敌，以杀戮为东作，号兼¤为永谋。及其首陟师坛，躬
    被公衮，天子命我为¤后，明公许我以下交，所以敛¤爱人，蓄兵务德，收燕蓟则还
    其故将，入蒲¤而不负前言。况五载休兵，三边校士，铁骑犀甲，云屯谷量。马邑儿
    童，皆为锐将；鹫¤宫阙，咸作京坻。问年犹少於仁明，语地幸依於险阻，有何觇¤
    ，便误英聪。
                                                     【八０二至八０三页】
                            (续)
        况仆临戎握兵，粗有操断，屈伸进退，久贮心期。胜则抚三晋之民，败则徵五部
    之¤，长驱席卷，反首提戈。但虑隳突中原，为公後患，四海¤谤，尽归仁明，终不
    能见仆一夫，得仆一马。锐师傥失，则难整齐，请防後艰，愿存前好。矧复阴山部落
    ，是仆懿亲；回纥师徒，累从外舍。文靖求始毕之¤，元海徵五部之师，宽言虚词，
    犹或得志。今仆散积财而募勇辈，辇宝货以诱义戎，徵其密亲，啖以美利，控弦跨马
    ，宁有数乎。但缘荷位天朝，恻心疲瘵，峨峨亭障，未忍起戎。亦望公深识鄙怀，¤
    回英鉴，论交释憾，虑祸革心，不听浮谭，以伤霸业。夫易惟忌满，道贵持盈，傥恃
    勇以丧师，如擎盘而失水，为蛇刻鹤，幸赐徊翔。
        仆少负褊心，天与直气，间谋诡论，誓不为之。唯将药石之谭，愿托金兰之分。
    傥愚衷未豁，彼抱犹迷，假令罄三朝之威，穷九流之辩，遣回肝膈，如俟河清。今者
    执简吐诚，愿垂保鉴。
        仆自眷私睽阻，翰墨往来，或有鄙词，稍侵英听〔六〕，亦承嘉论，每赐骂言。
    ¤欢既罢於寻戈，寻戈，原本作“寻伐”，今据册府元龟改正。（影库本粘签）焚谤
    幸蠲其载笔，穷因尚口，乐贵和心，愿祛沉阏之嫌，以复埙篪之好。今者卜於曩分，
    不欲因人，专遣使乎，直诣铃合。古者兵交两地，使在其间，致命受辞，幸存前志。
    昔贤贵於投分，义士难於屈雠，若非仰恋恩私，安可轻露肝膈。凄凄丹愫〔七〕，炳炳血情，临纸向风，千万难述。梁祖览之，至“毒手尊拳”之句，怡然谓敬翔曰：“李公斗绝一隅，安得此文士，如吾之智算，得袭吉之笔才，虎傅翼矣。”又读至“马邑儿童”
                                                     【八０三至八０四页】
                           
、“阴山部落”之句，梁祖怒谓敬翔曰：“李太原喘喘余息，犹气吞宇宙，可诟骂之。”及翔为报书，词理非胜，由是袭吉之名愈重。案通监考异引唐末见闻录载全忠回书云：前年洹水，曾获贤郎；去岁青山〔八〕，又擒列将。盖梁之书檄，皆此类也。
                                                             【八０四页】
                           
    自广明大乱之後，诸侯割据方面，竞延名士，以掌书檄。是时梁有敬翔，燕有马郁，华州有李巨川，荆南有郑准，案唐新纂云：郑准，士族，未第时，佐荆门上谷莲幕。飞书走檄，不让古人，秉直去邪，无惭往哲。考准为成¤书记，¤封上谷郡王。凤翔有王超，案北梦琐言云：唐末，凤翔判官王超，推奉李茂贞，挟曹、马之势，¤奏文檄，恣意翱翔。後为兴元留後，遇害，有凤鸣集三十卷行於世。钱塘有罗隐，魏博有李山甫，皆有文称，与袭吉齐名於时。
                                                             【八０五页】
                           
    袭吉在武皇幕府垂十五年，视事之暇，唯读书业文，手不释卷。性恬於荣利，¤诱後进，不以己能格物。参决府事，务在公平，不交赂遗，绰绰有士大夫之风概焉。天佑三年六月，以风病卒於太原。同光二年，追赠礼部尚书。永乐大典卷一万三百八十。
                                                             【八０五页】
                             
    王缄，幽州刘仁恭故吏也。少以刀笔直记室，仁恭假以幕职，令使凤翔。还经太原，属仁恭阻命，武皇留之。缄坚辞复命，书词稍抗，武皇怒，下狱诘之，谢罪听命，乃署为推官，历掌书记。案契丹国志韩延徽传：延徽自契丹奔晋，晋王欲置之幕府掌书记，王缄嫉之。延徽不自安，求东归省母，遂复入契丹，寓书于晋王，¤所以北去之意。且曰：“非不恋英主，非不思故乡，所以不留，正惧王缄之谗耳。”（旧五代史考异）从庄宗经略山东，承制授检校司空、魏博节度副使。缄博学善属文，燕蓟多文士，缄後生，未知名。及在太原，名位骤达。燕人马郁，有盛名於乡里，而缄素以吏职事郁。及郁在太原，谓缄曰：“公在此作文士，所谓避风之鸟，★避风，原本作“避凤”，今据庄子改正。（影库本粘签）受赐於鲁人也。”每於公宴，但呼王缄而已。十年，从征幽州，既获仁恭父子，庄宗命缄为露布，观其旨趣。缄起草无所辞避，义士以此少之。胡柳之役，缄随辎重前行，殁於乱兵。际晚，卢质还营，庄宗问副使所在，曰：“某醉不之知也。”既而缄凶问至，庄宗流涕久之，得其丧，归葬太原。★永乐大典卷六千八百五十。
                                                     【八０五至八０六页】
                           
    李敬义，本名延古，太尉¤公德裕之孙。初随父炜贬连州，遇赦得还。尝从事浙东，自言遇涿道士，谓之曰：“子方厄运，不宜仕进。”敬义悚然对曰：“吾终老贱哉？”涿曰：“自此四十三年，必遇圣王大任，子其志之。”敬义以为然，乃无心仕宦，退归洛南平泉旧业。为河南尹张全义所知，岁时给遗特厚，出入其门，欲署幕职，坚辞不就。
                                                             【八０六页】
                           
    初，德裕之为将相也，大有勋於王室，出藩入辅，绵历累朝。及留守洛阳，有终焉之志，於平泉置别墅，采天下奇花异竹、珍木怪石，为园池之玩。自为家戒序录，志其草木之得处，刊於石，云：“移吾片石，案：原本脱“移”字，今据册府元龟增入。（旧五代史考异）折树一枝，非子孙也。”洎巢、蔡之乱，洛都灰烬，全义披榛而创都邑，李氏花木，多为都下移掘，樵人鬻卖，园亭扫地矣。有醒酒石，德裕醉即踞之，最保惜者。光化初，中使有监全义军得此石，置於家园，敬义知之，泣谓全义曰：“平泉别业，吾祖戒约甚严，子孙不肖，动违先旨。”因托全义请石於监军。他日宴会，全义谓监军曰：“李员外泣告，言内侍得¤公醒酒石，其祖戒堪哀，内侍能回遗否？”监军忿然厉声曰：“黄巢败後，谁家园池完复，岂独平泉有石哉！”全义始受黄巢伪命，以为诟己，大怒曰：“吾令为唐臣，非巢贼也。”即署奏笞毙之。
                                                     【八０六至八０七页】
                           
    昭宗迁都洛阳，以敬义为司勋员外郎。柳璨之陷裴、赵诸族，希梁祖旨奏云：“近年浮薄相扇，趋竞成风，乃有卧邀轩冕，视王爵如土梗者。司空图、李敬义三度除官，养望不至，咸宜屏黜，以劝事君者。”翌日，诏曰：“司勋员外郎李延古，世荷国恩，两叶相位，幸从筮仕，累忝宠荣，多历岁时，不趋班列。而自迁都卜洛，纪律载张，去明庭而非遥，处别墅而无惧，罔思报效，姑务便安，为臣之节如斯，贻厥之谋何在！须加惩责，以肃朝伦，九寺勾稽，尚谓宽典，可责授¤尉寺主簿。”司空图亦追停前诏，任从闲适。图，唐史有传。案旧唐书哀帝纪：六月戊申，¤前司勋员外郎、赐绯鱼袋李延古责授¤尉寺主簿。八月壬寅〔九〕，¤前大中大夫、尚书兵部侍郎、赐紫金鱼袋司空图放还中条山。盖延古与司空图同时被劾，其降¤则有先後也。时全义既不能庇护，乃密托杨师厚，令敬义潜往依之，因契族客居¤州者累年，师厚给遗周厚。
                                                             【八０七页】
                            (续)
    十二年，庄宗定河朔，史建瑭收新乡，敬义谒见。是岁，上遣使迎至魏州，署北京留守判官，承制拜工部尚书，奉使王熔。敬义以远祖赵郡，见熔展维桑之敬，熔遣判官李翥送赞皇集三卷，令谒前代碑¤，使还，归职太原。监军张承业尤不悦本朝宰辅子孙，待敬义甚薄，或面折於公宴，或指言德裕过恶，敬义不得志，郁愤而卒。同光二年，赠右仆射。永乐大典卷一万三百八十九。    五代史阙文：司空图，字表圣，自言泗州人。少有俊才，咸通中，一举登进士第。雅好为文，躁於进取，颇自矜伐，端士鄙之。初，从事使府，及登朝，骤历清要。巢贼之乱，车驾播迁，图有先人旧业在中条山，极林泉之美，图自礼部员外郎，因避地焉，日以诗酒自娱。属天下板荡，士多往依之，互相推¤，由是声名藉甚。昭宗反正，以户部侍郎徵至京师。图既负才慢世，谓己当为宰辅，时要恶之，稍抑其锐，图愤愤谢病，复归中条。与人书疏，不名官位，但称知非子，又称耐辱居士。其所居曰祯贻溪，溪上结茅屋，命曰休休亭，常自为记云〔一０〕。臣谨按：图，河中虞乡人，少有文彩，未为乡里所称。会王凝自尚书郎出为绛州刺史，图以文谒之，大为凝所赏叹，由是知名。未几，凝入知制诰，迁中书舍人、知贡举，擢图上第。顷之，凝出为宣州观察使，辟图为从事。既渡江，御史府奏图监察，下诏追之。图感知己之恩，不忍轻离幕府，满百日不赴阙，为台司所劾，遂以本官分司。久之，徵拜礼部员外郎，俄知制诰，故集中有文曰“恋恩稽命，点系洛师，于今十年，方忝纶阁”，此岂躁於进取者耶！旧史不详，一至于此。图见唐政多僻，中官用事，知天下必乱，即弃官归中条山。寻以中书舍人徵，又拜礼部、户部侍郎〔一一〕，皆不起。及昭宗播迁华下，图以密迩乘舆，即时奔问，
                                                     【八０七至八０八页】
                           
复辞还山，故诗曰“多病形容五十三，谁怜借笏¤朝参”，此岂有意於相位耶！河中节度使王重荣请图撰碑，得绢数千匹，图致於虞乡市心，恣乡人所取，一日而尽。是时盗贼充斥，独不入王官谷，河中士人依图避难，全者甚¤。昭宗东迁，又以兵部侍郎召至洛下，为柳璨所阻，一谢而退。梁祖受禅，以礼部尚书徵，辞以老疾，卒时年八十余。臣又按：梁室大臣，如敬翔〔一二〕、李振、杜晓、杨涉等，皆唐朝旧族，本当忠义立身，重侯累将，三百余年，一旦委质朱梁，其甚者赞成弑逆。惟图以清直避世，终身不事梁祖，故梁史揭图小瑕以泯大节者，良有以也。
                                                     【八０八至八０九页】
                             
    卢汝弼，案通监：汝弼，范阳人。    案宣和书谱云：弼字子谐，祖纶，唐贞元年有诗名。父简求，为河东节度使。汝弼少力学，不喜为世胄，笃志科举，登进士第，文彩秀丽，一时士大夫称之。（旧五代史考异）唐昭宗景福中，擢进士第，历台省。昭宗自秦迁洛，时为祠部郎中、知制诰。时梁祖凌弱唐室，殄灭衣冠，惧祸渡河，由上党归於晋阳。★永乐大典卷一万六千四百九十五。    卢汝弼传，永乐大典阙全篇，今据散见诸韵者尚得三条，今考其前後¤次成篇，以存梗概。（影库本粘签）初，武皇平王行瑜，天子许承制授将吏官秩。是时藩侯倔强者，多伪行墨制，武皇耻而不行，长吏皆表授。及庄宗嗣晋王位，承制置吏。又得汝弼，有若符契，由是除补之命，皆出汝弼之手。既而畿内官吏，考课议拟，奔走盈门，颇以贿赂闻，士论少之。★永乐大典卷二千五百三十二。洎帝平定赵、魏，汝弼每请谒迎劳，必陈说天命，¤俟中兴，帝亦以宰辅期之。建国前，卒於晋〔一三〕。册府元龟卷八百九十五。    案宣和书谱：赠兵部尚书。（旧五代史考异）
                                                             【八０九页】
                             
    李德休，字表逸，案：原本作“德林”，今考其字表逸，“林”字盖“休”字之讹，今改正（旧五代史考异）赵郡赞皇人也。祖绛，山南西道节度使，唐史有传。父璋，宣州观察使。德休登进士第，历盐铁官、渭南尉、右补阙、侍御史。天佑初，两京丧乱，乃寓迹河朔，定州节度使王处直辟为从事。庄宗即位於魏州，徵为御史中丞，转兵部、吏部侍郎，权知左丞，以礼部尚书致仕。卒时年七十四。赠太子少保。★永乐大典卷一万三百八十九。
                                                     【八０九至八一０页】
                           
    苏循，父特，陈州刺史。循，咸通中登进士第，累历台阁，昭宗朝，再至礼部尚书。循性阿谀，善承顺苟容，以希进取。昭宗自迁洛之後，梁祖凶势日滋，唐室旧臣，阴怀主辱之愤，名族之胄，往往有违祸不仕者，唯循希旨附会。及梁祖失律於淮南，西屯於寿春，要少帝欲授九锡。朝臣或议是非，循扬言云：“梁王功业显大，历数有归，朝廷速宜揖让。”当时朝士畏梁祖如虎，罔敢违其言者。明年，梁祖逼禅，循为册礼副使。梁祖既受命，宴於玄德殿，举酒曰：“朕夹辅日浅，代德未隆，置朕及此者，¤公推崇之意也。”杨涉、张文蔚惭惧失对，致谢而已。循与张¤、张¤，原本作“张伟”，今据通监改正。（影库本粘签）薛贻矩因盛陈梁祖之德业，应天顺人之美。循自以奉册之劳，旦夕望居宰辅，而敬翔恶其为人，谓梁祖曰：“圣祚维新，宜选端士，以镇风俗。如循等辈，俱无士行，实唐家之鸱枭，当今之狐魅，彼专卖国以取利，不可立维新之朝。”
                                                             【八一０页】
                         
    初，循子楷，乾宁二年登进士第，中使有奏御者云：“今年进士二十余人，侥幸者半，物论以为不可。”昭宗命学士陆¤、冯渥重试於云韶殿，及格者一十四人。诏云：“苏楷、卢赓等四人，诗句最卑，芜累颇甚，曾无学业，敢窃科名，浼我至公，难从滥进，宜付所司落下，不得再赴举场。”楷以此惭恨，常幸国家之灾〔一四〕。昭宗遇弑，辉王嗣位，国命出於朱氏，楷始得为起居郎。
                                                             【八一一页】
                         
    柳璨陷害朝臣，衣冠惕息，无敢言者。初，梁祖欲以张廷范为太常卿，裴枢以为不可。裴枢，原本作“裴驱”，今据唐书改正。（影库本粘签）柳璨惧梁祖之毒，乃归过於枢，故裴、赵罹白马之祸。楷因附璨，复依廷范。时有司初定昭宗¤号，楷谓廷范曰：“¤者所以表行实，前有司之¤先帝为昭宗，所谓名实不副。司空为乐卿，余忝史职，典章有失，安得不言。”乃上疏曰：“帝王御宇，察理乱以审¤隆；祀享配天，资¤号以定升降。故臣下君上，皆不得而私也。先帝睿哲居尊，恭俭垂化，其於善美，孰敢蔽亏。然而否运莫兴，至理犹郁，遂致四方多事，万乘播迁。始则宦竖凶狂，受幽辱於东内；终则嫔嫱悖乱，罹夭阏於中闱。其於易名，宜循考行。有司先定尊¤曰圣穆景文孝皇帝，庙号昭宗，敢言溢美，似异直书。今郊¤有日，¤祭惟时，将期允惬列圣之心，更在详议新庙之称，庶使¤先朝罪己之德，表圣上无私之明。”★案旧唐书云：苏楷目不知书，仅能执笔，其文罗衮作也。太常卿张廷范奏议曰：“昭宗初实彰於圣德，後渐减於休明，致季述幽辱於前，茂贞劫幸於後，虽数拘厄运，亦道失始终。违陵寝於西京，徙兆民於东洛，轫辇辂未¤於寒暑，行大事俄起於宫闱。谨闻执事坚固之谓恭，乱而不损之谓灵，武而不遂之谓庄，在国逢难之谓闵，因事有功之谓襄。今请改¤曰恭灵庄闵皇帝，庙号襄宗。”辉王答诏曰：“勉依所奏，哀咽良深。”楷附会幸灾也如是。
                                                     【八一一至八一二页】
                         
    及梁祖即位於汴，楷自以遭遇千载一时，敬翔深鄙其行。寻有诏云：“苏楷、高贻休、萧闻礼等，人才寝陋，不可尘秽班行，并勒归田里。”循、楷既失所望，惧以前过获罪，乃退归河中依朱友谦。庄宗将即位於魏州，时百家多缺，乃求访本朝衣冠，友谦令赴行台。时张承业未欲庄宗即尊位，诸将宾僚无敢赞成者。及循至，入衙城见府廨即拜，谓之拜殿。时将吏未行蹈舞礼，及循朝谒，即呼万岁舞拚，泣而称臣，庄宗大悦。翌日，又献大笔三十管，曰“画日笔”，庄宗益喜。承业闻之怒，会卢汝弼卒，即令循守本官，代为副使。明年春，循因食蜜雪，伤寒而卒。同光二年，赠左仆射，以楷为员外郎。天成中，累历使幕，会执政欲纠其驳¤之罪，竟以忧惭而卒。永乐大典卷二千三百九十。
                                                             【八一二页】
                             
    史臣曰：昔武皇之树霸基，庄宗之开帝业，皆旁求多士，用佐丕图。故数君子者，或以书檄敏才，或以缙绅旧族，咸登贵仕，谅亦宜哉！唯苏循赞梁祖之强禅，苏楷驳昭宗之旧¤，士风臣节，岂若是乎！斯盖文苑之豺狼，儒林之荆棘也。永乐大典卷二千三百九十。
                                                     【八一二至八一三页】
                                (续)
@
#篇名:旧五代史
#类型:史;北宋
#时代:6

          《旧五代史》卷:六十一

    唐书三十七
      列传第十三
                                                             【八一五页】
                           
    安金全，代北人。世为边将，少骁果，便骑射。武皇时为骑将，屡从征讨。庄宗之救潞州及平河朔，皆有战功，累为刺史，以老病退居太原。案辽史，安金全以幽州战败，故退废不用，此事薛史不载。天佑中，汴将王檀率师三万，乘庄宗在邺，来袭¤州。时城无备兵，敌军奄至，监军张承业大恐，计无所出，阅诸司丁匠，登陴御捍。外攻甚急，金全遽出谓承业曰：“老夫退居抱病，不任军事，然吾王家属在此，王业本根之地，如一旦为敌所有，大事去矣。请以库甲见授，为公备寇。”承业即时授之。金全被甲跨马，召率子弟及退闲诸将，得数百人，夜出北门，击贼於羊马城内。梁人惊溃，由是退¤。俄而石君立自潞州至，汴军退走。微金全之奋命，城几危矣。庄宗性矜伐，凡大将立功，不时行赏，故金全终庄宗世，名位不进。明宗与之有旧，及登极，授金全同平章事，充振武军节度使。在任二年，治民为政非所长，诏赴阙，俄而病卒。废视朝二日。初，南北对垒，汴之游骑每出，必为金全所获，故梁之侦逻者咸惧，目之为“安五道”，盖比鬼将有五道之名也。
                                                     【八一五至八一六页】
                           
    子审琦等皆位至方镇，别有传。永乐大典卷一万八千一百二十九。
                                                             【八一六页】
                           
    审通，金全之犹子也。幼事庄宗，累有战功，转先锋指挥使。同光初，为北京右厢马军都指挥使，屯奉化军。四年春，赴明宗急诏，军趋夷门，为前锋。天成初，授单州刺史，单州，原本作“禅州”，今据通监改正。（影库本粘签）改齐州防御使，兼诸道先锋马军都指挥使。奉诏北征，从房知温营於芦台。会龙¤部下兵乱，审通脱身酒筵，夺船以济，促骑士介马，及乱兵南行，尽戮之，以功授检校太傅、沧州节度使。围王都於中山，躬冒矢石，为飞石所中而卒。赠太尉。★永乐大典卷一万二千五十四。
                                                             【八一六页】
                           
    安元信，字子言，案：五代时唐、晋俱有安元信，薛史并为立传，今附识于此。（旧五代史考异）代北人。父顺琳，为降野军使。元信以将家子，便骑射，幼事武皇，从平巢、蔡。光启中，吐浑赫连铎寇云中，武皇使元信拒之，元信兵败於居庸关。武皇性严急，元信不敢还，遂奔定州，王处存待之甚厚，用为突骑都校。乾宁中，处存子郜嗣位。时梁军攻河朔三镇，奔命不暇，梁将张存敬军奄至城下，既无宿备，郜惧，挈其族奔太原，元信从之，武皇待之如初，用为铁林军使。
                                                     【八一六至八一七页】
                           
    梁将氏叔琮之攻河东也，别将葛从周自马岭入，元信伏于榆次，挫其前锋。梁将李思安之攻上党也，王师将壁高河，为梁军所逼。别将秦武者，尤为难敌，元信与¤，毙之，繇是梁军解去，城垒得立。武皇赐所乘马及细铠仗，迁突阵都将。
                                                             【八一七页】
                           
    庄宗嗣晋王位，元信从救上党，破夹寨，复泽、潞，以功授检校司空、辽州刺史，赐玉鞭名马。柏乡之役，日晚战酣，元信重伤，庄宗自临傅药。其年，改检校司徒、武州刺史，充内衙副都指挥使、山北诸州都团练副使。从庄宗定魏博，移为博州刺史。与梁对垒得胜渡，元信为右厢排阵使，未几，为大同军节度使。庄宗平定河南，移授横海军节度使。时契丹犯边，元信与霍彦威从明宗屯常山，元信恃功，每对明宗以成败勇怯戏侮彦威，彦威不敢答。明宗曰：“成由天地，不由於人。当氏叔琮围太原，公有何勇！今国家运兴，致我等富贵，勿以小胜小捷挂於口吻，取笑於长者〔一〕。”乃起谢，元信不复以彦威为戏〔二〕。
                                                             【八一七页】
                           
    明宗即位，以元信尝为内衙都校〔三〕，尤厚待之，加同中书门下平章事。明年，移镇徐州。王师之讨高季兴，襄帅刘训逗挠军期，移授元信山南东道节度使以代训，岁余，改归德军节度使，就加兼侍中。明宗不豫，求入。末帝即位，授潞州节度使，加检校太尉。清泰三年二月，以疾卒於镇，时年七十四。赠太师。晋高祖即位，以元信宿望，令礼官定¤曰忠懿。
                                                     【八一七至八一八页】
                           
    有子六人，长曰友权，历诸¤大将军。次曰友亲，为滁州刺史，卒於任。永乐大典卷一万八千一百二十九。
                                                             【八一八页】
                           
    安重霸，云州人也。性狡谲，多智算。初，自代北与明宗俱事武皇，因负罪奔梁，在梁复以罪奔蜀，蜀以蕃人善骑射，因为亲将。蜀後主王衍，幼年袭位，其政多僻。宦官王承休居中用事，与成都尹韩昭内外相结，专采择声色，以固宠幸。武臣宿将，居常切齿。重霸谄事承休，特见委信。案北梦琐言：重霸为简州刺史，¤货无厌。（旧五代史考异）
                                                             【八一八页】
                           
    梁末，岐下削弱，蜀人独取秦、成、阶等州，重霸说承休求镇秦州。仍於军中选山东骁果，得数千人，号龙武都，以承休为军帅，重霸副焉，俱在天水。岁余，承休欲求旄钺，乃以陇西花木入献，又称秦州山水之美，人物之盛，请後主临幸，而韩昭赞成之。案太平广记引王氏见闻录云：承休请从诸军拣选官健，得骁勇数千，号龙武军，承休自为统帅，并特加衣粮，日有优给。因乞秦州节度使，且云：“愿与陛下于秦州采掇美丽。”且说秦州风土，多出国色，仍请幸天水。少主甚悦，即遣仗节赴镇，应所选龙武精锐，并充衙队从行。（旧五代史考异）
                                                     【八一八至八一九页】
                           
    同光二年十月，蜀主率¤数万，由剑阁将出兴、凤，以游秦州。至兴州，遇魏王继岌军至，狼狈而旋。案：九国志作王衍将之秦州，以王宗弼力谏而止，与薛史异。承休遽闻东师入讨，大恐，计无从出，问於重霸。对曰：“开府何患？蜀中精兵，不下十万，咫尺之险，安有不济，纵东军尽如狼虎，岂能入剑门！然国家有患，开府特受主知，不得失於奔赴，此州制置事定，无虞得失，重霸愿从开府赴阙。”承休素信以为忠赤。重霸出秦州金帛以赂¤羌〔四〕，买由文山路归蜀。案：九国志作取路以归蜀，文义较为明晰。承休拥龙武军及招置仅万人从行，令重霸权握部署，州人祖送，秦州军亦列部队。承休登乘，重霸马前辞曰：“国家费尽事力，收获陇西，若从开府南行，陇州即时疏失，请开府自行，重霸且为国守藩。”承休既去，重霸在秦州，闻明宗起河北，即时遣使以秦、成等州来降。
                                                             【八一九页】
                           
    天成初，用为阆州团练使，未几，召还为左¤大将军，常以奸佞揣人主意，明宗尤爱之。长兴末，明宗谓侍臣曰：“安重霸朕之故人，以秦州归国，其功不细，酬以团练防御，恐非怀来之道。”范延光曰：“将校内有自河东、河北从陛下龙飞故人，尚有未及团防者，今若遽授重霸方镇，恐为人窃议。”明宗不悦。未几，竟以同州节钺授之。清泰初，移授西京留守、京兆尹。先是，秦、雍之间，令长设酒食，私丐於部民者，俗谓之“捣蒜”。及重霸之镇长安，亦为之，故秦人目重霸为“捣蒜老”。其年冬，改云州节度，居无何，以病求代，时家寄上党，及归而卒。重霸善悦人，好赂遗，时人目之为俊〔五〕。
                                                     【八一九至八二０页】
                           
    弟重进，重进，原本作“道进”，今从册府元龟改正。（影库本粘签）    案：玉堂闲话作“季弟道进”。（旧五代史考异）尤凶恶，事庄宗，以试剑杀人，奔淮南。★案玉堂闲话云：安重进，性凶险，庄宗潜龙时为小校，常佩剑列于翊¤。後携剑南驰，投于梁祖，梁祖壮之，俾隶淮之镇戍。复以射杀掌庾吏，逃窜江湖，淮帅得之，擢为裨将。（旧五代史考异）重霸在蜀，闻之蜀主，取之於吴，用为裨将，随重霸为龙武小将，戍长道，又杀人，奔归洛阳。★案玉堂闲话云：蜀破，道进东归〔六〕，明宗补为诸州马步军都指挥使。後有过，鞭背卒。（旧五代史考异）
                                                             【八二０页】
                           
    重霸之子曰怀浦，晋天福中，为禁军指挥使。契丹寇澶州，以临阵忸怩，为景延广所诛。永乐大典卷一万八千一百二十九。
                                                             【八二０页】
                             
    刘训，字遵范，隰州永和人也。出身行间，初事武皇为马军队长，渐至散将。属河中王氏昆仲有寻戈之役，训从史俨攻陕州。武皇讨王行瑜，以训为前锋，後隶河中，为隰州防御都将。居无何，杀陕州刺史，以郡归庄宗，历瀛州刺史。同光初，拜左监¤大将军。三年，授襄州节度使。四年四月，洛阳有变，训以私忿害节度副使胡装，族其家，闻者¤之。天成中，荆南高季兴叛，诏训为南面行营招讨使，知荆南行府事。是时湖南马殷请以舟师会，及王师至荆渚，殷军方到岳州，案通监：刘训至荆南，楚王殷遣都指挥使许德勋等将水军屯岳州。高季兴坚壁不战，求救于吴，吴人遣水军援之。（旧五代史考异）仍传意於训，许助军储弓甲之类，久之，略无至者。荆渚地气卑湿，渐及霖潦，粮运不继，人多疾疫。训本无将略，人咸苦之。及孔循至，得襄之小校献竹龙之术，★献竹龙之术，原本脱“献”字，今据府元龟增入。（影库本粘签）及造竹龙二道，傅於城下，竟无所济，遂罢兵，令将士散略居民而回。诏训赴阙，寻责授檀州刺史，续¤濮州安置。未几，起为龙武大将军，寻授建雄军节度使，移镇延平。卒赠太尉。★永乐大典卷九千九十八。
                                                     【八二０至八二一页】
                             
    张敬询，胜州金河县人，世为振武军牙校。祖仲阮，历胜州刺史。父汉环，事武皇为牙将。敬询当武皇时，专掌甲坊十五年，以称职闻。复以女为武皇子存霸妻，益见亲信。庄宗即位，以为沁州刺史，秩满，复用为甲坊使。庄宗经略山东，敬询从军，历博、泽、慈、隰四州刺史。同光末，授耀州团练使。郭崇韬之征蜀也，以敬询善督租赋，乃表为利州留後。明宗即位，正授昭武军节度使。天成二年，诏还京师，复授大同节度使，至镇，招抚室韦万余帐。四年，徵为左骁¤上将军。明年，授滑州节度使。以河水连年溢堤，乃自酸枣县界至濮州，广堤防一丈五尺，东西二百里，民甚赖之。三年，秩满归京，卒。辍视朝一日。永乐大典卷六千三百五十。
                                                     【八二一至八二二页】

    刘彦琮，字比德，云中人也。事武皇，累从征役。先是，绛州刺史王¤叛，绛州，原本作“维州”，今据通监改正。（影库本粘签）武皇言於彦琮，意欲致之。无几，从猎於汾、晋之郊，彦琮奔绛，¤以为附己，待之甚厚，因命为骑将。会¤出猎，於驰驱之际，彦琮刃¤之首来献，武皇甚奇之。从庄宗解上党之围。同光初，稍迁至铁林指挥使、磁州刺史。後明宗赴难京师，授华州留後，寻正授节旄。天成三年，改左武¤上将军。未几，改陕州节度使，寻移镇¤州，卒於镇，时年六十四。赠太傅。★永乐大典卷六千二十。
                                                             【八二二页】
                           
    袁建丰，武皇破巢时得於华阴，年方九岁，爱其精神爽俊，俾收养之。渐长，列於左右，复习骑射，补铁林都虞候。从破¤州王行瑜，以功迁左亲骑军使，转突骑指挥使。案：欧史作突阵指挥使。从庄宗解围上党，破柏乡阵，累功迁右仆射、左厢马军指挥使。明宗为内衙指挥使，建丰为副。北讨刘守光，常身先士伍，转都教练使，权蕃汉副总管。庄宗入邺，以心腹干能，选为魏府都巡检使。从征刘¤〔七〕，下¤、磁、¤三郡有功，加检校司空，授¤州刺史。於临¤西败梁将王迁数千人，生获将领七十余人，俄拜相州刺史，徵赴河上，预战於胡柳陂。建丰领相州军士，行营在外，委州事於小人，失於抚驭，指挥使孟守谦据城以叛，案：欧阳史作孟谦。（旧五代史考异）建丰引兵讨平之。改隰州刺史，染风痹於任。明宗嗣位，念及平昔副贰之旧，诏赴洛下，亲幸其第，抚问隆厚，加检校太傅，★案：欧阳史作太尉。（旧五代史考异）遥授镇南节度使，俾请俸自给。後卒於洛阳，年五十六。废朝一日，赠太尉。
                                                     【八二二至八二三页】
                           
    子可钧，仕皇朝，位至诸¤大将军。永乐大典卷一万八千一百二十九。
                                                             【八二三页】
                           
    西方邺，定州满城人也。父再遇，为州军校。案：欧史作汴州军校，疑原本脱一字〔八〕。邺居军中，以勇力闻。年二十，南渡河游梁，不见用，复归。庄宗以为孝义军指挥使〔九〕，累从征伐有功。同光中，为曹州刺史，以州兵屯汴州。明宗自魏反兵，南渡河，而庄宗东幸汴州。汴州节度使孔循怀二志，使北门迎明宗，西门迎庄宗，所以供帐委积如一，曰：“先至者入之。”邺因责循曰：“主上破梁而得公，有不杀之恩，奈何欲纳总管而负国？”循不答。邺度循不可争，而石敬瑭妻，明宗女也，时方在汴，邺欲杀之以坚人心。循知其谋，取之藏其家，邺无如之何。而明宗已及汴，乃将麾下兵五百骑西迎庄宗，见於汜水，呜咽泣下，庄宗亦为之嘘唏，乃使以兵为先锋。庄宗至汴西，不得入，还洛阳，遇弑。明宗入洛，邺请死於马前，明宗嘉叹久之。
                                                             【八二三页】
                           
    明年，荆南高季兴叛，明宗遣襄州节度使刘训等招讨，而以东川董璋为西南招讨使，乃拜邺夔州刺史，副璋，以兵出三峡。已而训等无功见黜，诸将皆罢，璋未尝出兵，惟邺独取三州〔一０〕，乃以夔州为宁江军，拜邺节度使。已而又取归州，案：通监不载取归州事，欧阳史与薛史同。近人撰十国春秋者，谓他书不载取归州之事，疑欧阳史有误。盖薛史世久失传，十国春秋所引悉本通监考异，殊不知欧阳史西方邺传本于薛史，有可徵信也。（旧五代史考异）数败季兴之兵。邺，武人，所为多不中法度，判官谭善达数以谏邺，邺怒，遣人告善达受人金，下狱。善达素刚，辞益不逊，遂死于狱中。邺病，见善达为祟，卒于镇。★永乐大典卷一万八千一百二十九。
                                                             【八二四页】
                             
    张遵诲，魏州人也。父为宗城令，罗绍威杀牙军之岁，为梁军所害。遵诲奔太原，武皇以为牙门将。庄宗定山东，遵诲以典客从，历幽、镇二府马步都虞候。幽、镇，原本作“幽¤”，今据五代时卢龙军称幽州、魏博军称镇州，“¤”字系“镇”字之讹，今改正。（影库本粘签）同光中，为金吾大将军。明宗即位，任圜保荐，授西都副留守知留守事、京兆尹。天成四年，入为客省使、守¤尉卿。及将有事於南郊，为修仪仗法物使。初，遵诲自以历位尹正，与安重诲素亦相款，衷心有望於节钺，及郊¤毕，止为绛州刺史，郁郁不乐。离京之日，白衣乘马於隼¤之下，至郡无疾，翌日而卒。★永乐大典卷六千三百五十。
                                                     【八二四至八二五页】
                            
    孙璋，齐州历城人。出身行间，隶梁将杨师厚麾下，稍补奉化军使。庄宗入邺，累迁澶州都指挥使。明宗镇常山，擢为裨校，邺兵之变，从明宗赴难京师。天成初，历赵、登二州刺史、齐州防御使。王都之据中山，璋为定州行营都虞候，贼平，加检校太保。长兴初，授¤州节度使，罢镇，卒於洛阳，年六十一。赠太尉。永乐大典卷三千四百六十一。
                                                             【八二五页】
                            
    史臣曰：夫天地斯晦，则帝王於是龙飞；云雷构屯，则王侯以之蝉蜕。良以适遭乱世，得奋雄图，故金全而下，咸以军旅之功，坐登藩阃之位，垂名简册，亦可贵焉。惟重霸以奸险而仗旄钺，盖非数子之俦也。永乐大典卷三千四百六十一。
                                                             【八二五页】
                               
@
#篇名:旧五代史
#类型:史;北宋
#时代:6

          《旧五代史》卷:六十二

    唐书三十八
      列传第十四
                                                             【八二七页】
                           
    孟方立，案；欧阳史作邢州人，通监作¤州人。中和二年，为泽州天井关戍将。时黄巢犯关辅，州郡易帅，有同博奕。先是，沈询、高¤相继为昭义节度，怠於军政。及有归秦、刘广之乱，方立见潞帅交代之际，乘其无备，率戍兵径入潞州，自称留後。案旧唐书僖宗纪：九月，高浔牙将刘广擅还潞州。是月，浔天井关戍将攻广，杀之，自称留後。与薛史异。以邢为府，以审诲知潞州。案：此二句上下有脱文，今无可复考。六月，李存孝下¤、磁两郡，方立遣马溉、袁奉韬尽率其¤，逆战于琉璃陂，存孝击之尽殪，生获马溉、奉韬。初，方立性苛急，恩不逮下，攻围累旬，夜自巡城慰谕，守陴者皆倨。方立知其不可用，乃饮¤而卒。
                                                             【八二七页】
                            (续)
    其从弟¤州刺史迁，素得士心，¤乃推为留後，求援于汴。时梁祖方攻时溥，援兵不出。案通监云：全忠遣大将王虔裕将精甲数百，间道入邢州共守。大顺元年，迁执王虔裕等乞降，武皇令安金俊代之。通监考异引薛史。    案：薛史孟方立传，永乐大典阙佚，今就通监考异所引用者录之，仅存梗概。考新唐书列传云：孟方立，邢州人。始为泽州天井戍将，稍迁游奕使。中和元年，昭义节度使高浔击黄巢，战石桥，不胜，保华州，为裨将成邻所杀。还据潞州，¤怒，方立率兵攻邻，斩之，自称留後，擅裂邢、¤、磁为镇，治邢为府，号昭义军。潞人请监军使吴全勖知兵马留後。时王铎领诸道行营都统，以潞未定，墨制假方立检校左散骑常侍、兼御史大夫，知邢州事，方立不受，囚全勖，以书请铎，愿得儒臣守潞。铎使参谋、中书舍人郑昌图知昭义留事，欲遂为帅。僖宗自用旧宰相王徽领节度。时天子在西，河、关云扰，方立擅地，而李克用窥潞州，徽度朝廷未能制，乃固让昌图。昌图治不三月辄去。方立更表李殷锐为刺史，谓潞险而人悍，数贼大帅为乱，欲销懦之，乃徙治龙冈州，豪杰重迁，有怼言。会克用为河东节度使，昭义监军祁审诲乞师求复昭义军，克用遣贺公雅、李筠、安金俊三部将击潞州，为方立所破。又使李克修攻取之，杀殷锐，遂¤潞州，表克修为节度留後。初，昭义有潞、邢、¤、磁四州。至是，方立自以山东三州为昭义，朝廷亦命克修，以潞州旧军畀之，昭义有两节自此始。克修，字崇远，克用从父弟。精驰射，常从征伐，自左营军使擢留後，进检校司空。方立倚朱全忠为助，故克用击邢、¤、磁无虚岁〔一〕，地为¤场，人不能稼。光启二年，克修击邢州，取故镇，进攻武安，方立将吕臻、马爽战焦冈，为克修所破，斩首万级，执臻等，拔
                                                     【八二七至八二八页】
                           
武安、临¤、邯郸、沙河。克用以安金俊为邢州刺史招抚之。方立丐兵于王熔，熔以兵三万赴之，克修还。後二年，方立督部将奚忠信兵三万攻辽州，以金啖赫连铎与连和。会契丹攻铎师失期，忠信三分其兵，鼓而行，克用伏兵於险，忠信前军没，既战，大败，执忠信，余¤走脱，归者才十二。龙纪元年，克用使李罕之、李存孝击邢，攻磁、¤，方立战琉璃陂，大败，禽其二将，被斧¤，¤邢垒，呼曰：“孟公速降，有能斩其首者，假三州节度使。”方立力屈，又属州残堕，人心恐，性刚急，待下少恩，夜自行陴，兵皆倨告劳〔二〕，自顾不可复振，乃还，引¤自杀。从弟迁，素得士心，¤推为节度留後，请援於全忠。全忠方攻时溥，不即至，命王虔裕以精甲数百赴之，假道罗弘信，不许，乃趋间入邢州。大顺元年，存孝复攻邢，迁挈邢、¤、磁三州降，执王虔裕三百人献之，遂迁太原，表安金俊为邢、¤、磁团练使，以迁为汾州刺史。欧阳史云：天复元年，梁遣氏叔琮攻晋，出天井关，迁开门降，为梁兵乡道以攻太原，不克。叔琮军还过潞，以迁归于梁，梁太祖恶其反覆，杀之。
                                                     【八二八至八二九页】
                           
    张文礼，燕人也。初为刘仁恭裨将，性凶险，多奸谋，辞气庸下，与人交言，癖於不逊，自少及长，专蓄异谋。及从刘守文之沧州，委将偏师。守文省父燕蓟，据城为乱，及败，奔於王熔。察熔不亲政事，遂曲事当权者，以求¤达。每对熔自言有将才，孙、吴、韩、白，莫己若也。熔赏其言，给遗甚厚，因录为义男，赐姓，名德明，由是每令将兵。自柏乡战胜之後，柏乡，原本作“桓乡”，今从通监改正。（影库本粘签）常从庄宗行营。素不知书，亦无方略，唯於懦兵之中萋菲上将，言甲不知进退，乙不识军机，以此军人推为良将。
                                                             【八二九页】
                           
    初，梁将杨师厚在魏州，文礼领赵兵三万夜掠经、宗，因侵贝郡。师厚先率步骑数千人，设伏於唐店。文礼大掠而旋，士皆卷甲束兵，夜凯歌，行至唐店，师厚伏兵四面围合，杀戮殆尽，文礼单骑仅免。自尔犹对诸将大言，或让之曰：“唐店之功，不须多伐。”文礼大惭。在镇州既久，见其政荒人僻，常蓄异图，酒酣之後，对左右每泄恶言，闻者莫不寒心。唯王熔略无猜间，渐为腹心，乃以符习代其行营，以文礼为防城使，自此专伺间隙。及熔杀李弘规，委政於其子昭祚。昭祚，原本作“昭福”，今从欧阳史改正。（影库本粘签）昭祚性¤戾〔三〕，未识人间情伪，素养名持重，坐作贵人，既事权在手〔四〕，朝夕欲代其父，向来附势之徒，无不族灭。
                                                     【八二九至八三０页】
                           
    初，李弘规、李蔼持权用事，树立亲旧，分董要职，故奸宄之心不能摇动，文礼颇深畏惮。及弘规见杀，其部下五百人惧罪，将欲奔窜，聚泣偶语，未有所之。文礼因其离心，密以奸辞激之曰：“令公命我尽坑尔曹，我念尔十余年荷戈随我，为家为国，我若不即杀汝，则得罪於令公，我若不言，又负尔辈。”¤军皆泣。是夜作乱，杀王熔父子，举族灰灭，唯留王昭祚妻朱氏通梁人，寻间道告於梁曰：“王氏丧於乱军，普宁公主无恙。”文礼¤贼帅张友顺所请，因为留後，於潭城视事。以事上闻，兼要节旄，寻亦奉¤劝进，庄宗姑示含容，乃可其请。
                                                             【八三０页】
                           
    文礼比厮役小人，骤居人上，行步动息，皆不自安。出则千余人露刃相随，日杀不辜，道路以目，常虑我师问罪，奸心百端。南通朱氏，北结契丹，往往擒获其使，庄宗遣人送还，文礼由是愈恐。是岁八月，庄宗遣阎宝、史建瑭及赵将符习等率王熔本军进讨。师兴，文礼病疽腹，及闻史建瑭攻下赵州，惊悸而卒。案：文礼之卒，辽史太祖纪作五月丁未，与是书作八月异。（殿本）其子处瑾、处球秘不发丧，军府内外，皆不知之，每日於寝宫问安。处瑾与其腹心韩正时参决大事，同谋奸恶。★案辽史太祖纪：天赞元年四月癸亥，张文礼求援。五月丁未，张文礼卒，其子处瑾遣人奉表来谢。所纪月日与薛史异。初，文礼疽未发时，举家咸见鬼物，昏瞑之後，或歌或哭，又野河色变如血，游鱼多死，浮於水上，识者知其必败。
                                                     【八三０至八三一页】
                           
    十九年三月，阎宝为处瑾所败，庄宗以李嗣昭代之。四月，嗣昭为流矢所中，寻卒於师，命李存进继之。存进亦以战殁，乃以符存审为北面招讨使〔五〕，攻镇州。是时，处瑾危蹙日甚，昭义军节度判官任圜驰至城下，谕以祸福，处瑾登陴以诚告，乃遣牙将张彭送款于行台。俄而李存审师至城下。是夜，赵将李再丰之子¤投缒以接王师，李再丰，原本作“称丰”，今从通监改正。（影库本粘签）故诸军登城，迟明毕入，获处瑾、处球、处琪，¤其母及同恶人等，皆折足送行台，镇人请醢而食之。又发文礼之尸，磔之於市。★永乐大典卷六千三百五十。
                                                             【八三一页】
                           
    董璋，本梁之骁将也。幼与高季兴、孔循俱事豪士李七郎为童仆。李初名让，尝以厚贿奉梁祖，梁祖宠之，因畜为假子，赐姓朱，名友让。璋既壮，得隶於梁祖帐下，後以军功迁为列校。
                                                             【八三一页】
                           
    梁龙德末，潞州李继韬送款於梁。时潞将裴约方领兵戍泽州，裴约，原本作“裴维”，今从欧阳史改正。（影库本粘签）不¤继韬之命，据城以自固。梁末帝遣璋攻陷泽州，遂授泽州刺史。是岁，庄宗入汴，璋来朝，庄宗素闻其名，优以待之，寻令¤赴旧任，岁余代归。时郭崇韬当国，待璋尤厚。同光三年夏，命为¤州留後，三年秋，正授旄钺。九月，大举伐蜀，以璋为行营右厢马步都虞候。★马步，原本作“马部”，今从通监改正。（影库本粘签）时郭崇韬为招讨使，凡有军机，皆召璋参决。是冬，蜀平，以璋为剑南东川节度副大使，知节度事。天成初，加检校太傅。二年，加同平章事。
                                                             【八三二页】
                           
    是时安重诲当国，采人邪谋，言孟知祥必不为国家使，唯董璋性忠义，可特宠任，令图知祥。又璋之子光业为宫苑使，在朝结托势援，争言璋之善，知祥之恶。恩宠既优，故璋益恣其暴戾。初，奉使东川者，皆言璋不恭於朝廷。四年夏，时明宗将议郊天，遣客省使李仁矩¤诏谕两川，又遣安重诲驰书於璋，以徵贡奉，约以五十万为数，既而璋诉以地狭民贫，许贡十万而已。翌日，璋於衙署设宴以召仁矩，设宴，原本作“敝宴”，今从欧阳史改正。（影库本粘签）日既中而不至，璋使人侦之，仁矩方拥倡妇与宾友酣饮於驿亭。璋大怒，遽领数百人，执持戈戟，骤入驿中，令洞开其门，仁矩惶骇，走入阁中，良久引出。璋坐，立仁矩於阶下，戟手骂曰：“当我作魏博都监，尔为通引小将，其时去就，已有等威。今日我为藩侯，尔衔君命，宿张筵席，比为使臣，何敢至午不来，自共风尘¤酗，岂於王事如此不恭。只如西川解斩客省使李严，谓我不能斩公耶！”因目肘腋，欲令执拽仁矩，仁矩涕泪拜告，仅而获免。璋乃驰骑入衙，竟彻馔而不召。洎仁矩复命，益言璋不法。未几，重诲奏以仁矩为阆州团练使，寻升为节镇。
                                                     【八三二至八三三页】
                           
    长兴元年夏，明宗以郊¤礼毕，加璋检校太尉。时两川刺史尝以兵为牙军，小郡不下五百人，璋已疑间，及闻除仁矩镇阆州，璋由是谋反乃决。仍先与其子光业书曰：“朝廷割吾支郡为节制，屯兵三千，是杀我必矣。尔见枢要道吾言，如朝廷更发一骑入斜谷，则吾必反，与汝诀矣。”光业以书呈枢密承旨李虔徽。会朝廷再发中使荀咸¤将兵赴阆州，光业谓虔徽曰：“咸¤未至，吾父必反。吾身不足惜，虑劳朝廷徵发。请停咸¤之行，吾父必保常日。”重诲不从。咸¤未至，璋已擅追绵州刺史武虔裕，囚於衙署。武虔裕，原本作“虚裕”，今从欧阳史改正。（影库本粘签）虔裕，安重诲之心腹也，故先囚之。五月，璋传檄於利、阆、遂等州，责以间谍朝廷。寻率其兵陷阆州，擒节度使李仁矩、军校姚洪等害之。先是，璋欲谋叛，先遣使持厚币於孟知祥，求为婚家。且言为朝廷猜忌，将有替移，去则丧家，住亦致讨，地狭兵少，独力不任，愿以小儿结婚爱女。时知祥亦贰於朝廷，因许以为援。既而知祥出师以围遂州，故璋攻阆州得恣其毒焉。
                                                             【八三三页】
                           
    其年秋，诏削夺璋在身官爵，命天雄军节度使石敬瑭为东川行营招讨使，率师以讨之。璋之子宫苑使光业¤其族，并斩於洛阳。及石敬瑭率师进讨，以粮运不接，班师。明宗方务怀柔，乃放西川进奏官苏愿、东川军将刘澄各归本道，别无诏旨，只云“两务求安”。时孟知祥其骨肉在京师者俱无恙焉，因遣使报璋，欲连表称谢。璋怒曰：“西川存得弟侄，遂欲再通朝廷，璋之儿孙已入黄泉，何谢之有！”自是璋疑知祥背己，始构隙矣。三年四月，璋率所部兵万余人以袭知祥。案九国志赵季良传云〔六〕：季良尝与知祥从容语曰：“璋性狼戾，若坚守一城，攻之难克。”及闻璋起兵，知祥忧形於色。季良曰：“璋不守巢穴，此天以授公也。”既而璋果败。知祥与诸将率师拒之，战於汉州之弥牟镇。璋军大败，得数十骑，复奔於东川。案九国志赵廷隐传：董璋袭广汉，将攻成都，时东川廪藏充实，部下多敢死之士，其来也，¤皆畏之。知祥亲督诸将，与璋战鸡纵桥前，颇为所挫。廷隐伪¤，璋逐之，知祥与张公铎继进，璋军乱不成列，廷隐整阵，与知祥合击之，璋军大败。先是，前陵州刺史王晖为璋所邀，寓於东川。至是因璋之败，率¤以害之，传其首於西川。永乐大典卷一万八千一百三十。
                                                             【八三四页】
                               
@
#篇名:旧五代史
#类型:史;北宋
#时代:6

          《旧五代史》卷:六十三

    唐书三十九
      列传第十五
                                                             【八三七页】
                           
    张全义，字国维，濮州临濮人。初名居言，案：新、旧唐书作张言，薛史李罕之传亦作张言，与此传异。赐名全义，梁祖改为宗¤，庄宗定河南，复名全义。祖琏，父诚，世为田农。全义为县啬夫，尝为令所辱。
                                                             【八三七页】
                           
    乾符末，黄巢起¤句，全义亡命入巢军。巢入长安，以全义为吏部尚书，充水运使。巢败，依诸葛爽於河阳，累迁至裨校，屡有战功，爽表为泽州刺史。案洛阳¤绅旧闻记齐王张令公外传云：王在巢军中，知其必败，遂翻身归国，唐授王泽州刺史。考是书则全义因巢败始归诸葛爽，乃表为泽州刺史也。旧闻记殊失事实。（殿本）
                                                             【八三七页】
                           
    光启初，爽卒，其子仲方为留後。部将刘经与李罕之争据洛阳，罕之败经於圣善寺，圣善寺，原本作“圣喜”，今从新唐书改正。（影库本粘签）乘胜欲攻河阳，营於洛口。经遣全义拒之，全义乃与罕之同盟结义，返攻经於河阳，为经所败，收合余¤，与罕之据怀州，乞师於武皇。武皇遣泽州刺史安金俊助之，进攻河阳，刘经、仲方委城奔汴，罕之遂自领河阳，表全义为河南尹。★案张齐贤撰齐王张令公外传云：初过三城，谒节度使诸葛爽。爽有人伦之鉴，¤王之状貌，待之殊厚，谓王曰：“他时名位在某之上，勉之！”爽既没，王渐贵，追思畴昔见知之恩未尝报，乃图其形像於其私第，日焚香供养之，至于终身。案：诸葛爽死，全义亲逐其子而据其地，乃复悬像事之，以明其不背本，此剧贼欺人之术耳。（旧五代史考异）
                                                     【八三七至八三八页】
                            (续)
    全义性勤俭，善抚军民，虽贼寇充斥，而劝耕务农，由是仓储殷积。案洛阳¤绅旧闻记：王每喜民力耕织者，某家今年蚕麦善，去都城一舍之内，必马足及之，悉召其家老幼，亲慰劳之，赐以酒食茶彩，丈夫遗之布¤，妇人裙衫，时民间尚衣青，妇人皆青绢为之。取其新麦新茧，对之喜动颜色，民间有窃言者曰：“大王见好声妓，等闲不笑，惟见好蚕麦即笑尔。”其真朴皆此类。每观秋稼，见田中无草者，必下马命宾客观之，召田主慰劳之，赐之衣物。若见禾中有草，地耕不熟，立召田主集¤决责之。若苗荒地生，诘之，民诉以牛疲或阙人耕锄，则田边下马，立召其邻仵责之曰：“此少人牛，何不¤助之。”邻仵皆伏罪，即赦之。自是洛阳之民无远近，民之少牛者相率助之，少人者亦然。田夫田妇，相劝以耕桑为务，是以家有蓄积，水旱无饥民。王诚信，每水旱祈祭，必具汤沐，素食别寝，至祠祭所，俨然若对至尊，容如不足。遇旱，祈祷未雨，左右必曰“王可开塔”，即无畏师塔也，在龙门广化寺。王即依言而开塔，未尝不澍雨，故当时俚谚云：“王祷雨，买雨具。”（旧五代史考异）罕之贪暴不法，军中乏食，每取给於全义。二人初相得甚欢，而至是求取无厌，动加凌轹，全义苦之。★案新唐书李罕之传云：张言善积聚，罕之食乏，士仰以给，求之无涯，言不能厌，罕之拘河南官笞督之。又东方贡输行在者，多为罕之所邀。与薛史互有异同。    齐王外传云：罕之镇三城，知王专以教民耕织为务，常宣言于¤曰：“田舍翁何足惮。”王闻之，蔑如也。每飞尺书于王，求军食及缣帛，王曰：“李太傅所要，不得不奉之。”左右及宾席咸以为不可与，王曰：“第与之。”似若畏之者，左右不晓。罕之谓王畏己，不设备。因罕之举兵收怀、泽，王乃密召屯兵，潜师
                                                     【八三八至八三九页】
                           
夜发，迟明入三城。罕之乃逃遁投河东，朝廷即授王兼镇三城〔一〕。文德元年四月，罕之出军寇晋、绛，全义乘其无备，潜兵袭取河阳，全义乃兼领河阳节度。罕之求援於武皇，武皇复遣兵助攻河阳，会汴人救至而退。梁祖以丁会守河阳，全义复为河南尹、检校司空。全义感梁祖援助之恩，自是依附，皆从其制。
                                                             【八三九页】
                           
    初，蔡贼孙儒、诸葛爽争据洛阳〔二〕，迭相攻伐，七八年间，都城灰烬，满目荆榛。全义初至，唯与部下聚居故市，井邑穷民，不满百户。全义善於抚纳，课部人披榛种¤，披榛，原本作“被蓁”，今据欧阳史改正。（影库本粘签）且耕且战，以粟易牛，岁滋垦辟，招复流散，待之如子。每农祥劝耕之始，全义必自立畎亩，饷以酒食，政宽事简，吏不敢欺。数年之间，京畿无闲田，编户五六万，★案齐王外传云：王始至洛，於麾下百人中，选可使者一十八人，命之曰屯将。每人给旗一口，榜一道，於旧十八县中，令招农户，令自耕种，流民渐归。王於百人中，又选可使者十八人，命之曰屯副，民之来者抚绥之，除杀人者死，余但加杖而已，无重刑，无租税，流民之归渐¤。王又麾下选书计一十八人，命之曰屯判官。不一二年，十八屯申每屯户至数千〔三〕。王命农隙，每选丁夫教以弓矢枪剑，为起坐进退之法。行之一二年，每屯增户，大者六七千，次者四千，下之三二千，共得丁夫闲弓矢者、枪剑者二万余人。有贼盗即时擒捕之，关市人赋几于无籍。刑宽事简，远近归之如市，五年之内，号为富庶，於是奏每县除令簿主之。（旧五代史考异）乃筑垒於故市，建置府署，以防外寇。
                                                     【八三九至八四０页】
                           
    梁祖迫昭宗东迁，命全义缮治洛阳宫城，累年方集。昭宗至洛阳，梁祖将图禅代，虑全义心有异同，乃以判官韦震为河南尹，移全义为天平军节度使、守中书令、东平王。案齐王外传云：梁祖兼四镇，王累表让兼镇，盖潜识梁祖奸雄，避其权位，欲图自全之计尔。（旧五代史考异）    洛阳¤绅旧闻记：齐王与梁祖互为中书令、尚书令，及梁祖兼四镇，齐王累表让兼镇，盖潜识梁祖奸雄，避其权位，欲图自全之计。梁祖经营霸业，外则干戈屡动，内则帑庾俱虚，齐王悉心尽力，倾竭财资助之。（殿本）其年八月，昭宗遇弑，辉王即位。十月，复以全义为河南尹，兼忠武军节度使、判六军诸¤事。梁祖建号，以全义兼河阳节度使，封魏王。开平二年，册拜太保，兼陕虢节度使、河阳尹〔四〕。四年，册拜太傅、河南尹、判六军，兼郑、滑等州节度使。乾化元年，册拜太师。二年，朱友¤篡逆，以全义为守太尉、河南尹、宋亳节度使兼国计使。★国计使，原本作“图计使”，考五代会要云：梁以建昌宫使治财赋，後改为国计使。今改正。（影库本粘签）梁末帝嗣位於汴，以全义为洛京留守，兼镇河阳。未几，授天下兵马副元帅。
                                                             【八四０页】
                           
    梁帝季年，赵、张用事，段凝为北面招讨使，骤居诸将之右。全义知其不可，遣使启梁末帝曰：“老臣受先朝重顾，蒙陛下委以副元帅之名，臣虽迟暮，尚可董军，请付北面兵柄，庶分宵旰。段凝晚进，德未服人，恐人情不和，败乱国政。”不听。全义托朱氏垂三十年，梁祖末年，猜忌宿将，欲害全义者数四，全义卑身曲事〔五〕，悉以家财贡奉。洎梁祖河朔丧师之後，月献铠马，以补其军，又以服勤尽瘁，无以加诸，故竟免於祸。全义妻储氏，明敏有才略。梁祖自柏乡失律後，连年亲征河朔，心疑全义，或左右谗间，储氏每入宫，委曲伸理。有时怒不可测，急召全义，储氏谒见梁祖，厉声言曰：“宗¤种田叟耳，三十余年，洛城四面，开荒¤棘，招聚军赋，资陛下创业。今年齿衰朽，指景待尽，而大家疑之，何也？”梁祖遽笑而谓曰：“我无恶心，妪勿多言。”案齐王外传云：梁祖猜忌王，虑为後患，前後欲杀之者数四，夫人储氏面请梁祖得免，梁祖遂以其子福王纳齐王之女。（旧五代史考异）
                                                             【八四一页】
                           
    庄宗平梁，全义自洛赴觐，泥首待罪。庄宗抚慰久之，案齐王外传云：再上表¤述，屡为朱梁窥图，偶脱虎口，逼为亲，且非素志。乞雪表数句云〔六〕：“伏念臣曾栖恶木，曾饮盗泉，实有瑕疵，未蒙昭雪。”复下昭雪之令。亦见洛阳¤绅旧闻记。（旧五代史考异）以其年老，令人掖而升殿，宴赐尽欢，诏皇子继岌、皇弟存纪等皆兄事之。★案通监：全义献币马千计，帝命皇子继岌、皇弟存纪等兄事之。是全义之得幸於庄宗，由币马也。洛阳¤绅旧闻纪：齐王上表待罪，庄宗降诏释之。及召见，大喜，开怀慰纳，若见平生故人，尽鱼水之契焉。此盖党于全义者虚誉之辞。（殿本）先是，天佑十五年，梁末帝自汴趋洛，将祀於圆丘。时王师攻下杨刘，徇地曹、濮，梁末帝惧，急归於汴，其礼不遂，然其法物咸在。至是，全义乃奏曰：“请陛下便幸洛阳，臣已有郊礼之备。”翌日，制以全义复为尚书令、魏王、河南尹。明年二月，郊¤礼毕，★案：欧阳史作全义再朝京师，吴缜纂误尝辨正之。以全义为守太尉、中书令、河南尹，改封齐王〔七〕，兼领河阳。先是，朱梁时供御所费，皆出河南府，其後孔谦侵削其权，中官各领内司使务，或豪夺其田园居第，全义乃悉录进纳。四年，落河南尹，授忠武军节度使、检校太师、尚书令。会赵在礼据魏州，都军进讨无功。时明宗已为¤小间谍，端居私第。全义以卧疾闻变，忧惧不食，案通监：全义力请明宗出师，及闻明宗兵变，故忧惧。与此微异。薨於洛阳私第，时年七十五。天成初，册赠太师，¤曰忠肃。
                                                     【八四一至八四二页】
                            (续)
    全义历守太师、太傅、太尉、中书令，封王，邑万三千户。凡领方镇洛、郓、陕、滑、宋，三莅河阳，再领许州，内外官历二十九任，尹正河、洛，凡四十年，位极人臣，善保终吉者，盖一人而已。全义朴厚大度，敦本务实，起战士而忘功名，尊儒业而乐善道。家非士族，而¤爱衣冠，开幕府辟士，必求望实，属邑补奏，不任吏人。位极王公，不衣罗绮，心奉释、老，而不溺左道〔八〕。如是数者〔九〕，人以为难。自庄宗至洛阳，趋向者皆由径以希恩宠，全义不改素履，尽诚而已。言事者以梁祖为我世雠，宜¤棺燔柩，全义独上章申理，议者嘉之。刘皇后尝从庄宗幸其第，奏云：“妾孩幼遇乱，失父母，欲拜全义为义父。”许之。全义稽首奏曰：“皇后万国之母仪，古今未有此事，臣无地自处。”庄宗敦逼再三，不获已，乃受刘后之拜。既非所愿，君子不以为非。然全义少长军中，立性朴滞，凡百姓有词讼，以先诉者为得理，以是人多枉滥，为时所非。又尝怒河南县令罗贯，因凭刘后谮於庄宗，俾贯非罪而死，露尸於府门，¤枉之声，闻於远近，斯亦良玉之微瑕也。永乐大典卷六千三百五十。    五代史阙文：梁乾化元年七月辛丑，梁祖幸全义私第。甲辰，归大内。梁史称：“上不豫，厌秋暑，幸宗¤私第数日，宰臣视事於仁政亭，崇政诸司并止於河南府廨署。”世传梁祖乱全义之家，妇女悉皆进御，其子继祚不胜愤¤，欲¤刃於梁祖。全义止之曰：“吾顷在河阳，遭李罕之之难，引太原军围闭经年，啖木屑以度朝夕，死在顷刻，得他救援，以至今日，此恩不可负也。”其子乃止。梁史云云者，讳国恶也。臣谨案，春秋庄二年，经曰：“十有二月，夫人姜氏会齐侯于禚。”传曰：“书奸也。”夫经言会者，讳恶，礼也，传书奸者，暴其罪以垂诫也。又庄二十二
                                                     【八四二至八四三页】
                           
年，传书：陈宗饮桓公酒，公曰：“以火继之。”辞曰：“臣卜其昼，未卜其夜。”岂有天子幸人臣之家，留止数日，奸乱萌矣。况全义本出巢贼，败依河阳节度使诸葛爽，爽用为泽州刺史，及爽死，全义事爽子仲方，即与李罕之同逐仲方，罕之帅河阳，全义为河南尹，未几，又逐罕之，自据河阳，其翻覆也如此。自是托¤朱梁，¤丧唐室，惟勤课劝，其实敛民附贼，以固恩宠。梁时，月进铠马，以补军实。及梁祖为友¤所弑，首进钱一百万，以助山陵。庄宗平中原，全义合与敬翔、李振等族诛，又通赂於刘皇后，乘庄宗幸洛，言臣已有郊天费用。夫全义匹夫也，岂能自殖财赋，其剥下奉上也又如此。晚年保证明宗，欲为子孙之福，师方渡河，邺都兵乱，全义忧恨不食，终以饿死。未死前，其子继业讼弟汝州防御使继孙，庄宗贬房州司户，赐自尽。其制略曰：“侵夺父权，惑乱家事，纵鸟兽之行〔一０〕，畜枭獍之心。”其御家无法也又如此。河南令罗贯，方正文章之士，事全义稍慢，全义怒告刘皇后，毙贯於枯木之下，朝野¤之。洛阳监军使尝收得李太尉平泉庄醒酒石，全义求之，监军不与，全义立杀之，其附势作威也又如此。盖乱世贼臣耳，得保首领，为幸已多。晋天福中，其子继祚谋反伏诛，识者知余殃在其子孙也。臣读庄宗实录，见史官¤全义传，虚美尤甚，至今负俗无识之士，尚以全义为名臣，故因补阙文，粗论事¤云。
                                                     【八四三至八四四页】
                           
    朱友谦，字德光，许州人，本名简。祖岩，父琮，世为陈、许小校。广明之乱，简去乡里，事渑池镇将¤夔为部隶，尝为盗於石壕、石壕，原本作“古壕”，今从通监改正。（影库本粘签）三乡之间，剽劫行旅。後事陕州节度使王珙，积劳至军校。珙性严急，御下无恩，牙将李¤者，珙深所倚爱，小有违忤，暴加¤击，¤阴衔之。光化元年，珙与弟河中节度使珂相持，干戈日寻，珙兵屡败，部伍离心。二年六月，¤杀珙归附汴人，梁祖表¤为陕州节度使。¤亦苛惨，军情不¤，简复攻¤，¤冒刃获免，逃归於汴。★案新唐书王重荣传：李¤为节度使凡五月，为部将朱简所杀。据薛史则¤逃归於汴，未尝见杀也。通监从薛史。
                                                             【八四四页】
                           
    三年，梁祖表简为陕州留後。九月，天子授以旄钺。车驾在凤翔，梁祖往来，简事之益谨，奏授平章事。天复末，昭宗迁都洛阳，驻跸於陕。时朝士经乱，簪裳不备，简献裳百副，请给百官，朝容稍备。以迎奉功，迁检校侍中。简与梁祖同宗，乃陈情於梁祖曰：“仆位崇将相，比无勋劳，皆元帅令公生成之造也。愿以微生灰粉为¤，乞以姓名，肩随宗室。”梁祖深赏其心，乃名之为友谦，编入属籍，待遇同於己子。案：欧阳史作录以为子。（旧五代史考异）友谦亦尽心¤赞，功烈居多。梁祖建号，移授河中节度使、检校太尉，累拜中书令，封冀王。★冀王，原本作“翼王”，今从通监改正。（影库本粘签）案太平广记：路德延，天佑中为左拾遗，会河中节度使领镇，辟掌书记。友谦初颇礼待之，然德延性浮薄骄慢，动多忤物，友谦稍解体，德延乃作孩儿诗五十韵以刺友谦。友谦闻而大怒，有以掇祸，乃因醉沈之黄河。（孔本）
                                                     【八四四至八四五页】
                           
    及朱友¤弑逆，友谦意不怿，虽勉奉伪命，中怀怏怏。案：欧阳史作友¤立，加友谦侍中。吴缜已辨其误。（旧五代史考异）友¤徵之，友谦辞以北面侵轶，谓宾友曰：“友¤是先帝假子，敢行大逆，余位列维城，恩¤父子，论功校德，何让伊人，讵以平生附托之恩，屈身於逆竖之手！”遂不奉命。其年八月，友¤遣大将牛存节、康怀英、韩¤攻之，★案欧阳史：友¤遣招讨使韩¤将康怀英等击友谦。通监作九月丁未，以感化节度使康怀贞为都招讨使〔一一〕，更以韩¤副之。怀贞等与忠武节度使牛存节合兵五万屯河中。三书所载，俱有异同。（殿本）友谦乞师於庄宗，庄宗亲总军赴援，与汴军遇於平阳，大破之，★案欧阳史：晋王出泽潞以救之，追怀英于解州，大败之。追至白迳岭，夜秉炬击之，怀英又败。（旧五代史考异）因与友谦会於猗氏，友谦盛陈感慨，愿敦盟约，庄宗欢甚。友谦乘醉鼾寝於帐中，庄宗熟视之，谓左右曰：“冀王真贵人也，但恨其臂短耳。”及梁末帝嗣位，以恩礼结其心，友谦亦逊辞称藩，行其正朔。
                                                     【八四五至八四六页】
                           
    天佑十七年，友谦袭取同州，以其子令德为帅，请节钺於梁，不获，案欧阳史：末帝初不许，已而许之，制命未至，友谦复叛。通监从欧阳史。（旧五代史考异）友谦即请之於庄宗，令幕客王正言以节旄赐之。梁将刘¤、尹皓攻同州，★尹皓，原本作“伊皓”，今从通监改正。（影库本粘签）友谦来告急，庄宗遣李嗣昭、李存审将兵赴之，败汴军於滑北，解围而还。初，刘¤兵至蒲中，仓储匮乏，人心离贰，军民将校，咸欲归梁。友谦诸子令锡等亦说其父曰：“晋王虽推心於我，然悬兵赴援，急难相应，宁我负人，择福宜重。请纳款於梁，候刘¤兵退後，与晋王修好。”友谦曰：“晋王亲赴予急，夜半秉烛战贼，面为盟誓，不负初心。昨闻吾告难，命将星行，助我资粮，分我衣屦，而欲翻覆背惠，所谓邓祁侯云『人将不食吾余』也。”及破梁军，加守太尉、西平王。
                                                             【八四六页】
                           
    同光元年，庄宗灭梁，友谦觐於洛阳，庄宗置宴飨劳，宠锡无算，亲酌觞属友谦曰：“成吾大业者，公之力也。”既归藩，请割慈、隰二郡，依旧隶河中，不许，诏以绛州隶之。又请安邑、解县两池榷盐〔一二〕，每额输省课，许之。及郊礼毕，以友谦为守太师、尚书令，进食邑至万八千户。三年，赐姓，名继麟，编入属籍，赐之铁券，恕死罪。以其子令德为遂州节度使，令锡为许州节度使。一门三镇，诸子为刺史者六七人，将校剖竹者又五六人，恩宠之盛，时无与比。
                                                     【八四六至八四七页】
                           
    庄宗季年，稍怠庶政，巷伯伶官，干预国事。时方面诸侯皆行赂遗，或求赂於继麟，虽¤¤应奉，不满其请。且曰：“河中土薄民贫，河中，原本作“荷平”，今从欧阳史改正。（影库本粘签）厚贶难办。”由是¤小咸怨，遂加诬构。郭崇韬讨巴、蜀，徵师於河中，继麟令其子令德率师赴之，伶官景进与其党构曰：“昨王师初起，继麟以为讨己，颇有拒命之意，若不除移，如国家有急，必为後患。”郭崇韬既诛〔一三〕，宦官愈盛，遂构成其罪，谓庄宗曰：“崇韬强项於蜀，盖与河中响应。”继麟闻之惧，将赴京师，面诉其事。其部将曰：“王有大功於国，密迩京城，¤小流言，何足介意。端居奉职，谗邪自销，不可轻行。”继麟曰：“郭公功倍於我，尚为人构陷，吾若得面天颜，自陈肝膈，则流言者获罪矣。”四年正月，继麟入觐。景进谓庄宗曰：“河中人有告变者，言继麟与崇韬谋叛，闻崇韬死，又与李存¤构逆，当断不断，祸不旋踵。”¤阉异口同辞，庄宗骇惑不能决。是月二十三日，授继麟滑州节度使，是夜，令朱守殷以兵围其第，擒之，诛於徽安门外。诏继岌诛令德於遂州，★遂州，原本作“还州”，今从欧阳史改正。（影库本粘签）王思同诛令锡於许州〔一四〕，★案吴缜纂误云：史彦琼传，友谦有子建徽被杀。传止述二子，亦阙文也。（旧五代史考异）命夏鲁奇诛其族於河中。初，鲁奇至，友谦妻张氏率其家属二百余口见鲁奇曰：“请疏骨肉名字，无致他人横死。”将刑，张氏持先赐铁券授鲁奇曰：“皇帝所赐也。”是时，百口涂地，¤酷之声，行路流涕。
                                                     【八四七至八四八页】
                           
    先是，河中衙城阍者夜见妇人数十，¤服靓妆〔一五〕，仆马炫耀，自外驰骋，笑语趋衙城。阍者不知其故，不敢诘，至门排骑而入，既而扃锁如故，复无人¤，乃知妖鬼也。又继麟登逍遥楼，闻哭声四合，诘日讯之，巷无丧者，隔岁乃族诛。及明宗即位，始下诏昭雪焉。永乐大典卷二千三十一。
                                                             【八四八页】
                             
    史臣曰：全义一逢乱世，十领名藩，而能免梁祖之雄猜，受庄宗之厚遇，虽由恭顺，亦系货财。传所谓“货以藩身”者，全义得之矣。友谦向背为谋，二三其德，考其行事，亦匪纯臣。然全族之诛，祸斯酷矣，得非鬼神害盈，而天道恶满乎！永乐大典卷二千三十一。
                                                             【八四八页】
                                (续)
@
#篇名:旧五代史
#类型:史;北宋
#时代:6

          《旧五代史》卷:六十四

    唐书四十
      列传第十六
                                                             【八五一页】
                           
    霍彦威，字子重，¤州曲周人也。梁将霍存得之於村落间，年十四，从征讨。存怜其爽迈，养为己子。按：通监注以彦威为霍存之子，与薛史异。存，梁史有传。彦威未弱冠，为梁祖所知，擢在左右，渐升戎秩，亟立战功。尝中流矢，眇其一目。开平二年，自开封府押衙、右亲从指挥使、检校司空授右龙骧军使。三年，自右监门¤将军授左天武军使，迁右监门上将军。乾化三年，与袁象先同诛朱友¤，梁末帝授¤州刺史，转河阳留後。乾化末，¤州留後李保衡背李茂贞以城归梁，梁以彦威为¤州节度使。其年五月，茂贞遣将刘知俊率大军攻之，彦威固守¤年，竟不能下，或得其俘，悉令放之，秦人怀其惠，遂无侵扰。转滑州节度使，移镇郓州，兼北面行营招讨，总大军於河上。师徒屡败，降授陕州留後。
                                                             【八五一页】
                           
    庄宗入汴，彦威自陕驰至请罪，诏释之。一日，庄宗於崇元殿宴诸将，彦威与段凝、袁象先等预会。酒酣，庄宗举酒属明宗曰：“此席宴客，皆吾前岁之劲敌也，一旦与吾同宴，盖卿前锋之¤也。”彦威等伏陛谢罪，庄宗曰：“与卿话旧，无足畏也。”因赐御衣、器币，尽欢而罢。寻放归藩。
                                                             【八五二页】
                           
    明年，从明宗平潞州，授徐州节度使。契丹犯塞，庄宗以明宗为北面招讨使，命彦威为副。彦威善言论，颇能接奉，明宗尤重之。赵太叛於邢州，赵太，原本作“赵木”，今从欧阳史改正。（影库本粘签）奉诏讨平之。时赵在礼据魏州，与明宗会兵於邺下，大军夕乱，明宗为其所逼，彦威从入魏州，★案欧阳史：明宗拥兵入城，彦威独不入，与薛史异。（旧五代史考异）皇甫晖等尤忌彦威，欲杀之，彦威机辩开说，竟免。及出，彦威部下兵士独全，¤护明宗至魏县。时明宗欲北趋常山，彦威与安重诲恳请赴阙，从至洛阳，彦威首率卿相劝进於至德宫，旬日之间，内外机事，皆决於彦威。擅收段凝、温韬下狱，将置於法，安重诲曰：“温、段罪恶，负於梁室，¤所知矣。今主上克平内艰，冀安万国，岂为公报仇耶！”至天成初，除郓州节度使，值青州王公俨拒命，改平卢军节度，至镇，擒公俨，斩之。★案欧阳史：彦威徙镇平卢，朱守殷反，伏诛。考朱守殷反，明宗遣范延光驰兵斩之，非由彦威之力，宜以薛史所载为得其实。（旧五代史考异）明年冬，肆觐於汴州，明宗接遇甚厚，累官至检校太尉、兼中书令。三年冬，卒於理所，年五十七。奏至之日，明宗方出近郊，忽闻奏讣，掩泣归宫，辍朝三日，至月终不举乐。★案五代会要：天成四年六月敕：“故平卢军节度使霍彦威，勋名显著，宅兆已营，爰遵定¤之规〔一〕，俾议送终之制，宜以三公礼葬。”（旧五代史考异）册赠太师、晋国公，¤曰忠武。子承训，弟彦珂，累历刺史。皇朝乾德中，立明宗庙於洛州〔二〕，诏以彦威配飨庙庭。★永乐大典卷一万八千一百二十九。
                                                     【八五二至八五三页】
                           
    王晏球，字莹之，自言洛都人。少遇乱，为蔡贼所掠，汴人杜氏畜之为子，因冒姓杜氏。晏球少沉勇有断，倜傥不¤。梁祖之镇汴也，选富家子有材力者，置之帐下，号曰“厅子都”。案清异录：宣武厅子都，尤勇悍，其弩张一大机，则十二小机皆发，用连珠大箭，无远不及，晋人极畏此。（旧五代史考异）    厅子都，原本作“听于都”，今从通监注所引薛史改正。（影库本粘签）晏球预选，从梁祖征伐，所至立功，累迁厅子都指挥使。梁开平三年，自开封府押衙充直左耀武指挥使，授右千牛¤将军，军职如故。朱友¤之篡位也，怀州龙骧守御军作乱，欲入京城，已至河阳，友¤命晏球出骑迎战击乱军，获军使刘重遇，以功转左龙骧第一指挥使。梁末帝嗣位，以晏球为龙骧四军都指挥使。
                                                             【八五三页】
                           
    贞明二年四月十九日夜，汴州捉生都将李霸等作乱，纵火焚剽，攻建国门，梁末帝登楼拒战。晏球闻乱，先得龙骧马五百屯於鞠场，俄而乱兵以竿竖麻布沃油焚建国楼，势将危急。晏球隔门窥乱兵〔三〕，见无甲胄，即出骑击之，奋力血战，俄而¤贼散走。梁末帝见骑军讨贼，呼曰：“非吾龙骧之士乎？”晏球奏曰：“乱者惟李霸一都，陛下但守宫城，宫城，原本作“官城”，今从通监改正。（影库本粘签）迟明臣必破之。”既而晏球尽戮乱军，全营族诛。以功授单州刺史，寻领军於河上，为行营马军都指挥兼诸军排阵使。
                                                     【八五三至八五四页】
                           
    庄宗入汴，晏球率骑军入援，至封丘，闻梁末帝殂，即解甲降於庄宗。明年，与霍彦威北捍契丹，授齐州防御使、北面行营马军都指挥使，仍赐姓氏，名绍虔。邺之乱，明宗入赴内难，晏球时在瓦桥，遣人招之。明宗至汴，晏球率骑从至京师，以平定功授宋州节度使，上章求还本姓名。
                                                             【八五四页】
                           
    天成二年，授北面行营副招讨，以兵戍满城。是岁，王都据定州，案通监：遣人说北面副招讨王晏球，晏球不从，乃以金遗晏球帐下，使图之，不克。癸巳，晏球以都反状闻。壬寅，以王晏球为北面招讨使，权知定州行州事。（旧五代史考异）契丹遣秃馁率骑千余来援都〔四〕，突入定州，晏球引军保曲阳。王都、秃馁出军拒战，晏球督厉军士，令短兵击贼，戒之曰：“回首者死。”符彦卿以龙武左军攻其左，高行周以龙武右军攻其右，★案：欧阳史作高行¤。（旧五代史考异）奋剑挥¤，应手首落，贼军大败於嘉山之下，追袭至於城门。俄而契丹首领惕隐率勇骑五千至唐河。★案：欧阳史作七千骑。（旧五代史考异）是时大雨，晏球出师逆战，惕隐复败，追至易州，河水暴涨，所在陷没，俘获二千骑而还。惕隐以余¤北走幽州，赵德钧令牙将武从谏以骑邀击，德钧分扼诸要路，旬日之内，尽获惕隐已下酋长七百余人，契丹遂弱。晏球围城既久，帝遣使督攻城，晏球曰：“贼垒坚峻，但食三州租税，抚恤黎民，爱养军士，彼自当鱼溃。”帝然其言。
                                                     【八五四至八五五页】
                           
    晏球能与将士同其甘苦，所得禄赐私财，尽以飨士，日具饮馔，与将校筵宴，待军士有礼，军中无不敬伏。其年冬，平贼。自初战至於城拔，不戮一士，上下欢心，物议以为有将帅之略。以功授天平军节度使，未几，移镇青州，就加兼中书令。长兴三年，卒於镇，时年六十。案：欧阳史作年六十二。（旧五代史考异）赠太尉。
                                                             【八五五页】
                           
    子彻，位至怀州刺史。永乐大典卷一万八千一百二十九。
                                                             【八五五页】
                             
    戴思远，本梁之故将也。初事梁祖，以武干知名。开平元年，自右羽林统军加检校司徒，出为晋州刺史。二年，授右监门上将军，寻改华州防御使。三年，自左天武使复授右羽林统军。郢王友¤篡位，授¤州团练使。¤州，原本作“洛州”，今从欧阳史改正。（影库本粘签）贞明中，为邢州留後，迁本州节度使。属燕将张万进杀沧州留後刘继威，以城归梁，末帝命思远镇之。庄宗平定魏博，以兵临沧、德，思远弃镇渡河归汴，累迁天平军节度使兼北面招讨使，将兵与庄宗对垒。久之，庄宗讨张文礼於镇州，契丹来援，庄宗追袭契丹至幽州。思远闻之，总兵以袭魏州，★以袭，原本作“以宠”，今据文改正。（影库本粘签）至魏店，遇明宗骑军适至，思远乃涉洹水，陷成安，复归杨村砦，尽率其¤，攻德胜北城。城中危急，符存审昼夜乘城以拒之，庄宗自蓟五日驰至魏州，思远闻之解去。及明宗袭下郓州，思远罢军权，降授宣化军留後。其年，庄宗入汴，思远自邓州入朝，复令归镇。明宗即位，移授洋州节度使。及西川俱叛，思远以董璋故人，避嫌请代，徵入朝宿¤，以年告老，授太子少保致仕。清泰二年八月，卒於家。★永乐大典卷一万五千二十二。
                                                     【八五五至八五六页】
                           
    朱汉宾，字绩臣，亳州谯县人也。父元礼，始为郡将，梁太祖闻其名，擢为军校，从庞师古渡淮，战没於淮南。汉宾少有膂力，形神壮伟，胆气过人，梁祖以其父死王事，选置帐下，编入属籍。梁祖之攻兖、郓也，朱瑾募骁勇数百人，黥双雁於其额，号为“¤子都”。案：此追¤梁祖攻兖、郓事。欧阳史作是时梁方东攻兖、郓，则失其事之前後矣〔五〕。欧阳史误以¤子都为梁军名，吴缜尝辨其误。梁祖闻之，亦选数百人，别为一军，号为“落¤都”。署汉宾为军使，当时目为“朱落¤”。後与诸将破蔡贼有功，天复中〔六〕，授右羽林统军。入梁，历天威军使、左羽林统军，出为磁州刺史、滑宋二州留後、亳曹二州刺史、安州节度使。
                                                             【八五六页】
                           
    庄宗至洛阳，汉宾自镇入觐，复令还镇。明年，授左龙武统军。庄宗尝幸汉宾之第，汉宾妻进酒上食，奏家乐以娱之，自是汉宾颇蒙宠待。同光四年正月，冀王朱友谦入朝，明宗居洛阳，以友谦故人，置酒於第。庄宗诸弟在席，友谦坐在永王存霸之上。酒酣，汉宾以大觞奉友谦曰：“公虽名位高，坐於皇弟之上，非宜也。仆与公俱在梁朝，以宗盟相厚，自公入朝，三发单函候问，略无报复，忽余卑位，不亦甚乎！”元行钦恐其纷然，为解之方止。不数日，友谦赤族。赵在礼据魏州，元行钦率军进讨，诏汉宾权知河南府事。明宗以汉宾为右¤上将军，枢密使安重诲方当委重，汉宾密令结托，得为婚家。天成末，为潞州节度使，移镇晋州。重诲既诛，汉宾复为上将军。明年秋，汉宾告老，授太子少保致仕。清泰二年六月卒，时年六十四。
                                                     【八五六至八五七页】
                           
    汉宾少勇健，及晚岁饮啖过人，其状貌伟如也。凡所履历，不闻¤法。梁时，尝领军屯魏州莘县，莘县，原本作“华县”，考新唐书地理志魏州有莘县，无“华县”，今改正。（影库本粘签）适值连帅去郡，诸军咸以利见诱，请自为留後，汉宾则斩其言者，拒而不从，闻者赏焉。在曹日，飞蝗去境，父老歌之。临平阳遇旱，亲斋洁祷龙子祠，¤日雨足，四封大稔，咸以为善政之所致也。及致仕，东还亳郡，见乡旧亲戚沦没者，有茔兆未办，则给以棺敛，有婚嫁未毕，则助以资币，受其惠者数百家，郡人义之。寻还洛阳，有第在怀仁里，北限洛水，南枕通衢，层屋连甍，修木交干，笙歌罗绮，日以自娱，养彼天和，保其余齿，此乃近朝知止之良将也。晋高祖即位，赠太子少傅，¤曰贞惠。★案：五代会要作正慧，引太常博士林弼议曰：“汉宾散己俸以代荒逋，济疲俗而臻富庶，所莅之地，绰有政声，知进退存亡之理，得善始令终之道。谨案¤法，中道不挠、保节扬名曰正；爱民好学、宽裕慈仁曰慧，请¤曰正慧。”从之。薛史及欧阳史俱作“贞惠”，未知何据。（旧五代史考异）
                                                     【八五七至八五八页】
                           
    有子四人，长曰崇勋，官至左武¤将军。永乐大典卷二千三十一。
                                                             【八五八页】
                             
    孔¤，字鼎文，兖州人，後徙家宿州。少便骑射，为军中小校，事梁祖渐至郡守，累迁齐州防御使、唐邓节度使。梁贞明中，王球据襄州叛，¤讨平之，因授山南东道节度使。庄宗至洛阳，¤自镇来朝，复令归镇，寻移昭义节度使。同光季年，监军杨继源与都将谋据潞州，事泄，¤诛之。明宗即位之岁，诏还京师，授河阳节度使。未几，以太子太师致仕，卒年七十九。赠太尉。永乐大典卷一万八千一百二十九。
                                                             【八五八页】
                           
    刘¤，汴州雍邱人也。世为宣武军牙校。¤少负壮节，梁祖镇汴州，¤求自试，补队长。从梁祖征伐，所至有功，迁为牙将，历滑、徐、襄三州都指挥使。开平中，襄帅王班为帐下所害，王班，原本作“王斌”，今从册府元龟改正。（影库本粘签）乱军推¤为留後，¤诡从之，翌日受贺，衙庭享士，伏甲幕下，尽斩其乱将。★案通监考异引梁祖实录：八月丁酉，赐刘¤、王延顺物，以其违乱将之命来归。编遗录斩李洪¤云：“始扶刘¤，既奔窜以归朝。”若使¤翌日便斩乱将，则襄州何以至九月始收复。盖¤脱身归朝，及梁亡入唐，妄云斩乱以自夸大耳。（旧五代史考异）以功历复、亳二州刺史，徵为侍¤都将，出为安州刺史。贞明中，为晋州留後。庄宗至汴，¤来朝。¤在晋州八年，日与上党、太原之师交¤於境上，庄宗见而劳之曰：“刘侯无恙，控我晋阳之南鄙，岁时久矣，不早相见。”¤顿首谢罪。复命归镇，正授节旄，移镇安州。明宗即位，迁邓州节度使。天成末，以史敬熔代之，¤还京师，卒。赠侍中。
                                                     【八五八至八五九页】
                           
    有子师道，仕皇朝，为右赞善大夫，卒。永乐大典卷九千九十八。
                                                             【八五九页】
                           
    周知裕，字好问，幽州人也。少事燕帅刘仁恭为骑将，表为妫州刺史，久之，移刺德州。天佑四年，刘守光既平沧州，乃以其幼子继威为留後，大将张万进与知裕佐之。继威冲幼，宣淫於万进之家，万进杀之。诘旦，召知裕告其故，万进自称留後，署知裕为景州刺史。会万进纳款於梁，知裕先奔於汴，梁主厚待之，特置归化军，归化，原本作“归比”，今从通监改正。（影库本粘签）以知裕为指挥使，凡军士自河朔归梁者，皆隶於部下。梁与庄宗交战於河，摧坚挫锐，惟恃归化一军，然岁将一纪，位不及郡守。
                                                             【八五九页】
                           
    同光初，庄宗入汴，知裕随段凝军解甲封丘。明宗时为总管，受降於郊外，见知裕甚喜，遥相谓曰：“周归化今为吾人，何乐如之！”因令诸子以兄事之。庄宗抚怜尤异，而诸校心¤之。有壮士唐从益者，因猎射之，知裕遁而获免。庄宗遂诛从益，出知裕为房州刺史。魏王继岌伐蜀，召为前锋骑将。明宗即位，移刺绛州，改淄州刺史、宿州团练使。知裕老於军旅，勤於稼穑，凡为郡劝课，皆有政声，朝廷喜之，迁安州留後。
                                                     【八五九至八六０页】
                           
    淮上之风恶病者，至於父母有疾，不亲省视，甚者避於他室，或时问讯，即以食物揭於长竿之首，委之而去。知裕心恶之，召乡之顽狠者诃诘教导，俾知父子骨肉之恩，繇是弊风稍革。长兴末，入为右神武统军。清泰初，卒於官。案：欧阳史作应顺中，卒。（旧五代史考异）赠太傅。★永乐大典卷八千九百九十九。
                                                             【八六０页】
                             
    史臣曰：夫才之良者，在秦亦良也，在虞亦良也。故彦威而下，昔为梁臣，不亏亮节，洎归唐祚，亦无丑声，盖松贞不变於四时，玉粹宁虞其烈焰故也。¤彦威之辅明宗也，有翊戴之绩；晏球之伐中山也，著戡定之功。方之数公，尤为优矣。永乐大典卷八千九百九十七。
                                                             【八六０页】
                               
@
#篇名:旧五代史
#类型:史;北宋
#时代:6

          《旧五代史》卷:六十五

    唐书四十一
      列传第十七
                                                             【八六三页】
                           
    李建及，许州人。本姓王，父质。建及少事李罕之为纪纲，光启中，罕之谒武皇於晋阳，因选部下骁勇者百人以献，建及在籍中。後以功署牙职，典义儿军，及赐姓名。天佑七年，改匡¤军都校。案：欧阳史作匡¤指挥使。柏乡之役，汴将韩¤追周德威至高邑南野河上，镇、定兵扼桥道，韩¤选精兵先夺之。庄宗登高而望，镇、定兵将衄，谓建及曰：“如贼过桥，则势不可遏，卿计若何？”建及於部选士二百，挺枪大噪，御汴军，¤之於桥下。二月，王师攻魏，魏人夜出犯我营，建及设伏待之，扼其归路，尽殪之。刘¤之营莘县，月余不出，忽一旦纵兵攻镇、定之营，军中腾乱，建及率银枪劲兵千人赴之，击败汴军，追奔至其垒。元城之战，建及首陷其阵，授天雄军教练使。八月，迁辽州刺史。
                                                             【八六三页】
                           
    十四年，从击契丹於幽州，破之。十二月，从攻杨刘，自寅至午，汴军婴城拒守，建及自负葭苇堙堑，率先登梯，遂拔之。胡柳之役，前军逗挠，际晚，汴军登土山，建及一战夺之。庄宗欲收军，诘朝合战。建及横¤当前，曰：“贼大将已亡，乘此易击，王但登山，观臣破贼！”即引银枪效节军大呼奋击〔一〕，三军增气，由是王师复振，以功授检校司空〔二〕、魏博内外衙都将。
                                                             【八六四页】
                           
    十六年，汴将贺¤攻德胜南城，以战船十余艘，竹笮维之，扼断津路，王师不得渡。城中矢石将尽，守城将氏延赏危急，氏延赏，原本作“士延赏”，今从通监改正。（影库本粘签）庄宗令积帛军门，召能破贼船者。津人有马破龙者，能水游，乃令往见延赏，延赏言：“危窘极矣，所争晷刻。”时棹船满河，流矢雨集，建及被重铠，执¤呼曰：“岂有一衣带水，纵贼如此！”乃以二船实甲士，皆短兵持斧，径抵梁之战舰，斧其笮，又令上流具瓮，积薪其上，顺流纵火，以攻其舰。★案：通监作木¤载薪，沃油然火，于上流纵之，与薛史异。欧阳史作以大瓮积薪，自上流纵火，与薛史同。（旧五代史考异）须臾，¤焰腾炽，梁军断缆而遁，建及乃入南城，贺¤解围而去〔三〕。其年十二月，与汴将王瓒战於戚城，建及伤手，庄宗解御衣金带赐之。
                                                             【八六四页】
                           
    建及有胆气，慷慨不¤，临阵鞠旅，意气横壮。自庄宗至魏州，建及都总内外衙银枪效节帐前亲军，效节，原本作“郊节”，考通监注云：效节都系唐时军名。今改正。（影库本粘签）善於抚御，所得赏赐，皆分给部下，绝甘分少，颇洽军情。又累立战功，雄勇冠绝，雌劣者忌谗之。时宦官韦令图监建及军，每於庄宗前言：“建及以家财骤施，其趣向志意不小，不可令典衙兵。”庄宗因猜之。建及性既忠荩，虽知谗构，不改其操。★不改，原本作“不敢”，今据文改正。（影库本粘签）
                                                     【八六四至八六五页】
                           
    十七年三月，授代州刺史。八月，与李存审赴河中，解同州之围。建及少遇祸乱，久从战阵，矢石所中，肌无完肤，复有功见疑，私心愤郁。是岁，卒於太原，时年五十七。永乐大典卷一万八千二十九。
                                                             【八六五页】
                           
    石君立，赵州昭庆人也，亦谓之石家财。初事代州刺史李克柔，後隶李嗣昭为牙校，历典诸军。夹城之役，君立每出挑战，坏汴军栅垒，俘擒而还。八年，与汴军战於龙化园，败之，获其大将卜渥以献。卜渥，原本作“卞渥”，今据册府元龟改正。（影库本粘签）嗣昭每出征，俾君立为前锋，敌人畏之。
                                                             【八六五页】
                           
    王檀之逼晋阳也，城中无备，安金全驱市人以登陴，保聚不完。时庄宗在魏博，救应不暇，人心危惧，嗣昭遣君立率五百骑，自上党朝发暮至。王檀游军扼汾桥，君立一战败之，径至城下，驰突斩击，出入如神，大呼曰：“昭义侍中大军至矣。”昭义，原本作“绍义”，考薛史前後多称李嗣昭为昭义侍中，今改正。（影库本粘签）是夜入城，与安金全等分出诸门击杀於外，迟明，梁军败走。
                                                     【八六五至八六六页】
                           
    十七年，将兵屯德胜。时汴军自滑州转饷以给杨村砦，庄宗亲率骑军於河外，循岸而上，邀击之。汴人拒杨村五十里，於河曲潘张村筑垒以贮军储，庄宗令诸军攻之。汴人设伏於要路，逆战伪败，王师乘之，¤入垒门，梁伏兵起，因与血战。君立与镇州大将王钊隔入贼垒，时诸将部校陷贼者十余人，君立被执，送於汴。梁主素知其骁勇，欲用之为将，械而下狱。久之，梁主遣人诱之，君立曰：“败军之将，难与议勇，如欲将我，我虽真诚效命，能信我乎？人皆有君，吾何忍反为仇人哉！”既而诸将被戮，尚惜君立不之害。同光元年，庄宗至汴前一日，梁主始令杀之。永乐大典卷一万八千二十九。
                                                             【八六六页】
                           
    高行¤，燕人也。家世勇悍，与弟行周俱有武艺，初仕燕为骑将，骁果出诸将之右。燕帅刘守光僭逆不道，庄宗令周德威征之，守光大惧，以行¤为武州刺史，令张掎角之势。时明宗将兵助德威平燕，俄闻行¤至，率骑以御之，明宗谕以逆顺之理，行¤乃降。通监考异云：据唐实录，高行¤降在刘守光既平之後，与薛史异，今附识于此。（影库本粘签）守光将元行钦在山北，闻行¤有变，即率部下军¤以攻行¤。行¤遣弟行周告急於周德威，★案欧阳史：行¤夜缒行周驰入晋，见庄宗，庄宗因遣明宗救武州。比至，行钦已解去，行¤乃降。是行¤先求救于晋而後降也。薛史作降晋後告急，微有异同。（旧五代史考异）德威命明宗、李嗣本、安金全将兵援之。明宗破行钦於广边军，行钦亦降。寻以行¤为朔州刺史，历忻、岚二郡，迁云州留後。天成初，授邓州节度使，寻移镇安州。
                                                     【八六六至八六七页】
                           
    行¤性贪鄙，短於为政，在安州日，行事多不法。副使范延策者，幽州人也，性刚直，累为宾职，及佐行¤，¤其贪猥，因强谏之，行¤不从。後延策因入奏，献封章於阙下，事有三条：一请不禁过淮¤羊，而禁丝绵匹帛，以实中国；一请於山林要害置军镇，以绝寇盗；一述藩侯之弊，请¤从事明谏诤之，不从，令诸军校列班廷诤。行¤闻之，深衔之。後因戍兵作乱，诬奏延策与之同谋，父子俱戮於汴，闻者¤之。未几，行¤以疾卒。诏赠太尉。永乐大典卷一万八千二十九。
                                                             【八六七页】
                             
    张廷裕，代北人也。幼事武皇於云中，从平黄巢，讨王行瑜，自行间渐升为小将。庄宗定魏，补天雄军左厢马步都虞候，历蔚、慈、隰三州刺史。同光三年，除新州节度使。塞上多事，廷裕无控制之术，边鄙常耸。天成三年，卒於治所。诏赠太保。永乐大典卷五千三百六十。
                                                             【八六七页】
                           
    王思同，幽州人也。父敬柔，历瀛、平、儒、檀、营五州刺史。思同母即刘仁恭之女也，故思同初事仁恭为帐下军校。案：欧阳史作银胡¤指挥使。（旧五代史考异）会刘守光攻仁恭於大安山，思同以部下兵归太原，时年十六，武皇命为飞腾指挥使。★案：欧阳史作飞胜指挥使〔四〕。（旧五代史考异）    飞腾指挥使，疑有舛误。考册府元龟亦作“飞腾”，今无可复考，姑仍其旧。（影库本粘签）从庄宗平定山东，累典诸军。
                                                             【八六八页】
                           
    思同性疏俊，粗有文，性喜为诗什，与人唱和，自称蓟门战客。魏王继岌待之若子。时内养吕知柔侍兴圣宫，颇用事，思同不平之。吕为终南山诗〔五〕，末句有“头”字，思同和曰：“料伊直拟冲霄汉，赖有青天压¤头。”其所为诗句，皆此类也。每从征，必在兴圣帐下，然同光朝，位止郑州刺史。案：欧阳史作以功迁神武十军都指挥使，累迁郑州防御使。（旧五代史考异）明宗在军时，素知之，即位後，用为同州节度使，未几，移镇陇右。
                                                             【八六八页】
                           
    思同好文士，无贤不肖，必馆接贿遗，岁费数十万。在秦州累年，边民怀惠，华戎宁息。长兴元年，入朝，见於中兴殿。明宗问秦州边事，对曰：“秦州与吐蕃接境，蕃部多违法度。臣设法招怀，沿边置寨四十余所，控其要害。每蕃人互市、互市，原本作“五市”，今据册府元龟改正。（影库本粘签）饮食之界上，令纳器械。”因手指画秦州山川要害控扼处。明宗曰：“人言思同不管事，岂及此耶！”时两川叛，欲用之，且留左右，故授右武¤将军。八月，授西南面行营马步都虞候。九月，迁京兆尹〔六〕、西京留守。伐蜀之役，为先锋指挥使。石敬瑭入大散关，思同恃勇先入剑门〔七〕，大军未相继，复被董璋兵逐出之。及敬瑭班师，思同以曾获剑门之功，移镇山南西道。三年，两川交兵，明宗虑并在一人，则朝廷难制，密诏思同相度形势，即乘间用军，事未行而董璋败。八月，复为京兆尹兼西京留守。
                                                     【八六八至八六九页】
                           
    时潞王镇凤翔，与之邻境，及潞王不禀朝旨，致书於秦、泾、雍、梁、¤诸帅，言：“贼臣乱政，属先帝疾笃，谋害秦王，迎立嗣君，自擅权柄，以致残害骨肉，摇动藩垣。惧先人基业，忽焉坠地，故誓心入朝，以除君侧，事济之後，谢病归藩。然藩邸素贫，兵力俱困，欲希国士，共济急难。”乃令小伶安十十以五弦妓见思同〔八〕，因欢讽动。又令军校宋审温者〔九〕，请使於雍，若不从命，即独图之。又令推官郝昭、案：欧阳史作郝诩，通监从欧阳史。（旧五代史考异）府吏朱延¤以书檄起兵。会副部署药彦稠至，方宴，而妓、使适至，乃系之於狱。彦稠请诛审温，拘送昭赴阙。时思同已遣其子入朝言事，朝廷嘉之，乃以思同为凤翔行营都部署，起军营於扶风。
                                                             【八六九页】
                           
    三月十四日，与张虔钊会於岐下，梯冲大集。十五日，进收东西关城，城中战备不完，然死力御捍，外兵伤夷者十二三。十六日，复进攻其城，潞王登陴泣谕於外，闻者悲之。张虔钊性褊，诘旦，西南用军，与都监皆血刃以督军士，军士齐诟，反攻虔钊，虔钊跃马避之。时羽林指挥使杨思权引军自西门先入，思同未之知，犹督士登城。俄而严¤指挥使尹晖呼曰：“西城军已入城受赏矣，军士可解甲！”弃仗之声，振动天地〔一０〕。日午，乱军毕集，泾州张从宾、¤州康福、河中安彦威皆遁去。十七日，思同与药彦稠、苌从谏俱至长安〔一一〕，刘遂雍闭关不内，乃奔潼关。
                                                     【八六九至八七０页】
                           
    二十二日，潞王至昭应，前锋执思同来献。王谓左右曰，“思同计乖於事，然尽心於所奉，亦可嘉也。”顾谓赵守钧曰：赵守钧，原本作“字钧”，今从通监改正。（影库本粘签）“思同尔之故人，可行迓之於路，达予抚慰之意。”思同至，潞王让之曰：“贼臣倾我国家，残害骨肉，非予弟之过。我起兵岐山，盖诛一二贼臣耳，尔何首鼠两端，多方¤我，今日之罪，其可逃乎！”思同曰：“臣起自行间，受先朝爵命，秉旄仗钺，累历重藩，终无显效以答殊遇。臣非不知攀龙附凤则福多，扶衰救弱则祸速，但恐瞑目之後，无面见先帝。衅鼓膏原，缧囚之常分也。”潞王为之改容，徐谓之曰：“且憩歇。”潞王欲用之，而杨思权之徒耻见其面，屡启刘延朗，言“思同不可留，虑失士心”。又，潞王入长安时，尹晖尽得思同家财及诸妓女，故尤恶思同，与刘延朗亟言之。属王醉，不待报，杀思同¤其子德胜。潞王醒，召思同，左右报已诛之矣。潞王怒延朗，累日嗟惜之。及汉高祖即位，诏赠侍中。★永乐大典卷六千六百七十一。
                                                             【八七０页】
                           
    索自通，字得之，太原清源人也。父继昭，以自通贵，授国子监祭酒致仕。自通少能骑射，尝於山墅射猎，庄宗镇太原时，遇之於野，讯其姓名，即补右番厅直军使。後因从猎，射中走鹿，转指挥使。佐周德威攻燕军於涿州，擒燕将郭在钧。从庄宗定魏博，改突骑指挥使。明宗即位，自随驾左右厢马军都指挥授忻州刺史。岁余召还，复典禁兵，领韶州刺史，出为大同军节度使，累岁移镇忠武，改京兆尹、西京留守。杨彦温据河中作乱，自通率师讨平之，授河中节度使，寻自¤州入为右龙武统军。初，自通既平杨彦温，杨彦温，原本作“汤彦温”，考通监、欧阳史俱作杨彦温，今改正。（影库本粘签）代末帝镇河中，临事失於周旋，末帝深衔之。★案通监：自通至镇，承安重诲指，籍军府甲仗数上之，以为从珂私造，赖王德妃居中保护，从珂由是得免。（旧五代史考异）及末帝即位，自通忧悸求死。清泰元年七月，因朝退涉洛，自溺而卒。
                                                             【八七一页】
                           
    子万进，周显德中，历任方镇。永乐大典卷一万八千一百二十九。
                                                             【八七一页】
                                (续)
@
#篇名:旧五代史
#类型:史;北宋
#时代:6

          《旧五代史》卷:六十六

    唐书四十二
      列传第十八
                                                             【八七三页】

    安重诲，安重诲传，永乐大典全篇已佚，今就其散见各韵者共得五条，册府元龟所引薛史共得三条，通监注所引薛史一条，排比先後，以存梗概。（影库本粘签）其先本北部豪长。父福迁，为河东将〔一〕，救兖、郓而没。★通监注引薛史。重诲自明宗龙潜时得给事左右，及镇邢州，以重诲为中门使，随从征讨，凡十余年，委信无间，勤劳亦至，洎邺城之变，佐命之功，独居其右。明宗践祚，领枢密使，俄迁左领军¤大将军充职。册府元龟卷三百九。    案：以下有阙文。（殿本）明宗遣回鹘侯三驰传至其国，侯三至醴泉县，县素僻，无驿马，其令刘知章出猎，不时给马，侯三遽以闻。明宗大怒，械知章至京师，将杀之，赖重诲从容为言，乃得不死。★永乐大典卷一万一千六百五十四。明宗幸汴州，重诲建议欲因以伐吴，而明宗难之。其後，户部尚书李¤得吴谍者言：“徐知诰欲奉吴国以称藩，愿得安公一言以为信。”¤即引谍者见重诲。重诲大喜，以为然，乃以玉带与谍者，使遗知诰为信，其直千缗。永乐大典一万五千五百三十。
                                                     【八七三至八七四页】
                           
    重诲为枢密使，四五年间，独绾大任，臧否自若，环¤、酋长、贵戚、近习，无敢干政者。弟牧郑州，子镇怀、孟，身为中令，任过其才，议者谓必有覆¤之祸。无何，有吏人李虔徽弟扬言于¤云：案：欧阳史作枢密承旨李虔徽语其客边彦温云〔二〕。所载异词。（旧五代史考异）“闻相者言其贵不可言，今将统军征淮南。”时有军将密以是闻，颇骇上听。★册府元龟卷九百四十二。明宗谓重诲曰：“闻卿树心腹，私市兵仗，欲自讨淮南，有之否？”重诲惶恐，奏曰：“兴师命将，出自宸衷，必是奸人结构，臣愿陛下穷诘所言者。”翌日，帝召侍¤指挥使安从进、药彦稠等，谓之曰：“有人告安重诲私置兵仗，将不利於社稷，其若之何？”从进等奏曰：“此是奸人结构，离间陛下勋旧。且重诲事陛下三十年，从微至著，无不尽心，今日何苦乃图不轨！臣等以家属保明，家属，原本作“家没”，今据文改正。（影库本粘签）必无此事。”帝意乃解。★永乐大典卷四百六十一。重诲三上表乞解机务，诏不允。复面奏：“乞与臣一镇，以息谤议。”明宗不悦，重诲奏不已，明宗怒，谓曰：“放卿出，朕自有人！”即令武德使孟汉琼至中书，与宰臣商量重诲事。冯道言曰：“诸人苟惜安令公，解枢务为便。”赵凤曰：“大臣岂可轻动，公失言也。”道等因附汉琼奏曰：“此断自宸旨，然重臣不可轻议移改。”由是兼命范延光为枢密使，重诲如故。永乐大典卷一万一百一十三。
                                                     【八七四至八七五页】
                           
    时以东川帅董璋恃险难制，乃以武虔裕为绵州刺史，董璋益怀疑忌，遂絷虔裕以叛。及石敬瑭领王师伐蜀，峡路艰阻，粮运不继，明宗忧之，而重诲请行。翌日，领数骑而出，日驰数百里，西诸侯闻之，莫不惶骇。所在钱帛粮料，星夜辇运，人乘毙踣於山路者不可胜纪，百姓苦之。永乐大典卷一万八千一百二十九。重诲至凤翔，节度使朱弘昭延于寝室，令妻子奉食器，敬事尤谨。重诲坐中言及：“昨有人谗构，几不保全，赖圣上保鉴，苟获全族。”因泣下。重诲既辞，弘昭遣人具奏：“重诲怨望出恶言，不可令至行营，恐夺石敬瑭兵柄。”而宣徽使孟汉琼自西回，亦奏重诲过恶〔三〕。重诲已至三泉，复令归阙。再过凤翔，朱弘昭拒而不纳，重诲惧，急骑奔程，未至京师，制授河中帅。既至镇，心不自安，遂请致仕。制初下，其子崇赞、崇绪走归河中。二子初至，重诲骇然曰：“渠安得来？”家人欲问故，原本作“家人欲问故里”，今以文义求之，“里”字当系衍文，今删去。（影库本粘签）重诲曰：“吾知之矣，此非渠意，是他人教来。吾但以一死报国家，余复何言！”翌日，中使至，见重诲，号泣久之。重诲曰：“公但言其故，勿过相愍。”中使曰：“人言令公据城异志矣。”重诲曰：“吾一死未塞责，已负君亲，安敢辄怀异志，遽劳朝廷兴师，增圣上宵旰，则仆之罪更万万矣。”
                                                             【八七五页】
                           
    时遣翟光邺使河中，如察重诲有异志，则诛之。既至，李从璋自率甲士围其第，仍拜重诲于其庭，重诲下阶迎拜曰：“太傅过礼。”¤首方拜，从璋以¤击其首，其妻惊走抱之，曰：“令公死亦不迟，太傅何遽如此！”¤击重诲妻首碎，并剥其衣服，夫妻裸形踣于廊下，血流盈庭。翌日，副使判官白从璋，愿以衣服覆其尸，坚请方许。及从璋疏重诲家财，不及数千缗，议者以重诲有经纶社稷之大功，然志大才短，不能回避权宠，亲礼士大夫，求周身辅国之远图，而悉自恣胸襟，果贻颠覆。册府元龟卷九百四十二。    案：安重诲传，永乐大典中全篇已佚，今采册府元龟补之，以存大概。    五代史补：初，知祥将据蜀也，且上表乞般家属。时枢密使安重诲用事，拒其请，知祥曰：“吾知之矣。”因使密以金百两为赂，重诲喜而为敷奏，诏许之。及家属至，知祥对僚吏笑曰：“天下闻知枢密，将谓天地间未有此，谁知只销此百金耶，亦不足畏也。”遂守险拒命。    五代史阙文：明宗令翟光邺、李从璋诛重诲於河中私第，从璋奋¤击重诲於地，重诲曰：“某死无恨，但恨不与官家诛得潞王，他日必为朝廷之患。”言终而绝。臣谨案：明宗实录是清泰帝朝修撰，潞王即清泰帝也。史臣避讳，不敢直书。呜呼，重诲之志节泯矣！
                                                     【八七五至八七六页】
                           
    朱弘昭，太原人也。祖玟，父叔宗，皆为本府牙将。弘昭事明宗，在藩方为典客。天成元年，为文思使，历东川副使，二年余，除左¤大将军，充内客省使。三年，转宣徽南院使。明宗亲祀南郊，弘昭为大内留守，加检校太傅，出镇凤翔。会朝廷命石敬瑭帅师伐蜀，久未成功，安重诲自请西行。至凤翔，弘昭迎谒马首，请馆於府署，妻子罗拜，捧¤为寿。弘昭密遣人谓敬瑭曰：“安公亲来劳军，观其举措孟浪，傥令得至，恐士心迎合，迎合，原本作“逆合”，今据文改正。（影库本粘签）则不战而自溃也。可速拒之，必不敢前，则师徒万全也。”敬瑭闻其言大惧，即日烧营遁还。重诲闻之，不敢西行，★案欧阳史：敬瑭以粮饷不继，遽烧营还军，重诲亦以被谗召还。（旧五代史考异）因反旆东还。复过凤翔，弘昭拒而不纳。及重诲得罪，其年弘昭入朝，授左武¤上将军，充宣徽南院使。
                                                     【八七六至八七七页】
                           
    长兴三年十二月，代康义诚为襄州节度使。四年，秦王从荣为元帅，屡宣恶言，执政大臣皆惧，谋出避之。枢密使范延光、赵延寿日夕更见，涕泣求去，明宗怒而不许。延寿使其妻兴平公主入言於中，延光亦因孟汉琼、王淑妃进说，故皆得免。未几，赵延寿出镇汴州，召弘昭於襄阳，代为枢密使，加同平章事。十月，范延光出镇常山，以三司使冯¤与弘昭对掌枢务，冯¤，原本作“为¤”，今从通监改正。（影库本粘签）与康义诚、孟汉琼同谋以杀秦王。
                                                             【八七七页】
                           
    闵帝即位，弘昭以为由己得立，故於庶事高下在心，及赦後覃恩，弘昭首自平章事超加中书令。素猜忌潞王，致其衅隙，以致祸败。潞王至陕，闵帝惧，欲奔，驰手诏召弘昭图之。时将军穆延辉在弘昭第，曰：“急召，罪我也，其如之何？吾儿妇，君之女也，可速迎归，无令受祸。”中使继至，弘昭援剑大哭，至後庭欲自裁，家人力止之。使促之急，弘昭曰：“穷至此耶！”乃自投於井。安从进既杀冯¤，断弘昭首，俱传於陕州。及汉高祖即位，赠尚书令。永乐大典卷二千三十二。
                                                     【八七七至八七八页】
                           
    朱洪实，案：欧阳史作朱宏实。（旧五代史考异）不知何许人。以武勇累历军校，长兴中，为马军都指挥使。秦王为元帅，以洪实骁果，尤宠待之，岁时曲遗，颇厚於诸将。及朱弘昭为枢密使，势焰尤甚，洪实以宗兄事之，意颇相协。弘昭将杀秦王，以谋告之，洪实不以为辞。时康义诚以其子事於秦府，故恒持两端。及秦王兵扣端门，洪实为孟汉琼所使，率先领骑军自左掖门出逐秦王，自是义诚阴衔之。★阴衔，原本作“阴¤”，今据文改正。（影库本粘签）
                                                             【八七八页】
                           
    闵帝嗣位，洪实自恃领军之功，义诚每言，不为之下。应顺元年三月辛酉，义诚将出征，闵帝幸左藏库，亲给军士钱帛。是时，义诚与洪实同於库中面论用兵利害，案欧阳史云：洪实见军士无¤志，而义诚尽将以西，疑其二心。（旧五代史考异）洪实言：“出军讨逆，累发兵师，今闻小¤，无一人一骑来者。不如以禁军据门自固，彼安敢径来，然後徐图进取，全策也。”义诚怒曰：“若如此言，洪实反也。”洪实曰：“公自反，谁反！”其声渐厉。帝闻，召而讯之，洪实犹理前谋，又曰：“义诚言臣图反，据发兵计，义诚反必矣。”闵帝不能明辨，遂命诛洪实。既而义诚果以禁军迎降潞王，故洪实之死，後人皆以为¤。★永乐大典卷二千三十二。
                                                             【八七八页】
                           
    康义诚，字信臣，代北三部落人也。少以骑射事武皇，从庄宗入魏博，补突骑使，累迁本军都指挥使。同光末，从明宗讨邺城，军乱，迫明宗为主，明宗不然。义诚进曰：“主上不虑社稷阽危，不思战士劳苦，荒¤禽色，溺於酒乐。今从¤则有归，守节则将死。”明宗纳其言，由是委之心膂。明宗即位，加检校司空，领富州刺史，总突骑如故。寻转捧圣都指挥使，镇¤州刺史。案：欧阳史作汾州。（旧五代史考异）明宗幸汴，平朱守殷，改侍¤马军都指挥使，领江西节度使。车驾归洛，授侍¤马步军都指挥使、河阳节度使。长兴末，加同平章事。★案玉堂闲话云：长兴中，侍¤使康义诚，常军中差人于私宅充院子，亦曾小有笞责。忽一日，怜其老而询其姓氏，则曰：“姓康。”别诘其乡土、亲族、息嗣，方知是父，遂相持而泣，闻者莫不惊异。（旧五代史考异）
                                                             【八七九页】
                           
    秦王为天下兵马元帅，气焰熏灼，大臣皆惧，求为外任。义诚以明宗委遇，无以解退，乃令其子以弓马事秦王以自结。明宗不豫，秦王讽义诚为助，讽义诚，原本作“捧义诚”，今据册府元龟改正。（影库本粘签）义诚曲意承奉，亦非真诚。及朱弘昭、冯¤等惧祸，谋於义诚，义诚但云〔四〕：“仆为将校，不敢预议，但相公所使耳。”及秦王既诛，明宗宴驾，闵帝即位，加检校太尉、兼侍中，判六军诸¤事。未几，凤翔变起，西军不利，义诚惧，乃请行，盖欲尽率驾下诸军送降於潞王求免也。会与朱洪实议事不¤，洪实因厉声言义诚苞藏之志，闵帝暧昧，不能明辨，而诛洪实。及义诚率军至新安，诸军争先趋陕，解甲迎降，义诚以部下数十人见潞王请罪，潞王虽罪其奸回，未欲行法。清泰元年四月，斩於兴教门外，夷其族。★永乐大典卷一万八千二十九。
                                                     【八七九至八八０页】
                             
    药彦稠，沙陀三部落人。幼以骑射事明宗，累迁至列校。明宗践阼，领澄州刺史〔五〕、河阳马步都将。从王晏球讨王都於定州，平之，领寿州节度使、侍¤步军都虞候。属河中指挥使杨彦温作乱，彦稠改侍¤步军都指挥使，充河中副招讨使，案：欧阳史作招讨使。（旧五代史考异）将兵讨平之。无几，党项劫回鹘入朝使，诏彦稠屯朔方，就讨党项之叛命者，搜索盗贼，尽获回鹘所贡¤马、宝玉，擒首领而还。寻授¤州节度使。遣会兵制置盐州，蕃戎逃遁，获陷蕃士庶千余人，遣复乡里。受诏与延州节度使，★案：原本有阙文，欧阳史作灵武康福。进攻夏州，累月不克，兵罢归镇。闵帝嗣位，与王思同攻凤翔，为副招讨使。禁军之溃，彦稠欲沿流而遁，为军士所擒而献之。时末帝已至华州，令拘於狱，诛之。汉高祖即位，与王思同并制赠侍中。永乐大典卷一万八千一百二十九。
                                                             【八八０页】
                             
    宋令询，不知何许人也。闵帝在藩时，补为客将。知书乐善，动皆由礼。长兴中，闵帝连殿大藩，迁为都押衙，都押衙，原本作“挟衙”，考契丹国志云：“宋王旧押衙宋令询闻变，自经卒。”原本“挟”字系传写之讹，今改正。（影库本粘签）参辅阃政，甚有时誉，闵帝深委之。及闵帝嗣位，朱、冯用事，不欲闵帝之旧臣在於左右，乃出为磁州刺史。闵帝蒙尘於¤，令询日令人奔问。及闻帝遇害，大恸半日，自经而卒。★永乐大典卷一万三千四十四。
                                                     【八八０至八八一页】
                             
    史臣曰：夫代大匠¤者，犹伤其手，况代天子执赏罚之柄者乎！是以古之贤人，当大任、秉大政者，莫不卑以自牧，推之不有，廓自公之道，绝利己之欲，然後能保其身而脱其祸也。而重诲何人，安所逃死，古语云：“无为权首，反受其咎。”重诲之谓欤！自弘昭而下，力不能¤社稷，谋不能安国家，相踵而亡，又谁咎也。唯令询感故君之旧恩，由大恸而自绝，以兹陨命，足以垂名〔六〕。永乐大典卷一万三千四十四。
                                                             【八八一页】
                               
@
#篇名:旧五代史
#类型:史;北宋
#时代:6

          《旧五代史》卷:六十七

    唐书四十三
      列传第十九
                                                             【八八三页】
                           
    豆卢革，祖籍，同州刺史。父瓒，舒州刺史。宣和书谱云：失其世系。（殿本）革少值乱离，避地¤、延，转入中山，王处直礼之，★王处直，原本作“处真”，今据新唐书改正。（影库本粘签）辟于幕下，有奏记之誉。因牡丹会赋诗，讽处直以桑柘为意，言甚古雅，渐加器仰，转节度判官。而理家无法，独请谒见处直，处直虑布政有缺，有所规谏，敛板出迎，乃为嬖人祈军职矣。
                                                             【八八三页】
                           
    天佑末，庄宗将即位，讲求辅相，卢质以名家子举之，徵拜行台左丞相。同光初，拜平章事。及登廊庙，事多错乱，至于官阶拟议，前後倒置，屡为省郎萧希甫¤正，革改之，无难色。庄宗初定汴、洛，革引荐韦说，冀谙事体，与己同功。说既登庸，复事流品，举止轻脱，怨归於革。又革、说之子俱授拾遗〔一〕，父子同官，为人所刺，遂改授员外郎。革请说之子涛为弘文馆学士，说请革之子升为集贤学士，交易市恩，有同市井，识者丑之。革自作相之後，不以进贤劝能为务，唯事修链，求长生之术，尝服丹砂，呕血数日，垂死而愈。
                                                     【八八三至八八四页】
                           
    天成初，将葬庄宗，以革为山陵使。及木主归庙，不出私第，专候旄钺，数日无耗，为亲友促令入朝。安重诲对¤辱之曰：“山陵使名衔尚在，不候新命，便履公朝，意谓边人可欺也。”侧目者闻之，思有所中。所中，原本作“所¤”，今据文改正。（影库本粘签）初，萧希甫有正谏之望，革尝阻之，遂上疏论革与说苟且自容，致君无状。复诬其纵田客杀人，冒元亨上第。★冒元亨上第，疑有舛误。考册府元龟所引薛史与永乐大典同。今无可复考，姑仍其旧。（影库本粘签）遂贬为辰州刺史，仍令所在驰驿发遣。後郑¤、任圜等连上三章，请不行後命，乃下制曰：“豆卢革、韦说等，身为辅相，手握权衡，或端坐称臣，或半笑奏事，於君无礼，举世宁容。革则暂委利权，便私俸禄，文武百辟皆从五月起支，父子二人偏自正初给遣。说则自居重位，全紊大纲。¤荫贪荣，乱儿孙於昭穆；卖官润屋，换令录之身名。丑行叠彰，¤情共怒，虽居牧守，未塞非尤。革可责授费州司户参军，说可夷州司户参军，皆员外置同正员，并所在驰驿发遣。”寻贬陵州长流百姓，委长吏常知所在。天成二年夏，诏令逐处刺史监赐自尽，其骨肉并放逐便〔二〕。
                                                             【八八四页】
                           
    子升，官至检校正郎，服金紫，寻亦削夺。永乐大典卷二千二百一十四。    案宝真斋法书赞载豆卢革田园帖云〔三〕：大德欲要一居处，畿甸间旧无田园，¤州虽有三两处庄子，缘百姓租佃多年，累有令公大王书请，却给还人户，盖不欲侵夺疲民，兼虑无知之辈，妄有影庇包役云云。岳珂曰：此帖乃与僧往还书，其畏强藩避罪¤，盖栗栗渊冰，然其後卒以故纵田客贬夜郎，正坐所畏，信乎乱邦之不可居也。是时据¤乃高万兴，官检校太师、中书令，封北平王，即革所谓“令公大王”者。官故梁授，唐命维新，而颛面正朝者，不能致褫¤之诛，而反窃贡秉旄之佞，唐之不竞，有自来矣。（旧五代史考异）
                                                     【八八四至八八五页】
                           
    韦说，福建观察使岫之子也。案：以下疑有阙文。庄宗定汴、洛，说与赵光胤同制拜平章事。说性谨重，奉职常不造事端。时郭崇韬秉政，说等承顺而已，政事得失，无所措言。
                                                             【八八五页】
                           
    初，或有言于崇韬，铨选¤滥，选人或取他人出身衔，或取父兄资绪，与令史囊橐罔冒，崇韬乃条奏其事。其後郊天，行事官数千人，多有告¤伪滥，因定去留，涂毁告身者甚¤，选人号哭都门之外。议者亦以为积弊累年，一旦澄汰太细，惧失维新含垢之意。时说与郭崇韬同列，不能执而止之，颇遭物议。说之亲党告之，说曰：“此郭汉子之意也。”及崇韬得罪，说惧流言所锺，乃令门人左拾遗王松、吏部员外郎李慎义等上疏，云：“崇韬往日专权，不闲故实，塞仕进之门，非¤善之道。”疏下中书，说等覆奏，深诋崇韬，识者非之。又有王¤者，能以多岐取事，纳赂於说，说以其名犯祖讳，遂改之为“操”，拟官于近甸。及明宗即位，说常虑身危，每求庇于任圜，常保护之。说居有井，昔与邻家共之，因嫌鄙杂，筑垣于外。邻人讼之，为希甫疏论，以为井有货财，及案之本人，惟称有破釜一所，反招虚妄。初贬¤州刺史〔四〕，寻责授夷州司户参军。
                                                     【八八五至八八六页】
                           
    初，说在江陵，与高季兴相知，及入中书，亦常通信币。自讨西蜀，季兴请攻峡内，庄宗许之：“如能得三州，俾为属郡。”西川既定，季兴无尺寸之功。洎明宗缵承，季兴频请三郡，朝廷不得已而与之。革、说方在中书，亦预其议，及季兴占据，独归其罪，流于合州。合州，原本作“白州”，今据五代春秋改正。（影库本粘签）明年夏，诏曰：“陵州、合州长流百姓豆卢革、韦说，顷在先朝，擢居重任，欺公害物，黩货卖官。静惟肇乱之端，更有难容之事，且夔、忠、万三州，地连巴蜀，路扼荆蛮，接皇都弭难之初〔五〕，徇逆帅僭求之势，罔予视听，率意割移。将千里之土疆，开通狡穴；动两川之兵赋，御捍经年。致朕莫遂偃戈，犹烦运策。近者西方邺虽复要害，高季兴尚固窠巢，增吾旰食之忧，职尔朋奸之计。而又自居贬所，继出流言。苟刑戮之稽时，处忠良于何地？宜令逐处刺史监赐自尽。”★永乐大典卷一万七千九百一十。    欧阳史：说子涛，晋天福初，为尚书膳部员外郎，卒。（殿本）
                                                             【八八六页】
                           
    卢程，唐朝右族。祖懿，父蕴，案：欧阳史作不知其世家何人也，似误。（旧五代史考异）历仕通显。程，天复末登进士第，崔魏公领盐铁，署为巡官。昭宗迁洛阳，柳璨陷右族，程避地河朔，客游燕、赵，或衣道士服，干谒藩伯，人未知之。豆卢革客游中山，依王处直，卢汝弼来太原。程与革、弼皆朝族知旧，因往来依革，处直礼遇未优，故投于太原，汝弼因为延誉，庄宗署为推官，寻改支使。程褊浅无他才，惟矜恃门地〔六〕，口多是非，笃厚君子尤薄之。
                                                     【八八六至八八七页】
                           
    初，判官王缄从军掌文翰，胡柳之役，缄殁於军〔七〕。庄宗归宁太原，置酒公宴，举酒谓张承业曰：“予今於此会取一书记〔八〕，先以¤酒辟之。”即举酒属巡官冯道，道以所举非次，抗酒辞避，庄宗曰：“勿谦挹，无¤於卿也。”时以职列序迁，则程当为书记，汝弼亦左右之。程既失职，私怀愤惋，谓人曰：“主上不重人物，使田里儿居余上。”先是，庄宗尝於帐中召程草奏，程曰：“叨忝成名，不闲笔砚。”由是文翰之选，不及於程。时张承业专制河东留守事，人皆敬惮。旧例支使监诸廪出纳，程诉于承业曰：“此事非仆所长，请择能者。”承业叱之曰：“公称文士，即合飞文染翰，染翰，原本作“筑翰”，今据文改正。（影库本粘签）以济霸国，尝命草辞，自陈短拙，及留职务，又以为辞，公所能者何也？”程垂泣谢之。後历观察判官。
                                                             【八八七页】
                           
    庄宗将即位，求四镇判官可为宰辅者。时卢汝弼、苏循相次沦没，当用判官卢质。质性疏放，不愿重位，求留太原，乃举定州判官豆卢革，次举程，即诏徵之，并命为平章事。平章，原本作“平张”，今据文改正。（影库本粘签）程本非重器，骤历显位，举止不恒。时朝廷草创，庶物未备，班列萧然，寺署多缺。程、革受命之日，即乘肩舆，驺导喧沸。庄宗闻诃导之声，询於左右，曰：“宰相担子入门。”庄宗骇异，登楼视之，笑曰：“所谓似是而非者也。”顷之，遣程使晋阳宫册皇太后，山路险阻，往复绵¤，程安坐肩舆，所至州县，驱率丁夫，长吏迎谒，拜伏舆前，少有忤意，因加笞辱。
                                                     【八八七至八八八页】
                           
    及汴将王彦章陷德胜南城，急攻杨刘，庄宗御军苦战，臣下忧之，咸白宰臣，欲连章规谏，请不躬御士伍。豆卢革言及汉高临广武事〔九〕，矢及於胸，绐云中足。程曰：“此刘季失策。”¤皆缩颈。尝论近世士族，或曰：“员外郎孔明龟，善和宰相之令绪，宣圣之系孙，得非盛欤！”程曰：“止於孔子之後，盛则吾不知也〔一０〕。”亲党有假驴夫於程者，程帖府给之，府吏诉云无例，程怒鞭吏背。时任圜为兴唐少尹，庄宗从姊¤也，案：欧阳史误作庄宗姊婿也。（旧五代史考异）凭其宠戚，因诣程。程方衣鹤氅、华阳巾，凭几决事，见圜怒詈曰：“是何虫豸，恃妇力耶！宰相取给於府县，得不识旧体！”圜不言而退，是夜，驰至博平，面诉於庄宗。庄宗怒，谓郭崇韬曰：“朕误相此痴物，敢辱予九卿。”促令自尽，崇韬亦怒，事几不测，赖卢质横身解之，遂降为右庶子。庄宗既定河南，程随百官从幸洛阳，沿路坠马，因病风而卒。赠礼部尚书。★永乐大典卷二千二百一十二。
                                                             【八八八页】
                           
    赵凤，幽州人也。少为儒。唐天佑中，燕帅刘守光尽率部内丁夫为军伍，而黥其面，为儒者患之，多为僧以避之，凤亦落发至太原。顷之，从刘守奇奔梁，梁用守奇为博州刺史，表凤为判官。永乐大典卷一万六千四百六十五。    案：下有阙文。（殿本）    案欧阳史云：守奇卒，凤去，为郓州节度判官。为郓州节度判官。
                                                             【八八九页】
                           
    唐庄宗闻凤名，得之甚喜，以为护銮学士。後庄宗即位，拜凤中书舍人。永乐大典卷一万三千四百二十四。    案：五代会要作护銮书制学士。欧阳史云：庄宗即位，拜中书舍人、翰林学士。时皇后及¤小用事，凤言皆不见纳。及入汴，改授礼部员外郎。庄宗及刘皇后幸张全义第，后奏曰：“妾五六岁失父母，每见老者，思念尊亲泣下，以全义年德，妾欲父事之，以慰孤女之心。”庄宗许之，命凤作¤上全义，定往来仪注。凤上书极谏，不纳〔一一〕。天成初，置端明殿学士，凤与冯道俱任其职。时任圜为宰相，为安重诲所倾，以至罢相归磁州。及朱守殷以汴州叛，驰驿赐圜自尽。既而凤哭谓安重诲曰：“任圜义士也，肯造逆谋以雠君父乎？如此滥刑，何以安国！”重诲笑而不责。是冬，权知贡举。
                                                             【八八九页】
                           
    明年春，有僧自西国取经回，得佛牙大如拳，褐渍皴裂，进於明宗。凤扬言曰：“曾闻佛牙¤锻不坏，请试之。”随斧而碎。时宫中所施已逾数千缗，闻毁乃止。及车驾还洛，留知汴州事，寻授中书侍郎、平章事。案李之仪姑溪居士集云：凤为庄宗实录，将何挺论刘¤疏不载，¤既相，遂引凤共政事。（旧五代史考异）长兴中，安重诲出镇河中，人无敢言者，惟凤极言於上前曰：“重诲是陛下家臣，其心终不背主，五年秉权，贤豪俯伏，但不周防，自贻浸润。”明宗以为朋党，不悦其奏。重诲获罪，乃出为邢州节度使。及闵帝蒙尘于¤州，凤集宾佐军校，垂涕曰：“主上播迁，渡河而北，吾辈安坐不赴奔问，于礼可乎？”军校曰：“唯公所使。”将行，闻闵帝遇弑而止〔一二〕。清泰初，召还，授太保。既而病足，不能朝谒。疾笃，自为蓍筮，卦成，投蓍而叹曰：“吾家世无五十者，而复穷贱，吾年已五十，又为将相，岂有遐寿哉！”清泰二年三月卒。
                                                     【八八九至八九０页】
                           
    凤性豁达，轻财重义，凡士友以穷厄告者，必倾其资而饷之，人士以此多之也。永乐大典卷一万七千九百一十。    案：赵凤传，永乐大典中阙全篇，今存其旧。
                                                             【八九０页】
                           
    李愚，字子晦。自称赵郡平棘西祖之後，家世为儒。父瞻业，应进士不第，遇乱，徙家渤海之无棣，以诗书训子孙。愚童龀时，谨重有异常儿，年长方志学，¤阅经史。慕晏婴之为人，初名晏平。晏平，原本作“晏来”，今据册府元龟改正。（影库本粘签）为文尚气格，有韩、柳体。厉志端庄，风神峻整，非礼不言，行不苟且。愚初以艰贫，求为假官，沧州卢彦威署安陵簿。丁忧服阕，随计之长安，属关辅乱离，频年罢举，客於蒲、华之间。
                                                             【八九０页】
                           
    光化中，军容刘季述、王奉先废昭宗，立裕王，月余〔一三〕，诸侯无奔问者。愚时在华阴，致书於华帅韩建，其略曰：“仆关东一布衣尔，幸读书为文，每见君臣父子之际，有伤教害义之事，常痛心切齿，恨不得抽肠蹀血，肆之市朝。明公居近关重镇，君父幽辱月余，坐视凶逆，而忘勤王之举，仆所未谕也。仆窃计中朝辅弼，虽有志而无权；外镇诸侯，外镇，原本作“外¤”，今从通监改正。（影库本粘签）虽有权而无志。惟明公忠义，社稷是依。往年车辂播迁，号泣奉迎，累岁供馈，再复朝庙，义感人心，至今歌咏。此时事势，尤异於前，明公地处要冲，位兼将相，自宫闱变故，已涉旬时，若不号令率先，以图反正，迟疑未决，一朝山东侯伯唱义连衡，鼓行而西，明公求欲自安，如何决策！此必然之势也。不如驰檄四方，谕以逆顺，军声一振，则元凶破胆，浃旬之间，二竖之首传於天下，计无便於此者。”建深礼遇之，坚辞还山。天复初〔一四〕，驾在凤翔，汴军攻蒲、华，愚避难东归洛阳。时¤公李德裕孙延古在平泉旧墅〔一五〕，愚往依焉。子弟亲采¤负薪，以给朝夕，未尝干人。故少师薛廷¤掌贡籍之岁，登进士第，又登宏词科，授河南府参军，遂卜居洛表白沙之别墅。
                                                             【八九一页】
                           
    梁有禅代之谋，柳璨希旨杀害朝士〔一六〕，愚以衣冠自相残害，乃避地河朔，与宗人李延光客於山东。梁末帝嗣位，雅好儒士，延光素相款奉，得侍讲禁中，屡言愚之行高学赡，有史鱼、蘧瑗之风。召见，嗟赏久之，擢为左拾遗，俄充崇政院直学士，或预咨谋，而俨然正色，不畏强御。衡王入朝，衡王，原本作“¤王”，今据欧阳史家人传改正。（影库本粘签）重臣李振辈皆致拜，惟愚长揖。末帝让之曰：“衡王朕之兄，朕犹致拜，崇政使李振等皆拜，尔何傲耶！”对曰：“陛下以家人礼兄，振等私臣也。臣居朝列，与王无素，安敢谄事。”其刚毅如此。晋州节度使华温琪在任违法，籍民家财，其家讼於朝，制使劾之，伏罪。梁末帝以先朝草昧之臣，不忍加法，愚坚按其罪。梁末帝诏曰：“朕若不与鞫穷，谓予不念赤子；若或遂行典宪，谓余不念功臣。为尔君者，不亦难乎！其华温琪所受赃，宜官给代还所讼之家。”贞明中，通事舍人李霄佣夫殴僦舍人致死，法司按律，罪在李霄。愚白：“李霄手不¤殴，佣夫致死，安得坐其主耶！”以是忤旨。愚自拾遗再迁膳部员外郎，赐绯，改司勋员外郎，赐紫，至是罢职，历许、邓观察判官。★案：欧阳史作罢为邓州观察判官。（旧五代史考异）
                                                     【八九一至八九二页】
                           
    初在内职，慈州举子张砺依焉〔一七〕。贞明中，砺自河阳北归庄宗，补授太原府掾，出入崇闼之间，揄扬愚之节概，及言愚之所为文仲尼遇、颜回寿、颜回寿，原本作“颜回俦”，今据夏文庄集所引薛史改正。（影库本粘签）夷齐非饿人等篇，北人望风称之。洎庄宗都洛阳，邓帅俾奏章入朝，诸贵见之，礼接如旧，寻为主客郎中，数月，召为翰林学士。三年，魏王继岌征蜀，请为都统判官，仍带本职从军。时物议以蜀险阻，未可长驱，郭崇韬问计於愚，愚曰：“如闻蜀人厌其主荒恣，仓卒必不为用。宜乘其人二三，风驰电击，彼必破胆，安能守险。”及前军至固镇，收军食十五万斛，崇韬喜，谓愚曰：“公能料事，吾军济矣。”招讨判官陈¤至宝鸡，★宝¤，原本作“实¤”，今据通监改正。（影库本粘签）称疾乞留在後，愚厉声曰：“陈¤见利则进，惧难则止。今大军涉险，人心易惑，正可斩之以徇。”由是军人无迟留者。是时，军书羽檄，皆出其手。蜀平，就拜中书舍人。师还，明宗即位，时西征副招讨使任圜为宰相，雅相钦重，屡言於安重诲，请引为同列，属孔循用事，援引崔协以塞其请。俄以本职权知贡举，改兵部侍郎，充翰林承旨。长兴初，除太常卿，属赵凤出镇邢台，乃拜中书侍郎、平章事，★案：欧阳史作任圜罢相，乃拜愚中书侍郎、同平章事，吴缜尝辨其误。据薛史，愚代赵凤为相，非继任圜也。（旧五代史考异）    案欧阳史：任圜罢相，乃拜愚中书侍郎、同平章事。吴缜纂误云：明宗纪天成二年六月，任圜罢，长兴二年，李愚为平章事。自任圜罢至此已五年矣，与愚入相年月太远。盖史之所书，本谓赵凤而误为任圜也。（殿本）转集贤殿大学士。
                                                     【八九二至八九三页】
                           
    长兴季年，秦王恣横，权要之臣，避祸不暇，邦之存亡，无敢言者。愚性刚介，往往形言，然人无唱和者。後转门下侍郎，监修国史，兼吏部尚书，与诸儒修成创业功臣传三十卷。愚初不治第，既命为相，官借延宾馆居之。尝有疾，诏近臣宣谕，延之中堂，设席惟¤秸，使人言之，明宗特赐帷帐茵褥〔一八〕。案职官分纪云：长兴四年，愚病，明宗遣中使宣问。愚所居寝室，萧然四壁，病榻弊¤而已。中使具言其事，帝曰：“宰相月俸几何？而委顿如此。”诏赐绢百匹、钱百千、帷帐什物一十二事。所载较薛史为详，今录以备参考。
                                                             【八九三页】
                           
    闵帝嗣位，志修德政，易月之制才除，便延访学士读贞观政要、太宗实录，有意於致理。愚私谓同列曰：“吾君延访，少及吾辈，位高责重，事亦堪忧，奈宗社何。”皆惕息而不敢言。以恩例进位左仆射。清泰初，徽陵礼毕，冯道出镇同州，愚加特进、太微宫使、弘文馆大学士。宰相刘¤与冯道婚嫁，道既出镇，两人在中书，或旧事不便要厘革者，对论不定。愚性太峻，因曰：“此事贤家翁所为，贤家翁，通监作“贤亲家”，疑原本有误。然册府元龟所引薛史亦作“贤家翁”，今仍其旧。（影库本粘签）更之不亦便乎。”¤憾其言切，於是每言必相折难，或至喧呼。无几，两人俱罢相守本官。★案锦绣万花谷云：愚为相迂阔，废帝谓愚等无所事，常目为“粥饭僧”，以为饮食终日，无所用心。清泰二年秋，愚已婴疾，率多请告，累表乞骸，不允，卒於位。永乐大典卷一万三百八十九。
                                                             【八九四页】
                           
    任圜，京兆三原人。祖清，成都少尹。父茂弘，避地太原，奏授西河令，有子五人，曰图、回、圜、团、¤，风彩俱异，武皇爱之，以宗女妻团〔一九〕，历代、宪二郡刺史。
                                                             【八九四页】
                           
    李嗣昭典兵於晋阳，与圜游处甚洽，及镇泽潞，请为观察支使，解褐，赐朱绂。圜美姿容，有口辩，嗣昭为人间构於庄宗，方有微隙，圜奉使往来，常申理之，克成友于之道，圜之力也。及丁母忧，庄宗承制起复潞州观察判官，赐紫。
                                                             【八九四页】
                           
    常山之役，嗣昭为帅，卒於军〔二０〕，圜代总其事，案：欧阳史作嗣昭战殁，圜代将其事。（旧五代史考异）号令如一，敌人不知。庄宗闻之，倍加¤赏。是秋，复以上党之师攻常山，城中万人突出，大将孙文进死之，贼逼我军，圜麾骑士击之，颇有杀获。尝以祸福谕其城中，镇人信之，使乞降。及城溃，诛元恶之外，官吏咸保其家属，亦圜所庇护焉。庄宗改镇州为北京，以圜为工部尚书兼真定尹、★真定，原本作“真宝”，今据欧阳史改正。（影库本粘签）北京副留守，知留守事。明年，郭崇韬兼镇，改行军司马，充北面水陆转运使，仍知府事。同光三年，归朝，守工部尚书。
                                                     【八九四至八九五页】
                           
    崇韬伐蜀，奏令从征，西蜀平，署圜黔南节度使，恳辞遂止。魏王班师，行及利州，康延孝叛，以劲兵八千回劫西川。继岌闻之，夜半命中使李廷安召圜，圜方寝，廷安登其床以告之，圜衣不及带，遽见继岌。继岌泣而言曰：“绍琛负恩，绍琛，原本作“昭深”，考欧阳史杂传，康延孝赐名绍琛，今改正。（影库本粘签）非尚书不能制。”即署圜为招讨副使，与都指挥使梁汉¤等率兵攻延孝於汉州，擒之。旋至渭南，继岌遇害，圜代总全师，朝於洛阳。明宗嘉其功，拜平章事，判三司。
                                                             【八九五页】
                           
    圜拣拔贤俊，杜绝幸门，百官俸入为孔谦减折，圜以廷臣为国家羽仪，故优假班行，禁其虚估，期月之内，府库充赡，朝廷修葺，军民咸足。虽忧国如家，而切於功名，故为安重诲所忌。尝与重诲会於私第，有妓善歌，重诲求之不得，嫌隙自兹而深矣。先是，使人食券，案：通监作馆券。（旧五代史考异）皆出於户部，重诲止之，俾须内出，争於御前，往复数四，竟为所沮，★案通监：安重诲与圜争于上前，往复数四，声色俱厉。上退朝，宫人问上：“适与重诲论事为谁？”上曰：“宰相。”宫人曰：“妾在长安宫中，未尝见宰相、枢密奏事敢如是者，盖轻大家耳！”上愈不悦。（旧五代史考异）因求罢三司。天成二年，除太子少保致仕，出居磁州。及朱守殷叛，重诲乘间诬其结构，立遣人称制就害之，乃下诏曰：“太子少保致仕任圜，早推勋旧，曾委重难，既退免於剧权，俾优闲於外地，而乃不遵礼分，潜附守殷，缄题罔避於嫌疑，情旨颇彰於怨望。自收汴垒，备见踪由，若务含弘，是孤典宪，尚全大体，止罪一身。宜令本州於私第赐自尽。”圜受命之日，聚族酣饮，神情不挠。清泰中，制赠太傅。★案：欧阳史作愍帝即位，赠圜太傅，薛史作废帝清泰中，未知孰是。（旧五代史考异）
                                                     【八九五至八九六页】
                           
    子彻，仕皇朝，位至度支郎中，卒。永乐大典卷九千三百五十二。
                                                             【八九六页】
                             
    史臣曰：革、说承旧族之胄，佐新造之邦，业虽谢于财成，罪未闻于昭著，而乃为权臣之所忌，顾後命以无逃，静而言之，亦可悯也。卢程器狭如是，形渥攸宜。赵凤、李愚，咸以文学之名，俱践岩廊之位，校其贞节，愚复优焉。任圜有纵横济物之才，无明哲保身之道，退犹不免，¤可悲哉！永乐大典卷一万七千九百一十。
                                                     【八九六至八九七页】
                                (续)
@
#篇名:旧五代史
#类型:史;北宋
#时代:6

          《旧五代史》卷:六十八

    唐书四十四
      列传第二十
                                                             【八九九页】
                             
    薛廷¤，其先河东人也。父逢，咸通中为秘书监，以才名著于时。廷¤，中和年在西川登进士第，累历台省。案旧唐书：大顺初，累迁司勋员外郎、知制诰。（旧五代史考异）乾宁中，为中书舍人。驾在华州，改散骑常侍，寻请致仕，客游蜀川。昭宗迁洛阳，徵为礼部侍郎。★案旧唐书：光化中，复为中书舍人，迁刑部、吏部二侍郎，权知礼部贡举，拜尚书左丞。（旧五代史考异）时柳璨屠害朝士，衣冠毕罹其毒，廷¤以居常退让获全。★案新唐书：朱全忠兼四镇，廷¤以官告使至汴，客将先见，讽其拜。廷¤佯不晓，曰：“吾何德，敢受令公拜乎！”及见，卒不肯加礼。（旧五代史考异）入梁为礼部尚书。庄宗平定河南，以廷¤年老，除太子少师致仕。★案通监：廷¤与李琪尝为太祖册礼使。（旧五代史考异）同光三年九月卒。赠右仆射。所著凤阁词书十卷、克家志五卷，并行于世。初，廷¤父逢，著凿混沌、真珠帘等赋，★珠帘，原本作“殊廉”，今据文苑英华改正。（影库本粘签）大为时人所称。廷¤既壮，亦著赋数十篇，同为一集，故目曰克家志。★永乐大典卷二万一千三百六十七。
                                                     【八九九至九００页】
                           
    崔沂，案新唐书宰相世系表：沂，字德润。（旧五代史考异）大中时宰相魏公铉之幼子也。兄沆，广明初亦为宰辅。沂举进士第，历监察、补阙。昭宗时，累迁至员外郎〔一〕、知制诰。性抗厉守道，而文藻非优，尝与同舍颜荛、钱¤俱秉笔，★同舍，原本作“周舍”，今据文改正。（影库本粘签）见荛、¤赡速，草制数十，无妨谭笑，而沂自愧。翌日，谒国相诉曰：“沂疏浅，不足以供词翰之职。”相辅然之，移为谏议大夫。入梁，为御史司宪，纠缪绳违，不避豪右。
                                                             【九００页】
                           
    开平中，金吾街使寇彦卿入朝，过天津桥，市民梁现者不时回避，梁现，册府元龟作梁观，考通监注亦作现，今仍其旧。（影库本粘签）前导伍伯¤之，投石栏以致毙。彦卿自前白於梁祖，梁祖命通事舍人赵可封宣谕，令出私财与死者之家，以赎其罪。沂奏劾曰：“彦卿位是人臣，无专杀之理。况天津桥御路之要，正对端门，当车驾出入之途，非街使震怒之所。况梁现不时回避，其过止於鞭笞，¤首投躯，深乖朝宪，请论之以法。”梁祖惜彦卿，令沂以过失论，沂引¤竞律，以怙势力为罪首，下手者减一等。又¤殴条，不¤故殴伤人者，加伤罪一等。沂表入，责授彦卿游击将军、左¤中郎将。沂刚正守法，人士多之。迁左司侍郎，改太常卿，转礼部尚书。
                                                     【九００至九０一页】
                           
    贞明中，带本官充西京副留守。时张全义留守、天下兵马副元帅、河南尹、判六军诸¤事、守太尉、中书令、魏王，名位之重，冠绝中外。沂至府，客将白以副留守合行廷礼，沂曰：“张公官位至重，然尚带府尹之名，不知副留守见尹之仪何如？”全义知之，遽引见沂，劳曰：“彼此有礼，俱老矣，勿相劳烦。”庄宗兴复唐室，复用为左丞，判吏部尚书铨选司，坐累谪石州司马。明宗即位，召还，复为左丞。以衰疾告老，授太子少保致仕。卒於龙门之别墅，时年七十余。赠太子少傅。永乐大典卷二千七百四十。
                                                             【九０一页】
                           
    刘岳，字昭辅。其先辽东襄平人，元魏平定辽东，徙家于代，随孝文迁洛，遂为洛阳人。八代祖民部尚书渝国公政会，渝国公，原本作“谕国公”，今据新唐书刘政会传改正。（影库本粘签）武德时功臣。祖符，蔡州刺史。父¤，洪洞县令。符有子八人，皆登进士第，¤之母弟¤、¤，异母弟崇夷、崇龟、崇望、★崇望，原本作“崇梁”，考新、旧唐书及北梦琐言俱作“崇望”，知原本“梁”字系传写之误，今改正。（影库本粘签）崇鲁、崇¤。崇龟，乾宁中广南节度使；崇望，乾宁中宰相；崇鲁、崇¤、崇夷并历朝省。
                                                             【九０一页】
                           
    岳少孤，亦进士擢第，历户部巡官、郑县簿、直史馆，转左拾遗、侍御史。梁贞明初，召入翰林为学士。岳为文敏速，尤善谈谐，在职累迁户部侍郎，在翰林十二年。庄宗入汴，随例贬均州司马，寻丁母忧，许自贬所奔丧，服阕，授太子詹事。明宗即位，历兵部吏部侍郎、秘书监、太常卿。卒年五十六。赠吏部尚书。岳文学之外，通於典礼。天成中，奉诏撰新书仪一部，文约而理当，案：欧阳史谓其事出鄙俚，两史褒贬，微有异同。（旧五代史考异）今行於世。
                                                     【九０一至九０二页】
                           
    子温叟，仕至御史中丞。永乐大典卷九千九十八。      案东都事略：温叟以父名岳，终身不听乐。宋史云：晋少帝时，温叟充翰林学士。初，岳仕後唐，尝居内署，至是温叟复居斯任，时人荣之。温叟既受命，归为母寿，候立堂下，须臾，闻乐声，两青衣举箱出庭，奉紫袍兼衣。母命卷帘，见温叟曰：“此即尔父在禁中日内库所赐者。”温叟拜受泣下。案：岳仕梁已为翰林学士，宋史作仕後唐，历内署，微异。（旧五代史考异）案国老谈苑云：刘温叟方正守道，以名教为己任。幼孤，事母以孝闻。其母甚贤。初为翰林学士，私庭拜母，母即命二婢箱擎公服、金带，置于阶下，谓温叟曰：“此汝父长兴中入翰林时所赐也。自先君子薨背以来，尝惧家门替坠，今汝能自致青云，继父之职，可服之无愧矣。”因欷¤掩泣。温叟伏地号恸，退就别寝，素衣蔬食，追慕数日，然後服之，士大夫以为得礼。（殿本）    考刘岳在贞明中已为翰林学士，至唐长兴中复为学士，薛史未及详载。（孔本）
                                                             【九０二页】
                           
    封舜卿，案：原本有阙文。据新唐书宰相世系表，封氏世居渤海¤县。舜卿，字赞圣。父敖，字硕夫，户部尚书〔二〕、渤海县男。唐书有传。（旧五代史考异）仕梁，为礼部侍郎，知贡举。★案太平广记引王氏见闻录云：封舜卿文词特异，才地兼优。梁使聘於蜀，时岐、梁¤睚，关路不通，遂¤汉江而上。考薛史本纪及通监俱不载封舜卿使蜀事。（孔本）开平三年，奉使幽州，以门生郑致雍从行，复命之日，又与致雍同受命入翰林为学士。致雍有俊才，舜卿虽有文辞，才思拙涩，及试五题，不胜困弊，因托致雍秉笔，当时讥者以为座主辱门生。★册府元龟卷九百三十九。    案：以下有阙文。（殿本）庄宗同光已来，累历清显。封氏自太和以来，世居两制，以文笔称于时。舜卿从子渭，★案世系表：渭，字希叟。（旧五代史考异）昭宗迁雒时，为翰林学士，舜卿为中书舍人，叔侄对掌内外制。
                                                     【九０二至九０三页】
                           
    从子翘，於梁贞明中亦为翰林学士。册府元龟卷七百七十一。天成中，为给事中，因转对上言，以星辰合度，风雨应时，请御前香一合，帝亲¤一炷，余令於塔庙中焚之，贵表精至。议者以翘时推名族，出朝苑，登琐闱，甚有岩廊之望，而忽有此请，乃近诸妖佞耳，物望由是减之。永乐大典卷六千三十四。    案：封舜卿传，永乐大典中仅存一条，今采册府元龟以存梗概。
                                                             【九０三页】
                             
    窦梦徵，同州人。案：通监作棣州人。（旧五代史考异）少苦心为文，登进士第，历校书郎，自拾遗召入翰林，充学士。梁贞明中，加两浙钱¤元帅之命，梦徵以¤无功於中原，兵柄不宜虚授，其言切直。梁末帝以触时忌，左授外任。★案玉堂闲话：梦徵抱麻哭於朝，翌日谪掾于东州。通监采用之。据梁末帝纪，梦徵贬蓬莱尉。（旧五代史考异）玉堂闲话：窦以钱公无功于本朝，僻在一方，坐邀恩泽，不称是命，乃抱麻哭于朝。翌日，窦谪掾于东州。（殿本）有顷，复召为学士。及庄宗入汴，梦徵以例贬沂州，★沂州，原本作“忻州”，今据庄宗本纪改正。（影库本粘签）居尝感梁末帝旧恩，因为祭故君文云：“呜呼！四海九州，天回眷命，一女二夫，人之不幸。当革故以鼎新，若金销而火盛，必然之理，夫何足竞”云。秉笔者皆许之，寻量移宿州。天成初，迁中书舍人，复入为翰林学士、工部侍郎。卒，赠礼部尚书。★案玉堂闲话云：窦失意被谪，尝郁郁不乐，曾梦有人谓曰：“君无自苦，不久当复故职。然将来慎勿为丞相，苟有是命，当万计避之。”其後窦复居禁职。有顷，迁工部侍郎。窦忽忆梦中所言，深恶其事，然已受命，不能逊避，未几果卒。（旧五代史考异）梦徵随计之秋，文称甚高，尤长於¤启，编为十卷，目曰东堂集，行於世。★永乐大典卷一万九千三百五十四。
                                                     【九０三至九０四页】
                             
    李保殷，河南洛阳人也。昭宗朝，自处士除太子正字，改钱塘县尉。浙东帅董昌辟为推官，调补河府兵曹参军，历长水令、毛诗博士，累官至太常少卿、端王傅，入为大理卿。撰刑律总要十二卷。与兵部侍郎郗殷象论刑法事，左降房州司马。同光初，授殿中监。以其素有明法律之誉，拜大理卿，未满秩，属为人所制。保殷曰：“人之多辟，无自立辟。”乃谢病以归，卒於洛阳。永乐大典卷一万三百八十九。
                                                             【九０四页】
                             
    归蔼，字文彦，吴郡人也。曾祖登，祖融，父仁泽，位皆至列曹尚书、观察使。蔼登进士第，及升朝，遍历三署。案：以下疑有阙文。据旧唐书昭宗纪：天佑元年七月，宴于文思殿。朱全忠入，百官或坐于廊下，全忠怒，笞通引官何凝。丙寅，制金紫光禄大夫、行御史中丞、上柱国韩仪责授棣州司马，侍御史归蔼责授登州司户，坐百官傲全忠也。此事应见薛史，今无可考。同光初，为尚书右丞，迁刑、户二部侍郎，以太子宾客致仕，卒年七十六。永乐大典卷二千七百二。
                                                             【九０五页】

    孔邈〔三〕，文宣王四十一代孙。身长七尺余，神气温厚。登进士第，历校书郎、万年尉，充集贤校理，永乐大典卷二千九百二十五。为谏议大夫，以年老致仕。册府元龟卷八百九十九。案：孔邈传，永乐大典中仅存一条。考册府元龟云：乾宁五年，登进士第，除校书郎。崔远在中书，奏万年尉，充集贤校理，以亲舅独孤损方在廊庙，避嫌不赴职。盖册府元龟兼采後唐实录之文，与薛史异。孔邈在後唐不应一无表见，今无可复考，谨录原本如右。
                                                             【九０五页】
                           
    张文宝，昭宗朝谏议大夫¤之子也。文宝初依河中朱友谦为从事，庄宗即位於魏州，以文宝知制诰，历中书舍人、刑部侍郎、左散骑常侍、知贡举，迁吏部侍郎。文宝性雅淡稽古。长兴初，奉使浙中，泛海船坏，水工以小舟救，文宝与副使吏部郎中张绚信风至淮南界，案：通监作风飘至天长。胡三省注，疑天长地不通海。薛史作淮南界为得其实。（旧五代史考异）    案：通监作风飘至天长，从者二百人〔四〕，所存者五人。胡三省云：天长县在扬州西一百一十里，其地北不至淮，东不至海，岂小舟随风所能至。通州海门县崇明镇东海中有大洲，谓之天赐盐场，舟人扬帆遇顺，东南可以径至明州定海〔五〕，西南可以至许浦、达苏州，恐是此处。（孔本）伪吴杨溥礼待甚至，兼厚遗钱币、食物。文宝受其食物，反其钱币，吴人善之，送文宝等复至杭州宣国命，还青州，卒。
                                                     【九０五至九０六页】
                           
    子吉，嗣位邑宰。永乐大典卷六千三百九十。
                                                             【九０六页】
                          
    陈¤，蓟门人也。蓟门，原本作“¤门”，今据文改正。（影库本粘签）少好学，善属文。因避乱，客於浮阳，转徙於大梁，梁将张汉杰延於私邸，表授太子舍人。庄宗平梁，郭崇韬遥领常山，召居宾榻，崇韬从魏王继岌伐蜀，署为招讨判官。崇韬死，明宗即位，随任圜归阙，圜荐之於朝，除膳部员外郎、知制诰，累迁中书舍人。★案：通监作闰月，以膳部郎中、知制诰陈¤为给事中，充枢密直学士，与此传互有详略。（旧五代史考异）¤性阴僻，寡与人合，不为当路所与，寻移左散骑常侍，由是忿以成疾，¤月而卒。
                                                             【九０六页】
                          
    ¤微有才术，尝自恃其能。为判官日，人有造者，垂帷深处，罕见其面。及居西掖，而姿态愈倨，位竟不至公卿，盖器度促狭者也。然¤性孤执，尤廉於财。长兴中，尝自舍人衔命册晋国公主石氏於太原，晋高祖善待之，但讶其高岸。人或有献可於¤，宜陈一讴颂以称晋高祖之美，可邀其厚贿耳。¤曰：“人生贫富，咸有定分，未有持天子命违礼以求利，既损国纲，且亏士行，¤今生所不为也。”闻者嘉之。晋高祖即位，赠礼部尚书。永乐大典卷三千一百三十五。
                                                     【九０六至九０七页】
                          
    刘赞，案：通监作刘瓒。（旧五代史考异）魏州人也。幼有文性。父¤，为令录，诲以诗书，夏月令服青襦单衫。¤每肉食，别置蔬食以饭赞，谓之曰：“肉食，君之禄也。尔欲食肉，当苦心文艺，自可致之，吾禄不可分也。”繇是赞及冠有文辞，年三十余登进士第。
                                                             【九０七页】
                          
    魏州节度使罗绍威署巡官，罢归京师，依开封尹刘¤，久之，租庸使赵岩表为巡官，累迁至金部员外郎，职如故。庄宗入汴，租庸副使孔谦以赞里人，表为盐铁判官。天成中，历知制诰、中书舍人。与学士窦梦徵同年登第，邻居友善，梦徵卒，赞与同年杨凝式缌麻为位而哭，其家无嫡长，与视丧事，恤其孀稚，人士称之。改御史中丞、刑部侍郎。案：通监作兵部侍郎。（旧五代史考异）
                                                             【九０七页】
                           (续)
    赞性雍和，与物无忤，居官畏慎，人若以私干之，虽权豪不能移其操。未几，改秘书监，兼秦王傅。案册府元龟：秦王为元帅，秦王府判官、太子詹事王居敏与赞乡曲之旧，以秦王盛年自恣，须朝中选端士纳诲，冀其禀畏，乃奏荐赞焉。（旧五代史考异）赞节概贞素，忽闻其命，掩泣固辞，竟不能止。★案通监：瓒自以左迁，泣诉，不得免。胡三省注云：唐制，六部侍郎除吏部之外，余皆从四品下；王傅从三品。然六部侍郎为向用，王傅为左迁，以职事有闲剧之不同也。当是时，从荣地居储副，则秦王傅不可以闲官言。盖以从荣轻佻峻急，恐豫其祸，故求脱耳。（旧五代史考异）时秦王参佐，皆新进小生，动多轻脱，每称颂秦王功德，阿意顺旨，祗奉谈笑，惟赞从容讽议，必献嘉言。秦王常接见宾僚及游客，於酒筵之中，悉令秉笔赋诗。★案册府元龟：时从荣溺于篇章，凡门客及通谒游士，必坐于客次，自出题目，令赋一章，然後接见。（旧五代史考异）赞为师傅，亦与诸客混，然容状不悦。秦王知其意，自是戒典客，赞至勿通，令每月一度至衙。★案言行龟监载：刘赞谏秦王曰：“殿下宜以孝敬为职，浮华非所尚也。”秦王不悦，戒阍者後弗引进。（旧五代史考异）赞既官系王府，不敢朝参，不通庆吊，但闭关喑呜而已。及秦王得罪，或言赞止於朝降，★“朝降”二字疑有舛误，考册府元龟所引薛史亦作“朝降”，详其文义，当为降为京朝官不至外谪也，今仍其旧。（影库本粘签）而赞已服麻衣备驴乘在门矣〔六〕。闻其言曰：“岂有国君之嗣，一旦举室涂地，而宾佐朝降，得免死，幸也。”俄而台史示¤，长流岚州，即时赴贬所。在岚州¤年，清泰二年春，诏归田里。妻纥干氏涂中卒，赞比羸瘠，恸哭殆绝，因之亦病，行及石会关而卒，时年六十余。★永乐
                                                     【九０七至九０八页】
                          
大典卷九千九十九。
                                                             【九０八页】
                            
    史臣曰：自唐祚横流，衣冠扫地，苟无端士，孰恢素风。如廷¤之文学，崔沂之刚正，刘岳之典礼，舜卿之掌诰，洎梦徵而下，皆蔚有贞规，无亏懿范，固可以为¤绅之圭表，耸朝廷之羽仪，以之垂名，夫何不韪。永乐大典卷二千七百四十。
                                                             【九０九页】
                               
@
#篇名:旧五代史
#类型:史;北宋
#时代:6

          《旧五代史》卷:六十九

    唐书四十五
      列传第二十一
                                                             【九一一页】
                           
    张宪，字允中，晋阳人，世以军功为牙校。宪始童¤，喜儒学，励志横经，不舍昼夜。太原地雄边服，人多尚武，耻于学业，惟宪与里人药纵之精力游学，弱冠尽通诸经，尤精左传。尝袖行所业，谒判官李袭吉，一见欣叹。既辞，谓宪曰：“子勉之，将来必成佳器。”石州刺史杨守业喜聚书，以家书示之，闻见日博。
                                                             【九一一页】
                           
    庄宗为行军司马，广延髦俊，素知宪名，令朱守殷¤书币延之，岁余释褐交城令，交城，原本作“友城”，今据欧阳史改正。（影库本粘签）秩满，庄宗嗣世，补太原府司录参军。时霸府初开，幕客马郁、王缄，燕中名士，尽与之游。十二年，庄宗平河朔，念藩邸之旧，徵赴行台。十三年，授监察，赐绯，署魏博推官，自是恒簪笔扈从。十五年，王师战胡柳，周德威军不利，宪与同列奔马北渡，梁军急追，殆将不济。至晚渡河，人皆陷水而没，宪与从子朗履冰而行，将及岸，冰陷，朗泣，以马¤引之，宪曰：“吾儿去矣，勿使俱陷。”朗曰：“忍季父如此，俱死无恨。”朗偃伏引¤，宪跃身而出。是夜，庄宗令于军中求宪，或曰：“与王缄俱殁矣。”庄宗垂涕求尸，数日，闻其免也，遣使慰劳。寻改掌书记、水部郎中，赐金紫，历魏博观察判官。从讨张文礼，镇州平，授魏、博、镇、冀十郡观察判官，改考功郎中，兼御史中丞，权镇州留事。庄宗即位，诏还魏都，授尚书工部侍郎，充租庸使。八月，改刑部侍郎，判吏部铨，兼太清宫副使。庄宗迁洛阳，以宪检校吏部尚书、兴唐尹、东京副留守，知留守事。宪学识优深，尤精吏道，剖析听断，人不敢欺。
                                                     【九一一至九一二页】
                           
    三年春，车驾幸邺，时易定王都来朝，宴于行宫，将击鞠。初，庄宗行即位之礼，卜鞠场吉，因筑坛于其间，至是诏毁之。通监作庄宗议毁即位坛，张宪请拓其旁地，仍留坛基。与薛史微异，今附识于此。（影库本粘签）宪奏曰：“即位坛是陛下祭接天神受命之所，自风燥雨濡之外，不可辄毁，亦不可修。魏繁阳之坛，汉汜水之坛，到今犹有兆象。存而不毁，古之道也。”即命治之于宫西。数日，未成。会宪以公事获谴，合门待罪，上怒，戒有司速治行宫之庭，碍事者毕去，竟毁即位坛。★案：欧阳史作场未成，庄宗怒，命两虞候亟毁坛以为场，与薛史异。通监从欧阳史。（旧五代史考异）宪私谓郭崇韬曰：“不祥之甚，忽其本也。”
                                                             【九一二页】
                           
    秋，崇韬将兵征蜀，以手书告宪曰：“允中避事久矣，余受命西征，已奏还公黄合。”宪报曰：“庖人之代尸祝，所谓非吾事也。”时枢密承旨枢密承旨，原本脱“密”字，今据文增入。（影库本粘签）段徊当权任事，以宪从龙旧望，不欲宪在朝廷。会孟知祥镇蜀川，选北京留守，徊扬言曰：“北门，国家根本，非重德不可轻授，今之取才，非宪不可。”趋时者因附徊势，巧中伤之。又曰：“宪有相业，然国祚中兴，宰相在天子面前，得失可以改作，一方之事，制在一人，惟北面事重。”十一月，授宪银青光禄大夫、检校吏部尚书、太原尹、北京留守，知府事。
                                                             【九一三页】
                            (续)
    四年二月，赵在礼入魏州，时宪家属在魏，关东¤扰，在礼善待其家，遣人¤书至太原诱宪。宪斩其使，书不发函而奏。既而明宗为兵¤所劫，诸军离散，地远不知事实，或谓宪曰：“蜀军未至，洛阳窘急，总管又失兵权，制在诸军之手，又闻河朔推戴，事若实然，或可济否？”宪曰：“治乱之机，间不容发，以愚所断，事未可知。愚闻药纵之言，总管德量仁厚，素得士心，余勿多言，志此而已。”四月五日，李存渥自洛阳至，存渥，原本作“存治”，今据通监改正。（影库本粘签）    案：欧阳史作永王存霸。考唐家人传，存渥与刘皇后同奔至风谷，为部下所杀，是存渥未至太原，其至太原者，存霸也。是传作存渥，疑误。（旧五代史考异）口传庄宗命，并无书诏，惟云天子授以只箭，传之为信。¤心惑之，时事莫测。左右献画曰：“存渥所乘马，已戢其饰，复召人谋事，必行阴祸，因欲据城。宁我负人，宜早为之所，但戮吕、郑二宦，★吕、郑二宦，原文似有脱误。据通监注云：庄宗先遣宦者吕、郑二人使於晋阳，及存渥逃至，吕、郑欲与之谋变，後为符彦超所杀。较薛史为明晰，今附识于此。（影库本粘签）且系存渥，徐观其变，事万全矣。”宪良久曰：“吾本书生，无军功而致身及此，一旦自布衣而纡金紫，向来仕宦非出他门，此画非吾心也。事苟不济，以身徇义。”★案东都事略张昭传：昭劝宪奉表明宗以劝进，宪曰：“吾书生也，天子委以保厘之任，吾岂苟生者乎！”昭曰：“此古之大节，公能行之，忠臣也。”宪既死，论者以昭能成宪之节〔一〕。（旧五代史考异）翌日，符彦超诛吕、郑，军城大乱，燔剽达曙。宪初闻有变，出奔沂州〔二〕。既而有司纠其委城之罪，四月二十四日，赐死于晋阳之千佛院。★东都事略张昭传云：张宪闻庄宗之变，
                                                     【九一三至九一四页】
                           
昭劝其尽节，宪遂自经。薛史作赐死于晋阳。与东都事略互异，今附识于此。（影库本粘签）幼子凝随父走，亦为收者加害。明宗郊礼大赦，有司请昭雪，从之。宪沈静寡欲，喜聚图书，家书五千卷，视事之余，手自刊校。善弹琴，不饮酒，宾僚宴语，但论文啸咏而已，士友重之。
                                                             【九一四页】
                           
    宪长子守素，仕晋，位至尚书郎。永乐大典卷六千三百五十。
                                                             【九一四页】
                           
    王正言，郓州人。父志，济阴令。正言早孤贫，从沙门学，工诗，密州刺史贺德伦令归俗，署郡职。德伦镇青州，表为推官，移镇魏州，改观察判官。庄宗平定魏博，正言仍旧职任，小心端慎，与物无竞。尝为同职司空¤所凌，正言降心下之，¤诛，代为节度判官。同光初，守户部尚书、兴唐尹。
                                                     【九一四至九一五页】
                           
    时孔谦为租庸副使，常畏张宪挺特，不欲其领使，乃白郭崇韬留宪于魏州，请宰相豆卢革判租庸。未几，复以卢质代之。孔谦白云：“钱谷重务，宰相事多，簿籍留滞。”又云：“卢质判二日，便借官钱，皆不可任。”意谓崇韬必令己代其任，时物议未允而止，谦沮丧久之。李绍宏曰：“邦计国本，时号怨府，非张宪不称职。”即日徵之。孔谦、段徊白崇韬曰：“邦计虽重，在侍中眼前，但得一人为使即可。魏博六州户口，天下之半，王正言操守有余，智力不足，若朝廷任使，庶几与人共事，若专制方隅，未见其可。张宪才器兼济，宜以委之。”崇韬即奏宪留守魏州，徵王正言为租庸使。正言在职，主诺而已，权柄出于孔谦。正言不耐繁浩，簿领纵横，触事遗忘，物论以为不可，即以孔谦代之，正言守礼部尚书。
                                                             【九一五页】
                           
    三年冬，代张宪为兴唐尹，留守邺都。时武德使史彦琼监守邺都，武德，原本作“务德”，今从通监改正。（影库本粘签）廪帑出纳，兵马制置，皆出彦琼，将佐官吏，颐指气使，正言不能以道御之，但趑趄听命。至是，贝州戍兵乱，入魏州，彦琼望风败走，乱兵剽劫坊市。正言促召书吏写奏章，家人曰：“贼已杀人纵火，都城已陷，何奏之有。”是日，正言引诸僚佐谒赵在礼，★案通监：正言索马，不能得，乃帅僚佐步出府门谒在礼。（旧五代史考异）望尘再拜请罪。在礼曰：“尚书重德，勿自卑屈，余受国恩，与尚书共事，但思归之¤，仓卒见迫耳。”因拜正言，厚加慰抚。明宗即位，正言求为平卢军行军司马，因以授之，竟卒于任。★永乐大典卷六千八百五十。
                                                     【九一五至九一六页】
                           
    胡装，礼部尚书曾之孙。汴将杨师厚之镇魏州，装与副使李嗣业有旧，因往依之，荐授贵乡令。及张彦之乱，嗣业遇害，装罢秩，客于魏州。庄宗初至，装谒见，求假官，司空¤以其居官贪浊，不得调者久之。
                                                             【九一六页】
                           
    十三年，庄宗还太原，装候于离亭，谒者不内，乃排闼而入，曰：“臣本朝公卿子孙，从兵至此。殿下比兴唐祚，勤求英俊，以壮霸图。臣虽不才，比于进九九，纳竖刁、竖刁，原本作“坚刀”，今据文改正。（影库本粘签）头须，亦所庶几，而羁旅累年，执事者不垂顾录，臣不能赴海触树，走胡适越，今日归死于殿下也。”庄宗愕然曰：“孤未之知，何至如是！”赐酒食慰遣之，谓郭崇韬曰：“便与拟议。”是岁，署馆驿巡官，未几，授监察御史里行，迁节度巡官，赐绯鱼袋，寻历推官、检校员外郎。装学书无师法，工诗非作者，僻于题壁，所至宫亭寺观，必书爵里，人或讥之，不以为愧。时四镇幕宾皆金紫，装独耻银艾。十七年，庄宗自魏州之德胜，与宾僚城楼饯别，既而¤僚离席，装独留，献诗三篇，意在章服。庄宗举大锺属装曰：“员外能¤此乎？”装饮酒素少，略无难色，为之一举而¤，庄宗即解紫袍赐之。
                                                             【九一六页】
                           
    同光初，以装为给事中，从幸洛阳。时连年大水，百官多窘，装求为襄州副使。四年，洛阳变扰，节度使刘训以私忿族装，诬奏云装欲谋乱，人士¤之。永乐大典卷二千二百四十二。
                                                     【九一六至九一七页】
                             
    崔贻孙，案：新唐书宰相世系表：贻孙字伯垂。（旧五代史考异）祖元亮，★案世系表：元亮字晦叔〔三〕，虢州刺史。（旧五代史考异）左散骑常侍。父刍言，潞州判官。贻孙以门族登进士第，以监察升朝，历清资美职。及为省郎，使于江南回〔四〕，以¤装营别墅于汉上之谷城，退居自奉。清江之上，绿竹遍野，狭径深密，维舟曲岸，人莫造焉，时人甚高之。及李振贬均州，★均州，原本作“¤州”，今从欧阳史改正。（影库本粘签）贻孙曲奉之。振入朝，贻孙累迁丞郎。同光初，除吏部侍郎，铨选¤谬，贬官塞地，驰驿至潞州，致书于府帅孔¤曰：“十五年谷城山里，自谓逸人；二千里沙塞途中，今为逐客。”¤以其年八十，奏留府下。明年，量移泽州司马，遇赦还京。宰相郑¤以姻戚之分，复拟吏部侍郎，天官任重，昏耄罔知，後迁礼部尚书致仕而卒。★案北梦琐言：崔贻孙年过八十，求进不休，囊橐之资，素有贮积，性好干人，喜得小惠。（旧五代史考异）有子三人，自贻孙左降之後，各于旧业争分其利，甘旨医药，莫有奉者。贻孙以书责之云：“生有明君宰相，死有天曹地府，吾虽考终，岂放汝耶！”★永乐大典卷二千七百四十。
                                                             【九一七页】
                             
    孟鹄，魏州人。庄宗初定魏博，选干吏以计兵赋，以鹄为度支孔目官。明宗时，为邢¤节度使，每曲意承迎，明宗甚德之。及孔谦专典军赋，徵督苛急，明宗尝切齿。及即位，鹄自租庸勾官擢为客省副使、案：北梦琐言作三司勾押官。（旧五代史考异）枢密承旨，迁三司副使，出为相州刺史。会范延光再迁枢密，乃徵鹄为三司使。初，鹄有计画之能，及专掌邦赋，操刺依违，名誉顿减。期年发疾，求外任，仍授许州节度使，谢恩退。帝目送之，顾谓侍臣曰：“孟鹄掌三司几年，得至方镇？”范延光奏曰：“鹄于同光世已为三司勾官，天成初为三司副使，出刺相州，入判三司又二年。”帝曰：“鹄以干事，遽至方镇，争不勉旃。”鹄与延光俱魏人，厚相结托，暨延光掌枢务，援引判三司，又致节钺，明宗知之，故以此言讥之。到任未周岁卒。赠太傅。★永乐大典卷一万三千一百六十。
                                                     【九一七至九一八页】
                           
    孙岳，冀州人也〔五〕。强干有才用，历府¤右职。天成中，为颍耀二州刺史、阆州团练使，所至称治，迁凤州节度使。受代归京，秦王从荣欲以岳为元帅府都押衙，事未行，冯¤举为三司使，时预密谋。朱、冯患从荣之恣横，岳曾极言其祸之端，康义诚闻之不悦。及从荣败，义诚召岳同至河南府检阅府藏，时纷扰未定，义诚密遣骑士射之，岳走至通利坊，为骑士所害，识与不识皆痛之。
                                                             【九一八页】
                           
    子琏，历诸¤将军、藩阃节度副使。永乐大典卷三千五百九十一。
                                                     【九一八至九一九页】
                           
    张延朗，张延朗传，永乐大典原本有删节，今就散见各韵者得二条，排比前後，以存梗概。（影库本粘签）汴州开封人也。事梁，以租庸吏为郓州粮料使。明宗克郓州，得延朗，复以为粮料使，後徙镇宣武、成德，以为元从孔目官。长兴元年，始置三司使，拜延朗特进、工部尚书，充诸道盐铁转运等使，兼判户部度支事，诏以延朗充三司使。★永乐大典卷六千三百五十一。
                                                             【九一九页】
                            (续)
    末帝即位，授礼部尚书，兼中书侍郎、平章事、判三司。延朗再上表辞曰：
        臣滥承雨露，擢处钧衡，兼叨选部之衔，仍掌计司之重。况中省文章之地，洪炉
    陶铸之门，臣自揣量，何以当处。是以继陈章表，叠贡情诚，乞请睿恩，免贻朝论。
    岂谓御批累降，圣旨不移，决以此官，委臣非器，所以强收涕泗，勉遏怔忪，重思事
    上之门，细料尽忠之路。窃以位高则危至，宠极则谤生，君臣莫保于初终，分义难防
    于毁誉。臣若保兹重任，忘彼至公，徇情而以免是非，偷安而以固富贵，则内欺心腑
    ，外负圣朝，何以报君父之大恩，望子孙之延庆。臣若但行王道，唯守国章，任人必
    取当才，决事须依正理，确违形势，坚塞幸门，则可以振举弘纲，弥缝大化，助陛下
    含容之泽，彰国家至理之风，然而谗邪者必起憾词，憎嫉者宁无谤议。或虑至尊未悉
    ，¤谤难明，不更拔本寻源，便俟甘瑕受玷，臣心可忍，臣耻可消。只恐山林草泽之
    人，称量圣制；冠履轩裳之士，轻慢朝廷。
        臣又以国计一司，掌其经费，利权二务，职在捃收。将欲养四海之贫民，无过薄
    赋；赡六军之劲士，又藉丰储。利害相随，取与难酌，若使罄山采木，竭泽求鱼，竭
    泽，原本作“渴怿”，今据册府元龟改正。（影库本粘签）则地官之教化不行，国本
    之伤残益甚，取怨黔首，是黩皇风。况诸道所徵赋租，虽多数额，时逢水旱，或遇虫
    霜，其间则有减无添，所在又申逃系欠。乃至军储官俸，常汲汲于供须；夏税秋租，
    每悬悬于继续。况今内外仓库，多是罄空；远近生民，或闻饥歉。伏见朝廷尚添军额
    ，更益师徒，非时之博籴难为，异日之区分转大。窃虑年支有阙，国计可忧。望陛下
                                                     【九一九至九二０页】
                           
    节例外之破除，放诸项以俭省，不添冗食，且止新兵，务急去繁，以宽经费，减奢从
    俭，渐俟丰盈，则屈者知恩，叛者从化，弭兵有日，富俗可期。
        臣又闻治民尚清，为政务易，易则烦苛并去，清则偏党无施，若择其良牧，委在
    正人，则境内蒸黎，必获苏息，官中仓库，亦绝侵欺。伏望诫见在之处官，无乖抚俗
    ；择将来之莅事，更审求贤。傥一一得人，则农无所苦；人人致理，则国复何忧。但
    奉公善政者，不惜重酬，昧理无功者，勿颁厚俸，益彰有道，兼绝徇情。伏望陛下，
    念臣布露之前言，闵臣惊忧于後患，察臣愚直，杜彼谗邪，臣即但副天心，不防人口
    ，庶几万一，仰答圣明。末帝优诏答之，召于便殿，谓之曰：“卿所论奏，深中时病，形之切言，颇救朕失。国计事重，日得商量，无劳过虑也。”延朗不得已而承命。
                                                     【九二０至九二一页】
                           
    延朗有心计，善理繁剧。晋高祖在太原，朝廷猜忌，不欲令有积聚，系官财货留使之外，延朗悉遣取之，晋高祖深衔其事。及晋阳起兵，末帝议亲征，然亦采浮论，不能果决，延朗独排¤议，请末帝北行，识者韪之。晋高祖入洛，送台狱以诛之。其後以选求计使，难得其人，甚追悔焉。永乐大典卷一万七千九百一十。
                                                             【九二一页】
                             
    刘延皓，应州浑元人。祖建立，父茂成，案：欧阳史作茂威。（旧五代史考异）皆以军功推为边将。延皓即刘后之弟也。★案通监考异引废帝实录，延皓，皇后之侄，与薛史异。欧阳史与薛史同。（旧五代史考异）末帝镇凤翔，署延皓元随都校，奏加检校户部尚书。清泰元年，除宫苑使，★宫苑，原本作“宫阮使”，今据五代会要改正。（影库本粘签）加检校司空，俄改宣徽南院使、检校司徒。二年，迁枢密使、太保，出为邺都留守、★案：欧阳史作天雄军节度使。（旧五代史考异）检校太傅。延皓御军失政，为屯将张令昭所逐，出奔相州，寻诏停所任。及晋高祖入洛，延皓逃匿龙门广化寺，数日，自经而死。延皓始以后戚自藩邸出入左右，甚以温厚见称，故末帝嗣位之後，委居近密。及出镇大名，而所执一变，掠人财贿，纳人园宅，聚歌僮为长夜之饮，而三军所给不时，内外怨之，因为令昭所逐。时执政以延皓失守，请举旧章，末帝以刘后内政之故，止从罢免而已，由是清泰之政弊矣。★永乐大典卷九千九十九。
                                                     【九二一至九二二页】
                             
    刘延朗，宋州虞城人也。末帝镇河中时，为军城马步都虞候〔六〕，後纳为腹心。及镇凤翔，凤翔，原本作“凤翊”，今从通监改正。（影库本粘签）署为孔目吏。末帝将图起义，为捍御之备，延朗计公私粟帛，以赡其急。及西师纳降，末帝赴洛，皆无所阙焉，末帝甚赏之。清泰初，除宣徽北院使，★案欧阳史：废帝既立，以延朗为庄宅使。（旧五代史考异）俄以刘延皓守邺，改副枢密使，累官至检校太傅。时房¤为枢密使，但高枕闲眠，启奏除授，一归延朗，由是得志。凡藩侯郡牧，自外入者，必先赂延朗，後议进贡，赂厚者先居内地，赂薄者晚出边藩，故诸将屡有怨讪，末帝不能察之。及晋高祖入洛，延朗将窜于南山，与从者数辈，过其私第，指而叹曰：“我有钱三十万贯聚于此，不知为何人所得。”其愚暗如此。寻捕而杀之。★永乐大典卷九千九十九。
                                                             【九二二页】
                               
@
#篇名:旧五代史
#类型:史;北宋
#时代:6

          《旧五代史》卷:七十

    唐书四十六
      列传第二十二
                                                             【九二五页】
                           
    元行钦，本幽州刘守光之爱将。守光之夺父位也，令行钦攻大恩山，案：欧阳史作大安山，考通监注引薛史亦作大恩。（旧五代史考异）又令杀诸兄弟。天佑九年，周德威攻围幽州，守光困¤，令行钦於山北募兵，以应契丹。时明宗为将，攻行钦於山北，与之接战，矢及明宗马鞍，既而以势迫来降。★案通监考异引周太祖实录云：燕城危¤，甲士亡散，刘守光召元行钦。行钦部下诸将以守光必败，赴召无益，乃请行钦为燕帅，称留後，行钦无如之何。据薛史，行钦未尝自称留後，实录误也。（旧五代史考异）明宗怜其有勇，奏隶为假子，後因从征讨，恩礼特隆。常临敌擒生，必有所获，名闻军中。
                                                             【九二五页】
                           
    庄宗东定赵、魏，选骁健置之麾下，因索行钦，明宗不得已而遣之。时有散指挥都头，名为散员，命行钦为都部署，赐姓，名绍荣。庄宗好战，勇于大敌，或临阵有急兵，行钦必横身解¤翼¤之。庄宗营於德胜也，与汴军战于潘张，王师不利，诸军奔乱。庄宗得三四骑而旋，中野为汴军数百骑攒¤攻之，事将不测，行钦识其帜，急驰一骑，奋剑断二矛，斩一级，汴军乃解围，翼庄宗还宫。庄宗因流涕言曰：“富贵与卿共之。”自是宠冠诸将，官至检校太傅、忻州刺史。及庄宗平梁，授武宁军节度使。尝因内宴¤臣，使相预会，行钦官为保傅，当地褥下坐。酒酣乐作，庄宗¤生平战阵之事，因左右顾视，曰：“绍荣安在？”所司奏云：“有¤，使相预会，绍荣散官，殿上无位。”庄宗彻会不怿。翌日，以行钦为同平章事，由是不宴百官於内殿，但宴武臣而已。
                                                     【九二五至九二六页】
                           
    三年，行钦丧妇。庄宗有所爱宫人生皇子者，刘皇后心忌之，会行钦入侍，庄宗劳之曰：“绍荣丧妇复娶耶？吾给尔婚财。”皇后指所忌宫人谓庄宗曰：“皇帝怜绍荣，可使为妇。”庄宗难违所请，微许之。皇后即命绍荣谢之，未退，肩舆已出。庄宗心不怿，佯不豫者累日，业已遣去，无如之何。
                                                             【九二六页】
                           
    及贝州军乱，赵在礼入魏州，庄宗方择将，皇后曰：“小事不劳大将，促绍荣指挥可也。”乃以行钦为邺都行营招抚使，招抚，原本作“诏拊”，今从通监改正。（影库本粘签）领骑二千进讨。洎至邺城，攻之不能下，退保於澶州。未几，诸道之师稍集，复进军於邺城之南。及明宗为帅，领军至邺，行钦来谒於军中，拜起之际，误呼万岁者再，明宗惊骇，遏之方止。既而明宗营於城西，行钦营於城南。三月八日夜，明宗为乱军所迫，唯行钦之军不动，按甲以自固。明宗密令张虔钊至行钦营，戒之曰：“且坚壁勿动，计会同杀乱军，莫错疑误。”行钦不听，将步骑万人弃甲而退。自知失策，且保¤州，因诬奏明宗曰：“镇帅已入贼军，终不为国使。”明宗既劫出邺城，令人走马上章，申理其事，言：“臣且於近郡听进止。”庄宗览奏释然曰：“吾知绍荣妄矣。”因令白从训与明宗子继¤至军前，欲令见明宗，行钦絷继¤於路。明宗凡奏军机，拘留不达，故旬日之间，音驿断绝。及庄宗出成¤，知明宗在黎阳，复令继¤渡河召明宗，行钦即杀之，仍劝班师。
                                                     【九二六至九二七页】
                           
    四月一日，庄宗既崩，行钦引皇后、存渥，得七百骑出师子门，将之河中就存霸，存霸，原本脱“存”字，今据通监增入。（影库本粘签）沿路部下解散，从者数骑而已。四日，至平陆县界，为百姓所擒，县令裴进折其足，★案：欧阳史作虢州刺史石潭折其足。（旧五代史考异）槛车以献。明宗即位，诏削夺行钦在身官爵，斩於洛阳。★永乐大典卷一万八千一百八十九。
                                                             【九二七页】
                           
    夏鲁奇，字邦杰，青州人也。初事宣武军为军校，与主将不协，遂归于庄宗，以为护¤指挥使。从周德威攻幽州，燕将有单廷¤、元行钦，时称骁勇，鲁奇与之¤，两不能解，将士皆释兵纵观。幽州平，鲁奇功居多。梁将刘¤在洹水，洹水，原本作“桓水”，今从欧阳史改正。（影库本粘签）庄宗深入致师，¤设伏於魏县西南葭芦中。庄宗不满千骑，★案：欧阳史作庄宗以百骑觇敌，通监作百余骑。（旧五代史考异）汴人伏兵万余，★案：通监作伏兵五千。（旧五代史考异）大噪而起，围庄宗数重。鲁奇与王门关、乌德儿等奋命决战，自午至申，俄而李存审兵至方解。鲁奇持枪携剑，独¤庄宗，手杀百余人。乌德儿等被擒，鲁奇伤痍¤体，自是庄宗尤怜之，历磁州刺史，中都之战，汴人大败，鲁奇见王彦章，识之，单马追及，枪拟其颈，彦章顾曰：“尔非余故人乎？”即擒之以献。庄宗壮之，赏绢千疋。★案九国志赵庭隐传：王彦章守中都，庭隐在其军中。及彦章败，庭隐为庄宗所获，将以就戮，大将夏鲁奇奏曰：“此矬也，其材可用。”遂释之。（旧五代史考异）梁平，授郑州防御使。四年，授河阳节度使。天成初，移镇许州，加同平章事。
                                                     【九二七至九二八页】
                           
    鲁奇性忠义，尤通吏道，抚民有术。及移镇许田，孟州之民，万¤遮道，断¤卧辙，五日不发。父老诣阙请留，明宗令中使谕之，方得离州。明宗讨荆南，鲁奇为副招讨使，顷之〔一〕，移镇遂州。案九国志李仁罕传云：夏鲁奇禀朝廷之命，缮治甲兵，将图蜀，孟知祥与董璋谋先取鲁奇，令仁罕攻遂州。董璋之叛，与孟知祥攻遂州，援路断绝，兵尽食穷，案九国志李肇传：蜀师围夏鲁奇于遂州，唐师来援，剑门不守，肇领兵赴普安以拒之，唐师不得进。鲁奇自刎而卒，时年四十九。帝闻其死也，恸哭之，厚给其家，赠太师、齐国公。永乐大典卷一万八千一百二十九。
                                                             【九二八页】
                             
    姚洪，本梁之小校也。在梁时，经事董璋，长兴初，率兵千人戍阆州。璋叛，领¤攻阆州，璋密令人诱洪，洪以大义拒之。及璋攻城，洪悉力拒守者三日，御备既竭，城陷被擒。璋谓洪曰：“尔顷为健儿，由吾¤拔至此，吾书诱谕，投之於侧，何相负耶？”洪大骂曰：“老贼，尔为天子镇帅，何苦反耶！尔既辜恩背主，吾与尔何恩，而云相负。尔为李七郎奴，扫马粪，得一脔残炙，感恩无尽。今明天子付与茅土，贵为诸侯，而驱徒结党，图为反噬。尔本奴才，则无耻，吾忠义之士，不忍为也。吾可为天子死，不能与人奴苟生。”璋怒，令军士十人，持刀¤割其肤，燃镬於前，自取啖食，洪至死大骂不已。明宗闻之泣下，置洪二子於近¤，给赐甚厚。永乐大典卷一万八千一百八十九。
                                                             【九二九页】
                           
    李严，幽州人，本名让坤。初仕燕，为刺史，涉猎书传，便弓马，有口辩，多游艺，以功名自许。同光中，为客省使，奉使於蜀，及与王衍相见，陈使者之礼，因於笏记中具述庄宗兴复之功，其警句云：“才过汶水，汶水，原本作“济水”，今从册府元龟改正。（影库本粘签）缚王彦章於马前；旋及夷门，斩朱友贞於楼上。”严复声韵清亮，蜀人听之愕然。
                                                             【九二九页】
                           
    时蜀伪枢密使宋光嗣召严曲宴，因以近事讯於严。严对曰：“吾皇前年四月即位於邺宫，当月下郓州，十月四日，亲统万骑破贼中都，乘胜鼓行，遂诛汴孽，伪梁尚有兵三十万，谋臣猛将，解甲倒戈。西尽甘、凉，东渐海外，南¤闽、浙，北极幽陵。牧伯侯王，称藩不暇，家财入贡，府实上供。吴国本朝旧臣，岐下先皇元老，遣子入侍，述职称藩。淮、海之君，卑辞厚贡，湖湘、荆楚，杭越、瓯闽，异货奇珍，府无虚月。吾皇以德怀来，以威款附。顺则涵之以恩泽，逆则问之以干戈，四海车书，大同非晚。”光嗣曰：“余所未知，唯岐下宋公，我之姻好，洞见其心，反覆多端，专谋跋扈，大不足信也。似闻契丹部族，近日稍强，大国可无虑乎？”严曰：“子言契丹之强盛，孰若伪梁？”曰：“比梁差劣也。”严曰：“吾国视契丹如蚤虱耳，以其无害，不足爬搔。吾良将劲兵布天下，彼不劳一郡之兵，一校之¤，则悬首¤街，尽为奴掳。但以天生四夷，当置度外，不在九州之本，未欲穷兵黩武也。”光嗣闻辩对，畏而奇之。时王衍失政，严知其可取，使还具奏，故平蜀之谋，始於严。
                                                     【九二九至九三０页】
                           
    郭崇韬起军之日，以严为三川招抚使，案：欧阳史作招讨使。（旧五代史考异）严与先锋使康延孝将兵五千，先驱阁道，★阁道，原本作“阙道”，今从通监改正。（影库本粘签）或驰以词说，或威以兵锋，大军未及，所在降下。延孝在汉州，王衍与书曰：“可请李司空先来，余即举城纳款。”¤咸以讨蜀之谋始於严，衍以甘言，将诱而杀之，欲不令往。严闻之喜，即驰骑入益州，★案：欧阳史仍薛史作益州。吴缜纂误云：成都，唐初虽尝有益州之名，寻即改为蜀都，後遂升为府。自唐末历五代，不复谓之益州，而古益州实不在此。（旧五代史考异）衍见严於母前，以母、妻为托。即日，引蜀使欧阳彬迎谒魏王继岌。蜀平班师，会明宗即位，迁泗州防御使兼客省使。长兴初，安重诲谋欲控制两川，严乃求为西川兵马都监，庶¤方略。孟知祥觉之，既至，执而害之。★案九国志王彦铢传：李严之为监军也，密怀异谋，知祥数其过，命彦铢擒斩之，严之左右无敢动者。（旧五代史考异）赠太保。
                                                     【九三０至九三一页】
                           
    严之母，贤明妇人。初，严将赴蜀，母曰：“汝前启破蜀之谋，今又入蜀，将死报蜀人矣！与汝永诀。”既而果如其言。永乐大典卷一万三百八十九。
                                                             【九三一页】
                           
    李仁矩，本明宗在藩镇时客将也。明宗即位，录其趋走之劳，擢居内职，复为安重诲所庇，故数年之间，迁为客省使、左¤大将军。天成中，因奉使东川，董璋张筵以召之，仁矩贪於馆舍，与倡妓酣饮，日既中而不至，大为璋所诟辱，自是深衔之。长兴初，璋既跋扈於东川，重诲奏以仁矩为阆州节度使，俾伺璋之反状，时物议以为不可〔二〕。及仁矩至镇，侦璋所为，曲形奏报，地里遐僻，朝廷莫知事实，激成璋之逆节，由仁矩也。
                                                             【九三一页】
                           
    长兴元年冬十月，璋自率凶党，以攻其城。案九国志赵季良传云〔三〕：朝廷以夏鲁奇、李仁矩分镇遂、阆，季良言於孟知祥曰：“朝廷增兵二镇，张掎角之势，将有不测之变也。公处亲贤之地，以忠信见疑，傥失先机，则祸不旋踵矣。”知祥曰：“计将安出？”季良曰：“我甲兵虽¤，而势孤易动，请与东川董璋合从，先平遂、阆，则朝廷兵至，我无内顾之忧矣。”知祥从之。盖董璋之攻阆州，其谋皆由于知祥也。仁矩召军校谋守战利害，皆曰：“璋久图反计，以赂诱士心，凶气方盛，未可与战，宜坚壁以守之。傥旬浃之间，大军东至，即贼必退。”仁矩曰：“蜀兵懦，安能当我精甲。”即驱之出战，兵未交，为贼所败。既而城陷，仁矩被擒，举族为璋所害。永乐大典卷一万三百八十九。
                                                     【九三一至九三二页】
                           
    康思立，晋阳人也。少善骑射，事武皇为爪牙，署河东亲骑军使。庄宗嗣位，从解围於上党，败梁人於柏乡，及平蓟丘〔四〕，後战於河上，皆有功，累承制加检校户部尚书，右突骑指挥使。庄宗即位，继改军帅，赐忠勇拱¤功臣，加检校尚书右仆射。天成元年，授应州刺史，寻移岚州，充北面诸蕃部族都监。三年，迁宿州团练使。四年，领昭武军节度、利巴集等州观察处置等使，改赐耀忠保节功臣。长兴初，朝廷举兵讨东川董璋，诏兼西面行营军马都指挥使。二年，移镇陕州。案通监：潞王至灵宝，思立谋固守陕城以俟康义诚。先是，捧圣五百骑戍陕，为潞王前锋，至城下，呼城上人曰：“禁军十万已奉新帝，尔辈数人奚为！徒累一城人涂地耳。”于是捧圣卒争出迎，思立不能禁，亦出迎。（旧五代史考异）清泰初，改授邢台，累官至检校太傅，封会稽郡开国侯。二年，入为右神武统军。三年，充北面行营马军都指挥使。是岁闰十一月，卒於军，年六十三。
                                                             【九三二页】
                           
    思立本出阴山诸部，性纯厚，善抚将士，明宗素重之，故即位之始，以应州所生之地授焉。其後历三郡三镇，皆得百姓之誉。末帝以其年高，徵居环¤。及出幸怀州，以北师不利，乃命思立统驾下骑军赴团柏谷以益军势。俄而杨光远以大军降於太原，思立因愤激，疾作而卒焉。晋高祖即位，追其宿旧，为辍朝一日，赠太子少师。永乐大典卷一万八千一百二十九。    案：欧阳史作太子少傅。（旧五代史考异）
                                                     【九三二至九三三页】
                           
    张敬达，字志通，代州人，小字生铁。父审，素有勇，事武皇为列校，历厅直军使，同光初，卒於军。敬达少以骑射著名，庄宗知之，召令继父职，平河南有功，继加检校工部尚书。明宗即位，历捧圣指挥使、检校尚书左仆射。长兴中，改河东马步军都指挥使，超授检校司徒，领钦州刺史。三年，加检校太保、应州节度使。四年，迁云州。时以契丹率族帐自黑榆林捺剌泊至没越泊〔五〕，云借汉界水草，敬达每聚兵塞下，以遏其冲，契丹竟不敢南牧，边人赖之。
                                                             【九三三页】
                           
    清泰中，自彭门移镇平阳，加检校太傅，从石敬瑭为北面兵马副总管，仍屯兵¤门。未几，晋高祖建义，末帝诏以敬达为北面行营都招讨使，案：欧阳史作太原四面招讨使。（旧五代史考异）仍使悉引部下兵围太原，以定州节度使杨光远副焉。寻统兵三万，营于晋安乡。末帝自六月继有诏促令攻取，敬达设长城连栅、云梯飞¤，使工者运其巧思，穷土木之力。时督布者每有所构，则暴风大雨，平地水深数尺，而城栅崩堕，竟不能合其围。九月，契丹至，敬达大败，寻为所围。★原本脱“所围”二字，今据册府元龟增入。（影库本粘签）晋高祖及蕃¤自晋安寨南门外，长百余里，阔五十里，布以¤帐，用毛索铃，而部伍多犬，以备警急。营中尝有夜遁者，出则犬吠铃动，跬步不能行焉。自是敬达与麾下部曲五万人，马万疋，无由四奔，但见穹庐如岗阜相属，诸军相顾失色。始则削木筛粪，以饲其马，日望朝廷救军，及渐羸死，则与将士分食之，马尽食殚。副将杨光远、次将安审琦知不济，劝敬达宜早降以求自安。敬达曰：“吾受恩於明宗，位历方镇，主上授我大柄，而失律如此，已有愧於心也。今救军在近，旦暮雪耻有期，诸公何相迫耶。待势穷，则请杀吾，携首以降，亦未为晚。”光远、审琦知敬达意未决，恐坐成鱼肉，遂斩敬达以降。★案契丹国志：杨光远谋害张敬达，诸将高行周阴为之备，敬达¤于防御，推远行周等。清晨，光远上谒，见敬达左右无人，遂杀之。（旧五代史考异）
                                                     【九三三至九三四页】
                           
    末帝闻其殁也，怆恸久之。时戎王告其部曲及汉之降者曰：“为臣当如此人。”令部人收葬之。晋高祖即位後，所有田宅，咸赐其妻子焉。时议者以敬达尝事数帝，亟立军功，及领藩郡，不闻其滥，继屯守塞垣，复能抚下，而临难固执，不求苟免，乃近代之忠臣也。晋有天下，不能追懋官封，赏其事迹，非激忠之道也。永乐大典卷六千六百五十一。
                                                             【九三四页】
                               
@
#篇名:旧五代史
#类型:史;北宋
#时代:6

          《旧五代史》卷:七十一

    唐书四十七
      列传第二十三
                                                             【九三七页】
                           
    马郁，其先范阳人。案：尹洙河南集韩重华志铭作燕客马¤，韩琦安阳集重修五代祖茔域记亦作幕吏马¤〔一〕。考宋人说部载韩定辞唱和诗俱作马¤，与薛史异。惟云谷杂记从通监作郁，与薛史同。（旧五代史考异）郁少警悟，有俊才智数，言辩纵横，下笔成文。乾宁末，为幽州府刀笔小吏〔二〕。李匡威为王熔所杀，熔书报其弟匡俦。匡俦遣使於熔，问谋乱本末，幕客为书，多不如旨。郁时直记室〔三〕，即起草，为之条列事状，云可疑者十，词理俊赡，以此知名。★永乐大典卷三千三百九十四。
                                                             【九三七页】
                           
    案太平广记：匡俦忿其兄之见杀，即举全师伐赵之东鄙，将释其愤气，而致十疑之书。赵王遣记室张泽以事实答之，其略曰：“营中将士，或可追呼；天上雷霆，何人计会。”词多不载。（孔本）尝聘王熔於镇州，官妓有转转者〔四〕，美丽善歌舞，因宴席，郁累挑之。幕客张泽亦以文章名，谓郁曰：“子能座上成赋，座上，原本作“产上”，今据文改正。（影库本粘签）可以此妓奉酬。”★案：太平广记作韩定辞请马¤为赋，与薛史异。（旧五代史考异）郁抽笔操纸，即时成赋，拥妓而去。★永乐大典卷一万四千八百二十八。
                                                     【九三七至九三八页】
                           
    郁在武皇幕，累官至检校司空、秘书监。武皇与庄宗礼遇俱厚，给赐优异。监军张承业，本朝旧人，权贵任事，人士胁肩低首候之。郁以滑稽侮狎，其往如归，有时直造卧内。每宾僚宴集，承业出珍果陈列于前，食之必尽。案：太平御览引後唐书作陈列于前，客无敢先尝者，当郁前者，食之必尽。（旧五代史考异）承业私戒主膳者曰：“他日马监至，唯以乾藕子置前而已。”郁至，窥其不可啖，异日，¤中出一铁¤，碎而食之，承业大笑曰：“为公设异馔，勿败余食案。”其俊率如此。★册府元龟卷八百五十五。
                                                             【九三八页】
                           
    郁在庄宗幕，寄寓他土，年老思乡，每对庄宗欷¤，言家在范阳，乞骸归国，以葬旧山。庄宗谓之曰：“自卿去国已来，同舍孰在？守光尚不能容父，能容卿乎！孤不惜卿行〔五〕，但卿不得死尔。”郁既无归路，衷怀呜咽，竟卒于太原。册府元龟卷九百五十三。    案：马郁传，永乐大典仅存二条，今采册府元龟以补其阙。
                                                             【九三八页】
                             
    司空¤，贝州人。贝州人，欧阳史作博阳，今附识于此。（影库本粘签）唐僖宗时，举进士不中，属天子播迁，三辅大乱，乃还乡里。罗绍威为节度副大使，¤以所业干之，幕客公乘亿为延誉〔六〕，罗弘信署为府参军，辟馆驿巡官。张彦之乱，命判官王正言草奏，正言素不能文，不能下笔，彦怒诟曰：“钝汉乃辱我！”推之下榻。问孰可草奏者，有言¤，罗王时书记，乃驰骑召之。¤挥笔成文，诋斥梁君臣，彦甚喜，以为判官。及张彦复胁贺德伦降於唐，德伦遣¤先奉状太原。★案：北梦琐言载其状词云：屈原哀郢，本非怨望之人；乐毅归燕，且异倾邪之行。庄宗仍以¤为判官，後以¤权军府事。¤有侄在梁，遣家奴以书召之，都虞候张裕擒其家奴，以谓通于梁，遂见杀。永乐大典卷三千三百九十四。    案通监：晋王责¤曰：“自吾得魏博，庶事悉以委公，公何得见欺如是，独不可先相示耶！”揖令归第，是日族诛于军门。（旧五代史考异）
                                                     【九三八至九三九页】
                             
    曹廷隐，魏州人也，为本州典谒虞候。贺德伦使西迎庄宗於晋阳，庄宗既得邺城，擢为马步都虞候，以其称职，自是迁拜日隆。天成初，除齐州防御使，下车严整，颇有清白之誉。时有孔目吏范弼者，为人刚愎，视廷隐蔑如也。弼监军廪，鬻空乏以取赀，鬻空乏以取赀，原本疑有舛误。册府元龟所引薛史与永乐大典同，今无可复考，姑仍其旧。（影库本粘签）又私货官盐，廷隐按之，遂奏其事。弼家人诉於执政，并下御史府劾之。弼虽伏法，廷隐以所奏不实，亦流永州，续¤赐自尽，时人¤之。★永乐大典卷四千二百十三。
                                                             【九三九页】
                           
    萧希甫，宋州人也。少举进士，为梁开封尹袁象先书记。象先为青州节度使，以希甫为巡官，希甫不乐，乃弃其母妻，变姓名，亡之镇州，自称青州掌书记，进谒王熔。熔以希甫为参军，尤不乐，居岁余，又亡之易州，削发为僧，居百丈山。庄宗将建国，置百官，李绍宏荐为魏州推官。
                                                             【九四０页】
                           
    同光初，有诏定内宴仪，问希甫枢密使得坐否，希甫以为不可。枢密使张居翰闻之怒，谓希甫曰：“老夫历事三朝天子，见内宴数百，子本田舍儿，安知宫禁事！”希甫不能对。初，庄宗欲以希甫知制诰，宰相豆卢革等附居翰，共排斥之，以为驾部郎中，希甫失志，尤怏怏。庄宗灭梁室，遣希甫宣慰青、齐，希甫始知其母已死，妻袁氏亦改嫁。希甫乃发哀服丧，居于魏州。人有引汉李陵书以讥之曰：“老母终堂，生妻去室。”
                                                             【九四０页】
                           
    天成初，欲召为谏议，豆卢革、韦说沮之。明宗卒以希甫为谏议大夫，复为匦函使。其後革、说为安重诲所恶，希甫希旨，诬奏革纵田客杀人，而说与¤人争井，井有宝货。有司推勘井中，惟破釜而已，破釜，原本作“破斧”，今从欧阳史改正。（影库本粘签）革、说卒皆贬死。希甫拜左散骑常侍，躁进尤甚，引告变人李筠夜扣内门，通变书云：“修堤兵士，欲取郊天日举火为叛。”安重诲不信之，斩告变者，军人诉屈，请希甫啖之。既而诏曰：“左散骑常侍〔七〕、集贤殿学士判院事萧希甫，身处班行，职非警察，辄引凶狂之辈，上陈诬¤之词，逼近郊¤，扇摇军¤。李筠既当诛戮，希甫宁免谪迁，可贬岚州司户参军，仍驰驿发遣。”长兴中，卒于贬所。
                                                     【九四０至九四一页】
                           
    子士明，仕周，终于邑宰。永乐大典卷五千二百二十五。
                                                             【九四一页】
                             
    药纵之，太原人，少为儒。明宗刺代州，署为军事衙推。从明宗镇邢州，为掌书记，历天平、宣武两镇节度副使。明宗镇常山，被病不从，及即位，纵之见于洛邑，安重诲怒其观望，久无所授。明宗曰：“德胜用兵时，德胜，原本作“得胜”，考薛史梁、唐帝纪皆作德胜，今改正。（影库本粘签）纵之饥寒相伴〔八〕，不离我左右。今有天下，何人不富贵，何为独弃纵之！”浃旬，授磁州刺史，岁余，自户部侍郎迁吏部侍郎，铨综之法，惘然莫知。长兴初，为曹州刺史。清泰元年九月，以疾受代而卒。★永乐大典卷二万一千六百十七。
                                                             【九四一页】
                             
    贾馥，故镇州节度使王熔判官也。家聚书三千卷，手自刊校。张文礼杀王熔，时庄宗未即尊位，文礼遣馥至邺都劝进，因留邺下，栖迟邮舍。庄宗即位，授鸿胪少卿。後以鸿胪卿致仕，复归镇州，结茅於别墅，自课儿孙耕牧为事。馥初累为镇、冀属邑令，所莅有能政，性恬澹，与物无竞，乃镇州士人之秀者也。永乐大典卷一万一千七百十四。
                                                             【九四一页】
                             
    马缟，少嗜学儒，以明经及第，登拔萃之科。仕梁为太常修撰，累历尚书郎，参知礼院事，迁太常少卿。梁代诸王纳嫔，公主下嫁，皆於宫殿门庭行揖让之礼，缟以为非礼，上疏止之，物议以为然。永乐大典卷二万二千六百五。    案：以下有阙文。（殿本）长兴四年，为户部侍郎。缟时年已八十，及为国子祭酒，八十余矣，★案：马缟传，原本残阙。欧阳史云：卒年八十，赠兵部尚书。据薛史，缟为国子祭酒已八十余矣，与欧阳史异。又直斋书录解题云：中华古今注，後唐太学博士马缟撰。考欧阳史杂传亦不载马缟为太学博士。（旧五代史考异）形气不衰。★册府元龟卷七百八十四。于事多遗忘，言元稹不应进士，以父元鲁山名进故也，多如此类。又上疏：“古者无嫂叔服，文皇创意，以兄弟之亲，不宜无服，乃议服小功。今令文省服制条为兄弟之妻大功，不知何人议改，而置於令文。”诸博士¤云：“律令，国之大经。马缟知礼院时，不曾论定，今遽上疏¤令式，罪人也。”册府元龟卷九百五十四。    案：马缟传，原本残阙，今仅存梗概。
                                                             【九四二页】
                             
    罗贯，不知何许人。进士及第，累历台省官，自礼部员外郎为河南令。贯为人强直，正身奉法，不避权豪。时宦官伶人用事，凡请托於贯者，其书盈合，一无所报，皆以示郭崇韬，因奏其事，由是左右每言贯之失。先是，梁时张全义专制京畿，河南、洛阳僚佐，皆由其门下，事全义如厮仆。及贯授命，持本朝事体，奉全义稍慢，部民为府司庇护者，必奏正之。全义怒，因令女使告刘皇后从容白於庄宗，宦官又言其短，庄宗深怒之。会庄宗幸寿安山陵，寿安，原本作“寿奄”，考五代会要，贞简太后陵名寿安，今改正。（影库本粘签）道路泥泞，庄宗访其主者，宦官曰：“属河南县。”促令召贯至，奏曰：“臣初不奉命，请诘禀命者。”帝曰：“卿之所部，反问他人，何也？”命下府狱，府吏榜笞，促令伏款。翌日，传诏杀之。郭崇韬奏曰：“贯别无赃状，桥道不修，法未当死。”庄宗怒曰：“母后灵驾将发，天子车舆往来，桥道不修，是谁之过也？”崇韬奏曰：“贯纵有死罪，俟款状上奏，所司议谳，以朝典行之，死当未晚。今以万乘之尊，怒一县令，俾天下人言陛下使法不公矣！”庄宗曰：“既卿所爱，任卿裁决。”因投袂入宫。崇韬从而论列，庄宗自阖殿门，不得入。即令伏法，曝尸於府门，¤痛之声，闻於远迩。★永乐大典卷五千六百七十八。
                                                     【九四二至九四三页】
                             
    淳于晏，案：以下有阙文。以明经登第，自霍彦威为小校，晏寄食于门下。彦威尝因兵败，独脱其身，左右莫有从者，惟晏杖剑从之，徒步草莽，自是彦威高其义，相得甚欢。及历数镇，皆为从事，军府之事，至于私门，事无巨细，皆取决于晏，虽为幕宾，有若家宰。尔後公侯门客，往往效之，时谓之“效淳”。故彦威所至称治，由晏之力也〔九〕。
                                                             【九四三页】
                            
    张格，字承之，故宰相浚之子也。浚为梁祖所忌，潜遣人害於长水，格易姓名，流转入蜀。案旧唐书张浚传云：永宁县吏叶彦者，张氏待之素厚，告格曰：“相公之祸不可免，郎君宜自为计。”浚曰：“留则并命，去或可免，冀存後嗣。”格拜辞而去，叶彦率义士三十人送渡汉江而旋。格由荆江上峡入蜀。王建僭号，以格为宰相。格所生母，当浚之遇害，潜匿於民间，落发为尼，流浪於函、洛。王建闻之，潜使人迎之入蜀，赐紫，加号慈福大师。及建卒，蜀人以格为山陵使，格有难色，未几得罪，出为茂州刺史，伪制责词云：“送往辞命，不忠也；丧母匿丧，非孝也。”王衍嗣伪位後数年，复用为宰相。同光末，蜀平，格至洛阳，案旧唐书云：任圜携格还洛，格感叶彦之惠，访之，身已殁，厚恤其家。又考张浚第三子仕吴，改名李俨，见九国志。授太子宾客。任圜爱其才，奏为三司副使，寻卒於位。格有文章，明吏事，时颇称之。永乐大典卷六千三百五十。
                                                             【九四四页】
                          
    许寂，字闲闲。祖秘，名闻会稽。寂少有山水之好，泛览经史，穷三式，三式，疑有舛误。考册府元龟亦作“三式”，今姑仍其旧，附识於此。（影库本粘签）尤明易象。★案太平广记云：寂学易于晋徵君。（旧五代史考异）久栖四明山，不干时誉。昭宗闻其名，徵赴阙，召对於内殿。会昭宗方与伶人调品筚篥，事讫，方命坐赐果，问易义。既退，寂谓人曰：“君淫在声，不在政矣。寂闻君人者，将昭德塞违，以临照百官，百官或象之。今不厌贱事，自求其工，君道替矣。”寻请还山，寓居於江陵，以茹芝绝粒，自适其性。天佑末，节度使赵匡凝昆季深礼遇之，师授保养之道。唐末，除谏官，不起，汉南谓之徵君。梁攻襄阳，匡凝兄弟弃镇奔蜀，寂偕行。岁余，蜀主王建待以师礼，位至蜀相。同光末，平蜀，与王衍俱从于东，授工部尚书致仕，卜居于洛。时寂已年高，精彩犹健，冲漠寡言，时蜀语云“可怪可怪”〔一０〕，人莫知其际。清泰三年六月卒，时年八十余。子孙位至省郎。
                                                     【九四四至九四五页】
                          
    同光时，以方术著者，又有僧诚惠。永乐大典卷一万六百二十五。    诚惠，系许寂附传，永乐大典割截分载，今仍为连缀，以仍其旧。（影库本粘签）诚惠初於五台山出家，能修戒律，称通皮、骨、肉三命，人初归向，声名渐远，四方供馈，不远千里而至者¤矣。自云能役使毒龙，可致风雨，其徒号曰降龙大师。京师旱，庄宗迎至洛下，亲拜之，六宫参礼，士庶瞻仰，谓朝夕可致甘泽。祷祝数旬，略无徵应。或谓官以祈雨无验，将加焚燎，诚惠惧而遁去。及卒，赐号法雨大师，塔曰慈云之塔。★永乐大典卷九百二十五。
                                                             【九四五页】
                            
    周玄豹者，周玄豹，锦绣万花谷作“崔玄豹”，系传写之讹。考欧阳史、通监俱作“周”，今仍其旧。（影库本粘签）本燕人，世为从事。玄豹少为僧，其师有知人之鉴，从游十年余，苦辛无惮，师知其可教，遂以袁、许之术授之。大略状人形貌，比诸龟鱼禽兽，目视臆断，咸造其理。及还乡，遂归俗。初，卢程寄褐游燕，与同志二人谒焉。玄豹谓乡人张殷衮曰：“适二君子，明年花发，俱为故人，唯彼道士，佗年甚贵。”至来岁，二子果卒。又二十年，卢程登庸於邺下。玄豹归晋阳，张承业信重之，言事数中。承业俾明宗易衣列於诸校之下，以佗人诈之，而玄豹指明宗於末缀言曰：“骨法非内衙太保欤！”★案：以上疑有脱误。北梦琐言作骨法非常，此为内衙太保乎！咸伏其异。或问明宗之福寿，惟云末後为镇州节度使，时明宗为内衙都校，才兼州牧而已。昭懿皇后夏氏方侍巾栉，偶忤旨，大为明宗¤楚。玄豹见之曰：“此人有藩侯夫人之位，当生贵子。”明宗赫怒因解，後其言果验。太原判官司马揆谒玄豹，谓揆曰：“公五日之中，奉使万里，未见回期。”揆数日後，因酒酣，为衣领扼之而卒。庄宗署玄豹北京巡官。明宗即位之明年，一日谓侍臣曰：“方士周玄豹，昔曾言朕诸事有徵，可诏北京津置赴阙。”赵凤奏曰：“袁、许之事，玄豹所长者，以陛下贵不可言，今既验矣，余无可问。若诏赴阙下，则奔竞之徒，争问吉凶，恐近於妖惑。”乃止。令以金帛厚赐之，授光禄卿致仕。寻卒於太原，年八十余。永乐大典卷八千九百九十七。
                                                     【九四五至九四六页】
                               
@
#篇名:旧五代史
#类型:史;北宋
#时代:6

          《旧五代史》卷:七十二

    唐书四十八
      列传第二十四
                                                             【九四九页】
                           
    张承业，字继元，本姓康，同州人。咸通中，内常侍张泰畜为假子。光启中，主合阳军事，赐紫，入为内供奉。武皇之讨王行瑜，承业累奉使渭北，因留监武皇军事，贼平，改酒坊使。三年，昭宗将幸太原，以承业与武皇善，乃除为河东监军，密令迎驾。既而昭宗幸华州，就加左监门¤将军。驾在凤翔，承业屡请出师晋、绛，以为岐人掎角。崔魏公之诛宦官也，宋初修五代史避太祖御名，于唐宰相崔胤或称为崔裔，此传又称为崔魏公，前後异称，殊失史家纪实之体。今存其旧，仍附识于此。（影库本粘签）武皇伪戮罪人首级以奉诏，匿承业於斛律寺，昭宗遇弑，乃复请为监军。
                                                             【九四九页】
                           
    夹城之役，遣承业求援於凤翔。时河中阻绝，自离石渡河，春冰方泮，凌¤奔¤，舣舟不得渡，因祷河神，是夜梦神人谓曰：“子但渡，流冰无患。”既寤，津吏报曰：“河冰合矣。”凌晨，蹑冰而济，旋踵冰解。使还，武皇病笃，启手之夕，召承业属之曰：“吾儿孤弱，¤臣纵横，後事公善筹之。”承业奉遗顾，爰立嗣王，平内难，策略居多。既终易月之制，即请出师救潞，破贼夹城。庄宗深感其意，兄事之，亲幸承业私第，升堂拜母，赐遗优厚。时庄宗初行墨制，墨制，原本作“里制”，今从通监改正。（影库本粘签）凡除拜之命，皆成於卢汝弼之手。汝弼既自为户部侍郎，乃请与承业改官及开国邑，承业拒而不受。其後但称本朝旧官而已。
                                                     【九四九至九五０页】
                           
    天佑中，幽州刘守光败，其府掾冯道归太原，承业辟为本院巡官，承业重其文章履行，甚见待遇。时有周玄豹者，善人伦鉴，与道不合，谓承业曰：“冯生无前程，公不可过用。”管书记卢质闻之曰：“我曾见杜黄裳司空写真图，道之状貌酷类焉，将来必副大用，玄豹之言，不足信也。”承业荐为霸府从事焉。
                                                             【九五０页】
                           
    柏乡之役，王师既逼汴营，周德威虑其奔冲，坚请退舍〔一〕。庄宗怒其懦，不听，垂帐而寝，诸将不敢言事，咸诣监军请白。承业遽至牙门，褰帐而入，抚庄宗曰：“此非王安寝时，周德威老将，洞识兵势，姑务万全，言不可忽。”庄宗蹶然而兴曰：“予方思之。”其夕，收军保¤邑。德威讨刘守光，令承业往视贼势，因请庄宗自行，果成大捷。承业感武皇厚遇，自庄宗在魏州垂十年，太原军国政事，一委承业，而积聚庾帑，收兵¤马，招怀流散，劝课农桑，成是霸基者，承业之忠力也。
                                                     【九五０至九五一页】
                           
    时贞简太后、韩德妃、伊淑妃、诸宅王之贵，诸宅王之贵，原本疑有舛误，今无可复考，姑仍其旧。（影库本粘签）洎王之介弟在晋阳宫，或不以其道干於承业，悉不听，¤法禁者必惩，繇是贵戚敛手，民俗丕变。或有中伤承业於庄宗者，言专弄威柄，广纳赂遗。庄宗岁时还晋阳宫省太后，须钱¤博、给伶官，尝置酒於泉府，庄宗酣饮，命兴圣宫使李继岌为承业起舞，既竟，承业出宝带币马奉之。庄宗指钱积谓承业曰：“和哥无钱使，七哥与此一积〔二〕，宝马非殊惠也。”承业谢曰：“郎君歌舞〔三〕，承业自出己俸钱。此钱是大王库物，准拟支赡三军，不敢以公物为私礼也。”庄宗不悦，使酒侵承业。承业曰：“臣老¤使，非为子孙之谋，惜钱为大王基业，★惜钱，原本作“借钱”，今从通监改正。（影库本粘签）王若自要散施，何妨老夫，★何妨老夫，原本疑有讹字。考册府元龟所引薛史与永乐大典同，今仍其旧。（影库本粘签）不过财尽兵散，一事无成。”★案：通监作王自取用之，何问仆为！（旧五代史考异）庄宗怒，顾元行钦曰：“取剑来！”承业引庄宗衣，泣而言曰：“仆荷先王遗顾，誓为本朝诛汴贼，为王惜库物，斩承业首，死亦无愧於先王，今日请死！”阎宝解承业手，令退。承业诟宝曰：“党朱温逆贼，未尝有一言效忠，而敢依阿谄附〔四〕。”挥拳踣之。太后闻庄宗酒失，急召入。庄宗性至孝，闻太后召，叩头谢承业曰：“吾杯酒之间，忤於七哥，太后必怪吾。七哥为吾痛饮两¤分谤，可乎？”庄宗连饮四锺，劝承业，竟不饮。庄宗归宫，太后使人谓承业曰：“小儿忤特进，已笞矣，可归第。”翌日，太后与庄宗俱幸其第，慰劳之。自是私谒几绝。
                                                     【九五一至九五二页】
                           
    十四年，承制授开府仪同三司、左¤上将军、左¤，原本作“右¤”，今从册府元龟改正。（影库本粘签）燕国公，固辞不受。是时，卢质在庄宗幕下，嗜酒轻傲，尝呼庄宗诸弟为豚犬，庄宗深衔之。承业虑质被祸，因乘间谓庄宗曰：“卢质多行无礼，臣请为大王杀之，可乎？”庄宗曰：“予方招礼贤士，以开霸业，七哥何言之过也。”承业因耸立而言曰：“大王若能如此，何忧不得天下。”其後，卢质虽或纵诞〔五〕，庄宗终能容之，盖承业为之藻藉也。
                                                             【九五二页】
                            (续)
    十八年，庄宗受诸道劝进，将纂帝位，承业以为晋王三代有功於国，先人怒朱氏弑逆，将复旧邦，雠既未平，不宜轻受推戴。方疾作，肩舆之邺宫，见庄宗曰：“王父子血战三十余年，盖言报国仇雠，复唐宗社。今元凶未灭，民赋已殚，而遽先大号，¤耗财力，臣以为不可一也。臣自咸通已来，咸通，原本作“成通”，今从唐书改正。（影库本粘签）伏事宫掖，每见国家册命大礼，仪仗法物，百司庶务，经年草定，临事犹有不可。王若化家为国，新立庙朝，不可乖於制度，制礼作乐，未见其人，臣以为不可二也。举事量力而行，不可信於游谭也。”★案通监考异引秦再思洛中记异云：承业谏帝曰：“大王何不待诛克梁¤，更平吴、蜀，俾天下一家，且先求唐氏子孙立之，後更以天下让有功者，何人辄敢当之！让一月即一月牢，让一年即一年牢。设使高祖再生，太宗复出，又胡为哉！今大王一旦自立，顿失从前仗义征伐之旨，人情怠矣。老夫是阉官，不爱大王官职富贵〔六〕，直以受先王付属之重，欲为大王立万年之基尔。”（旧五代史考异）庄宗曰：“奈诸将何！”承业知庄宗不从，因号泣而言之。十九年十一月二日，以疾卒于晋阳之第，★案：欧阳史作不食而卒。通监作邑邑成疾，不复起。（旧五代史考异）时年七十七。贞简太后闻丧，遽至其第尽哀，为之行服，如儿侄礼。同光初，赠左武¤上将军，¤曰贞宪。★永乐大典卷一万六千四百五十。    案：欧阳史作正宪。（旧五代史考异）    五代史阙文：庄宗将即位於魏州，承业自太原至，谓庄宗曰：“吾王世奉唐家，最为忠孝，自贞观以来，王室有难，未尝不从。所以老奴三十余年为吾王捃拾财赋、召补军马者，誓灭逆贼朱温，复本朝宗社耳。今河朔甫定，朱氏尚存，吾王遽即大位，可乎？”云云。庄宗曰
                                                     【九五二至九五三页】
                           
：“奈诸将意何！”承业知不可谏止，乃恸哭曰：“诸侯血战者，本为李家，今吾王自取之，误老奴矣！”即归太原，不食而死。臣谨按：庄宗实录¤承业谏即位事甚详，惟“吾王自取”之言不书，史官讳之也。
                                                             【九五三页】
                           
    张居翰，字德卿。咸通初，掖廷令张从玫养之为子，以¤入仕。中和三年，自容管监军判官入为学士院判官，迁枢密承旨、内府令，赐绯。昭宗在华下，华下，原本作“华夏”，今据文改正。（影库本粘签）超授内常侍，出监幽州军事，秩满诏归，节度使刘仁恭表留之。天复中，★天复，原本误作“天福”，今从唐书改正。（影库本粘签）诏诛宦官，仁恭绐奏杀之，匿於大安山之北溪。
                                                             【九五三页】
                           
    天佑三年，汴人攻沧州，仁恭求援於武皇，乃遣居翰与书记马郁等率兵助武皇同攻潞州，武皇因留之不遣。李嗣昭节制昭义，以居翰监其军，监其军，原本作“其事”，今据文改正。（影库本粘签）以燕军三千为部下。俄而汴将李思安筑夹城以围潞州，居翰与嗣昭登城保守，以至解围。自是嗣昭每出征，令居翰知留後事。同光元年夏四月，召为枢密使，加特进，与郭崇韬对掌机务。十月，庄宗将渡河，留居翰与李绍宏同守魏州。庄宗入汴，加骠骑大将军，知内侍省事，依前充枢密使。同光时，宦官干政，邦家之务皆出於郭崇韬。居翰自以¤旅乘时，擢居重地，每於宣授，不敢有所是非，承颜免过而已，以此脱季年之祸。四年三月，伪蜀王衍既降，诏迁其族於洛阳，行及秦川，时关东已乱，庄宗虑衍为变，遣中官向延嗣驰骑¤诏杀之〔七〕。诏云：“王衍一行，并宜杀戮。”其诏已经印画，时居翰在密地，覆视其诏，即就殿柱揩去“行”字，改书“家”字。及衍就戮於秦川驿，止族其近属而已，其伪官及从行者尚千余人，皆免其枉滥，居翰之力也。
                                                     【九五三至九五四页】
                           
    明宗入洛，居翰谒见於至德宫，待罪雪涕，乞归田里，诏许之，乃辞归长安。仍以其子延贵为西京职事，以供侍养。天成三年四月，以疾卒於长安，时年七十一。居翰性和而静，谙悉旧事。在潞州累年，每春课人育蔬种树，敦本惠农，有仁者之心焉。永乐大典卷一万六千四百五十。
                                                             【九五四页】
                             
    马绍宏，马绍宏传，永乐大典疑有删节，今无可复考，姑存其旧。（影库本粘签）阉官也。★案：庄宗实录作李绍宏，盖尝赐姓。（旧五代史考异）初与孟知祥同为中门使，及周德威薨，庄宗兼领幽州，令绍宏权知州事。即位之初郭崇韬勋望高，旧在绍宏之下，时徵潞州监军张居翰与崇韬并为枢密使，绍宏失望，乃以为宣徽使。绍宏以己合当枢密任〔八〕，★案宋史赵上交传：南游洛阳，与中官骠骑大将军马绍宏善，绍宏领北面转运制置大使，表为判官。考绍宏为北面转运制置大使，薛史不载。（旧五代史考异）常郁郁侧目於崇韬。崇韬知其慊也，乃置内勾之目，令天下钱谷簿书，悉委裁遣。既而州郡供报，辄滋烦费，议者以为十羊九牧，深所不可，内勾之目，人以为是妖言。★永乐大典卷一万九千六百四十四。    案：下有阙文。据通监，李嗣源为谣言所属，危殆者数四，赖宣徽使李绍宏左右营护，以是得全。天成元年二月己丑朔，以宣徽南院使李绍宏为枢密使。（旧五代史考异）
                                                             【九五五页】
                             
    孟汉琼，本镇州王熔之小竖也。明宗镇常山，得侍左右，明宗即位，自诸司使累迁宣徽南院使。汉琼性通黠，善交构。初见秦王权重，及挟王淑妃势，倾心事之，及朱、冯用事，朱、冯用事，原本作“朱凭”，下文又有“朱冯”。考通监，明宗，朱弘昭、冯¤并掌财赋，故称朱、冯，原本“凭”字误，今改正。（影库本粘签）又与之缔结。秦王领兵至天津桥，时汉琼与朱、冯及康义诚方会议於内庭，谋犹未决，汉琼独出死力，先入殿门，奏於明宗，语在秦王传。汉琼即自介马以召禁军。秦王既诛，翌日，令汉琼驰骑召闵帝於邺。★案通监：遣汉琼徵从厚，且权知天雄军府事。（旧五代史考异）闵帝嗣位，尤恃恩宠，期月之内，累加开府仪同三司、骠骑大将军。西军既叛，闵帝急召汉琼，欲令先入于邺，汉琼藏匿不见。潞王行及陕州，乃悉召诸妓妾诀别，欲手刃之，¤知其心，率皆藏窜。初，潞王失守於河中，勒归於清化里第，时王淑妃恒令汉琼传教旨於潞王，王善待之，故汉琼自谓潞王於己有恩。至是，乃单骑至渑池谒见潞王，因自恸哭，欲有所陈。潞王曰：“诸事不言可知。”汉琼即自预从臣之列，寻戮於路左。★永乐大典卷一万三千一百六十。
                                                     【九五五至九五六页】
                             
    史臣曰：承业感武皇之大惠，佐庄宗之中兴，既义且忠，何以阶也。夫如是，则晋之勃貂，秦之景监，去之远矣。居翰改一字於诏书，救千人之滥死，可不谓之仁人矣乎！如绍宏之争权，汉琼之构祸，乃宦者之常态也，又何足以道哉！永乐大典卷一万三千一百六十。
                                                             【九五六页】
                               
@
#篇名:旧五代史
#类型:史;北宋
#时代:6

          《旧五代史》卷:七十三

    唐书四十九
      列传第二十五
                                                             【九五九页】
                           
    毛璋，本沧州小校。梁将戴思远帅沧州，时庄宗已定魏博，思远势蹙，弃州遁去，璋据城归庄宗，案玉堂闲话云：戴思远任浮阳日，有部曲毛璋，为性轻悍。尝与数十卒追捕盗贼，还宿于逆旅，毛枕剑而寝。夜分，其剑忽大吼，跃出鞘外，从卒闻者愕然惊异，毛亦神之。乃持剑祝曰：“某若异日有此山河，尔当更鸣跃，否则已。”毛复寝，未熟，剑吼跃如初，毛深自负。其後戴离镇，毛请留，戴从之。未几，毛以州归命于唐庄宗，庄宗以毛为其州刺史，後竟帅沧海。（旧五代史考异）历贝州、辽州刺史。璋性凶悖，有胆略，从征河上，屡有战功。梁平，授华州节度使〔一〕。王师讨蜀，以璋为行营右厢马军都指挥使，★行营，原本脱“行”字，今据庄宗本纪增入。（影库本粘签）蜀平，璋功居多。明年，萧墙祸起，继岌自西川至渭南，部下散亡，其川货妓乐，为璋所掠。明宗嗣位，录平蜀功，授¤州节度使。
                                                             【九五九页】
                           
    璋既家富於财，有蜀之妓乐，骄僭自大，动多不法，招致部下，缮理兵仗。朝廷移授昭义节度使，璋谋欲不奉诏，判官边蔚密言规责，乃¤¤承命。洎至潞州，狂妄不悛，每拥川妓於山亭院，服赭黄，纵酒，令为王衍在蜀之戏。事闻於朝，徵为金吾上将军。其年秋，东川节度使董璋上言：“毛璋男廷¤¤父书往西川，虑有阴事。”因追廷¤及同行人赵延祚，与璋俱下御史台狱。廷¤乃璋之假侄，称有叔在蜀，欲往省之，亦无私书，诏停任，令归私第。初，延祚在狱，多言璋阴事，璋许重赂，以塞其口，及免，延祚徵其赂，璋拒而不与，以至延祚诣台诉璋翻覆，复下御史台讯鞫。中丞吕梦奇以璋前蒙昭雪，今延祚以责赂之故，复加织罗，故稍佑璋。及款状上闻，或云梦奇受璋赂，所以狱不尽情，执之，移於军巡。璋具状曾许延祚赂未与，又云曾借马与梦奇，别无行赂之事。朝廷惩其宿恶，长流儒州，赐死於路。永乐大典卷一万八千一百三十。
                                                             【九六０页】
                             
    聂屿，聂屿传，永乐大典仅存一条，今录册府元龟以补其阙。（影库本粘签）邺中人。少为僧，渐学吟咏。郑¤之再主礼闱也，★郑¤之再主礼闱也，刻本作知贡举。（刘本）屿与乡人赵都俱赴乡荐，都纳贿於¤，人报翌日登第，屿闻不捷，诟来人以吓之，¤惧，俾俱成名。★永乐大典卷二万一千一百六十一。渐为拾遗，依郭崇韬为镇州书记。明宗时，为起居舍人。双眸若悬，性气乖僻，人多忌之。天成初，除邺都留守判官，与赵敬怡、吕梦奇不足。又改河东节度，及至，常鄙其土风，薄其人士。或达于重诲，会敬怡入为枢密使，与梦奇同构杀之〔二〕。屿早依郭崇韬门庭，致身朱紫，名登两史，浙江使回，生涯巨万。屿为河东节判时，郭氏次子之妇，孀居于家，屿丧偶未久，复忍而纳币，人皆罪之。明宗在藩邸时，素闻其丑声，天成中，与温韬等同诏赐死。册府元龟卷九百四十三。
                                                     【九六０至九六一页】
                           
    温韬，华原人。少为盗，据华原，事李茂贞，名彦韬，後降于梁，更名昭图。为耀州节度，唐诸陵在境者悉发之，取所藏金宝，而昭陵最固，悉藏前世图书，锺、王纸墨，笔¤如新。案：以下有阙文。（殿本）    永乐大典卷一万一千五百七十六。移许州节度使，累迁至检校太尉、平章事。韬素善赵岩，每依附之。庄宗入汴，岩恃韬与己素厚，遂奔许州，韬延之于第，斩首传送阙下。册府元龟卷九百四十三。同光初，韬来朝，郭崇韬曰：“此劫陵贼，罪不可赦。”韬纳赂刘后，赐姓，名绍¤，遽遣还镇。永乐大典卷一万一千五百七十六。明宗即位，流于德州，俄赐死。
                                                             【九六一页】
                           
    长子延浚，清泰中为泥水关使；次延沼〔三〕，为父牙帐都校；次延袤，邓州指挥使；咸聚居许下。晋天福初，闻张从宾作乱于河阳，咸往依之。从宾虑其难制，悉斩于帐下。册府元龟卷九百四十二。    ★案：温韬传，永乐大典阙全篇，今采册府元龟增补。
                                                     【九六一至九六二页】
                           
    段凝，开封人也。本名明远，少颖悟，多智数。初为渑池簿，脱荷衣以事梁祖，梁祖渐器之。开平三年十月，自东头供奉官授右威¤大将军，威¤，原本作“威军”，今据五代会要改正。（影库本粘签）充左军巡使兼水北巡检使。凝妹为梁祖美人，故稍委心腹。四年五月，授怀州刺史。
                                                             【九六二页】
                           
    乾化元年十二月，梁祖北征回，过郡，凝贡献加等，梁祖大悦。梁祖复北〔四〕，凝迎奉进贡，有加於前。梁祖次相州，刺史李思安迎奉疏怠，梁祖怒，贬思安。制云：“怀州刺史段明远，少年治郡，庶事惟公，两度祗奉行銮，数程宿食本界，动无遗阙，举必周丰，盖能罄竭於家财，务在显酬夫明¤。观明远之忠勤若此，见思安之悖慢何如！”悖慢何如，原本作“悖曼如何”，今从通监改正。（影库本粘签）其见赏如此。其後，迁郑州刺史，监大军於河上。★案欧阳史：迁凝郑州刺史，使监兵于河上，李振亟请罢之，太祖曰：“凝未有罪。”振曰：“待其有罪，则社稷亡矣。”然终不罢也。据此，则凝监河上军为梁祖时事。通监考异云：晋人取魏博，然後与梁以河为境，故常以大兵守之，太祖时未也。就使当时屯兵河上，亦未系社稷之安危，此必均王时事也。（旧五代史考异）梁末帝以戴思远为北面招讨使，行师不利，用王彦章代之，受任之翌日，取德胜之南城，军声大振。张汉伦等推功於凝，凝掎摭彦章之失以间之。★案通监：彦章弃邹家口，复趋杨刘。游奕将李绍兴败梁游兵于清邱县南，段凝以为唐兵已自上流渡，惊骇失色，面数彦章，尤其深入。（旧五代史考异）梁末帝怒，罢彦章兵权。凝纳赂於赵、张二族，求为招讨使，敬翔、李振极言不可，竟不能止。凝以¤五万营於高陵津，裨将康延孝叛归庄宗，延孝具陈梁军虚实，庄宗遂决长驱之计。
                                                     【九六二至九六三页】
                           
    未几，庄宗入汴，凝自滑率兵而南，前锋杜晏球至封丘，解甲听命。翌日，凝率大军乞降於汴郊，庄宗释之，复以凝为滑州兵马留後，赐姓，名绍钦。有顷，正授节度，改兖州节度使。凝初见庄宗，因伶人景进通货於宫掖。凝天性奸佞，巧言饰智，善候人意。其年，契丹寇幽州，命宣徽使李绍宏监护诸军，以御契丹，凝与董璋戍瓦桥关。凝巧事绍宏，绍宏尝乘间奏凝盖世奇才〔五〕，可以大任，屡请以兵柄委之。郭崇韬曰：“段凝亡国败军之将，奸谄难状，不可信也。”凝在藩镇，私用库物数万计，有司促偿，中旨贳其负〔六〕。同光三年四月，移授邓州节度使。四年二月，赵在礼据邺城，李绍宏请用凝为大将，庄宗许之，令具方略条奏。凝所请偏裨皆取其己党，庄宗疑之，乃止。明宗至洛阳，霍彦威怒其前事，与温韬同收下狱，诏释之，放归田里。明年，窜於辽州，竟与温韬同制赐死。永乐大典卷一万八千一百三十。
                                                             【九六三页】
                           
    孔谦，案：通监作魏州人。（旧五代史考异）庄宗同光初，为租庸副使。谦本州之干吏，上自天佑十二年，帝平定魏博，会计皆委制置。谦能曲事权要，效其才力，帝委以泉货之务，设法箕敛，七八年间，军储获济。及帝即位于邺城，谦已当为租庸使，物议以谦虽有经营济赡之劳，然人地尚卑，不欲骤总重任。枢密使郭崇韬举魏博观察判官张宪为租庸使，★“判官”下，原本有阙文，考欧阳史系“判官张宪”，今增入。（影库本粘签）以谦为副，谦悒然不乐者久之。
                                                     【九六三至九六四页】
                           
    帝既平梁汴，谦径自魏州驰之行在，因谓崇韬曰：“魏都重地，须大臣弹压，以谦筹之，非张宪不可。”崇韬以为忠告，即奏宪为邺都副留守，乃命宰臣豆卢革专判租庸。谦弥失望，乃寻革过失。时革以手书便省库钱数十万，谦以手书示崇韬，微讽闻於革。革惧，上表请崇韬专其事，崇韬亦辞避〔七〕。帝问：“当委何人为可？”崇韬曰：“孔谦虽久掌货泉，然物议未当居大任，以臣所见，¤委张宪为便。”帝促徵之。宪性精辨，为趋时者所忌，人不佑之。谦乘间诉于豆卢革曰：“租庸钱谷，悉在眼前，委一小吏可办。邺都本根之地，不可轻付于人。兴唐尹王正言无裨益之才，徒有独行，诏书既徵张宪，复以何人为代？”豆卢革言于崇韬，崇韬曰：“邺都分司列职，皆主上旧人，委王正言何虑不办？”革曰：“俱是失也，设不获已，以正言掌租庸，取书于大臣〔八〕，或可办矣，若付之方面，必败人事。”谦以正言非德非勋，懦而易制，曰：“此议为便。”然非己志。寻掎正言之失，泣诉于崇韬，厚赂阉伶，以求进用，人知奸谄，沮之，乃上章请退。帝怒其规避，将置于法，乐人景进于帝前解喻而止。王正言风病恍惚，不能综三司事，景进屡言于帝，乃以正言守礼部尚书，以谦为租庸使。册府元龟卷九百二十四。
                                                     【九六四至九六五页】
                           
    谦以国用不足，奏：“诸道判官员数过多，请只置节度、观察、判官、书记、支使、推官各一员，留守置判官各一员，三京府置判官、推官，余并罢俸钱。”又奏：“百官俸钱虽多，折支非实，请减半数，皆支实钱。”并从之。未几，半年俸复从虚折。永乐大典卷四千六百七十九。”案：孔谦传，永乐大典仅存一条，今录册府元龟以存梗概。    案以下原阙。北梦琐言云：明宗即位，诛租庸使孔谦等。孔谦者，魏州孔目，庄宗图霸，以供馈兵食，谦有力焉。既为租庸使。曲事嬖幸，夺宰相权，专以聚敛为意，剥削为端，以犯¤怒伏诛。（旧五代史考异）
                                                             【九六五页】
                             
    李邺，魏州人也。幼事杨师厚，及庄宗入魏，渐转裨将，历数郡刺史，後迁亳州。为政贪秽，有奴为人持金以赂邺，奴隐其金，邺杀之。其家上诉，因讦其阴事，诏贬郴州司户参军，又贬崖州长流百姓，所在赐自尽。永乐大典卷一万三百八十九。
                                                             【九六五页】
                             
    史臣曰：易云：“积不善之家，必有余殃。”又曰：“恶不积不足以灭身。”如毛璋之俦，可谓积恶而灭其身矣，况温韬之发陵寝，段凝之败国家，罪不容诛，死犹差晚。余皆琐琐，何足议焉。永乐大典卷一万三百八十九。
                                                     【九六五至九六六页】
                               
@
#篇名:旧五代史
#类型:史;北宋
#时代:6

          《旧五代史》卷:七十四

    唐书五十
      列传第二十六
                                                             【九六七页】
                           
    康延孝，塞北部落人也。初隶太原，因得罪，亡命于汴梁。开平、乾化中，自队长积劳至部校，梁末帝时，频立军功。同光元年八月，段凝率¤五万营於王村，时延孝为右先锋指挥使，率百骑来奔。庄宗得之喜，解御衣金带以赐之。翌日，赐田宅於邺，以为捧日军使兼南面招讨指挥使、招讨，原本作“招收”，今据通监改正。（影库本粘签）检校司空，守博州刺史。庄宗屏人问梁兵机，延孝备陈利害，语在庄宗纪中。庄宗平汴，延孝颇有力焉，以功授检校太保、郑州防御使，赐姓，名绍琛。明年，郊礼毕，授保义军节度使。
                                                             【九六七页】
                           
    三年，讨蜀，以延孝为西南行营马步军先锋、排阵斩斫等使。延孝性骁健，¤利奋不顾身。以前锋下凤州，收固镇，降兴州，败王衍军於三泉，所俘蜀军皆谕而释之，自是昼夜兼行。王衍自利州奔归成都，断吉柏津浮梁，以绝诸军，延孝复造浮梁以渡，进收绵州，王衍复断绵江浮梁而去。水深无舟¤可渡，延孝谓招抚使李严曰：“吾悬军深入，利在急兵。乘王衍破胆之时，人心离沮，但得百骑过鹿头关，鹿头，原本作“虎头”，下文又作“鹿头”，考通监及九国志俱作“鹿”，今改正。（影库本粘签）彼即迎降不暇。如俟修缮津梁，便留数日，若王衍坚闭近关，折吾兵势，傥延旬浃，则胜负莫可知也，宜促骑渡江。”因与李严乘马浮江，於是得济者仅千人，步军溺死者亦千余人。延孝既济，长驱过鹿头，进据汉州。居三日，部下後军方至。伪蜀六军使王宗弼令人持牛酒币马归款。旬日，两川平定，延孝止汉州以俟继岌。平蜀之功，延孝居最。
                                                     【九六七至九六八页】
                           
    时¤州节度使董璋为行营右厢马步使，华州节度使毛璋为行营左厢马步使，以军礼当事延孝。郭崇韬以私爱董璋，及西川平定之後，崇韬每有兵机，必召璋参决，延孝不平。时延孝军於城西，毛璋军於城东，董璋军於城中。闰十二月，延孝因酒酣谓董璋曰：“吾有平蜀之功，公等仆¤相从，反首鼠於侍中之门，谋相倾陷。吾为都将，公乃裨校，力能斩首。”璋惶恐，谢之而退。酒罢，璋诉于郭崇韬，崇韬阴衔之〔一〕，乃署董璋为东川节度使，落军职。延孝怒，谓毛璋曰：“吾冒白刃，犯险阻，平定两川，董璋何功，遽有其地！”二人因谒见崇韬，曰：“东川重地，宜择良帅，工部任尚书有文武才干，“工部”下原脱“任”字，今据通监增入。（影库本粘签）甚洽¤心，请表为东川帅。”崇韬怒曰：“绍琛反耶？敢违吾节度！”延孝等惶恐而退。未几，崇韬为继岌所害，二人因责董璋曰：“公复首鼠何门？”璋¤首祈哀而已。
                                                     【九六八至九六九页】
                           
    四年正月甲申，大军发成都，继岌令延孝以一万二千人为後军。二月癸巳，中军次武连，中使诏至，谕以西平王朱友谦有罪伏诛〔二〕，命继岌杀其子遂州节度使令德，延孝大惊。俄而董璋率兵之遂州，遇延孝不谒，延孝怒，谓诸校曰：“南平梁汴，西定巴¤，画策之谋，始於郭公，而汗马之劳，力摧强敌，即吾也。若以背伪归国，掎角而成霸业，即西平王之功第一。西平与郭公皆以无罪赤族，归朝之後，次当及我矣。”丙申，延孝次剑州。时延孝部下皆¤、延、河中旧将，焦武等知西平王被祸，兼诛令德，号哭军门，诉於延孝曰：“西平无罪，二百口伏诛，河中旧将，无不从坐，某等必死矣。”时魏王继岌到泥溪，延孝报继岌云：“河中兵士号哭，欲为乱。”丁酉，延孝至剑州，遂拥¤回，自称西川节度、三川制置等使，以檄招谕蜀人〔三〕，三日间，¤及五万。
                                                             【九六九页】
                            (续)
    己亥，继岌至利州。是夜，守吉柏津使案：原本疑有阙文。密告魏王曰：“得绍琛文字，令断吉柏浮梁。”继岌惧，乃令梁汉¤以兵控吉柏津。延孝已拥¤急趋西川，继岌遣人驰书谕之。夜半，令监军使李廷安召任圜，因署为副招讨使，令圜率兵七千骑，与都指挥使梁汉¤、监军李廷安讨之。辛丑，先令都将何建崇击剑门，下之。甲寅，圜以大军至汉州，延孝来逆战，圜令董璋以东川懦卒当其锋，伏精兵於其後，延孝击退东川之兵，急追之，遇伏兵起，延孝败，驰入汉州，闭壁不出。西川孟知祥以兵二万，与圜合势攻之。案九国志李延厚传：康延孝入汉州，知祥遣延厚率兵二千会李仁罕讨之，将行，誓士卒曰：“今出师不三旬必破贼，乃立功图赏之日也。士卒忠奋者立东厢〔四〕，衰疾者立西厢，无自苦也。”得请行者七百人，逐延孝西寨，斩首百余级，竟拔其城。汉州四面树竹木为栅。三月乙丑，圜阵於金¤桥，即率诸军鼓噪而进，四面纵火，风焰亘空。於是延孝危急，引骑出战，遇阵於金¤桥，金¤，原本作“京¤”，今从通监改正。（影库本粘签）又败之，以十数骑奔绵州，何建崇追及，擒之，任圜命载以槛车。时孟知祥与任圜、董璋置酒高会，因引令延孝槛车至会，知祥问曰：“明公顷自梁朝脱身归命，才平汴水，节制陕郊，近领前锋，克平剑外，归朝之後，授爵册勋，巨镇尊官，谁与为竞！奈何躁愤，自毁功庸，入此槛车，还为邓艾，深可痛惜，谁肯愍之！”知祥因手自注杯以饮之。延孝曰：“自知富贵难消，官职已足。然郭崇韬佐命元勋，辅成大业，不动干戈，收获两川，自古殊功，但恐不及，一旦何罪，阖门被诛，延孝之徒，何保首领。以此思虑，不敢归朝，天道相违，一旦至此，亦其命也，夫复何言！”及圜班师，行次凤翔，中使向延嗣¤诏至
                                                     【九六九至九七０页】
                           
，遂诛之。部下怀其首级，瘗於昭应县民陈晖地。天成初，其子发之携去。永乐大典卷一万八千一百三十。
                                                             【九七０页】
                           
    朱守殷，小字会儿。庄宗就学，以厮养之役给事左右。及庄宗即位，为长直军使，虽列戎行，不闻战攻。每构人之短长，中於庄宗，渐以心腹受委。河上对垒，稍迁蕃汉马步都虞候。守殷守德胜寨，为梁将王彦章所攻，守殷无备，遂陷南寨。庄宗闻之曰：“驽才大¤予事！”因撤北寨，驽才，原本作“驽木”；北寨，原本作“此塞”，今俱从通监改正。（影库本粘签）往固杨刘。明宗在郓州，密请以覆军之罪罪之，庄宗私於腹心，忍而不问。同光二年，为振武节度使，不之任，仍兼领蕃汉马步军。京城初定，内外警巡，恃凭主恩，蔑视勋旧，与景进互相表里，又强作宿德之态，言语迟缓，自谓沉厚。★案：以下疑有阙文。据欧阳史，庄宗东讨，守殷将骑军。
                                                             【九七一页】
                           
    及郭从谦犯兴教门，步军始乱，中使急召骑士，守殷按甲不进，庄宗独领宦官斫射，屡退，而骑军终不至。庄宗既崩，守殷拥¤方在北邙，憩於茂林之下。迨闻凶问，乃入内，选嫔御及珍宝以归，恣军士劫掠京都，翌日方定，率诸校迎明宗於东郊。天成初，授河南尹，判六军诸¤事，加侍中，移汴州节度使。车驾将巡幸，外议¤然，初以为平吴，又云制置东诸侯。守殷乃生云梦之疑，遂杀都校马彦超、副使宋敬。案欧阳史云：守殷将叛，召都指挥使马彦超与计事，彦超不从，守殷杀之。明宗怜彦超之死，以其子承祚为¤州长史。守殷驱市人闭壁以叛，明宗途次京水，京水，原本作“凉水”，今从通监改正。（影库本粘签）闻之，亲统禁军，倍程直抵其垒，长围夹攻，缒城甚¤。守殷力屈，尽杀其族，引颈令左右尽其命。★案儒林公议云：朱守殷与霍彦威同立明宗，寻判诸军事兼河南尹，旋¤宣武军节度使。时枢密使安重诲用事，汴之财利，遣中人¤榷之。守殷军用不给，累表抗论，重诲既而复夺之，守殷不平，颇出怨言。重诲奏其反状，明宗亲率师讨之。车驾至汴京，守殷自以本无不臣之意，为权臣诬奏，登城门望明宗叩头，号哭称¤。明宗思其功，许以开门自新，重诲已麾军登陴，势不可遏，城陷诛之。考守殷之叛，欧阳史、通监与薛史无异辞，而儒林公议以为守殷本无反心，为重诲所陷，盖传闻之互异也。（旧五代史考异）。王师入城，索其党，尽诛之。诏鞭守殷尸，枭首悬於都市，满七日，传送洛阳。永乐大典卷二千三十一。
                                                     【九七一至九七二页】
                             
    杨立者，潞州之小校。初事李嗣昭及李继韬，皆畜养甚厚，继韬被诛，愤愤失志。同光二年四月，有诏以潞兵三万人戍涿州，案：通监作发安义兵三千戍涿州。（旧五代史考异）将发，其¤谋曰：“我辈事故使二十年，衣食丰足，未尝边塞征行，苟於边上差跌，白骨何归？不如据城自固，事成则富贵耳。”因聚徒百余辈，攻子城东门，城中大扰。副使李继珂及监军张机祚出奔〔五〕。立自称留後，率军民上表请旄节。庄宗怒，命明宗与李绍真攻讨，★案：通监作李绍荣。（旧五代史考异）一月拔之，生擒立及其同恶十余人，送於阙下，皆磔於市。潞州城峻而隍深，故立辄敢据之，庄宗因兹诏诸道撤防城之备焉。★永乐大典卷六千五十二。
                                                             【九七二页】
                             
    窦廷琬者，世为青州牙将，梁祖擢置左右。同光初，为复州游奕使，奸盗屏迹，历贝州刺史。未几，请制置庆州盐池，逐年出绢十万疋，米十万斛，遂以廷琬为庆州防御使，俾制置之，由是严刑峻法，屡挠边人。课利不集，诏移任於金州，廷琬据庆州叛，诏¤州节度使李敬周率兵讨平之，夷其族。永乐大典卷一万九千三百五十四。
                                                     【九七二至九七三页】
                              (续)
    张虔钊，辽州人也。案九国志云：虔钊，辽州榆社人。父简，唐检校尚书左仆射。初为太原牙校，以武勇闻於流辈，武皇、庄宗之世，累补左右突骑军使。案九国志云：庄宗尝以偏师取镇阳，命虔钊率骑为先锋，屡挫贼锐，遂陷其城。明宗素闻虔钊有将帅才，及即位，擢为护驾亲军都指挥使，领春州刺史。天成中，与诸将围王都於中山，大败契丹於嘉山之下，及定州平，以功授沧州节度使。案北梦琐言云：虔钊镇沧州日，因亢旱民饥，发廪赈之，方上闻，帝甚嘉¤。他日秋成，倍斗徵敛，朝论鄙之。移镇徐州。长兴中，为山南西道节度使兼西面马步军都部署。及末帝起于凤翔，闵帝诏令虔钊帅部兵会王师於岐下。洎西师俱变，虔钊愤惋，退归兴元，因与洋州节度使孙汉韶俱送款於蜀。孟知祥待之尤厚，伪授本镇节度使，俾知祥坐获山南之地，由虔钊之故也。案北梦琐言云：入蜀，取人产业，黩货无厌，蜀民怨之。孟昶嗣伪位，加检校太师、兼中书令。晋开运末，蜀人闻契丹入洛，令虔钊率¤数万，将寇秦、雍，俄闻汉高祖已定中原，虔钊无功而退。案九国志云：历左右匡圣马步军都指挥使，出为昭武军节度使。及汉祖即位，乃移镇梁州，以观朝廷之变。会晋昌军节度使赵匡赞、凤翔节度使侯益俱谋归蜀，遂以虔钊为北面行营招讨使，应接经营。俄而赵匡赞、侯益请昶出师，掠定三秦，因命虔钊与韩保贞等总师五万出散关，雄武军节度使何重建出陇右，奉銮肃¤都虞候李廷¤出子午谷，会于雍州。廷¤始出子午谷，闻匡赞为王景崇所逼，弃城自拔东去，遂先退师。时虔钊、福诚、保贞师次陈仓，谋不相¤，而侯益闻匡赞已去，廷¤班师，亦诚款中变，闭垒不出。司天监赵廷枢累以云气不利为讽，保贞乃与福诚率所部取陇州道，会重建归蜀。虔钊留宝鸡，以势孤不可
                                                     【九七三至九七四页】
                             
深入，遂班师。行至兴州，感愤而卒。永乐大典卷六千三百五十。
                                                             【九七四页】
                             
    杨彦温，汴州人，本梁朝之小校也。庄宗朝，累迁裨将。天成中，为河中副指挥使，及末帝镇河中，尤善待之，因奏为衙内都指挥使。长兴元年四月，乘末帝阅马於黄龙庄，据城谋叛。末帝遣人诘之曰：“吾善待汝，何苦为叛？”彦温报曰：“某非敢负恩，缘奉枢密院宣头，宣头，原本作“宜头”，通监作“宣头”。胡三省注云：中书用¤，枢密院用宣，今改正。（影库本粘签）令某拒命，请相公但归朝廷。”数日，诏末帝归朝。明宗疑其诈，不欲兴兵，授彦温绛州刺史。安重诲坚请出师，即命西京留守索自通、侍¤步军指挥使药彦稠等帅兵攻之，五日而拔。自闭门及败，凡十三日。初，彦稠出师，明宗戒之曰：“与朕生致彦温，吾将自讯之。”及收城，斩首传送，明宗深怒彦稠等。时议者以当时四海恬然，五兵载戢，蒲非边郡，近在国门，而彦温安敢狂悖。皆以为安重诲方弄国权，尤忌末帝之名，故巧作窥图，究莫能倾陷也。彦温愚昧，为人所嗾，故灭其族焉。★永乐大典卷六千三百五十一。
                                                     【九七四至九七五页】
                             
    史臣曰：春秋传云：“夫不令之臣，天下之所恶也。”故不复较其优劣焉。唯虔钊因避地以偷生，彦温乃为人之所嗾，比诸叛臣，亦可矜也。永乐大典卷六千三百五十一。
                                                             【九七五页】
                               
@
#篇名:旧五代史
#类型:史;北宋
#时代:6

          《旧五代史》卷:七十五

    晋书一
      高祖纪第一
                                                             【九七七页】
                              
    高祖圣文章武明德孝皇帝，姓石氏，讳敬瑭，太原人也。本¤大夫¤、汉丞相奋之後，案：欧阳史作其姓石氏，不知其得姓之始。（旧五代史考异）汉衰，关辅乱，子孙流泛西裔，故有居甘州者焉。四代祖¤，以唐元和中与沙陀军都督朱耶氏自灵武入附，★灵武，原本作“灵戊”，据新唐书沙陀传：朱耶氏自沙州入居灵武。今改正。（影库本粘签）宪宗嘉之，隶为河东阴山府裨校，以边功累官至朔州刺史。天福二年，追尊为孝安皇帝，庙号靖祖，陵曰义陵；祖妣秦氏，追¤为孝安元皇后。三代祖郴，早薨，赠左散骑常侍，追尊为孝简皇帝，庙号肃祖，陵曰惠陵；祖妣安氏，追¤孝简恭皇后。皇祖讳翌，任振武防御使，赠尚书右仆射，追尊孝平皇帝，庙号睿祖，陵曰康陵；祖妣米氏，追¤孝平献皇后。皇考讳绍雍★案：原本作“诏雍”，今从五代会要改正。番字臬捩¤〔一〕，善骑射，有经远大略，事後唐武皇及庄宗，累立战功，与周德威相亚，历平、¤二州刺史，薨於任，赠太傅，追尊为孝元皇帝，庙号宪祖，陵曰昌陵；皇妣何氏，追¤孝元懿皇后。
                                                     【九七七至九七八页】
                              
    帝即孝元之第二子也，以唐景福元年二月二十八日生於太原汾阳里〔二〕，时有白气充庭，人甚异焉。及长，性沈澹，寡言笑，读兵法，重李牧、周亚夫行事。唐明宗为代州刺史，每深心器之，因妻以爱女。唐庄宗闻其善射，擢居左右，明宗请隶大军，从之。後明宗从庄宗征行，命帝领亲骑，号“三讨军”，案：欧阳史作左射军。倚以心腹。
                                                             【九七八页】
                              
    天佑十二年，庄宗并有河北之地，开府於邺，梁遣上将刘¤以兵五万营於莘。十三年二月，¤引兵突至清平，薄於城下，庄宗至自甘陵，兵未阵，多为¤所掩。帝领十余骑，横槊深入，东西驰突，无敢当者，卒全部伍而旋。庄宗壮之，拊其背曰：“将门出将，言不谬尔。”因颁以器帛，复亲为啖酥，当时以为异恩，由是知名。明年，¤兵阵於莘之西北，明宗从庄宗酣战。久之，尘埃四合，帝与明宗俱陷阵内，帝挺身跃剑，反复转¤，行数十里，逐¤於故元城之东。是日，¤军杀伤过半。
                                                             【九七八页】
                              
    十五年，唐军拔杨刘镇，梁将贺¤设伏於无石山，明宗为¤所迫，帝为後殿，破梁军五百余骑，按辔而还。十二月，庄宗与梁军大战於胡柳陂，¤号十万，总管周德威将左军，杂以燕人，前锋不利，德威死之。庄宗率步¤五千，固守高陵，以避敌之锐。明宗独完右广，右广，原本作“右黄”，据册府元龟作“右广”，薛史庄宗纪亦作“广”，今改正。（影库本粘签）伏於土山之下，顾谓帝曰：“梁人首获其利，旌旗甚整，何计可以挫之？”帝曰：“腊後寒如此，出手堕指，彼多步¤，易进难退，莫若啜¤饮水，徐而困之。且超乘徒行，其势不等，一击而破，期在必胜。”明宗曰：“是吾心也。”会日暮，梁军列於平野，五六万人为一方阵，麾游骑以迫唐军，帝曰：“敌将遁矣！”乃请明宗令士整胄宽而罗之，命左射军三百人鸣矢驰转，渐束其势，以数千骑合之。迨夜，旌旗皆靡，而一角先溃，三面踵之，其牙竿相击，若火爆之声，横尸积甲，不可胜计。由是梁人势削，庄宗进营德胜渡。
                                                     【九七八至九七九页】
                              
    十八年十月，又从明宗战梁人於德胜渡，败其将戴思远，杀二万余人。十九年，战胡卢套，唐军稍¤，帝睹其敌锐，拔剑辟道，肩护明宗而退，敌人望之，无敢袭者。
                                                             【九七九页】
                              
    二十年十月，从明宗观梁人之杨村寨。部曲皆不擐甲，俄而敌出不意，以兵掩明宗，刃将及背，帝挟战戟而进，一击而凶酋落马者数辈，明宗遂解其难。是岁，庄宗即位於邺，改元同光，遣明宗越河，悬军深入以取郓。郓人始不之觉，帝以五十骑从明宗涉济，突东门而入，郓兵来拒，帝中刃，翼明宗，罗兵通衢，嶷然不动，会後骑继至，遂拔中城以据之。既而平汴水，灭梁室，成庄宗一统，集明宗大勋，帝与唐末帝功居最，庄宗朝官未显者，以帝不好矜伐故也，唯明宗心知之。
                                                     【九七九至九八０页】
                              
    同光四年二月，赵在礼据邺为乱，朝廷遣元行钦招之不下，招之，原本作“诏之”，今据册府元龟改正。（影库本粘签）¤议纷然，以为非明宗不可，庄宗乃以明宗为统帅。时帝从行，至魏，诸军有变，叩马请明宗帝河北。明宗受霍彦威劝，将自诉於天子，遂佯诺，诸军亦恐事不果而散者甚¤，明宗所全者，唯常山一军而已。西次魏县，帝密言於明宗曰：“犹豫者兵家大忌，必若求诉，宜决其行。某愿率三百骑先趋汴水，以探虎口，如遂其志，请大军速进。夷门者，天下之要害也，据之可以自雪。安有上将与三军言变，他日有平手乎！危在顷刻，不宜恬然。”明宗至相州，遂分骁骑三百付之，遣帝由黎阳济河，自汴西门而入，因据其城。及明宗入汴，庄宗亲统师亦至城之西北五里，登高叹曰：“吾不济矣！”由此庄宗从兵大溃，来归明宗。明宗寻遣帝令率兵为前锋，趋汜水关，★汜水，原本作“泛水”，今从通监改正。（影库本粘签）俄而庄宗遇内难而崩。
                                                             【九八０页】
                              
    是月，明宗入洛，嘉帝之功，自总管府都校署陕府兵马留後。明宗即位，改元天成，五月，加帝光禄大夫、检校司徒，充陕州保义军节度使，岁未期而军民之政大治焉。二年二月，加检校太傅兼六军诸¤副使，进封开国伯，增食邑四百户。是月，帝赴阙，以¤六军诸¤事故也。八月，加食邑八百户，实封一百户，旌为政之效也。十月，明宗幸汴，以帝为御营使。御营使，原作“御荣”，今从五代会要改正。（影库本粘签）车驾次京水，飞报汴州节度使朱守殷叛，明宗命帝董亲军倍道星行，信宿及浚城，一战而拔之。寻以帝为宣武军节度使、侍¤亲军马步军都指挥使兼六军诸¤副使〔三〕，进封开国公，加食邑五百户，赐耀忠匡定保节功臣。
                                                     【九八０至九八一页】
                              
    三年四月〔四〕，车驾还洛，制加检校太傅、同中书门下平章事、兴唐尹、邺都留守、天雄军节度使。五月丁未，加驸马都尉。长兴元年二月，明宗南郊礼毕，加检校太尉，增食邑五百户，寻诏归任。时邺都繁富为天下之冠，而土俗犷悍，民多争讼，帝令投函府门，一一览之，及¤年，盈积几案，滞於狱者甚¤，时论以此减之。九月，东川董璋叛，朝廷命帝为东川行营都招讨使，兼知东川行府事。十月，至自魏博，董¤西征。二年春，以川路险艰，粮运不继，诏班师。四月，复兼六军诸¤副使。六月，改河阳节度使，仍兼兵柄。
                                                             【九八一页】
                             
    是时，秦王从荣奏：“伏见北面频奏报，契丹族移帐近塞〔五〕，吐浑、突厥已侵边地，戍兵虽多，未有统帅，早宜命大将一人，以安云、朔。”明宗曰：“卿等商量。”从荣与诸大臣奏曰：“将校之中，唯石敬瑭、康义诚二人可行。”帝素不欲为禁军之副，即奏曰：“臣愿北行。”明宗曰：“卿为吾行，事无不济。”及受诏，不落六军副使，帝复迁延辞避。十一月乙酉，明宗复谓侍臣曰：“云州奏，契丹自幽州移帐，言就放牧，终冬不退，甚患深矣。”枢密使范延光奏曰：“已议石敬瑭与康义诚北行，然其定夺，即在宸旨。”帝奏曰：“臣虽不才，争敢避事，但进退惟命。”明宗曰：“卿为吾行，甚¤¤议。”由是遂定。丁亥，加兼侍中、太原尹、北京留守、河东节度使，兼大同、振武、彰国、威塞等军蕃汉马步军总管，改赐竭忠匡运宁国功臣。翌日，宴於中兴殿，帝捧觞上寿，因奏曰：“臣虽微怯，惟边事敢不尽其忠力，但臣远违玉阶，无以时申补报。”帝因再拜告辞，明宗泣下沾衿，左右怪其过伤，果与帝因此为诀，不复相见矣。十二月，明宗晏驾，帝闻之，长恸若丧考妣。应顺元年正月，闵帝即位，加中书令，及增食邑。
                                                     【九八一至九八二页】
                             
    帝性简俭，未尝以声色滋味辄自宴乐，每公退，必召幕客论民间利害及刑政得失，明而难犯，事多亲决。有店妇与军士讼，云“曝粟於门，为马所食”。而军士恳诉，无以自明。帝谓鞫吏曰：“两讼未分，何以为断，可杀马刳肠而视其粟，有则军士诛，无则妇人死。”遂杀马，马肠无粟，因戮其妇人。境内肃然，莫敢以欺事言者。三月，移镇常山，移镇，原本作“以镇”，今据文改正。（影库本粘签）所历方镇，以孝治为急，见民间父母在昆弟分索者，必绳而杀之。勤於吏事，廷无滞讼。常山属邑曰九门，有人鬻地与异居兄，议价不定，乃移於他人。他人须兄立券，兄固抑之，因诉於令。令以弟兄俱不义，送府。帝监之曰：“人之不义。由牧长新至，教化所未能及，吾甚愧焉。若以至理言之，兄利良田，弟求善价，顺之则是，沮之则非，其兄不义之甚也，宜重笞焉。市田以高价者取之。”上下服其明。
                                                             【九八二页】
                             
    及岐阳兵乱，岐阳，原本作“伎阳”，今从通监改正。（影库本粘签）推潞王为天子，闵帝急诏帝赴阙，欲以社稷为托。闵帝自洛阳出奔於¤，相遇於途，遂与闵帝回入¤州。时闵帝左右将不利於帝，帝觉之，因擒其从骑百余人。闵帝知事不济，与帝长恸而别，帝遣刺史王弘贽安置闵帝於公舍而去，寻为潞王所害，帝後长以此愧心焉。
                                                             【九八三页】
                             
    清泰元年五月，复授太原节度使、北京留守，充大同、振武、彰国、威塞等军蕃汉马步总管。二年夏，帝屯军於忻州，朝廷遣使送夏衣，传诏抚谕，後军人遽呼万岁者数四，帝惧，斩挟马将李晖以下三十余人以¤，乃止。
                                                             【九八三页】
                             
    三年五月，移授郓州节度使，进封赵国公，仍改扶天启运中正功臣。寻降诏促帝赴任，帝心疑之，乃召僚佐议曰：“孤再受太原之日，主上面宣云：『与卿北门，一生无议除改。』今忽降此命，莫是以去年忻州乱兵见迫，忻州，原本作“沂州”，今据通监改正。（影库本粘签）过相猜乎？又今年千春节，公主入觐，当辞时，谓公主曰：『尔归心甚急，欲与石郎反耶？』此疑我之状，固且明矣。今天子用后族，委邪臣，沈湎荒惑，万机停壅，失刑失赏，不亡何待！吾自应顺中少主出奔之日，¤人情大去，不能扶危持颠，愤愤於方寸者三年矣。今我无异志，朝廷自启祸机，不可安然死於道路。况太原险固之地，积粟甚多，若且宽我，我当奉之。必若加兵，我则外告邻方，北构强敌，兴亡之数，皎皎在天。今欲发表称疾，以俟其意，诸公以为何如？”★案玉堂闲话云：晋祖在¤部，尝从容谓宾佐云：“近因昼寝，忽梦若顷年在洛京时，与天子连镳于路，过旧第，天子请某入其第，某逊让者数四，不得已即促辔而入，至厅事下马，升自阼阶，西向而坐，天子已驰车去矣。其梦如此。”¤僚莫敢有所答。是年冬，果有鼎革之事。盖晋祖怀不轨之心久矣，故托梦以惑¤也。（旧五代史考异）掌书记桑维翰、都押衙刘知远赞成密计，遂拒末帝之命。朝廷以帝不奉诏，降旨削夺官爵，即诏晋州刺史〔六〕、北面副招讨使张敬达领兵围帝於晋阳。★张敬达，原本作“敬远”，今从欧阳史改正。（影库本粘签）帝寻命桑维翰诣诸道求援，契丹遣人复书诺之，约以中秋赴义。★案辽史太宗纪云：七月丙申，唐河东节度使石敬瑭为其主所讨，遣赵莹求救，时赵德钧亦遣使至，河东复遣桑维翰来告急，遂许兴师。八月庚午，自将以援敬瑭。（旧五代史考异）
                                                     【九八三至九八四页】
                             
    六月，北面招收指挥使安重荣以部曲数千人入城。七月，代州屯将安元信率一军，与西北面先锋指挥使安审信引五百骑俱至。八月，怀州彰德军使张万迪等各率千余骑来降〔七〕。是月，外¤攻我甚急，帝亲当矢石，人心虽固，廪食渐困。
                                                             【九八四页】
                             
    九月辛丑，契丹主率¤自雁门而南，案辽史：九月丁酉，入雁门。戊戌，次忻州。己亥，次太原。（旧五代史考异）旌骑不绝五十里余。先使人报帝云：“吾欲今日便破贼，可乎？”帝使人驰告曰：“皇帝赴难，比要成功，贼势至厚，可明旦稳审议战，未为晚也。”使未达，契丹已与南军骑将高行周、符彦卿等合战。时张敬达、杨光远列阵西山下，士未及成伍，而行周、彦卿为伏兵所断，舍军而退，敬达等步兵大败，死者万人。是夜，帝出北门与戎王相见，戎王执帝手曰：“恨会面之晚。”因论父子之义。★案辽史：敬瑭率官属来见，帝执手抚慰之。契丹国志云：敬瑭见契丹帝，问曰：“皇帝远来，士马疲倦，遽与唐大战而胜，何也？”帝曰：“始我谓唐必断雁门诸路，伏兵险要，不可得进，使人侦视皆无之，是以长驱而深入。我气方锐，乘此击之，是以胜之。”敬瑭叹服。（旧五代史考异）明日，帝与契丹围敬达营寨，南军不复出矣。帝与契丹本无结好，自末帝见迫之後，遣心腹何福，以刀错为信，★刀错，原本作“刀锡”，今从册府元龟改正。（影库本粘签）一言亲赴其难，迅若流电，信天意耶！己酉，唐末帝率亲军步骑三万出次河桥。辛亥，末帝诏枢密使赵延寿分¤二万为北面招讨使，又诏魏博节度使范延光统本军二万人屯辽州。十月，幽州节度使赵德钧领所部万余人自上党吴儿谷合延寿兵屯团谷口〔八〕，与敬达寨相去百里，弥月竟不能相通。★案辽史：初围晋安，分遣精兵守其要害，以绝援兵之路，赵延寿等皆逗留不进。
                                                     【九八四至九八五页】
                              (续)
    十一月，戎王会帝於营，谓帝曰：“我三千里赴义，事须必成。观尔体貌恢廓，识量深远，真国主也。天命有属，时不可失，欲徇蕃汉¤议，册尔为天子。”帝饰让久之。既而诸军劝请相继，乃命筑坛於晋阳城南，案：通监作筑坛于柳林，辽史亦作设坛晋阳。（旧五代史考异）册立为大晋皇帝，戎王自解衣冠授焉。★案辽史太宗纪：十一年冬十月甲子，封敬瑭为晋王。十一月丁酉，册敬瑭为大晋皇帝。薛史及通监、欧阳史俱不载先封晋王事。    案辽史：十月甲子，封敬瑭为晋王，幸其府，敬瑭与妻李氏率其亲属捧觞上寿。考通监及契丹国志俱不载先封晋王。（孔本）文曰：
        维天显九年〔九〕，岁次丙申，十一月丙戌朔，十二日丁酉，大契丹皇帝若曰：
    於戏！元气肇开，树之以君；天命不恒，人辅以德。故商政衰而周道盛，秦德乱而汉
    图昌，人事天心，古今靡异。
        咨尔子晋王，神锺睿哲，天赞英雄，¤梦日以储祥，应澄河而启运。迨事数帝，
    历试诸艰。武略文经，乃由天纵；忠规孝节，固自生知。猥以眇躬，奄有北土，暨明
    宗之享国也，与我先哲王保奉明契，所期子孙顺承，患难相济，丹书未泯，白日难欺
    ，顾予纂承，匪敢失坠。尔惟近戚，实系本枝，所以余视尔若子，尔待予犹父也。
        朕昨以独夫从珂，本非公族，窃据宝图，弃义忘恩，逆天暴物，诛剪骨肉，离间
    忠良，听任矫谀，威虐黎献，华夷震悚，内外崩离。知尔无辜，为彼致害，敢徵¤旅
    ，来逼严城，虽并吞之志甚坚，而幽显之情何负，达於闻听，深激愤惊。乃命兴师，
    为尔除患，亲提万旅，远殄¤凶，但赴急难，罔辞艰险。果见神只助顺，卿士¤谋，
                                                     【九八五至九八六页】
                             
    旗一麾而弃甲平山，鼓三作而¤尸¤野。虽以遂予本志，快彼¤心，将期税驾金河，
    班师玉塞。
        矧今中原无主，四海未宁，茫茫生民，若坠涂炭。况万几不可以暂废，大宝不可
    以久虚，拯溺救焚，当在此日。尔有庇民之德，格于上下；尔有戡难之勋，戡难，原
    本作“甚艰”，今从契丹国志改正。（影库本粘签）光于区宇；尔有无私之行，通乎
    神明；尔有不言之信，彰乎兆庶。予懋乃德，嘉乃丕绩，天之历数在尔躬，是用命尔
    ，当践皇极。仍以尔自兹¤土，首建义旗，宜以国号曰晋，朕永与为父子之邦，保山
    河之誓。於戏！补百王之阙礼，行兹盛典；成千载之大义，遂我初心。尔其永保兆民
    ，勉持一德，慎乃有位，允执厥中，亦惟无疆之休，其诫之哉！礼毕，帝鼓吹导从而归。★案通监考异引废帝实录：契丹立晋，在闰月丁卯。欧阳史及通监¤从薛史，作十一月丁酉。
                                                     【九八六至九八七页】
                              (续)
    始梁开国之岁，即前唐天佑四年也，潞州行营使李思安奏：“壶关县庶穰乡乡人伐树，树倒自分两片，内有六字如左书，云『天十四载石进』。”梁祖令藏於武库，然莫详其义。至帝即位，识者曰：“『天』字取『四』字中两画加之於傍，则『丙』字也，『四』字去中之两画，案：原本作“中去之两画”，今从册府元龟改正。加十字，则『申』字也。”帝即位之年乃丙申也。又，易云：“晋者，进也。”国号大晋，皆符契焉。又，帝即位之前一年，年在乙未，邺西有栅曰李固，清、淇合流在其侧。栅有桥，桥下大鼠与蛇¤，¤及日之申，蛇不胜而死，行人观者数百，识者志之。後唐末帝果灭於申。又，末帝，真定常山人也，有先人旧庐，其侧有古佛刹，刹有石像，忽摇动不已，人皆异之。及重围晋阳，帝遣心腹案：原本阙“帝遣心腹”四字，今从册府元龟增入。何福径骑求援北蕃〔一０〕，蕃主自将诸部赴之，不以缯帛，不以珠金，若响应声，谓福曰：“吾已兆於梦，皆上帝命我，非我意也。”案契丹国志引纪异录云：契丹主德光常昼寝，梦一神人花冠美姿容，辎¤甚盛，忽自天而下，衣白衣，佩金带，执¤¤，有异人十二随其後，内一黑兔入德光怀而失之。神人语德光曰：“石郎使人唤汝，汝须去。”觉告其母，母忽之，不以为异。後复梦，即前神人也，衣冠仪貌，俨然如故，曰：“石郎已使人来唤汝。”既觉而惊，复以告母。母曰：“可命筮。”乃召巫筮，言：“太祖从西楼来，言中国将立天王，要尔为助，尔须去。”未浃旬，唐石敬瑭反於河东，为後唐张敬达所败，亟遣赵莹持表重赂，许割燕云，求兵为援，契丹主曰：“我非为石郎兴师，乃奉天帝敕使也。”（旧五代史考异）时援兵未至，伪将张敬达引军逼城设栅〔一一〕，栅将成，必有大风暴雨〔一二
                                                     【九八七至九八八页】
                             
〕，栅无以立。後筑长城，城就，又为水潦所坏，城终不能合。晋阳有北宫，宫城之上有祠曰毗沙门天王，帝曾焚修默而祷之。经数日，城西北¤正受敌处，军候报称，夜来有一人长丈余，介金执殳，行於城上，久方不见，帝心异之。又，牙城有僧坊曰崇福，崇福，原本作“从福”，今从册府元龟改正。（影库本粘签）坊之庑下西北隅有泥神，神之首忽一日有烟生，其腾郁如曲突之状。坊僧奔赴，以为人火所延，及俯而视之，无所有焉。事寻达帝，帝召僧之腊高者问焉，僧曰：“贫道见庄宗将得天下，曾有此烟，观此喷涌，甚於当时，兆可知矣。”自此，日旁多有五色云气，如莲芰之状。帝召占者视之，谓曰：“此验应谁？”占者曰：“见处为瑞，更应何人！”又，帝每诘旦使慰抚守陴者，率以为常，忽一夕已暝，城上有号令之声，声不绝者三，帝使人问之，将吏云：“从上传来者。”皆知神助。时城中复有数家井泉，暴溢不止。及蕃军大至，合势破之，末帝之¤，似拉朽焉，斯天运使然，非人力也。
                                                     【九八八至九八九页】
                             
    是日，帝言於戎王，愿以¤门已北及幽州之地为戎王寿，仍约岁输帛三十万，戎王许之。永乐大典卷一万五千六百四十三。
                                                             【九八九页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:七十六

    晋书二
      高祖纪第二
                                                             【九九一页】
                            
    天福元年十一月己亥，帝御北京崇元殿，降制：“改长兴七年为天福元年，大赦天下。十一月九日昧爽已前，应在京及诸州诸色罪犯，及曾授伪命职掌官吏，¤见禁囚徒，已结正未结正，已发觉未发觉，罪无轻重，常赦不原者，咸赦除之。应明宗朝所行¤命法制，仰所在遵行，不得改易。其在京盐货，元是官场出籴，自今後并不禁断，一任人户取便籴易，仍下太原府，更不得开场籴货。其麴其麴，原本作“其面”，今从文献通考改正。（影库本粘签）每斤与减价钱三十文。”以节度判官赵莹为翰林学士承旨、守尚书户部侍郎、知河东军府事，以节度掌书记桑维翰为翰林学士、守尚书礼部侍郎、知枢密院事，以观察判官薛融为吏部郎中兼侍御史、知杂事，太原县令罗周岳为左谏议大夫，节度推官窦贞固为翰林学士，军城都巡检使刘知远为侍¤马军都指挥使，客将景延广为步军都指挥使，太原少尹李¤为尚书工部侍郎。★李¤，原本作“李¤”，今从通监改正。（影库本粘签）
                                                     【九九一至九九二页】
                             (续)
    闰十一月甲子，晋安寨副招讨使杨光远等杀上将张敬达，以诸军来降。丙寅，制以翰林学士承旨、知河东军府、户部侍郎、知制诰赵莹为门下侍郎、同中书门下平章事、监修国史。以翰林学士、权知枢密事、礼部侍郎、知制诰桑维翰为中书侍郎、同中书门下平章事、集贤殿大学士，依前知枢密院事，并赐推忠兴运致理功臣。甲戌，车驾至昭义，案：欧阳史及通监并从薛史作甲戌至潞州。辽史作辛未，与薛史异。（旧五代史考异）受赵德钧、延寿降。是日，戎王举酒言於帝曰：“予远来赴义，大事已成，皇帝须赴京都，今令太相温勒兵相送至河梁，要过河者，任意多少，予亦且在此州，俟京、洛平定，便当北辕。”执手相泣，久不能别。脱白貂裘以衣帝，赠细马二十匹，★细马，通监作“良马”，疑原本有误，考契丹国志亦作“细马”，今仍其旧。（影库本粘签）战马一千二百匹，仍诫曰：“子子孙孙，各无相忘。”己卯，至河阳北，★案：薛史唐纪作庚辰，晋帝至河阳，辽史又作辛巳，并与此纪异。通监作己卯，与此纪同。（旧五代史考异）节度使苌从简来降，舟楫已具。庚辰，望见洛阳烟火相次，有将校飞状请进。辛巳，唐末帝聚其族，与亲将宋审虔等登玄武楼，纵火自焚而死。至晚，车驾入洛。唐兵解甲待罪，皆慰而舍之。帝止潜龙旧第，百官稍稍见焉。诏御史府促朝官入见，诏文武两班臣僚应事伪庭者并释罪。是日，百辟谢恩於宫门之外。甲申，车驾入内，御文明殿受朝贺，用唐礼乐。制：“大赦天下，应中外诸色职掌官吏内曾有受伪命者，一切不问。伪庭贼臣张延朗、刘延皓、刘延朗等，★原本脱“刘延朗”三字，今从册府元龟增入。（影库本粘签）并奸邪害物，贪猥弄权，罪既满盈，理难容贷。除此三人已行¤命指挥外，其有宰臣马裔孙、枢密使房¤
                                                     【九九二至九九三页】
                            
、宣徽使李专美、河府节度使韩昭裔等四人，并令释放。少帝宜令中书门下追尊定¤，择日礼葬；妃孔氏，宜行追册¤葬。应天下节度使、刺史下宾席郡职及将校等，委中书门下各与改转官资。其北京管内盐铛户，合纳逐年盐利，昨者伪命指挥。每斗须令人户折纳白米一斗五升，极知百姓艰苦，自今後宜令人户以元纳食盐石斗数目，每斗依时价计定钱数，取人户便稳，折纳斛斗。其洛京管内逐年所配人户食盐，起来年每斤特与减价钱十文。应诸道商税，仰逐处将省司合收税条例，¤於本院前，¤内该设名目者，即得收税。”
                                                             【九九三页】
                            
    十二月乙酉朔，幸河阳，饯送太相温、蕃部兵士归国，诏降末帝为庶人。丁亥，制以司空冯道守本官兼门下侍郎平章事、弘文馆大学士，以步军都指挥使符彦饶为滑州节度使，以河阳节度使苌从简为许州节度使，以泽州刺史刘凝为华州节度使，以皇子重¤为河南尹。庚寅，以滑州节度判官石光赞为宗正卿。辛卯，以旧相姚¤为刑部尚书。姚¤，原本作“姚觊”，今从欧阳史改正。（影库本粘签）时自秋不雨，经冬无雪，命¤官¤加祈祷。癸巳，以¤州节度使张希崇为灵武节度使，邓州节度使皇甫遇为定州节度使。诏国朝文物制度、起居入合，宜依唐明宗朝事例施行。镇州衙内都虞候秘琼作乱，逐副使李彦琦，杀都指挥使胡章。同州小校门铎杀节度使杨汉宾，烧劫州城。丙申，帝为明宗皇后曹氏薨举哀於长春殿，辍朝三日。诏封故东丹王李赞华为燕王，遣前单州刺史李肃部署归葬本国。以右拾遗吴涓为左补阙，充枢密院学士。己亥，以汴州节度使李周充西京留守，以前河中节度使李从璋为邓州节度使。慈州奏，草寇攻城，三日而退。庚子，帝为皇弟故彰圣指挥使敬殷、沂州指挥使敬德、检校太子宾客敬友举哀於长春殿。以旧相卢文纪为吏部尚书；以皇城使周环为大将军〔一〕，充三司使；以左赞善大夫马重绩为司天监。青州奏，节度使房知温卒，诏郓州王建立以所部牙兵往青州安抚。中书门下奏：“请以来年二月二十八日帝庆诞日为天和节。”从之。
                                                     【九九三至九九四页】
                            
    天福二年春正月甲寅朔，帝御文明殿受朝贺，仗¤如式。乙卯，日有蚀之。案：五代春秋作正月乙卯朔，日食。据通监考异引十国纪年，蜀人亦以乙卯为朔。盖晋人避正朝日食，故改甲寅朔耳。是夜，有赤白气相间，如耕垦竹林之状，自亥至丑，生北浊，过中天，明灭不定，¤二十八宿，彻曙方散。丁巳，故皇弟敬德、敬殷并赠太傅，皇子重裔、重进、重英并赠太保。右神武统军康思立卒，辍视朝，赠太子少师。是日，诏曰：“唐庄宗陵名与国讳同，宜改为伊陵。应京畿及诸州县，旧有唐朝诸帝陵，¤真源等县，并不为次赤，¤以畿甸紧望为定。其逐处县令，不得以陵台结衔，考满日，依出选门官例指挥，隔任後准格例施行。其宋州亳州节度使、刺史，落太清宫使副名额。”太清，原本作“大靖”，今从五代会要改正。（影库本粘签）
                                                     【九九四至九九五页】
                            
    庚申，以前吏部郎中兼侍御史、知杂事王松为左谏议大夫，水部郎中王易简本官知制诰。定州奏，契丹改幽州为南京。案：欧阳史作燕京，通监、辽史、契丹国志并作南京。（旧五代史考异）中书奏，请立宗庙，从之。以翰林学士、工部侍郎和凝为礼部侍郎，依前充职。诏内外文武臣僚并与加恩，皇基初造，示普恩也。太子少保致仕华温琪卒，赠太子太保。是日，诏：“应朝臣中有藉才特除外任者，秩满无遗阙，将来拟官之时，在外一任同在朝一任升进。其就便自求外职及不是特达选任者，不在此限。”安州上言，节度使卢文进杀行军副使，率部下亲兵过淮。★案：卢文进弃镇奔吴，通监作元年十二月，五代春秋、欧阳史作二年正月，与薛史同。（旧五代史考异）以前天平军节度使、检校太尉、兼侍中王建立为平卢军节度使，以守司空门下侍郎、平章事、弘文馆大学士冯道兼诸道盐铁转运等使。天雄军节度使、兼中书令范延光改封秦国公，加食邑实封；凤翔节度使、兼中书令、西平王李从¤加食邑实封。
                                                             【九九五页】
                             (续)
    乙丑，以端明殿学士、礼部侍郎吕琦为检校工部尚书、秘书监。丙寅，改中兴殿为天福殿，门名从之。湖南节度使、楚王马希范加食邑实封，改赐功臣名号。前昭义节度使、检校太傅、同平章事高行周起复右金吾¤大将军，依前昭义军节度使。泰宁军节度使李从温、荆南节度使南平王高从诲、归德军节度使赵在礼，并加食邑实封，改功臣名号。以端明殿学士、户部侍郎李崧为兵部侍郎、判户部，以左谏议大夫王松判度支。魏府范延光奏：“当管夏津镇捕贼兵士，误杀¤新齐州防御使秘琼。”初，延光将萌异志。使人潜结於琼，诺之。及是，以琼背其谋，密使精骑杀之，由是延光反状明矣。以工部侍郎李¤检校右仆射，为汾州刺史，以前彰国军节度使尹晖为左千牛¤上将军。是日，诏曰：“西天中印土摩竭陀舍¤国大菩提寺三藏阿¤梨沙门室利缚罗，宜赐号弘梵大师。”庚午，泾州节度使李德¤、徐州节度使安彦威、秦州节度使康福、延州节度使刘景岩、襄州节度使安从进、夏州节度使李彝殷，并加食邑实封。壬申，正衙备礼册赠故皇弟、皇子等。丙子，故契丹人皇王归葬，人皇王，原本作“天皇王”，考契丹国志，东丹王称人皇王，今改正。（影库本粘签）辍视朝一日。改汴州雍丘县为杞县，避庙讳也。戊寅，以兵部侍郎、判户部李崧为中书侍郎、同中书门下平章事，充枢密使，以权知枢密使事、中书侍郎、同中书门下平章事、集贤殿学士桑维翰为枢密使。是日，诏曰：“应天开国，恭己临人，宜覃继绝之恩，以广延洪之道。宜於唐朝宗属中取一人封公世袭，★案：五代会要载原敕云：其唐朝宗属中，旧在朝及诸道为官者，各据资历，考限满日，从品秩序迁。已有出身，任令参选。（旧五代史考异）兼隋之¤公为二王後，以後周介公备三恪，主其祭祀，及赴大朝
                                                     【九九五至九九七页】
                            
会。”以前镇国军节度使皇甫立为神武统军，以前宗正卿李郁为太子宾客。庚辰，以吏部侍郎龙敏判户部。
                                                             【九九七页】
                            
    二月丙戌，以尚食使安友规充葬明宗皇后监护使，以河阳节度使安审晖为¤州节度使。癸巳，诏停北京西北面计度司事。吴越国王钱元¤加食邑实封，改赐功臣名号。己亥，诏：“应诸道行军副使等得替後，且就私家取便安止，限一年後方得赴阙，当便与比拟。”壬寅，诏：“应诸道马步都虞候，自今後朝廷更不差补，委自藩方，於本州衙前大将中，慎选久历事任、晓会刑狱者充，以三年为限〔二〕，仍不得於元随职员内差补。”以左散骑常侍孔昭序为太子宾客，尚书左仆射刘¤、右仆射卢质并加食邑实封〔三〕。甲辰，以沧州留後马全节为横海军节度使，以太子宾客韩恽为贝州刺史，左羽林统军罗周敬为右金吾¤上将军。丙午，以皇子左骁¤上将军重信为检校太保、河阳三城节度使，以权知河阳军州事周¤为安州节度使。诏：“中外臣僚，或因差使出入，并不得荐属人於藩镇，希求事任。如有犯者，并准唐长兴二年¤条处分。”戊申，中书舍人陈¤改左散骑常侍。应在朝文武百僚及见任刺史，先代未封赠者，与加封赠；母、妻未¤封者，并与¤封。辛亥，天和节，天和，原本作“天河”，今从五代会要改正。（影库本粘签）帝御长春殿，召左右街僧录威仪殿内谭经，循旧式也。
                                                             【九九七页】
                            
    三月甲寅，制北京留守、太原尹、皇子重贵封食邑三百户，刑部侍郎张鹏改兵部侍郎。己未，御史台奏：“唐朝定令式，南衙常参文武百僚，每日朝退，於廊下赐食，谓之常食。自唐末乱离，常食渐废，仍於入合起居日赐食，每入合礼毕，合门宣放仗，¤官俱拜，谓之谢食。至伪主清泰年中，入合礼毕，更差中使至正衙门口宣赐食，百官立班重谢，此则交失唐朝赐食之意，於礼实为太烦。臣恐因循，渐失根本，起今後入合赐食，望不差中使口宣，准唐明宗朝事例处分。”从之。案五代会要载：其年四月，御史台奏：“文武百官，每月朔望入合礼毕，赐廊下食。在京时只於朝堂幕次两廊下〔四〕，今在行朝，于正衙门外权为幕次，房廊隘狭，伏恐五月一日朝会礼毕，准例赐食于幕次，难为排比。伏见唐明宗时，两省官于文明殿前廊下赐食，今未审入合日权于正衙门内两廊下排比赐食，为复别有处分？”敕：宜依唐明宗时旧规，廊下赐食。（旧五代史考异）中书奏：“准¤，故庶人三月七日以王礼葬，其妻男等并以礼葬，请辍其日朝参一日。”从之。以宣徽南院使杨彦询为左监门¤上将军，依前充宣徽使。兖州李从温奏，节度副使王谦构军士作乱，寻已处置。
                                                             【九九八页】
                            
    丙寅，诏：“王者省方设教，靡惮於勤劳；养士抚民，必从其宜便。顾惟凉德，肇启丕图，常务去於烦苛，冀渐臻於富庶。念京城¤扰之後，属舟船焚¤之余，馈运顿亏，支费殊阙。将别谋於飞挽，虑转困於生灵，以此疚心，未尝安席。今以夷门重地，梁苑雄藩，梁苑，原本作“梁庄”，今从册府元龟改正。（影库本粘签）水陆交通，舟车必集，爰资经度，须议按巡，宁免暂劳，所期克济，取今月二十六日巡幸汴州”云。★案通监：范延光聚卒缮兵，悉召巡内刺史集魏州，将作乱。会帝谋徙都大梁，桑维翰曰：“大梁北控燕、赵，南通江、淮，水陆都会，资用富饶。今延光反形已露，大梁距魏不过十驿，彼若有变，大军寻至，所谓疾雷不及掩耳也。”丙寅，下诏，托以洛阳漕运有阙，东巡汴州。（旧五代史考异）以前贝州刺史史圭为刑部侍郎，充诸道盐铁转运副使；前泽州刺史阎至为户部侍郎。诏：“车驾经过州府管界，所有名山大川、帝王陵庙、名臣祠墓，去路十里者〔五〕，宜令本州排比祗候，驾经过日，以酒脯祭告。”左仆射刘¤等议立宗庙，以立高祖已下四亲庙，其始祖一庙，伏候圣裁。御史中丞张昭远议，请依隋、唐之制，立四庙，推四世之中名位高者为太祖。诏下百官定议，百官请依唐制，追尊四庙为定，从之。
                                                     【九九八至九九九页】
                            
    甲戌，以右龙武统军杨思权为左¤上将军。乙亥，前¤州节度使张万进加检校太傅，前宋州节度使李从敏加检校太尉，以吏部郎中兼侍御史、知杂事薛融为左谏议大夫，以兵部郎中段希尧为右谏议大夫。戊寅，以户部尚书王权为兵部尚书，工部尚书崔居俭为户部尚书，兵部尚书李¤为太子少保，李¤，原本作“李邻”，今从欧阳史改正。（影库本粘签）兵部尚书致仕裴¤为工部尚书，东上合门使李守贞为右龙武将军充职。庚辰，车驾离京。
                                                             【九九九页】
                            
    四月癸未朔，至郑州，防御使白景友进牲饩器皿，帝曰：“不出民力否？”景友曰：“臣畏陛下法，皆办於己俸。”命收之。甲申，驾入汴州。丁亥，制：“应天福二年四月五日昧爽已前，诸道州府见禁囚徒，大辟已下，罪无轻重，并释放。天福元年已前，诸道州府应系残欠租税，并特除免。诸道系徵诸色人欠负省司钱物，宜令自伪清泰元年终已前所欠者，据所通纳到物业外，并与除放。昨者，行至郑州荥阳县界，路旁见有虫食及旱损桑麦处，桑麦，原本作“乘麦”，今据五代会要改正。（影库本粘签）委所司差人检覆，量与蠲免租税。河阳管内酒户百姓，应欠天福元年闰十一月二十五日已前，不敷年额麴钱，并放。其诸处应经兵火者，亦与指挥。当罪即诛，式明常典；既往可悯，宜示深仁。伪清泰中，臣僚内有从诛戮者，并许收葬。天下百姓，有年八十已上者，与免一子差徭，仍逐处简署上佐官。梁故滑州节度使王彦章，¤命当时，致身所事，禀千年之生气，流百代之令名，宜令超赠太师，子孙量才¤录。应诸道州府管界，有自伪命抽点乡兵之时，多是结集劫盗，因此畏惧刑章，藏隐山谷，宜令逐处晓谕招携，各令复业。自今年四月五日已前为非者，一切不问。如两月不归业者，复罪如初。”丁酉，宣武军节度使、侍¤亲军使杨光远加兼侍中。己亥，陕州节度使、侍¤都虞候刘知远加检校太保。庚子，北京、邺都、徐兖二州并奏旱。诏：“今後立妃，及拜免三公宰相，及命将、封亲王公主，宜令并降制命，余从令式处分。”
                                                   【九九九至一０００页】
                             (续)
    夏五月壬子朔，帝御崇元殿受朝贺，仗¤如式。诏洛京、魏府管内所徵今年夏苗税麦等〔六〕，宜放五分之一，以微旱故也。丙辰，御史中丞张昭远奏：“汴州在梁室朱氏称制之年，有京都之号，及唐庄宗平定河南，复废为宣武军，至明宗行幸之时，掌事者因缘修葺衙城，遂挂梁室时宫殿门牌额，当时识者或窃非之。一昨车驾省方，暂居梁苑，臣观衙城内斋合牌额，一如明宗行幸之时，无都号而有殿名，恐非典据。臣窃寻秦、汉已来，寰海之内，銮舆所至，多立宫名。近代隋室於扬州立江都宫，太原立汾阳宫，岐州立仁寿宫。岐州，原本作“岐周”，今据五代会要改正。（影库本粘签）唐朝於太原立晋阳宫，同州立长春宫，岐州立九成宫。宫中殿合，皆题署牌额〔七〕，以类皇居。请准故事，於汴州衙城门权挂一宫门牌额，则其余斋合，并可取便为名〔八〕。”¤：行阙宜以大宁宫为名。湖南青草庙旧封安流侯，进封广利公；洞庭庙进封灵济公〔九〕；★案：洞庭庙不载旧封，疑有脱文，考五代会要、十国春秋并与薛史同。（旧五代史考异）磊石庙旧封昭灵侯，进封威显公；★案五代会要作广利威显公〔一０〕。（旧五代史考异）黄陵二妃庙旧封懿节庙，改封昭烈庙，从马希范之请也。戊午，以前成德军节度判官张彭为太府卿。壬戌，诏在朝文武臣僚，每人各进封事一件，仍须实封通进，务裨阙政，用副虚怀。甲子，以虞部郎中、知制诰于峤为中书舍人，以户部郎中于遘为虞部郎中、知制诰，故太子少保致仕朱汉宾赠司空。乙丑，六宅使王继弘送义州衙前收管，前¤州团练使高信送复州收管，二人於崇礼门内喧争，为台司所劾故也。戊辰，翰林学士、户部员外郎、知制诰窦贞固改工部郎中、知制诰；翰林学士、都官郎中、知制诰李慎仪改中书舍人，仍赐金紫，并
                                                 【一０００至一００一页】
                            
依旧充职。庚午，制封皇第二十一女为长安公主，封皇第十一妹乌氏为寿安长公主，皇第十二妹史氏为永寿长公主，皇第十三妹杜氏为乐平长公主。壬申，天雄军节度使、守太傅、兼中书令、兴唐尹范延光进封临清王，加食邑三千户；凤翔节度使、检校太师、兼中书令、西平王李从¤进封岐王。丙子，平卢军节度使、兼中书令王建立进封临淄王；昭信军节度使、侍¤马军都指挥使景延广改宁江军节度使，典军如故。太常卿梁文矩梁文矩，原本作“文举”，今从欧阳史改正。（影库本粘签）奏定四庙¤号、庙号、陵号，太常少卿裴垣奏定四庙皇后追尊¤号，从之。戊寅，以中书舍人、权知贡举王延为御史中丞，以翰林学士、户部侍郎、知制诰崔¤为兵部侍郎充承旨，以翰林学士承旨、兵部侍郎程逊为检校礼部尚书、太常卿，以检校吏部尚书、太常卿梁文矩为吏部尚书，以御史中丞张昭远为户部侍郎，以吏部尚书卢文纪为太子少傅。己卯，诏大社内先收掌唐朝罪人首级等，宜令骨肉或先旧僚属收葬，其丧葬仪注不得过制。★案：改葬梁末帝，因娄继英之请也。事未及行而继英诛死，至九月甲寅，始命安崇阮改葬，详见通监。
                                                 【一００一至一００二页】
                           
    六月壬午朔，制：“宗正卿石光赞奏：荥阳道左有万石君石奋之庙，德行懿美，宜示封崇，用光远祖之徽猷，益茂我朝之盛典。赠奋太傅。”癸未，契丹使夷离毕来聘〔一一〕，致马二百匹，及人参、貂鼠皮、走马、木¤等物。乙酉，翰林学士、司封员外郎、知制诰王仁裕改都官郎中，右赞善大夫卢损改右散骑常侍，前有朝贬故也。以秘书少监致仕刘颀为鸿胪卿致仕，前光禄少卿尹玉羽以少府监致仕。丙戌，宰臣李崧上表让枢密使於赵莹，以莹佐命之元臣也。诏不允。以前义成军节度使李彦舜为左武¤大将军，以左散骑常侍唐¤为检校礼部尚书、国子祭酒，以前左龙武统军李承约为左骁¤上将军。戊子，宰臣赵莹自契丹使回。案：薛史不载赵莹出使之月日，五代春秋作三月，赵莹使契丹，欧阳史作四月。（旧五代史考异）癸巳，东都奏，¤、涧河溢，坏金沙滩内舍屋。幽州赵思温奏：“瀛、莫两州，元系当道，其刺史常行周、白彦球乞发遣至臣本府。”诏遣行周等赴阙。
                                                 【一００二至一００三页】
                           
    甲午，六宅使张言自魏府回，奏范延光叛命。滑州符彦饶飞奏，有兵士自北来，传范延光到黎阳，乞发兵屯御。宣遣客省使客省使，原本作“安省”，今从五代会要改正。（影库本粘签）李守贞往延光所问罪。寻命护圣都指挥使白奉进领骑士一千五百赴白马渡巡检。乙未，魏府范延光男闲厩使守图送御史台。摄荆南节度行军司马、检校太保、归州刺史王保义★王保义，原本作“¤义”，今从十国春秋改正。（影库本粘签）加检校太傅，知武泰军节度观察留後，充荆南行军司马兼沿淮巡检使。襄州奏，江水涨一丈二尺。丁酉，遣内班史进能押信箭一对，往滑州赐符彦饶。以前磁州刺史刘审交为魏府计度使，以东都巡检使张从宾充魏府西南面都部署。遣侍¤使杨光远领步骑一万赴滑州。以东都副留守张延播充洛京都巡检使。白奉进奏：“捉得贼卒张柔，称范延光差澶州刺史冯晖充一行都部署，元从都押衙孙锐充一行兵马都监。”帝览奏，谓侍臣曰：“朕虽寡德寡谋，自谓不居延光之下，而冯晖、孙锐过於儿戏，朝夕就擒，安能抗拒大军为我之患乎！”天平军节度使安审琦起复旧任，翰林学士、礼部侍郎和凝改端明殿学士。乙巳，范延光差牙将王知新¤表到阙，不令朝见，收付武德司。丁未，诏侍¤使杨光远充魏府四面都部署〔一二〕；以张从宾充副，兼诸军都虞候；昭义节度使高行周充魏府西面都部署。是日，张从宾亦叛，与范延光¤谋，害皇子河阳节度使重信、皇子东都留守重¤。己酉，以奉国都指挥使侯益、护圣都指挥使杜重威领步骑五千往屯汜水关，备从宾之乱也。★案通监：七月，张从宾攻汜水关，杀巡检使宋廷浩。帝戎服，严整轻骑，将奔晋阳以避之，桑维翰叩头苦谏曰：“贼锋虽盛，势不能久，请少待之，不可轻动。”帝乃止。（旧五代史考异）
                                                 【一００三至一００四页】
                           
    七月辛亥，两浙钱元¤奏：“弟吴越土客马步诸军都指挥使〔一三〕、静海军节度使元球，非时入府，欲谋为乱，腰下搜得匕首，已诛戮讫。”诏削元球在身官爵。甲寅，奉国都指挥使马万奏，滑州节度使符彦饶作乱，屠害侍¤马军都指挥使白奉进，寻以所部兵擒到彦饶，差立功都虞候方太押送赴阙。寻赐死於路。是日，削夺范延光在身官爵。以马万为滑州节度使；以昭义节度使高行周为河南尹、东都留守，充西面行营诸军都部署；以护圣左右厢都指挥使杜重威为昭义军节度使兼侍¤马军都指挥使，案：原本脱“马军都”三字，今从通监增入。充西面行营副部署；以奉国都指挥使侯益为河阳节度使；案宋史侯益传：晋祖召益谓曰：“宗社危若缀旒，卿能为朕死耶？”益曰：“愿假锐卒五千人，破贼必矣。”以益为西面行营副都部署。据薛史，高行周为都部署，杜重威为副部署，不言侯益为副都部署，与宋史异。（旧五代史考异）以右神武统军王周充魏府行营步军都指挥使；以滑州节度使马万充魏府行营马军都指挥使；★案：原本脱“马军都”三字，今从通监增入。（旧五代史考异）以左仆射刘¤充东都留守，兼判河南府事。杜重威等奏：“收下汜水关，破贼千人，张从宾及其残党奔投入河；★案宋史侯益传：益率禁兵数千人，次虎牢，从宾军万余人，夹汜水而阵。益亲鼓士乘之，大败其¤，击杀殆尽，汜水为之不流，从宾乘马入河溺死。据薛史，只言破贼千人，与宋史异。（旧五代史考异）兼收到护圣指挥使曹再晟一百人骑，称背贼投来，并送赴行阙。”升贝州为防御使额。皇子故东都留守重¤赠太傅，皇子故河阳节度使重信赠太尉。敕：“朋助张从宾逆人张延播、张继祚等十人，宜令收捕，亲的骨肉并处斩。”
                                                 【一００四至一００五页】
                           
    丁卯，以唐开府仪同三司、守太尉、兼中书令、西平王李晟五代孙¤为耀州司户参军，示劝忠之义也。壬申，帝御崇元殿，备礼册四庙，亲授宝册於使摄太尉、守司空、门下侍郎平章事冯道，使副摄司徒、守工部尚书裴¤，赴洛京行礼。甲戌，以宰臣赵莹判户部，以吏部侍郎判户部龙敏为东都副留守。诏洛京留司百官并赴阙。安州军乱，指挥使王晖害节度使周环周环，原本作“周璀”，今从通监改正。（影库本粘签）於理所，★案：王晖害周环，五代春秋、通监俱不书日，欧阳史作丙子，薛史作甲戌，诸史所载俱异。（旧五代史考异）遣右¤上将军李金全领千骑赴安州。
                                                           【一００五页】
                            (续)
    八月辛巳，以许州节度使苌从简为徐州节度使，以陕州节度使、侍¤马步军都虞候刘知远为许州节度使，以权北京留守、徐州节度使安彦威为太原尹、北京留守、河东节度使。宰臣监修国史赵莹奏：“请循近例，依唐明宗朝，凡有内庭公事及言动之间，委端明殿学士或枢密院学士侍立冕旒，系日编录，逐季送当馆。其百司公事，亦望逐季送当馆，旋要编修日历。”从之。丁亥，以前宋州宋州，原本作“家州”，今从欧阳史改正。（影库本粘签）节度使李从敏为陕州节度使。戊子，以尚书左丞郑韬光为户部尚书致仕。改元德殿为广政殿，门名从之。庚子，华州渭河泛溢，害稼。宰臣冯道加开府仪同三司，食邑实封；左仆射刘¤加特进，兼盐铁转运等使。故东京留守判官李遐可赠右谏议大夫，其母田氏封京兆郡太君，子孙量才¤录，仍加赙赠，长给遐在身禄俸，终母之世。先是，遐监左藏库於洛阳，会张从宾叛，令强取钱帛，遐拒而不与，因而遇害，故有是命。乙巳，诏：“天下见禁囚徒，除十恶五逆、放火劫舍、持杖杀人、合造毒药、官典犯赃、欠负官钱外，其余不问轻重、已发觉未发觉、已结正未结正，并从释放。应自张从宾作乱以来，有曾被张从宾及张延播胁从染¤者，及符彦饶下隋身军将等，兼安州王晖徒党，除已诛戮外，并从释放，一切不问。张继祚在丧纪之中，承逆¤之意，显从叛乱，难贷刑章。乃¤先臣，实有遗德，遽兹乏祀，深所轸怀。其一房家业，准法虽已籍没，所有先臣¤祖父母坟庄祠堂，并可交付骨肉主张。应自梁朝、後唐以来，前後奉使及北京沿边管界掳掠往向北人口，宜令官给钱物，差使¤持，往彼收赎，放归本家”云。继祚，故齐王全义之子也，★齐王，原本作“济王”，今从欧阳史改正。（影库本粘签）故有是诏。丙午，诏：“天下
                                                 【一００六至一００七页】
                           
刑狱系囚染疾者，宜差医工治疗，官中量给药价。事轻者仍许家人看候，合杖者俟损日决遣。”
                                                           【一００七页】
                           
    九月庚戌朔，以前太府卿兼通事舍人陈瓒为¤尉卿兼通事舍人。壬子，故安远军节度使周环赠太傅。甲寅，皇子北京留守、知河东军府事、太原尹重贵加检校太保，为右金吾¤上将军。以右龙武统军安崇阮为右¤上将军，以前保太军节度使、检校太尉张万进为右龙¤军统军，以右领军¤上将军、权知安州军州事李金全为安远军节度使。魏府招讨使杨光远进攻城图。戊午，以太子宾客孔昭序为工部尚书致仕。将作少监高鸿渐上言：“伏¤近年已来，士庶之家，死丧之苦，当殡葬之日，被诸色音声伎艺人等作乐搅扰，求觅钱物，请行止绝。”从之。庚申，静江军节度使、检校太尉、同平章事马希杲加阶爵及功臣名号，希杲，原本作“希皋”，今从十国春秋改正。（影库本粘签）以前兵部侍郎杨凝式为检校兵部尚书、太子宾客，故右金吾¤上将军罗周敬赠太傅。乙丑，邓州节度使李从璋卒，赠太师。改兴唐府为广晋府，兴唐县为广晋县。癸酉，以左谏议大夫、判度支王松为尚书工部侍郎。甲戌，贝、¤两州奏，河溢害稼。乙亥，以将作监王¤为太子宾客。
                                                           【一００七页】
                           
    十月壬午，以宣徽南院使、左监门¤上将军杨彦询为邓州威胜军节度使。诏选人试判两道。以左司郎中张¤为右谏议大夫；以刑部侍郎、盐铁转运副使史圭为吏部侍郎；以曹州刺史宋光业为宣徽北院使；以左金吾¤大将军高汉筠为左骁¤大将军，充内客省使；以宣徽北院使、左骁¤大将军刘处让为左监门¤上将军，充宣徽南院使。丙戌，遣使祀五岳四渎。故天平军节度使阎宝追封太原郡王，故大同军节度使李存璋赠太师，故瀛州刺史李嗣¤赠太尉，故相州刺史史建瑭、故代州刺史王建及并赠太保，故幽州节度使周德威追封燕王。燕王，原本作“¤王”，今从薛史、唐书改正。（影库本粘签）
                                                           【一００八页】
                           
    十一月庚戌，赐杨光远空名官告〔一四〕，自司空至常侍凡四十道，将士立功者，得补之而後奏。中书上言：“准唐贞元二年九月五日敕，文官充翰林学士及皇太子诸王侍读，武官充禁军职事，并不常朝参，其在三馆等诸职事者，并朝参讫各归所务。自累朝以来，文武在内廷充职兼判三司，或带职额及六军判官等，例不赴常朝，元无正敕。准近敕，文武职事官未升朝者，按旧制并赴朔望朝参。其翰林学士、侍读、三馆职事，望准元敕处分。其诸在内廷诸司使等，每受正官之时，来赴正衙，谢後不赴常朝，大朝会不离禁廷位次。三司职官免常朝，唯赴大朝会。其京师未升朝官员，只赴朔望朝参，带诸司职掌者不在此例。文官除翰林端明殿学士、枢密院学士、中书省知制诰外，有兼官兼职者，仍各发遣本司公事。”从之。丙辰〔一五〕，太子宾客王¤卒。改洛京潜龙宅为广德宫〔一六〕，北京潜龙宅为兴义宫。戊午，中书奏：“准杂令，车驾巡幸所祗承者，赐赠并同京官。”从之。戊辰，镇海镇东节度使、吴越王钱元¤元¤，原本作“元权”，今从十国春秋改正。（影库本粘签）加天下兵马副元帅，封吴越国王。庚午，以右拾遗李¤充翰林学士。甲戌，命太常卿程逊、兵部员外郎韦¤充吴越国王加恩使。丙子〔一七〕，以户部侍郎张昭远守本官，充翰林学士，仍知制诰。丁丑，湖南马希范贡宝装龙凤器用、结银花果子等物，帝览之，谓侍臣曰：“奇巧荡心，斯何用耳！但以来远之道，不欲阻其意。”闻者服之。壬午，安州李金全上言：“奉诏抽臣元随左都押衙胡汉筠，其人染重病，候损日赴阙。”汉筠本滑吏也，从金全历数镇，而滥声喧闻，帝知之，欲授以他职，免陷功臣。汉筠惧其罪，遂托疾，由是劝金全贰於朝廷，自此始也。
                                                 【一００八至一００九页】
                           
    十二月，以监察御史徐台符为尚书膳部员外郎、知制诰，以右补阙史官修撰吴承范为尚书屯田员外郎、知制诰。左谏议大夫薛融改中书舍人，辞而不拜。尚书水部郎中、知制诰王易简改中书舍人，故陇西郡王李嗣昭追封韩王，故横海军节度使安审通赠太师。辛丑，湖南节度使、兼中书令楚王马希范加食邑实封，改赐扶天佐运同德致理功臣。甲辰，车驾幸相国寺祈雪。永乐大典卷一万五千六百四十三。
                                                           【一００九页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:七十七

    晋书三
      高祖纪第三
                                                           【一０一三页】
                            
    天福三年正月戊申朔，帝御崇元殿受朝贺，仗¤如式。己酉，百官守司，以太史先奏日蚀故也。至是不亏，内外称贺。壬戌，是夜以上元张灯於京城，纵都人游乐，帝御大宁宫门楼观之。丙寅，端明殿学士、礼部侍郎和凝兼判度支；工部郎中、判度支王松工部郎中，原本脱“中”字，今据通监增入。（影库本粘签）改尚书刑部侍郎；户部郎中高延赏改左谏议大夫，充诸道盐铁转运副使。壬申，以前右谏议大夫薛融为左谏议大夫。前兴元节度使张筠卒於西京，辍视朝一日。★案五代会要：太常礼院申：“准故事，前节度使无例辍朝。”¤：“宜特辍一日朝参。”（旧五代史考异）
                                                           【一０一三页】
                            
    二月庚辰，左散骑常侍张允进¤赦论，帝览而嘉之，降诏¤饰，仍付史馆。甲申，荆南节度使高从诲加食邑实封。戊子，翰林学士李¤赐绯鱼袋。以尚书屯田员外郎、知制诰吴承范为库部员外郎，充枢密院直学士。乙未，御札曰：“曾有宣示百官，令进封事，今据到者未及十人。朕虽无德，自行敕後已是数月，至於假手於人，也合各有一件事敷奏，食禄於朝，岂当如是！言而不用，朕所甘心；用而不言，谁之责也。”丙申，制武清军节度使马希¤改威武军节度使。威武军，原本脱“威”字，今据十国春秋增入。（影库本粘签）辛丑，中书上言：“礼经云：『礼不讳嫌名，二名不偏讳。』注云：『嫌名，谓音声相近，若禹与宇、邱与区也。二名不偏讳，谓孔子之母名徵在，言在不称徵，言徵不称在。』此古礼也。唐太宗二名并讳，玄宗二名亦同，人姓与国讳音声相近是嫌名者，亦改姓氏，与古礼有异。庙讳平声字，即不讳余三声；讳侧声，即不讳平声字。所讳字正文及偏旁阙点画，望依令式施行。”诏曰：“朝廷之制，今古相沿，道在人弘，礼非天降。方开历数，虔奉祖宗，虽¤孔子之文，未爽周公之训。所为二名及嫌名事，宜依唐礼施行。”★案：太原县有史匡翰碑，立於天福八年。匡翰，建瑭之子也。碑於“瑭”字空文以避讳，而建瑭父敬思，仍书“敬”字，盖当时避讳之体如此。乙巳，天和节，宴近臣於广政殿。
                                                 【一０一三至一０一四页】
                            
    三月戊午，鸿胪卿刘颀卒，赠太子宾客。壬戌，东上合门使、前司农卿苏继颜改鸿胪卿充职。回鹘可汗王仁美进野马、独¤¤、玉团、玉团，原本作“玉围”，今从欧阳史改正。（影库本粘签）¤砂等方物。甲戌，永寿长公主薨，辍朝一日。故泾州节度观察留後卢顺密赠右骁¤上将军。丁丑，诏禁止私下打造铸泻铜器。
                                                           【一０一四页】
                            
    四月丁亥，以尚书吏部侍郎卢詹为尚书左丞。中书舍人李详上疏：李详，原本作“李祥”，今从册府元龟改正。（影库本粘签）“请沙汰在朝文武臣僚，以减冗食，仍条贯藩侯郡守，凡遇溥恩，不得多奏衙前职员，妄邀恩泽。”疏奏，嘉之。戊子，宣武军节度、侍¤亲军马步军都指挥使、广晋府行营都招讨使杨光远加兼中书令。昭义节度使、侍¤马军都指挥使、广晋府行营都排阵使杜重威，河阳节度使兼奉国左右厢都指挥使、广晋府行营马步都虞候侯益，并加检校太傅。凤翔节度使、检校太师、兼中书令、岐王李从¤进封秦王，平卢军节度使、检校太尉、兼中书令、临淄王王建立进封东平王。甲午，泰宁军节度使李从温、西京留守京兆尹李周、归德军节度使赵在礼，并加兼侍中。是月，诸道藩侯郡守皆等第加恩。改雍熙楼为章和楼，避庙讳也。
                                                           【一０一五页】
                            
    五月丁未朔，帝御崇元殿受朝，仗¤如式。丁巳，诏应诸州县名犯庙讳者并改之。庚申，以杨光远男承祚为检校工部尚书、左威¤将军、驸马都尉。丁卯，魏府行营步军都指挥使、检校司徒、右神武统军王周加检校太保。戊辰，故振武节度使李嗣本赠太尉。己巳，诏：“中外臣僚，带平章事、侍中、中书令及诸道节度使，并许私门立戟，仍并官给及据官品依令式处分。”
                                                           【一０一五页】
                            
    六月丁丑，右监门¤上将军王彦¤卒。甲申，以太子詹事王居敏制置安邑、王居敏，原本作“君敏”，今据通监改正。（影库本粘签）解县两池榷盐事。左谏议大夫薛融上疏，请罢修洛京大内，优诏褒之，寻罢营造。庚寅，翰林学士、尚书工部郎中、知制诰窦贞固改中书舍人充职。户部尚书致仕萧蘧卒，赠右仆射。诏贡举宜权停一年，以员阙少而选人多，常调有淹滞故也。丁酉，诏：“尚书省司门应管诸阙令丞等，宜准唐天成四年四月四日¤，本司不得差补，只委阙镇使钤辖〔一〕，见差补者，并画时勒停讫奏闻。应常带使相节度使，自杨光远已下凡七人，并改乡里名号。”
                                                 【一０一五至一０一六页】
                            
    七月丙午朔，差左谏议大夫薛融、秘书监吕琦、驾部员外郎兼侍御史知杂事刘¤、刑部郎中司徒诩、大理正张仁¤，同共详定唐明宗朝编¤。庚戌，御史中丞王延改尚书右丞，尚书右丞卢导改尚书吏部侍郎，以左谏议大夫薛融为御史中丞。辛酉，制皇帝受命宝，以“受天明命，惟德允昌”为文。案五代会要：天福三年六月，中书门下奏：“准¤，制皇帝受命宝。今按唐贞观十六年，太宗文皇帝所刻之玺，白玉为螭首，其文曰『皇帝景命，有德者昌』。”¤：“宜以『受天明命，惟德允昌』为文刻之。”（旧五代史考异）据六典，受命宝者，天子修封禅、礼神只则用之，其始皆破皇业钱以制之。皇业者，藩邸主事之所有也。壬戌，虞部郎中、知制诰于遘改中书舍人。宰臣赵莹、桑维翰、李崧各改乡里名号。荆南节度使高从诲本贯汴州浚仪县王畿乡表节东坊，改为拥旌乡浴凤里。
                                                           【一０一六页】
                             (续)
    八月戊寅，以左仆射刘¤为契丹册礼使，左散骑常侍韦勋副之，给事中卢重为契丹皇太后册礼使。案欧阳史：八月戊寅，冯道及左仆射刘¤为契丹册礼使。通监：戊寅，以冯道为太后册礼使，左仆射刘¤为契丹主册礼使。据薛史，则为太后册礼使者乃卢重，非冯道也。壬午，魏府军前奏，前澶州刺史冯晖自逆城来归。定州奏，境内旱，民多流散。诏曰：“朕自临寰宇，每念生民，务切抚绥，期於富庶，属干戈之未戢，虑徭役之或烦。惟彼中山，偶经夏旱，因兹疾苦，遽至流移，达我听闻，深怀悯恻。应定州所差军前夫役逃户夏秋税并放。”甲申，襄州奏，汉江水涨一丈一尺。己丑，以前澶州刺史冯晖为检校太保〔二〕，充义成军节度使。诏：“河府〔三〕、同州、绛州等三处灾旱，逃移人户下所欠累年残税，¤今年夏税差科，及麦苗子沿徵诸色钱物等并放。其逃户下秋苗，据见检到数不计是元额及出剩顷亩，并放一半。委观察使散行晓谕，专切招携〔四〕，应归业户人，仍指挥逐县切加安抚。”丙申〔五〕，翰林学士、中书舍人窦贞固上言：“请令文武百僚，逐司之内，各奏举一人，述其人有某能，堪为某官某职，据所荐否臧，定举主黜陟。”案：宋史窦贞固传载此疏，略云：为国之要，进贤是先。陛下方树丕基，宜求多士，乞降诏百僚，令各司议定一人，有何能识，堪何职官，朝廷依奏用之。若能符荐引，是谓当才，所奏之官，望加¤赏。如乖其举，或涉徇私，所奏之官，宜加黜罚。自然官由德序，位以才升。三人同行，尚闻择善；十目所视，必不滥知。臣职在论思，敢陈狂狷，（旧五代史考异）疏奏，嘉之，仍令文武百官於缙绅之内、草泽之中，知灼然有才器者，列名以奏。宴契丹册礼使於广政殿。戊戌，郓州奏，阳谷县界河决。青州王建立奏，★王建立，
                                                 【一０一七至一０一八页】
                            
原本作“建位”，今从通监改正。（影库本粘签）高丽国宿¤质子王仁翟乞放归乡里，从之。辛丑，镇、邢、定三州奏，奉诏共差乐官六十七人往契丹。诏：“魏府城下，自屯军已来，坟墓多经¤掘，虽已差人收掩，今更遣太仆卿邢德昭往伸祭奠。”
                                                           【一０一八页】
                             (续)
    九月己酉，宫苑使焦继勋自军前押范延光牙将马谔¤归命请罪表到阙。壬子，延光领部下将士素服於本府门俟命〔六〕，案：欧阳史作九月己酉，赦范延光，盖并书于奉表请罪之日也。（旧五代史考异）有诏释罪。乙卯，诏司空兼门下侍郎、平章事冯道官一品，给门戟十六枝，中书侍郎平章事桑维翰、李崧给门戟十二枝。己未，宣遣静鞭官刘守威、左金吾仗勘契官王英、★案：欧史作王殷。司天台¤叫学生商晖等，案：欧史作殷晖。宋避“殷”作“商”。（刘本）并赴契丹。庚申，契丹使人往洛京般取赵氏公主。★案宋史赵赞传：德钧父子降晋，契丹尽锢之北去，赞独与母公主留西洛。天福三年，晋祖命赞奉母归蓟门。（旧五代史考异）襄州奏，汉江水涨三丈，出岸害稼。东都奏，洛阳水涨一丈五尺，坏下浮桥。乙丑，于阗国王杨仁美遣使贡方物。回鹘可汗遣使贡¤马。丙寅。赵延寿进马谢恩，放燕国长公主归幽州。★案：通监不载赵延寿进马之事。胡三省云：延寿妻，唐明宗女也。延寿在北用事，故来取之。范延光差节度副使李式到阙，奉表首罪，兼进玉带一条。遣宣徽南院使刘处让权知魏府军府事。己巳，复范延光官爵，其制略曰：“顷朕始登大宝，未静中原，六飞才及於京师，千里未通於怀抱。楚王求旧，方在遗簪；曾子传疑，忽成投杼。寻闻悛悔，遽戮奸回，干戈俄至於经时，雷雨因思於作解。果驰宾介，叠贡表章，向丹阙以倾心，沥衷诚而¤顺。而况保全黎庶，完整甲兵，纳款斯来，其功非细。得不特颁铁契，重建牙章，封本郡之土茅，移乐郊之旌钺。至於将吏，咸降丝纶。於戏！上玄之运四时，不愆者信；大道之崇三宝，所重者慈。活万户之伤夷，息六师之劳瘁，遂予仁悯，旌尔变通。永贻子孙，长守富贵，敬佩光宠，可不美欤！可复推诚奉义佐
                                                 【一０一八至一０一九页】
                            
运致理功臣、天雄军节度、管内观察处置等使、开府仪同三司、守太傅、兼中书令〔七〕、广晋尹、上柱国、临清王，食邑一万户，食实封一千户，改授郓州刺史、天平军节度、郓齐案：原本有缺文。等州观察处置等使，赐铁券，改封高平郡王，仍令择日备礼册命。”以天雄军节度副使、检校刑部尚书李式检校尚书右仆射，充亳州团练使；以贝州刺史孙汉威检校太保、陇州防御使；以天雄军三城都巡检使薛霸为检校司空、¤州刺史；以天雄军马步军都指挥使王建为检校司空、虢州刺史；以天雄军内外马军都指挥使药元福为检校司空、深州刺史；以天雄军内外步军都指挥使安元霸为检校司空、随州刺史；以天雄军都监、前河阳行军司马李彦¤为检校司空、坊州刺史。李式，延光之旧僚也，其余皆延光之将佐也，故有是命。庚午，遣客省使李守贞押器币赐魏府立功将校。辛未，以魏府招讨使杨光远检校太师、兼中书令，行广晋尹，充天雄军节度使。天雄，原本作“天荣”，今从通监改正。（影库本粘签）
                                                 【一０一九至一０二０页】
                            (续)
    十月乙亥，福建节度使王继恭遣使贡方物。戊寅，契丹命使以宝册上帝徽号曰英武明义皇帝。案：欧阳史作契丹使中书令韩频来奉册。（旧五代史考异）是日，左右金吾、六军仪仗、太常鼓吹等并出城迎引至崇元殿前，陈列如仪。郓州范延光奏到任内。庚辰〔八〕，御札曰：“为国之规，在於敏政；建都之法，务要利民。历考前经，朗然通论，顾惟凉德，获启丕基。当数朝战伐之余，是兆庶伤残之後，车徒既广，帑廪咸虚，经年之挽粟飞刍，继日而劳民动¤，常烦漕运，不给供须。今汴州水陆要冲，山河形胜，乃万庾千箱之地，是四通八达之郊。爰自按巡，益观宜便，俾升都邑，以利兵民。汴州宜升为东京，置开封府，仍升开封、浚仪两县为赤县，其余升为畿县。应旧置开封府时所管属县，并可仍旧割属收管，亦升为畿县。其洛京改为西京，其雍京改为晋昌军，留守改为节度观察使，依旧为京兆府，列在七府之上，其曹州改为防御州。其余制置，并委中书门下商量施行。”丙戌，以护圣左厢都指挥使、曹州刺史张彦泽为镇国军节度使，以工部尚书裴¤为尚书右仆射致仕。是日，诏改大宁宫门为明德门，又改京城诸门名额，南门尉氏以薰风为名，西二门郑门、梁门以金义、乾明为名，北二门酸枣门、封丘门以玄化、宣阳为名，东二门曹门、宋门以迎春、仁和为名。戊子，以右金吾大将军马从斌为契丹国信使，考功郎中刘知新副之。★案：马从斌使契丹，以报其加尊号也。考通监则始以命王权，权辞以老疾，乃改命从斌耳。欧阳史止书从斌，不载刘知新。五代春秋作十月，冯道使於契丹。以前天平军节度使、检校太尉、同平章事安审琦为晋昌军节度使，行京兆尹。襄州奏，江水涨害稼。壬辰，以枢密使、中书侍郎平章事、集贤殿大学士桑维翰兼兵部尚书，皆罢枢密使
                                                 【一０二０至一０二一页】
                           
。案：以上疑有阙文。据通监考异引晋高祖实录，维翰与李崧并罢枢密使。戊戌，大赦天下，以魏府初平故也。庚子，杨光远朝觐到阙，对於便殿，锡赉甚厚。于阗国王李圣天册封为大宝于阗国王〔九〕。以杭州嘉兴县为秀州，从钱元¤之奏也。
                                                           【一０二一页】
                            (续)
    十一月甲辰，枢密直学士、祠部员外郎吴涓可金部郎中、知制诰，枢密直学士、库部员外郎吴承范可祠部郎中、知制诰。乙巳，郓州范延光来朝。丙午，封闽王昶为闽国王，加食邑一万五千户。又以中吴建武等军节度使、检校太师、兼中书令、苏州诚州刺史钱元¤为太傅，以清海军节度使、广州刺史钱元¤为检校太尉、兼中书令，仍改名元懿。应付魏府行营将校及六军诸道〔一０〕、本城将校等，并与加恩。戊申，以门下侍郎平章事、监修国史、判户部赵莹兼吏部尚书。以威武军节度、福建管内观察处置等使王继恭为特进、检校太傅，仍封临海郡王。以魏博节度使杨光远为守太尉、洛京留守，兼河阳节度使，判六军诸¤事。端明殿学士、尚书礼部侍郎、判度支和凝改尚书户部侍郎充职。庚戌，郓州范延光上表乞休退，诏不允。辛亥，升广晋府为邺都，置留守。升广晋、元城两县为赤县，属府诸县升为畿县。升相州为彰德军，置节度观察使，以澶、¤二州为属郡，其澶州仍升为防御州，移於德胜口为治所。升贝州为永清军，置节度观察使，以博、冀二州为属郡。以西京留守高行周为广晋尹〔二〕、邺都留守；广晋府行营中军使、贝州防御使王庭胤加检校太傅，充相州彰德军节度使；广晋府行营步军都指挥使、右神武统军王周为贝州永清军节度使。甲寅，以范延光为太子太师致仕。丙辰，以秘书监吕琦为礼部侍郎，归德军节度使赵在礼改天平军节度使，昭义军节度使兼侍¤亲军马步军都虞候杜重威改忠武军节度使，杜重威，原本作“仲威”，考重威至少帝时始避讳改名仲威，不应于高祖纪先避“重”字，今改正。（影库本粘签）忠武军节度使、侍¤亲军马步军都指挥使刘知远改归德军节度使，前河阳节度使兼奉国左右厢都指挥使侯益改昭义军节度使。癸亥，割濮州濮
                                                 【一０二一至一０二二页】
                           
阳县隶澶州。诏许天下私铸钱，以“天福元宝”为文。案洪遵泉志引宋白续通典云：天福三年十一月，诏三京、邺都、诸道州府，无问公私，应有铜者，并许铸钱，仍以“天福元宝”为文，左环读之。委盐铁使铸样，颁下诸道。（旧五代史考异）丙寅冬至，帝御崇元殿受朝贺，仗¤如式。
                                                           【一０二二页】
                           
    十二月甲戌朔，以前兵部尚书梁文矩为太子少师，以镇州节度副使符蒙为右谏议大夫，以吏部郎中曹国珍为左谏议大夫。丙子，以前泾州彰义军节度使李德¤为晋州建雄军节度使，加同平章事。以皇太子右金吾¤上将军重贵为检校太傅、开封尹，封郑王，加食邑三千户。戊寅，制以大宝于阗国进奉使、检校太尉马继荣可镇国大将军〔一二〕，使副黄门将军、国子少监张再通可试¤尉卿，监使殿头承旨、通事舍人吴顺规可试将作少监。回鹘使都督李万金可归义大将军，监使雷福德可顺化将军。是日，诏：“宜令天下无问公私，应有铜欲铸钱者，一任取便酌量轻重铸造。”案泉志云：天福元宝钱，径七分，重二铢四参。铜质薄小，字文昏昧，盖以私铸不精也。（旧五代史考异）戊子，以河阳潜龙旧宅为开晋禅院，邢州潜龙旧宅为广法禅院。龙武统军李从昶卒，辍朝一日，赠太尉。★永乐大典卷一万五千六百四十三。
                                                 【一０二二至一０二三页】
                                
@
#篇名:旧五代史
#类型:史;北宋
#时代:6

          《旧五代史》卷:七十八

    晋书四
      高祖纪第四
                                                           【一０二五页】
                             (续)
    天福四年春正月癸卯，帝御崇元殿受朝贺，仗¤如式。丙午，召太子太师致仕范延光宴于便殿，以延光归命之後，虑怀疑惧，故休假之内，锡以款密。帝谓之曰：“无忿疾以伤厥神，无忧思以劳厥衷，朕方示信於四方，岂食言於汝也。”延光俯伏拜谢，其心遂安。丁未，以西京副留守龙敏为吏部侍郎。戊申，盗发唐闵帝陵。己酉，朔方军节度使张希崇卒，赠太师。以澶州防御使张从恩为枢密副使〔一〕希崇，原本作“希宗”；“防御”，原本作“防御”，今从通监改正。（影库本粘签）甲寅，以侍¤步军都指挥使、宁江军节度使景延广为义成军节度使，以义成军节度使冯晖为朔方军节度使。乙卯，左谏议大夫曹国珍上言：“请於内外臣僚之中，选才略之士，聚唐六典、前後会要、礼阁新仪、大中统类、律令格式等，精详纂集，俾无漏落，别为书一部，目为大晋政统。”从之。其详议官，宜差太子少师梁文矩〔二〕、左散骑常侍张允、大理卿张澄、国子祭酒唐¤、大理少卿高鸿渐、国子司业田敏、礼部郎中吕咸休、司勋员外郎刘涛、刑部员外郎李知损、监察御史郭延升等一十九人充。文矩等咸曰：“改前代礼乐刑宪为大晋政统，则尧典、舜典当以晋典革名。”列状驳之曰：
        作者之谓圣，述者之谓明，苟非圣明，焉能述作。若运因革故，则事乃维新，或
    改正朔而变牺牲，或易服色而殊徽号。是以五帝殊时，不相沿乐；三王异世。不相袭
    礼。至於近代，率由旧章；比及前朝，日滋条目。★条目，原本作“真目”，今从册
    府元龟改正。（影库本粘签）多因行事之失，改为立制之初，或臣奏条章，君行可否
    ，皆表其年月，纪以姓名，聚类分门，成文作则。莫不悉稽前典，垂范後昆，述自圣
                                                 【一０二五至一０二六页】
                            
    贤，历於朝代，得金科玉条之号，设乱言破律之防，守而行之，其来尚矣。皇帝陛下
    ，运齐七政，历契千年，爰从创业开基，莫不积功累德。所宜直笔，具载鸿猷，若备
    录前代之编年，目作圣朝之政统，此则是名不正也。夫名不正则言不顺，而媚时掠美
    ，非其实矣。若翦截其辞，此则是文不备也。夫文不备则启争端，而礼乐刑政，於斯
    乱矣。若改旧条而为新制，则未审何门可以刊削，何事可以编联，既当革故从新，又
    须废彼行此，则未知国朝能守而不失乎〔三〕？臣等同共参详，未见其可。疏奏，嘉之，其事遂寝。辛酉，以前晋昌军节度使李周为静难军节度使。是日，封皇第十一妹安定郡主为延庆长公主，皇第十二妹广平郡主为清平长公主。
                                                 【一０二六至一０二七页】
                            
    二月辛卯，改东京玉华殿为永福殿。中书上言：“太原潜龙庄望建为庆昌宫，使相乡望改为龙飞乡，都尉里望改为神光里。”从之。丁酉，宰臣冯道、左散骑常侍韦勋、礼部员外郎杨昭俭自契丹使回。案：冯道出使之期，当从五代春秋作三年九月，至四年二月始得归也。帝慰劳备至，锡赉丰厚。庚子，以天和节宴¤官於广政殿，赐物有差。
                                                           【一０二七页】
                            
    三月癸卯朔，三月癸卯朔，原本作“癸亥”，以前後干支考之，当作“癸卯”，今改正。（影库本粘签）左仆射刘¤、给事中卢重自契丹使回，颁赐器币如冯道等。乙巳，回鹘可汗仁美遣使贡方物，中有玉狻猊，实奇货也。丙午，泾州节度使张万进卒，赠太师。己未，皇子开封尹郑王重贵、归德军节度使兼侍¤亲军马步军都指挥使刘知远、忠武军节度使杜重威，并加同中书门下平章事。天平军节度使赵在礼封¤国公。庚申，遣内臣赵处¤以版诏徵华山隐者前右拾遗郑云叟、★案：欧阳史作左拾遗，考薛史前後俱作右拾遗，今仍其旧。（旧五代史考异）玉笥山道士罗隐之。灵州戍将王彦忠据怀远城作叛，帝遣供奉官齐延祚乘驿而往，彦忠率¤出降，延祚矫制杀之。诏：“齐延祚辜我誓言，擅行屠戮，彰杀降之罪，隳示信之文，宜除名决重杖一顿配流。王彦忠赠官收葬。”辛酉，封回鹘可汗仁美为奉化可汗。癸亥，以左龙武统军皇甫遇为镇国军节度使，张彦泽为彰义军节度使。
                                                 【一０二七至一０二八页】
                            
    夏四月壬申朔，以河中节度副使薛仁谦为¤尉卿。丙子，以汝州防御使宋彦筠为同州节度使；以护圣左右军都指挥使李怀忠为侍¤亲军马军都指挥使，领寿州忠正军节度使；以奉国左右厢都指挥使郭谨为侍¤亲军步军都指挥使、夔州宁江军节度使。戊寅，诏废长春宫使额。案：五代会要载原¤云：同州长春宫使额宜停，沿宫职务，委州司制置。（旧五代史考异）己卯，改明德殿为滋德殿，宫城南门同名故也。以华州节度使刘遂凝为右龙武统军，以右龙武统军张廷蕴为绛州刺史〔四〕。★绛州，原本作“降州”，今从通监改正。（影库本粘签）庚辰，徵前右拾遗郑云叟为右谏议大夫，玉笥山道士罗隐之赐号希夷先生。甲申，以翰林学士承旨、兵部侍郎崔¤权判太常卿，以端明殿学士、户部侍郎和凝为翰林学士承旨。枢密院学士、尚书仓部郎中司徒诩，枢密院学士、尚书工部郎中颜¤并落职守本官。枢密副使张从恩改宣徽使：初废枢密院故也。先是，桑维翰免枢密之务，以刘处让代之，奏议多不称旨，及处让丁母忧，遂以密院印付中书，故密院废焉。丙戌，以韩昭裔为兵部尚书致仕，马裔孙为太子宾客致仕，房¤为右骁¤大将军致仕，皆唐末帝之旧臣也。戊子，升永、岳二州为团练使额，改湘川县为全州，从马希范之奏也。
                                                           【一０二八页】
                            
    五月壬寅朔，帝御崇元殿受朝，仗¤如式。癸卯，以左仆射刘¤兼太子太保，封谯国公。乙巳，昭顺军节度使姚彦章卒。升灵州方渠镇为威州，隶於灵武，改旧威州为清边军。戊申，湖南节度使马希范加天策上将军。以前¤州节度使安叔千为沧州节度使。庚戌，虞部郎中杨昭俭可本官知制诰。辛亥，置静海军於温州，静海，原本作“清海”。今从十国春秋改正。（影库本粘签）从钱元¤之请也。壬子，以侍御史卢价为户部员外郎、知制诰。户部尚书崔居俭卒〔五〕。甲寅，诏止绝朝臣，不得外州府求觅表状，奏荐交亲。乙卯，升金州为节镇，以怀德军为使额。以齐州防御使潘环为怀德军节度使。右谏议大夫致仕郑云叟赐号逍遥先生，仍给致仕官俸。丁巳，以刑部尚书姚¤为户部尚书，以兵部侍郎、权判太常卿事崔¤为尚书左丞，以工部侍郎任赞为兵部侍郎，以礼部尚书李怿为刑部尚书，以左丞卢詹为礼部尚书，以左散骑常侍韦勋为工部侍郎。庚申，废华清宫为灵泉观。辛酉，御史台奏：“省郎知杂之时，赴台礼上，军巡邸吏之辈，咸集公参，赤县府司，悉呈杖印。今後年深御史判杂上事，欲依前例。”从之。丙寅，以镇海军衙内统军、上直马步军都监、检校太傅、睦州刺史陆仁章为同平章事，遥领遂州武信军节度使；以镇海军兴武左右开道都指挥使、明州刺史仰仁铨为检校太傅、★仰仁铨，原本作“任铨”，今从十国春秋改正。（影库本粘签）同平章事，领宣州宁国军节度使；从钱元¤之请也。
                                                 【一０二八至一０二九页】
                            
    六月辛未朔，陈郡民王武穿地得黄金数饼，州牧取而贡之，帝曰：“宿藏之物，既非符宝，不合入官。”命付所获之家。庚辰，西京大风雨，应天福门屋瓦皆飞，鸱吻俱折。辛卯，诏礼部贡举宜权停一年。
                                                 【一０二九至一０三０页】
                            
    秋七月庚子朔，日有蚀之。西京大水，伊、洛、¤、涧尽溢，坏天津桥。癸卯，以华清宫使李顷为右领军¤上将军。甲辰，以定州节度使皇甫遇为潞州节度使、检校太尉，以潞州节度使侯益为徐州节度使。案宋史侯益传：天福四年，晋祖追念虎牢之功，迁武宁军节度、同平章事。薛史不载同平章事。五代会要所载天福中使相有侯益，与宋史同。（旧五代史考异）戊申，御史中丞薛融等上详定编¤三百六十八道，分为三十一卷。是日，诏：“先令天下州郡公私铸钱，近多铅锡相兼，缺薄小弱，有违条制。今後私铸钱下禁依旧法。”★案欧阳史：七月丙辰，复禁铸钱。薛史作七月戊申。（旧五代史考异）壬戌，以太子少师梁文矩为太子太保致仕〔六〕。
                                                           【一０三０页】
                            
    闰七月庚午朔，百官不入阁，雨沾服故也。壬申，以中书侍郎平章事、集贤殿大学士桑维翰为检校司空、兼侍中、相州彰德军节度使，以彰德军节度使王庭胤为义武军节度使〔七〕。尚书户部奏：“李自伦义居七世，准¤旌表门闾。义居七世，据欧阳史云：李自伦高祖训，训生粲，粲生则，则生忠，忠生自伦，自伦生光厚，六世同居。薛史作“七世”，未详孰是。（影库本粘签）  案欧阳史作六世。又旌表门闾，欧阳史作正月，与薛史作闰七月异。（旧五代史考异）先有邓州义门王仲昭六代同居，★案：王仲昭，欧阳史作登州人。（旧五代史考异）其旌表有厅事步栏，前列屏树乌头，正门阀阅一丈二尺，二柱相去一丈，柱端安瓦桷墨染，号为乌头，筑双阙一丈，在乌头之南三丈七尺，★乌头之南，原本作“之内”，今从欧阳史改正。（影库本粘签）夹街十有五步，槐柳成列。今举此为例，则令式不该。”诏：“王仲昭正厅乌头门等制，不载令文，又无¤命，既非故事，难黩大伦，★案五代会要作既非故实，恐紊彝章。（孔本）宜从令式，只表门闾。於李自伦所居之前，量地之宜，高其外门，门外绰楔，★绰楔，原本作“掉¤”，今从欧阳史改正。（影库本粘签）门外左右各建一台，高一丈二尺，广狭方正，称台之形，圬以白泥，四隅漆赤。其行列树植，随其事力，其同籍课役，一准令文。”壬午，濮州刺史武从谏勒归私第，受赃十五万故也。丁酉，故皇子河南尹重¤妻虢国夫人李氏落发为尼，赐名悟因，仍锡紫衣、法号及夏腊二十。
                                                 【一０三０至一０三一页】
                            
    八月己亥朔，河决博平，甘陵大水。辛丑，以守司空兼门下侍郎平章事、弘文馆大学士冯道为守司徒、兼侍中，封鲁国公。壬寅，诏曰：“皇图革故，庶政惟新，宜设规程，以谐公共。其中书印只委上位宰臣一人知当。”戊申，前兵部尚书王权授太子少傅致仕。己酉，以天下兵马副元帅、镇海镇东等军节度使、检校大师、行中书令、吴越王钱元¤为天下兵马元帅。壬子，升亳州为防御使额，依旧隶宋州。丙辰，司天监马重绩等进所撰新历，马重绩，原本作“崇绩”，今从五代会要改正。（影库本粘签）降诏褒之，诏翰林学士承旨和凝制序，命之曰调元历。
                                                           【一０三一页】
                           
    九月辛未，以右羽林统军周密为¤州节度使。癸酉，升婺州为武胜军额。丁丑，宴¤臣於永福殿。契丹使粘木孤来聘〔八〕，案辽史：会同二年正月戊申，晋遣金吾¤大将军马从斌、考功郎中刘知新来贡珍币。丙辰，晋遣使谢免沿边四州钱币。七月戊申，晋遣使进犀带。闰月乙酉，遣使赐晋良马。八月己丑，晋遣使贡岁币，奏输戌、亥二岁金币于燕京。（旧五代史考异）致牛马等物〔九〕。己卯，遥领洮州保顺军节度使鲍君福加检校太师、兼侍中，判湖州诸军事。辛巳，相州节度使桑维翰上言：“管内所获贼人，从来籍没财产，请止之。”诏：“今後凡有贼人，准格律定罪，不得没纳家资，天下诸州准此。”癸未，封唐许王李从益为郇国公，★案五代会要：九月，¤：“周受龙图，立夏、殷之祀；唐膺凤历，开¤、介之封。乃¤前朝，载稽旧典，宜封土宇，俾奉宗祧。宜以郇国三千户封唐许王李从益为郇国公”云。（旧五代史考异）奉唐之祀，服色旌旗一依旧制。仍以西京至德宫为庙，牲币器服悉从官给。丙戌，高丽王王建遣使贡方物。己丑，以中书侍郎、平章事李崧权判集贤殿事。庚寅，诏停寒食、七夕、重阳及十月暖帐内外郡官贡献。丙申，以威胜军节度副使罗周岳为给事中，中书舍人李详改礼部侍郎，礼部侍郎吕琦改刑部侍郎，刑部侍郎王松改户部侍郎，户部侍郎阎至改兵部侍郎，中书舍人王易简充史馆修撰，判馆事。
                                                           【一０三二页】
                           
    冬十月戊戌朔，故昭信军节度使白奉进赠太尉。丙午，以太常卿程逊没于海，废朝一日，赠右仆射。庚戌，闽王王昶、威武军节度使王继恭遣僚佐林思〔一０〕、郑元弼等朝贡，致书於宰执，致书，原本作“致聿”，今据文改正。（影库本粘签）无人臣之礼。帝怒，诏令不受所贡，应诸州纲运，并令林思、郑元弼等押归本道。既而兵部员外郎李知损上疏，请禁锢使人，籍没纲运，可之，收林思等下狱。丙辰，溪州刺史彭士愁，以锦、¤之兵与蛮部万人掠辰〔一一〕、澧二境，湖南节度使马希范遣牙兵拒之而退。金州山贼度从谠等寇洵阳，遣兵讨平之。
                                                 【一０三二至一０三三页】
                           
    十一月甲戌，以太子宾客李延范为司农卿。乙亥，诏立唐高祖、太宗及庄宗、明宗、闵帝五庙於洛阳。案：立唐庙於西京，欧阳史作十二月，与薛史作十一月异。（旧五代史考异）丁丑，祠部郎中、知制诰吴承范改中书舍人，充翰林学士；翰林学士、中书舍人窦贞固改御史中丞；御史中丞薛融改尚书左丞〔一二〕；尚书右丞王延改吏部侍郎；尚书左丞崔¤改太常卿。戊寅，史馆奏：“请令宰臣一人撰录时政记，★案五代会要：史馆奏：“唐长寿二年，右丞姚¤奏，帝王谟训，不可阙文，其仗下所言军国政事，令宰臣一人撰录，号『时政记』。唐明宗朝，又委端明殿学士撰录，逐季送付史馆，伏乞遵行者。宜令宰臣一人撰述。”（旧五代史考异）逐时以备撰述。”从之。己卯，吏部侍郎龙敏改尚书左丞。己丑，以太子宾客杨凝式为礼部尚书致仕。诏建钱炉於栾川。丙申，谏议大夫致仕逍遥先生郑云叟卒。
                                                           【一０三三页】
                           
    十二月丁酉朔，百官不入阁，大雪故也。己亥，故皇子重英妻张氏落发为尼，赐名悟慎，¤夏腊二十。庚戌，礼官奏：“来岁正旦，王公上寿，皇帝举酒，奏玄同之乐；再饮，奏文同之乐；三饮，奏同前。”从之，歌辞不录。丙辰，诏今後城郭村坊，不得创造僧尼院舍。丁巳，帝谓宰臣曰：“大雪害民，五旬未止，京城祠庙，悉令祈祷，了无其验，岂非凉德不储，神休未洽者乎？”因令出薪炭米粟给军士贫民等。壬戌，礼官奏：“正旦上寿，宫悬歌舞未全，且请杂用九部雅乐，歌教坊法曲。”从之。永乐大典卷一万五千六百四十四。
                                                 【一０三三至一０三四页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:七十九

    晋书五
      高祖纪第五
                                                           【一０三七页】
                            
    天福五年春正月丁卯朔，帝御崇元殿受朝贺，仗¤如式。降德音：“应天福三年终，公私债欠，一切除放。”壬申，蜀人寇西鄙，¤盗张达、任康等劫清水德铁之城以应之。德铁之城，原本作“得铁”，考通监注云：德铁在清水砦，今改正。（影库本粘签）癸酉，湖南奏，闽人杀王昶，夷其族，王延羲因民之欲而定之。甲戌，遣宣徽使杨彦询使於契丹。辛巳，皇子开封尹、郑王重贵加检校太尉。己丑，回鹘可汗仁美遣使贡良马白玉，谢册命也。庚寅，以二王後前右赞善大夫、袭¤国公杨延寿为太子左谕德，三恪汝州襄城县令、袭介国公宇文颉加食邑三千户。辛卯，升绛州为防御州。癸巳，以左神武统军陆思铎为右羽林统军，以陇州防御使何福进为右神武统军。甲午，太常少卿裴羽奏：“请追¤唐庄宗皇后刘氏为神闵敬皇后〔一〕，明宗皇后曹氏请追¤为和武宪皇后，闵帝鲁国夫人孔氏请追¤为闵哀皇后。”从之。丙申，河中节度使安审信奏：“军校康从受、李崇、孙大裕、张崇、于千等以所部兵为乱，寻平之，死者五百人。”
                                                 【一０三七至一０三八页】
                            
    二月丁酉朔，沙州归义军节度使曹义金卒，义金，原本作“议金”，今从欧阳史改正。（影库本粘签）赠太师，以其子元德袭其位。乙巳，御史中丞窦贞固奏：“国忌日，宰臣跪炉焚香，文武百僚列坐。★案：五代会要作宰臣跪炉，僧人表赞，文武百官，俨然列坐。（孔本）窃惟礼例，有所未安。今欲请宰臣仍旧跪炉，百僚依班序立。”诏可之，仍令行香之後饭僧百人〔二〕，永为定制。庚戌，北京留守安彦威来朝，帝慰接甚厚，赐上樽酒。壬子，升中书门下平章事为正二品。丁巳，青州节度使、东平王王建立来朝。己未，以中书门下侍郎为清望正三品，谏议大夫、御史中丞为清望正四品。
                                                           【一０三八页】
                            
    三月丁卯朔，左散骑常侍张允改礼部侍郎〔三〕。辛未，宋州归德军节度使、侍¤亲军马步军都指挥使刘知远加特进，改邺都留守、广晋尹，典军如故。以兖州节度使李从温为徐州节度使，以北京留守安彦威为宋州节度使。壬申，诏朝臣觐省父母，依天成例颁赐茶药。癸酉，以青州节度使王建立为昭义军节度使，进封韩王，仍割辽、沁二州为昭义属郡，以建立本辽州人，用成其衣锦之美也。以晋州节度使李德¤为北京留守，以潞州节度使皇甫遇为晋州节度使。是日，容州节度使马存卒。甲戌，以给事中李光廷为左散骑常侍，亳州团练使李式为给事中。乙亥，相州节度使桑维翰加检校司徒，改兖州节度使。许州节度使杜重威改郓州节度使，河中节度使安审信改许州节度使。丁丑，长安公主出降驸马都尉杨承祚。戊寅，诏：“中书门下五品已上官於两省上事，宰臣押角之礼；押角，旧唐书裴坦传作“压角”，文昌杂录引宋次道云：舍人上事，必设紫褥於庭，面北拜厅合，立褥之东北隅，谓之“压角”。疑原本“押”字有误，据五代会要仍作“押角”。又，文昌杂录引李涪刊误云：两省官上事日，宰臣临焉，上事者设¤几面南而坐，判三道案。宰相别施一¤，连上事官坐於四隅，谓之“押角”。则“压”“押”二字，可以通用，今仍其旧。（影库本粘签）及第举人与主司选胜筵宴，及中书舍人¤鞋接见举人；兼兵部、礼部引人过堂之日幕次酒食会客，悉宜废之。”己卯，以前枢密使刘处让为相州节度使。辛巳，湖南遣牙将刘¤领兵大破溪峒¤蛮，收溪、锦、¤三州〔四〕。丁亥，以秦州节度使康福为河中节度使，以徐州节度使侯益为秦州节度使。庚寅，御明德楼，饯送昭义军节度使王建立，赐玉斧、蜀马。甲午，诏吏部三铨，听四时选拟官旋奏，不在团甲之限。
                                                 【一０三八至一０三九页】
                            
    夏四月丙申朔，宴¤臣於永福殿。戊戌。曹州防御使石晖卒，帝之从弟也。礼官奏：“天子为五服之内亲本服周者，三哭而止。”从之。己亥，罢洛阳、京兆进苑囿瓜¤，悯劳人也。壬寅，右仆射致仕裴¤卒，赠太子太保。丙午，诏曰：“承旨者，承时君之旨。非近侍重臣，无以禀朕旨，宣予言，是以大朝会宰臣承旨，草制诏学士承旨，若无区别，何表等威。除翰林承旨外，殿前承旨宜改为殿直，密院承旨宜改为承宣，御史台、三司、阁门、客省所有承旨，并令别定其名。”庚戌，以沧州节度使马全节为安州节度使。礼部侍郎张允奏，请废明经、童子科，童子科，原本阙“科”字，今据五代会要增入。（影库本粘签）从之。因诏宏词、拔萃、明算、道举、百篇等科并停之。
                                                 【一０三九至一０四０页】
                            
    五月癸酉，宋州贡瑞麦两歧。甲申，以前徐州节度使苌从简为右金吾¤上将军。丙戌，安州节度使李金全叛，诏新授安州节度使马全节以洛、汴、汝、郑、单、宋、陈、蔡、曹、濮十州之兵讨之，案五代春秋：五月，李金全叛附于吴，马全节帅师讨安州，吴人救安州，全节败吴师，克安州，金全奔吴。六月，放吴俘还。欧阳史作五月，李金全叛。六月，克安州。马令南唐书作六月，安州节度使李金全来降，遣鄂州屯营使李承裕帅师迎之。纪年互异。（旧五代史考异）以前¤州节度使安审晖为副。以内客省使李守贞为都监，仍遣供奉官刘彦瑶奉诏以谕金全。命麾下齐谦以诏送於淮夷〔五〕，云梦人齐岘斩谦，归其诏於阙。辛卯，昭义节度使韩王王建立薨，辍朝二日，册赠尚书令。
                                                           【一０四０页】
                            
    壬寅，案：壬寅上疑脱“六月”两字。（旧五代史考异）少府监致仕尹玉羽卒。癸卯，淮南使李承裕代李金全，金全南走，承裕以淮兵二千守其城。甲辰，马全节自应山县进军於大化镇。戊申，与鄂州贼军阵於安陆之南，三战而後克之，斩首三千级，生擒千余人。供奉官安友谦登锋力战，奋不顾身，全节赏其忠勇，使驰献捷书，¤死於路。是日，削夺李金全官爵。丁巳，淮夷伪校李承裕率¤掠城中资货而遁，马全节入城抚其遗民，遣安审晖率兵以逐承裕，擒而斩之。执其伪都监杜光邺★案：马令南唐书作监军通事舍人。（旧五代史考异）  杜光邺，通监作“光业”，十国春秋仍作“邺”，今从其旧。（影库本粘签）及淮南军五百余人，露布献於阙下。帝曰：此辈何罪，皆厚给放还。癸亥，道士崇真大师张荐明赐号通玄先生。是时帝好道德经，尝召荐明讲说其义，帝悦，故有是命。寻令荐明以道、德二经雕上印板，命学士和凝别撰新序，冠于卷首，俾颁行天下。
                                                 【一０四０至一０四一页】
                            
    秋七月甲子朔，降安州为防御使额，以申州隶许州。丙寅，安州节度使马全节加检校太尉，改昭义军节度使。前¤州节度使安审晖加检校太傅，为威胜军节度使。丁卯，湖南奏：遣天策府步骑将张少敌领兵五万，楼船百艘，次於岳阳，将进讨淮夷也。甲戌，宣徽使杨彦询加检校太傅，充安国军节度使。乙亥，户部尚书致仕郑韬光卒，赠右仆射。戊寅，福州王延羲遣商人间路贡表自述。戊子，宿州奏，淮东镇移牒云：本国奏书於上国皇帝，曰：“久增景慕，莫会光尘，但循战国之规，敢预睦邻之道。一昨安州有故。脱难相归，边校贪功，乘便据垒，据垒，原本作“居垒”，今从通监改正。（影库本粘签）矧机宜之孰在，顾茫昧以难申。否臧皆凶，乃大易之明义；进取不止，亦圣人之厚颜。适属暑雨稍频，江波甚涨，指挥未到，事实已违。今者猥沐睿咨，曲形宸旨，归其俘获，示以英仁。其如军法朝章，彼此不可；扬名建德，曲直相悬。虽认好生，匪敢闻命。其杜光邺等五百七人，已令¤过淮北。”帝复书曰：“昨者灾生安陆，衅接汉阳，当三伏之炎蒸，动两朝之师旅。岂期边帅，不禀上谋，洎复城池，备知本末。寻已舍诸俘执，还彼乡闾，不唯念效命之人，兼亦敦善邻之道。今承来旨，将正朝章，希循宥罪之文，用广崇仁之美。其杜光邺等再令归复。”寻遣使押光邺等於桐墟渡淮，★案：原本作“桐庐”。据通监注引九域志云：宿州蕲县有桐墟镇，自桐墟而南，至涡口则济淮矣。今改正。（旧五代史考异）淮中有棹船，甲士拒之，南去不果。诏光邺等归京师，授以职秩，其戎士五百人，立为显义都。★显义都，原本脱“义”字，今考通监云：帝悉授唐诸官，以其士卒为显义都，命旧将刘康领之。今增入。（影库本粘签）
                                                 【一０四一至一０四二页】
                            
    八月丁酉，帝观稼於西郊。己亥，详定院以先奉诏详定冬正朝会礼节、乐章、二舞行列等事上之，事具乐志。庚子，以前金州防御使田武为金州怀德军节度使。辛丑，升复、郢二郡为防御使额。戊午，左龙武统军相里金卒，废朝一日，赠太师。己未，太子太师致仕范延光卒於河阳，废朝二日，案：欧阳史作西京留守杨光远杀太子太师范延光。考本传，延光本为杨光远推堕溺水死，为之辍朝，讳之也。（旧五代史考异）赠太师。
                                                           【一０四二页】
                            
    丁卯，案：欧阳史作九月丁卯，原本疑有脱字。（旧五代史考异）宰臣李崧加集贤殿大学士，以翰林学士承旨、户部侍郎和凝为中书侍郎平章事。丙子，废翰林学士院，其公事并归中书舍人。丁丑，以翰林学士、中书舍人李慎仪为右散骑常侍，以翰林学士、左右补阙李¤为吏部员外郎，以右散骑常侍赵元辅为太子宾客，以太子宾客韩恽为兵部尚书，以右谏议大夫段希尧为莱州刺史。甲申，西京留守杨光远加守太尉、兼中书令，充平卢军节度使，封东平王。戊子，改东京上源驿为都亭驿。
                                                 【一０四二至一０四三页】
                           
    冬十月丁酉，制：天下兵马元帅、镇海镇东浙江东西等道节度使、中书令、吴越王钱元¤加守尚书令，充天下兵马都元帅。戊戌，户部尚书姚¤卒，废朝一日，赠右仆射。癸卯，湖南上言：福建王延羲与弟延政互起干戈，内相侵伐。甲辰，升莱州为防御使额，以汝州防御使杨承贵领之。以新授莱州刺史段希尧为怀州刺史。丁未，契丹使舍利来聘〔六〕，案辽史：会同三年三月戊辰，遣使使晋，乙未，晋遣使来觐。四月壬寅，遣人使晋，丙午，晋遣宣徽使杨端、王眺等来问起居，丙辰，晋遣使进茶药，癸亥，晋遣使贺端午。五月庚辰，晋遣使进弓矢，甲申，遣皇子天德及检校司徒邸用和使晋。六月庚子，晋遣使来见。九月丙戌，晋遣使贡名马，庚申，晋遣使贡布。十二月丙申，遣使使晋。（旧五代史考异）致马百疋及玉鞍、狐裘等。己酉，宴¤臣於永福殿，赐帛有差。癸丑，诏：“今後窃盗赃满五匹者处死〔七〕，三匹已上者决杖配流，以盗论者准律文处分。”又诏：“过格选人等，许赴吏部南曹召保，委正身者降一资注官。”
                                                           【一０四三页】

    十一月壬戌，遥领遂州武信军节度使、镇海军衙内统军、检校太傅、同平章事陆仁璋卒，赠太子太傅。甲子，滑州节度使景延广加检校太傅，改陕州保义军节度使。以郑州防御使、驸马都尉史匡翰为义成军节度使。戊辰，曹州防御使石¤加检校太保，充河阳三城节度使。庚午，以翰林学士、户部侍郎张昭远为兵部侍郎。丙子，冬至，帝御崇元殿受朝贺，始用二舞。帝举觞，奏玄同之乐；登歌，奏文同之乐；举食，文舞歌昭德之舞，武舞歌成功之舞。典礼久废，原本脱“典礼”二字，今据欧阳史增入。（影库本粘签）至是复兴，观者悦之。丁丑，吴越国进奉使陈元亮进冬日观仗诗一首，帝览之称善，赐服马器币。癸未，移德州长河县，大水故也。甲申，制授闽国王延羲检校太师、兼中书令、福州威武军节度使，封闽国王。以两浙西南面安抚使钱元懿为检校太尉、兼中书令，遥领广州清海军节度使。又以恩州团练使钱铎为检校太尉〔八〕、同平章事，遥领楚州顺化军节度使。丁亥，割¤州黎阳县隶滑州。
                                                           【一０四四页】
                           
    十二月壬辰朔，遥领洮州保顺军节度使、检校太尉、兼侍中、判湖州军州事鲍君福卒，赠太傅。丙申，诏：故静海军兼东南面安抚制置使、检校太傅、温州刺史钱弘巽赠太子太傅，故吴越两军节度副使、检校太尉钱弘¤赠太子太师。
                                                           【一０四四页】
                            
    天福六年春正月辛酉朔，帝御崇元殿受朝贺，仗¤如式。刑部员外郎李象上二舞赋，帝览而嘉之，命编诸史册。甲子，同州指挥使成殷谋乱事泄，伏诛。时节度使宋彦筠御下无恩，既贪且鄙，故殷与子彦璋阴构部下为乱，会有告者，遂灭其党。乙丑，青州奏，海冻百余里。丙寅，遣供奉官张澄等领兵二千，发¤、镇、¤、镇，原本作“¤、真”，今从通监改正。（影库本粘签）忻、代四州山谷吐浑，令还旧地。★案：晋逐吐谷浑在天福六年，通监与薛史同。考天福六年即辽会同四年也。辽史作会同三年，晋以¤、镇、忻、代之吐谷浑来归，与薛史异。（旧五代史考异）先是，吐浑苦契丹之虐，受镇州安重荣诱召，叛而南迁，入常山、太原二境，帝以契丹欢好之国，故遣归之。戊辰，诏：“应诸州无属州钱处，今後冬至、寒食、端午、天和节及诸色谢贺，不得进贡。”壬申，以左司郎中赵上交为谏议大夫。戊寅，封唐叔虞为兴安王，台骀神为昌宁公，差给事中张¤、户部郎中张守素就行册礼。又诏：岳镇海渎等庙宇，并令崇饰，★案：五代会要作宜各令修葺。（孔本）仍禁樵采。丙戌，故皇第二叔检校司徒万友赠太师，皇第三叔检校司空万铨赠太尉，皇兄故检校左仆射敬儒赠太傅。
                                                 【一０四四至一０四五页】
                            
    二月辛卯，诏：“天下郡县，不得以天和节禁屠宰，辄滞刑狱。”壬辰，置浮桥於德胜口。甲午，诏：“诸¤上将军月俸旧三十千，令增至五十千。”戊戌，以三恪汝州襄城县令、袭介国公宇文颉为太子率更令。率更，原本作“率吏”，今从唐书百官志改正。（影库本粘签）己亥，诏户部侍郎张昭远、起居郎贾纬、秘书少监赵熙、吏部郎中郑受益、左司员外郎李为光等同修唐史，仍以宰臣赵莹监修。壬寅，以三白渠制置使张¤为给事中。戊申，诏侯伯来朝，君臣相见，赏宴贡奉，今後宜停。起居郎贾纬以所撰唐年补录六十五卷上之，★案五代会要：起居郎贾纬奏曰；“伏以唐高祖至代宗已有纪传，德宗亦存实录，武宗至济阴废帝凡六代，惟有武宗实录一卷，余皆阙略。臣今搜访遗闻及耆旧传说，编成六十五卷，目为唐朝补遗录，以备将来史馆修述。”（旧五代史考异）帝览之嘉叹，赐以器币，仍付史馆。癸丑，长安公主薨，帝之长女也，¤年降於驸马杨承祚，帝悼惜之甚，辍视朝二日，追赠秦国公主。
                                                 【一０四五至一０四六页】
                            
    三月甲子，河中节度使康福进封许国公。乙丑，左骁¤上将军李承约卒〔九〕。癸酉，诏天福四年终已前，百姓所欠夏秋租税，一切除放。
                                                           【一０四六页】
                             (续)
    夏四月庚寅朔，湖南奏，溪州刺史彭士愁、五溪酋长等乞降，已立铜柱於溪州，铸誓状於其上，以五溪铜柱图上之。丙申，诏显义指挥使刘康部下兵五百人放还淮海，即安州所俘也。己亥，虞部郎中、知制诰杨昭俭迁中书舍人，户部侍郎王松改御史中丞，礼部郎中¤玉改司门郎中、知制诰。辛丑，宰臣监修国史赵莹奏：“奉诏差张昭远等五人同修唐史，内起居郎贾纬丁忧去官，请以刑部侍郎吕琦、侍御史尹拙同与编修。”又奏：“史馆所阙唐朝实录，请下敕购求。”并从之〔一０〕。案五代会要云：监修国史赵莹奏：“自李朝丧乱，迨五十年，四海沸腾，两都沦覆，今之书府，百无二三。臣等近奉纶言，俾令撰述，褒贬或从於新意，纂修须案于旧章，既阙简编，先虞漏略。今据史馆所阙唐书实录，请下¤命购求。况咸通中宰臣韦保衡与蒋伸、皇甫焕撰武宗、宣宗两朝实录，皆遇多事，或值播迁，虽闻撰述，未见流传。其韦保衡、裴贽合有子孙，见居职任，或门生故吏，曾记纂修，闻此讨论，谅多欣惬。请下三京诸道及内外臣僚，凡有将此数朝实录诣阙进纳，量其文武才能，不拘资地，除授一官。如卷帙不足，据数进纳，亦请不次¤酬，以劝来者。自会昌至天佑垂六十年，其初李德裕平上党，著武宗伐叛之书；其後康承训定徐方，有武宁本末之传。如此事类，记述颇多。请下中外臣僚及名儒宿学，有于此六十年内撰述得传记及中书、银台、史馆日历、制¤册书等，不限年月多少，并许诣阙进纳。如年月稍多，记录详备，请特行简拔，不限资序。臣与张昭远等所撰唐史，¤本纪以纲帝业，列传以述功臣，十志以书刑政。所陈条例，请下所司。”从之。（旧五代史考异）壬寅，以户部员外郎、知制诰卢价为虞部郎中、知制诰，以昭义节度副使陈玄为光禄卿致仕。乙巳，
                                                 【一０四六至一０四七页】
                            
齐、鲁民饥，诏兖、郓、青三州发廪赈贷。
                                                           【一０四七页】
                            
    五月庚申朔，以前邢州节度使丁审琪为延州节度使，延州节度使刘景¤为¤州节度使。故皇子杲册赠太尉〔一一〕，进封陈王。庚午，泾州奏，雨雹，川水大溢，坏州郡镇戍二十四城。甲戌，北京遣牙将刘从以吐浑大首领白承福、念庞里、赫连功德来朝。案通监：四月辛巳，北京留守李德¤遣牙校以吐谷浑酋长白承福入朝。薛史作五月甲戌，与通监异。欧阳史从薛史。（旧五代史考异）邢州上言，吐浑移族帐於镇州封部。
                                                           【一０四七页】
                            
    六月丙申，以前¤尉卿赵延¤为司天监。丁酉，诏：“今後藩侯郡守，凡有善政，委¤贰官条件闻奏，百姓官吏等不得远诣京阙。”壬寅，右领¤上将军李顷卒，赠太师。甲辰，迦叶弥¤国僧¤哩以佛牙泛海而至。丙午，高丽国王王建加开府仪同三司、检校太师，食邑一万户。戊午，镇州节度使安重荣执契丹使拽剌〔一二〕，案：辽史作二月，晋安从荣执使者伊喇。薛史作六月，先後互异。（旧五代史考异）遣轻骑掠幽州南境之民，处於博野，仍贡表及驰书天下，述契丹援天子父事之礼，贪傲无厌，困耗中国，巳缮治甲兵，将与决战。帝发所谕而止之，重荣跋扈愈甚，由是与襄州节度使安从进潜相构谋为不轨。★永乐大典卷一万五千六百四十四。
                                                 【一０四七至一０四八页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:八十

    晋书六
      高祖纪第六
                                                           【一０五一页】
                            
    天福六年秋七月己未朔，帝御崇元殿视朝。崇元殿，原本作“崇班”，考薛史前後俱作崇元，今改正。（影库本粘签）庚申，升陈州为防御使额。辛酉，以前邓州节度使焦方为贝州节度使。壬戌，泾州奏，西凉府留後李文谦，今年二月四日闭宅门自焚，遣元入西凉府译语官与来人¤三部族蕃书进之。以三司使刘审交为陈州防御使。癸亥，以前郓州节度使赵在礼为许州节度使，以前邺都留守、广晋尹高行周为河南尹、西都留守。诏改拱辰、威和、内直等军并为兴顺。甲子，以宣徽使、权西京留守张从恩判三司。己巳，以邺都留守兼侍¤亲军马步军都指挥使、广晋尹刘知远为太原尹，充北京留守、河东节度使，仍割辽、沁二州¤隶河东。以北京留守李德¤为广晋尹，充邺都留守；以昭义节度使马全节为邢州节度使，加同平章事。甲戌，诏：“今後诸道行军副使，不得奏荐骨肉为殿直供奉官。”己卯，以前陕州节度使李从敏为昭义军节度使，以陕州节度使景延广为河阳三城节度使兼侍¤亲军马步军都虞候，以河阳节度使石¤为陕州节度使。壬午，突厥遣使朝贡。以遥领寿州忠正军节度使兼侍¤马军都指挥使李怀忠为同州节度使，以宣徽北院使李守贞遥领忠正军节度使、侍¤马军指挥使。甲申，降御札，取八月五日暂幸邺都，沿路供顿，并委所司以官物排比，州县不得科率人户。丙戌，以右谏议大夫赵远为中书舍人，吏部郎中郑受益为右谏议大夫，刑部郎中殷鹏为水部郎中、知制诰。★殷鹏，原本作“殷鹇”，今从欧阳史改正。（影库本粘签）
                                                 【一０五一至一０五二页】
                            
    八月戊子朔，以皇子开封尹、郑王重贵为东京留守，以天平军节度使兼侍¤亲军马步军副都指挥使杜重威为侍¤亲军马步军都指挥使，以宣徽南院使张从恩为东京内外兵马都监。改奉德马军为护圣。放文武百官朝参，取便先赴邺都。壬辰，车驾发东京。己亥，至邺，左右金吾六军仪仗排列如仪，迎引入内。改旧澶州为德清军。以内客省使刘遂清为宣徽北院使，判三司。壬寅，制：“应天福六年八月十五日昧爽已前，诸色罪犯，常赦所不原者，咸赦除之；其持仗行劫及杀人贼〔一〕，并免罪移乡，配逐处军都收管；犯枉法赃者，虽免罪不得再任用；诸徒流人并放还；贬降官未量移与量移者，约资¤用〔二〕。天福五年终已前残税并放。应河东起义之初及收复邺都、汜水立功将校，并与加恩；亡殁者与追赠。自东京至邺都缘路，昨因行幸，有损践田苗处，据顷亩与放今年租税。邺都管内，有潜龙时在职者，并与加恩。耆年八十已上者，版授上佐官。天下农器，并许百姓自铸造。亡命山泽者，招唤归业；百日不出者，复罪如初。唐梁国公狄仁杰宜追赠官秩。应天福三年已前，败阙场院官无家业者，并与除放，其人免罪，永不任使。私下债负徵利及一倍者并放，主持者不在此限。”丁未，以客省使、将作监丁知浚为内客省使，丁知浚，原本作“知¤”，今从册府元龟改正。（影库本粘签）引进使、鸿胪卿王景崇为客省使，殿中监、判四方馆事刘政恩为引进使。壬子，改邺都皇城南门应天门为乾明门，大明馆为都亭驿。甲寅，遣光禄卿张澄、国子博士谢攀使高丽行册礼。
                                                 【一０五二至一０五三页】
                            
    九月己未，以兵部侍郎阎至为吏部侍郎。辛酉，滑州河决，一溉东流，一溉东流，原本疑有误字。考薛史五行志亦作一溉东流，今姑存其旧。（影库本粘签）乡村户民携老幼登丘¤，为水所隔，饿死者甚¤。壬申，忠武建武等军节度使、守太傅、兼中书令、行苏州睦州刺史钱元¤进封彭城郡王，遥领广州清海军节度使、判婺州军州事钱元懿为检校太师。乙亥，遣前邢州节度使杨彦询使于契丹，锡赉甚厚。★案：欧阳史、通监俱从薛史作九月。辽史作二月己未，晋遣杨彦询来贡，且言镇州安重荣跋扈状，遂留不遣，与薛史异。（旧五代史考异）通监云：帝以安重荣杀其使者，恐其犯塞，故遣彦询使於契丹〔三〕。今附识於此。（影库本粘签）丁丑，吐浑遣使朝贡。壬午夜，有彗星出於西方，长二丈余，在房一度，尾迹穿天市垣东行，¤月而灭。丙戌，兖州上言，水自西来，漂没秋稼。
                                                 【一０五三至一０五四页】
                            
    冬十月丁亥朔，遣鸿胪少卿魏¤等四人，分往滑、濮、郓、澶视水害苗稼。己丑，诏以胡梁度月城为大通军，浮桥为大通桥。壬寅，诏唐梁国公狄仁杰可赠太师。
                                                           【一０五四页】
                            
    十一月丁未，郑王夫人张氏薨。福州王延羲遣使贡方物。甲寅，遣太子宾客聂延祚、吏部郎中卢撰持节册天下兵马元帅、守尚书令、吴越国王钱元¤。甲子，以御史中丞王松为尚书右丞，中书舍人、史馆修撰判馆事王易简为御史中丞，户部侍郎张昭远为兵部侍郎，国子祭酒田敏以本官兼户部侍郎。辛未，太妃、皇后至自东京。壬申，遣给事中李式、考功郎中张铸持节册闽国王王延羲。甲戌，太子少傅致仕王权卒〔四〕，赠左仆射。丁丑，襄州安从进举兵叛，案：欧阳史、五代春秋俱作十月，通监从薛史作十一月。辽史作十二月戊子，晋遣使来告山南节度使安从进反，则因其赴告之月而书之也。（旧五代史考异）以西京留守高行周为南面行营都部署，率兵讨之，以前同州节度使宋彦筠为副，以宣徽南院使张从恩监护焉。
                                                           【一０五四页】
                             (续)
    十二月丙戌朔，以东京留守、开封尹、郑王重贵为广晋尹，进封齐王；以邺都留守、广晋尹李德¤为开封尹，充东京留守。南面军前奏，十一月二十七日，武德使焦继勋、先锋都指挥使郭金海等於唐州南遇安从进贼军一万余人，大破之，案宋史陈思让传：思让为先锋右厢都监，从武德焦继勋领兵进讨，遇从进之师于唐州花山下，急击，大破之。（旧五代史考异）生擒衙内都指挥使安宏义，★案：宋史焦继勋传作擒其牙将安洪义、鲍洪等五十余人。（旧五代史考异）获山南东道之印，其安从进单骑奔逸。★安从进单骑奔逸，通监作从进以数十骑奔还襄州，与薛史微异，今附识於此。（影库本粘签）  案焦继勋等破安从进于唐州，欧阳史作十二月，通监作十一月。（孔本）丁亥，诏襄州行营都部署高行周权知襄州军州事。是日，镇州节度使安重荣称兵向阙，★案：安重荣反在十二月丁亥，五代春秋误系于十月。欧阳史、通监俱从薛史、辽史作十一月丙寅，晋以讨安重荣来告，与薛史异〔五〕。以侍¤亲军马步军都指挥使杜重威为北面行营招讨使，率兵击之，以邢州节度使马全节为副，以前贝州节度使王周为马步军都虞候。癸巳，武德使焦继勋奏，安从进遣弟从贵领兵千人，取接均州刺史蔡行遇，寻领所部兵掩杀贼军七百余人，生擒安从贵，截其双腕，¤放入城。戊戌，以皇子重睿为银青光禄大夫、检校尚书左仆射。己亥，北面军前奏，十三日未时，於宗城县西南大破镇州贼军，宗城，原本作“宋城”，据通监注云：宗城县在魏州西北。今改正。（影库本粘签）杀一万五千人，余党走保宗城县。是夜三更，破县城，前深州刺史史虔武自缚归降，获马三千疋，绢三万余疋，余物称是。安重荣脱身遁走。是日，百官称贺。癸卯，削夺安从进、安重荣在身官爵。右金吾上将军
                                                 【一０五四至一０五五页】
                            
苌从简卒，废朝，赠太师。乙巳，天下兵马都元帅、守尚书令、吴越国王钱元¤薨，废朝三日，¤曰文穆。是日，帝习射於後苑，诸军都指挥使已上悉预焉，赐物有差。丁未，南面行营都部署高行周奏，今月十三日，部领大军至襄州城下，相次降贼军二千人。其降兵马军诏以“彰圣”为号，步军以“归顺”为号。庚戌，以权知吴越国事钱弘佐为起复镇军大将军、检校太师、兼中书令、杭州越州大都督、镇海镇东等军节度使〔六〕，封吴越国王。壬子，杜重威部领大军至镇州城下。
                                                 【一０五五至一０五六页】
                             (续)
    天福七年春正月丙辰朔，不受朝贺，用兵故也。戊午，以前将作监李锴为少府监。北面招讨使杜重威奏，今月已收复镇州，斩安重荣，传首阙下。案辽史云：戊辰，晋函安重荣首来献，上数欲亲讨重荣，至是乃止。（旧五代史考异）帝御乾明楼，★乾明楼，原本作“韩明”。薛史前後皆作“乾明”，五代会要亦作“乾”，今改正。（影库本粘签）宣露布讫，大理卿受馘，付市徇之，百官称贺。曲赦广晋府禁囚。辛酉，追赠皇弟三人：故沂州马步军都指挥使、赠太傅德再赠太尉，追封福王；故检校太子宾客、赠太傅殷再赠太尉，追封通王；故彰圣右第三军都指挥使长州刺史〔七〕、赠太傅威再赠太尉，追封广王。壬戌，追赠皇子五人：故右¤将军、赠太保重英再赠太傅，追封虢王；故权东京留守、河南尹、赠太傅重¤再赠太尉，追封寿王；故皇城副使、赠太保重裔再赠太傅，追封郯王；故河阳节度使、赠太尉重信再赠太师，追封沂王；故左金吾¤将军、赠太保重进再赠太傅，追封夔王。癸亥，改镇州为恒州，成德军为顺国军。丙寅，以门下侍郎平章事、监修国史赵莹为侍中；青州节度使杨光远加食邑，改赐功臣名号；兖州节度使桑维翰加检校太保；河东节度使刘知远加兼侍中；以郓州节度使、北面行营招讨使、侍¤亲军都指挥使杜重威为恒州顺国军节度使，加兼侍中；皇子广晋尹兼功德使、齐王重贵加兼侍中；秦州节度使侯益加特进，增食邑。丁卯，以判四方馆事孟承诲为太府卿充职。戊辰，以沧州节度使安叔千为邢州节度使，以北面行营副招讨使、邢州节度使马全节为定州节度使，★马全节，原本作“王节”，今从欧阳史改正。（影库本粘签）以定州节度使王庭胤为沧州节度使〔八〕，以前邢州节度使杨彦询为华州节度使。恒州立功将校王温以降等第除郡。庚午
                                                 【一０五六至一０五七页】
                            
，契丹遣使来聘。是日上元节，六街诸寺燃灯，御乾明门观之，夜半还宫。壬申，延州节度使丁审琦加爵邑，邓州节度使安审徽加检校太傅，陕州节度使石¤加检校太傅。乙亥，契丹遣使来聘。河阳节度使兼侍¤马步军都虞候景延广加检校太尉，改郓州节度使，典军如故。以前贝州节度使、北面行营马步军都虞候王周为河阳节度使，加检校太保。丁丑，以刑部侍郎窦贞固为门下侍郎，以礼部郎中边归谠为比部郎中、比部郎中，原本脱“郎”字，今据文增入。（影库本粘签）知制诰。壬午，以河阳节度使王周为泾州节度使，以恒州节度副使王钦祚为殿中监。
                                                           【一０五七页】

    二月丁亥，皇妹清平公主进封¤国长公主。契丹遣使来聘。己丑，宴於武德殿，新恒州节度使杜重威已下、诸军副兵马使已上悉预焉〔九〕，赐物有差。己亥，以曹州防御使何建为延州留後。泾州奏，差押牙陈延晖¤¤书往西凉府，本府都指挥使等请以陈延晖为节度使。辛丑，宰臣李崧丁母忧，起复旧任。延州蕃寇作乱，同州、¤州各起牙兵讨平之。丙午，诏：“邓、唐、随、郢诸州，多有旷土，宜令人户取便开耕，与免五年差税。”
                                                 【一０五七至一０五八页】

    三月己未，兵部尚书韩恽卒。庚申，遣前齐州防御使宋光邺、案：辽史避讳作宋晖业。（旧五代史考异）翰林茶酒使张言使于契丹。壬戌，分命朝臣诸寺观祷雨。丙寅，皇后为妹契丹枢密使赵延寿妻燕国长公主卒於幽州，举哀於外次。辛未，滑州节度使、驸马都尉史匡翰卒，辍朝，赠太保。诏唐州湖阳县蓼山神祠宜赐号为“蓼山显顺之神”。乙亥，以晋昌军节度使安审琦为河中节度使，以前亳州防御使王令温为贝州节度使。丙子，赐宰臣李崧白藤肩舆，以起复故也。丁丑，以晋州节度使皇甫遇为河阳节度使，以寿州节度使兼侍¤马步军指挥使李守贞为滑州节度使〔一０〕，以夔州节度使兼侍¤步军都指挥使郭谨为相州节度使〔一一〕，皆典军如故。宰臣於寺观祷雨。
                                                           【一０五八页】

    闰月丙戌，以兵部郎中司徒诩为右谏议大夫。戊子，兖州节度使桑维翰加特进，封开国公。庚寅，以延州留後何建为延州节度使，以引进使兼殿中监刘政恩为太子詹事。壬辰，宋州节度使安彦威奏，修滑州黄河功毕，案：修河事，薛史纪于闰月壬辰，欧阳史作三月，归德军节度使安彦威塞决河于滑州，盖以奉使之月言，薛史以奏功之日言也。（旧五代史考异）诏於河决之地建碑立庙。丙申，以¤州节度使周密为晋州节度使，以左羽林统军符彦卿为¤州节度使。壬寅，诏百官五日一度起居，日轮定两员，具所见以封事奏闻。★案：五代会要作实封以闻。（孔本）诏改邺都宣明门为朱凤门，★案：五代会要作来凤门。（旧五代史考异）武德殿为视政殿，文思殿为崇德殿，★崇德殿，原本作“从德”，今据五代会要改正。（影库本粘签）画堂为天清殿，寝殿为乾福殿，其门悉从殿名。皇城南门为乾明门，北门为玄德门，东门为万春门，西门为千秋门。★案五代会要：晋改皇城四门为乾明、玄德、万春、千秋，在天福六年，薛史统系于七年，与会要异。（旧五代史考异）罗城南¤门为广运门〔一二〕，观音门为金明门，橙槽门为清景门，寇氏门为永芳门〔一三〕，朝臣门为景风门〔一四〕。大城南门为昭明门，观音门为广义门，北河门为静安门，魏县门为应福门，寇氏门为迎春门〔一五〕，朝城门为兴仁门〔一六〕，上斗门为延清门，下斗门为通远门。戊申，宋州节度使安彦威封¤国公，赏修河之劳也。癸丑，泾州节度使王周奏，前节度使张彦泽在任日不法事二十六条，已改正停废，诏褒之。是春，邺都、凤翔、兖、陕、汝、恒、陈等州旱，郓、曹、澶、博、相、¤诸州蝗。
                                                 【一０五八至一０五九页】

    夏四月甲寅朔，避正殿不视朝，日蚀故也。是日，太阳不亏，百官上表称贺。诏沿河藩郡节度使、刺史并兼管内河堤使。己未，右谏议大夫郑受益两疏论张彦泽在泾州之日，右谏议，原本脱“谏”字，今从通监增入。（影库本粘签）违法虐民，支解掌书记张式、部曲杨洪等，请下所司，明申其罪，皆留中不出。庚申，刑部郎中李涛、张麟，员外郎麻麟、王禧，同诣阁门上疏，论张彦泽罪犯，词甚恳切。★案宋史李涛传：泾帅张彦泽杀记室张式，夺其妻，式家人诣阙上诉，晋祖以彦泽有军功，释其罪。涛伏合抗疏，请置于法〔一七〕。晋祖召见谕之，涛植笏叩阶，声色俱厉，晋祖怒叱之，涛执笏如初。晋祖曰：“吾与彦泽有誓约，恕其死。”涛厉声曰：“彦泽私誓，陛下不忍食其言；范延光尝赐铁券，今复安在？”晋祖不能答，即拂衣起。（旧五代史考异）辛酉，诏：“张彦泽刳剔宾从，诛剥生聚，¤声秽迹，流闻四方，章表继来，指陈甚切。尚以曾施微功，特示宽恩，深怀曲法之惭，贵徇议劳之典。其张彦泽宜削一阶，仍降爵一纪〔一八〕。其张式宜赠官，张式父铎、弟守贞、男希范并与除官。仍於泾州赐钱十万，差人津置张式灵柩¤骨肉归乡，所有先收纳¤张式家财物畜，并令¤还。其泾州新归业户，量与蠲减税赋。”翌日，以前泾州节度使张彦泽为左龙武大将军。★案宋史杨昭俭传：昭俭与李涛论张彦泽不报，会有诏命朝臣转对，或有封事，亦许以不时条奏。昭俭复上疏曰：“天子君临四海，日有万几，懋建诤臣，弥缝其阙。今则谏臣虽设，言路不通，药石之论，不达于圣聪，而邪佞之徒，取容于左右。御史台纪纲之府，弹纠之司，衔¤者固当昭雪，为蠹者难免放流。陛下临御以来，宽仁太甚，徒置两司，殆如虚器。遂令节使慢侮朝章，屠害幕吏，始诉¤于
                                                 【一０五九至一０六０页】
丹阙，反执送于本藩，苟安跋扈之心，莫恤¤抑之苦，愿回宸断，诛彦泽以谢军吏。”（旧五代史考异）    左龙武，原本“左”作“右”，今从欧阳史及通监改正。（影库本粘签）戊辰，废雄州为昌化军，警州为威肃军，其军使委本道差补。故泾州节度掌书记张式赠尚书虞部郎中，以式父铎为沁州司马致仕，弟守贞为贝州清河县主簿，男希范为兴元府文学。甲戌，诏皇子齐王就前河中府节度使康福第〔一九〕，以教坊乐宴会前、见任节度使。戊寅，前庆州刺史米廷训追夺在身官爵，配流麟州，坐奸妻兄之女也。是月，州郡十六处蝗。
                                                 【一０六０至一０六一页】

    五月己亥，中书门下奏：“时属炎蒸，事宜简省，应五日百官起居，望令押班宰臣一员押百官班，其转对官两员封付阁门使引进〔二０〕，本官随百僚退，不用别出谢恩。其文武内外官僚乞假、宁觐、搬家、婚葬、病损并门见门辞。诸道进奉物等，不用殿前排列，引进使引至殿前奏云『某等进奉』，奏讫，其进奉使出〔二一〕。其进奉专使朝见日，班首一人致词，都附起居。刺史¤行军副使、诸道马步军都指挥使已下，差人到阙，并门见门辞。州县官谢恩日，甲头一人都致词，不用逐人告官。其供奉官、殿直等，如是当直及合於殿前排立者，即入起居；如不当直排立者，不用每日起居。委宣徽使点检，常须整齐。”从之。时帝不豫，难於视朝故也。案辽史：二月甲午，遣使使晋，索吐谷浑叛者。契丹国志云：辽以晋招纳吐谷浑，遣使责让，晋高祖忧悒成疾。（旧五代史考异）左威¤上将军¤审¤卒，赠太子少保。乙巳，尊皇太妃刘氏为皇太后。★案徐无党五代史记注云：高祖所生母也。（旧五代史考异）丁未，工部侍郎韦勋改邢部侍郎。壬子，以左散骑常侍李光廷为秘书监，给事中萧愿为右散骑常侍，★萧愿，原本作“肃原”，今据列传改正。（影库本粘签）左谏议大夫曹国珍为给事中，太常卿裴坦为左谏议大夫。是月〔二二〕，州郡五奏大水，十八奏旱蝗。
                                                           【一０六一页】

    六月丁巳，以兖州节度使桑维翰为晋昌军节度使，以前许州节度使安审琦为兖州节度使〔二三〕。襄州都部署高行周奏，安从进观察判官李光图出城请援，送赴阙。乙丑，帝崩於保昌殿，案通监考异云：汉高祖实录：晋高祖大渐，召近臣属之曰：“此天下，明宗之天下，寡人窃而取之久矣。寡人既谢，当归许王，寡人之愿也。”此说难信。（旧五代史考异）寿五十一，遗制齐王重贵於柩前即皇帝位，丧纪并依旧制，山陵务从节俭，马步诸军优纪并从嗣君处分〔二四〕。
                                                           【一０六二页】

    八月，太常卿崔¤上¤曰圣文章武明德孝皇帝，庙号高祖，以其年十一月十日庚寅葬於显陵，宰臣和凝撰¤册哀册文。永乐大典卷一万五千六百四十四。    五代史补：高祖尚明宗女，宫中谓之石郎。及将起兵于太原，京师夜间狼皆¤走，往往入宫中，愍帝患之，命诸班能射者分投捕逐，谓之“射狼”。或遇诸涂，问曰：“汝何从而来？”对曰：“看射狼。”未几，高祖至。盖“射”音与“石”相近也。    五代史阙文：梁开平初，潞州行营使李思安奏：函关县穰乡民伐树，树仆，自分为二，中有六字如左书，云“天十四载石进”，梁帝藏於武库，时莫详其义。至帝即位，识者曰：“天”字取“四”字两画加之于傍，即“丙”字也，“四”字去中之两画加“十”字，即“申”字也。帝即位之年，乃“丙申”也。进者晋也，石者姓也。臣谨按，天佑二十年，岁在癸未，其年庄宗建号，改同光元年，至清泰三年，岁丙申，其年晋祖即位，改元天福元年，自未至申，凡十四载矣，故谶书云“天十四载石进”者，言自天佑灭後十四载石氏兴於晋也，岂不明乎！而拆字解识以就丙申，非也。
                                                           【一０六二页】
                              
    史臣曰：晋祖潜跃之前，沈毅而已。及其为君也，旰食宵衣，礼贤从谏，慕黄、老之教，乐清净之风，以¤为衣，以麻为履，故能保其社稷，高朗令终。然而图事之初，召戎为援，猃狁自兹而孔炽，黔黎由是以罹殃。迨至嗣君，兵连祸结，卒使都城失守，举族为俘。亦犹决鲸海以救焚，何逃没溺；饮鸩浆而止渴，终取丧亡。谋之不臧，何至於是！傥使非由外援之力，自副皇天之命，以兹睿德，惠彼蒸民，虽未足以方驾前王，亦可谓仁慈恭俭之主也。永乐大典卷一万五千六百四十四。
                                                           【一０六三页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:八十一

    晋书七
      少帝纪第一
                                                           【一０六七页】
                              
    少帝，名重贵，高祖之从子也。考讳敬儒，母安氏，以唐天佑十一年六月二十七日生帝於太原汾阳里。敬儒尝为後唐庄宗骑将，早薨，高祖以帝为子。帝少而谨厚，高祖爱之，洎历方镇，尝遣从行，委以庶事，但性好驰射，有祖祢之风。高祖镇太原，“镇太原”上原本脱“高祖”二字，今从册府元龟增入。（影库本粘签）命琅琊王震★案：欧阳史作博士王震。（旧五代史考异）以礼记教帝，不能领其大义，谓震曰：“非我家事业也。”及高祖受围於太原，亲冒矢石，数献可於左右，高祖愈重焉。高祖受契丹册，将入洛，欲留一子抚晋阳，先谋於戎王，戎王曰：“使诸子尽出，吾当择之。”乃於行中指帝谓高祖曰：“此眼大者可矣。”遂以帝为北京留守，授金紫光禄大夫、检校司徒，行太原尹，知河东管内节度观察事。天福二年九月，徵赴阙，授光禄大夫、检校太保、右金吾¤上将军。三年十二月，授开封尹，加检校太傅，封郑王，增食邑三千户，俄加检校太尉、同中书门下平章事。六年，高祖幸邺，改广晋尹，进封齐王。★案：以下疑脱“七年正月，加兼侍中”八字。（旧五代史考异）
                                                 【一０六七至一０六八页】
                              
    是岁案：此岁为天福七年，此承上六年为言，于中当有脱文。（刘本）六月十三日乙丑，高祖崩，承遗制命柩前即皇帝位。帝在¤州未著人望，及保厘浚郊，大有宽裕之称。从幸邺都，是岁遇旱，高祖遣祈雨於白龙潭，有白龙见於潭心，是夜澍雨尺余，人皆异之，至是果登大位焉。丁卯，赐侍¤诸军将校钱一百贯下至五贯，以初即位示赉也。戊辰，宰臣冯道等率百僚请听政，凡三上表，允之。庚午，始听政於崇德殿门偏廊，分命廷臣以嗣位奏告天地宗庙社稷。遣右骁¤将军石德超等押先皇御马二匹，往相州西山扑祭，用北俗礼也。丙子，以司徒、兼侍中冯道为大行皇帝山陵使，门下侍郎窦贞固副之，太常卿崔¤为礼仪使，户部侍郎吕琦为卤簿使，御史中丞王易简为仪仗使。★案徐无党五代史记注云：旧史实录无桥道顿递使，疑不置或阙书，汉高祖亦然。（旧五代史考异）己卯，遣判四方馆事朱崇节、★案：欧阳史作馆使宋崇节。右金吾大将军梁言持国信物使於契丹。是时，河南、河北、关西并奏蝗害稼。
                                                           【一０六八页】
                              
    秋七月癸未朔，百官素服临於天清殿。戊子，诏应宫殿、州县及官名、府号、人姓名，与先帝讳同音者改之。改西京明堂殿为宣德殿，中书政事堂为政事厅，堂後官房头为录事，余为主事。案东都事略陶谷传：谷本姓唐，避晋祖讳改姓陶，盖当时避讳之体如此。（殿本）己丑，大行皇帝大祥，帝释¤服，百官衣¤。辛卯，帝除¤服，百官吉服。壬辰，太皇太后刘氏崩，高祖之庶母也。遗诏服纪园陵毋用后礼，皇帝不得废军国机务。既而礼官奏：“准令式，为祖父母齐¤周，又准丧葬令，皇帝本服周者，三哭而止。请准後唐同光三年，皇太妃北京薨，庄宗於洛京西内发哀素服，不视事三日。”从之。★从之，原本作“存之”，今据文改正。（影库本粘签）仍遣国子祭酒兼户部侍郎田敏奏告高祖灵座。癸巳，右谏议大夫郑受益、中书舍人杨昭俭并停见任，以请假在外，不赴国哀故也。丁酉，宰臣冯道等率文武百僚诣崇德殿门拜表，请御正殿，凡三上表，允之。安州奏，水平地深七尺。庚子，帝御正殿，宣制：“大赦天下，诸道州府诸色罪犯，除十恶五逆、杀人强盗、官典犯赃、合作毒药、屠牛铸钱外，其余罪犯，咸赦除之。襄州安从进如能果决输诚，并从释放。其中外臣僚将校，并与加恩。天下有虫蝗处，并与除放租税。”
                                                 【一０六八至一０六九页】
                              
    辛丑，恒州顺国军节度使杜威、案杜重威避少帝讳去“重”字，至汉始复，故少帝纪皆作杜威。河东节度使刘知远，并加检校太师，仍增爵邑。青州平卢军节度使杨光远加守太师。癸卯，郓州天平军节度使兼侍¤马步都虞候景延广加特进、同中书门下平章事，充侍¤亲军都指挥使。滑州义成军节度使兼侍¤马军都指挥使李守贞，相州彰德军节度使、侍¤步军都指挥使郭谨，并加检校太傅，仍增爵邑。宰臣冯道等上表，请依旧置枢密使，略曰：“窃以枢密使创自前朝，置诸近侍，其来已久，所便尤多。顷岁枢密使刘处让偶属家艰，爰拘丧制，既从罢免，暂议改更，不曾显降敕文，永停使额。所愿各归职分，岂敢苟避繁难，伏请依旧置枢密使。”初，高祖事後唐明宗，¤枢密使安重诲秉政擅权，赏罚由己，常恶之，及登极，故断意废罢，一委中书。至是冯道等厌其事繁，故复请置之，庶分其权。表凡三上，不允。
                                                 【一０六九至一０七０页】
                              
    乙巳，徐州节度使李从温、宋州节度使安彦威并加兼中书令，西都留守、充襄州行营都部署高行周加兼侍中，凤翔节度使李从¤加守太保。遣中使就中书赐宰臣冯道生辰器币，道以幼属乱离，早丧父母，不记生日，坚辞不受。丙午，以给事中罗周岳为左散骑常侍，以右谏议大夫符蒙为给事中，以秘书少监兼广晋少尹边蔚为右散骑常侍，以广晋少尹张煦为右谏议大夫，以广晋府判官、光禄少卿边光范为右谏议大夫。丁未，荆南节度使、南平王高从诲加兼尚书令，湖南节度使、楚王马希范加守太傅。自是藩侯郡守，皆第加官封，示溥恩也。
                                                           【一０七０页】
                              
    是月，州郡十七蝗。
                                                           【一０七０页】
                              
    八月壬子朔，百官素服临於天清殿。乙卯，以左散骑常侍罗周岳为东京副留守。庚申，以山陵礼仪使、太常卿崔¤为太子宾客，分司西都，病故也。壬戌，晋昌军节度使桑维翰加检校太傅。甲子，宰臣冯道加守太尉，赵莹加中书令，李崧加左仆射兼门下侍郎，和凝加右仆射。契丹遣使致慰礼马二十匹及罗绢等物。是日，襄州行营都部署高行周奏，收复襄州，安从进自焚而死，生擒男弘赞斩之。案：高行周克襄州，五代春秋及通监俱不书日，辽史作甲子，晋复襄州，盖以奏闻之日为收城之日也。欧阳史作八月戊午，高行周克襄州，当得其实。（孔本）前河东节度使康福卒，赠太师，¤曰武安。戊辰，以太子太保兼尚书左仆射刘¤为太子太傅。诏赐襄州城内百姓粟〔一〕，大户二斛，小户一斛，以久困重围也。己巳，以太子宾客赵元辅权判太常卿事，充山陵礼仪使。庚午，葬太皇太后於魏县秦固村。癸酉，契丹遣使致祭於高祖，赙礼御马二匹、羊千口、绢千匹。契丹主母亦遣使来慰。诏免襄州城内人户今年夏秋来屋税，其城外下营处与放二年租税。应被安从进胁从者，一切不问。是月，河中、河东、河西、徐、晋、商、汝等州蝗。
                                                 【一０七０至一０七一页】
                               (续)
    九月丁丑朔，百官素服临於天清殿。己卯，分命朝臣诣寺观祷雨。辛巳，两浙节度使吴越国王钱弘佐、福建节度使王延羲，并加食邑，仍改赐功臣名号。癸未，帝御乾明门，观襄州行营都部署高行周、都监张从恩等献俘馘，有司宣露布讫，以安从进男弘受等四十四人¤於市，皆斩之。曲赦京城禁囚。甲申，宴班师将校於崇德殿，赐物有差。乙酉，宰臣和凝上回河颂，赐鞍马器帛。丁亥，以宋州归德军节度使安彦威为西京留守兼河南尹；以襄州行营都部署、西京留守高行周为宋州节度使，加检校太师。戊子，降襄州为防御使额，均、房二州割属邓州，升泌州为团练使额。己丑，以东京留守兼开封尹李德¤为广晋尹；以宣徽南院使、襄州行营都监张从恩为东京留守兼开封尹，加检校太尉；以前同州节度使、襄州行营副部署宋彦筠为邓州威胜军节度使，加检校太尉。山陵礼仪使撰高祖¤飨太庙酌献乐章，上之。庚寅，诏今後除授留守，宜降麻制。癸巳，乐平公主史氏进封鲁国大长公主，寿安长公主乌氏进封¤国大长公主，郑国长公主杜氏进封宋国大长公主。荆南高从诲累表让尚书令之命。己亥，追封故秦国长公主为梁国长公主，故永寿长公主为岐国大长公主，故延庆长公主为¤国大长公主。辛丑，以义成军节度使兼侍¤马军都指挥使李守贞充大行皇帝山陵一行都部署。壬寅，以宣徽北院使、判三司刘遂清为郑州防御使，以澶州防御使李承福为宣徽北院使。癸卯，诏大行皇帝十一月十日山陵，宜自十月一日至十一月二十日不坐，放文武百官朝参。甲辰，上大行皇帝尊¤宝册，案五代会要：天福七年，中书门下奏：山陵礼仪使状：“高祖尊¤号及庙号，伏准故事，将启殡宫前，择日命太尉率百僚奉¤册，告天于圜丘毕〔二〕，奉¤册跪读于灵前。”此累朝之制，盖以天命尊
                                                 【一０七一至一０七二页】
                              
极，不可稽留。今所上高祖圣文章武明德孝皇帝尊¤宝册，伏缘去洛京地远，宝册难以往来，当司详酌，伏请祗差官往洛京，奏告南郊太庙。其日，中书门下文武百官立班，中书令、侍中升灵座前读宝册，行告¤之礼。（旧五代史考异）百官素服班於天清殿。礼仪使撰进高祖¤飨太庙酌献乐章舞名，礼仪使，原本作“礼俊使”，据上文云：山陵礼仪使撰高祖¤飨太庙乐章上之，盖先进乐章，至此乃请定舞名也。原本“俊”字误，今改正。（影库本粘签）请以咸和之舞为名。从之。
                                                           【一０七二页】
                              
    冬十月辛亥朔，百官素服临於天清殿。襄州利市庙封为顺正王，仍令本州修崇庙宇。癸亥，启攒宫，百官衣初丧服入临。甲子，灵驾进发，帝於朱凤门外行遣奠之祭，辞毕还宫。丁丑，太保卢质卒，赠太子太师，¤曰文忠。己卯，宰臣李崧母丧，归葬深州，遣使吊祭之。庚辰，契丹遣使致祭於高祖，赙马三匹、衣三袭。
                                                           【一０七三页】
                             
    十一月庚寅，葬高祖皇帝於显陵。壬辰，湖南奏，前洪州节度使马希振卒。戊戌，诏宰臣等分诣寺庙祈雪。庚子，¤高祖神主於太庙。辛丑，以右金吾¤大将军、权判三司董遇为三司使。诏：“州郡税盐，过税斤七钱，住税斤十钱〔三〕，州府盐院并省司差人勾当。”先是，诸州府除蚕盐外，每年海盐界分约收盐价钱一千七万贯〔四〕，高祖以所在禁法，抵犯者¤，遂开盐禁，许通商，令州郡配徵人户食盐钱，上户千文，下户二百，分为五等，时亦便之。至是掌赋者欲增财利，难於骤变前法，乃重其关市之征，盖欲绝其兴贩归利於官也。其後盐禁如故，盐钱亦徵，至今为弊焉。是日，诏：“天地宗庙社¤及诸祠祭等，访闻所司承管，多不精洁。宜令三司预支一年礼料物色，於太庙置库收贮，差宗正丞主掌，委监察使监当，祭器祭服等未备者修制。案五代会要：敕差宗正丞石载仁专主掌，监察御史宋彦升监库，兼差供奉官陈审¤往洛京，于太庙内隐便处修盖库屋五间，俟毕日，催促所支物色，监送入库交付讫，取收领文状归阁。每有祠祭，诸司各请礼料。至时委监库御史宋彦升、宗正丞石载仁旋行给付。其大祠、中祠兼令监察御史检点，小祠即令行事官检点。如致慢易，本司准格科罪。其祭器未有者修制，已有者更仰整饬。（旧五代史考异）
                                                 【一０七三至一０七四页】
                             
    十二月辛酉，以威武军节度副使、充福建管内诸军都指挥使王亚澄为威武军副大使，知节度事。诏：“诸道州府，每遇大祭祀、冬正、寒食、立春、立夏，雨雪未晴，不得行极刑，如有已断下文案，可取次日及雨雪定後施行。”乙丑，以前邓州节度使安审晖为左羽林统军，以前延州节度使丁审琪为右羽林统军，以前金州节度使潘环为左神武统军，以前华州节度使皇甫立为左金吾¤上将军，以右龙武统军刘遂凝为左骁¤上将军，以前贝州节度使马万为右骁¤上将军，以左龙武大将军张彦泽为右武¤上将军。丙寅，宰臣冯道、滑州节度使兼侍¤马军都指挥使李守贞、河阳节度使皇甫遇、西京留守安彦威、广晋尹李德¤，并加爵邑，以山陵充奉之劳也。己巳，回鹘进奉使密里等各授怀化归德大将军、将军郎将，放还蕃。庚午，故洪州节度使马希振追封齐国公。辛未，故中吴建武等军节度使、彭城郡王钱元¤追封广陵郡王。丙子，于阗、回鹘皆遣使贡方物。
                                                           【一０七四页】
                           
    天福八年春正月辛巳，盗发唐坤陵，庄宗母曹太后之陵也。河南府上言：“逃户凡五千三百八十七，饿死者兼之。”诏：“诸道以廪粟赈饥民，民有积粟者，均分借便，以济贫民。”时州郡蝗旱，百姓流亡，饿死者千万计，东都人士僧道，请车驾复幸东京。後唐庄宗德妃伊氏自契丹遣使贡马。德妃，原本作“得妃”，今从欧阳史改正。（影库本粘签）庚寅，沙州留後曹元深加检校太傅，充沙州归义军节度使。癸巳，发禁军万人¤家口赴东京。乙巳，于阗、回鹘入朝使刘再成等并授怀化大将军、将军郎将，放还蕃。
                                                 【一０七四至一０七五页】
                           
    二月庚戌，御札取今月十一日车驾还东京，沿路州府，不用修饰行宫，食宿顿递，并以官物供给，文武臣僚除有公事合随驾外，并先次进发。以侍¤亲军使景延广充御营使。癸丑，以广晋尹李德¤权邺都留守。己未，车驾发邺都，曲赦都下禁囚。甲子，次封丘，文武百官见於行宫。乙丑，至东京。案：辽史作丁未，晋主至汴，与薛史异。五代春秋、欧阳史、通监并从薛史。（旧五代史考异）甲戌，以东京留守张从恩为权邺都留守，以皇弟检校司徒重睿为检校太保、开封尹，年幼未出阁，差左散骑常侍边蔚知府事。丁丑，以前太仆卿薛仁谦为¤尉卿。河中逃户凡七千七百五十九。是时天下饥，谷价翔踊，人多饿殍。右金吾¤上将军刘处让卒，赠太尉。
                                                           【一０七五页】
                           
    三月己卯朔，以中书令、监修国史赵莹为晋昌军节度使；以晋昌军节度使桑维翰为侍中、监修国史。案：通监作晋昌节度使、兼侍中桑维翰为侍中。胡三省注云：桑维翰始居藩镇而兼侍中，今入朝，正为门下省长官。（旧五代史考异）辛巳，以左散骑常侍卢重为秘书监，以东京副留守罗周岳为右散骑常侍。癸未，青州节度使、东平王杨光远进封寿王，北京留守刘知远、恒州节度使杜威并加兼中书令。乙酉，以¤州节度使符彦卿为河阳节度使；以权邺都留守、前开封尹张从恩为邺都留守、广晋尹；以右羽林统军丁审琪为¤州节度使。丁亥，天策上将军、湖南节度使、楚王马希范加守尚书令、兼中书令。己丑，桂州节度使马希杲依前检校太尉、兼侍中，兼知朗州军州事；朗州武平军节度使马希萼加检校太尉，进封爵邑。以武平军节度副使〔五〕、岳州团练使马希赡为检校太尉〔六〕，领庐州昭信军节度使；以武安军节度副使、永州团练使马希广为检校太尉，领洪州镇南军节度使〔七〕；皆楚王马希范之弟也。庚寅，以宣徽北院使李承福为右武¤大将军，充宣徽南院使；以前郑州防御使刘继勋为左千牛¤大将军，充宣徽北院使。国子祭酒兼户部侍郎田敏以印本五经书上进，★以印本五经书上进，考唐天成二年已开雕，至此始得印本书也。今附识於此。（影库本粘签）赐帛五十段。甲午，有白乌栖作枋桐树，作坊使周务掠捕而进之。辛丑，引进使、太府卿孟承诲使契丹。诏京百司摄官亲公事及五年，与授初官。癸卯，以左谏议大夫司徒诩为给事中，左司郎中王仁裕为右谏议大夫，前鸿胪卿王均为少府监。
                                                 【一０七五至一０七六页】
                           
    夏四月戊申朔，日有蚀之。庚戌，以许州节度使赵在礼为徐州节度使，以徐州节度使李从温为许州节度使。己巳，中书门下奏：“请以六月二十七日降诞日为启圣节。”从之。是月，河南、河北、关西诸州旱蝗，分命使臣捕之。案：欧阳史作供奉官张福率威顺军捕蝗于陈州。（旧五代史考异）
                                                 【一０七六至一０七七页】
                           
    五月己卯，追封皇故长姊为吴国长公主。癸未，皇侄女永福县主薨，辍朝三日，追封平昌郡主。丁亥，皇第二叔祖赠太师万友追封秦王；皇第三叔祖赠太尉万铨案：原本作“诠”，今从欧阳史改。赠太师，追封赵王。皇伯赠太傅敬儒赠太师，追封宋王；皇叔赠太尉福王德赠太师，追封如故；皇叔赠太傅晖赠太师，追封韩王；皇叔赠太尉通王殷、皇叔赠太尉广王威、皇兄赠太傅郯王重裔并赠太师，追封如故。皇兄赠太师沂王重信追封楚王；皇兄赠太傅虢王重¤〔八〕、皇兄赠太师夔王重进〔九〕、皇弟赠太尉陈王重杲等并赠太师，追封如故。仍令所司择日册命。辛卯，以御史中丞王易简为尚书左丞，以礼部侍郎张允为御史中丞，以中书舍人吴承范为礼部侍郎，以吏部侍郎王延为尚书右丞〔一０〕，以尚书右丞王松为吏部侍郎，以兵部侍郎张昭远为吏部侍郎，以户部侍郎吕琦为兵部侍郎，以邢部侍郎韦勋为户部侍郎，以工部侍郎李详为刑部侍郎。癸巳，命宰臣等分诣寺观祷雨。己亥，飞蝗自北翳天而南。太子宾客李¤卒。甲辰，诏：“诸道州府见禁罪人，除十恶五逆、行劫杀人、伪行印信、合造毒药、官典犯赃各减一等外，余并放〔一一〕。”是时所在旱蝗，故有是诏。乙巳，幸相国寺祈雨。
                                                           【一０七七页】
                           
    六月庚戌，以螟蝗为害，诏侍¤马步军都指挥使李守贞往¤门祭告，仍遣诸司使梁进超等七人分往开封府界捕之。案：欧阳史作癸亥，供奉官七人帅奉国军捕蝗于京畿〔一二〕，与薛史异。（旧五代史考异）乙卯，以左羽林统军安审晖为潞州节度使。宿州奏，飞蝗抱草乾死。丙辰，贝州奏，逃户凡三千七百。遣供奉官¤延韬诣嵩山投龙祈雨。戊午，以西京留守马从斌为左监门¤上将军。开封府界飞蝗自死。庚申，河南府奏，飞蝗大下，¤满山野，草苗木叶食之皆尽，人多饿死。礼部侍郎吴承范卒。丙寅，以将册皇太后，遣尚书左丞王易简奏告天地。陕州奏，蝗飞入界，伤食五稼及竹木之叶，逃户凡八千一百。丁卯，以给事中符蒙为礼部侍郎，以左谏议大夫裴坦为给事中。辛未，遣内外臣僚二十八人分往诸道州府率借粟麦。★案通监：七月己丑，诏以年饥，国用不足，遣使者六十余人于诸道括民谷。与薛史异。（旧五代史考异）时使臣希旨，立法甚峻，民间碓¤泥封之，隐其数者皆毙之，由是人不聊生，物情胥怨。是月，诸州郡大蝗，所至草木皆尽。★永乐大典卷一万五千六百四十九。
                                                 【一０七七至一０七八页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:八十二

    晋书八
      少帝纪第二
                                                           【一０八一页】
                            
    天福八年秋七月丁丑朔，京师雨水深三尺。辛巳，许州节度使李从温来朝，进封楚国公。壬午，以前河阳节度使皇甫遇为右龙武统军。丁亥，以宣徽南院使李承福为同州节度使。癸巳，改陕州甘棠驿为通津驿，避庙讳也。案东都事略陶谷传：谷本姓唐，避晋祖讳改姓陶，盖当时避讳及偏旁字及同音字也。甲午，正衙命册皇太后，以宰臣李崧充使，右散骑常侍李慎仪为副。丁酉，幸南庄，召从驾臣僚习射，路左农人各赐布衫麻屦。
                                                           【一０八一页】
                            
    八月戊申，右¤上将军杨思权卒，赠太傅。辛亥，分命朝臣一十三人分检诸州旱苗。泾、青、磁、邺都共奏逃户凡五千八百九十。诸县令佐以天灾民饿，携牌印纳者五。癸酉，以前昭义节度使李从敏为左龙武统军。
                                                           【一０八一页】
                            
    九月戊寅，尊秦国夫人安氏为皇太妃，帝所生母也。丁亥，追册故魏国夫人张氏为皇后，帝之元妃也。是日，以金部郎中、知制诰冯玉为检校尚书右仆射，充颍州团练使。戊子，前颍州团练使田令方追夺在身官爵，勒归私第，坐前任耀州日，额外配民麴钱纳归私室故也。延州奏，绥州刺史李彝敏抛弃郡城，与弟彝俊等五人将骨肉二百七十口来投，当州押送赴阙，称与兄夏州节度使彝殷偶起猜嫌，互相攻伐故也。辛卯，夏州奏，差宥州刺史李仁立权知绥州。癸巳，故绛州刺史张从训赠太尉，绛州，原本作“锋州”；刺史，原本脱“史”字，今从册府元龟增改。（影库本粘签）追册皇后之父也。甲午，夏州李彝殷奏：“衙内都指挥使拓拔崇斌等五人作乱，当时收擒处斩讫。相次绥州刺史李彝敏擅将兵士，直抵城门，寻差人掩杀，彝敏知事不济，与弟五人将家南走。”诏：“李彝敏潜结凶党，显恣逆谋，骨肉之间，尚兴屠害，照临之内，难以含容，送夏州处斩。”丙申，幸大年庄，遂幸侍¤使景延广第，延广进金玉器玩，赐延广玉带名马，母妻、宾佐、部曲、僮仆锡赉咸及之。庚子，以右谏议大夫边光范为给事中，以吏部郎中刘知新为右谏议大夫。是月，诸州郡括借到军食，以籍来上，吏民有隐落者，并处极法。州郡二十七蝗，饿死者数十万。
                                                           【一０八二页】
                            
    冬十月戊申，制以吴国夫人冯氏为皇后，仍令所司择日备礼册命。庚戌，封皇第十一妹为嘉兴长公主，第十二妹为永泰长公主。是夕五更，有彗见於东方，在角，旬日而灭。壬子，以权知延州军州事、前凤州防御使杜威为延州留後。甲寅，以国子祭酒兼户部侍郎田敏充弘文馆学士，判馆事；以吏部侍郎张昭远充史馆修撰，判馆事；以给事中司徒诩充集贤殿学士，判院事。西京奏，百姓马知饶杀男吴九不死，以其侵母食也。诏赦之。甲子，以前延州节度使何建为泾州节度使。丙寅，以泾州节度使王周为陕府节度使。己巳，以左散骑常侍、权知开封府事边蔚为工部侍郎，依前知府事。壬申，以前兵部侍郎李¤为吏部侍郎。癸酉，命使摄太尉、右仆射平章事和凝，仗副摄司徒、给事中边光范追册故魏国夫人张氏为皇后，奉宝册至西庄影殿行礼，卤簿仪仗如式。
                                                 【一０八二至一０八三页】
                            
    十一月丁丑，以邓州节度使宋彦筠为晋州节度使，以泾州节度使何建为邓州节度使。己卯，以前邺都留守、广晋尹李德¤为泾州节度使。丙申，所司奏议，故天下兵马都元帅、吴越国王钱元¤¤曰庄穆，诏改为文穆。戊戌，遣前复州防御使吴峦权知贝州军事，诏节度使王令温赴阙。庚子，单州军事判官赵岳奏，刺史杨承祚初夜开门出城，称为母病，往青州宁亲，於孔目官齐琪处留下牌印，臣已行用权知州事。辛丑，高丽遣使朝贡。昭化军节度使、瑞慎等州观察等使杜建徽进封郧国公。遣侍¤步军都指挥使郭谨领兵赴郓州。
                                                           【一０八三页】
                            
    十二月乙巳朔，遣左领军¤将军蔡行遇押兵士屯於郓州，仍遣供奉官殿直二十六人，自河阴至海口，分擘地分巡检，以青州节度使杨光远谋叛故也。庚戌，前左御正齐国夫人吴氏已降二十一人，前左御正，原本脱“左”字，今从五代会要增入。（影库本粘签）并进封郡国夫人，太后宫、皇后宫知客夫人等亦如之。太子太保致仕梁文矩卒，赠太子太傅。癸丑，诏河阳节度使符彦卿、宋州节度使高行周、贝州节度使王令温、同州节度使李承福、陈州梁汉璋、亳州李¤、怀州薛怀让并赴阙，分命使臣诸州郡巡检，以契丹入寇故也。遣给事中边光范、前登州刺史★案：欧阳史作登州刺史。（旧五代史考异）郭彦威使於契丹，行至恒州，敌已犯境，不能进，留於公馆数月，不达其命而回。★案辽史：天福八年二月乙卯，晋遣使进先帝遗物。辛酉，晋遣使请居汴，从之。三月丁未，晋主至汴，遣使来谢。五月己亥，遣使如晋，致生辰礼。六月辛酉，晋遣使贡金。秋八月丁未朔。晋复贡金。己未，如奉圣州，晋遣其子延煦来朝。（旧五代史考异）甲寅，以单州刺史杨承祚为登州刺史，从其便也。华州陕府奏，逃户凡一万二千三百。乙丑，腊，车驾不出。诏前陕州节度使石¤率诸节度使畋於近郊。太子宾客聂延祚卒。丁卯，诏宣徽使刘继勋就杜威园亭会节度使统军等习射。淄州奏，青州节度使杨光远反，★案：光远叛，五代春秋作十一月，欧阳史作十二月。（旧五代史考异）遣兵士取淄州，刺史翟进宗入青州。是冬大饥，河南诸州饿死者二万六千余口。
                                                 【一０八三至一０八四页】
                             (续)
    开运元年春正月甲戌朔，是夕阵云掩北斗之魁星。乙亥，沧、恒、贝、邺驰告，契丹前锋赵延寿、赵延昭引五万骑入寇，将及甘陵，案：欧阳史作甲戌朔，契丹寇沧州。据辽史云：甲戌朔，赵延寿、延昭率前锋五万骑次任邱，与欧阳史合。（旧五代史考异）青州杨光远召之也。己卯，契丹陷贝州，知州吴峦死之。庚辰，以宋州节度使高行周为北面行营都部署，以河阳节度使符彦卿为马军左厢排阵使，以右神武统军皇甫遇为马军右厢排阵使，以陕州节度使王周为步军左厢排阵使，以左羽林统军潘环为步军右厢排阵使。太原奏，契丹入¤门，围忻、代二州。★案通监，契丹入雁门不书日，辽史作丙子，入¤门，围忻、代。（旧五代史考异）恒、沧、邢三州上言，契丹大至。是岁，天下饿死者数十万人，诏逐处长吏瘗之。壬午，诏取此月十三日车驾北征，以前¤州节度使李周为权东京留守。乙酉，车驾发东京。丁亥，敌骑至黎阳，★案：欧阳史作丙戌，契丹寇黎阳。（旧五代史考异）    通监作丁亥，渭州奏，契丹至黎阳。（孔本）  以侍¤马军都指挥使李守贞为前军都虞候。河北危蹙，诸州求救者人使相望。戊子，车驾至澶州。以贝州节度使王令温为邓州节度使，时令温弟令崇自契丹至，诉以举族陷州甘陵，故有是命。辛卯，邺都留守张从恩遣人夜缒城间行，奏契丹主以铁骑三四万建牙帐於元城，以赵延寿为魏博节度使，改封魏王，延寿日率骑军摩垒而退。★案辽史太宗纪：正月己丑，次元城，授延寿魏博等州节度使，封魏王，率所部屯南乐。盖辽人封延寿自在己丑，晋人至辛卯始得奏闻也。欧阳史作辛卯，契丹屯于元城，赵延寿寇南乐，殊误〔一〕。甲午，以北京留守刘知远为幽州道行营招讨使，以恒州节度使杜威副之，定州节度使马全节为都虞候，其职员将校委
                                                 【一０八四至一０八五页】
                            
招讨使便宜署置。乙未，大雾中有白虹相偶，占者曰：“斯为海淫，其下必将有战。”诏率天下公私之马以资骑军。丙申，契丹攻黎阳，遣右武¤上将军张彦泽等率劲骑三千以御之。己亥，遣译语官孟守忠致书於契丹主，求修旧好。守忠自敌帐回，契丹主复书曰：“已成之势，不可改也。”案辽史云：辛丑，晋遣使来修旧好，诏割河北诸州及遣桑维翰、景延广来议。与薛史微异。辛丑，太原奏，与契丹战於秀谷，斩首三千级，生擒五百人，获敌将一十七人，贼军散入¤鸣谷，已进军追袭。
                                                 【一０八五至一０八六页】
                             (续)
    二月甲辰朔，遣石¤守麻家口，何建守杨刘镇，白再荣守马家渡，安彦威守河阳。郓州奏，博州刺史周儒以城降契丹，案五代春秋：正月，契丹陷博州。欧阳史作正月辛丑，薛史及辽史作二月。（旧五代史考异）  案：博州刺史周儒降于契丹，欧阳史、通监、契丹国志俱作正月，是书及辽史作二月。（殿本）又与杨光远潜约，光远引契丹於马家渡济河。时郭谨在汶阳，遣左武¤将军蔡行遇率数百骑赴之，遇伏兵於葭苇中，突然而出，转¤数合，部下皆遁，行遇为贼所执，锋镝重伤，不能乘马，坐畚中舁至幕帐。遣李守贞等水陆进兵而下，以救汶阳。丙午，先锋指挥使石公霸与契丹遇於戚城之北，为契丹所围。高行周、符彦卿方息於林下，闻贼至骇愕，督军而进，契丹¤甚盛，被围数重，遣人驰告景延广，请益师。延广迟留，侯帝进止，行周等大噪，瞠目奋击贼¤，伤死者甚多，★案宋史符彦卿传：契丹骑兵数万，围高行周于铁邱，诸将莫敢当其锋，彦卿独引数百骑击之，辽人遁去，行周得免。高怀德传：至戚城，被围数重，援兵不至，危甚，怀德左右射，纵横驰突，¤皆披靡，挟父而出。（旧五代史考异）帝自御亲兵救之方解。登戚城古台，置酒以劳三将，咸咎延广不遣兵赴难，相对泣下。戊申，契丹筑垒於马家渡东岸，以骑军列於外，以御王师，李守贞以师搏之，遂破其¤。贼骑散走，赴河溺死者数千，遂拔其垒。初，西岸敌军数万，鼓噪扬旗以助其势，及见东岸兵败，号哭而去。获马八百匹，生擒贼将七十八人，部¤五百人，送行在，悉斩之。辛亥，夏州节度使李彝殷合蕃汉之兵四万抵麟州，济河，侵契丹之境，以牵胁之。壬子，以彝殷为契丹西南面招讨使。易州刺史安审约奏，战契丹於北平，贼退保祁沟关，断其桥梁而还。癸丑，博州残兵至自贼中。周儒
                                                 【一０八六至一０八七页】
                            
之降也，贼执其军士，将献於幕帐，行次中途，守者夜寝，其中军士一人自解桎梏，为诸兵释缚，取贼戈矛，尽杀援者二百余人，南走而归，至河无舟，浮水而过，溺死之余，所存者六十七人。是日，日有黄白晕，二白虹夹日而行。己未，沧州奏，贼¤三千人援送所掠人口宝货等，由长芦入蕃，以轻骑邀之，斩获千余人，人口辎重悉委之而走。庚申，宰臣冯道等再上表请听乐，皆不允。时帝自期年之後，於宫中间举细声女乐，及亲征以来，日於左右召浅蕃军校，奏三弦胡琴，和以¤笛，击节鸣鼓，更舞迭歌，以为娱乐。常谓侍臣曰：“此非音乐也。”故冯道等奏请举乐，诏旨未允而止。壬戌，杨光远率兵围冀州〔二〕，刺史李琼以州兵击之，弃营而遁。冀州奏，败贼军於城下，见舁棺者，讯其降者，曰：“戚城之战，上将金头王中流矢而死，此其榇也。”癸亥，以前邓州节度使何建为东南面马步军都部署，率师屯汶阳。甲子，蜀人寇我阶州。
                                                           【一０八七页】
                             (续)
    三月癸酉朔，契丹主领兵十余万来战。时契丹伪弃元城寨已旬日矣，伏精骑於顿丘故城，以待王师。案通监：邺都留守张从恩屡奏敌已遁去，大军欲进追之，会霖雨而止。（旧五代史考异）设伏累日，人马饥顿，赵延寿谋曰：“晋军悉在河上，畏我锋锐，不敢前进，不如径造城下，四面而进，攻夺其桥梁，天下定矣。”契丹主然之。是日，前军高行周在戚城之南，贼将赵延寿、赵延昭以数万骑出王师之西，契丹主自拥精骑出王师之东，两军接战，交相胜负。至晡时，契丹主以劲兵中央出而来，帝御亲军列为後阵，东西济河，为偃月之势，旗帜鲜盛，士马严整。契丹主望之，谓左右曰：“杨光远言晋朝兵马半已饿死，今日观之，何其壮耶！”敌骑往来驰突，王师植立不动，万弩齐彀，飞矢蔽空，贼军稍¤。会有亡者告契丹主曰：“南军东面人少，沿河城栅不固，可以攻之。”契丹乃率精骑以攻东边，王师败走，敌骑追之。时有夹马军士千余人在堤间治水寨，旗帜之末出於堰埭，敌望见之，以为伏兵所起，追骑乃止。久之复战，王师又退，李守超以数百骑短兵直进击之，敌稍¤。战场之地，人马死者无算，断箭残镞，横厚数寸。遇夜，贼击钲抽军而退，夜行三十里而舍焉。★案：欧阳史作癸酉，及契丹战於戚城，契丹去。盖戚城之战，两军互有胜负，欧阳史以薛史为据也。五代春秋作三月，及契丹战於戚城，王师败绩。疑未详考。（孔本）护圣指挥使协霸★案：“协霸”二字上疑有脱文。亡入贼中，夷其族。护圣第二军都指挥使安重怀、指挥使乌韩七、监军何彦超等临阵畏怯，手失兵仗，悉斩之。乙亥，契丹主帐内小校窃其主所乘马来奔，云；“契丹已传木书，收军北去。”案契丹国志云：景延广疑有诈，闭壁不敢追。辽帝北归，所过焚掠民物殆尽。（旧五代史考异
                                                 【一０八八至一０八九页】
                            
）齐州奏，青州贼军寇明水镇。壬午，礼部尚书卢詹卒，赠太子少保。甲申，契丹车帐已过贝州，以赵延昭守贝州。案辽史：三月壬午，留赵延昭守贝州〔三〕，徙所俘户於内地。四月癸丑，还次南京。辛卯，定州马全节攻泰州，拔之，俘其兵士二千人，杂畜戎仗称是。癸巳〔四〕，北京留守、兼中书令刘知远封太原王，余如故。是日，诏天下抽点乡兵，凡七户出一士，六户资之，仍自具兵仗，以“武”为号〔五〕。太常丞王绪弃市。绪家於青州，常致书於杨光远，绪有妾之兄慊绪不为¤给，遂告与光远连谋，密书述朝廷机事，遂收捕斩之。
                                                           【一０八九页】
                            
    夏四月，车驾在澶州。沧州奏，契丹陷德州，刺史尹居¤为敌所执。甲辰，邺都留守张从恩来朝。丁未，加从恩平章事，还邺。己酉，诏取今月八日车驾还京，令高行周、王周留镇澶渊，近地兵马委便宜制置。甲寅，至自澶州，曲赦京城大辟以下罪人。丁巳，升冀州为防御使额。同、华奏，人民相食。己未，以右武¤上将军张彦泽为右神武统军。辛酉，以郓州节度使、侍¤亲军都指挥使景延广为西京留守；以宋州节度使高行周为侍¤亲军都指挥使；以侍¤亲军都虞候、义成军节度使李守贞为兖州节度使，典军如故。是日，分命文武臣僚三十六人往诸道州府括率钱帛，以次军门〔六〕。癸亥，以西京留守安彦威为晋昌军节度使，以晋昌军节度使赵莹为华州节度使，以左龙武统军皇甫遇为滑州节度使。是日，置酒宫中，召景延广谓之曰：“卿有佐命之功，命保厘伊、洛，非酬勋之地也。”因解御衣、宝带以赐之。丙寅，陇州奏，饿死者五万六千口。
                                                 【一０八九至一０九０页】
                            
    五月壬申朔，太原刘知远奏，边境未宁，军用甚广，所封王爵，乞未行册命。戊寅，遣侍¤亲军都虞候李守贞率步骑二万，讨杨光远於青州。丁亥，以邺都留守张从恩为贝州行营都部署，案通监：张从恩上言：“赵延昭虽据贝州，麾下将士久客思归，宜速进军攻击。”诏以从恩为贝州行营都部署。（旧五代史考异）以滑州节度使皇甫遇为行营都虞候，以左神武统军潘环掌骑兵，右神武统军张彦泽掌步兵。辛卯，张从恩奏，贝州贼将赵延昭纵火大掠，弃城而遁。★案通监：延昭屯于瀛、莫，阻水自固。（旧五代史考异）以李守贞为青州行营都部署，以河阳节度使符彦卿副之。戊戌，以邓州节度使何建为贝州永清军节度使。是月，泽潞上言，饿死者凡五千余人。
                                                           【一０九０页】
                            
    六月辛丑朔，王师拔淄州，斩杨光远伪署刺史刘翰。癸卯〔七〕，以太尉、兼侍中冯道为检校太师、兼侍中，充同州节度使。丙午，诏复置枢密院。丁未，以侍中桑维翰为中书令，充枢密使。权开封府尹李周卒，辍朝，赠太师。辛亥，以邢州节度使安叔千为晋州节度使，加同平章事；以晋州节度使宋彦筠为陕州节度使；以吏部郎中李谷充枢密直学士。丙辰，滑州河决，漂注曹、单、曹、单，原本作“曹郸”，今从五代会要改正。（影库本粘签）濮、郓等州之境，★案宋史杨昭俭传：河决数郡，大发丁夫，以本部帅董其役，既而塞之。晋少帝喜，诏立碑纪其事。昭俭表谏曰：“陛下刻石纪功，不若降哀痛之诏；¤华颂美，不若颁罪己之文。”言甚切至，少主嗟赏之，卒罢其事。（旧五代史考异）环梁山合於汶、济。戊午，升府州为团练使额。庚申，襄州献白鹊。甲子，复置翰林学士。乙丑，宰臣等三上表请听乐，诏允之。戊辰，以门下侍郎王松为左丞；以右丞王易简为吏部侍郎；以右散骑常侍萧愿为秘书监；以右谏议大夫王仁裕为给事中；以给事中李式为左散骑常侍；以金部郎中、知制诰徐台符为翰林学士；以礼部郎中李¤本官知制诰，充翰林学士；以邢部郎中刘温叟改都官郎中，充翰林学士；以主客员外郎范质充翰林学士；御史张宜改仓部员外郎、知制诰。庚午，以前晋州节度使周密为左龙武统军，以同州节度使李怀忠为左羽林统军。★永乐大典卷一万五千六百四十九。
                                                 【一０九０至一０九一页】
                                
@
#篇名:旧五代史
#类型:史;北宋
#时代:6

          《旧五代史》卷:八十三

    晋书九
      少帝纪第三
                                                           【一０九三页】
                            
    开运元年秋七月辛未朔，帝御崇元殿，大赦天下，改天福九年为开运元年。河北诸州，曾经契丹蹂践处，与免今年秋税。诸军将士等第各赐优给。诸州率借钱帛，赦书到日，画时罢徵，出一千贯已上者与免科徭，一万贯已上者与授本州上佐云。是日宣赦未毕，会大雷雨，匆遽而罢。时都下震死者数百人，明德门内震落石龙之首，识者以为石乃国姓，盖不祥之甚也。癸酉，以定州节度使马全节为邺都留守，加兼侍中；以昭义节度使安审晖为邢州节度使，加检校太师。乙亥，前陕州节度使王周加检校太尉，改定州节度使；邺都留守张从恩改郓州节度使。礼官奏：“天子三年丧毕，¤享於太庙，高祖圣文章武明德孝皇帝今年八月丧终毕，明德，原本缺“德”字，今从欧阳史增入。（影库本粘签）合以十月行大¤之礼，冬季祠祭，改荐为¤。”从之。丁丑，虞部员外郎、知制诰陶谷改仓部郎中、知制诰，大理卿吴德谦改秘书监致仕。辛巳，以左龙武统军李从敏为潞州节度使，天策府都护军、桂州节度使、知朗州军事马希杲加检校太师。壬午，降金州为防御州，降莱州为刺史州。户部侍郎田敏改兵部侍郎；邢部侍郎李祥改尚书右丞；以颍州团练使冯玉为户部侍郎，充端明殿学士；中书舍人赵上交改邢部侍郎。己丑，以枢密使、中书令桑维翰充弘文馆大学士，太子太傅、谯国公刘¤为守司空兼门下侍郎平章事、监修国史、判三司，宰臣李崧、和凝进封爵邑。庚寅，宣徽北院使刘继勋改宣徽南院使，★刘继勋，原本作“断勋”，今从通监改正。（影库本粘签）三司使董遇改宣徽北院使。辛卯，以前陕州节度使石¤为邓州节度使。同州节度使李承福卒，赠太傅。
                                                 【一０九三至一０九四页】
                            
    八月辛丑，命十五将以御契丹，案东都事略范质传：晋出帝命十五将出征。是夕，质宿直，出帝命诸学士分草制，质曰：“宫城已闭，虑泄机事。”遂独为之。欧阳史云：刘知远为北面行营都统，杜威为都招讨使，盖略之也。（旧五代史考异）北京留守刘知远充北面行营都统，镇州节度使杜威充北面行营都招讨使，郓州节度使张从恩充马步军都监，西京留守景延广充马步军都排阵使，徐州节度使赵在礼充马步军都虞候，晋州节度使安叔千充马步军左厢排阵使，前兖州节度使安审信充马步军右厢排阵使，河中节度使安审琦充马步军都指挥使，河阳节度使符彦卿充马军左厢都指挥使，滑州节度使皇甫遇充马步军右厢都指挥使〔一〕，右神武统军张彦泽充马军排阵使，沧州节度使王廷胤充步军左厢都指挥使，陕州节度使宋彦筠充马军右厢都指挥使〔二〕，前金州节度使田武充步军左厢排阵使，左神武统军潘环充步军右厢排阵使。★案辽史：七月辛卯，晋遣张晖奉表乞和，留晖不遣。盖其时桑维翰为相，乞和于契丹，既不见许，遂分命十五将以御之也。（孔本）壬寅，闽王王延羲为其下连重遇、朱文进所害，¤推文进知留後事，称天福年号，间道以闻。甲辰，太子少傅卢文纪改太子太傅，太子少保李麟改太子太保〔三〕，邢部尚书李怿改户部尚书，给事中司徒诩改右散骑常侍，以府州刺史折从阮为安北都护，充振武节度使。是夜，荧惑入南斗。乙巳，诏复置明经、童子二科。己酉，以邓州节度使王令温为延州节度使。癸丑，以威武军兵马留後、权知闽国事朱文进为检校太傅、福州威武军节度使，知闽国事。癸亥，升澶州为节镇，以镇宁为军额，割濮州为属郡。甲子，以延州节度使史威为澶州节度使。
                                                 【一０九四至一０九五页】
                            
    九月庚午朔，日有蚀之。乙酉，以户部侍郎韦勋为太子宾客〔四〕，以前棣州刺史段希尧为户部侍郎〔五〕，以光禄卿张仁愿为大理卿。己丑，礼部侍郎符蒙卒。壬辰，太原奏，代州刺史白文珂破契丹於七里烽，案：通监作丙子，契丹寇遂城、乐寿，深州刺史康彦进击¤之，与薛史异。欧阳史契丹国志并与薛史同。（旧五代史考异）斩首千余级，生擒将校七十余人。癸巳，以前陇州防御使翟光邺为宣徽北院使。己亥，以沧州节度使王廷胤卒辍朝，赠中书令。
                                                           【一０九五页】
                             (续)
    冬十月壬寅，两浙节度使、吴越国王钱弘佐加守太尉。吴越国王，原本脱“吴”字，今据欧阳史增入。（影库本粘签）庚戌，以徐州节度使、北面行营马步都虞候赵在礼为北面行营副都统，邺都留守马全节为北面行营副招讨使。甲寅，以起居郎、知制诰贾纬为户部郎中、知制诰。戊午，诏曰：
        朕虔承顾命，获嗣丕基，常惧颠危，不克负荷，宵分日昃，罔敢怠宁，夕惕晨兴
    ，每怀祗畏。但以恩信未著，德教未敷，理道不明，咎徵斯至。
        向者，频年灾¤，稼穑不登，万姓饥荒，道¤相望，上天垂谴，凉德所招。仍属
    干戈尚兴，边陲多事。仓廪不足，则辍人之¤食；帑藏不足，则率人之资财；兵士不
    足，则取人之丁中；战骑不足，则假人之乘马。虽事不获已，而理将若何！访闻差去
    使臣，殊乖体认，不能敦於勉谕，而乃临以威刑，自有所闻，益深愧悼。旋属守臣叛
    命，敌骑入边，致使甲兵不暇休息，军旅有征战之苦，人民有飞挽之劳，疲瘵未苏，
    科徭尚急，言念於兹，寝食何安！得不省过兴怀，侧身罪己，载深减损，思召和平？
    所宜去无用之资，罢不急之务，弃华取实，惜费省功，一则符先帝慈俭之规，一则慕
    前王朴素之德〔六〕，
        向者，造作军器，破用稍多，但取坚刚，不须华楚，今後作坊制器械，不得更用
    金银装饰。比於游畋，素非所好，凡诸服御，尤欲去奢，应天下府州不得以珍宝玩好
    及鹰犬为贡。在昔圣帝明君，无非恶衣菲食，况於薄德，所合恭行，今後大官尚膳，
    减去多品，衣服帷帐，务去华饰，在御寒温而已。峻宇雕墙，昔人所诫，玉杯象箸，
                                                 【一０九六至一０九七页】
                            
    前代攸非，今後凡有营缮之处，丹垩雕镂，不得过度，宫闱之内，有非理费用，一切
    禁止。
        於戏！继圣承祧，握枢临极，昧於至道，若履春冰。属以天灾流行，国步多梗，
    因时致惧，引咎推诚，期於将来，庶几有补。更赖王公、将相，贵戚、豪宗，各启乃
    心，率由兹道，共臻富庶，以致康宁。凡百臣僚，宜体朕意。
                                                           【一０九七页】
                            
    十一月壬申，诏曰：“蕃寇未平，边陲多事，即日虽无侵轶，亦须广设堤防。朕将亲率虎貔，躬擐甲胄，候闻南牧，即便北征，不须先定日辰，别行告谕。所有供亿，宜令三司预行计度，合随从诸司职员，并宜常备行计”云。己卯，以陈州刺史梁汉璋充侍¤马军都指挥使。壬午，以贝州节度使何建为澶州节度使兼北面行营马军右厢排阵使，以澶州节度使史威为贝州节度使。丙戌，以前金州节度使田武为沧州节度使兼北面行营步军右厢都指挥使〔七〕，以前相州节度使郭谨为¤州节度使。
                                                           【一０九七页】
                            
    十二月己亥朔，幸¤门，射中白兔。癸丑，福州节度使朱文进加同平章事，封闽国王。丁巳，青州杨光远降。光远子承勋等斩观察判官邱涛，牙将白延祚、杨赡、杜延寿等首级，送於招讨使李守贞，乃纵火大噪，劫其父处於私第，以城纳款，遣即墨县令王德柔贡表待罪。杨光远亦遣节度判官杨麟奉表请死。诏释之。
                                                 【一０九七至一０九八页】
                            
    闰月庚午，以杨承信为右羽林将军，承祚为右骁骑¤将军，皆光远之子，先诣阙请罪，故特授是官。癸酉，李守贞奏，杨光远卒。初，光远既上表送降，帝以光远顷岁太原归命，欲曲全之，议者曰：“岂有反状滔天而赦之也！”乃命守贞便宜处置，守贞遣人拉杀之，以病卒闻。乙酉，前登州刺史张万迪削夺官爵处斩，青州节度判官杨麟配流威州，掌书记任邈配流原州，支使徐晏配流武州，纵逢恩赦，不在放还之限，并以杨光远叛故也。工部尚书、权知贡举窦贞固奏：“试进士诸科举人入策，旧例夜试，以三条烛尽为限，天成二年改令昼试，今欲依旧夜试。”从之。曲赦青州管内罪人，立功将士各赐优给，青州吏民为杨光远诖误者，一切不问。青州行营招讨使、兖州节度使兼侍¤都虞候李守贞加同平章事，副招讨使、河阳节度使符彦卿改许州节度使。丙戌，降青州为防御使额，以莱州刺史杨承勋为汝州防御使。己丑，以工部尚书窦贞固为礼部尚书，太常卿王延为工部尚书，左丞王松为太常卿，以前尚书右丞龙敏为尚书左丞。癸巳，以前安州防御使李建崇为河阳兵马留後〔八〕，以宣徽使翟光邺为青州防御使，以内客省使李彦韬为宣徽北院使。甲午，以给事中边光范为左散骑常侍，以枢密直学士、吏部郎中李谷为给事中，依前充职。是月，契丹耶律德光与赵延寿领全军入寇，围恒州，分兵陷鼓城、¤城、元氏、高邑、昭庆、宁晋、蒲泽、栾城、柏乡等县，案辽史：己卯，围恒州，下其九县。欧阳史系於乙酉之後，疑误。前锋至邢州，河北诸州告急。诏张从恩、马全节、安审琦率师屯邢州，赵在礼屯邺都。
                                                 【一０九八至一０九九页】
                             (续)
    开运二年春正月戊戌朔，帝不受朝贺，不豫故也。己亥，张从恩部领兵士自邢州退至相州，人情震恐。赵在礼还屯澶州，马全节归邺都，遣右神武统军张彦泽屯黎阳，诏西京留守景延广将兵守胡梁渡。契丹寇邢州。侍¤马军都指挥使梁汉璋改郑州防御使，典军如故。以齐州防御使刘在明为相州留後。癸卯，以客省使孟承诲为内客省使。滑州奏，今月二日至四日，相州路烽火不至。甲辰，以前汝州防御使宋光邺为左骁¤大将军。诏青州行营将校，自副兵马使以上，各赐功臣名号。乙巳，帝复常膳。以左威¤上将军袁¤为客省使，上将军如故。诏滑州节度使皇甫遇率兵赴邢州，马全节赴相州。契丹寇¤、磁，犯邺都西北界，所在告急。壬子，王师与契丹相拒於相州北安阳河上，皇甫遇、慕容彦超率前锋与敌骑战於榆林店，遇马中流矢，仅而获免。案辽史云：皇甫遇与濮州刺史慕容彦超将兵千骑，来觇辽军。至邺都，遇辽军数万，且战且¤，至榆林店，辽军继至，遇与彦超力战百余合，遇马毙步战，安审琦引骑兵¤水以救，辽军乃还。与薛史所载，互有详略。是夜，张从恩引军退保黎阳，唯留五百人守安阳河桥。既而知州符彦伦与军校谋曰：“此夜纷纭，人无固志，五百疲兵，安能守桥！”即抽入相州，婴城为备。至曙，贼军万余骑已阵於安阳河北，彦伦令城上扬旗鼓噪，贼不之测。至辰时，渡河而南，悉陈甲骑於城下，如攻城之状。彦伦曰：“此敌将走矣。”乃出甲士五百於城北，张弓弩以待之，契丹果引去。当皇甫遇榆林战时，至晚敌¤自相惊曰：“晋军悉至矣。”戎王在邯郸闻之，即时北遁，官军亦南保黎阳。甲寅，以河阳留後李建崇为邢州留後，以凤州防御使案：原本下有阙文〔九〕。为河阳留後。诏李守贞领兵屯滑州，以宣徽北院使李彦韬权侍¤马步都虞候
                                                 【一０九九至一一００页】
                            
。改诸道武定军为天威军。己未，以前许州节度使李从温为北面行营都招抚使，以郓州节度使张从恩权东京留守。辛酉，相州奏，契丹抽退，其乡村避寇百姓，已发遣各归本家营种。初，帝以不豫初平，未任亲御军旅，既而张从恩、马全节相次奏贼军充斥，恒州杜威告事势危急，帝曰：“此贼未平，固难安寝，当悉¤一战，以救朔方生灵，若晏安迟疑，则大河以北，沦为寇壤矣。”即日命诸将点阅，以定行计。辛酉，下诏亲征。诛杨光远部下指挥使张迥等五人，以戎事方兴，虑其扇摇故也。癸亥，以枢密直学士李谷为三司副使，判留司三司公事。乙丑，车驾发离京师。是月，京城北壕春冰之上有文，若大树花叶，凡数十株，宛若图画，观者如堵。
                                                           【一一００页】
                            
    二月戊辰朔，车驾次滑州。己巳，渡浮桥，幸黎阳劳军，至晚还滑州。以沧州节度使田武充东北面行营都部署。甲戌，幸澶州，以景延广为随驾马步军都钤辖。丙子，大阅诸军于戚城，帝亲临之。戊寅，北面行营副招讨使马全节、行营都监李守贞、右神武统军张彦泽等以前军先发。己卯，以许州节度使符彦卿为北面行营马军都指挥使，以左神武统军潘环为北面行营步军都指挥使。辛巳，幸杨村故垒。符彦卿、皇甫遇、李殷率诸军进发。以左散骑常侍边光范为枢密直学士。诏河北诸州，应蕃寇经由之地，吏民遭杀害者，委所在收瘗，量事祭奠。诏恒州杜威与马全节等会合进军。丙戌，幸铁丘阅马。因幸赵在礼、李从温军。是日大雪。戊子，安审琦、梁汉璋领兵北征。府州防御使折从阮奏，部领兵士攻围契丹胜州，降之，见进兵趋朔州。甲午，以河中节度使安审琦为北面行营马步军都虞候；许州节度使符彦卿充马步军左厢都指挥使，滑州节度使皇甫遇充马步军右厢都指挥使；侍¤马军都指挥使梁汉璋充马军左右厢都指挥使，侍¤步军都指挥使李殷充步军左右厢都指挥使；左神武统军张彦泽充马军左右厢都排阵使，右神武统军潘环充步军左右厢排阵使。丙申，以端明殿学士、尚书户部侍郎冯玉为户部尚书，充枢密使。
                                                 【一一００至一一０一页】
                             (续)
    三月戊戌，契丹陷祁州，祁州，原本作“祈”，今从五代春秋改正。（影库本粘签）刺史沈斌死之。乙巳，左补阙袁范先陷契丹，自贼中逃归。杜威奏，与李守贞、马全节、安审琦、皇甫遇部领大军赴定州。易州刺史安审约奏，二月三夜，差壮丁斫敌营，杀贼千余人。是日，以符彦卿为北面行营马步军左右厢都排阵使，以皇甫遇为北面行营马步军左厢排阵使，以王周为马步军右厢排阵使。丁未，畋於戚城，还幸景延广、安审信军。庚戌，王师攻泰州，刺史晋庭谦以城降。易州奏，郎山塞将孙方简破契丹千余人，★案：欧阳史作孙方谏。（旧五代史考异）  郎山，宋史作狼山，东都事略仍作郎山，盖地名多用对音字，今仍其旧。（影库本粘签）斩蕃将谐里相公〔一０〕，掳其妻以献。甲寅，杜威奏，收复满城，获契丹首领没剌相公〔一一〕，¤蕃汉兵士二千人。以前户部尚书李怿为兵部尚书。乙卯，杜威奏，收复遂城。丙辰奏，大军自遂城¤退至满城。时贼将赵延寿部曲来降，言：“契丹主昨至古北口、幽州走报，汉军大下，收¤泰州，寻下令诸部，令辎重入塞，轻骑¤回。戎王率五万余骑，来势极盛，明日前锋必至，请为之备。”杜威、李守贞谋曰：“我师粮运不继，深入贼疆，而逢大敌，亡之道也。不如退还泰州，观其兵势强弱而御之。”军士皆以为然。是日，还满城。丁巳，至泰州。戊午，契丹前锋已至。己未，大军发泰州而南，契丹踵其後。是日，次阳城。庚申，贼骑如墙而来，我步军为方阵以御之，选劲骑击贼，¤二十余合，南行十余里，贼势稍¤，渡白沟而去。★案通监：庚申，契丹大至，晋军与战，逐北十余里，契丹¤白沟而去。欧阳史：庚申，杜威及契丹战于阳城，败之。俱与薛史同。惟辽史云：己未，重威、守贞引兵南遁，追至阳城，大败之。
                                                 【一一０一至一一０二页】
                             (续)
复以步卒为方阵来拒，与战二十余合。是辽师未尝言败也。盖当时南北军俱有掩饰，故纪载不同如此。（旧五代史考异）辛酉，杜威召诸将议曰：“戎首自来，实为¤敌，若不血战，吾辈何以求免。”诸将然之。是日，敌骑还¤官军，相去数里。明日，我军成列而行，蕃汉转¤，杀声震地，才行十余里，军中人马饥乏。癸亥，大军至白团¤村下营，案：欧阳史作¤村，通监考异引汉高祖实录作白檀，辽史从薛史。（旧五代史考异）人马俱渴，营中掘井，及水辄坏，兵士取其泥绞汁而饮，敌¤围绕，渐束其营。★案宋史药元福传：晋师列方阵，设拒马为行砦，契丹以奇兵出阵後，断粮道。（旧五代史考异）是日，东北风猛，扬尘折树，契丹主坐车中谓¤曰：“汉军尽来，只有此耳，今日并可生擒，然後平定天下。”令下马拔鹿角，飞矢雨集。军士大呼曰：“招讨使何不用军，而令士卒虚死！”诸将咸请击之，杜威曰：“俟风势稍慢，观其进退。”守贞曰：“此风助我也，彼¤我寡，黑风之内，莫测多少，若俟风止，我辈无¤类矣。”即呼诸军齐力击贼，张彦泽、符彦卿、皇甫遇等率骑奋击，风势尤猛，沙尘如夜，敌遂大败。★案宋史符彦卿传：时晋师居下风，将战，弓弩莫施。彦卿谓张彦泽、皇甫遇曰：“与其束手就擒，曷若死战，然未必死。”彦泽然之，遂潜兵尾其後，顺风击之，契丹大败。又，药元福传：守贞与元福谋曰：“军中饥渴已甚，若候风反出战，吾属为虏矣。彼谓我不能逆风以战，宜出其不意以击之，此兵家之奇也。”元福乃率麾下开拒马出战，诸将继至，契丹大败。（旧五代史考异）时步骑齐进，追袭二十余里，至阳城东，贼军稍稍成列，我骑复击之，乃渡河而去。★按：晋师败契丹于阳城在三月癸亥，辽史与薛史同，欧阳史作庚申，误。守贞曰：“
                                                 【一一０二至一一０三页】
                            
今日危急极矣，幸诸君奋命，吾事获济。两日以来，人马渴乏，今吃水之後，¤重难行，速宜收军定州，保全而还，上策也。”由是诸将整¤而还。是时，契丹主坐车中，及败走，车行十余里，追兵既急，获一橐¤，乘之而走。乙丑，杜威等大军自定州班师入恒州。
                                                 【一一０三至一一０四页】
                            
    夏四月丙子，以车驾将还京，差官往西京告天地宗庙社稷。辛巳，驾发澶州。甲申，至京师，曲赦在京禁囚。己亥，己亥，以前後干支推之，作“丁亥”，今无别本可考，姑仍其旧。（影库本粘签）诏邺都依旧为天雄军。庚寅，河东节度使刘知远封北平王；恒州节度使杜威加守太傅；徐州赵在礼移镇兖州；宋州节度使兼侍¤亲军马步都指挥使高行周移镇郓州，侍¤如故；邺都留守马全节改天雄军节度使；兖州节度使兼侍¤都虞候李守贞移镇宋州，加检校太师兼侍¤亲军副指挥使；河中节度使安审琦加兼侍中，移镇许州；许州节度使符彦卿加同平章事，移镇徐州；滑州节度使皇甫遇加同平章事。壬辰，西京留守景延广加邑封，改功臣；秦州节度使侯益移镇河中〔一二〕；定州节度使王周加检校太师。★永乐大典卷一万五千六百四十九。
                                                           【一一０四页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:八十四

    晋书十
      少帝纪第四
                                                           【一一０七页】
                           
    开运二年夏五月丙申朔，帝御崇元殿受朝，大赦天下。丁酉，以右¤上将军马万为左金吾上将军致仕。马万，原本误衍“行”字，今从通监删去。（影库本粘签）★戊戌，陕州节度使宋彦筠移镇邓州〔一〕，澶州节度使何建移镇河阳。以左神武统军潘环为澶州节度使，以宣徽北院使李彦韬遥领寿州节度使兼侍¤马军都指挥使，以沧州节度使田武遥领夔州节度使兼侍¤步军都指挥使。辛亥，白虹贯日。壬子，宰臣桑维翰、刘¤、李崧、和凝并加阶爵。礼部尚书窦贞固改刑部尚书，太常寺卿王松改工部尚书。以尚书左丞龙敏为太常卿；以翰林学士承旨、兵部侍郎李慎仪为尚书左丞；以御史中丞张允为兵部侍郎、知制诰，充翰林学士承旨；以左谏议大夫颜¤为御史中丞；★案宋史颜¤传：丧乱之後，朝纲不振，¤执宪颇有风采，尝上言：“才除御史者旋授外藩宾佐，复有以私故细事求假外拜，州郡无参谒之仪，出入失风宪之体，渐恐四方得以轻易，百辟无所准绳。请自今藩镇幕僚，勿得任台官；虽亲王宰相出镇，亦不得奏充宾佐；非奉制勘事，勿得出京；自余不令厘杂务。”诏惟辟召入幕，余从其请。（旧五代史考异）以兵部侍郎、弘文馆学士、判馆事田敏为国子祭酒；以户部侍郎段希尧为兵部侍郎；以工部侍郎边蔚为户部侍郎，依前权知开封府事；以左散骑常侍李式为工部侍郎；以给事中王仁裕为左散骑常侍。甲寅，以华州节度使赵莹为开封尹，以皇弟开封尹重睿为秦州节度使，以宣徽南院使刘继勋为华州节度使，以前郓州节度使张从恩为晋州节度使。丙辰，杜威来朝。定州奏，大风雹，北岳庙殿宇树木悉摧拔之。
                                                 【一一０七至一一０八页】
                           
    六月乙丑朔，帝御崇元殿，百官入阁。监修国史刘¤、史官张昭远张昭远，原本作“张昭”。考宋史张昭传：昭初名昭远，汉避高祖讳去“远”字。薛史晋纪不宜预称为“张昭”，当传写脱落，今增入。（影库本粘签）等以新修唐书纪、志、列传¤目录凡二百三卷上之，★案：郡斋读书志、直斋书录解题并作二百卷，五代会要作二百二卷，目录一卷。（旧五代史考异）赐器帛有差。癸酉，以恒州节度使杜威为天雄军节度使，充邺都留守；以邺都留守马全节为恒州节度使；以翰林学士、金部郎中、知制诰徐台符为中书舍人；以翰林学士、礼部郎中、知制诰李瀚为中书舍人〔二〕；翰林学士、都官郎中刘温叟加知制诰；翰林学士、主客员外郎范质改比部郎中、知制诰，并依旧充职。祠部员外郎、知制诰张沆本官充学士，以太常少卿陶谷为中书舍人。★案宋史陶谷传：谷性急率，尝与兖帅安审信集会，杯酒相失，为审信所奏，时方姑息武臣，谷坐责授太常少卿。尝上言：“顷莅西台，每见台司详断刑狱，少有即时决者。至于闾阎夫妇，小有争讼，淹滞即时；坊市死亡丧葬，必候台司判状；奴婢病亡，亦须检验。吏因缘为奸，而邀求不已，经旬不获埋瘗，望申条约，以革其弊。”从之。俄拜中书舍人。（旧五代史考异）己亥，★己亥，以前後干支推之，当作“乙亥”，今无别本可校，姑仍其旧。（影库本粘签）以¤州节度使刘景岩为陕州节度使。己卯，新授恒州节度使马全节卒，辍朝，赠中书令。壬午，大理卿张仁愿卒，赠秘书监。遣刑部尚书窦贞固等分诣寺观祷雨。己丑，以定州节度使王周为恒州节度使，以前易州刺史安审约为定州留後。是月，两京及州郡十五并奏旱。
                                                 【一一０八至一一０九页】
                           
    秋七月乙未朔，以侍¤步军都指挥使、领夔州节度使田武为昭义军节度使。甲寅，左谏议大夫李元龟奏，请禁止天下僧尼典买院舍，从之。丙辰，前少府监李锴贬坊州司户，坐冒请逃死吏人衣粮入己故也。庚申，以前齐州防御使薛可言为延州兵马留後。案辽史云：七月，晋遣孟守中奉表请和，通监作张晖，与辽史人名互异。今以辽史前後考之，则张晖请和在开运元年，至二年复遣孟守中也。薛史阙而不载，盖当时实录为之讳言。（孔本）
                                                           【一一０九页】
                           
    八月甲子朔，日有蚀之。中书舍人陶谷奏，请权废太常寺二舞郎，从之。丙寅，宰臣和凝罢相，守右仆射。以枢密使冯玉为中书侍郎、平章事，使如故。乙亥，诏：“诸御史今後除准式请假外，不得以细故小事请假离京；除奉制命差推事及按察外，不得以诸杂细务差出。”丙子，以灵州节度使冯晖为¤州节度使，加检校太尉；以前¤州节度使丁审琪为左羽林统军；以前¤州节度使郭谨为左神武统军。西京留司御史台奏：“新授邓州节度使宋彦筠於银沙滩斩厅头郑温。”诏鞫之，款云：“彦筠出身军旅，不知事体，不合专擅行法。”诏释其罪。以工部尚书王松权知贡举。丁丑，以前晋州节度使安叔千为右金吾上将军；以三司副使、给事中李谷为磁州刺史，充北面水陆转运使。分遣使臣於诸道率马。戊寅，以左金吾上将军皇甫立为左¤上将军，以右羽林统军李怀忠为左武¤上将军。庚辰，新授潞州节度使田武卒，辍朝，赠太尉。戊子〔三〕，湖南奏，静江军节度使马希杲卒。
                                                 【一一０九至一一一０页】
                           
    九月丙申，以西京留守、北面马步军都排阵使景延广为北面行营副招讨使。丁酉，以刑部侍郎赵远为户部侍郎，以工部侍郎李式为刑部侍郎，以中书舍人卢价为工部侍郎。价久次纶闱，旧例合转礼部侍郎或御史中丞，宰臣冯玉拟此官，桑维翰以为资望浅，不署状。无何，维翰休沐数日，玉独奏行之，维翰由是不乐，与玉有间矣。己亥，幸繁台观马，案；欧阳史作阅马于万龙冈。（旧五代史考异）遂幸李守贞第。庚子，以晋州节度使张从恩为潞州节度使。吏部侍郎张昭远加阶爵，★案宋史张昭远传：加金紫阶，进爵邑。（旧五代史考异）酬修唐史之劳也。戊申，升曹州为节镇，以威信军为军额。诏李守贞率兵屯澶州。己酉，月掩昴宿。以宣徽北院使焦继勋为宣徽南院使，以内客省使孟承诲为宣徽北院使。壬子，以前太子詹事王居敏为鸿胪卿，李专美为大理卿，以太子宾客致仕马裔孙为太子詹事。甲寅，移泰州理所於满城县。乙卯，诏相州节度使张彦泽率兵屯恒州。
                                                 【一一一０至一一一一页】
                           
    冬十月戊寅，戊寅，以长历推之，当作“戊辰”，今无别本可校，姑仍其旧。（影库本粘签）以河阳节度使何建为泾州节度使，以许州节度使李从温为河阳节度使，以前郑州节度使石¤为曹州节度使〔四〕。庚午，遣使太子宾客罗周岳、使副太子右庶子王延济册两浙节度使钱弘佐为守太尉。辛未，右金吾¤上将军杨彦询卒，赠太子太师。丁丑，高丽遣使贡方物。庚辰，以前延州节度使王令温为灵州节度使。庚寅，以邢州兵马留後刘在明为晋州兵马留後，以前河阳留後方太为邢州留後。癸巳，升陈州为节镇，以镇安军为军额。
                                                           【一一一一页】
                           
    十一月戊戌，以¤州节度使冯晖兼侍¤步军都指挥使，充北面行营先锋马步军都指挥使；以权知高丽国事王武为检校太保、使持节、玄菟州都督，充大义军使，封高丽国王。癸卯，日南至，帝御崇元殿受朝贺。戊申，两浙奏，顺化军节度使钱铎卒。甲申，甲申，以长历推之，当作“甲寅”，今无别本可校，姑仍其旧。（影库本粘签）以寿州节度使、侍¤马军都指挥使李彦韬为陈州节度使，典军如故。丙申，前商州刺史李俊除名，★李俊，欧阳史作重俊，盖少帝时避御名，故去“重”字，今仍其旧。又丙申，以长历推之，当作丙辰，今亦仍其旧。（影库本粘签）坐受财枉法也。
                                                           【一一一一页】
                           
    十二月乙丑，以两浙节度使、吴越国王钱弘佐兼东南面兵马都元帅。丙寅，以吴越国金马左厢都指挥使、湖州刺史胡思进遥领虔州昭信军节度使，胡思进，十国春秋作进思，据九国志与薛史同，今仍其旧。（影库本粘签）以吴越国金马右厢都指挥使、明州刺史阚¤遥领宣州宁国军节度使，并典军如故。左羽林统军丁审琪卒，赠太尉。辛未，以工部侍郎卢价为礼部侍郎，以右散骑常侍、集贤殿学士、判院事司徒诩为工部侍郎，依前充职。以前中书舍人殷鹏为给事中，充枢密直学士；以给事中刘知新为右散骑常侍。乙亥，陕府节度使刘景岩来朝。丁丑，狩於近郊，腊也〔五〕。己卯，光禄卿致仕陈玄卒於太原〔六〕。庚辰，命使册高丽国王王武。癸未，以前兖州节度使安审信为华州节度使。丁亥，以枢密使、中书令桑维翰为开封尹；以司空、门下侍郎、平章事刘¤判三司；以左仆射、门下侍郎、平章事李崧为守侍中，充枢密使；以开封尹赵莹为中书令、弘文馆大学士；以宣徽南院使焦继勋知陕州军州事。★案宋史焦继勋传：西人寇边，朝议发师致讨，继勋抗疏请行，拜秦州观察使兼诸蕃水陆转运使。既至，推恩信，设方略，招诱诸部，相率奉玉帛牛酒乞盟，边境以安。俄徙知陕州。（旧五代史考异）己丑，¤州节度使冯晖准诏来朝。
                                                 【一一一一至一一一二页】
                           
    是岁，帝每遇四方进献器皿，多以银於外府易金而入，案宋史刘涛传：少帝奢侈，常以银易金，广其器皿。李崧判三司，令上库金之数。及崧以原簿校之，少数千镒。崧责曰：“帑库通式，一日不受虚数，毫厘则有重典。”涛曰：“帑司常有报不尽数，以备宣索。”崧令有司劾涛，涛事迫，以情告枢密使桑维翰，乃止罚一月俸。（旧五代史考异）谓左右曰：“金者贵而且轻，便於人力。”识者以为北迁之兆也。
                                                 【一一一二至一一一三页】
                           
    开运三年春正月癸巳朔，帝御崇元殿受朝贺，仗¤如式。诏改铸天下合同印、书诏印、御前印〔七〕，并以黄金为之。己亥，贝州梁汉璋奏，蕃寇屯聚，将谋入寇。诏符彦卿屯荆州口。案宋史符彦卿传：再出河朔，彦卿不与，易其行伍，配以羸师数千戍荆州口。（旧五代史考异）癸卯，以前华州节度使刘继勋为同州节度使，以陕州节度使刘景岩为邓州节度使。丙午，以宣徽南院使、知陕州事焦继勋为陕州留後。丁未，刑部员外王涓赐私家自尽，坐私用官钱经营求利故也〔八〕。右司郎中李知损贬均州司户，员外置，驰驿发遣，坐前任度支判官日与解县榷盐使王景遇交游借贷故也。己酉，诏侍¤亲军副都指挥使李守贞率师巡抚北边。辛亥，以皇弟秦州节度使重睿为许州节度使，以许州节度使安审琦为兖州节度使，以兖州节度使赵在礼为晋昌军节度使。癸丑，以泾州节度使何建为秦州节度使，以前贝州节度使史威为泾州节度使。乙卯，定州奏，契丹入寇。己未，二王後守太仆少卿、袭¤国公杨延寿除名配流威州，终身勿齿。延寿奉命於磁州检苗，受赃二百余匹，准律当绞，有司以二王後入议，故贷其死。
                                                           【一一一三页】
                           
    二月壬戌朔，日有蚀之。诏滑州皇甫遇率兵援粮入易、定等州。甲子，以沧州留後王景为本州节度使。右仆射和凝逐月别给钱五万、¤粮刍粟等，优旧相也。辛未，鲁国大长公主史氏薨，辍朝三日。丙子，光禄卿致仕王弘贽卒，赠太常卿。回鹘遣使贡方物。升桂州全义县为溥州，仍隶桂州，其全义县改为德昌县，从湖南马希范所请也。壬午，以前晋昌军节度使安彦威充北面行营副都统，以宣徽北院使兼太府卿孟承诲为右武¤大将军充职。是日幸南庄，命臣僚泛舟饮酒，因幸杜威园，醉方归内。甲申，河阳节度使李从温薨，辍朝，赠太师。
                                                 【一一一三至一一一四页】
                           
    三月壬辰朔，以权知河西节度事张遵古为河西留後。乙未，以御史中丞颜¤为户部待郎，以户部侍郎赵远为御史中丞。丙申，以¤州节度使兼侍¤步军都指挥使冯晖为河阳节度使，以前泾州节度使李德¤为¤州节度使。李守贞奏，大军至衡水。己亥，奏获郑州刺史赵思恭〔九〕。癸卯，奏大军回至冀州。户部侍郎颜¤上表，以母老乞解官就养，从之。戊申，以皇子齐州防御使延煦为澶州节度使。辛亥，密州上言，饥民殍者一千五百。庚申，以瓜州刺史曹元忠为沙州留後。
                                                           【一一一四页】
                           
    夏四月辛酉朔，李守贞自北班师到阙〔一０〕。太原奏，吐浑白可久奔归契丹，诸侯咸有异志。乙亥〔一一〕，宰臣诣寺观祷雨。曹州奏，部民相次饿死凡三千人。时河南、河北大饥，殍¤甚¤，沂、密、兖、郓寇盗¤起，所在屯聚，剽劫县邑，吏不能禁。兖州节度使安审琦出兵捕逐，为贼所败。戊寅，幸相国寺祷雨。皇子延煦与晋昌军节度使赵在礼结婚，案：皇子延煦娶赵在礼女，通监作三月庚申，与薛史作四月戊寅异。（旧五代史考异）命宗正卿石光赞主之。
                                                 【一一一四至一一一五页】
                           
    五月庚寅朔，以兵部郎中刘¤为太府卿。戊戌，以前同州节度使冯道为邓州节度使。定州奏，部民相次掳杀流移，约五千余户。青州奏，全家殍死者一百一十二户。沂州奏，淮南遣海州刺史领兵一千五百人，应接贼头常知及，诏兖州安审琦领兵捕逐。甲辰，以前太子宾客韦勋为太子宾客。兖州安审琦奏，淮贼抽退，贼头常知及与其次首领武约等并乞归命。丁未〔一二〕，幸大年庄，游船习射。帝醉甚，赐¤官器帛过差〔一三〕，夜分方归内。戊申，以¤州留後李殷为定州节度使。辛亥，诏皇甫遇为北面行营都部署，张彦泽为副，李殷为都监，领兵赴易、定等州，寻止其行。甲寅，以贝州留後梁汉璋为贝州节度使，左神武统军郭谨为¤州节度使。
                                                           【一一一五页】
                           
    六月庚申朔，登州奏，文登县部内有铜佛像四、瓷佛像十，自地踊出。狼山招收指挥使孙方简叛，据狼山归契丹。案辽史：五月庚戌，晋易州戍将孙方简请内附。盖方简归契丹自在五月，至六月晋人始奏闻也。欧阳史从薛史作六月。乙丑，诏诸道不得横荐官僚，如本处幕府有阙，即得奏荐。丙寅，以前昭义军节度使李从敏为河阳节度使，以河阳节度使兼侍¤步军都指挥使冯晖为灵州节度使。壬午，以郓州节度使兼侍¤亲军都指挥使高行周为宋州节度使，加兼中书令，充北面行营副都统；以宋州节度使、侍¤亲军都指挥使。案：以下原本有阙文〔一四〕。定州奏，蕃寇压境。诏李守贞为北面行营都部署，滑州皇甫遇为副，相州张彦泽充马军都指挥使，定州李殷充步军都指挥使
                                                 【一一一五至一一一六页】
                           
    七月壬辰，以礼部尚书王延为刑部尚书，以工部尚书王松为礼部尚书，以太常卿龙敏为工部尚书，以左丞李慎仪为太常卿，以吏部侍郎张昭远为左丞，以右丞李详为吏部侍郎，以前义州刺史李¤为右丞。前晋昌军节度使安彦威薨，辍朝，赠太师。丙申，两浙节度使、吴越国王钱弘佐加守太师，北京留守、河东节度使、北平王刘知远加守太尉。沧州奏，蕃寇攻饶安县。杨刘口河决西岸，水阔四十里。以前邓州节度使刘景岩为太子太师致仕。辛亥，宋州谷熟县河水雨水一概东流，漂没秋稼。丁巳，大理卿李专美卒。戊午，诏伪清泰朝经削夺官爵朱弘昭、冯¤、康义诚、王思同、药彦稠等，并复其官爵。自夏初至是，河南、河北诸州郡饿死者数万人，¤盗蜂起，剽略县镇，霖雨不止，川泽泛涨，损害秋稼。
                                                           【一一一六页】
                           
    八月己未朔，以左谏议大夫裴羽为给事中。庚申，李守贞、皇甫遇驻军定州。辛酉，幸南庄，召从臣宴乐，至暮还宫。诏潞州运粮十三万赴恒州。癸亥，以右散骑常侍张煦为青州刺史。李守贞奏，大军至望都县，相次至长城北，遇敌千余骑，转¤四十里，斩蕃将解里相公〔一五〕。丁卯，诏班师。庚午，以前亳州防御使边蔚为户部侍郎；以刑部侍郎李式为户部侍郎，充三司副使；以礼部侍郎卢价为刑部侍郎；以枢密直学士、左散骑常侍边光范为礼部侍郎充职。案宋史边光范传：少帝以光范藩邸旧僚，待遇尤厚。因游宴，见光范位翰林学士下，即日拜尚书礼部侍郎、知制诰，充翰林学士，仍直枢密院。（旧五代史考异）辛未，以右龙武统军周密为延州节度使。癸酉，河东节度使刘知远奏，诛吐浑大首领白承福、白铁匮、赫连海龙等，¤夷其族凡四百口，盖利其孳畜财宝也，人皆¤之。甲戌，以大理少卿剧可久为大理卿。棣州刺史慕容彦超削夺在身官爵，房州安置，坐前任濮州擅出省仓麦及私卖官麴，准法处死，太原节度使刘知远上表救之，故贷其死。丙戌，灵州冯晖奏，与威州刺史药元福於威州土桥西一百里遇吐蕃七千余人，★药元福，原本作“元补”，今从锦绣万花谷所引薛史改正。（影库本粘签）大破之，斩首千余级。是月，秦州雨，两旬不止，邺都雨水一丈，洛京、郑州、贝州大水，邺都、夏津临清两县，饿死民凡三千三百。盗入临濮、费县。
                                                 【一一一六至一一一七页】
                            (续)
    秋九月壬辰，郓州节度使、侍¤亲军都指挥使李守贞加兼侍中，滑州节度使皇甫遇进封¤国公，相州节度使张彦泽加检校太尉。甲午，以权知威武军节度使李弘达为检校太尉、同平章事，充福建节度使，知闽国事。乙未，前商州刺史李俊赐自尽，坐与亲妹奸及行剑斫杀女使，又杀部曲孙汉荣，强奸其妻，准法弃市，诏死於家。己亥，张彦泽奏，破蕃贼於定州界，案：欧阳史作辛丑，张彦泽及契丹战于新兴，败之。（旧五代史考异）斩首二千余级，追袭百余里，生擒蕃将四人，摘得金耳环二副进呈。★案辽史云：八月，赵延寿与晋张彦泽战於定州，败之。与薛史异。通监作张彦泽奏：败契丹於定州北，又败之於泰州，斩首二千级。与薛史符合。（孔本）癸卯，太原奏，破契丹杨武谷〔一六〕，杀七千余人。甲辰，以天策上将军、江南诸道都统、楚王马希范兼诸道兵马都元帅。诏开封府，以霖雨不止，应京城公私僦舍钱放一月。乙巳，诏安审琦率兵赴邺都，皇甫遇赴相州。丙午，以太子少保杨凝式为太子少傅，以刑部尚书王延为太子少保，前颍州团练使窦贞固为刑部尚书。是月，河南、河北、关西诸州奏，大水霖雨不止，沟河泛滥，水入城郭及损害秋稼。是月，契丹瀛州刺史诈为书与乐寿将军王峦〔一七〕，愿以本城归顺，★案；瀛州刺史下疑脱“刘延祚”三字。通监考异云：欧阳史作高牟翰。案陷蕃记前云：“延祚诈输诚款”，後云“大军至瀛州，侦知蕃将高牟翰潜师而出”，盖延祚为刺史，牟翰乃戍将耳。（旧五代史考异）且言城中蕃军不满千人，请朝廷发军袭取之，己为内应。又云：“今秋苦雨，川泽涨溢，自瓦桥已北，水势无际。戎王已归本国，若闻南夏有变，地远阻水，虽欲奔命，无能及也。”又，峦继有密奏，苦言瀛、¤可取之状。先是，前岁中车驾驻
                                                 【一一一七至一一一八页】
                           
於河上，曾遣边将遗书於幽州赵延寿，劝令归国，延寿寻有报命，依违而已。是岁三月，复遣邺都杜威致书於延寿，且述朝旨，啖以厚利，仍遣¤州军将赵行实¤书而往，潜申款密。行实曾事延寿，故遣之。案：辽史作晋主遣延寿族人赵延实以书来招。（孔本）七月，行实自燕回，得延寿书，且言：“久陷边廷，愿归中国，乞发大军应接，即拔身南去。”¤致恳切，辞旨绵密，时朝廷欣然信之，复遣赵行实计会延寿大军应接之所。有瀛州大将遣所亲¤蜡书至阙下，告云欲谋翻变，以本城归命。未几，会彼有告变者，事不果就。至是，瀛州守将刘延祚受戎王之命，诈输诚款，以诱我军，国家深以为信，遂有出师之议。★永乐大典卷一万五千六百四十九。
                                                 【一一一八至一一一九页】
                                (续)
@
#篇名:旧五代史
#类型:史;北宋
#时代:6

          《旧五代史》卷:八十五

    晋书十一
      少帝纪第五
                                                           【一一二一页】
                           
    开运三年冬十月甲子，正衙命使册皇太妃安氏。乙丑，以枢密直学士、礼部侍郎边光范为翰林学士，以给事中边归谠为左散骑常侍，以翰林学士、祠部员外郎、知制诰张沆为右谏议大夫。辛未，以邺都留守杜威为北面行营都招讨使，案：通监载当时¤¤曰：先取瀛、¤，安定关南；次复幽、燕，荡平塞北。盖狃於阳城之役而骤骄也。（旧五代史考异）以侍¤亲军都指挥使、郓州节度使李守贞为兵马都监，兖州安审琦为左右厢都指挥使，徐州符彦卿为马军左厢都指挥使，滑州皇甫遇为马军右厢都指挥使，贝州梁汉璋为马军都排阵使，前邓州★案：原本有阙文〔一〕。宋彦筠为步军左厢都指挥使，奉国左厢都指挥使王饶为步军右厢都指挥使，¤州团练使薛怀让为先锋都指挥使。癸酉，册吴国夫人冯氏为皇后。乙亥，以侍¤马军都指挥使李彦韬权知侍¤司事。丙戌，凤翔节度使秦王李从¤薨，辍朝，赠尚书令。丁亥，¤州节度使李德¤卒，辍朝，赠太尉。
                                                 【一一二一至一一二二页】
                           
    十一月戊子朔，以给事中卢撰为右散骑常侍，以尚书兵部郎中兼侍御史、知杂事陈观为左谏议大夫。观以祖讳“义”，乞改官，寻授给事中。庚寅，枢密使、中书侍郎兼户部尚书、平章事冯玉加尚书右仆射，以皇子镇宁军节度使延煦为陕州节度使，以陕州留後焦继勋为凤翔留後，以前定州留後安审琦为¤州留後〔二〕，以右仆射和凝为左仆射。甲午，两浙节度使吴越国王钱弘佐起复旧任。丁酉，诏李守贞知幽州行府事。戊申，日南至，御崇元殿受朝贺。是月，北面行营招讨使杜威率诸将领大军自邺北征，师次瀛州城下，贝州节度使梁汉璋战死。杜威等以汉璋之败，遂收军而退。行次武强，闻戎王入寇，欲取直路，自冀、贝而南。会张彦泽领骑自镇定至，且言契丹可破之状，於是大军西趋镇州。
                                                           【一一二二页】
                            (续)
    十二月丁巳朔，案：以下有阙文。据通监云：丁巳朔，李谷自书密奏，言大军危急之势，请车驾幸滑州，遣高行周、符彦卿扈从，及发兵守澶州、河阳，以备敌之奔冲。遣军将关勋走马上之。（旧五代史考异）己未，杜威奏，驻军於中渡桥。★案通监云：甲寅，杜威等至中渡桥。十二月己未，帝始闻大军屯中渡。胡三省注云：强寇深入，诸军孤危，而驿报七日始达，晋之为兵可知矣。欧阳史作己未，杜威军于中渡，盖以奏闻之日为驻军之日。（旧五代史考异）庚申，以前司农卿储延英为太子宾客。诏徐州符彦卿屯澶州。辛酉，诏泽潞、邺都、邢¤、河阳运粮赴中渡，杜威遣人口奏军前事宜，势迫故也。壬戌，又遣高行周屯澶州，景延广守河阳。博野县都监张鹏入奏蕃军事势。丙寅，定州李殷奏，前月二十八日夜，领捉生四百人往曲阳嘉山下，逢贼军车帐，杀千余人，获马二百匹。诏宋州高行周充北面行营都部署，符彦卿充副，邢州方太充都虞候，领後军驻於河上，以备敌骑之奔冲也。时契丹游骑涉滹水而南〔三〕，至栾城县。自是中渡寨为蕃军隔绝，探报不通，朝廷大恐，故委行周等继领大师守扼津要，且以张其势也。己巳，邢州方太奏，此月六日，契丹与王师战於中渡，王师不利，奉国都指挥使王清战死。★案辽史云：杜威、张彦泽引兵据中渡桥，赵延寿以步兵前击，高彦温以骑兵乘之，追奔逐北。¤尸数万，斩其将王清，宋彦筠堕水死，重威等退保中渡寨，义武军节度使李殷以城降。遂进兵，夹滹沱而营，去中渡寨三里，分兵围之，夜则列骑环守，昼则出兵抄掠。复命赵延寿分兵围守，自将骑卒夜渡河出其後，攻下乐城，降骑卒数千，分遣将士据其要害。下令军中预备军食，三日不得举烟火，但获晋人即黥而纵之，诸馈运见者皆弃而走。於是晋兵内外隔绝，
                                                 【一一二二至一一二三页】
                            (续)
食尽势穷。考辽史所载与通监大略相同，惟宋彦筠堕水死，通监作彦筠浮水抵岸得免。自将骑卒，通监作潜遣其将萧翰、通事刘重进将百骑及羸卒并西山，出晋州之後。稍有异同，可资互证云。（孔本）庚午，幸沙台射兔。壬申，始闻杜威、李守贞等以此月十日率诸军降於契丹。案辽史：杜重威等降於辽，在十二月丙寅〔四〕，与薛史同。欧阳史作壬戌，疑误。    考欧纪，壬戌之日，自纪滹沱战败，而杜威等之降上不系日，观杜重威传明著十二月丙寅，于薛史未尝不合也。（刘本）是夜，相州节度使张彦泽受契丹命，率先锋二千人，自封丘门斩关而入。癸酉旦，张彦泽顿兵於明德门外，京城大扰。前曹州节度使石¤死，帝之堂叔也。时自中渡寨隔绝之後，帝与大臣端坐忧危，国之¤兵，悉在北面，计无所出。十六日闻滹水之降，是夜，侦知张彦泽已至滑州，召李崧、冯玉、李彦韬入内计事，方议诏河东刘知远起兵赴难，至五鼓初，张彦泽引蕃骑入京。宫中相次火起，帝自携剑驱拥后妃已下十数人，将同赴火，为亲校薛超所持，俄自宽仁门递入契丹主与皇太后书，帝乃止，旋令扑灭烟火。大内都点检康福全在宽仁门宿¤，登楼觇贼，彦泽呼而下之。癸酉，帝奉表於戎主曰：
        孙臣某言：今月十七日寅时，相州节度使张彦泽、都监傅住儿部领大军入京〔五
    〕，¤到翁皇帝赐太后书示，於滹沱河降下杜重威一行马步兵士，见领蕃汉步骑来幸
    汴州者。
        往者，唐运告终，中原失驭，数穷否极，天缺地倾。先人有田一成，有¤一旅，
    兵连祸结，力屈势孤。翁皇帝救患摧刚，兴利除害，躬擐甲胄，深入寇场。犯露蒙霜
                                                 【一一二三至一一二四页】
                           
    ，度¤门之险；驰风掣电〔六〕，行中冀之诛。黄钺一麾，天下大定，势凌宇宙，义
    感神明，功成不居，遂兴晋祚，则翁皇帝有大造於石氏也。
        旋属天降鞠凶，先君即世，臣遵承遗旨，缵绍前基，谅¤之初，荒迷失次，凡有
    军国重事，皆委将相大臣。至於擅继宗祧，既非禀命；轻发文字，辄敢抗尊。自启衅
    端，果贻赫怒，祸至神惑，运尽天亡。十万师徒，皆望风而束手；亿兆黎庶，乘延颈
    以归心。臣负义包羞，贪生忍耻，自贻颠覆，上累祖宗，偷度朝昏，苟存视息。翁皇
    帝若惠顾畴昔，稍霁雷霆，未赐灵诛，不绝先祀，则百口荷更生之德，一门衔无报之
    恩，虽所愿焉，非敢望也。臣与太后¤妻冯氏及举家戚属，见於郊野面缚俟罪次。所
    有国宝一面、金印三面，今遣长子陕府节度使延煦、次子曹州节度使延宝管押进纳，
    ¤奉表请罪，陈谢以闻。
                                                 【一一二四至一一二五页】
                           
    甲戌，张彦泽迁帝与太后及诸宫属於开封府〔七〕，遣控鹤指挥使李荣将兵监守。是夜，开封尹桑维翰、宣徽使孟承诲皆遇害。帝以契丹主将至，欲与太后出迎，彦泽先表之，禀契丹主之旨报云：“比欲许尔朝觐上国，臣僚奏言，岂有两个天子道路相见！今赐所佩刀子，以慰尔心。”己卯，皇子延煦、延宝自帐中回，得伪诏慰抚，帝表谢之。时契丹主以所送传国宝制造非工，与载籍所述者异，使人来问。帝进状曰：“顷以伪主王从珂於洛京大内自焚之後，其真传国宝不知所在，必是当时焚之。先帝受命，旋制此宝，在位臣僚，备知其事，臣至今日，敢有隐藏”云。时移内库至府，帝使人取帛数段，主者不与，谓使者曰：“此非我所有也。”又使人诣李崧求酒，崧曰：“臣有酒非敢爱惜，虑陛下杯酌之後忧躁，所作别有不测之事，臣以此不敢奉进。”丙戌晦，百官宿封禅寺。
                                                 【一一二五至一一二六页】
                            (续)
    明年正月朔，契丹主次东京城北，百官列班，遥辞帝于寺，诣北郊以迎契丹主。帝举族出封丘门〔八〕，肩¤至野，契丹主不与之见，遣泊封禅寺。文武百官素服纱帽，迎谒契丹主於郊次，俯伏俟罪，契丹主命起之，亲自慰抚。契丹主遂入大内，至昏出宫，是夜宿於赤¤。伪诏应晋朝臣僚一切仍旧，朝廷仪制并用汉礼。戊子，杀郑州防御使杨承勋，案辽史云：以其弟承信为平卢军节度使，袭父爵。（旧五代史考异）责以背父之罪，令左右脔割而死。己丑，斩张彦泽於市，以其剽劫京城，恣行屠害也。★案辽史云：以张彦泽擅徙重贵开封，杀桑维翰，纵兵大掠，不道，斩于市。（旧五代史考异）庚寅，洛京留守景延广自扼吭而死。辛卯，契丹制，降帝为光禄大夫、★案：辽史避讳作崇禄。（旧五代史考异）检校太尉，封负义侯，黄龙府安置，其地在渤海国界。癸巳，迁帝於封禅寺，遣蕃大将崔廷勋将兵守之。癸卯，帝与皇太后李氏、皇太妃安氏、皇后冯氏、皇弟重睿、皇子延煦延宝俱北行，以宫嫔五十人、内官三十人、★案：辽史作内官三人。（旧五代史考异）东西班五十人、医官一人、控鹤官四人、御厨七人、茶酒三人、仪鸾司三人、军健二十人从行。★案：辽史作健卒十人。（旧五代史考异）宰臣赵莹、枢密使冯玉、侍¤马军都指挥使李彦韬随帝入蕃，契丹主遣三百骑援送而去。所经州郡，长吏迎奉，皆为契丹主阻绝，★案宋史李谷传：少帝蒙尘而北，旧臣无敢候谒者，谷独拜迎于路，君臣相对泣下。谷曰：“臣无状，负陛下。”因倾囊以献。（旧五代史考异）有所供馈亦不通。尝一日，帝与太后不能得食，乃杀畜而啖之。帝过中渡桥，阅杜重威营寨之¤，慨然愤叹，谓左右曰：“我家何负，为此贼所破，天乎！天乎！”於是号恸而去。至幽州，倾城士庶迎看
                                                 【一一二六至一一二七页】
                           
於路，案宣政杂录云：徽宗北狩，经蓟县梁鱼务，有还乡桥，石少帝所命名也，里人至今呼之。（旧五代史考异）见帝惨沮，无不嗟叹。驻留旬余，州将承契丹命，犒帝於府署，赵延寿母以食馔来献。自范阳行数十程，过蓟州、平州，至榆关沙塞之地，略无供给，每至宿顿，无非路次，一行乏食，宫女、从官但采木实野蔬，以救饥弊。又行七八日至锦州，契丹迫帝与妃后往拜阿保机遗像，帝不胜屈辱，泣曰：“薛超误我，不令我死，以至今日也。”又行数十程，渡辽水，至黄龙府，此即戎王所命安置之地也。
                                                           【一一二七页】
                           
    六月，契丹国母召帝一行往怀密州，州在黄龙府西北千余里。行至辽阳，皇后冯氏以帝陷蕃，过受艰苦，令内官潜求毒药，将自饮之，¤以进帝，不果而止。又行二百里，会国母为永康王所执，永康王请帝¤往辽阳城驻泊，帝遣使奉表於永康，且贺克捷，自是帝一行稍得供给。
                                                           【一一二七页】
                           
    汉乾佑元年四月，永康王至辽阳，帝与太后并诣帐中，帝御白衣纱帽，永康止之，以常服谒见。帝伏地雨泣，自陈过咎，永康使左右扶帝上殿，慰劳久之，因命设乐行酒，从容而罢。永康帐下从官及教坊内人望见故主，不胜悲咽，内人皆以衣帛药饵献遗於帝。及永康发离辽阳，取内官十五人、东西班十五人及皇子延煦，并令随帐上陉，陉即蕃王避暑之地也。有禅奴舍利者〔九〕，即永康之妻兄也，知帝有小公主在室，诣帝求之，帝辞以年幼不可。又有东西班数辈善於歌唱，禅奴又请之，帝乃与之。後数日，永康王驰取帝幼女而去，以赐禅奴。至八月，永康王下陉，太后驰至霸州，诣永康，求於汉儿城寨侧近赐养种之地，永康许诺，令太后於建州住泊。
                                                 【一一二七至一一二八页】
                             
    汉乾佑二年二月，帝自辽阳城发赴建州。行至中路，太妃安氏得疾而薨，乃焚之，载其烬骨而行。帝自辽阳行十数日，过仪州、灞州，遂至建州。节度使赵延晖尽礼奉迎，馆帝於衙署中。其後割寨地五十余顷，其地至建州数十里，帝乃令一行人员於寨地内筑室分耕，给食於帝。是岁，述律王子遣契丹数骑诣帝〔一０〕，取内人赵氏、聂氏疾驰而去，赵、聂者，帝之宠姬也，及其被夺，不胜悲愤。
                                                           【一一二八页】
                             
    汉乾佑三年八月，太后薨。周显德初，有汉人自寨北而至者，言帝与后及诸子俱无恙，犹在建州，案郡斋读书志云：晋朝陷蕃记，范质撰。质，石晋末在翰林，为出帝草降表，知其事为详。记少帝初迁于黄龙府，後居于建州，凡十八年而卒。案：契丹丙午岁入汴，顺数至甲子岁为十八年，实太祖乾德二年也。（旧五代史考异）其随从职官役使人辈，自蕃中亡归，物故者大半矣。★永乐大典卷一万五千六百四十九。    五代史补：少主之嗣位也，契丹以不俟命而擅立；又，景延广辱其使，契丹怒，举国南侵。以驸马都尉杜重威等领驾下精兵甲御之于中渡河桥。既而契丹之¤已深入，而重威等奏报未到朝廷。时桑维翰罢相，为开封府尹，谓僚佐曰：“事急矣，非大臣钳口之时。”乃叩内阁求见，欲请车驾亲征，以固将士之心。而少主方在後苑调鹰，至暮竟不召。维翰退而叹曰：“国家阽危如此，草泽逋客亦宜下问，况大臣求见而不召耶！事亦可知矣。”未几，杜重威之徒降于契丹，少主遂北迁。
                                                 【一一二八至一一二九页】
                             
    史臣曰：少帝以中人之才，嗣将坠之业，属上天不佑，仍岁大饥，尚或绝强敌之欢盟，鄙辅臣之谋略。奢淫自纵，谓有泰山之安；委托非人，坐受平阳之辱。族行万里，身老穷荒，自古亡国之丑者，无如帝之甚也。千载之後，其如耻何，伤哉！永乐大典卷一万五千六百四十九。
                                                           【一一二九页】
                               
@
#篇名:旧五代史
#类型:史;北宋
#时代:6

          《旧五代史》卷:八十六

    晋书十二
      后妃列传第一
                                                           【一一三一页】
                             
        案：薛史晋后妃传，永乐大典已佚，今取欧阳史晋家人传与五代会要诸书互校，
    则事多舛误。奴李太后在长
          兴中进封魏国公主，清泰二年改封晋国长公主，而欧阳史则云清泰二年封魏国
          长公主。少帝册故妃张氏为皇后，而欧阳史不载其姓氏。盖欧阳史以文章自负
          ，只取薛史原文任意删削，未尝考其事之本末也。今采五代会要、通监、契丹
          国志、文献通考所载晋后妃事，分注互缀，以补薛史之阙，且以备欧阳史之考
          证焉。
                                                           【一一三一页】
                            (续)
    高祖皇后李氏。案五代会要云：高祖皇后李氏，唐明宗第三女，天成三年四月，封永宁公主，长兴四年九月，进封魏国公主，清泰二年九月，改封晋国长公主〔一〕，至天福六年十一月，尊为皇后，七年六月，尊为皇太后，开运四年三月，与少帝同迁于契丹之黄龙府，汉乾佑三年八月二十五日，崩於蕃中之建丘〔二〕。文献通考云：天福二年，有司请立皇后，帝以宗庙未立，谦抑未遑。帝崩，出帝即位，乃尊为皇太后。契丹国志载晋出帝降表云：“孙男臣重贵言：顷者，唐运告终，中原失柄，数穷否极，天陷地倾。先人有田一成，有¤一旅，兵连祸结，力屈势孤。翁皇帝救难摧锋，兴利除害，躬擐甲胄，深入寇场。犯露蒙霜，度¤门之险；驰风掣电，行中冀之诛。黄¤一麾，天下大定，势凌宇宙，义感神明，功成不居，遂兴晋祚，则翁皇帝大有造于石氏也。旋属天降鞠凶，先君即世，臣仰承遗旨，得绍前基，谅¤之初，荒迷失次，凡有军国重事，皆委将相大臣。至於擅继宗祧，即非禀命；轻发文字，辄敢抗尊。自起衅端，果贻赫怒，祸至神惑，运尽天亡。十万兵徒，望风束手；亿兆黎庶，延颈归心。臣负义包羞，贪生忍耻，自贻颠覆，上累祖宗，偷度晨昏，苟存视息。翁皇帝若惠顾畴昔，稍霁雷霆，未赐显诛，不绝先祀，则百口荷更生之德，一门衔罔报之恩，虽所愿焉，非敢望也。臣与太后、妻冯氏於郊野面缚俟命。”皇太后降表云：“晋室皇太后媳妇李氏妾言：张彦泽、傅住儿等至，伏蒙皇帝阿翁降书安抚者。妾伏念先皇帝顷在¤、汾，适逢屯难，危同累卵，急若倒悬，智勇俱穷，朝夕不保。皇帝阿翁发自冀北，亲抵河东，跋履山川，¤越险阻，立平巨孽，遂定中原，救石氏之覆亡，立晋朝之社稷。不幸先帝厌代，嗣子承祧，不能继好息民，而反亏恩辜义，兵
                                                 【一一三一至一一三二页】
                           
戈屡动，驷马难追，戚实自贻，咎将谁执。今穹¤震怒，中外携离，上将牵羊，六师解甲。妾举宗负衅，视景偷生，惶惑之中，抚问斯至，明宣恩旨，曲赐含容，慰谕丁宁，神爽飞越，岂谓已垂之命，忽蒙更生之恩，省罪责躬，九死未报。今遣孙男延煦、延宝奉表请罪，陈谢以闻。”又，帝纪云：会同十一年正月朔，出帝、太后迎辽帝于封丘门外，帝辞不见，馆於封禅寺，遣其将崔廷勋以兵守之。是时雨雪连旬，外无供亿，上下冻馁。太后使人谓寺僧曰：“吾尝於此饭僧数万，今日岂不相悯耶？”僧辞以辽帝之意难测，不敢献食。少帝阴祈守者，乃稍得食。辽降少帝为光禄大夫、检校太尉，封负义侯，迁于黄龙府，即慕容氏和龙城也。帝使人谓太后曰：“吾闻尔子重贵，不从母教而至於此，可求自便，勿与俱行。”太后答曰：“重贵事妾谨慎，所失者违先君之志，绝两国之欢。然重贵此去，幸蒙大惠，全身保家，母不随子，欲何所归？”于是太后与冯后、皇弟重睿、子延煦延宝，举族从晋侯而北。天禄元年四月，帝至辽阳，晋侯白衣纱帽与太后、皇后上谒于帐中。五月，帝上陉，取晋侯所从宦者十五人、东西班十五人及皇子延煦而去。八月，帝下陉，太后自驰至霸州谒帝，求于汉儿城侧赐地耕牧以为生，许之。帝以太后自行十余日，遣与延煦俱还辽阳。二年，徙晋侯、太后于建州。三年秋八月，晋李太后病，无医药，仰天号泣，戟手骂杜重威、李守贞曰：“吾死不置汝。”病亟，谓晋侯曰：“吾死，焚其骨送范阳佛寺，无使吾为边地鬼也。”
                                                 【一一三二至一一三三页】
                             
    太妃安氏。案文献通考云：安太妃，代北人，不知其世家。生出帝，帝立，尊为皇太妃。契丹国志云：天禄二年春二月，徙晋侯、太后于建州，中途安太妃卒，遗命晋侯曰：“焚骨为灰，南向扬之，庶几遗魂得返中国也。”
                                                           【一一三三页】
                             
    少帝皇后张氏。案五代会要云：天福八年十月追册。考薛史少帝纪云：追册故妃张氏为皇后。张从训传亦云〔三〕，高祖镇太原，为少帝娶从训长女为妃。是薛史当有张皇后传，欧阳史削而不书，殊为疏矣。
                                                           【一一三三页】
                              (续)
    皇后冯氏。案五代会要云：开运三年十月册。通监云：天福八年冬十月戊申，立吴国夫人冯氏为皇后。初，高帝爱少弟重胤，养以为子。及留守邺都，娶副留守冯蒙女为其妇，重胤早卒，冯夫人寡居，有美色，帝见而悦之，高祖崩，梓宫在殡，帝遂纳之。¤臣皆贺，帝谓冯道等曰：“皇太后之命，与卿等不任大庆。”¤臣出，帝与夫人酣饮，过梓宫前，¤而告曰：“皇太后之命，与先帝不任大庆。”左右失笑，帝亦自笑，谓左右曰：“我今日作新婿何如？”夫人与左右皆大笑。太后虽恚，而无如之何。既正位中宫，颇预政事。后兄玉，时为礼部郎中、盐铁判官，帝骤擢用至端明殿学士、户部侍郎，与议政事。文献通考云：契丹入京师，后随帝北迁，不知所终。      又，案五代会要载晋内职云：高祖颍川郡夫人蔡氏，天福三年八月¤。少帝宝省李氏封陇西郡夫人；张氏封春宫夫人，充皇后宫尚宫，并天福八年十二月二日¤。前左御正齐国夫人吴氏进封燕国夫人，书省魏国夫人崔氏进封梁国夫人，前右御正天水郡夫人赵氏封¤国夫人，司簿孟氏封¤国夫人，前司簿李氏封陇西郡夫人，弟子院使齐氏、大使郭氏、副使贾氏，并封本县君，太后宫尚宫陈留郡夫人何氏进封郑国夫人，河南郡夫人元氏进封齐国夫人，知客出使夫人石氏封武威郡夫人，春宫姚氏、常氏、焦氏、王氏、陶氏、魏氏、赵氏七人，并超封郡夫人，宝省婉美赵氏封天水郡夫人，武氏以下十一人，并授春宫，天福八年十一月¤。清河郡夫人张氏、彭城郡夫人刘氏，并充太后宫司宝，南阳郡夫人路氏、出使夫人赵氏白氏，并充皇后宫司宾〔四〕，开运二年八月¤。    又，按薛史不载外戚传，据五代会要云：晋高祖长女长安公主降杨承祚，天福二年五月封，至六年五月卒，追封秦国公主，至七年九月，又
                                                 【一一三三至一一三四页】
                             
追封梁国长公主。从长女高平县主、第二女新平县主、第三女千乘县主、孙女永庆县主，并天福七年五月封。今附识于此。
                                                           【一一三四页】
                               
@
#篇名:旧五代史
#类型:史;北宋
#时代:6

          《旧五代史》卷:八十七

    晋书十三
      宗室列传第二
                                                           【一一三七页】
                             
        案：晋宗室列传，永乐大典仅存四篇，余多残阙。（旧五代史考异）
                                                           【一一三七页】
                           
    广王敬威，字奉信，高祖之从父弟也。父万诠，赠太尉，追封赵王。敬威少善骑射，事後唐庄宗，以从战有功，累历军职。明宗即位，擢为奉圣指挥使。奉圣，原本作“奏圣”，今从欧阳史改正。（影库本粘签）天成、应顺中，凡十改军额，累官至检校工部尚书，赐忠顺保义功臣〔一〕。清泰中，加兵部尚书、彰圣都指挥使，遥领常州刺史。及高祖建义於太原，敬威时在洛下，知祸必及，召所亲谓曰：“夫人生而有死，理之常也。我兄方图大举，余固不可偷生待辱，取笑一时。”乃自杀於私邸，人甚壮之。天福二年，册赠太傅，葬於河南县。六年，追封广王。
                                                           【一一三七页】
                           
    子训嗣，官至左武¤将军。敬威弟¤。永乐大典卷六千七百六十。    案欧阳史：高祖有兄敬儒，弟敬德、敬殷，薛史不为立传，疑有阙文。又，¤欧阳史作敬¤。（旧五代史考异）
                                                 【一一三七至一一三八页】
                           
    ¤，字德和，案：以下有阙文。为陕州节度使。少帝即位，加同平章事。¤性骄慢，每使者至，必问曰：“小侄安否？”恣为暴虐，陕人苦之〔二〕。案：以下阙。薛史少帝纪：开运三年十二月，前曹州节度使石¤死，帝之堂叔也。欧阳史作堕沙濠溺死。（旧五代史考异）
                                                           【一一三八页】
                             
    韩王晖，案：欧阳史作敬晖。（旧五代史考异）字德昭，睿祖孝平皇帝之孙，高祖之从兄也。父万友，追封秦王。晖生而庞厚，刚毅雄直，有器局，行不由径，临事多智，故高祖於宗族之中，独厚遇之。初，张敬达之围晋阳也，高祖署晖为突骑都将，常引所部，出敌之不意，深入力战，虽夷伤流血，矢镞贯骨，而辞气益厉，高祖壮之。天福二年，遥授濠州刺史，充皇城都部署。四年，加检校司徒，授曹州防御使，加检校太保。其莅任也，★¤任，原本作“厘仕”，今据文改正。（影库本粘签）廉爱恤下，不营财利，不好伎乐，部人安之。岁余，以疾终於官，归葬太原。八年，册赠太师，★案：欧阳史作赠太傅，加赠太师。（旧五代史考异）追封韩王。子曦嗣。★永乐大典卷六千七百六十。    案宋史石曦传：天福中，以曦为右神武将军，历汉至周，为右武¤、左神武二将军。恭帝即位，初为左¤将军，会高丽王昭加恩，命曦副左骁¤将军戴交充使。淳化四年卒。（旧五代史考异）
                                                 【一一三八至一一三九页】
                             
    剡王重胤〔三〕。案：郯王以下诸王传，永乐大典原阙。欧阳史云：重胤，高祖弟也，亦不知其为亲疏，然高祖爱之，养以为子，故于名加“重”而下齿诸子。通监齐王纪同。重胤妇冯氏，後为少帝后，欧阳史载：契丹入京师，暴少帝之恶于天下，曰：“纳叔母于宫中，乱人伦之大典。”是重胤实为高祖弟也。五代会要作高祖第三子重胤，天福七年四月，追封郯王。考郯王，欧阳史作郑王，封爵亦异。又，案薛史唐纪，清泰三年，诛皇城副使石重裔，敬瑭之子也。考会要载高祖诸子，无别名重裔者，重裔疑即重胤，史氏避宋太祖讳故作裔，然通监高祖纪作敬瑭之子重胤，齐王纪又作高祖少弟重胤早卒，似两纪实有两人，姑存之以备考。（旧五代史考异）
                                                           【一一三九页】
                             
    虢王重英〔四〕。案：虢王传，永乐大典原阙。考五代会要云：重英，高祖长子，天福四年四月追封。是书唐纪，清泰三年七月己丑，诛右¤上将军石重英。（殿本）    案五代会要云：重英，高祖长子，天福四年四月追封。薛史唐纪，清泰三年七月己丑，诛右¤上将军石重英。通监考异引废帝实录作侄男供奉官重英。又，广本“英”作“殷”。（旧五代史考异）
                                                           【一一三九页】
                             
    楚王重信，字守孚，高祖第二子，案：五代会要作第四子。（旧五代史考异）後唐明宗之外孙也。少敏悟，有智思。天成中，始授银青光禄大夫、检校左散骑常侍，俄加检校刑部尚书，守相州长史，未几，迁金紫光禄大夫，超拜检校司徒，守左金吾¤大将军。重信历事唐明宗及闵帝、末帝，不恃贵戚，能克己复礼，常恂恂如也，甚为时论所称。高祖即位，出镇孟津，到任¤月，去民病十余事，朝廷有诏褒之。是岁，范延光叛命於邺，诏遣前灵武节度使张从宾发河桥屯兵数千人，东讨延光。既而从宾与延光合谋为乱，遂害重信於理所，时年二十，远近闻者，为之叹惜。诏赠太尉。时执事奏曰：“两汉子弟，生死无历三公位者。”高祖曰：“此儿为善被祸，予甚愍之，自我作古，宁有例乎。”遂行册命。以其年十月，葬河南万安山。天福七年，追封沂王，少帝嗣位，改封楚王。妃南阳白氏，昭信军节度使奉进之女也。重信有子二人，皆幼，长於公宫，及少帝北迁，不知其所终。★永乐大典卷六千七百六十。
                                                 【一一三九至一一四０页】
                             
    寿王重¤，字宏理，高祖第三子也。案：五代会要作第二子，通监考异作侄男。（旧五代史考异）幼岐嶷，好儒书，亦通兵法。高祖素所锺爱，及即位，自北京皇城使拜左骁¤大将军。车驾幸浚郊，★浚郊，原本作“¤效”，今据册府元龟改正。（影库本粘签）加检校司空，权东都留守。未几，邺都范延光叛，朝廷遣杨光远讨之〔五〕，诏前灵武节度使、洛都巡检使张从宾发盟津屯兵赴邺下。会从宾密通延光，与娄继英等先劫河桥，次乱洛邑，因害重¤於河南府，时年十九。从宾败，高祖发哀於便殿，辍视朝三日，诏赠太傅。是岁冬十月，诏遣庄宅使张颖监护丧事，葬於河南府万安山。天福，追封寿王。妃李氏，汾州刺史¤之女也。重¤无子，妃後落发为尼，开运中，卒於京师。★永乐大典卷六千七百六十。    案：晋宗室传，原本多阙佚，今姑仍原文。
                                                 【一一四０至一一四一页】
                             
    夔王重进〔六〕。案五代会要云：重进，高祖第五子，天福七年四月追封。（旧五代史考异）
                                                           【一一四一页】
                             
    陈王重杲〔七〕案欧阳史云：高祖少子曰冯六，未名而卒，赠太傅，追封陈王，赐名重杲，旧说以重睿为幼子，非也。今考五代会要作高祖第六子重杲，第七子重睿，与欧阳史异。（旧五代史考异）
                                                           【一一四一页】
                            
    重睿〔八〕。案契丹国志云：高祖忧悒成疾，一旦冯道独对，高祖命幼子重睿出拜之，又令宦者抱置道怀中，盖欲冯道辅立之。高祖崩，道与侍¤马步都虞候景延广议，以国家多难，宜立长君，乃奉齐王重贵为嗣。五代会要云：重睿，高祖第七子，许州节度使，未封王。欧阳史云：从出帝北迁，不知其所终。（旧五代史考异）
                                                           【一一四一页】
                            
    延煦〔九〕。按五代会要云：延煦，少帝长子，遥领陕西节度使。通监云：赵在礼家赀为诸帅之最，帝利其富，为皇子镇宁节度使延煦娶其女，在礼自费缗钱十万，县官之费，数倍过之。（旧五代史考异）
                                                           【一一四一页】
                            
    延宝〔一０〕。案五代会要云：延宝，少帝次子，遥领鲁州节度使。通监云：延煦及弟延宝皆高祖诸孙，帝养以为子。会要引实录亦云皆帝之从子，养以为子。欧阳史云：延煦等从帝北迁，後不知其所终。（旧五代史考异）
                                                           【一一四二页】
                               
@
#篇名:旧五代史
#类型:史;北宋
#时代:6

          《旧五代史》卷:八十八

    晋书十四
      列传第三
                                                           【一一四三页】
                           
    景延广，字航川〔一〕，陕州人也。父建，累赠太尉。延广少习射，以挽强见称。梁开平中，邵王朱友诲节制於陕，邵王朱友诲，原本作“郡王诸友谋”，今从欧阳史改正。（影库本粘签）召置麾下，友诲坐谋乱，延广窜而获免。後事华州连帅尹皓，皓引荐列校，隶于汴军，从王彦章拒庄宗於河上。及中都之败，彦章见擒，而延广被数创，归於汴。
                                                           【一一四三页】
                           
    唐天成中，明宗幸夷门，会朱守殷拒命，寻平之，延广以军校连坐，将弃市。高祖时为六军副使，掌其事，见而惜之，乃密遣遁去，寻收为客将。及张敬达之围晋阳，高祖付以戎事，甚有干城之功。高祖即位，授侍¤步军都指挥使、检校司徒、遥领果州团练使，转检校太保，领夔州节度使。四年，出镇滑台。五年，加检校太傅，移镇陕府。六年，召为侍¤马步都虞候，移镇河阳。七年，转侍¤亲军都指挥使、检校太尉。
                                                 【一一四三至一一四四页】
                           
    其年夏，高祖晏驾，延广与宰臣冯道等承顾命，以少帝为嗣。既发丧，都人不得偶语，百官赴临，未及内门，皆令下马，由是有骄暴之失。少帝既嗣位，延广独以为己功，寻加同平章事，弥有矜伐之色。朝廷遣使告哀契丹，无表致书，去臣称孙，契丹怒，遣使来让，延广乃奏令契丹回图使〔二〕乔荣案：欧阳史作乔莹，辽史同薛史。契丹国志云：先是，河阳牙将乔荣从赵延寿入辽，辽帝以为回国使，置邸大梁。至是，景延广说帝囚荣于狱，凡辽国贩易在晋境者，皆杀之，夺其货。大臣皆言辽国不可负，乃释荣，慰赐而遣之〔三〕。告戎王曰：“先帝则北朝所立，今上则中国自策，为邻为孙则可，无臣之理。”且言：“晋朝有十万口横磨剑，翁若要战则早来，他日不禁孙子，则取笑天下，当成後悔矣。”由是与契丹立敌，干戈日寻。初，高祖在位时，宣借杨光远骑兵数百，延广请下诏遣还，光远由此忿延广，怨朝廷，遣使泛海构衅。
                                                           【一一四四页】
                           
    天福八年十二月，契丹乃南牧。九年正月，陷甘陵，河北储蓄悉在其郡。少帝大骇，亲率六师，进驻澶渊，延广为上将，凡六师进退，皆出胸臆，少帝亦不能制，¤咸惮而忌之。契丹既至城下，使人宣言曰：“景延广唤我来相杀，何不急战！”一日，高行周与蕃军相遇於近郊，以¤寡不敌，急请济师，延广勒兵不出，是日行周幸而获免。及契丹退，延广犹闭栅自固，士大夫曰：“昔与契丹绝好，言何勇也；今契丹至若是，气何惫也。”案：契丹国志云：辽帝帐中有小校亡去，云：“辽帝已传木书，收军北去。”景延广疑有诈，闭壁不敢追。辽帝北归，所过焚掠、民物殆尽。（孔本）时延广在军，母凶问至，自澶渊津北移於津南，不信宿而复莅戎事，曾无戚容，下里之士亦闻而恶之。时有太常丞王绪者，因使德州回，与延广有隙，因诬奏与杨光远通谋，遣吏絷於麾下，锻成其事。判官卢亿累劝解不从，寻有诏弃市，时甚¤之。少帝还京，尝幸其第，进献锡赉，有如酬酢〔四〕，权宠恩渥，为一朝之冠。俄与宰臣桑维翰不协，少帝亦惮其难制，遂罢兵权，出为洛都留守、兼侍中。由是郁郁不得志，亦意契丹强盛，国家不济，身将危矣，但纵长夜饮，无复以夹辅为意。★案宋史卢多逊传：父亿。景延广镇天平，表亿掌书记，留守西洛，又为判官。时国用窘乏，取民财以助军，河南府计出二十万缗，延广欲并缘以图羡利，增为三十七万缗。亿谏曰：“公位兼将相，既富且贵，今国帑空竭，不得已而取资於民，公何忍利之乎！”延广惭而止。（旧五代史考异）
                                                 【一一四四至一一四五页】
                           
    开运三年冬，契丹渡滹水，诏遣屯孟津，将戒途，由府署正门而出，所乘马腾立不进，几坠於地，乃易乘而行，时以为不祥之甚。及王师降契丹，延广狼狈而还。时契丹主至安阳，遣别部队长率骑士数千，与晋兵相杂，趋河桥入洛，以取延广。戒曰：“如延广奔吴走蜀，便当追而致之。”时延广顾虑其家，未能引决。案东都事略昝居润传：昝居润尝为枢密院小吏〔五〕，景延广留守西京，补为右职。契丹犯京师，以兵围延广家，故吏悉避去，居润为全护其家。时论称之。（旧五代史考异）    案宋史昝居润传：晋室将亡，景延广委其族，自洛赴难，与是书异。（殿本）契丹既奄至，乃与从事阎丕轻骑谒契丹主於封丘，与丕俱见絷焉。★案辽史：将军康祥执景延广来献。（旧五代史考异）延广曰：“丕，臣之从事也，以职相随，何罪而亦为缧囚？”契丹释之。因责延广曰：“致南北失欢，良由尔也。”乃召乔荣质证前事，凡有十焉。始荣将入蕃时，绐延广云：“某恐忽忘所达之语，请纪於翰墨。”延广信之，乃命吏备记其事。荣亦¤巧善事人者也，虑他日见诘，则执之以取信，因匿其文於衣中。至是，延广始以他语抗对，荣乃出其文以质之，延广顿为所屈。每服一事，则受牙筹一茎，此契丹法也。延广受至八茎，但以面伏地，契丹遂咄之，命锁延广臂，将送之北土。是日，至於陈桥民家草舍，延广惧燔灼之害，至夜分伺守者怠，则引手自扼其吭，寻卒焉。虽事已穷顿，人亦壮之，时年五十六。汉高祖登极，诏赠中书令。★案：欧阳史作赠侍中。据薛史，延广出为洛都留守，已兼侍中矣，赠官当是中书令〔六〕。
                                                 【一一四五至一一四六页】
                           
    延广少时，尝泛洞庭湖，中流阻风，帆裂¤折，¤大恐。顷之，舟人指波中曰：“贤圣来护，此必有贵人矣。”寻获济焉，竟位至将相，非偶然也。永乐大典卷一万八千一百三十一。
                                                           【一一四六页】
                           
    李彦韬，太原人也。少事邢州节度使阎宝为皂隶，宝卒，高祖收於帐下。及起义，以少帝留守北京，因留彦韬为腹心，历客将、牙门都校，以纤巧故，厚承委用。及少帝嗣位，授蔡州刺史，入为内客省使、宣徽南院使。未几，遥领寿州节度，充侍¤马军都指挥使、检校太保，俄改陈州节度使，典军如故。每在帝侧，升除将相，但与宦官近臣缔结，致外情不通，陷君於危亡之地。尝谓人曰：“朝廷所设文官将何用也。”且欲澄汰而除废之，则可知其辅弼之道也。及契丹犯阙，迁少帝於开封府。一日，少帝遣人急召彦韬，将与计事，彦韬辞不赴命，少帝怏恨久之，其负国辜君也如是。及少帝北迁，戎王遣彦韬从行，洎至蕃中，隶於国母帐下。永康王举兵攻国母，以伟王为前锋，国母发兵拒之，以彦韬为排阵使，彦韬降於伟王，伟王置之帐下，其後卒於幽州。永乐大典卷一万三百八十九。
                                                 【一一四六至一一四七页】
                           
    张希崇，字德¤，幽州蓟县人也。父行简，假蓟州玉田令。希崇少通左氏春秋，复癖於吟咏。天佑中，刘守光为燕帅，性惨酷，不喜儒士，希崇乃掷笔以自效，守光纳之，渐升为裨将。俄而守光败，唐庄宗命周德威镇其地，希崇以旧籍列於麾下，寻遣率偏师守平州。案：欧阳史作刘守光不喜儒士，希崇因事军中为偏将，将兵守平州。是守光未败即守平州，非为德威所遣也，与薛史异。（旧五代史考异）
                                                           【一一四七页】
                           
    阿保机南攻，陷其城，掠希崇而去。阿保机询希崇，乃知其儒人也，因授元帅府判官，後迁卢龙军行军司马，继改蕃汉都提举使。天成初，伪平州节度使卢文进南归，契丹以希崇继其任，遣腹心总边骑三百以监之。希崇莅事数岁，契丹主渐加宠信。一日，登郡楼私自计曰：“昔班仲升西戍，不敢擅还，以承诏故也。我今入关，断在胸臆，何恬安於不测之地而自滞耶！”乃召汉人部曲之翘楚者，谓曰：“我陷身此地，饮酪被毛，生不见其所亲，死为穷荒之鬼，南望山川，度日如岁，尔辈得无思乡者乎！”部曲皆泣下沾衣，且曰：“明公欲全部曲南去，善则善矣，如敌¤何？”案：欧阳史作麾下皆言兵多不可俱亡，因劝希崇独去。（旧五代史考异）希崇曰：“俟明日首领至牙帐，则先擒之，契丹无统领，其党必散。且平州去王帐千余里，待报至徵兵，¤旬方及此，则我等已入汉界深矣，何用以¤少为病！”¤大喜。是日，希崇於郡斋之侧，坎隙地，贮石灰。明旦，首领与¤从至，希崇饮以醇酎数锺，既醉，悉投於灰¤中毙焉。其徒营於北郭，遣人攻之，皆溃围奔去，希崇遂以管内生口二万余南归。★案辽史：天显元年七月，卢龙行军司马张崇叛奔唐，疑希崇在辽只名崇，归唐後始加“希”字也。然希崇归唐在辽太宗时，而辽史系于太祖纪，又希崇本继卢文胜，而辽史书其降在卢国用归唐之前，年月皆舛误。（旧五代史考异）唐明宗嘉之，授汝州防御使。
                                                 【一一四七至一一四八页】
                           
    希崇既之任，遣人迎母赴郡，母及境，希崇亲肩板舆行三十里，观者无不称叹。历二年，迁灵州两使留後。先是，灵州戍兵岁运粮经五百里〔七〕，有剽攘之患。希崇乃告谕边士，广务屯田，岁余，军食大济。玺书褒之，因正授旄节。清泰中，希崇厌其杂俗，频表请觐，诏许之。至阙未久，朝延以安边有闻，议内地处之，改¤州节度使。及高祖入洛，与契丹方有要盟，虑其为所取，乃复除灵武。案通监：帝与契丹修好，虑其复取灵武。（旧五代史考异）希崇叹曰：“我应老於边城，赋分无所逃也。”因郁郁不得志，久而成疾，卒於任，时年五十二。希崇自小校累官至开府仪同三司、检校太尉，三历方面，封清河郡公，食邑二千户，赐清边奉国忠义功臣，亦人生之荣盛者也。★案：欧阳史作赠太师。
                                                 【一一四八至一一四九页】
                           
    希崇素朴厚，尤嗜书，莅事之余，手不释卷，不好酒乐，不蓄姬仆，祁寒盛暑，必俨其衣冠，厮养之辈，未尝闻亵慢之言。事母至谨，每食必侍立，俟盥漱毕方退，物议高之。性虽仁恕，或遇奸恶，则嫉之若仇。在¤州日，有民与郭氏为义子，自孩提以至成人，因乘戾不受训，遣之。郭氏夫妇相次俱死。郭氏有嫡子，已长，时郭氏诸亲与义子相约，云是亲子，欲分其财物，助而讼之，前後数政不能理，遂成疑狱。希崇览其诉，判云：“父在已离，母死不至。止称假子，孤二十年抚养之恩；傥曰亲儿，犯三千条悖逆之罪。颇为伤害名教，安敢理认田园！其生涯并付亲子，所讼人与朋奸者，委法官以律定刑。”闻者服其明。希崇亦善观象，在灵州日，见月掩毕口大星，经月复尔，乃叹曰：“毕口大星，边将也，月再掩之，吾其终欤！”果卒於郡。
                                                           【一一四九页】
                           
    子仁谦为嗣，历引进副使。永乐大典卷六千三百五十一。
                                                           【一一四九页】
                           
    王庭胤，字绍基，其先安人也。案：“安”字上有脱文。欧阳史王处直传作京兆万年人，疑是长安。祖处存，定州节度使。父邺，晋州节度使。庭胤，唐庄宗之内表也。性勇剽狡捷，鹰瞬隼视，喑呜¤睚，则挺剑而不顾。少为晋阳军校，以攻城野战为务，暑不息嘉树之阴，寒不处密室之下，与军伍食不异味，居不异适〔八〕，故庄宗於亲族之中，独加礼遇。庄宗、明宗朝，累历贝、忻、密、澶、隰、相六州刺史。案：欧阳史不载相州。国初，范延光据邺称乱，高祖以庭胤累朝宿将，诏为魏府行营中军使兼贝州防御使。城降赏劳，授相州节度使，寻移镇定州。先是，契丹欲以王处直之子威为定州节度使，处直则庭胤之叔祖也。处直为养子都所篡，时威北走契丹，契丹纳之。至是契丹遣使谕高祖云：“欲使王威袭先人土地，如我蕃中之制。”高祖答以：“中国将校自刺史、团练、防御使序迁，方授旄节，请遣威至此任用，渐令升进，乃合中土旧规。”戎王深怒其见拒，使人复报曰：“尔自诸侯为天子，有何阶级耶？”高祖畏其滋蔓，则厚赂力拒其命，契丹怒稍息，遂连升庭胤，俾镇中山，且欲塞其意也。少帝嗣位，改沧州节度使，累官至检校太尉。开运元年秋，卒於位，年五十四。赠中书令。
                                                           【一一五０页】
                           
    有子五人，长曰昭敏，仕至金吾将军卒。永乐大典卷一万八千一百三十一。
                                                           【一一五０页】
                           
    史匡翰，字元辅，¤门人也。父建瑭，事庄宗为先锋将，敌人畏之，谓之“史先锋”，累立战功，唐书有传。匡翰起家袭九府都督，历代州辽州副使、检校太子宾客。同光初，为岚、宪、朔等州都游奕使，改天雄军牢城都指挥使，再加检校户部尚书，领浔州刺史。天成中，授天雄军步军都指挥使，岁余，迁侍¤彰圣马军都指挥使。高祖有天下也，授检校司空、怀州刺史。其妻鲁国长公主，即高祖之妹也。寻转控鹤都指挥使兼和州刺史、驸马都尉，俄授检校司徒、郑州防御使，未几，迁义成军节度、滑濮等州观察处置、管内河堤等使。丁母忧，寻起复本镇。案：陶谷撰匡翰碑文云：“圃田待理，汉殿抡才，功臣旌佐国之名，出守奉专城之寄。”盖郑州即在义成军管内，匡翰虽迁官，不离本镇也。
                                                 【一一五０至一一五一页】
                           
    匡翰刚毅有谋略，御军严整，接下以礼，与部曲语，未尝称名，历数郡皆有政声。案：陶谷撰碑文云：“斋坛峻而金鼓严，麻案宣而油幢出。控梁苑之西郊，殷乎威望；抚国侨之遗俗，绰有政声。”与薛史合。尤好春秋左氏传，每视政之暇，延学者讲说，躬自执卷受业焉，时发难问，穷於隐奥，流辈或戏为“史三传”。戏为，原本作“觑为”，今从册府元龟改正。（影库本粘签）既自端谨，不喜人醉。幕客有关彻者，狂率酣¤，一日使酒，怒谓匡翰曰：“明公昔刺覃怀，与彻主客道至，★“道至”二字原文疑有舛误。考册府元龟所引薛史与永乐大典同，今姑仍其旧。（影库本粘签）事无不可，今领节钺，数不相容。且书记赵砺，险¤之人也，胁肩谄笑，黩货无厌，而明公待之甚厚，彻今请死。近闻张彦泽脔张式，未闻史匡翰斩关彻，恐天下谈者未有比类〔九〕。”匡翰不怒，引满自罚而慰勉之，其宽厚如此。天福六年，白马河决，匡翰祭之，见一犬有角，浮於水心，甚恶之，後数月遘疾而卒于镇，年四十。诏赠太保。
                                                 【一一五一至一一五二页】
                           
    子彦容，历宫苑使、濮单宿三州刺史〔一０〕。永乐大典卷一万一百八十三。
                                                           【一一五二页】
                             
    梁汉¤，太原人也。少事後唐武皇，初为军中小校，善骑射，勇於格战。庄宗之破刘仁恭、王德明，及与梁军对垒於德胜，皆预其战，累功至龙武指挥使、检校司空。梁平，授检校司徒、濮州刺史。同光三年，魏王继岌统军伐蜀，以汉¤为魏王中军马步都虞候。天成初，授许州兵马留後、检校太保，寻为¤州节度使，岁余加检校太傅，充威胜军节度、唐邓等州观察处置等使，在镇二年，移镇许州。许州，原本作“详州”，今从通监改正。（影库本粘签）长兴四年夏，以眼疾授太子少师致仕。高祖素与汉¤有旧，及即位之初，汉¤进谒，再希任使，除左威¤上将军。天福七年冬，以疾卒於洛阳，年七十余。赠太子太保。★永乐大典卷六千六百十四。
                                                           【一一五二页】
                           
    杨思权，¤州新平人也。梁乾化初为军校，贞明二年，转弓箭指挥使、检校左仆射，累迁控鹤右第一军使。唐庄宗平梁，补右厢夹马都指挥使。天成初，迁右威¤将军〔一一〕，加检校司空。
                                                           【一一五二页】
                           
    会秦王从荣镇太原，明宗乃以冯¤为副留守，以思权为北京步军都指挥使以佐佑之。从荣幼骄狠，不亲公务，明宗乃遣纪纲一人素善从荣者，与之游处，俾从容讽导之。尝私谓从荣曰：“河南相公恭谨好善，亲礼端士，有老成之风，相公处长，更宜自励，勿致声问在河南之下。”从荣不悦，因告思权曰：“朝廷人皆推从厚，共非短我，吾将废弃矣。”思权曰：“请相公勿忧，万一有变，但思权在处有兵甲，足以济事。”乃劝从荣招置部曲，调弓砺矢，阴为之备。思权又谓使者曰：“朝廷教君伴相公，终日言弟贤兄弱何也？吾辈苟在，岂不能与相公为主耶？”使者惧，告冯¤，乃密奏之，明宗乃诏思权赴京师，以秦王之故，亦弗之罪也。长兴末，为右羽林都指挥使，遣戍兴元。
                                                           【一一五三页】
                           
    闵帝嗣位，奉诏从张虔钊讨凤翔，洎至岐下，思权首倡倒戈以攻虔钊。寻领部下军率先入城，谓唐末帝曰：“臣既赤心奉殿下，俟京城平定，与臣一镇，勿置在防御团练使内。”乃怀中出纸一幅，谓末帝曰：“愿殿下亲书臣姓名以志之。”末帝命笔，书“可¤宁节度使”。及即位，授推诚奉国保¤功臣、静难军节度、¤宁庆衍等州观察处置等使、检校太保。清泰三年，入为右龙武军统军。高祖即位，除左¤上将军，进封开国公。天福八年，以疾卒，年六十九。赠太傅。永乐大典卷六千五十二。
                                                           【一一五三页】
                           
    尹晖，魏州人也。少以勇健事魏帅杨师厚为军士，唐庄宗入魏，擢为小校，从征河上，每於马前步¤有功。庄宗即位，连改诸军指挥使。天成、长兴中，领数郡刺史，累迁严¤都指挥使。唐应顺中，王师讨末帝於岐下，晖与杨思权首归，末帝约以邺都授之。末帝即位，高祖入洛，尝遇晖於通衢，晖马上横鞭以揖高祖。高祖忿之，後因谒谓末帝曰：“尹晖常才，以归命称先，陛下欲令出镇名藩，外论皆云不当。”末帝乃授晖应州节度使。高祖即位，改右¤大将军。时范延光据邺谋叛，以晖失意，密使人¤蜡弹〔一二〕，以荣利啖之。晖得延光文字，惧而思窜，欲沿汴水奔於淮南。高祖闻之，寻降诏招唤，未出王畿，为人所杀。
                                                           【一一五四页】
                           
    子勋，事皇朝，累历军职，迁内外马步都军头，见为郢州防御使。永乐大典卷一万八千一百三十一。
                                                           【一一五四页】
                           
    李从璋，字子良，後唐明宗皇帝之犹子也。少善骑射，从明宗历战河上，有平梁之功。唐同光末，魏之乱军迎明宗为帝，从璋时引军自常山过邢，邢人以从璋为留後。¤月，明宗即位，受诏领捧圣左厢都指挥使，时天成元年五月也。八月，改大内皇城使，加检校司徒、彰国军节度使，赐竭忠建策兴复功臣。旋以达靼诸部入寇，从璋率麾下出讨，一鼓而破，有诏褒之。
                                                           【一一五四页】
                           
    三年四月，移镇滑台。滑台，原本作“体台”，今从通监改正。（影库本粘签）时明宗驻跸於大梁，从璋尝召幕客谋曰：“车驾省方，藩臣咸有进献，吾为臣为子，安得後焉。欲取仓廪羡余，以助其用，诸君以为何如？”内有宾介白曰：“圣上宽而难犯，行宫在近，忽致上达，则一幕俱罹其罪。”从璋怒，翌日，欲引弓射所言者，朝廷知之，改授右骁¤上将军。
                                                           【一一五五页】
                           
    长兴元年十月，出镇陕州。二年五月，迁河中节度使。三年，就加检校太傅，案：从璋为河中节度，以代安重诲也。五代史阙文：从璋见重诲，拜于庭下，重诲惊曰：“太傅过礼。”据此传，从璋至三年始加检校太傅，徙镇河中时，不应先称为太傅。（旧五代史考异）赐忠勤静理崇义功臣。四年五月，制封洋王。是岁，明宗厌代，闵帝嗣位，寻受命代潞王於岐下，会潞王举兵入洛，事遂寝。高祖即位之元年十二月，授威胜军节度使，降封陇西郡公。二年九月，终於任，年五十一。邓人为之罢市，思遗爱也。诏赠太师。
                                                           【一一五五页】
                           
    从璋性贪黩，惧明宗严正，自滑帅入居环¤之後，以除拜差跌，心稍悛悟，後历数镇，与故时幕客不足者相遇，无所憾焉。蒲、陕之日，政有善誉，改赐“忠勤静理”之号，良以此也。及高祖在位，愈畏其法，故殁於南阳，人甚惜之，亦明宗宗室之白眉也。子重俊。永乐大典卷一万八千一百二十。
                                                           【一一五五页】
                         
    重俊，唐长兴、清泰中，历诸¤将军；高祖即位，遥领池州刺史；少帝嗣位，授虢州刺史。性贪鄙，常为郡人所讼，下御史台，抵赃至重，太后以犹子之故救之，乃归罪於判官高献，止罢其郡。未几，复居环列，出典商州。商民素贫，重俊临之，割剥几尽。复御家不法，其奴仆若履汤蹈火，忤其意者，或鞭之，或刃之。又杀从人孙汉荣，掠其妻，及受代归洛，汉荣母燕氏获其子妇，以诉於府尹景延广。牙将张守英谓燕曰：“重俊前朝枝叶，今上中表，河南尹其何以理。不若邀其金帛，私自和解，策之上也。”燕从其言，授三百缗而止。後以青衣赵满师因不胜楚毒，¤垣诉景延广，云重俊与妹私奸及前後不法事，延广奏之。诏遣刑部郎中王瑜鞫之，王瑜，原本作“王¤”，今从通监改正。（影库本粘签）尽得其实，并以秽迹彰露，而赐死於家。★永乐大典卷一万三百八十九。
                                                           【一一五六页】
                          
    李从温，字德基，代州崞县人，後唐明宗之犹子也。明宗微时，从温执仆御之役，後养为己子，及历诸藩，署为牙校，命典¤库。唐同光中，奏授银青光禄大夫、检校右散骑常侍，累加检校司空，充北京副留守。明宗即位，授安国节度使、检校司徒。长兴元年四月，入为右武¤上将军。是岁，复出镇许田。明年，移北京留守，加太傅。四年正月，改太平军节度使〔一三〕。五月，制封兖王。十一月，移镇定州，兼北面行营副招讨使，寻又移镇常山。清泰中，加同平章事，改镇彭门。高祖即位之明年，就加侍中。七年，加兼中书令。八年，再为许州节度使、开府仪同三司，封赵国公，累加食邑一万户，实食封一千二百户。开运二年，改河阳三城节度使。三年二月，卒于任，年六十三。赠太师，追封陇西郡王。
                                                 【一一五六至一一五七页】
                          
    从温始以明宗本枝，历居藩翰，无文武才略资济代之用，凡临民以货利为急。在常山日，¤牙署池潭凡十余顷，皆立木为岸，而以修篁环之，从温曰：“此何用为？”悉命伐竹取木，鬻於列肆，获其直以实用帑焉。高祖即位，从温时在兖州，多创乘舆器服，为宗族切戒，从温弗听。其妻关氏，素耿介，一日厉声於牙门云：“李从温欲为乱，擅造天子法物。”从温敬谢，悉命焚之，家无败累，关氏之力也。後以多畜驼马，纵牧近郊，民有诉其害稼者，从温曰：“若从尔之意，则我产畜何归乎？”其昏愚多此类也。高祖性至察，知而不问。少帝嗣位，太后教曰：“吾只有此兄，慎勿绳之。”故愈加姑息，以致年逾耳顺，终于牖下，乃天幸也。永乐大典卷一万三百八十九。
                                                           【一一五七页】
                          
    张万进，突厥南鄙人也。祖拽斤，父腊。万进白¤美髯，少而无赖。事唐武皇，以骑射著名，攻城野战，奋不顾命。尝与梁军对阵，持锐首短刀，跃马独进，及兵刃既¤，则易以大¤，左右奋击，出没进退，无敢当者。唐庄宗、明宗素怜其雄勇，复¤其战功，故累典大郡。天成、长兴中，历威胜、保大两镇节制。
                                                 【一一五七至一一五八页】
                          
    高祖有天下，命为彰义军节度使，所至不治，政由¤下。洎至泾原日，泾原，原本作“陉厚”，今从册府元龟改正。（影库本粘签）凶恣弥甚，每日於公庭列大鼎，烹肥¤，割¤方寸以¤宾佐，皆流泪不能大嚼，俟其他顾，则致袂中。又命巨觯行酒，诉则辱之，乃有持杯伪饮，褰领裱而纳之者。既沉湎无节，唯妇言是用，其妻与幕吏张光载干预公政，纳钱数万，补一豪民为捕贼将，领兵数百人入新平郡境。¤帅以其事上奏，有诏诘之，光载坐流罪，配于登州。
                                                           【一一五八页】
                          
    天福四年三月，万进疾笃，月余，州兵将乱，乃诏副使万庭圭委其符印。记室李升素憾凌虐，知其将亡，谓庭圭曰：“气息将奄，不保晨暮，促移就第，岂不宜乎！”庭圭从之，万进寻卒，遂以蓝¤秘尸而出，即驰骑而奏之，诏命既至，而後发丧。其妻素狠戾，谓长子彦球曰：“万庭圭逼迫危病，惊扰而死，不手戮之，奚为生也！”庭圭闻之，不敢往吊。万进假殡於精舍之下，至¤车东辕，凡数月之间，郡民数万，无一馈奠者。为不善者，¤必弃之，信矣夫！永乐大典卷六千三百五十一。
                                                           【一一五八页】
                            
    史臣曰：延广功扶二帝，任掌六师，亦可谓晋之勋臣矣。然而昧经国之远图，肆狂言於强敌，卒使邦家荡覆，宇县丘墟，书所谓“唯口起羞”者，其斯人之谓欤！彦韬既负且乘，任重才微，盗斯夺之，固其宜矣。希崇蔚有雄干，老於塞垣，未尽其才，良亦可惜。杨、尹二将，因倒戈而仗钺，岂义士之所为。其余盖以勋以亲，咸分屏翰，唯万进之丑德，又何暇於讥焉！永乐大典卷六千三百五十一。
                                                 【一一五八至一一五九页】
                                (续)
@
#篇名:旧五代史
#类型:史;北宋
#时代:6

          《旧五代史》卷:八十九

    晋书十五
      列传第四
                                                           【一一六一页】
                           
    桑维翰，字国侨，洛阳人也。父拱，事河南尹张全义为客将。维翰身短面广，殆非常人，既壮，每对监自叹曰：“七尺之身，安如一尺之面！”由是慨然有公辅之望。案三楚新录云：马希范入觐，途经淮上，时桑维翰旅游楚、泗间，知其来，遽谒之曰：“仆闻楚之为国，挟天子而令诸侯，其势不可谓卑也；加以利尽南海，公室大富。足下之来也，非倾府库之半，则不足以供刍粟之费。今仆贫者，敢以万金为请，惟足下济之。”希范轻薄公子，¤维翰形短而腰长，语鲁而且丑，不觉绝倒而笑。既而与数百缣，维翰大怒，拂衣而去。（旧五代史考异）性明惠，善词赋。★案春渚记闻云：桑维翰试进士，有司嫌其姓，黜之。或劝勿试，维翰持铁砚示人曰：“铁砚穿，乃改业。”著日出扶桑赋以见志。（旧五代史考异）
                                                           【一一六一页】
                            (续)
    唐同光中，登进士第。案张齐贤张齐王全义外传云：桑魏公将应举，父乘间告王云：“某男粗有文性，今被同人相率取解，俟王旨。”齐王曰：“有男应举，好事，将卷轴来，可令秀才来。”桑相之父趋下再拜。既归，令子侵早投书启，献文字数轴。王令请桑秀才，其父教之趋阶，王曰：“不可，既应举便是贡士。”以客礼见，王一见奇之，礼待颇厚。是年王力言于当时儒臣，且推荐之，由是擢上第。（旧五代史考异）高祖领河阳，辟为掌书记，历数镇皆从，及建义太原，首预其谋。复遣为书求援於契丹，果应之，俄以赵德钧发使聘契丹，★赵德钧，原本作“得均”，今从欧阳史改正。（影库本粘签）高祖惧其改谋，命维翰诣幕帐，述其始终利害之义，其约乃定。★案通监云：赵德钧以金帛赂契丹主，云：“若立己为帝，请即以见兵南平洛阳，与契丹为兄弟之国；仍许石氏常镇河东。”契丹主自以深入敌境，晋安未下，德钧兵尚强，范延光在其东，又恐山北诸州邀其归路，欲许德钧之请。帝闻之大惧，亟使维翰见契丹主，说之曰：“大国举义兵以救孤危，一战而唐兵瓦解，退守一栅，食尽力穷。赵北平父子不忠不信，畏大国之强，且素蓄异志，按兵观变，非以死徇国之人，何足可畏，而信其诞妄之辞，贪毫末之利，弃垂成之功乎！且使晋得天下，将竭中国之财以奉大国，岂此小利之比乎！”契丹主曰：“尔见捕鼠者乎，不备之，犹或啮伤其手，况大敌乎！”对曰：“今大国已扼其喉，安能啮人乎！”契丹主曰：“吾非有渝前约也，但兵家权谋，不得不尔。”对曰：“皇帝以信义救人之急，四海之人俱属耳目，奈何二三其命，使大义不终，臣窃为皇帝不取也。”跪于帐前，自旦之暮，涕泣争之。契丹乃从之，指帐前石谓德钧使者曰：“我已许石郎，此石烂，可改矣
                                                 【一一六一至一一六二页】
                           
。”（旧五代史考异）及高祖建号，制授翰林学士、礼部侍郎，知枢密院事，寻改中书侍郎平章事、集贤殿大学士，充枢密院使。高祖幸夷门，范延光据邺叛，张从宾复自河、洛举兵向阙，人心¤¤。时有人候於维翰者，维翰从容谈论，怡怡如也，时皆服其度量。
                                                 【一一六二至一一六三页】
                           
    及杨光远平邺，朝廷虑兵骄难制，维翰请速散其¤，寻移光远镇洛阳，光远由是怏怏，上疏论维翰去公¤私，除改不当，复营邸肆於两都之下，与民争利。高祖方姑息外将，事不获已，因授维翰检校司空、兼侍中，出为相州节度使，时天福四年七月也。先是，相州管内所获盗贼，皆籍没其财产，云是河朔旧例。及维翰作镇，以律无明文，具事以奏之。诏曰：“桑维翰佐命功全，临戎寄重，举一方之往事，合四海之通规，况贼盗之徒，律令具载。比为抚万姓而安万国，岂忍罪一夫而破一家，闻将相之善言，成国家之美事，既资王道，实契人心。今後凡有贼人准格律定罪，不得没纳家赀，天下诸州皆准此处分。”自是劫贼之家，皆免籍没，维翰之力也。岁余，移镇兖州。
                                                           【一一六三页】
                            (续)
    时吐浑都督白承福为契丹所迫，举¤内附，高祖方通好於契丹，拒而不纳。镇州节度使安重荣患契丹之强，欲谋攻袭，戎师往返路出於真定者，皆潜害之，密与吐浑深相结，至是纳焉，而致於朝。既而安重荣抗表请讨契丹，且言吐浑之请。是时安重荣握强兵，据重镇，恃其骁勇，有飞扬跋扈之志。晋祖览表，犹豫未决。维翰知重荣已畜奸谋，且惧朝廷违其意，乃密上疏曰：
        窃以防未萌之祸乱，立不拔之基扃，上系圣谋，动符天意，非臣浅陋，所可窥图
    。然臣逢世休明，致位通显，无功报国，省己愧心，其或事系安危，理关家国，苟犹
    缄默，实负君亲，是以区区之心，不能自已。
        近者，相次得进奏院状报：吐浑首领白承福已下举¤内附，镇州节度使安重荣上
    表请讨契丹。臣方遥隔朝阙〔一〕，未测端倪。窃思陛下顷在¤、汾，初罹屯难，师
    少粮匮，援绝计穷，势若缀旒，困同悬磬。契丹控弦玉塞，跃马龙城，直度阴山，径
    绝大漠，万里赴难，一战夷凶，救陛下累卵之危，成陛下覆盂之业。覆盂，原本作“
    复于”，今从通监改正。（影库本粘签）皇朝受命，於此六年，彼此通欢，亭障无事
    。虽卑辞降节，屈万乘之尊；而庇国息民，实数世之利。今者，安重荣表契丹之罪，
    方恃勇以请行；白承福畏契丹之强，将假手以报怨。恐非远虑，有惑圣聪。
        方今契丹未可与争者，有其七焉：契丹数年来最强盛，侵伐邻国，吞灭诸蕃，救
    援河东，功成师克，山後之名藩大郡，尽入封疆；中华之精甲利兵，悉归庐帐。即今
    土地广而人民¤，戎器备而战马多。此未可与争一也。契丹自告捷之後，锋锐气雄；
                                                 【一一六三至一一六四页】
                            (续)
    南军因败衄已来，心沮胆怯。况今秋夏虽稔，而帑廪无余；黎庶虽安，而贫弊益甚；
    戈甲虽备，而锻砺未精；士马虽多，而训练未至。此未可与争者二也。契丹与国家，
    恩义非轻，信誓甚笃，虽多求取，未至侵凌，岂可先发衅端，自为戎首。纵使因兹大
    克，则後患仍存；其或偶失沈机，则追悔何及。兵者凶器也，战者危事也，苟议轻举
    ，安得万全。此未可与争者三也〔二〕。王者用兵，观衅而动。是以汉宣帝得志於匈
    奴，因单于之争立；唐太宗立功於突厥，由颉利之不道。方今契丹主抱雄武之量〔三
    〕，有战伐之机，部族辑睦，蕃国畏伏，土地无灾，孳畜繁庶，蕃汉杂用，国无衅隙
    。此未可与争者四也。引弓之民，迁徙鸟举，行逐水草，军无馈运，居无¤幕，往无
    营栅〔四〕，便苦涩，任劳役，不畏风霜，不顾饥渴，皆华人之所不能。此未可与争
    者五也。戎人皆骑士，利在坦途；中国用徒兵，喜於隘险。赵、魏之北，燕蓟之南，
    千里之间，地平如砥，步骑之便，较然可知。国家若与契丹相持，则必屯兵边上。少
    则惧强敌之¤，固须坚壁以自全；多则患飞挽之劳，必须逐寇而速返。我归而彼至，
    我出而彼回，则禁¤之骁雄，疲於奔命，镇、定之封境，略无遗民。此未可与争者六
    也。议者以陛下於契丹有所供亿，谓之耗¤，有所卑逊，谓之屈辱，微臣所见，则曰
    不然。且以汉祖英雄，犹输货於冒顿；神尧武略，尚称臣於可汗。此谓达於权变，善
    於屈伸，所损者微，所利者大。必若因兹交构，遂成衅隙，自此则岁岁徵发，日日转
    输，困天下之生灵，空国家之府藏，此谓耗¤，不亦甚乎！兵戈既起，将帅擅权，武
    吏功臣，过求姑息，边藩远郡，得以骄矜，外刚内柔，上凌下僭，此为屈辱，又非多
                                                 【一一六四至一一六五页】
                           
    乎！此未可与争者七也。
        愿陛下思社稷之大计，采将相之善谋，勿听樊哙之空言，宜纳娄敬之逆耳。然後
    训抚士卒，养育黔黎，积谷聚人，劝农习战，以俟国有九年之积，兵有十倍之强，主
    无内忧，民有余力〔五〕，便可以观彼之变，待彼之衰，用己之长，攻彼之短，举无
    不克，动必成功。此计之上者也，惟陛下熟思之。
        臣又以邺都襟带山河，表里形胜，原田沃衍，户赋殷繁，乃河朔之名藩，实国家
    之巨屏。即今主帅赴阙，军府无人，臣窃思慢藏诲盗之言，恐非勇夫重闭之意，愿回
    深虑，免起奸谋。欲希陛下暂整和銮，略谋巡幸。虽栉风沐雨，上劳於圣躬；而杜渐
    防微，实资於睿略。省方展义，今也其时。臣受主恩深，忧国情切，智小谋大，理浅
    词繁，俯伏惟惧於僭¤，裨补或希於万一，谨冒死以闻。疏奏，留中不出。高祖召使人於内寝，传密旨於维翰曰：“朕比以北面事之，烦懑不快，今省所奏，释然如醒，朕计已决，卿可无忧。”
                                                 【一一六五至一一六六页】
                           
    七年夏，高祖驾在邺都，维翰自镇来朝，改授晋昌军节度使。少帝嗣位，徵拜侍中，监修国史，频上言请与契丹和，为上将景延广所否。明年，杨光远构契丹，有澶渊之役，凡制敌下令，皆出於延广，维翰与诸相无所与之。及契丹退，维翰使亲党受宠於少帝者，密致自荐，曰：“陛下欲制北戎以安天下，非维翰不可。”案：欧阳史作维翰阴使人说帝，与薛史同。通监作或谓帝曰：“欲安天下，非桑维翰不可。”与薛史异。（旧五代史考异）少帝乃出延广守洛，以维翰守中书令，再为枢密使、弘文馆大学士，继封魏国公。事无巨细，一以委之，数月之间，百度¤理。然权位既重，而四方赂遗，咸凑其门，故仍岁之间，积货钜万，由是浇竞辈得以兴谤。未几，内客省使李彦韬、端明殿学士冯玉皆以亲旧用事，与维翰不协，间言稍入，维翰渐见疏忌，将加黜退，赖宰相刘¤、李崧奏云：“维翰元勋，且无显过，不宜轻有进退。”少帝乃止。寻以冯玉为枢密使，以分维翰之权。
                                                 【一一六六至一一六七页】
                           
    後因少帝微有不豫，维翰曾密遣中使达意於太后，请为皇弟重睿择师傅以教道之，少帝以此疑其有他。俄而冯玉作相，与维翰同在中书，会舍人卢价秩满，卢价，原本作“卢侍”，今从欧阳史改正。（影库本粘签）玉乃下笔除价为工部侍郎，维翰曰：“词臣除此官稍慢，恐外有所议。”因不署名，属维翰休假，玉竟除之，自此维翰与玉尤不相协。俄因少帝以重睿择师傅言於玉，玉遂以词激帝，帝寻出维翰为开封府尹，维翰称足疾，罕预朝谒，不接宾客。
                                                           【一一六七页】
                           
    是岁，秋霖经月不歇。一日，维翰出府门由西街入内，至国子门，马忽惊逸，御者不能制，维翰落水，久而方苏。或言私邸亦多怪异，亲党咸忧之。及戎王至中渡桥，维翰以国家安危系在朝夕，乃诣执政异其议，又求见帝，复不得对。维翰退而谓所亲曰：“若以社稷之灵，天命未改，非所能知也；若以人事言之，晋氏将不血食矣。
                                                           【一一六七页】
                           
    开运三年十二月十日，王师既降契丹，十六日，张彦泽以前锋骑军陷都城，戎王遣使遗太后书云：“可先使桑维翰、景延广远来相接，甚是好事。”是日凌旦，都下军乱，宫中火发。维翰时在府署，左右劝使逃避，维翰曰：“吾国家大臣，何所逃乎？”即坐以俟命。时少帝已受戎王抚慰之命，乃谋自全之计，因思维翰在相时，累贡谋画，请与契丹和，虑戎王到京穷究其事，则显彰己过，故欲杀维翰以灭其口，因令图之。张彦泽既受少帝密旨，案通监考异云：彦泽既降契丹，岂肯复受少帝之命，当系彦泽自以私怨杀维翰，非受命于少帝也。（旧五代史考异）复利维翰家财，乃称少帝命召维翰。维翰束带乘马，行及天街，与李崧相遇，交谈之次，有军吏於马前揖维翰赴侍¤司，维翰知其不可，顾谓崧曰：“侍中当国，今日国亡，翻令维翰死之，何也？”崧甚有愧色。是日，彦泽遣兵守之，十八日夜，为彦泽所害，时年四十九。即以衣带加颈，报戎王云，维翰自经而死。戎王报曰：“我本无心害维翰，维翰不合自刭。”戎王至阙，使人验其状，令殡於私第，厚抚其家，所有田园邸第，并令赐之。★案：欧阳史作以尸赐其家，而赀财悉为彦泽所掠。（旧五代史考异）及汉高祖登极，诏赠尚书令。
                                                           【一一六八页】
                           
    维翰少时所居，恒有魑魅，家人咸畏之，维翰往往被窃其衣，撮其巾栉，而未尝改容。当两朝秉政，出上将杨光远、景延广俱为洛川守；又尝一制除节将十五人，各领军职，无不屈而服之。理安阳除民弊二十余事，在兖、海擒豪贼过千人，亦寇恂、尹翁归之流也。
                                                           【一一六八页】
                          
    开运中，朝廷以长子坦为屯田员外郎，次子埙为秘书郎。维翰谓同列曰：“汉代三公之子为郎，废已久矣，近或行之，甚¤外议。”乃抗表固让不受，寻改坦为大理司直，埙为秘书省正字，议者美之。
                                                           【一一六九页】
                          
    初，高祖在位时，诏废翰林学士院，由是并内外制皆归阁下，命舍人直内廷，数年之间，尤重其选。及维翰再居宥密，不信宿，奏复置学士院，凡署职者，皆其亲旧。时议者以维翰相业素高，公望所属，虽除授或党，亦弗之咎也。永乐大典卷七千三百三十九。五代史补：桑维翰形貌甚怪，往往见之者失次。张彦泽素以骁勇称，每谒候，虽冬月未尝不雨汗。及中渡变生，彦泽引蕃部至，欲逞其威，乃领¤突入开封府，弓矢乱发，且问：“桑维翰安在？”维翰闻之，乃厉声曰：“吾为大臣，使国家如此，甚死宜矣。张彦泽安得无礼！”乃升厅安坐数之曰：“汝有何功，带使相已临方面，当国家危急，不能尽犬马之力以为报¤，一旦背叛，助契丹作威为贼，汝心安乎？”彦泽¤其词气慨然，股栗不敢仰视，退曰：“吾不知桑维翰何人，今日之下，威棱犹如此，其再可见耶！”是夜，令壮士就府缢杀之。当维翰之缢也，犹瞠目直视，嘘其气再三，每一嘘皆有火出，其光赫然，三嘘之外，火尽灭，就视则奄然矣。
                                                           【一一六九页】
                           
    赵莹，字玄辉，华阴人也。华阴，原本作“华夏”，今从欧阳史改正。（影库本粘签）曾祖溥，江陵县丞。祖孺，秘书正字。父居晦，为农。莹风仪美秀，性复纯谨。梁龙德中，始解褐为康延孝从事。後唐同光中，延孝镇陕州，会庄宗伐蜀，命延孝为骑将。将行，留莹监修金天神祠。功既集，忽梦神召於前亭，待以优礼，谓莹曰：“公富有前程，所宜自爱。”因遗一剑一笏，觉而骇异。明宗即位，以高祖为陕府两使留後，莹时在郡，以前官谒之，一见如旧相识，即奏署管记。高祖历诸镇皆从之，累使阙下，官至御史大夫，赐金紫。高祖再镇¤州，位至节度判官，高祖建号，授莹翰林学士承旨、金紫光禄大夫、户部侍郎，知太原府事，寻迁门下侍郎、同平章事、监修国史。车驾入洛，使持聘谢契丹，及还，加光禄大夫兼吏部尚书，判户部。
                                                 【一一六九至一一七０页】
                           
    初，莹为从事，丁母忧，高祖不许归华下，以¤¤随幕，人或短之。及入相，以敦让汲引为务。监修国史日，以唐代故事残缺，署能者居职，纂补实录及修正史二百卷行於时，莹首有力焉。少帝嗣位，拜守中书令。明年，检校太尉本官，出为晋昌军节度使。是时，天下大蝗，境内捕蝗者获蝗一斗，给粟一斗，使饥者获济，远近嘉之。未几，移镇华州，岁余入为开封尹。
                                                           【一一七０页】
                           
    开运末，冯玉、李彦韬用事，以桑维翰才望素重，而莹柔而可制，因共称之，乃出维翰，复莹相位，加弘文馆大学士。及李崧、冯玉议出兵应接赵延寿，而以杜重威为都督部署，莹私谓冯、李曰：“杜中令国之懿亲，所求未惬，心恒怏怏，安可更与兵权？若有事边陲，只李守贞将之可也。”
                                                 【一一七０至一一七一页】
                           
    及契丹陷京城，契丹主迁少帝於北塞，莹与冯玉、李彦韬俱从。李彦韬，原本脱“彦”字，今从通监增入。（影库本粘签）契丹永康王代立，授莹太子太保。★案：辽史作太子太傅。（旧五代史考异）周广顺初，遣尚书左丞田敏报命於契丹，遇莹於幽州。莹得见华人，悲怅不已，谓田敏曰：“老身漂零寄於此，近闻室家丧逝，弱子无恙，蒙中朝皇帝倍加存恤，东京旧第本属公家，亦闻优恩特给善价，老夫至死无以报效。”於是南望稽首，涕泗潢流。先是，汉高祖以入蕃将相第宅¤赐随驾大臣，故以莹第赐周太祖。太祖时为枢密副使，召莹子前刑部郎中易则告之曰：“所赐第，除素属版籍外，如有别契券为己所置者，可归本直。”即以千余缗遗易则。易则惶恐辞让，周太祖坚与之方受，故莹言及之。未几，莹卒於幽州，时年六十七。
                                                           【一一七一页】
                           
    莹初被疾，遣人祈告於契丹主，愿归骨於南朝，使羁魂幸复乡里，契丹主闵而许之。及卒，遣其子易从、家人数辈护丧而还，仍遣大将送至京师。周太祖感叹久之，诏赠太傅，仍赐其子绢五百疋，以备丧事，令归葬於华阴故里。永乐大典卷一万六千九百九十一。
                                                           【一一七一页】
                           
    刘¤，字耀远，涿州归义人也。祖乘，幽府左司马；父因，幽州巡官。¤神彩秀拔，文学优赡，与兄¤、弟¤，俱有乡曲之誉。唐天佑中，契丹陷其郡，¤被俘至新州，逃而获免。後居上国大宁山，与吕梦奇、张麟结庵共处，以吟诵自娱。
                                                 【一一七一至一一七二页】
                           
    会定州连帅王处直以其子都为易州刺史，署¤为军事衙推。及都去任，乞假还乡，都招¤至中山。会其兄¤自本郡至，都荐於其父，寻署为节度衙推，不¤岁，命为观察推官。历二年，都篡父位。时都有客和少微素嫉¤，构而杀之，¤越境而去，寓居浮阳，节度使李存审辟为从事。庄宗即位，授太常博士，寻擢为翰林学士，继改膳部员外郎，赐绯；比部郎中，赐紫。丁母忧，服阕，授库部郎中，依旧充职。明宗即位，拜中书舍人，历户部侍郎、案欧阳史作兵部侍郎。    案：薛史唐明宗纪作兵部侍郎，与此传异。欧阳史从薛史本纪。（旧五代史考异）端明殿学士。明宗重其风仪，爱其温厚，长兴中，拜中书侍郎兼刑部尚书、平章事。时¤入谢，遇大祠，明宗不御中兴殿，合门白：“旧礼，宰相谢恩，须正殿通唤，请候来日。”枢密使赵延寿曰：“命相之制，下已数日，中谢无宜後时。”因即奏之，遂谢於端明殿。¤自端明殿学士拜相，而谢於本殿，士子荣之。
                                                           【一一七二页】
                           
    清泰初，兼判三司，加吏部尚书、门下侍郎，监修国史。时与同列李愚不协，动至忿争，时论非之。未几，俱罢知政事，¤守右仆射，以张延朗代判三司。初，唐末帝自凤翔至，切於军用，时王玫判三司，诏问钱谷，玫具奏其数，及命赏军，甚愆於素。案通监云：帝问王玫以府库之实，对有数百万在。既而阅实，金帛不过三万两匹。（旧五代史考异）末帝怒，用¤代玫，¤乃搜索簿书，命判官高延赏计穷诘勾，及积年残租，或场务贩负，皆虚系赈籍，条奏其事，请可徵者急督之，无以偿官者蠲除之。★案通监清泰元年八月〔六〕，免诸道逋租三百三十八万。（旧五代史考异）吏民相与歌咏，唯主典怨沮。及罢相之日，¤吏相贺，¤归，无一人从之者，盖憎其太察故也。
                                                 【一一七二至一一七三页】
                           
    天福初，张从宾作乱於洛阳，害皇子重¤，诏为东都留守，判河南府事，寻以本官判盐铁。未几，奉使入契丹，还迁太子太保兼左仆射，封谯国公，俄改太子太傅。开运初，授司空、平章事，监修国史，复判三司。契丹主至，不改其职。¤以眼疾乞休致，契丹主降伪命授¤守太保。案：欧阳史作罢为太保。（旧五代史考异）契丹主北去，留於东京。其年夏，以病卒，年六十。汉高祖登极，赠太保。
                                                           【一一七三页】
                           
    初，¤避难河朔，匿於北山兰若，有贾少瑜者为僧，辍衾袍以温燠之。及¤官达，致少瑜进士及第，拜监察御史，闻者义之。永乐大典卷九千九十八。
                                                           【一一七三页】
                             
    冯玉。案：以下有阙文。欧阳史云：字景臣，定州人。（旧五代史考异）    冯玉传，永乐大典阙全篇。其散见各韵者，尚存三条，今排比前後，以存大概。（影库本粘签）少帝嗣位，纳冯后於中宫，后即玉之妹也。玉既联戚里，恩宠弥厚，俄自知制诰、中书舍人出为颍州团练使，迁端明殿学士、户部侍郎，寻加右仆射，军国大政，一以委之。★永乐大典卷一万三百三十。    案：以下有阙文。通监云：玉每喜承迎帝意，由是益有宠。尝有疾在家，帝谓诸宰相曰：“自刺史而上，俟冯玉出，乃得除。”其倚任如此。玉乘势弄权，四方赂遗，辐辏其门，由是朝政日坏。（旧五代史考异）张彦泽陷京城，军士争凑其第，家财臣万，一夕罄空。翌日，玉假盖而出，犹绕指以谄彦泽，且请令引送玉玺於契丹主，将利其复用。★永乐大典卷一万三百三十。玉从少帝北迁，契丹命为太子少保。至周太祖广顺二年，其子杰自幽州不告父而亡归〔七〕，玉惧谴责，寻以忧恚卒於蕃中。永乐大典卷一万七千一百九十五。    五代史补：冯玉尝为枢密使，有朝使马承翰素有口辨，一旦持刺来谒玉，玉览刺辄戏曰：“马既有汗，宜卸下鞍。”承翰应声曰：“明公姓冯，可谓死囚逢狱。”玉自以言失，遽延而谢之。
                                                 【一一七三至一一七四页】
                             
    殷鹏，字大举，大名人也。以隽秀为乡曲所称，弱冠擢进士第。唐闵帝之镇魏州，闻其名，辟为从事。及即位，命为右拾遗，历左补阙、考功员外郎，充史馆修撰，迁刑部郎中。鹏姿颜若妇人，而性巧媚。天福中，擢拜中书舍人，与冯玉同职。玉本非代言之才，所得除目〔八〕，多托鹏为之。玉尝以“姑息”字问於人，人则以“辜负”字教之，玉乃然之，当时以为笑端。鹏之才比玉虽优，其纤佞过之。後玉出郡，借第以处之，分禄食之。及玉为枢密使，擢为本院学士，每有庶僚乘¤谒玉，故事，宰臣以履见之，鹏多在玉所，见客亦然。有丞郎王易简退而有言，鹏衔之。及契丹入汴，有人获玉与鹏有签记字，皆朝廷上列有不得志欲左授者，则易简是其首焉。玉既北行，鹏亦寻以病卒。永乐大典卷二千二百六。
                                                 【一一七四至一一七五页】
                             
    史臣曰：维翰之辅晋室也，罄弼谐之志，参缔构之功，观其¤忠，亦可谓社稷臣矣。况和戎之策，固非误计，及国之亡也，彼以灭口为谋，此掇殁身之祸，则画策之难也，岂期如是哉！是以韩非慨慷而著说难者，当为此也，悲夫！赵莹际会风云，优游藩辅，虽易箦於绝域，终归柩於故园，盖仁信之行通於遐迩故也。刘¤有真相之才，克全嘉誉，冯玉乘君子之器，终殁穷荒，其优劣可知矣。永乐大典卷三千二百六。
                                                           【一一七五页】
                               
@
#篇名:旧五代史
#类型:史;北宋
#时代:6

          《旧五代史》卷:九十

    晋书十六
      列传第五
                                                           【一一七七页】
                           
    赵在礼，字干臣，涿州人也。曾祖景裕，祖士廉，皆不仕。父元德，卢台军使。在礼始事燕帅刘仁恭为小校，唐光化末，仁恭遣其子守文逐浮阳节度使卢彦威，据其城，升在礼为军使，以佐守文。及守文死，事其子。延祚为守光所害，守光子继威复为部将张万进所杀，在礼遂事万进。万进奔梁，在礼乃与沧州留後毛璋归太原。同光末，为效节指挥使，屯於贝州。会军士皇甫晖等作乱，推指挥使杨¤为帅，按：欧阳史作杨仁晟。¤不从，为¤所害，携¤首以胁在礼。在礼知其不可拒，遂从之，以四年二月六日引¤入邺，在礼自称留後。案宋史张锡传：赵在礼举兵于邺，濒河诸州多构乱，锡权知棣州事，即出省钱赏军，皆大悦，一郡独全，棣人赖之。（旧五代史考异）唐庄宗遣明宗率师讨之，会城下军乱，在礼迎明宗入城，事具唐书。
                                                           【一一七七页】
                           
    天成元年五月，授滑州节度使、检校太保。制下，在礼密奏军情，未欲除移，且乞更伺少顷，寻就改天雄军兵马留後、邺都留守、兴唐尹。既而在礼将皇甫晖，赵进等相次除郡赴任，案欧阳史皇甫晖传：明宗即位，晖自军卒擢拜陈州刺史。九国志赵进传：天成初，除贝州刺史、邺都衙内指挥使。（旧五代史考异）在礼乃上表乞移旌节。十二月，授沧州节度使。二年七月，移镇兖州。长兴元年，入为左骁¤上将军，俄改同州节度使。会高祖受明宗命统大军伐蜀，以在礼充西川行营步军都指挥使，收剑州而还。四年，移镇襄州。清泰三年，授宋州节度使，加检校太尉、同平章事。高祖登极，移镇郓州，加检校太师、兼侍中，封¤国公。天福六年七月，授许州节度使。八年四月，移镇徐州，进封楚国公。
                                                           【一一七八页】
                           
    开运元年，以契丹为患，少帝议北征。八月朔，降制命一十五将，以在礼为北面行营马步都虞候。十一月，改行营副都统，都虞候如故。受诏屯澶州，再除兖州节度使，依前副都统。三年正月，授晋昌军节度使。时少帝为其子延煦娶在礼女为妻，礼会之日，其仪甚盛，京师以为荣观。五月，进封秦国公，累食邑至一万三千户，实封一千五百户。
                                                           【一一七八页】
                           
    在礼历十余镇，善治生殖货，积财钜万，两京及所莅藩镇，皆邸店罗列。在宋州日，值天下飞蝗为害，在礼使比户张幡帜，鸣鼙鼓，蝗皆越境而去，人亦服其智焉。凡聚敛所得，唯以奉权豪、崇释氏而已。及契丹入汴，自镇赴阙，时契丹首领、奚王拽剌等在洛下，在礼望尘致敬，首领等倨受其礼，加之凌辱，邀索货财，在礼不胜其愤。行至郑州，泊於逆旅，闻同州刘继勋为契丹所锁，大惊。丁未岁正月二十五日夜，以衣带就马枥自绞而卒，年六十六。案：欧阳史作六十二。汉高祖即位，赠中书令。
                                                 【一一七八至一一七九页】
                           
    在礼凡四子，虽历内职，皆早卒。孙延勋，仕皇朝，历岳、蜀二州刺史。永乐大典卷一万八千一百三十。    五代史补：赵在礼之在宋州也，所为不法，百姓苦之。一旦下制移镇永兴，百姓欣然相贺，曰：“此人若去，可为眼中拔钉子，何快哉！”在礼闻之怒，欲报“拔钉”之谤，遽上表更求宋州一年，时朝廷姑息勋臣，诏许之。在礼於是命吏籍管内户口，不论主客，每岁一千，纳之於家，号曰“拔钉钱”，莫不公行督责，有不如约，则加之鞭朴，虽租赋之不若也。是岁获钱百万。
                                                           【一一七九页】
                           
    马全节，字大雅，魏郡元城人也。父文操，本府军校，官至检校尚书左仆射，以全节之贵，累赠太师。全节少从军旅，同光末，为捉生指挥使，赵在礼之据魏州也，为邺都马步军都指挥使。唐明宗即位，授检校司空，历博、单二州刺史。天成三年，赐竭忠建策兴复功臣，移刺郢州。长兴初，就加检校司徒，在郡有政声，俄授河西节度使。时明宗命高祖伐蜀，师次岐山，全节赴任及之，具军容谒於辕门，高祖以地理隔越，乃奏还焉，移沂州刺史。
                                                           【一一七九页】
                           
    清泰初，为金州防御使。案：欧阳史作明宗时，为金州防御使，与薛史先後互异。（旧五代史考异）会蜀军攻其城，州兵才及千人，★案：欧阳史作州兵才数百。（旧五代史考异）兵马都监陈隐惧〔一〕，托以他事出城，领二百人顺流而逸，贼既盛，人情忧沮。全节悉家财以给士，复出奇拒战，以死继之。贼退，朝廷嘉其功，诏赴阙，将议赏典。时刘延朗为枢密副使，邀其厚贿，全节无以赂之，谓全节曰：“绛州阙人，请事行计。”全节不乐，告其同辈，由是¤口¤然，以为不当，皇子重美为河南尹，闻而奏焉。清泰帝召全节谓曰：“沧州乏帅，欲命卿制置。”翼日，授横海军两使留後。
                                                           【一一八０页】
                           
    高祖即位，加检校太保，正授旌节。天福五年，授检校太傅，移镇安州。时李金全据州叛，引淮军为援，因命全节将兵讨平之，以功加检校太尉，改昭义军节度、泽潞辽沁等州观察处置等使。六年秋，移镇邢州，加同中书门下平章事。安重荣之叛也，授镇州行营副招讨兼排阵使，与重荣战於宗城，大败之。镇州平，加开府仪同三司，充义武军节度、易定祁等州观察处置、北平军等使。八年秋，丁母忧，寻起复焉。属契丹侵寇，加之蝗旱，国家有所徵发，全节朝受命而夕行，治生余财，必充贡奉。
                                                           【一一八０页】
                           
    开运元年秋，授邺都留守、检校太师、兼侍中、广晋尹、幽州道行营马步军都虞候，寻加天雄军北面行营副招讨使，阳城之战，甚有力焉。全节始拜邺都，以元城是桑梓之邑，具白¤诣县庭谒拜，县令沈遘逡巡避之，不敢当礼。全节曰：“父母之乡，自合致敬，勿让之也。”州里荣之。二年，授顺国军节度使，未赴镇卒，年五十五。赠中书令。
                                                 【一一八０至一一八一页】
                           
    全节事母王氏至孝，位历方镇，温¤面告，毕尽其敬。政事动与幕客谋议，故鲜有败事。镇中山日，杜重威为恒州，奏括境内民家粟，时军吏引重威例，坚请行之，全节曰：“边民遇蝗旱，而家食方困，官司复扰之，则不堪其命矣。我为廉察，安忍效尤。”百姓称其德。
                                                           【一一八一页】
                           
    先是，全节自上党携歌妓一人之中山，馆於外舍，有人以谗言中之，全节害之。及诏除恒阳，遇疾，数见其妓，厌之复来。妓曰：“我已得请，要公俱行。”全节具告家人，数日而卒。
                                                           【一一八一页】
                           
    子令威，历隰、陈、怀三州刺史，卒。永乐大典卷一万八千一百三十。
                                                           【一一八一页】
                           
    张筠，海州人也。父传古，世为郡之大商，唐乾符末，属江淮¤扰，遂徙家彭门。时彭门连帅时溥为东南面招讨使，据有数郡之地，擢筠为偏将，累有军功，奏授宿州刺史。後溥与梁祖不协，梁人进攻宿州，下之，获筠以归。梁方图霸业，以筠言貌辨秀，命为四镇客将，久之，转长直军使。梁革唐命，迁右龙武统军，历客省使、宣徽使，出为复、商二州刺史，复为宣徽使。梁室割相、¤为昭德军，案：梁割相、澶、¤三州为昭德军，原本作相、¤，疑有脱误。命筠为两使留後。
                                                 【一一八一至一一八二页】
                           
    唐庄宗入魏，筠委城南归，授右¤上将军。会雍州康怀英以病告，诏筠往代之，比至，怀英已卒，因除筠为永平军节度使、大安尹。怀英在长安日，家财甚厚，筠尽夺之，复於大内掘地，继获金玉。时有泾阳镇将侯莫威，案：欧阳史作侯莫陈威。前与温韬同剽唐氏诸陵，大贮¤异之物，筠乃杀威而籍其家，遂蓄积巨万。然性好施，每出遇贫民於路，则给与口食衣物，境内除省赋外，未尝聚敛，遂致百姓不挠，十年小康，秦民怀惠，呼为“佛子”。
                                                           【一一八二页】
                           
    同光中，从郭崇韬为剑南安抚使，蜀平归洛，权领河南尹，俄镇兴元，所治之地，上下安之。筠时有疾，军州官吏久不得见，副使符彦琳等面请问疾，筠又不诺，彦琳等疑其已死，虑左右有谋，遂请权交牌印，筠命左右收彦琳下狱，以叛闻。诏取彦琳等至洛，释而不问，因授筠西京留守，诱离兴元。及至长安，守兵闭门不内，筠东朝於洛，诏遣归第。案：欧阳史作以为左骁¤上将军。
                                                           【一一八二页】
                           
    筠前为京兆尹，奉诏杀伪蜀主王衍，衍之妓乐宝货，悉私藏於家。及罢归之後，第宅宏敞，花竹深邃，声乐饮¤，恣其所欲，十年之内，人谓“地仙”。天福二年，上表乞归长安，俄而洛下张从宾之乱，筠独免其难，人咸谓筠有五福之具美焉。是岁，卒於家。赠太子太师。案：欧阳史作赠少师。弟¤。永乐大典卷六千三百五十。
                                                 【一一八二至一一八三页】
                         
    ¤，字慕彭，少嗜酒无节，为乡里所鄙。唐天复中，兄筠为大梁四镇客将，¤自海州省兄，兄荐於兖州连帅王瓒，用为裨校。¤性桀黠，善事人，累迁军职。後唐庄宗都洛，筠镇长安，自衙内指挥使授检校司空、右千牛¤将军同正，领饶州刺史、西京管内三白渠营田制置使。
                                                           【一一八三页】
                         
    同光末，筠随魏王继岌伐蜀，奏¤权知西京留守事。蜀平，王衍挈族入朝，至秦川驿，庄宗遣中使向延嗣乘驿骑尽戮王衍之族，所有奇货，尽归於延嗣。俄闻庄宗遇内难，继岌军次兴平，¤乃断咸阳浮桥，继岌浮渡至渭南死之，一行金宝妓乐，¤悉获之。俄而明宗使人诛延嗣，延嗣暗遁，案九国志：明宗即位，忿阉竖辈怙势擅权，先敕使四方及此遁不出者，皆擒戮之，死者殆尽。（旧五代史考异）衍之行装复为¤有，因为富家，积白金万镒，藏於窟室。明宗即位，¤进王衍犀、玉带各二，马一百五十匹，魏王打球马七十匹，旋除沂州刺史，入为西¤将军。
                                                           【一一八三页】
                         
    高祖即位之明年，加检校太保，出典密州，未几，复居环¤。时湖南马希范与¤有旧，奏朝廷请命¤为使，允之。¤密¤蜀之奇货往售，又获十余万缗以归。¤出入以庖者十余人从行，食皆水陆之珍鲜，厚自奉养，无与为比。少帝嗣位，诏遣往西蕃，及回，以其马劣，为有司所纠，复当路有不足者，遂有诏徵其旧价。¤上言请货故京田业，许之，因愤惋成病而卒。
                                                 【一一八三至一一八四页】
                         
    ¤始在雍州，因春景舒和，出游近郊，憩於大冢之上，忽有黄雀¤一铜钱置於前而去。未几，复於衙院昼卧，见二¤相¤毕，各¤一钱落於¤首。前後所获三钱，尝秘於巾箱，识者以为大富之徵。其後家虽厚积，性实鄙吝，未尝与士大夫游处。及令市马，利在私门，不省咎以输其直，郁郁致死。愚之甚耶！永乐大典卷六千三百五十。
                                                           【一一八四页】
                           
    华温琪，字德润，宋州下邑人也。祖楚，以农为业。父敬忠，後以温琪贵，官至检校尚书。温琪长七尺余，唐广明中，从黄巢为纪纲，巢陷长安，伪署温琪为供奉都知，巢败，奔至滑台。以形貌魁岸，惧不自容，乃投白马河下流，俄而浮至浅处，会行人救免；又登桑自经，枝折坠地不死。夜至胙县界，有田父见温琪非常人，遂匿於家。经岁余，会梁将朱友裕为濮州刺史，召募勇士，温琪往依之，友裕署为小校，渐升为马军都将。从友裕击秦宗权於曹南有功，奏加检校太子宾客，梁祖擢为开道指挥使，加检校工部尚书，出屯¤¤。会延州胡璋叛命，来寇郡境，温琪击退之。寻奉诏营长安，以功迁绛州刺史。岁余，刺棣州。温琪以州城每年为河水所坏，居人不堪其苦，表请移於便地，朝廷许之。板筑既毕，赐立纪功碑，仍加检校尚书左仆射，继迁齐州、晋州节度使。
                                                           【一一八四页】
                           
    温琪在平阳日，唐庄宗尝引兵攻之，¤月不下，梁人赏之，升晋州为定昌军，以温琪为节度使，加检校太保。既而温琪临民失政，尝掠人之妻，为其夫所诉，罢，入为金吾大将军。时梁末帝方姑息诸侯，重难其命，故责词云：“若便行峻典，谓予不念功勋；若全废旧章，谓我不安黎庶。为人君者，不亦难乎！”温琪大有愧色。俄转右监门¤上将军、右龙武统军。会河中朱友谦叛，权授温琪汝州防御使、河中行营排阵使，寻为耀州观察留後。
                                                           【一一八五页】
                           
    庄宗入洛，温琪来觐，诏改耀州为顺义军，复以温琪镇之，加推忠向义功臣。同光末，西蜀既平，命温琪为秦州节度使。明宗即位，因入朝，愿留阙，明宗嘉而许之，除左骁¤上将军，逐月别赐钱粟，以丰其家。¤岁，明宗谓枢密使安重诲曰：“温琪旧人，宜选一重镇处之。”重诲奏以天下无阙。他日又言之，重诲素强愎，对曰：“臣累奏未有阙处，可替者，唯枢密院使而已。”明宗曰：“可。”重诲不能答。温琪闻其事，惧为权臣所怒，几致成疾，由是数月不出。俄拜华州节度使，依前光禄大夫、检校太傅，进封平原郡开国公，累加食邑至三千户。温琪至任，以己俸补葺祠庙廨舍凡千余间，复於邮亭创待客之具，华而且固，往来称之。清泰中，上表乞骸骨归宋城，制以太子少保致仕。案：欧史作以太子太保致仕，卒赠太子太傅。天福元年十二月，终於家，年七十五。诏赠太子太保。永乐大典卷一万八千一百三十。
                                                           【一一八五页】
                           
    安崇阮〔二〕，字晋臣，潞州上党人也。少倜傥，有词辩，善骑射。父文佑，为牙门将。唐光启中，潞州军校刘广逐节度使高浔，据其城，僖宗诏文佑平之，既杀刘广，召赴行在，授邛州刺史。其後孟方立据邢、¤，率兵攻上党，朝廷以文佑本潞人也，授昭义节度使，令讨方立，自蜀至泽州与方立战，败殁於阵。昭宗朝，宰臣崔魏公以文佑殁於王事，荐崇阮於朝，自是累任诸¤将军。
                                                           【一一八六页】
                           
    梁氏革命，以崇阮明辩，遣使吴越，回以所获¤装，悉充贡奉，梁祖嘉之，故每岁乘轺於江、浙间，及回贡献皆如初。梁末帝嗣位，授客省使，知齐州事。时梁军与庄宗对垒於河上，冀王友谦以河中叛，末帝使段凝领军经略蒲、晋，诏崇阮监军，又知华、雍军府事。期年，授青州兵马留後，入为诸¤上将军。唐天成中，授黔南节度使、检校太保，寻移镇夔州。以蜀寇侵逼，弃城归阙，改晋州节度使，复为诸¤上将军。高祖登极之二年，诏葬梁末帝，以崇阮梁之旧臣，令主葬事。崇阮尽哀致礼，以襄其事，时人义之。五年，以老病请告，授右¤上将军致仕。开运元年九月，卒於西京。赠太傅。永乐大典卷一万八千三百三十一。
                                                           【一一八六页】
                           
    杨彦询，字成章，河中宝鼎人。父规，累赠少师。彦询年十三，事青帅王师范，有书万卷，以彦询聪悟，使掌之。及长，益加亲信，常委监护郡兵。及梁将杨师厚降下青州，彦询随师范归命。洎师范见杀，杨师厚领邺，召置麾下，俾掌宾客。唐庄宗入魏，复事焉。同光元年冬，从平大梁，升为引进副使，将命西川及淮南称旨，累迁内职。明宗时，为客省使、检校司徒，使两浙回，授德州刺史。
                                                 【一一八六至一一八七页】

    末帝即位，改羽林将军。时高祖镇太原，朝廷疑贰，以彦询沉厚，择充北京副留守。案：欧史作太原节度副使。清泰末，以宋审虔为北京留守，高祖深怀不足，以情告彦询。彦询恐高祖失臣节，乃曰：“不知太原兵甲刍粟几何，可敌大国否？请明公反覆虑之。”盖欲回其意也。高祖曰：“我不忿小人相代，方寸决矣。”彦询知其不可谏，遂止。左右欲害之，高祖曰：“唯副使一人我自保，明尔勿复言也。”及即位，授齐州防御使、检校太保，旋改宣徽使。从高祖入洛，加左骁¤上将军兼职。
                                                           【一一八七页】

    天福二年秋，出为邓州节度使，岁余，入为宣徽使。四年，使於契丹。六年春，授邢州节度使、检校太傅。时镇州安重荣有不臣之状，彦询忧其窥伺，会车驾幸邺，表求入觐。高祖虑契丹怒安重荣之杀行人也，移兵犯境，复命彦询使焉，仍恐重荣要之，由沧州路以入蕃。戎王果怒重荣，彦询具言非高祖本意，盖如人家恶子，无如之何。寻闻重荣犯阙，乃放还。七年春，授华州节度使、检校太尉。在任二年，属部内蝗旱，道¤相望，彦询以官粟假贷，州民赖之存济者甚¤。开运初，以风痹授右金吾¤上将军，俄卒於官，年七十四。赠太子太师。永乐大典卷一万八千一百三十。
                                                 【一一八七至一一八八页】

    李承约，字德俭，蓟州人也。曾祖琼，蓟州别驾，赠工部尚书。祖安仁，檀州刺史，赠太子太保。父君操，平州刺史，赠太子少师。承约性刚健笃实，少习武事，弱冠为幽州牙门校，迁山後八军巡检使。属刘守光囚杀父兄，名儒宿将经事父兄者，多无辜被戮，自以握兵在外，心不自安。时属唐武皇召募英豪，方开霸业，乃以所部二千归於¤州，即补匡霸都指挥使、检校右仆射兼领贝州刺史。从破夹寨，及与梁人战於临清有功，再迁¤、汾二州。庄宗即位，授检校司空、慈州刺史，为治平直，移授颍州团练使。天成中，以¤州节度使毛璋将图不轨，乃命为泾州节度副使，且承密旨往侦之。既至，以善言谕之，璋乃受代。明宗赏其能，加检校太保，拜黔南节度使。数年之间，巴、邛蛮¤不敢犯境，外劝农桑，内兴学校，凶邪尽去，民皆感之，故父老数辈重趼诣阙，言其政化。又听留周岁，徵为左¤上将军，自左龙武统军加特进、检校太傅，充昭义军节度使，赐推忠奉节翊戴功臣。岁余归朝，复为左龙武统军。高祖御宇之二年，授左骁¤上将军，进封开国公，累上表请老，寻以病卒，时年七十五。赠太子太师。永乐大典卷二万四百二十。
                                                 【一一八八至一一八九页】
                             
    陆思铎，澶州临黄人。父再端，赠光禄卿。思铎有武干，梁太祖领四镇，隶於麾下。及即位，授广武都指挥使，历突阵、拱辰军使，积前後战勋，累官至检校司徒、拱辰左厢都指挥使，遥领恩州刺史〔三〕。初，梁军与庄宗对垒於河上，思铎以善射，日预其战。尝於箭¤之上自镂其姓名，一日射中庄宗之马鞍，庄宗拔箭视之，¤思铎姓名，因而记之。及庄宗平梁，思铎随¤来降，庄宗出箭以视之，思铎伏地待罪，庄宗慰而释之。寻授龙武右厢都指挥使，加检校太保。天成中，为深州刺史，改雄捷右厢马军都指挥使。会南伐荆门，思铎亦预其行。时高季兴以舟兵拒王师，思铎每发矢中敌，则洞胸达掖，由是贼锋稍挫，不敢轻进，诸军咸壮之。高祖革命，拜陈州刺史，秩满，历左神武、羽林二统军，出为蔡州刺史，遇代归朝。天福八年，以疾卒，时年五十四。思铎典陈郡日，甚有惠政，常戒诸子曰：“我死则藏骨於宛丘，使我栖魂於所治之地。”及卒，乃葬於陈，从其志也。永乐大典卷一万八千一百三十一。
                                                           【一一八九页】
                             
    安元信，朔州马邑人也。少善骑射。後唐庄宗为晋王时，元信诣军门求自效。寻隶明宗麾下，累从明宗征讨有功，明宗即立，擢为捧圣军使，加检校兵部尚书。清泰三年，迁雄义都指挥使，受诏屯於代州，太守张朗遇之甚厚，元信亦以兄事之。是岁五月，高祖建义於太原，俄闻契丹有约赴难，元信入说朗曰：“张敬达虽围太原，而兵尚未合，代郡当¤门之冲，敌至其何以御！仆观石令公素长者，举必成事，若使人道意归款，俟其两端，亦求全之上策也。”朗不纳，元信悔以诚言之，反相猜忌。寻闻安重荣、安审信相次以骑兵赴太原，元信遂率部曲以归高祖。案通监云：元信谋杀朗，不克，帅其¤奔审信，审信遂帅麾下数百骑，与元信掠百井奔晋阳。（旧五代史考异）高祖见之喜，谓元信曰：“尔¤何利害，背强归弱？”元信曰：“某非知星识气，唯以人事断之。夫帝王者，出语行令，示人以信。尝闻主上许令公河东一生，今遽改之，是自欺也。且令公国之密亲，亲尚不能保，肯保天下之心乎！以斯而言，见其亡也，何得为强也。”高祖知其诚，因开怀纳之，委以戎事。高祖即位之元年，授耀州团练使，加检校太保。四年，入为右神武统军，其年八月，复出牧¤州。少帝嗣位，寻迁宿州，九年，罢任来朝。开运初，授复州防御使。三年，卒於任，年六十三。赠太傅。★永乐大典卷一万八千一百三十一。
                                                 【一一八九至一一九０页】
                            
    张朗，徐州萧县人。父楚，赠工部尚书。朗年十八，善射，膂力过人，乡里敬惮之，梁祖闻其名，就补萧县镇使，充吾县都案：“吾县”二字疑有舛误。游奕使，时朗年才二十三。岁余，补宣武军内衙都将，历¤州步军〔四〕、曹州开武、汴州十内衙、郓州都指挥使。梁末，从招讨使段凝袭¤州，下之，遂授¤州刺史。事梁仅三十年，凡有征讨，无不预之。同光三年，从魏王继岌伐蜀，为先锋桥道使。明宗朝，历兴、忠、登三州刺史。清泰初，以契丹犯边，补西北面行营步军都指挥使，从高祖屯军於代北，俄兼代州刺史，又改行营诸军马步都虞候。高祖建义於太原，遣使以书谕之，朗曰：“为人臣而有二心可乎！”乃斩其使。案通监云：帝以晋安已降，遣使谕诸州，代州刺史张朗斩其使。盖晋祖初起，安元信劝朗归顺，不从，至是复斩其使也。（旧五代史考异）洎高祖入洛，领全师朝觐，授贝州防御使，在任数载。天福五年，除左羽林统军，六年，授光禄大夫、检校太傅、庆州刺史。在官二年卒，年七十四。★永乐大典卷六千三百五十。
                                                 【一一九０至一一九一页】
                            
    李德¤，应州金城人。祖晟，父宗元，皆为边将。德¤少善骑射，事後唐武皇为偏校。及从庄宗战潞州、柏乡、德胜渡，继有军功，累加检校尚书左仆射，遥食郡俸。天成中，检校司空，领蔚州刺史。长兴元年，授雄武军节度、秦成阶观察处置等使，加检校司徒。二年六月，移镇定州，充北面副招讨使。高祖即位，改镇泾原，及受代归阙，会高祖幸邺，授东京留守，加同平章事。少帝嗣位，移广晋尹，加检校太师。开运中，再领泾州，以病卒於镇。德¤幼与明宗俱事武皇，故後之诸将多兄事之，时谓之“李七哥”。所治之地，虽无殊政，然以宽恕及物，家无滥积，亦武将之廉者。永乐大典卷二万四百二十。
                                                 【一一九一至一一九二页】
                          
    田武，字德伟，大名元城人。父简，累赠右仆射。武少有拳勇，初事庄宗为小校，历迁胜节指挥使。明宗登极，转帐前都指挥使，领澶州刺史。天成二年，改左羽林都指挥使，遥领宜州，充襄州都巡检使。三年，自汴州马步军都指挥使授曹州刺史。长兴初，迁齐州防御使，又移¤州。清泰中，历成、陇二州，充西面行军副部署。天福初，授金州防御使，及金州建节钺，武丁母忧，乃起复为节度使。开运元年，移镇沧州，兼北面行营右厢都指挥使。二年，授宁江军节度使，充侍¤步军都指挥使。岁内改昭义军节度、泽潞等州管内观察处置等使、潞州大都督府长史、检校太傅、封¤门郡开国公。未赴任，以疾卒。武出身戎行，性鲠正，御军治民，咸尽其善。及卒，朝廷惜之，诏赠太尉，辍视朝一日。
                                                           【一一九二页】
                          
    子仁朗、案宋史云：仁朗以父任西头供奉官。（旧五代史考异）仁遇并历内职。★永乐大典卷四千八百六。
                                                           【一一九二页】
                            
    李承福。字德华，汉阳人。少寒贱，事元行钦掌皂栈之役，後为高祖家臣。高祖登极，历皇城武德宣徽使、左千牛将军，出为澶州刺史，迁齐州防御使、检校太保。承福性鄙狭，无器局，好察人微事，多所诋讦，虽小过不能恕，工商之业，舆隶之情，官吏之幸，皆善知之，然自任所见，无所准的，故人多薄之。少帝嗣位，授同州节度使，寻卒於镇。少帝以高祖佐命之臣，闻之嗟叹，赙物加等，辍视朝一日，诏赠太傅。永乐大典卷一万三百八十九。
                                                 【一一九二至一一九三页】
                            
    相里金，字奉金，案：相里金墓碑作字国宝，当得其实。欧阳史杂传多袭薛史原文，与碑异。¤州人也。性勇悍果敢，能折节下士。唐景福初，武皇始置五院兵，金首预其选。从庄宗攻下夹寨，得补为小校，後与梁师战於柏乡及胡柳陂，以功授黄甲指挥使。同光中，统帐前军拔中都，赐忠勇拱¤功臣、检校刑部尚书。二年，自羽林都虞候出为忻州刺史，案：欧阳史作沂州。凡部曲私属，皆不令干预民事，但优其赡给，使分掌家事而已，故郡民安之，大有声绩。应顺元年，为陇州防御使，会唐末帝起兵於凤翔，传檄於邻道，诸侯无应者，唯金遣判官薛文遇往来计事，末帝深德之。及即位，擢为陕州节度使，加检校太保。清泰三年夏，高祖建义於太原，唐末帝发兵来攻，以金为太原四面步军都指挥使。高祖即位，移镇晋州，及受代归阙，累为诸¤上将军，加开府仪同三司，官至检校太尉，爵列开国公，案碑文云：封西河郡开国侯。薛史作开国公，未知孰是。欧阳史诸臣传官爵多阙略，无可考证。勋登上柱国，以久居散地，优之故也。天福五年夏，卒於任。赠太师。永乐大典卷一万三百四十一。    案：碑文作赠太子太师，与传异。考晋高祖纪，五年八月，相里金卒，赠太师。其赠与传同，而其卒在八月，则传中“夏”字疑误。
                                                           【一一九三页】
                            
    史臣曰：在礼之起甘陵也，当鼎革之期，会富贵来逼，既因人成事，亦何足自多。及其仗钺拥旄，积财败德，货之为累，可不诫乎！全节之佐晋氏也，平安陆之妖，之妖，原本作“之礼”，今从夏文庄集所引薛史改正。（影库本粘签）预宗城之战，功既茂矣，贵亦宜然。张筠历事累朝，享兹介福，盖近代之幸人也。自温琪而下，皆服冕乘轩，苴茅焘土，垂名汗简，谅亦宜焉。★永乐大典卷一万三百四十一。
                                                           【一一九四页】
                               
@
#篇名:旧五代史
#类型:史;北宋
#时代:6

          《旧五代史》卷:九十一

    晋书十七
      列传第六
                                                           【一一九五页】
                           
    房知温，字伯玉，兖州瑕丘人也。少有勇力，案玉堂闲话云：知温少年，与外弟徐某为盗于兖、郓之境。（旧五代史考异）籍名於本军，为赤甲都官健。梁将葛从周镇其地，选置麾下。时部将牛存节屯於镇，好¤博，每求辨采者，知温以善博见推，因得侍左右，遂熟於存节。及王师范遣刘¤据兖州，梁祖命存节将兵讨之，知温夕缒出奔，存节喜而纳焉。明夜，窃良马一驷，复入城，¤乃擢为裨将。¤降，隶于同州刘知俊，知俊补为克和军使。知俊奔岐，改隶魏州杨师厚，以为马步军校，★马步，原本作“马¤”，今从欧阳史改正。（影库本粘签）渐升至亲随指挥使，继加检校司空。
                                                           【一一九五页】
                           
    庄宗入魏，赐姓，名绍英，改天雄军马步都指挥使，加检校司徒、澶州刺史、行台右千牛¤大将军。庄宗平梁，历曹、贝州刺史，权充东北面蕃汉马步都虞候，遣戍瓦桥关。明宗自邺入洛，知温与王晏球首赴焉。明宗自总管府署知温滑州两使留後。天成元年，授兖州节度使。明宗即位，诏充北面招讨，屯於卢台军。以卢文进来归，加特进、同平章事，赏招讨之功也。
                                                 【一一九五至一一九六页】
                           
    後除乌震为招讨副使，代知温归镇。知温怒震遽至，有怨言，因纵博，诱牙兵杀震於席上。会次将安审通保骑军隔河按甲不动，知温惧不济，乃束身渡水，复结审通逐其乱军以奏。时朝廷姑息知温，下诏於邺尽杀军士家口老幼凡数万，清漳为之变色。寻诏遣知温就便之镇，以安反侧。俄改徐州节度使，加兼侍中。会朝廷起兵伐高季兴，授荆南招讨使，知行府事。寻丁母忧，起复云麾将军，墨¤即戎，竟无功而还。长兴中，节制汶阳。越二年，除平卢军节度使，累官至开府仪同三司、检校太师、兼中书令，封东平王，食邑五千户，食实封三百户。天福元年冬十二月辛巳，卒於镇。赠太尉，归葬於瑕丘，诏立神道碑。
                                                           【一一九六页】
                            (续)
    知温性¤犷，动罕由礼，每迎待王人，不改戎服，寡言笑，多纵左右排辱宾僚，他日知¤，亦无愧色。始与唐末帝尝失意於杯盘间，以白刃相恐，及末帝即位，知温忧甚，末帝乃封王爵以宁之也。案欧阳史：废帝起凤翔，愍帝出奔，知温乘间有窥觎之意，司马李冲请怀表而西以觇之。及冲至京师，废帝已入立，冲即奉表称贺，还劝知温入朝。此事薛史不载。知温径赴洛阳，申其宿过，且感新恩，末帝开怀以厚礼慰而遣之。及还郡，厚敛不已，积货数百万，治第於南城，出则以妓乐相随，任意所之，曾不以政事为务。有幕客颜¤者，正直之士也，委曲陈其利病，知温不能用焉。及高祖建义入洛，尚不即进献，耀兵於牙帐之下，¤正色谓曰：“清泰富有天下，多力善战，岂明公之比，而天运有归，坐成灰烬。今青州迁延不贡，何以求安，千百武夫，无足为恃，深为大王之所忧也。”知温遂驰表称贺，青人乃安。未几，以沈湎成疾而卒，部曲将吏分其所聚，例为富室。¤又劝其子彦儒进钱十万贯，以助国用，朝廷除彦儒为沂州刺史。案欧阳史：彦儒献父钱三万缗，绢、布三万疋，金百两，银千两，茶千五百斤，丝十万两，拜沂州刺史，不言其谋出于颜¤。据宋史颜¤传：知温诸子不慧，¤劝令以家财十万余上进，晋祖嘉之，归功于¤，知温子彦儒授沂州刺史，¤拜殿中侍御史，与薛史合。盖薛氏去石晋未远，犹得当时实事也。其家幸获保全，皆¤之力也。永乐大典卷一万八千一百三十。五代史补：房知温为青州节度，封东平王，所为不法，百姓苦之。一旦，有从事张泽者，素好嗜¤，忽暴卒，但心头微暖，家人未即殓，经宿而活。自云为泰山所追，行未几，过一公宇，门庭甚壮，既见有人衣紫据案而坐，自谓之府君，叱泽曰：“何故食¤过差耶？”言讫，有执笔挟簿引
                                                 【一一九六至一一九七页】
                           
¤鬼，皆怪状，携以鼎镬刀几之具至，擒泽投于沸鼎中，移时复用铁叉拨出，以刀支解，去骨肉，然後烹饪，大抵亦如治¤之状，既熟，诸鬼分¤。凡出自鼎镬，至于支解，又至于分啖，其于惨毒苦痛之状，皆名状之所不及。如此者近数十度，府君始恕之，且问曰：“汝受诸苦如何，尔其敢再犯乎？”答曰：“不敢。”于是遣去。将行，府君又于案上取一物，封之甚固，授泽曰：“为吾将此物与房知温，不法之事宜休矣。”泽领而置于怀，遂觉。知温闻知泽复活，遽使人肩舁入府而问之，泽备以所受之苦对，仍于怀中探取封物付温，即锦被角也。知温大骇曰：“吾昨觉体寒如中疟，遂拥被就火，忽闻足下无疾而卒，遂惊起，不虞一角之被为火所烧，此其是乎！”遽取被视之，不差毫厘。知温颤栗不知所措，谓泽曰：“足下之过小可耳，尚如此，老夫不知如何也。”自是知温稍稍近理。
                                                 【一一九七至一一九八页】
                           
    王建立，辽州榆社人也。曾祖秋，祖嘉，父弁，累赠太保。建立少鸷猛无检。明宗领代州刺史，擢为虞候将。庄宗镇晋阳，以诸陵在代郡，遣女使飨祭，其下有扰於民者，建立必捕而笞之。庄宗怒，令收之，为明宗所护而免，由是知名。明宗历迁藩镇，皆署为牙门都校，累奏加检校司空。及明宗为魏军所迫，时皇后曹氏、淑妃王氏在常山，使建立杀其监护¤部下兵，故明宗家属因而保全。及即位，以功授镇州节度副使，加检校司徒，旋为留後。未几，正授节旄，继加检校太尉、同平章事。
                                                           【一一九八页】
                           
    会王都据中山叛，密使通弟兄之好。案通监云：王都阴与谋复河北故事，建立阳许而密奏之。（旧五代史考异）安重诲素与建立不协，知其事，奏之。明宗虑陷建立，寻徵赴阙，★案通监云：建立奏重诲专权，求入朝面言其状，帝召之。（旧五代史考异）拜右仆射兼中书侍郎、平章事、判盐铁户部度支、充集贤殿大学士。天成四年，出为青州节度使。五年，移镇上党，辞不赴任，请退居丘园，制以太子少保致仕，★案：通监作以太傅致仕，欧阳史从薛史。（旧五代史考异）建立自是郁郁不得志。长兴中，尝欲求见，中旨不许，皆重诲蔽之也。清泰初，末帝召赴阙，授天平军节度使。
                                                 【一一九八至一一九九页】
                           
    建立少历军校，职当捕盗，及位居方伯，为政严烈，闾里有恶迹者，必族而诛之，其刑失於入者，不可胜纪，故当时人目之为“王¤叠”，言杀其人而积其尸也。後闻末帝失势，杀副使李彦¤及从事一人，报其私怨，人甚鄙之。高祖即位，再为青州节度使，累加检校太尉、兼中书令。建立晚年，归心释氏，饭僧营寺，戒杀慎狱，民稍安之。
                                                           【一一九九页】
                           
    天福二年，封临淄王。明年，封东平王。五年，入觐，高祖曰：“三纪前老兄，宜赐不拜。”仍许肩舆入朝，上殿则使二宦者掖之，论者荣之。寻表乞休致，高祖不允，乃授潞州节度使，割辽、沁二州为上党属郡，加检校太师，进封韩王，以光其故里。至镇¤月而疾作，有大星坠于府署，建立即召宾介竺岳草遗章〔一〕。竺岳，原本脱“竺”字，今从册府元龟增入。（影库本粘签）又谓其子守恩曰：“榆社之地，桑梓存焉，桑以养生，梓以送死。余生为寿宫，刻铭石室，死当速葬，葬必从俭，违吾是言，非孝也。”旋以病笃而卒，年七十。册赠尚书令。建立先人之坟在於榆社，其岗阜重复，松桧蔼然，占者云“後必出公侯”〔二〕，故建立自为墓，恐子孙易之也。子守恩，周书有传。★永乐大典卷六千五百三十。
                                                           【一一九九页】
                           
    康福，蔚州人，世为本州军校。祖嗣，蕃汉都知兵马使，累赠太子太师。父公政，历职至平塞军使，累赠太傅。福便弓马，少事後唐武皇，累补军职，充承天军都监。庄宗嗣位，尝谓左右曰：“我本蕃人，以羊马为活业。彼康福者，体貌丰厚，宜领财货，可令总辖马牧。”由是署为马坊使，大有蕃息。及明宗为乱兵所迫，将离魏县，会福牧小马数千匹於相州〔三〕，乃驱而归。明宗即位，授飞龙使，俄转磁州刺史，充襄州兵马都监。寻以江陵叛命，朝廷举兵伐之，以福为荆南道行营兵马都监，俄以王师无功而还。
                                                 【一一九九至一二００页】
                           
    福善诸蕃语，明宗视政之暇，每召入便殿，谘访时之利病，福即以蕃语奏之。枢密使重诲恶焉，常面戒之曰：“康福但乱奏事，有日斩之！”福惧。会灵武兵马留後韩浔案：通监、欧阳史俱作韩洙弟澄。（旧五代史考异）以人情不协，虑为所图，上表请帅，制加福光禄大夫、检校司空，行凉州刺史，充朔方、河西等军节度，灵威雄警甘肃等州观察处置、管内营田、押蕃落、温池榷税等使〔四〕。福之是拜，盖重诲嫉而出之，福泣而辞之。明宗宣重诲别与商议，重诲奏曰：“臣累奉圣旨，令与康福一事，今福骤升节镇，更欲何求！况已有成命，难於改移。”明宗不得已，谓福曰：“重诲不肯，非朕意也。”福辞，明宗曰：“朕遣兵援助，勿过忧也。”因令将军牛知柔领兵送赴镇。行次青岗峡，会大雪，令人登山望之，见川下烟火，吐蕃数千帐在焉，寇不之觉，因分军三道以掩之。蕃¤大骇，弃帐幕而走，杀之殆尽，获玉璞、羊马甚多。到镇岁余，西戎皆款附，改赐福耀忠匡定保节功臣，累加官爵。
                                                           【一二００页】
                           
    福镇灵武凡三岁，每岁大稔，仓储盈羡，有马千驷，因为人所谮。安重诲奏曰：“累据使臣所言，康福大有宝货，必负朝廷，”案：灵武受代，康福领节度在天成四年，次年为长兴元年，安重诲讨蜀，二年赐死，是康福之任灵武甫匝岁而重诲已去朝，再期而赐死矣。此传云福镇灵武凡三岁，每岁大稔，重诲奏其必负朝廷，疑有舛误。欧阳史仍薛史之旧。（旧五代史考异）明宗密遣人谓曰：“朕何负於卿，而有异心耶！”福奏曰：“臣受国重恩，有死无贰，岂愿负於圣人，此必谗人之言也。”因表乞入觐，不允。及再上章，随而赴阙，移授彰义军节度使，又转¤州，检校太傅。清泰中，移镇秦州，加特进、开国侯，充西面都部署。高祖受命，就加检校太尉、开国公。未几，又加同平章事。及移领河中，加兼侍中，以天和节入觐，改赐输忠守正翊亮功臣，加开府仪同三司，增食邑至五千户，实封五百户。久之，受代归阙。天福七年秋，卒於京师，年五十八。赠太师，¤曰武安。
                                                           【一二０一页】
                           
    福无军功，属明宗龙跃，有际会之幸，擢自小校，暴为贵人，每食非羊之全髀不能饫腹，与士大夫交言，懵无所别。在天水日，尝有疾，幕客谒问，福拥衾而坐。客有退者，谓同列曰：“锦衾烂兮！”福闻之，遽召言者，怒视曰：“吾虽生於塞下，乃唐人也，何得以为烂奚！”因叱出之，由是诸客不敢措辞。复有末客姓骆，其先与後唐懿祖来自金山府，因公¤，福谓从事辈曰：“骆评事官则卑，门族甚高，真沙陀也。”闻者窃笑焉。
                                                           【一二０一页】
                           
    子三人：长曰延沼，历随、泽二州刺史；次曰延泽、延寿，俱历内职焉。永乐大典卷一万八千一百二十七。
                                                 【一二０一至一二０二页】
                           
    安彦威，字国俊，代州崞县人。少时以军卒隶唐明宗麾下，彦威善射，颇知兵法，明宗爱之。及领诸镇节钺，彦威常为牙将，以谨厚见信。明宗入立，皇子从荣镇邺，彦威为护圣指挥使；以从荣判六军，彦威入司禁¤，遥领镇州节度使〔五〕。案：欧阳史作迁捧圣指挥使，领宁国军指挥使。（旧五代史考异）及高祖入立，拜彦威北京留守，★案通监云：彦威入朝，上曰：“我所重者信与义。昔契丹以义救我，我今以信报之，闻其徵求不已，公能屈节奉之，深称朕意。”对曰：“陛下以苍生之故，犹卑辞厚币以事之，臣何屈节之有！”上悦。（旧五代史考异）徙镇归德。是时河决滑州，命彦威塞之，彦威出私钱募民治堤。迁西京留守，遭岁大饥，彦威赈饥民，民有犯法，皆宽贷之，饥民爱之不忍去。旋丁母忧，哀毁过制。少帝与契丹构患，拜彦威北面行营副都统，彦威悉以家财佐军，後以疾卒於京师。
                                                           【一二０二页】
                           
    彦威与太妃同宗，少帝事以为舅，彦威未尝以为言。及卒，太妃临哭，人始知其为国戚，当时益重其人焉〔六〕。永乐大典卷一万八千一百二十七。
                                                           【一二０二页】
                           
    李周，案：薛史庄宗纪作李周，明宗纪作李敬周，盖本名敬周，入晋後避讳去“敬”字，薛史杂采诸书，未及改归画一，通监与薛史同。（旧五代史考异）字通理，邢州内丘人也，唐潞州节度使抱真之後。曾祖融、祖毅、父矩，皆不仕。周年十六，为内丘捕贼将，以任侠自负〔七〕。时河朔¤盗充斥，南北交兵，行旅无援者不敢出郡邑。有士人卢岳，家於太原，携妻子囊橐寓於逆旅，进退无所保，唯与所亲相对流涕，周悯之，请援送以归。行经西山中，有贼夜於林麓间俟之，射卢岳，中其马。周大呼曰：“尔为谁耶？”贼闻其声，相谓曰：“李君至此矣。”即时散走。岳全其行装，至於家。周将辞去，岳谓周曰：“岳明历象，善知人。子有奇表，方颐隆准，眉目疏朗，身长七尺，此乃将相之材也。河东李氏将有天下，子宜事之，以求富贵。”周辞以母老而归。
                                                 【一二０二至一二０三页】
                           
    既而梁将葛从周拔邢、¤〔八〕，唐武皇麾兵南下，筑垒於青山口。周向背莫决，因思卢岳之言，乃投青山寨将张¤落，武皇赏之，补万胜黄头军使。武皇之平云州，庄宗之战柏乡，周皆有功，迁匡霸都指挥使。匡霸，原本脱“霸”字，今从欧阳史增入。（影库本粘签）庄宗入魏，率兵屯临河、杨刘，所至与士伍同甘苦。周尤善守备，一日奔母丧，以他将代之，既出，则其城将陷，庄宗即遣追之，使墨¤从事。会庄宗北征，周与寺人焦彦宾守杨刘城，★案九国志焦彦宾传：彦宾字英服，沧州清池人。少聪敏，多智略，事武皇，尤所委信。及庄宗即位，迁左监门¤将军，充四方馆使，出护邢州军。（旧五代史考异）梁将王彦章以数万¤攻之。周日夜乘城，躬当矢石，使人驰告庄宗，请百里趋程，以纾其难，庄宗曰：“李周在内，朕何忧也！”遂日行二舍，不废畋猎，既至，士¤绝粮三日矣。及攻围既解，庄宗谓周曰：“微卿九拒之劳，诸公等为梁人所掳矣。”
                                                 【一二０三至一二０四页】
                           
    同光中，历相、蔡二州刺史，及蜀平，授西川节度副使。天成二年春，迁遂州两使留後，寻正授节旄，未几，受代归阙。三年秋，出为¤州节度使，会庆州刺史窦廷琬据城拒命，周奉诏讨平之。长兴、清泰中，历徐、安、雍、汴四镇，所至无苛政，人皆乐之。
                                                           【一二０四页】
                           
    高祖有天下，复镇¤州，累官至检校太师、兼侍中。及罢镇赴阙，会少帝幸澶渊，以周累朝耆德，乃命为东京留守。车驾还京，授开封尹〔九〕。及遘疾，梦焚旌旗铠甲，因自嗟叹，上章请退，寻卒於官，时年七十四。诏赠太师，陪葬於明宗徽陵之北。永乐大典卷一万八千一百二十七。  徽陵，原本作“晖陵”，今从五代会要改正。（影库本粘签）
                                                           【一二０四页】
                           
    张从训，字德恭。本姑臧人，其先回鹘别派，随沙¤徙居云中，後从唐武皇家於太原〔一０〕，从训遂为太原人。祖君政，云州长史，识蕃字，通佛理。父存信，河东蕃汉马步军都指挥使，武皇赐姓名，眷同亲嫡，前史有传。天福中，赠太师、中书令，追封赵国公。
                                                           【一二０四页】
                           
    从训读儒书，精骑射，初为散员大将，天佑中，辖沙¤数百人，屯壶关十余岁，节度使李嗣昭委遇之。庄宗与梁人相拒於德胜口，徵赴军前，补充先锋游奕使，俄转云捷指挥使、检校司空，赐名继鸾，从诸子之行也。明宗微时，尝在存信麾下为都押牙，与从训有旧，及即位，授石州刺史，复旧姓名。历宪、德二州刺史。
                                                 【一二０四至一二０五页】
                           
    高祖之镇太原也，为少帝娶从训长女为妃，案宋史张从恩传：晋祖镇河东，为少帝娶从恩女。今考五代会要及薛史本纪，俱作从训，疑宋史系传闻之讹。（旧五代史考异）从训，清泰初授唐州刺史。三年，高祖举义，从训奉唐末帝诏，徵赴行在，分领乡兵，次於团柏谷，兵败宵遁，潜身民间。高祖入洛，有诏搜访，月余乃出焉，及见戚里之故，深加轸恻。寻授绛州刺史、检校太保，在任数年，天福中，卒於官，年五十二。少帝以后父之故，超赠太尉。
                                                           【一二０五页】
                           
    弟从恩仕皇朝，为右金吾¤上将军，卒。永乐大典卷五千三百六十。
                                                           【一二０五页】
                           
    李继忠，字化远，後唐昭义军节度使、兼中书令嗣昭之第二子。嗣昭，唐书有传。继忠少善骑射，从父征讨有功，庄宗手制授检校兵部尚书，充感义马军指挥使，改潞府司马，加检校尚书右仆射，充安义军都巡检使。天成中，自北京大内皇城使转河东行军司马，入为右骁¤将军。未几，授成德军司马，加检校司徒。
                                                           【一二０五页】
                           
    高祖即位，二年三月，授沂州刺史，加检校太保，寻移棣州刺史；继忠旧苦风痹，皆辞以地远，乃授单州刺史，仍加输忠奉国功臣。三年，入为右神武统军。四年三月，出领隰州。七年八月，移刺泽州。开运元年，复入为右监门大将军。三年秋，以疾卒於东京，年五十一。
                                                 【一二０五至一二０六页】
                           
    始继忠母杨氏善治产，平生积财钜万。及高祖建义於太原，杨已终，继忠举族家於晋阳。时以诸军方困，契丹援兵又至，高祖乃使人就其第，疏其复壁，取其旧积，所获金银纨素甚广，至於巾屦琐屑之物，无不取足。高祖既济大事，感而奇之，故车驾入洛，继忠虽有旧恙，连领大郡，皆杨氏之力也。永乐大典卷一万三百八十九。
                                                           【一二０六页】
                           
    李顷〔一一〕，陈州项城人，即河阳节度使、兼侍中罕之子也。罕之，梁书有传。唐光启中〔一二〕，罕之与河南张全义为仇，交相攻击，罕之兵败，北投太原，武皇以泽州处之，罕之将赴任，留顷为质焉。时庄宗未弱冠，因与顷游处，甚相昵狎。光启初〔一三〕，罕之自泽州袭据潞州，送款於梁，武皇以顷父叛，将杀之，庄宗密与骏骑，使逃出境，顷遂奔河南。梁祖以其父子归己，委遇甚厚。天复中〔一四〕，梁祖自凤翔送唐昭宗归长安，留军万人，命侄友伦与顷总之，友伦，原本作“有伦”，今从欧阳史改正。（影库本粘签）以宿¤为名。及梁祖逼禅，累掌禁兵，倚为肘腋。庶人友¤立，授顷检校尚书右仆射、右羽林统军。梁末帝之诛友¤，顷预其谋，寻历随州刺史，复为右羽林统军。同光初，庄宗入汴，召顷见之，庄宗忻然，授¤州刺史，加光禄大夫、检校太保。明宗朝，授衍州刺史。长兴中，检校太傅、右神武统军。高祖即位之二年，加特进、检校太尉、右领军¤上将军。三年，进封开国伯。五年，迁左领军¤上将军。寻以病卒，年七十。制赠太师。顷性温雅，不暴虐，凡刺郡统¤，颇有畏爱，及卒，人甚惜之。
                                                 【一二０六至一二０七页】
                           
    子彦弼，在太原日，因顷走归梁朝，武皇怒，下蚕室加熏腐之刑，後籍於内侍省卒焉。永乐大典卷一万八千一百三十一。
                                                           【一二０七页】
                           
    周光辅，太原人，後唐蕃汉马步总管、幽州节度使德威之长子也。德威，有传在唐书。光辅年甫十岁，补幽州中军兵马使，有成人之志，德威以牙军委之，麾下咸取决焉。及长，体貌魁伟，练於戎事。父卒，授岚州刺史，从庄宗平梁，迁检校尚书左仆射、汝州防御使，仍赐协谋定乱功臣。天成初，移汾州。四年，入为右监门¤大将军。长兴、清泰中，历陈、怀、磁三郡，继加检校司徒。高祖即位，授蔡州刺史，岁余，卒於郡，时年三十五。赠太保。光辅以功臣子，历数郡皆无滥政，竟善终於官，虽享年不永，亦可嘉也。
                                                           【一二０七页】
                           
    光辅有弟数人，光贞历义、乾二州刺史，入为诸¤将军。光逊继为蔡州刺史。光赞任青州行军司马，及杨光远叛灭，贬商州司马，会赦徵还，寻卒於家。永乐大典卷五千四百一。
                                                           【一二０七页】
                            
    符彦饶，唐庄宗朝蕃汉总管存审之第二子也。存审，唐书有传。彦饶少骁勇，能骑射。唐天佑十五年冬，庄宗与梁大战於胡柳陂，彦饶与弟彦图俱从其父血战有功，庄宗壮之，因用为骑将。同光中，以功授曹州刺史。明宗即位，改刺沂州。天成中，屯守梁园，会起军北戍塞下，时有偏校以宣武乏帅，迫彦饶为之，彦饶绐许其请，明日，杀为恶者奏之，时人嘉其方略。长兴中，为金州防御使，为政甚有民誉，其後累迁节镇。天福初，为滑州节度使，累官至检校太傅。二年七月，范延光据邺都叛，朝廷遣侍¤马军都指挥使白奉进率骑军三千，屯於州之开元寺。一日，彦饶与奉进因事忿争於牙署，事具奉进传中。是时，奉进厉声曰：“尔莫是与范延光同反耶？”拂衣而起，彦饶不留，帐下介士大噪，擒奉进杀之。奉进从骑散走，传呼於外。时步军都校马万、次校卢顺密闻奉进被害，即率其部¤攻滑之子城，执彦饶以出。遣裨校方太拘送阙下，行及赤冈南，高祖遣中使害於路左。永乐大典卷一万八千一百三十二。
                                                           【一二０八页】
                            
    罗周敬，字尚素，邺王绍威之第三子也。绍威，梁书有传。周敬幼聪明，八岁学为诗，往往传於人口，起家授检校尚书礼部员外郎。梁乾化中，以兄周翰节制滑台，卒於官，乃以周敬继之，命为两使留後，寻正授旄钺，时年十岁。未几，改授许州节度使，继加检校尚书左仆射。¤三年，徵授秘书监、检校司空、驸马都尉，尚梁普安公主，普安，原本作“茎安”，今从五代会要改正。（影库本粘签）旋移光禄卿。庄宗即位，历左右金吾大将军。初，唐天佑中，绍威尝建第於洛阳福善里，及庄宗入洛，以梁租庸使赵岩宅赐明宗。同光中，明宗在洛，以趋内稍远，乃召周敬议易其第，周敬诺之。後明宗即位，一日梦中见一人，仪形¤秀，若素识者，梦中问曰：“此得非前宅主罗氏子？”及寤，访其子孙，左右对曰：“周敬见列明廷〔一五〕。”召至，果符梦中所见。明宗谓侍臣曰：“朕不欲使大勋之後久无土地。”因授同州节度使，加检校太保。长兴中，入为左监门¤上将军，四迁诸¤上将军。天福二年卒，时年三十二。赠太傅。★永乐大典卷五千六百七十八。
                                                 【一二０八至一二０九页】
                            
    郑琮，太原人也。始事唐武皇为五院军小校，屡有军功。庄宗在河上，为马步都虞候。戎伍之事，一¤不忘，凡所诘问，应答如流，故所在知名。唐同光末，从明宗伐魏州，时军情有变，明宗退守魏县，未知趋向。安重诲将徵兵于四方，琮在帐前，历数诸道屯军及主将姓名，附口传檄，相次而至。明宗即位，嘉其功，授防州刺史，秩满，父老请留。三年八月，授左羽林统军。唐长兴二年二月，出刺武州。高祖即位，复居环¤，久之，以俸薄家贫，郁郁不得志。天福中，以疾终于官。赠司徒。永乐大典卷一万八千八百八十一。
                                                 【一二０九至一二一０页】
                                (续)
@
#篇名:旧五代史
#类型:史;北宋
#时代:6

          《旧五代史》卷:九十二

    晋书十八
      列传第七
                                                           【一二一三页】
                           
    姚¤，字伯真，京兆万年人。曾祖希齐，湖州司功参军。祖宏庆，苏州刺史，父荆，国子祭酒。¤少¤，敦厚，靡事容貌，任其自然，流辈未之重，唯兵部侍郎司空图深器之，司空图，原本作“司空涂”，今从册府元龟改正。（影库本粘签）    案：欧阳史作中条山处士司空图一见奇之。据新唐书卓行传：司空图为户部侍郎，以疾归，昭宗在华，召为兵部侍郎，辞不赴。是图非处士也。（旧五代史考异）以女妻焉。¤性仁恕，多为仆妾所欺，心虽察之，而不能面折，终身无喜怒。不知钱百之为陌，黍百之为铢，凡家人市货百物，入增其倍，出减其半，不询其由，无担石之储，心不陨获。
                                                           【一二一三页】
                           
    唐末，随计入洛，出游嵩山，有白衣丈夫拜于路侧〔一〕，请为童仆。¤辞不纳。乃曰：“鬼神享于德，君子孚于信，余则鬼也，将以托贤者之德，通化工之信，幸无辞焉。昔余掌事阴府，承命摄人之魂气，名氏同而其人非，且富有寿算，复而归之，则筋骸已败，由是获谴，使不得为阳生，公中夏之相辅也，今为谒中天之祠，若以某姓名求之〔二〕，神必许诺。”¤因为之虔祷而还，白衣迎于山下，曰：“余免其苦矣。”拜谢而退。¤次年擢进士第。
                                                 【一二一三至一二一四页】
                           
    梁贞明中，历校书郎、登封令、右补阙、礼部员外郎，召入翰林，累迁至中书舍人。唐庄宗平梁，以例贬复州司马，岁余牵复，授左散骑常侍，历兵吏部侍郎、尚书左丞。唐末帝即位，讲求辅相，乃书朝中清望官十余人姓名置於瓶中，清夜焚香而挟之，既而得卢文纪与¤，遂拜中书侍郎、平章事。制前一日，嵩山白衣来谒，谓¤曰：“公明日为相。”其言无差，冥数固先定矣。案欧阳史本传云：¤为人仁恕，不知钱陌铢两之数，御家无法，在相位龌龊无所为。唐制，吏部分为三铨，尚书一人曰尚书铨，侍郎二人曰中铨、东铨，每岁集以孟冬三旬，而选尽季春之月。天成中，冯道为相，建言天下未一，选人岁才数百，而吏部三铨分注，虽曰故事，其¤徒烦而无益，始诏三铨合而为一，而尚书侍郎共行选事。至¤与卢文纪为相，复奏分铨为三，而循资长定旧格，岁久多舛，因增损之，选人多不便之〔三〕，往往邀遮宰相，喧诉不逊，¤等无如之何，废帝为下诏书禁止。
                                                           【一二一四页】
                           
    高祖登极，罢相为刑部尚书，俄迁户部尚书。天福五年冬卒，年七十五。赠左仆射。子惟和嗣。¤疏于财，而御家无术，既死，敛葬之资不备，家人俟赙物及鬻第方能举丧而去。士大夫爱其廉而笑其拙。永乐大典卷五千三百八十三。
                                                 【一二一四至一二一五页】
                           
    吕琦，吕琦传，永乐大典阙全篇，今就散见各韵者共得四条，排次前後，以存梗概。（影库本粘签）字辉山，幽州安次人也。祖寿，瀛州景城主簿。父兖，沧州节度判官，累至检校右庶子。★永乐大典卷一万七百六十五。刘守光攻陷沧州，琦父兖被擒，族之。琦时年十五，案：厚德录作琦年十四。（旧五代史考异）为吏追摄，将就戮焉。有赵玉者，★案：厚德录作李玉。（旧五代史考异）幽、蓟之义士也，久游于兖之门下，见琦临危，乃绐谓监者曰：“此子某之同气也，幸无滥焉。”监者信之，即引之俱去。行一舍，琦困于徒步，以足病告，玉负之而行，逾数百里，因变姓名，乞食于路，乃免其祸。★永乐大典卷一万四千五百八十一。    案厚德录云：李玉尝客于沧洲吕兖门下，刘守光破沧洲，尽杀吕兖家，兖子琦年十四，玉负之以逃，¤衣食以资之。燕、赵间以玉能存吕氏之孤，推以为义士。清泰中，琦为给事中、端明殿学士，时玉已卒，乃荐其子于知贡举马裔孙，遂擢甲第。考薛史作赵玉，厚德录作李玉；薛史作琦年十五，厚德录作十四。盖传闻之异。（孔本）年弱冠，以家门遇祸，邈无所依，乃励志勤学，多游於汾、晋。★永乐大典卷三千八百七十一。
                                                           【一二一五页】
                           
    唐天佑中，庄宗方开霸府，翘伫贤士，墨制授琦代州军事判官，秩满归太原，监军使张承业重琦器量，礼遇尤厚。天成初，拜琦殿中侍御史，迁驾部员外郎，兼侍御史知杂事。会河阳帑吏窃财事发，诏军巡院鞫之。时军巡使尹训怙势纳赂，枉直相反，俄有诉¤於阙下者，诏琦按之，既验其奸，乃上言请治尹训，沮而不行。琦连奏不已，训知其不免，自杀於家，其狱遂明，蒙活者甚¤，自是朝廷多琦之公直。永乐大典卷二万五百二十八。
                                                 【一二一五至一二一六页】
                           
    高祖建义於太原，唐末帝幸怀州，赵德钧驻军于团柏谷，末帝以琦尝在德钧幕下，因令¤都统使官告以赐之，且犒其军焉。及观军于北陲，馆于忻州，会晋祖降下晋安寨，遣使告于近郡，琦适遇其使，即斩之以闻，寻率郡兵千人间道而归。案：通监作帅州兵趣镇州。（旧五代史考异）高祖入洛，亦弗之责，止改授秘书监而已。天福中，预修唐书，权掌选部，皆有能名焉。累迁礼部、刑部、户部、兵部侍郎，阶至金紫光禄大夫，爵至开国子。
                                                           【一二一六页】
                           
    琦美丰仪，有器¤，虽以刚直闻于时，而内实仁恕。初，高祖谋求辅相，时宰臣李崧力荐琦于高祖，云可大用。高祖数召琦于便殿，言及当世事，甚奇之，方将倚以为相，忽遇疾而逝，人皆惜之。永乐大典卷一万七百六十五。
                                                           【一二一六页】
                           
    梁文矩，字德仪，郓州人。父景，秘书少监。梁福王友璋好接宾客，文矩少游其门，初试太子校书，转秘书郎。友璋领郓州，奏为项城令，及移镇徐方，辟为从事。友璋卒，改兖州观察判官。时庄宗遣明宗袭据郓州，文矩以父母在郓，一旦隔越，不知存亡，为子之情，恋望如灼，遂间路归郓，寻谒庄宗。庄宗喜之，授天平军节度掌书记，在明宗幕下，明宗历汴、恒二镇，皆随府迁职。天成初，授右谏议大夫，知宣武军军州事，历御史中丞、吏部侍郎、礼部尚书、西都副留守，判京兆府事，继改兵部尚书。
                                                 【一二一六至一二一七页】
                           
    文矩以尝事霸府，每怀公辅之望。时高祖自外镇入觐，尝荐於明宗曰：“梁文矩早事陛下，甚有勤劳，未升相辅，外论慊之。”明宗曰：“久忘此人，吾之过也。”寻有旨降命，会丁外忧而止。清泰初，拜太常卿。高祖即位，授吏部尚书，改太子少师。
                                                           【一二一七页】
                           
    文矩喜清静之教，聚道书数千卷，企慕赤松、留侯之事，而服食尤尽其善〔四〕。後因风痹〔五〕，上章请退，以太子太保致仕，居洛阳久之。天福八年，以疾卒，时年五十九。赠太子太傅。永乐大典卷六千六百十四。
                                                           【一二一七页】
                           
    史圭，常山人也。其先与王武俊来於塞外，王武俊，原本作“武後”，今从唐书改正。（影库本粘签）因家石邑。高祖曾，历镇阳牙校。父钧，假安平、九门令。圭好学工诗，长于吏道。唐光化中，历阜城、饶阳尉，改房子、宁晋、元氏、乐寿、博陆五邑令。为宁晋日，擅给驿廪，以贷饥民，民甚感之。及为乐寿令，里人为之立碑。同光中，任圜为真定尹，擢为本府司录，不应命。郭崇韬领其地，辟为从事，及明宗代崇韬，以旧职縻之。
                                                           【一二一七页】
                           
    明宗即位，入为文昌正郎，安重诲荐为河南少尹，判府事，寻命为枢密院直学士。时圭以受知於重诲，重诲奏令圭与同列阎至俱升殿侍立，以备顾问，明宗可之。寻自左谏议大夫拜尚书右丞，有入相之望。圭敏于吏事，重诲本不知书，为事刚愎，每於明宗前可否重务，圭恬然终日，不能剖正其事。长兴中，重诲既诛，圭出为贝州刺史，未几罢免，退归常山。由是闭门杜绝人事，虽亲戚故人造者不见其面，每游别墅，则乘妇人毡车以自蔽匿，人莫知其心。
                                                 【一二一七至一二一八页】
                           
    高祖登极，徵为刑部侍郎，判盐铁副使，皆宰臣冯道之奏请也。始圭在明宗时为右丞，权判铨事，道在中书，尝以堂判衡铨司所注官，圭怒，力争之，道亦微有不足之色；至是圭首为道所举，方愧其度量远不及也。旋改吏部侍郎，分知铨事，而圭素厉廉守节，大著公平之誉。
                                                           【一二一八页】
                           
    圭前为河南少尹日，有嵩山术士遗圭石药如斗，谓圭曰：“服之可以延寿，然不可中辍，辍则疾作矣。”圭後服之，神爽力健，深宝惜焉。清泰末，圭在常山，遇秘琼之乱，时贮於衣笥，为贼所劫，後不复得。天福中，疾生胸臆之间，常如火灼，圭知不济，求归乡里，诏许之。及涉河，竟为药气所蒸，卒於路，案：欧阳史作卒于常山。（旧五代史考异）归葬石邑，时年六十八。★永乐大典卷一万一百八十三。
                                                           【一二一八页】
                             
    裴¤，字司东，系出中眷裴氏，世居河东为望族。¤容止端秀，性卞急，刚直而无隐，少而好学，苦心文艺，虽遭乱离，手不释卷。唐光化三年，擢进士第，释褐授校书郎，历谏职。梁初，当路推其文学，迁翰林学士、中书舍人。唐庄宗时，擢为礼部侍郎，後以语触当事，改太子宾客，旋授兵部尚书，以老致仕〔六〕。天福初，起为工部尚书，复告老，以右仆射致仕。¤累知贡举，称得士，宰相马裔孙、桑维翰皆其所取进士也。後裔孙知贡举，率新进士谒¤，¤喜，为诗曰：“词场最重是持衡，天遣愚夫受盛名，三主礼闱年八十，门生门下见门生。”当世荣之。桑维翰尝私见¤，¤不为迎送，人问之，¤曰：“我见桑公于中书，庶僚也；今见我于私第，门生也〔七〕。”人以为允。卒年八十五。赠太子太保。永乐大典卷五千三百五。
                                                 【一二一八至一二一九页】
                           
    吴承范，字表微，魏州人也。父琼，右金吾¤将军，累赠太子少保。承范少好学，善属文，唐闵帝之镇邺都也，闻其才名，署为宾职，承范恳求随计，闵帝许之。长兴三年，擢进士第。及闵帝即位，授左拾遗。清泰二年，以本官充史馆修撰。与同职张昭等共修明宗实录，考张昭本名昭远，至汉初始去“远”字。薛史晋书已作张昭，盖从其最後之名，今姑仍其旧。（影库本粘签）转右补阙，依前充职。高祖革命，迁尚书屯田员外郎、知制诰。天福三年，改枢密院直学士，未几，自祠部郎中、知制诰召充翰林学士，正拜中书舍人，赐金紫。少帝嗣位，迁礼部侍郎，知贡举，寻遘疾而卒，年四十二。赠工部尚书。
                                                           【一二一九页】
                           
    承范温厚寡言，善希人旨，桑维翰、李崧尤重之，尝荐于高祖，云可大用。承范知之，持重自养，虽遇盛夏〔八〕，而犹服襦¤，加之以纯绵，盖虑有寒湿之患也。然竟不获其志，其命也夫。永乐大典卷三千三百二十一。
                                                           【一二二０页】
                              (续)
    卢导，字熙化，其先范阳人也。祖伯卿，案新唐书宰相世系表：卿，太原少尹伯初之子也。疑原本衍“伯”字。（旧五代史考异）唐殿中侍御史。父如晦，★案：新唐书世系表作知晦。（旧五代史考异）国子监丞，赠户部侍郎。导少而儒雅，美词翰，善谈论。唐天佑初，登进士第，释褐除校书郎，由均州郧乡县令入为监察御史〔九〕，三迁职方员外郎，充史馆修撰，改河南县令、礼部郎中，赐紫，转右司郎中兼侍御史知杂事。以病免，闲居於汉上，久之，天成中，以本官徵还，拜右谏议大夫。长兴末，为中书舍人，权知贡举。明年春，潞王自凤翔拥大军赴阙，唐闵帝奔于¤州，宰相冯道、李愚集百官于天宫寺，★李愚，原本作“李遇”，今从通监改正。（影库本粘签）将出迎潞王。时军¤离溃，人情奔骇，百官移时未有至者。导与舍人张昭先至，冯道请导草劝进¤，导曰：“潞王入朝，郊迎可也；★案：通监作班迎。（旧五代史考异）若劝进之事，安可造次。且潞王与主上，皆太后之子，或废或立，当从教令，安得不禀策母后，率尔而行！”冯道曰：“凡事要务实，劝进其可已乎？”导曰：“今主上蒙尘在外，遽以大位劝人，若潞王守道，以忠义见责，未审何词以对！不如率¤臣诣宫门，取太后进止，即去就善矣。”道未及对，会京城巡检安从进报曰：“潞王至矣，安得百僚无班〔一０〕。”即纷然而去。是日，潞王未至，冯道等止于上阳门外，又令导草劝进¤，★案：欧阳史作潞王止于上阳门外，道又令导草¤，与薛史异。通监作潞王未至，三相息于上阳门外，与是书同。（旧五代史考异）导执之如初。李愚曰：“舍人之言是也，吾辈信罪人矣。”导之守正也如是。晋天福中，由礼部侍郎迁尚书右丞，判吏部尚书铨事，秩满，拜吏部侍郎。六年秋，卒於东京，
                                                 【一二二０至一二二一页】
                             
时年七十六。永乐大典卷二千二百十二。
                                                           【一二二一页】
                             
    郑韬光，字龙府，洛京河清人也〔一一〕。曾祖¤，为唐宰相。祖祗德，国子祭酒，案新唐书宰相世系表：祗德，兵部尚书。（旧五代史考异）赠太傅。父颢，★案新唐书世系表：颢字养正，疑“颢”字是“颐”字之讹。（旧五代史考异）河南尹，赠太师。其先世居荥阳，自隋、唐三百余年，公卿辅相，蝉联一门。韬光，唐宣宗之外孙，万寿公主之所出也，生三日，赐一子出身，银章朱绂。及长，美容止，神爽气澈，不妄喜怒，秉执名节，为甲族所称。自京兆府参军历秘书郎、集贤校理、太常博士、虞部比部员外郎、司门户部郎中、河南京兆少尹、太常少卿、谏议大夫、给事中。梁贞明中，恳求休退，上表漏名，责授宁州司马。庄宗平梁，迁工、礼、刑部侍郎。天成、长兴中，历尚书左右丞。国初，以户部尚书致仕。自襁褓迨于悬车，凡事十一君，越七十载，所仕无官谤，无私过，三持使节，不辱君命，士无贤不肖，皆恭己接纳。晚年背伛，时人咸曰郑伛不迂。平生交友之中无怨隙，亲族之间无爱憎，恬和自如，性尚平简，及致政归洛，甚惬终焉之志。天福五年秋，寝疾而卒，年八十。赠右仆射。★永乐大典卷一万八千八百八十一。
                                                 【一二二一至一二二二页】
                             
    王权，王权，太平御览作“王¤”，与原本异。通监、欧阳史统作王权，知“¤”字系传刻之误，今仍其旧。（影库本粘签）字秀山，太原人，积世衣冠。曾祖起，官至左仆射、山南西道节度使，册赠太尉，¤曰文懿，唐史有传。祖龟，浙东观察使。父荛，右司员外郎。权举进士，解褐授秘书省校书郎、集贤校理，历左拾遗、右补阙。梁祖革命，御史司宪崔沂表为侍御史，迁兼职方员外郎知杂事。岁余，召入翰林为学士，在院加户部郎中、知制诰，历左谏议大夫、给事中，充集贤殿学士判院事，俄拜御史中丞。唐庄宗平梁，以例出为随州司马，会赦，量移许州。月余，入为右庶子，迁户兵吏三侍郎、尚书左丞、礼部尚书判铨。清泰中，权知贡举，改户部尚书，华资美级，罕不由之。高祖登极，转兵部尚书。天福中，命权使於契丹，权以前世累为将相，未尝有奉使而称陪臣者〔一二〕，谓人曰：“我虽不才，年今耄矣，岂能远使於契丹乎！违诏得罪，亦所甘心。”由是停任。先是，宰相冯道使於契丹才回，权亦自凤翔册礼使回，★案：通监考异引周世宗实录冯道传云：契丹遣使加徽号于晋祖，晋亦献徽号于契丹。始命兵部尚书王权衔其命，权辞以老病。晋祖谓冯道曰：“此行非卿不可。”道无难色。据此传，冯道自契丹使回，始命王权奉使，道亦未尝再使契丹也，与周实录异。（旧五代史考异）故责词略曰：“若以道路迢遥，即鸾阁之台臣亦往；若以筋骸衰减，即凤翔之册使才回。既黩宪章，须从殿黜”云。其实权不欲臣事契丹，故坚辞之，非避事以违命也。¤岁授太子少傅致仕。六年秋，以疾卒，年七十八。赠左仆射。★永乐大典卷六千八百五十一。
                                                 【一二二二至一二二三页】
                            
    韩恽，字子重，太原晋阳人。曾祖俊，唐龙武大将军。祖士则，石州司马。父逵，代州刺史。恽世仕太原，昆仲为军职，惟恽亲狎儒士，好为歌诗，聚书数千卷。乾宁中，後唐庄宗纳其妹为妃，初为嫡室，故庄宗深礼其家，而恽以文学署交城、文水令，入为太原少尹。庄宗平定赵、魏，为魏州支使。庄宗即位，授右散骑常侍，从驾至洛阳，转尚书户部侍郎。天成初，改秘书监。俄而冯道为丞相，与恽有同幕之旧，以恽性谨厚，尤左右之，寻迁礼部尚书。丁内忧，服阕，授户部尚书。明宗晏驾，冯道为山陵使，引恽为副使。清泰初，以充奉之劳，授检校尚书右仆射、绛州刺史〔一三〕，¤年入为太子宾客。高祖登极，以恽先朝懿戚，深加礼遇，除授贝州刺史。时范延光有跋扈之状，恽惧其见逼，迟留不敢赴任，高祖不悦，复授太子宾客，寻改兵部尚书。天福七年夏，车驾在邺，恽病¤气，卒於龙兴寺，时年六十余。永乐大典卷三千六百七十五。
                                                 【一二二三至一二二四页】
                            
    李怿，京兆人也。祖褒，唐黔南观察使。父昭，户部尚书。怿幼而能文，进士擢第，解褐为校书郎、集贤校理、清河尉。入梁，历监察御史、右补阙、殿中侍御史、起居舍人、礼部员外郎、知制诰，换都官郎中，赐绯，召入翰林为学士，正拜舍人，赐金紫，仍旧内职。庄宗平汴、洛，责授怀州司马，遇赦，量移孟州，入为¤尉少卿。天成初，复拜中书舍人，充翰林学士，在职转户部侍郎右丞，充承旨。时常侍张文宝知贡举，中书奏落进士数人，仍请诏翰林学士院作一诗一赋，下礼部〔一四〕，为举人格样。学士窦梦徵、张砺辈撰格诗格赋各一，格诗，原本作“权诗”，今从欧阳史改正。（影库本粘签）送中书，宰相未以为允。梦徵等请怿为之，怿笑而答曰：“李怿识字有数，顷岁因人偶得及第，敢与後生髦俊为之标格！假令今¤称进士，就春官求试，落第必矣。格赋格诗，不敢应诏。”君子多其识大体。天福中，自工部尚书转太常卿，历礼部、刑部二尚书，以多病留司於洛下，不交人事。开运末，遇契丹入洛，家事罄空，寻以疾卒，年七十余。★永乐大典卷一万三百九十。
                                                           【一二二四页】
                                (续)
@
#篇名:旧五代史
#类型:史;北宋
#时代:6

          《旧五代史》卷:九十三

    晋书十九
      列传第八
                                                           【一二二七页】
                           
    卢质，字子徵〔一〕，河南人也。曾祖¤，唐太原府祁县尉，累赠右仆射。祖衍，唐刑部侍郎、太子宾客，累赠太保。父望，唐尚书司勋郎中，累赠太子少傅。质幼聪慧，善属文。年十六，陕帅王重盈奏授芮城令，王重盈，原本作“从盈”，今从唐书改正。（影库本粘签）能以色养。又为同州澄城令，从私便也。秩满改秘书郎，丁母忧，归河南故里。天佑三年，北游太原，时李袭吉在武皇幕府，以女妻之。武皇怜其才，承制授检校兵部郎中，充河东节度掌书记，赐绯鱼袋。
                                                           【一二二七页】
                           
    武皇厌代，其弟克宁握兵柄，有嗣袭之望，质与张承业等密谋，同立庄宗为嗣，有翊赞之功。及庄宗四征，质皆从行。十六年，转节度判官、检校礼部尚书。十九年，庄宗将即帝位，命为大礼使，累加至银青光禄大夫、检校右仆射。二十年，授行台礼部尚书。庄宗既登极，欲相之，质性疏逸，不喜居高位，固辞获免。寻以本官兼太原尹，充北京留守事，未赴任，改户部尚书、知制诰，充翰林学士承旨。
                                                 【一二二七至一二二八页】
                           
    同光元年冬，从平大梁，权判租庸事，¤月随驾都洛，旋有诏权知汴州军府事。时孔谦握利权，志在聚敛，累移文於汴，配民放丝，质坚论之，事虽不行，时论赏之。俄又改金紫光禄大夫、兵部尚书、知制诰、翰林学士承旨，仍赐论思匡佐功臣。会覆试进士，质以“后从谏则圣”为赋题，以“尧、舜、禹、汤倾心求过”为韵，旧例赋韵四平四侧，质所出韵乃五平三侧，由是大为识者所诮。
                                                           【一二二八页】
                           
    天成元年，制授特进、检校司空、同州节度使。时宰相冯道以诗饯别，其警句云：“视草北来唐学士，拥旄西去汉将军。”儒者荣之。明年，改赐耀忠匡定保节功臣，就加检校司徒。三年，入拜兵部尚书，判太仆卿事。案：欧阳史作判太常卿事。（旧五代史考异）四年，进封开国公。长兴二年，授检校太保、河阳节度使，未几，移镇沧州，入为右仆射。及秦王得罪，奉诏权知河南府事。应顺初，迁检校太传，正拜河南尹，後改太子少师。清泰末，复为右仆射。高祖登极，质以微恙分司洛宅。少帝嗣位，拜太子太保。天福七年秋，卒於洛阳，年七十六。累赠太子太师，谥曰文忠。★案五代会要：汉乾佑元年九月，其子尚书兵部员外郎卢琼上章请¤，下太常议，¤曰文忠。（旧五代史考异）
                                                 【一二二八至一二二九页】
                           
    子十一人，唯第六子夏，仕至省郎〔二〕，余历州县焉。永乐大典卷二千二百十二。
                                                           【一二二九页】
                           
    李专美，字翊商，京兆万年人也。曾祖随，光禄卿。案：新唐书宰相世系表作随秘书监。（旧五代史考异）祖正范，尚书库部郎中。专美少笃学，又以父枢唐昭宗时常应进士举，为覆试所落，不许再入，专美心愧之，由是不游文场。伪梁贞明中，河南尹张全义以专美名族之後，奏为陆浑尉，秩满，改舞阳令。专美性廉谨，大著政声。後唐天成中，安邑榷盐使李肃辟为推官，时唐末帝镇河中，见其敦雅，心重之。末帝一日曾召肃¤於衙署，专美亦预坐，末帝谓肃曰：“某夜来梦主上召去，与宋王同剃¤头，何也？”坐客都无对者，专美屏人谓曰：“将来必为嗣主。”由是愈重焉。末帝留守长安，奏为从事，及移镇凤翔，★凤翔，原本作“凤翊”，今从通监改正。（影库本粘签）迁为记室。末帝即位，除尚书库部郎中，★案：欧阳史作比部郎中。（旧五代史考异）赐金紫，充枢密院直学士。
                                                           【一二二九页】
                           
    初，末帝起自凤翔，大许诸军厚赏。洎至洛阳，阅内库金帛不过二三万；寻又配率京城户民，虽行捶楚〔三〕，亦所获无几，末帝忧之。会专美宿於禁中，末帝召而让之曰：“卿士人子弟，常言有才术，今致我至此，不能度运以济时事，留才术何施也！”专美惶恐待罪，良久奏曰：“臣才力驽劣，属当兴运，陛下猥垂录任，无以裨益圣朝，然府藏空竭，军赏不给，非臣之罪也。臣思明宗弃代之际，是时府库滥赏已竭，继以鄂王临朝，纪纲大坏，纵有无限之财赋，不能满骄军溪壑之心，所以陛下孤立岐阳而得天下。臣以为国之存亡，不专在行赏，须刑政立于上，耻格行於下，赏当功，罚当罪，则近於理道也。若陛下不改覆车之辙，以赏无赖之军，徒困蒸民，存亡未可知也。今宜取见在财赋以给之，不必践前言而希苟悦。”末帝然之。及其行赏，虽不惬於军士〔四〕，然洛阳户民获免鞭笞之苦，由专美之敷扬也。寻转给事中，明年，迁兵部侍郎、端明殿学士，未几，改检校尚书右仆射、守密书监〔五〕，守密书监，疑当作“秘书监”。考封演见闻录，唐人亦称秘书为密书，今仍其旧。（影库本粘签）充宣徽北院使。高祖入洛，以例除名。三年，复授¤尉少卿，继迁鸿胪、大理卿。开运中，以病卒，时年六十二。
                                                 【一二二九至一二三０页】
                           
    专美之远祖本出姑臧大房，与清河小房崔氏、北祖第二房卢氏、昭国郑氏为四望族，皆不以才行相尚，不以轩冕为贵，虽布衣徒步，视公卿蔑如也。男女婚嫁，不杂他姓，欲聘其族，厚赠金帛始许焉。唐太宗曾降诏以戒其弊风，终莫能改。其间有未达者，必曰：“姓崔、卢、李、郑了，余复何求耶！”其达者，则邈在天表，¤若千里，人罕造其门，浮薄自大，皆此类也。唯专美未尝以氏族形於口吻，见寒素士大夫，恒恂恂如也，人以此多之。
                                                           【一二三０页】
                           
    专美职岐下，曾梦具裳简立嵩山之顶。及为端明殿学士，学士李崧同列而班在其上，因以所梦告崧，且言：“某非德非勋，安可久居此位，处吾子之首乎！”因恳求他官，寻移宣徽使，崧深德之。及高祖临朝，崧为枢密使，与桑维翰同列，维翰与专美亦有旧，乃协力以奏之，遂复朝序，位至九卿。专美曾使闽中，遇风水漂至两浙，¤岁无恙而还，至是善终，人以为神道福谦之所致也〔六〕。永乐大典卷一万三百九十。
                                                 【一二三０至一二三一页】
                             
    卢詹，字楚良，京兆长安人也。唐天佑中，为河中从事。庄宗即位，擢为员外郎、知制诰，迁中书舍人。天成中，拜礼部侍郎、知贡举，历御史中丞、兵部侍郎、尚书左丞、工部尚书。詹性刚直，议论不避权贵，执政者常恶之。天福初，拜礼部尚书，分司洛下，与右仆射卢质、散骑常侍卢重俱在西都，数相过从。三人俱嗜酒，好游山水，塔庙林亭花竹之地，无不同往，酣饮为乐，人无间然，洛中朝士目为“三卢会”。常委顺性命，不营财利。开运初，卒於洛阳。詹家无长物，丧具不给，少帝闻之，赐布帛百段，粟麦百斛，方能襄其葬事，赠太子少保。永乐大典卷二千二百十二。
                                                           【一二三一页】
                           
    崔¤，字子文，博陵安平人。累世冠冕。曾祖元受〔七〕，举进士，直史馆。案新唐书世系表：元受直史馆、高陵尉。（旧五代史考异）祖铢，安、濮二州刺史。父涿，刑部郎中。¤少好学，梁贞明三年〔八〕，举进士甲科，为开封尹王瓒从事。¤性至孝，父涿有疾，★父涿，原本作“父涿”，今从欧阳史改正。（影库本粘签）谓亲友曰：“死生有命，无医为也。”¤侍之衣不解带，有宾至，必拜泣告於门外，请方便劝其进药，涿终莫之从。及丁忧，哀毁过制。明宗朝，授监察御史，不应命，¤年诏再下，乃就列焉。累迁都官郎中、翰林学士。
                                                 【一二三一至一二三二页】
                           
    天福初，以户部侍郎为学士承旨。尝草制，为宰相桑维翰所改，¤以唐故事，学士草制有所改者，当罢职，乃引经据争，维翰不能诘，命权知二年贡举。时有进士孔英者，素有丑行，为当时所恶。¤受命往见维翰，维翰语素简，谓¤曰：“孔英来矣。”¤不谕其意，以谓维翰以孔英为言，乃考英及第，物议大以为非，遂罢学士，拜尚书左丞，迁太常卿。後以风痹改太子宾客，分司西京，卒年六十八。
                                                           【一二三二页】
                           
    ¤平生所著文章、碑诔、制诏甚多，人有借本传写者，则曰：“有前贤，有来者，奚用此为！”凡受托而作者，必亲札致之，即焚其¤，惧泄人之假手也。¤笑不至矧〔九〕，怒不至詈，接新进後生，未尝无诲焉。¤居公会，端坐寡言，尝云非止致人爱憎，且或干人祖祢之讳。指命仆役，亦用礼节，盛暑祁寒，不使冒犯。尝自话於知友云：“某少时，梦二人前引行路，一人计地里，曰：『一舍矣，可以止。』一人曰：『此君当更进三十有八里。』复行如所言，二人皆止之，俄而惊觉。”¤常识是梦，以为定命之限，故六十七请退，明年果终焉。
                                                           【一二三二页】
                           
    兄¤，案：世系表作榆。（旧五代史考异）有隐德，好释氏，闲居滑州。尝欲访人於白马津北，及临岸，叹曰：“波势汹涌如此，安可济乎！”乃止。後徵拜左拾遗，辞疾不赴。★永乐大典卷二千七百四十。
                                                           【一二三三页】
                             
    薛融，汾州平遥人。性纯和，以儒学为业。初从云州帅李存璋为幕职，唐庄宗平河南，历郓、徐二镇从事。明宗初，授华州节度判官。长兴四年，入为右补阙，直弘文馆，岁余，改河东观察判官，会高祖镇太原，遂居于幕府。清泰末，高祖将举义，延宾席而历问之，次及融，对曰：“融本儒生，只曾读三五卷书，至於军旅之事，进退存亡之机，未之学也。”座中耸然。及登极，迁尚书吏部郎中兼侍御史知杂事。天福二年，自左谏议大夫迁中书舍人，自以文学非优，不敢拜命，复为谏议。时诏修西京大内，融以邺下用兵，国用不足，上疏复罢之，案通监：薛融谏曰：“今宫室虽经焚毁，犹侈于帝尧之茅茨；所费虽寡，犹多于汉文之露台。况魏城未下，公私困窘，诚非陛下修宫馆之日。俟海内平宁，修之未晚。（旧五代史考异）优诏嘉许。俄转御史中丞，秩满改尚书右丞，分司西都。天福六年，以疾卒，年六十余。★永乐大典卷二万一千三百六十七。  案：欧阳史作年六十。（旧五代史考异）
                                                           【一二三三页】
                             
    曹国珍，字彦辅，幽州固安人也。曾祖蔼，祖蟾，父绚，代袭儒素。国珍少值燕蓟乱离，因落发被缁，客於河西延州，延州，原本作“逮州”，今从欧阳史改正。（影库本粘签）高万兴兄弟皆好文，辟为从事。国珍常以文章自许，求贡礼闱，且掌书奏，期年，入为左拾遗，累迁至尚书郎。每与人交，倾财无吝。性颇刚僻，经艺史学，非其所长，好自矜¤，多上章疏，文字差误，数数有之，为¤绅所诮。高祖在藩时，尝通私谒，以兄事之。及即位，国珍自比於严陵，上表¤旧，由是自吏部郎中拜左谏议大夫、给事中。★案欧阳史张彦泽传：国珍与御史中丞王易简率三院御史诣合门，连疏论张彦泽，不报。（旧五代史考异）又求为御史中丞，时宰怒，不复为请，国珍衔之。李崧之母薨，遣诸弟护丧归葬深州。崧既起复，乃出北郊路隅设奠，公卿大夫皆送丧而出，国珍固争不行，¤咸推其谠直。高祖晏驾，朝廷以宰臣冯道为山陵使，及灵¤既发，国珍上疏言：“冯道既为山陵使，不得复入都城，请除外佐，以桑维翰入辅。李崧请罢相位，俾持丧制。”少帝览奏，以所言侵越，出为陕州行军司马。至任悒怏，遘疾而卒。★永乐大典卷四千五百十三。
                                                           【一二三四页】
                             
    张仁愿，字善政，开封陈留人也。祖¤，唐右武¤大将军。父存敬，梁河中节度观察留後，累赠中书令，梁书有传。仁愿，梁贞明初，以勋臣之子起家为¤尉寺主簿，改著作佐郎、左赞善大夫，赐绯鱼袋。唐同光初，迁大理正。天成元年，自将作少监转大理少卿。长兴中，历昭武、归德两镇节度判官。四年，复入为大理少卿。清泰中，除殿中监。天福五年，拜大理卿。八年，转光禄卿。仁愿性温雅，明法书，累居详刑之地，议谳疑狱，号为称职。兄仁颖，梁朝仕至诸¤将军，中年以风恙废於家凡十余年，仁愿事之，出告反面，如严父焉，士大夫推为孝友。仁颖善理家，勤而且约，妇女衣不曳地，什物多历年所，如新市焉。仁愿，开运元年再为大理卿，时隰州刺史王彻犯赃，朝廷以彻功臣之後，欲宥之，仁愿累执奏不移，竟遣伏法，议者赏之。开运二年，以疾卒，年五十一。赠秘书监。永乐大典卷六千三百五十一。
                                                 【一二三四至一二三五页】
                             
    赵熙，字绩巨，唐宰相齐国公光逢之犹子也。起家授秘书省校书郎，唐天成中，累迁至起居郎。数上章言事，以称旨寻除南省正郎。天福中，承诏与张昭远等修唐史，竟集其功。开运中，自兵部郎中授右谏议大夫，赏笔削之功也。及契丹犯阙，伪旨遣使於晋州率配豪民钱币，以实行橐。始受命之日〔一０〕，条制甚严，熙出衣冠族，性素轻急，既畏契丹峻法，乃穷理搜索，人甚苦之。及晋之三军及晋之三军，原本疑有舛误，今无别本可考，姑仍其旧。（影库本粘签）杀副使骆从朗〔一一〕，★案通监云：契丹以节度副使骆从朗知晋州事〔一二〕，大将药可俦杀从朗。（旧五代史考异）百姓相率持仗害熙於馆舍，识者伤之。★永乐大典卷一万六千九百九十一。
                                                 【一二三五至一二三六页】
                             
    李遐，兖州人也。少为儒，有节操，历数镇从事，及升朝，累迁尚书库部员外郎。高祖即位，以皇子重¤保厘洛邑，知遐强干有守，除为西京留守判官，使之佐理；复重其廉勤，兼委监西京左藏库。会张从宾作乱，张从宾，原本作“徒宾”，今从通监改正。（影库本粘签）使人辇取缯帛以赏¤逆，遐曰：“不奉诏书，安敢承命！”遂为其下所害。高祖闻而叹惜，赙赠加等，仍赠右谏议大夫。其母田氏，封京兆郡太君，仍给遐所食月俸，终母余年。其子俟服阕与官。後又遣兖州节度使李从温就其旧业，赐牲币绵帛等物，以旌其忠也。★永乐大典卷一万三百九十。
                                                           【一二三六页】
                            
    尹玉羽，京兆长安人〔一三〕。唐天复中，随计京师，甚有文称。会有苴杖之丧，累岁羸疾，冬不释菅屦，期不变倚庐。制阕，隐居杜门，无仕宦之意。永乐大典卷一万六千九百九十一。梁贞明中，刘浔辟为保大军节度判官，历雍、汴、滑、兖从事〔一四〕。案：以下有阙文。考宋黎持移石经记：石经旧在务本坊，自天佑中韩建筑新城，而石经委弃于野。至朱梁时，刘浔守长安，从幕吏尹玉羽之请，辇入城中，置于此地，即唐尚书省之西隅也。（旧五代史考异）後唐清泰中，为光禄少卿，退归秦中，以林泉诗酒自乐，★册府元龟卷八百一十三。自号自然先生。永乐大典卷八千五百七十。宰臣张延朗手书而召，高卧不从，谓人曰：“庶孽代宗，不可仕也。”及高祖入雒，即受诏而来，以所著自然经五卷贡之，且告其老。即日玺书褒美，颁其器币，授少府监致仕，月给俸钱及冬春二时服。册府元龟卷八百九十九。    案：尹玉羽传，原本止存二条，今采册府元龟以存大概。玉羽性仁恕，好静默，与朋友交无怨弃，御仆隶不好詈辱，有过则谕而戒之，有罪则礼而遣之。家虽屡空，不渝其廉，时虽乱离，不废其业。天福中，卒，有武库集五十卷行于世〔一五〕。
                                                 【一二三六至一二三七页】
                          
    郑云叟，本名遨，云叟其字也，以唐明宗庙讳，故世传其字焉，本南燕人也。案：欧阳史作滑州白马人。（旧五代史考异）少好学，耿介不屈。唐昭宗朝，尝应进士举，不第，因欲携妻子隐于林壑，其妻非之，不肯行，云叟乃薄游诸郡，获数百缗以赡其家，辞诀而去。寻入少室山，★案：欧阳史作入少室为道士。（旧五代史考异）著拟¤诗三十六章，以导其趣，人多传之。後妻以书达意，劝其还家，云叟未尝一览，悉投於火，其绝累如此。俄闻西岳有五鬣松〔一六〕，沦脂千年，能去三尸，因居於华阴。与李道殷、罗隐之友善，时人目为“三高士”。道殷有钓鱼之术，¤而不饵，又能化易金石，无所不至，云叟恒目¤其事，信而不求。
                                                           【一二三七页】
                          
    云叟与梁室权臣李振善，振欲禄之，拒而不诺，及振南迁，云叟千里徒步以省之，识者高焉。後妻儿继谢，每闻凶讣，一哭而止。时唯青衿二童子、一琴、一鹤，从其游处。好棋塞之戏，遇同侣则以昼继夜，虽寒风大雪，临檐对局，手足皲裂，亦无倦焉。唐天成中，召拜左拾遗，不起，与罗隐之朝夕游处，隐之以药术取利，云叟以山田自给，俱好酒能诗，善长啸。有大瓠，云可辟寒暑，置酒於其中，经时味不坏，日携就花木水石之间，一酌一咏。尝因酒酣联句，郑曰：“一壶天上有名物，两个世间无事人。”罗曰：“醉¤隐之、云叟外，不知何处是天真。”
                                                 【一二三七至一二三八页】
                          
    高祖即位，闻其名，遣使¤书致礼，徵为右谏议大夫，云叟称疾不起，上表陈谢。高祖览表嘉之，赐近臣传观，寻赐号逍遥先生，以谏议大夫致仕，月给俸禄。云叟好酒，尝为咏酒诗千二百言，海内好名者书於缣缃，以为赠贶。复有越千里之外，使画工潜写其形容列为屏障者焉。其为时望所重也如此。天福末，以寿终，时年七十四。有文集二十卷行于世。永乐大典卷一万八千八百八十一。
                                                           【一二三八页】
                            
    史臣曰：自古攀龙鳞，附凤翼，坐达於云衢者，岂独丰沛之士哉！苟怀才抱器，适会兴王，亦可以取贵於一时，如卢质而下数君子是也。至如国珍之谠直，仁愿之友悌，赵、李二子没于王事，皆无忝于士林矣。唯玉羽之贞退，云叟之肥¤，足可以¤奔竞之风，激高尚之节也。永乐大典卷一万八千八百八十一。
                                                           【一二三八页】
                                (续)
@
#篇名:旧五代史
#类型:史;北宋
#时代:6

          《旧五代史》卷:九十四

    晋书二十
      列传第九
                                                           【一二四一页】
                           
    苌从简，陈州人也。世以屠羊为业，力敌数人，善用槊。初事後唐庄宗为小校，每遇攻城，召人为梯头，梯头，原本作“杨头”，今从欧阳史改正。（影库本粘签）从简多应募焉，庄宗为其勇，擢领帐前亲¤兼步军都指挥使。一日，庄宗领大军与梁军对阵，登高丘而坐，敌人有执大帜扬其武者，庄宗指之谓左右曰：“猛士也。”从简曰：“臣为大王取之。”庄宗虑其不捷，不许。从简退，乃潜领十数骑挺身而入，夺帜以归，万¤鼓噪，庄宗壮之，锡赉甚厚。又尝中箭而镞入於骨，使医工出之，以刃凿骨，恐其痛也，良久未能摇动。从简嗔目谓曰：“何不沈凿？”洎出之，左右无不恻然，从简颜色自若，其勇壮皆此类也。
                                                           【一二四一页】
                           
    从简所为多不法，庄宗以其战¤多捷，常屈法赦之，赐姓，名曰绍琼。後加谒诚匡国功臣，累官至金紫光禄大夫、检校太保、景州刺史，历¤州团练使。及梁平，典蔡州。同光四年，授许州节度使，会庄宗晏驾，未及赴镇而止。明宗登极，例复本姓，历麟、汝、汾、金四州刺史。案北梦琐言云：明宗尤恶贪货，面戒汝州刺史苌从简，为其贪暴。（旧五代史考异）应顺初，举军伐凤翔，从简亦预其行，会军变，乃东还。道遇张廷蕴，为廷蕴所执，送於末帝。末帝数之曰：“人皆归我，尔何背我而去也？”从简曰：“事主不敢二心，今日死生唯命。”末帝释之。清泰二年，授颍州团练使。
                                                 【一二四一至一二四二页】
                           
    高祖举义，末帝将议亲征，诏赴阙，充副招讨使，随驾至孟津，除河阳节度使。及赵延寿军败，断浮桥归洛，留从简守河阳。高祖自北而至，从简察军情离散，遂渡河迎谒高祖。天福元年十二月，授许州节度使，改赐推忠佐运保国功臣。二年秋，移镇徐州。三年，加开府仪同三司、开府，原本误作“开封”，今据文改正。（影库本粘签）检校太尉，进封开国公，食邑至一千五百户。授代归阙，受左金吾¤上将军。
                                                           【一二四二页】
                           
    从简性忌克而多疑，历州镇凡十余，所在¤棘於公署，才通人行，左右稍违忤，即加鞭笞，或至杀害，其意不可测，吏人皆侧足而行〔一〕。其烦苛暴虐，为武臣之最。六年秋，随驾幸邺都，遇疾请告，寻卒於乡里，年六十五。赠太傅。永乐大典卷一万八千一百三十一。    案欧阳史作赠太师。（旧五代史考异）
                                                 【一二四二至一二四三页】
                           
    潘环，字楚奇，洛阳人也。父景厚，以环贵，授左监门上将军致仕。环少以负贩为业，始事梁邢州节度使阎宝，为帐中亲校。及庄宗定魏博，移兵攻邢，宝遣环间道驰奏於梁，梁末帝用为左坚锐夹马都虞候〔二〕，累迁左雄威指挥使。时梁人与庄宗对垒於河上，环每预战，先登陷敌，金疮¤体。案玉堂闲话云：潘环常中流矢于面，骨衔其镞，故负重伤。医至经年，其镞自出，其疮成漏，终身不痊。（旧五代史考异）庄宗知其名，及平梁，命典禁军。同光中，从明宗北御契丹，邺军之乱，从明宗入洛。天成初，授棣州刺史。会定州王都反，朝廷攻之，以环为行营右厢步军都指挥使。贼平，改易州刺史、北面沿边都部署，後移刺庆州。受代归阙，明宗召对，顾侍臣曰：“此人勇敢，少能偕者。”寻除宿州团练使。清泰中，移耀州。
                                                           【一二四三页】
                           
    天福中，预平范延光，授齐州防御使。四年，升金州为节镇，以环为节度使，久之，入为左神武统军。开运初，契丹入寇，王师北征，以环为北面行营步军左厢排阵使，预破契丹於阳城。军回，授澶州节度使，累官至检校太傅。三年，罢镇归阙，俄受诏洛京巡检。其年冬，戎王犯阙，伪署刘曦为西京留守，环乞罢巡警，闲居洛阳。遇河阳军乱，曦出奔，未几，蕃将高牟翰以兵援曦入於洛〔三〕，虑环有变，乃害之，尽取其家财。通监云：曦疑环构其¤逐己，使牟翰杀之。（殿本）汉高祖至京，赠太尉。
                                                           【一二四三页】
                           
    环历六部两镇，所至以聚敛为务。在宿州时，有牙将因微过见怒，环绐言笞之，牙校因托一尼尝熟於环者，献白金两铤。尼诣环白牙校饷¤¤两枚，两枚，原本作“两枝”，今从册府元龟改正。（影库本粘签）求免其责，环曰：“¤本几¤？”尼曰：“三¤。”环复曰：“今两¤能成¤乎？”尼则以三数致之，当时号环为“潘¤¤”。★永乐大典卷一万八千二百三十一。
                                                           【一二四四页】
                             
    方太，字伯宗，青州千乘人也。少隶本军为小校，尝戍登州，劫海客，事泄，刺史淳于晏匿之，遇赦免。事定州节度使杨光远，光远领兵赴晋阳〔四〕。本州军乱，太与马万、卢顺密等擒之，使太缚送至阙。寻从杜重威破张从宾於汜水，以功除赵州刺史。从杨光远平范延光於邺，移刺莱州，迁安州防御使。从少帝幸澶州，与契丹战於戚城，中数创，改凤州防御使，行至中途，迁河阳留後，移邢州留後。契丹犯阙，伪命遥领洋州节度使，充洛京巡检，与前¤州团练使李琼俱至郑州，其屯驻兵士迫请太在城巡检，以备外盗，号为“郑王”。时有嵩山贼帅张遇，领¤万余，於僧¤得梁朝故嗣密王朱乙，遂推为天子，取嵩山神冠冕之服以衣之。张遇以其¤攻郑州，太与李琼击之，贼¤败走，琼中流矢而死。太乃括率郡中财物以赏军士，因诱之欲同西去，其¤不从，太乃潜奔於洛阳。案通监云：戍兵既失太，反谮太于契丹，云胁我为乱。太遣子师朗自诉于契丹，契丹杀之。（旧五代史考异）及刘曦南走许州，★案：通监考异作刘禧。（旧五代史考异）太杀曦牙校李晖，入河南府行留守事。既而嵩山贼帅张遇杀嗣密王，传首於太，悬於洛市。又有伊阙贼帅自称天子，领¤万余，将入洛城，集郊坛之上，太率兵数百人逆击，破之，贼¤遂溃。★案通监考异引实录方太传云：刘禧走许田，复有颍阳妖巫，姓朱，号嗣密王，誓¤于洛南天坛，号万余人。太帅部曲与朝士辈虚张旗帜，一举而逐之，洛师遂安。（旧五代史考异）河阳武行德遣使召太，诈言欲推之为帅，寻为行德所害。★永乐大典卷一万八千一百三十一。
                                                 【一二四四至一二四五页】
                           
    何建，案：九国志作何重建。其先回鹘人也，代居云、朔间。祖庆，父怀福，俱事後唐武皇为小校。建少以谨厚隶於高祖帐下，以掌¤为役，及即位，累典禁军，案九国志云：重建初事晋祖为奉德马军都指挥使。遥领¤、睦二郡。天福中，自曹州刺史迁延州兵马留後，寻正授旄钺。案九国志云：延州节度使丁审琪残暴贪冒，蕃部苦之。重建以所部兵攻其城，审琪遁去，晋祖即以重建权节度兵马留後，下车谕以威福，边民安堵，就加彰武军节度使。数年之间，历泾、邓、贝、澶、孟五镇节度使，案九国志云：皆以廉俭简易称。累官至检校太傅。
                                                           【一二四五页】
                           
    开运三年，移镇秦州。是冬，契丹入汴，戎王遣人¤诏以赐建，建愤然谓将吏曰：“吾事石氏二主，累拥戎旃，人臣之荣，亦已极矣。今日不能率兵赴难，岂可受制於契丹乎！”即遣使¤表与其地送款於蜀，孟昶待之甚厚，伪加同平章事，依前秦州节度使。案九国志云：时固镇与凤州未平，重建悉经略讨平之。岁余，移阆州保宁军节度使，案九国志云：昶大举兵北伐，遣张虔钊出大散关，以重建为招讨使，由陇州路以进师，无功而还。加伪官至中书令，後卒於蜀。永乐大典卷五千六百三十二。
                                                 【一二四五至一二四六页】
                           
    张廷蕴，字德枢，开封襄邑人也。祖立，赠骁¤将军。父及，赠光禄大夫。廷蕴少勇捷，始隶宣武军为伍长，唐天复中〔五〕，奔太原，武皇收於帐下为小校。及庄宗救上党，战柏乡，攻蓟门，下邢、魏，皆从之。後战於莘县及胡柳陂，继为流矢所中，金疮之痕，盈於面首。庄宗宠之，统御营黄甲军，常在左右，累加检校兵部尚书、帐前步军都虞候，充诸军濠寨使。同光初，从明宗收汶阳，加检校尚书右仆射，充魏博三城巡检使。时皇后刘氏在邺，每纵其下扰人，廷蕴多斩之，闻者壮焉。
                                                           【一二四六页】
                           
    梁平，承诏入觐，改帐前都指挥使兼左右羽林都虞候。会李继韬故将杨立叛〔六〕，诏遣明宗为招讨使，元行钦为都部署，廷蕴为前锋。欧阳史云：李继韬叛于潞州，庄宗遣明宗为招讨使，元行钦为部署，廷蕴为马步军都指挥使，将兵为前锋。吴缜纂误据梁本纪及元行钦、李继韬传，云并无明宗、元行钦、张廷蕴攻潞州之事。今考薛史，本言廷蕴平潞州杨立之叛，欧阳史以为平李继韬，殊误。通监从薛史。（旧五代史考异）军至上党，日已暝矣，憩军方定，廷蕴首率劲兵百余辈，¤洫坎城而上，守陴者不能御，寻斩关延诸军入焉。明宗、行钦达明而始至，其城已下，明宗甚慊之。军还，★军还，原本作“军迁”，今据文改正。（影库本粘签）改左右羽林都指挥使，加检校司空，行申州刺史。同光末，从皇子魏王继岌伐蜀，授行营中军都指挥使。蜀平，明宗嗣位，迁怀州刺史，赐竭忠建策兴复功臣，加检校司徒。旋移金州防御使，加检校太保，继授颍州团练使、沿淮招安使。应顺中，转陇州防御使。清泰中，进封清河郡公。高祖即位，入为右龙武统军，迁绛州防御使。少帝嗣位，领左军¤上将军，加特进。开运三年冬，以老病求归於宋城，明年卒於家，时年六十九。
                                                 【一二四六至一二四七页】
                           
    廷蕴所识不过数字，而性重文士。下汶阳日，首获郓帅戴思远判官赵凤，讯之曰：“尔状貌必儒人也，勿隐其情。”凤具言之，寻引荐於明宗，明宗令送赴行台，寻除凤翰林学士。及凤入相，颇与廷蕴相洽，数言於近臣安重诲，重诲亦以廷蕴苦战出於诸将之右，力保荐之。明宗以廷蕴取潞之日，不能让功於己，故恒蓄宿忿，至使廷蕴位竟不至方镇，亦命矣夫！廷蕴历七郡，家无余积，年老耄期，终於牖下，良可嘉也。
                                                           【一二四七页】
                           
    长子光被，历通事舍人。永乐大典卷一万一百三十一。
                                                           【一二四七页】
                             
    郭延鲁，字德兴，沁州绵上人也。父饶，後唐武皇时，以军功尝为本郡守，凡九年，有遗爱焉。延鲁少有勇〔七〕，善用槊，庄宗以旧将之子，擢为保¤军使，频戍塞下，捍契丹有功。及即位，赐协谋定乱功臣，加检校兵部尚书、右神武都指挥都知兵马使。天成中，汴州朱守殷叛，守殷，原本作“宋殷”，今据通监改正。（影库本粘签）延鲁从车驾东幸，至其地，坎垒先登。守殷平，以功授汴州步军都指挥使，加检校尚书左仆射。长兴中，累加检校司徒，历天雄军北京马步军都校，遥领梧州刺史。清泰中，迁复州刺史，正俸之外，未尝敛贷，庶事就理，一郡赖焉。秩满，百姓上章举留，朝廷嘉之。高祖即位，迁单州刺史，加检校太保，赐输诚奉义忠烈功臣。到任¤月，以疾卒於理所，时年四十七〔八〕。诏赠太傅。★永乐大典卷二万二千一百六十一。
                                                 【一二四七至一二四八页】
                              (续)
  郭金海，本突厥之族。少侍昭义节度使李嗣昭，常从征伐。金海好酒，所为不法，自潞州过山东，入邢¤界为劫盗，嗣昭虽知之，然惜其拳勇，每优容之。天佑中，累职至昭义亲骑指挥使。同光二年，迁本道马军都指挥使。天成初，入为捧圣指挥使。长兴三年，改护圣都虞候。天福二年，从王师讨范延光於魏州，以功转本军都指挥使，领黄州刺史。高祖幸邺，宣金海领部兵巡检东京，其年十一月，安从进谋犯阙，金海为襄州道行营先锋都指挥使，与李建崇等同於唐州湖阳，遇从进军万余人，金海以一旅之¤突击，大败之，策勋授检校太保、商州刺史，案洛阳缙绅旧闻记：王师攻城，金海为飞矢所中，扶伤归营。从进用计污金海，以金瓶贮酒，金合盛药，悬城上呼而劳之。金海目不知书，惟利是贪，取瓶与合归营，且不闻於元戎。元戎等疑之，乃驰驿奏。晋祖念花山之功，不加罪。城下，就除金州团练使，并其兵放他部。金海之任，居常悒悒不乐，至於捐馆。（旧五代史考异）俄移庆州。秩满归阙，途中遇疾而卒，年六十一。★永乐大典卷二万一千四百五十。
   洛阳缙绅旧闻记：从进与金海相遇于花山。金海蕃将，善用枪，时罕与敌，拳勇过人，喜战¤，欲立奇功。两阵相去数里。从进素管骑兵，金海久在麾下，从进亦待之素厚。乃跃马引数百骑乘高，去金海阵数百步，厉声呼“郭金海”！金海独鞭马出于阵数十步，免胄侧身，高声自称曰“金海”。从进又前行数十步，劳之曰：“金海安否？我素待尔厚，略不知恩，今日敢来共我相杀？”金海应声答曰：“官家好看大王，负大王甚事，大王今日反？金海旧事大王，乞与大王一箭地，大王回去，若不去，吃取金海枪。”言讫，援枪鞭马，疾趋其阵。从进惧，跃马而进，师遂相接，大为金海、焦继勋摧败。奏到，晋祖大
                                                 【一二四八至一二四九页】
                             
喜，赏赐有差。从进自此丧气，婴城自固，王师为连城重堑以守之。月余，王师攻城，城上矢下如雨，王师被伤者¤。是日，金海为飞矢集身，扶伤归营。明日，从进用计污金海，欲使朝廷疑之，以金瓶贮酒，金合盛药，以索悬之。城上呼“郭金海”。金海知之，力疾扶创而往。城上劳金海曰：“大王知尔中箭创甚，赐尔金瓶金合酒与风药。”金海目不知书，惟利是贪，取瓶与合归营，且不闻于元戎。元戎等疑之，乃驰驿奏。晋祖以花山之功，不加罪。城下，就除金州团练，并其兵于他部。金海之任，居常悒悒不乐，至于捐馆。（殿本）
                                                           【一二四九页】
                           
    刘处让，字德谦，沧州人也。祖信，累赠太子少保。父瑜，累赠太子少师。梁贞明初，张万进帅兖州，处让事之，为亲校。万进据城叛，梁遣大将刘¤讨之，时唐庄宗屯军於麻口渡，万进密遣处让乞师於庄宗。庄宗未即应之。乃於军门截耳曰：“主帅急难，使我告援，苟不得请，死亦何避。”庄宗义之，将举兵渡河，俄闻城陷乃止，因以墨制授处让行台左骁¤将军，俄改客省副使。
                                                 【一二四九至一二五０页】
                           
    梁平，加检校兵部尚书，累将命称旨。天成初，转检校尚书右仆射，依前充职。岁余迁引进使。长兴三年，转检校司空、左威¤大将军，其职如故。四年，西川孟知祥跋扈，不通朝贡，朝廷方议怀柔，乃遣处让为官告国信使，复命，转检校司徒。应顺初，授忻州刺史、检校太保，充西北面都计度使，备北寇也。清泰二年，入为左骁¤大将军。三年夏，魏博屯将张令昭逐其帅以城叛，朝廷命范延光领兵讨之，以处让为河北都转运使。
                                                           【一二五０页】
                           
    及高祖举义於太原，处让从至洛阳，乃授宣徽北院使。天福二年，转左监门¤上将军，充宣徽南院使。范延光之据邺也，高祖命宣武军节度使杨光远领兵讨之，时处让奉诏与光远同参议军政。会张从宾作乱於河阳，处让自黎阳分兵讨袭，从宾平，复与杨光远同攻邺城。四年冬，范延光将谋纳款，尚或迟留，处让首入其城，以祸福谕之，延光乃降，以功加检校太傅。
                                                           【一二五０页】
                           
    先是，桑维翰、李崧兼充枢密使，处让以庄宗已来，枢密使罕有宰臣兼者，因萌心以觊其位〔九〕。及杨光远讨伐邺城，军机大事，高祖每命处让宣达。时光远恃军权，多有越体论奏，高祖依违而已，光远慊之，频与处让宴语及之，处让诉曰：“非圣旨也，皆出维翰等意。”及杨光远入朝，遂於高祖前面言执政之失，高祖知其故，不得已乃罢维翰等，以处让为枢密使。时处让每有敷奏，高祖多不称旨，会处让丁继母忧，高祖因议罢枢密使，其本院庶事并委宰。臣分判。处让居丧期年，起复，授彰德军节度使、澶¤等州观察处置等使。
                                                 【一二五０至一二五一页】
                           
    处让勤於公务，孜孜求理，驭吏民不至苛察，人甚便之。高祖幸邺都，处让竭家财贡奉，至於薪炭膏沐之细，悉供亿焉。六年，除右金吾¤上将军，处让自以尝经重任，又历方镇，谓其入朝必当要职，一旦除授金吾，有所不足。少帝即位之初，处让与宰臣言，有协翼之论，覃恩之际，又未擢用。一日至中书，宰臣冯道、赵莹、李崧、和凝在列，处让因酒酣，历诋诸相，道笑而不答。月余称病。八年，从驾归汴，寄居於封禅寺，遇疾而卒，年六十三。赠太尉，再赠太师。
                                                           【一二五一页】
                           
    子保勋，仕皇朝，位至省郎。永乐大典卷九千九百九。
                                                           【一二五一页】
                           
    李琼，字隐光，沧州饶安人也。少籍本军为骑士，庄宗平河朔，隶明宗麾下，渐升为小校。同光二年，明宗受诏，以本部兵送粮入蓟门，时高祖从行，至涿州与敌相遇，高祖陷於围中。琼顾诸军已退，密牵高祖铁衣，指东而遁。至刘李河，刘李河，通监作琉璃河。考薛史前後作“刘李”，盖地名多用对音，今仍其旧。（影库本粘签）为敌所袭，琼浮水先至南岸，高祖至河中，马倒，顺流而下，琼以所执长矛援高祖出之〔一０〕，又以所跨马奉高祖，琼徒步护之，奔十余里，乃入涿州。高祖荐於明宗，明宗赏之，寻超授军职。
                                                 【一二五一至一二五二页】
                           
    同光末，明宗讨赵在礼於邺。邺军既变，明宗退至魏县，遣高祖以骑士三百疾趋汴州。时庄宗遣骑将西方邺守其城，高祖忧之，使琼以劲兵突封丘门而入，高祖踵之，邺寻归命，浚郊遂定。及高祖领陕州，奏补云骑指挥使，俄改侍¤牙队指挥使。长兴中，从高祖讨东川，至剑州，使琼以部下兵破贼军数千，身中重创，军还，改龙武指挥使。清泰中，屯云州，累擒获契丹人马，以功改右捧圣军指挥使。唐末帝以琼元事高祖，乃自寨下移授单州马步军副指挥使。
                                                           【一二五二页】
                           
    高祖即位，补护圣都指挥使，又念畴昔辍马导护之力，前後所赐金帛甚厚，但未升爵位，琼亦郁郁然。久之，领横州刺史。五年，出典申州，微有政声。少帝嗣位，入为殿前散员都指挥使，遥领雷州，俄迁棣州刺史。遇杨光远以青州叛，自统本部兵攻其城，且以书诱琼，琼因拒之，以书上进，朝廷嘉之。开运二年，改¤州团练使，累官至加检校司空。三年，授护圣右厢都指挥使，领岳州团练使。时¤州吏民列状保留，朝廷不允。及杜重威降敌，改授琼威州刺史。行及郑州，遇¤盗攻郡，与方太御贼，中流矢而卒，年六十五。永乐大典卷一万三百四十。
                                                 【一二五二至一二五三页】
                          
    高汉筠，字时英，齐州历山人也。曾祖诣，尝为是邑令，故家焉。汉筠少好书传，尝诣长白山讲肄，会唐末齐、鲁交兵，梁氏方霸，乃掷笔谒焉。寻纳於军门，未几，出为¤州牙校。唐天佑中，庄宗入魏，分兵谕其属郡，时汉筠以利病说¤之牧守，俾送款於庄宗，以汉筠为功，寻移¤州都校〔一一〕。其後改常山为北京，以汉筠为皇城使，加检校兵部尚书、左骁¤将军同正。明宗即位，除成德军节度副使，俄以荆门用军，促诏汉筠移¤襄州，权知军州事。长兴中，历曹、亳二州刺史，秩满，加检校司徒，行左金吾¤大将军。
                                                           【一二五三页】
                          
    清泰末，高祖建义於河东，唐末帝遣晋昌节度使张敬达率师围太原，委汉筠巡抚其郡。及敬达遇害，节度副使田承肇率部兵攻汉筠於府署，汉筠乃启关延承肇，谓曰：“仆与子俱承朝寄，而相迫何甚？”承肇曰：“我欲扶公为节度使。”汉筠曰：“老夫耄矣，不敢首为乱阶，死生系子筹之。”承肇目左右令前，诸军投刃於地，曰：“高金吾累朝宿德，不可枉杀。”承肇以¤意难拒，遂谢云：“与公戏耳！”遂与连骑以还〔一二〕。高祖入洛，飞诏徵之，遇诸途，乃入觐，寻迁左骁¤大将军、内客省使。天福三年正月，遘疾，终东京之私第，时年六十六。
                                                           【一二五三页】
                          
    汉筠性宽厚，仪容伟如也，虽历戎职，未尝有非法之言出於口吻，多慕士大夫所为，复以清白自负。在襄阳，有孽吏常课外献白金二十镒，汉筠曰：“非多纳¤¤，则刻削¤¤，吾有正俸，此何用焉！”因戒其主者不复然，其白金皆以状上进，有诏嘉之。及莅济阴，部民安之，四邑饭僧凡有万八千人。在亳州三年，岁以己俸百千代纳逋租，斯亦近代之良二千石也。
                                                           【一二五四页】
                          
    长子贞文，仕皇朝，为开封少尹，卒。永乐大典卷五千百三十八。
                                                           【一二五四页】
                            
    孙彦韬，字德光，汴州浚仪人也。少以勇力应募从军。梁祖之兼领四镇，擢彦韬於行间，历诸军偏校。及唐庄宗与梁军对垒於河上，彦韬知梁运将季，乃间行渡河，北归庄宗，庄宗嘉而纳之，授亲从右厢指挥使。及庄宗平梁，出为晋州长步都校，加检校兵部尚书。天成初，迁绵州刺史、检校尚书左仆射，至郡¤年，以考课见称，就加检校司空。长兴、清泰中，历密、沂、濮三州刺史，累官至检校太保，赐竭忠建策兴复功臣。高祖即位，复授密州刺史，寻卒於任，年六十四。彦韬出於军旅，植性和厚，理绵州日，甚著绥怀之誉，故有赏典旌焉。在濮阳，属清泰末，¤寇人郡，郡人大扰，彦韬率帐下百人，一呼破之，人皆感之。但不能守廉养正，以终令誉。长兴中，罢密州赴阙，苞苴甚厚。起甲第於洛阳，¤月而成，华堂广庑，亚王公之家，见者嗤之。故淹翔五郡，位不及廉察，抑有由也。永乐大典卷一万八千一百三十二。
                                                 【一二五四至一二五五页】
                            
    王傅拯，王傅拯，欧阳史作“傅极”，考通监俱作“拯”，今仍其旧。（影库本粘签）吴江人也。父绾，伪虔州节度使。傅拯初事杨溥，为黑云右厢都指挥使，领本军戍海州。唐长兴元年，傅拯杀海州刺史陈宣，焚州城，以所部兵五千人来归。明宗喜而纳之，授金紫光禄大夫、检校司徒、曹州刺史，寻移濮州。清泰中，迁贝州防御使，秩满有代，会范延光叛，以兵要傅拯入魏城，疑而不用。延光降，高祖授傅拯诸¤将军，出为宁州刺史。境接蕃部，以前弊政滋章，民甚苦之，傅拯自下车，除去弊政数十件，百姓便之。不数月，移刺虢州。离宁州日，衙门聚数千人，拆桥遮道以留之。及赴虢略，为理清静，蒸民爱戴如宁州焉。开运中，历武州刺史，受代归洛，遇疾卒。傅拯家本多财，尤好宾各，及历数郡，不事生产，将即世，甚贫匮，物论惜之。★永乐大典卷六千五百二十。
                                                           【一二五五页】
                            
  秘琼，镇州平山人也。父弘遇〔一三〕，以善射历本军偏校，累官至庆州刺史。琼亦有勇，清泰中，董温琪为镇州节度使，擢琼为衙内指挥，倚以腹心。及温琪陷蕃，琼乃害温琪之家，载其尸，都以一坎瘗之。温琪在任贪暴，积镪巨万，琼悉辇之，以藏其家，遂自称留後。高祖即位，遣安重荣代之，授琼齐州防御使。时重荣与蕃帅赵思温同行，部曲甚¤，琼不敢拒命，寻¤其奇货，由邺中以赴任。先是，邺帅范延光将谋叛，遣牙将范邺持书构琼，琼领书不答。使者还，具达其事，延光深忿之。及闻琼过其境，密使精骑杀琼於夏津，以灭其口，一行金宝侍伎，皆为延光所有，由是延光异志益露焉。永乐大典卷一万二千八百六十六。
                                                 【一二五五至一二五六页】
                            
    李彦¤，邢州人也。少为郡之牙吏，唐天佑中，明宗镇其地，彦¤素无检节，因洽於左右，明宗即位，以为通事舍人。尝遣使东川，行至其境，其仆从为董璋所收，彦¤窜还，以失敬故也。朝廷攻璋，诏授行营步军都监。彦¤素不孝於父母，在乡绝其供馈，同列恶其鄙恶，旋出为外任。清泰中，迁河阳行军司马，遇张从宾为乱，因朋助之，从宾败，奔於魏州。范延光既叛，署为步军都监，委以守陴，招讨使杨光远以彦¤见用，欲挠延光而诱彦¤，乃遣人就邢台访得其母，令於城下以招之。彦¤识其母，发矢以毙之，见者伤之。及随延光出降，授坊州刺史，近臣以彦¤之恶逆奏於高祖，高祖曰：“赦命已行，不可改也。”遂令赴郡，後不知其所终也。永乐大典卷一万三百八十九。    案欧阳史：彦¤後以坐赃诛。
                                                           【一二五六页】
                            
    史臣曰：昔从简从庄宗战於河上，可谓勇矣，及其为末帝守於孟津，岂得为忠乎？忠既无闻，勇何足贵！潘环、方太，虽咸负雄干，而俱殁乱世，盖方略不足以¤其身故也。何建举秦、陇之封，附巴、¤之俗，守方之寄，其若是乎！其余皆儋¤析爵之流也，亦可以垂名於是矣〔一四〕。秘琼既覆董氏之族，旋为邺帅所屠，何报应之速也！唯彦¤忍射其亲，殆非人类，晋祖宥之不戮，盖失刑之甚也。永乐大典卷一万三百八十九。
                                                           【一二五七页】
                                (续)
@
#篇名:旧五代史
#类型:史;北宋
#时代:6

          《旧五代史》卷:九十五

    晋书二十一
        列传第十
                                                           【一二五九页】
                           
    皇甫遇，常山人也。案：欧阳史作常山真定人。（旧五代史考异）父武，流寓太原，尝为遮虏军使。遇少好勇，及壮，¤髯善骑射。唐明宗在藩时，隶於麾下，累从战有功。明宗即位，迁龙武都指挥使，遥领严州刺史，出讨东川，为行营左军都指挥使。应顺、清泰中，累历团练防御使，寻迁邓州节度使。所至苛暴，以诛敛为务，其幕客多私去，以避其累。
                                                           【一二五九页】
                           
    高祖入洛，移领中山，俄闻与镇州安重荣为婚家，乃移镇上党，又改平阳，咸以¤人执事，政事隳紊。及镇河阳，部内创别业，开畎水泉，以通溉灌，所经坟墓悉毁之，部民以朝廷方姑息郡帅，莫之敢诉。少帝即位，罢归阙下。二年，契丹南寇，从至澶州，战於郓州北津，契丹¤大败，溺死者数千人，以功拜滑州节度使。
                                                           【一二五九页】
                           
    三年，契丹率¤屯邯郸，邯郸，原本作“邯县”，今从通监改正。（影库本粘签）遇与安审琦、慕容彦超等御之。遇将渡漳河，契丹前锋大至，遇引退，转¤二十里至邺南榆林店。遇谓审琦等曰：“彼¤我寡，走无生路，不如血战。”遂自辰及未，战百余合，所伤甚¤。遇所乘马中镝而毙，遇有纪纲杜知敏以马授遇，遇得马复战，久之稍解。杜知敏已为所获，遇谓彦超曰：“知敏苍黄之中，以马授我，义也，安可使陷於贼中！”遂与彦超跃马取知敏而遇，敌骑壮之。俄而生军复合，遇不能解。时审琦已至安阳河，谓首将张从恩曰：“皇甫遇等未至，必为敌骑所围，若不急救，则成擒矣。”从恩曰：“敌甚盛，无以枝梧，将军独往何益？”审琦曰：“成败命也，设若不济，则与之俱死，假令失此二将，将何面目以见天子！”★案：通监作坐失皇甫太师，吾属何颜以见天子！胡三省注云：皇甫遇未必加官至太师也，而安审琦以太师称之，盖五季之乱，官赏无章，当时相称谓，不论其品秩，就人臣极品而称之。据薛史，遇累官至检校太师，审琦盖称其检校之官也，胡注似未详考。（旧五代史考异）遂率铁骑北渡赴之。契丹见尘起，谓救军并至，乃引去。遇与彦超中数创得还，时诸军叹曰：“此三人皆猛将也！”遇累官至检校太师、同中书门下平章事。
                                                           【一二六０页】
                           
    四年。契丹复至，从杜重威营滹水，重威送款於契丹，遇不预其议，及降，心不平之。时戎王欲遣遇先入汴，遇辞之，因私谓人曰：“我身荷国恩，位兼将相，既不能死於军阵，何颜以见旧主！更受命图之，所不忍也。”明日，行及赵郡，泊其县舍，顾从者曰：“我已信宿不食，疾甚矣，主辱臣死，无复南行。”因绝吭而殒，远近闻而义之。汉高祖登极，诏赠中书令。
                                                 【一二六０至一二六一页】
                           
    周广顺三年正月，遇妻宋国夫人霍氏上言，请度为尼，周太祖许之，仍赐紫衣，号贞范大师，法名惠圆，又赐夏腊十。永乐大典卷一万八千三十一。
                                                           【一二六一页】
                           
    王清，案：辽史赵延寿传作王靖。（孔本）字去瑕，¤州曲周人也。父度，世为农。清少以勇力端厚称於乡里。後唐明宗领行台，置步直军，清预其募，渐升为小校。同光初，从战於河上有功，赐忠烈功臣。明宗即位，自天成至清泰末，历严¤、宁¤指挥使，加检校右散骑常侍。
                                                           【一二六一页】
                           
    天福元年，高祖建义入洛，加检校刑部尚书，改赐扈跸忠孝功臣。三年，从杨光远平范延光於邺，改奉国军都虞候。六年，襄州安从进叛，从高行周讨之，¤年不下。一日，清请先登，诸军继其後，会有内应者，遂拔其城。清以中重创，有诏褒慰。七年，改赐推忠保运功臣，加金紫光禄大夫，领溪州刺史。八年，诏遣以所部兵屯於邺。九年春，契丹南牧，围其城，清与张从恩守之，少帝飞蜡诏勉谕，锡之第宅。契丹退，以干城功，继迁军额。
                                                           【一二六一页】
                           
    开运二年春三月，从杜重威北征，解阳城之围，加检校司徒。是岁秋七月，诏遣与皇甫遇援粮入易州。十一月，从杜重威收瀛州，闻契丹大至，重威率诸军沿滹水而西，将保常山，及至中渡桥，中渡，原本作“平渡”，今从辽史改正。（影库本粘签）契丹已屯於北岸。自其月二十七日至十二月五日，军不能解。时戎王至，留骑之精者以御我，分其弱者，自故灵都城缘其山足，涉滹沱之浅处，引¤而南，至赵郡，凡百余里，断我飞挽，且扼归路。清知势¤，谓重威曰：“军去常山五里〔一〕，守株於此，营孤食尽，将若之何！请以步兵二千为前锋，夺桥开路，公可率诸军继之，期入常山，必济矣。”重威可之，遣宋彦筠俱行〔二〕。清一击获其桥，契丹为之小¤，重威犹豫不进，密已贰於国矣。彦筠退走，清列阵北岸，严戒部曲。日暮，酣战不息。契丹以生军继至，我无寸刃益之，清与其下殁焉，★案通监：清谓其¤曰：“上将握兵，坐观吾辈困急而不救，此必有异志。吾辈当以死报国耳！”¤感其言，莫有退者，至暮，战不息。契丹以新兵继之，清及¤士尽死，由是诸军皆夺气。（旧五代史考异）时年五十三。契丹寻於所战之地，筑一京观。及汉高祖即位，使人平之，赠清太傅。是岁，清子守钧於本邑义化别业，招魂以葬之也。★永乐大典卷六千三百五十一。
                                                 【一二六一至一二六二页】
                           
    梁汉璋，字国宝，应州人也。少以勇力事唐明宗，历突骑、奉德指挥使。高祖即位之二年，遥领钦州刺史。三年，加检校司空，改护圣都指挥使。七年，迁检校司徒，遥领阆州团练使。八年，授陈州防御使，从少帝澶州还，改检校太保、郑州防御使，充侍¤马军都指挥使，旋除永清军兵马留後，俄正授节制。是岁，诏领千骑戍冀州，寻以杜重威北讨，诏以汉璋充北面马军都排阵使，遣收淤口关，与契丹骑五千相遇於浮阳之北界，苦战竟日，以¤寡不侔，为疏矢所中，殁於阵，案辽史高模翰传云：晋以魏府节度使杜重威领兵三十万来拒，模翰以麾下三百人逆战，杀其先锋梁汉璋，余兵败走。与薛史异。考通监云：杜重威等至瀛州，闻契丹将高模翰已引兵潜出，重威遣梁汉璋将二千骑追之，遇契丹于南阳务，败死。盖汉璋以二千骑当敌骑五千，¤寡不侔，以致败绩，辽史恐不足据。（旧五代史考异）即是岁十一月也，时年四十九。汉璋熟於戎马，累有军功，及为藩郡，所至好聚敛，无善政可纪。及镇甘陵，甚有平契丹之志，但以所领偏师，骤逢¤敌，故有是衄焉。是月，其子海荣进汉璋所乘鞭马及器仗，帝伤之，乃赠太尉。
                                                 【一二六二至一二六三页】
                           
    汉璋有弟汉瑭，亦以善用槊有名於时。天成中，为魏府¤节军使，攻定州王都，汉瑭督所部一军首入其城，获王都及蕃将秃馁名马数驷。时范延光镇常山，欲其骏者，汉瑭不诺。後汉瑭屯兵赵郡，因事奏而杀之，时人¤之。永乐大典卷六千六百十四。
                                                           【一二六三页】
                           
    白奉进，字德升，云州清塞军人也。父曰达子，世居朔野，以弋猎为事。奉进少善骑射，後唐武皇镇太原，奉进谒於军门，以求自¤，武皇纳於麾下。庄宗之破夹寨也，奉进挺身首犯贼锋，庄宗¤而壮之，後从战山东河上，继以功迁龙武指挥使。同光中，魏王继岌伐蜀，擢为亲军指挥使。天成、长兴中，统上军，加检校右散骑常侍。应顺中，转捧圣右厢都指挥使、检校邢部尚书，赐忠顺保义功臣，遥领封州刺史。清泰中，加检校右仆射、唐州刺史，治郡¤年，甚有政绩。
                                                 【一二六三至一二六四页】
                           
    高祖即位，徵赴阙，超加检校司徒，充护圣左厢都指挥使，遥领歙州刺史。始奉进有女嫁於皇子重信，故高祖尤所倚爱。二年，改护圣左右厢都指挥使。是岁，车驾幸夷门。五月，领昭信军节度，充侍¤马军都指挥使。
                                                           【一二六四页】
                           
    六月，范延光据邺为乱，诏遣率骑军三千北屯滑台。时符彦饶为滑州节度使，一夕，有军士夜掠居人，奉进捕之，凡获五盗，三在奉进本军，二在彦饶麾下，寻命俱斩之。彦饶怒其不先告，深衔之。明日，奉进左右劝奉进面谢，奉进然之，以从骑数人候彦饶於牙城，既入，且述其过。彦饶曰：“军中法令，各有部分，何得将滑州兵士一例处斩，殊无主客之义乎！”奉进曰：“军士抵法，宁有彼我，今仆以咎自陈，而公怒不息，莫是与范延光同反耶！”因拂衣而起，彦饶不留。其帐下介士大噪，擒奉进杀之。是日，步军都校马万、次校卢顺密闻奉进遇害，率其步¤攻滑之子城，执彦饶送於京师，戮於班荆馆北。高祖以奉进仓卒遇祸，叹惜久之，诏赠太傅。永乐大典卷一万八千一百三十一。
                                                           【一二六四页】
                           
    卢顺密，汶阳人也。初事梁将戴思远为步校，思远为郓州节度使，领部兵屯德胜渡，留顺密守其城。顺密¤北军日盛，遂遁归庄宗，且言郓城方虚，可以袭而取之。庄宗信之，寻遣明宗率¤趋郓，果拔之，由顺密之始谋也。庄宗寻以顺密列於帐下，累迁为军校。明宗即位，历数郡刺史。顺密性笃厚，临诸军，抚百姓，皆有仁爱之誉。
                                                 【一二六四至一二六五页】
                           
    及高祖车驾幸夷门，范延光据邺城叛，高祖命诸将相次领军讨之，顺密亦预其行。时骑将白奉进屯於滑州，寻为滑帅符彦饶所杀，军¤大乱，争荷戈拔刃，¤¤於外，时马万为步军都校，不为遏之。案通监云：马万惶惑不知所为，率步兵欲从乱。（旧五代史考异）顺密未明其心，乃率部曲数百，趋谓诸军及万曰：“滑台去行阙二百里，我等家属在阙下，尔辈如此，不思血族乎？奉进见杀，过在彦饶，擒送天子，必立大功，顺我者赏之，不顺我者杀之。”万曰：“善。”诸军遂不敢动。★案通监云：万所部兵尚有呼跃者，顺密杀数人，¤莫敢动。（旧五代史考异）乃引军北攻牙城，执彦饶於楼上，使裨将方太押送赴阙〔三〕，滑城遂定。朝廷即以马万为滑州节度使，时飞奏皆以万为首故也。後数日，高祖知功由顺密，寻以顺密为泾州留後，至镇未几而卒。高祖甚悼之，赠骁¤上将军。★永乐大典卷二千二百十二。
                                                           【一二六五页】
                             
    周环〔四〕，晋阳人也。少端厚，善书计，自高祖时历镇藩翰，用为腹心，累职至牙门都校，凡帑廪出纳，咸以委环，经十余年，未尝以微累见误，高祖甚重之。及即位，命权判三司事，未几，辞曰：“臣才轻任重，惧终不济，苟以避事，冒宠获罪，愿陛下哀其疲驽，优以散秩，臣之幸也。”高祖可之，寻命权总河阳三城事，数月改授安州节度使。临民有惠，御军甚严，一境安之。先是，威和指挥使王晖领部下兵屯於安陆，环至镇，待之甚厚。俄闻范延光叛於魏博，张延宾寇於汜水，晖以环高祖之元臣也，幸国朝方危，遂害环於理所，自总州事，以为延光胜则附之，败则渡江而遁，斯其计也。既而襄阳安从进遣行军司马张¤，会复州兵於要路以徼之，李金全承诏继至，晖遂掠城中财帛士女，欲奔江南，寻为其下所杀。案；欧阳史作王晖南走，为从进兵所杀，与薛史异。通监作晖时奔吴，部将胡进杀之，与薛史同。（旧五代史考异）金全至，尽诛其党。高祖闻环遇害，叹息久之，诏赠太傅。★永乐大典卷九千九百十。
                                                 【一二六五至一二六六页】
                             
    沈¤，字安时，徐州下邳人。少有胆气，初事梁太祖为小校。天佑三年，补同州左崇勇马军指挥使，入典¤兵，历龙骧、拱宸都指挥使，累有战功。及庄宗平梁，随段凝等降，不改其职。同光三年，从魏王继岌平蜀，属康延孝叛，魏王署¤为一行马步都虞候，领兵从任圜袭击延孝於汉州，擒之以献，未及策勋，会明宗登极。天成初，授检校司空、虢州刺史，其後历壁、随、石、¤、威、衍、忻、赵八州刺史，累官至检校太保，赐输忠宣力功臣。开运元年，为祁州刺史。其年冬，契丹入寇，自恒州回，以羸兵驱牛羊过其城下，¤乃出州兵以击之，契丹以精骑¤其门邀之，州兵陷贼。案：欧阳史作¤兵多死，通监作契丹以精骑夺其城门，州兵不得还。（旧五代史考异）赵延寿知其无备，与蕃贼急攻之，仍呼谓¤曰：“沈使君我故人也，择祸莫若轻，早以城降，无自辱也。”¤登城呼曰：“侍中父子误计，陷於契丹，忍以膻幕之¤，残害父母之邦，不自羞惭，反有德色。沈¤宁为国家死，必不效汝所为也。”翌日城陷，¤自刭而卒，家属为贼所掳。★永乐大典卷一万八千一百三十一。
                                                 【一二六六至一二六七页】
                           
    吴峦，字宝川，汶阳卢县人也。少好学，以经业从乡试下第。唐长兴初，为沙彦¤从事，累迁大同军节度判官。高祖建号，契丹之援太原也，彦¤据云中，二三顾望，及契丹还塞，彦¤出城迎谒，寻为所掳。时峦在城中，谓其¤曰：“岂有礼义之人而臣於异姓乎！”即与云州将吏阖门拒守。契丹大怒，攻之，半岁不能下。高祖致书於契丹，乃解围而去。案辽史太宗纪云：唐大同军节度判官吴峦婴城拒命，遣崔廷勋围其城。庚申，上亲征，至城下谕之，峦降。与薛史异。通监从薛史。（旧五代史考异）召峦归阙，授徐州节度使，再迁右谏议大夫，为复州防御使，数年罢归。
                                                           【一二六七页】
                           
    初，国家以甘陵水陆要冲之地，虑契丹南侵，乃飞挽刍粟，以实其郡，为大军累年之备。王令温之为帅也，有军校邵珂者，性凶率悖慢，令温因事使人代之，不复齿用，闲居城中。其子杀人，以重赂偿之，其事方解，寻为州吏所恐，又悉财以弥其口。自是尤蓄怨恨，因使无赖者亡入契丹，言：“州有积粟，内无劲兵，围而攻之，克之必矣。”及令温入朝，执政者以峦云中之难，有善守之功，遂令乘轺而往，权知贝州军州事。既至，会大寒，军士无衣者悉衣之，平生廉俭，囊无资用，以至坏帐幕以¤之，其推心抚士如此。邵珂一见，因求自效，即听而任之。峦素为书生，旁无爪牙，珂慷慨自陈，愿效死左右，峦遣督义兵，守城之南门。
                                                 【一二六七至一二六八页】

    天福九年正月，契丹大至，其一日大噪环其城，明日陈攻具於四墉，三日契丹主躬率步奚及渤海夷等四面进攻〔五〕，峦¤投薪於夹城中，继以炬火，贼之梯冲，焚¤殆尽。是日，贼复合围，郡中丁壮皆登城守陴。俄而珂自南门引贼骑同入，峦守东门，未知其事，左右告曰：“邵珂背矣！”峦顾城中已乱，即驰马还公馆，投井而死。契丹遂屠其城，朝野士庶，闻者咸叹惜之。永乐大典卷二千三百二十一。
                                                           【一二六八页】
                             
    翟璋，未详何许人也。好勇多力，时目为大虫，即“痴虎”之称也〔六〕。後唐天成初〔七〕，自邺都马步军都指挥使领平州刺史，寻改复州防御使。三年三月，迁新州威塞军两使留後。新州，原本作“亲州”，今从欧阳史改正。（影库本粘签）四年五月，正授旄节。长兴元年二月，加检校太保，入为右领军¤上将军，转左羽林统军。清泰中，复领新州。高祖建义，割新州属契丹。时契丹大军归国，遣璋於管内配率犒宴之资，须及十万缗，山後地贫，民不堪命。始戎王以软语抚璋，璋谓必得南归，及委璋平叛奚、围云州皆有功，故留之不遣。璋郁郁不得志，遇疾，寻卒焉。★永乐大典卷二万二千三百四十。
                                                 【一二六八至一二六九页】
                            
    程福¤，未详何许人也。性沉厚，有勇力，累为军校。天福七年冬，杜重威讨镇州，与安重荣大战於宗城〔八〕，以功迁¤州团练使、检校太保，未几，入为奉国左厢都指挥使。九年春，少帝将幸澶渊，福¤部下有军士文荣等八人，潜谋作乱，於本营纵火，福¤寻领腹心之士扑灭之，福¤亦有所伤。福¤性本纯厚，又以车驾顺动，秘而不奏。同列李殷，居福¤下无名，欲危福¤以自升，遂密陈其事，云：“福¤若不为乱，何得无言？”少帝至封丘，出福¤为商州刺史，寻下狱鞫之。福¤终不自明，以至见杀，人甚¤之。永乐大典卷一万八千一百二十七。
                                                           【一二六九页】
                            
    郭¤，邢州人也。初事後唐明宗，渐升为军校。天福中，为奉国指挥使，历数郡刺史。开运中，移领易州，契丹攻其郡，¤率厉士¤，同其甘苦，敌不能克。复以州兵击贼，数获其利，朝廷嘉之，就加检校太保。契丹主尝谓左右曰：“吾不畏一天下，乃为此人抑挫！”重威降，契丹使通事耿崇美诱其民¤，¤不能制，既降，为崇美所害。汉高祖即位，诏赠太傅。永乐大典卷二万二千一百六十一。
                                                           【一二六九页】
                            
    史臣曰：观前代人臣之事迹多矣，若乃世道方泰，则席宠恃禄者实繁；世运既屯，则效死输忠者无几。如皇甫遇愤激而没，王清以血战而亡，近世以来，几人而已。其或临难捐躯，或守方遇害，比夫惑妖艳以丧其命，因醇酎以亡其身者，盖相去之远矣！唯顺密遏滑台之肇乱，救晋室之临危，亦可谓之忠矣。永乐大典卷二万二千一百六十一。
                                                           【一二七０页】
                               
@
#篇名:旧五代史
#类型:史;北宋
#时代:6

          《旧五代史》卷:九十六

    晋书二十二
      列传第十一
                                                           【一二七一页】
                             
    孔崇弼〔一〕，案：新唐书世系表作昌弼字佐化。薛史作崇弼，盖避後唐庙讳改。（旧五代史考异）    孔崇弼传，永乐大典仅存一条，今引册府元龟以补其阙。（影库本粘签）初仕後唐，自吏部郎中授给事中，时族兄昭序★案：世系表作昌序，字昭举。薛史作昭序，疑亦因避讳而改也。（旧五代史考异）繇给事中改左常侍，兄弟同居门下，时论荣之。★册府元龟卷七百八十二。崇弼，天福中迁左散骑常侍。永乐大典卷一万三千三百三十九。无他才，但能谈笑，戏玩人物，扬眉抵掌，取悦於人。册府元龟卷九百四十四。五年，诏令泛海使於杭越。先是，浙中赠贿，每岁恒及万缗，时议者曰：“孔常侍命奇薄〔二〕，何消盈数，有命即无财，有财即无命。”明年使还，果海中船坏，空手而归。永乐大典卷一万三千三百三十九。  案：此传原本残阙。
                                                 【一二七一至一二七二页】
                           
    陈保极，闽中人也。好学，善属文，後唐天成中擢进士第，秦王从荣闻其名，辟为从事。从荣素急暴，後怒保极不告出游宰相门，以马¤鞭之，寻出为定州推官。从荣败，执政知其屈，擢居三署，历礼部、仓部员外郎。
                                                           【一二七二页】
                           
    初，桑维翰登第之岁，保极时在秦王幕下，因戏谓同辈曰：“近知今岁有三个半人及第。”盖其年收四人，保极以维翰短陋，故谓之半人也。天福中，维翰既居相位，保极时在曹郎，虑除官差跌，心不自安，乃乞假南游，将谋退迹。既而襄、邓长吏以行止入奏，维翰乃奏於高祖曰：“保极闽人，多狡，恐逃入淮海。”即以诏追赴阙，将下台锻成其事，同列李崧极言以解之，因令所司就所居鞫之。贬为¤尉寺丞，仍夺金紫，寻复为仓部员外郎，竟以衔愤而卒。
                                                           【一二七二页】
                           
    保极无时才，有傲人之名，而性复鄙吝，所得利禄，未尝奉身，但蔬食而已。每与人奕棋，败则以手乱其局，盖拒所赌金钱不欲偿也。及卒，室无妻儿，唯囊中贮白金十铤，为他人所有，时甚嗤之。永乐大典卷三千一百三十九。
                                                           【一二七二页】
                           
    王瑜，其先范阳人也。父钦祚，仕至殿中监，出为义州刺史。瑜性凶狡，然隽辩骁果，骑射刀笔之长，亦称於当代。起家累为从事，天福中，授左赞善大夫。会濮郡秋稼丰衍，税籍不均，命乘使车，按察定计〔三〕。既至郡，谓校簿吏胡蕴、惠鹗曰：“余食贫久矣，室无增赀，为我致意县宰，且求假贷。”由是濮之部内五邑令长共敛钱五十万，私献於瑜。瑜即以书上奏，高祖览章叹曰：“廉直清慎有如此者，诚良臣也。”於是二吏五宰即时停黜，擢瑜为太府少卿。
                                                 【一二七二至一二七三页】
                           
    杜重威之镇东平也，瑜父钦祚为节度副使，及重威移镇常山，瑜乃诡计干重威，使奏己为恒州节度副使，竟代其父位。岁余，入为刑部郎中。丙午岁，父钦祚刺举义州，瑜归宁至郡。会契丹据有中夏，何建以秦州归蜀，秦州，原本作“泰州”，今从通监改正。（影库本粘签）瑜说钦祚曰：“若不西走，当属契丹矣！”厉色数谏，其父怒而不从。因其卧疾涉旬，瑜仗剑而胁之曰：“老懦无谋，欲趋炮烙，不即为计，则死於刃下。”父不得已而听之。时陇东屯兵扼其川路，将北趣蕃部，假途而因与郡盗酋长赵徽歃血为约〔四〕，以兄事之。谓徽曰：“西至成都，余身为相，余父为将，尔当领一大郡，能遂行乎？”徽曰：“诺。”瑜虑为所卖，先致其妻孥，馆於郡中。行有期矣，徽潜召其党，伺於郊外。子夜，瑜举族行，辎重络绎十有余里，徽之所亲，循沟浍而遁，至马峡路隅，举燧相应，其党起於伏莽，断钦祚之首，贯诸长矛，平生聚蓄金币万计，皆为贼所掠，少长百口，杀之殆尽。瑜尚独战千人，矢不虚发，手无射捍，其指流血〔五〕。及窘，乃夜窜山谷，落发为僧。月余，为樵人所获，絷送岐州，为侯益所杀，时年三十九。
                                                 【一二七三至一二七四页】
                           
    始瑜有姑寡居，来归其家，以前夫遗腹有子，经数年不产，每因事预告人吉凶，无不验者。时契丹来犯阙，前月余谓瑜曰：“暴兵将至，宜速去之，苟不去，乱必及矣。”後瑜果死，此谓“天作孽，犹可违，自作孽，不可逭”也。永乐大典卷六千八百五十一。
                                                           【一二七四页】
                             
    张继祚，故齐王全义之子也。始为河南府衙内指挥使，全义卒，除金吾将军，旋授蔡州刺史，累官至检校太保。明宗郊天，充供顿使，复除西¤上将军。唐清泰末，丁母忧，天福初，丧制未阕，会张从宾作乱，发兵迫胁，取赴河阳，令知留守事。从宾败，与二子诏戮於市。始继祚与范延光有旧，尝遣人以马遗之。属朝廷起兵，将讨邺城，为巡兵所获，奏之，高祖深忌之。及败，宰臣桑维翰以父珙早事齐王，奏欲雪之，高祖不允，案通监云：史馆修撰李涛上言：张全义有再造洛邑之功，乞免其族。遂止诛继祚妻子。（旧五代史考异）遂止罪继祚一房，不累其族。★永乐大典卷六千三百五十。
                                                           【一二七四页】
                             
    郑阮，¤州人也。少为本郡牙将，庄宗略地山东，以阮首归义旗，继迁军职。阮有子，自幼事明宗中门使安重诲，重诲以其桀黠，爱之。及明宗即位，擢阮至凤翔节度副使。会唐末帝镇其地，阮稍狎之。末帝嗣位，以阮为赵州刺史。而阮性贪浊，民间细务，皆密察而纠之〔六〕，令纳赂以赎罪。有属邑令，因科醵拒命，密以束素募人阴求其过，後竟停其职，人甚非之。又尝以郡符取部内凶肆中人隶其籍者，遣於青州，舁丧至¤，郡人惮其远，愿输直百缗以免其行，阮本无丧，即受直放还。识者曰：“此非吉兆也。”未几，改曹州刺史，为政愈弊。高祖建义入洛，阮自郡来朝，旋为本州指挥使石重立所杀〔七〕，举族无孑遗。永乐大典卷一万八千八百八十一。
                                                 【一二七四至一二七五页】
                             
    胡饶，大梁人也。少事本镇连帅为都吏，历马步都虞候。会唐明宗镇其地，与部将王建立相善，明宗即位，建立领常山，奏饶为真定少尹。饶本¤人，既在府幕，无士君子之风。尝因事赵郡，有平棘令张鹏者献策，请建立於境内每县所管乡置乡直一人，令月书县令出入行止，饶乃导而荐焉。建立行之弥年，词讼蜂起，四郡大扰。天成末，王都构乱，阴使结建立为兄弟之国。时饶又曾荐梁时右庶子张澄为判官，建立亦狎之。澄素不知书，每座则以阴符、鬼谷为己任。建立时密以王都之盟告之，澄与饶俱赞成其事，会王师围中山，其事遂寝。凡饶之凶戾如此。清泰初，冯道出镇同州，饶时为副使，道以重臣，稀於接洽，饶忿之，每乘酒於牙门诟道，道必延入，待以酒肴，致敬而退。道谓左右曰：“此人为不善，自当有报，吾何怒焉。”饶後闲居河阳。天福二年夏，会张从宾作乱，饶谒於麾下，请预其行。从宾败，饶以王建立方镇平卢，走投之，建立延入城，斩之以闻，闻者快焉。永乐大典卷二千二百四十一。
                                                 【一二七五至一二七六页】
                           
    刘遂清，字得一，青州北海人，梁开封尹¤之犹子也。父琪，以鸿胪卿致仕。遂清少敏惠，初事梁为保銮军使，历内诸司使，庄宗入汴，不改其职。明宗即位，加检校尚书仆射，委以西都监守。¤岁，以中山王都有不臣之迹，除遂清为易州刺史，俾遏其寇冲，既至郡，大有御侮之略，境内赖焉。王都平，加检校司空，迁棣州刺史。天成、长兴中，历典淄、兴、登三郡，案通监潞王纪：帝之起凤翔也，召兴州刺史刘遂清，迟疑不至。闻帝入洛，乃悉集三泉、西县、金牛〔八〕、桑林戍兵以归，自散关以南，城镇悉弃之，皆为蜀人所有。入朝，帝欲治罪，以其能自归，乃赦之。（旧五代史考异）咸有善政。
                                                           【一二七六页】
                           
    高祖即位之二年，授凤州防御使，加检校司徒，会丁母忧，起复，授内客省使、右监门¤大将军。六年，驾幸邺都，转宣徽北院使兼判三司，加检校太保。七年，少帝嗣位，加右领军¤上将军，仍赐竭诚翊戴保节功臣。八年，出领郑州，加检校太傅。开运二年，迁安州防御使。未几，上表称疾，诏许就便，回至上蔡，终於邮舍，时三年四月也。
                                                 【一二七六至一二七七页】
                           
    遂清性至孝，牧淄川日，自北海迎其母赴郡，母既及境，遂清奔驰路侧，控辔行数十里，父老观者如堵，当时荣之。遂清素不知书，但多计画，判三司日，每给百官俸料，与判官议曰：“斯辈非尽有才能，多世禄之家，宜澄其污而留其清者〔九〕。”或对曰：“昔唐朝浑、郭、颜、段，每一赦出，以一子出身，率为常制；且延赏垂裕，为国美谭，未有因月给而欲沙汰，恐未当也。”¤论由此减之。永乐大典卷九千九十八。
                                                           【一二七七页】
                             
    房¤，京兆长安人也。少为唐宰臣崔魏公家臣，後因乱，客於蒲州。天成中，唐末帝出镇河中，¤於路左迎谒，求事军门，末帝爱之，使治宾客。及末帝登极，历南北院宣徽使，寻与赵延寿同为枢密使。时薛文遇、刘延朗之徒居中用事，¤虽处密地，其听用之言，十不得三四，但随势可否，不为事先。每朝廷有大事，¤与端明学士等环坐会议，多於¤中¤首而睡，其避事也如此。高祖即位，以¤濡足闰朝，不专与夺，故特恩原之，命为左骁¤大将军，留於西京。开运元年春，卒於洛阳。永乐大典卷六千一百四十九。
                                                           【一二七七页】
                             
    孟承诲，大名人也。始为本府牙校，遇高祖临其地，升为客将。後奏为宗城令，秩满，以百姓举留，移常山¤城令〔一０〕，皆有善政。高祖有天下，擢为阁门副使，累迁宣徽使，官至检校司空、太府卿、右武¤大将军。及少帝嗣位，以植性纤巧，善於希旨，复与权臣宦官密相表里，凡朝廷恩泽美使，必承诲为之。一岁之中，数四不已，由是居第华敞，财帛累积。及契丹入汴，张彦泽引兵逼宫城，少帝召承诲计之，承诲匿身不赴。少帝既出宫，寓於开封府舍，具以承诲背恩之事告彦泽，令捕而杀之，其妻女并配部族。汉高祖即位，诏赠太保。永乐大典卷一万一千一百十三。
                                                 【一二七七至一二七八页】
                            
    刘继勋，¤州人也。唐天成中，高祖镇邺都，继勋时为客将，高祖爱其端谨，籍其名於帐下，从历数镇。及即位，擢为合门使，出为淄州刺史，迁澶州防御使，俄改郑州，自宣徽北院使拜华州刺史。岁余，镇同州。始少帝与契丹绝好，继勋亦预其谋，及契丹主至阙，继勋自镇来朝，契丹责之。时冯道在侧，继勋事急，指道曰：“少帝在邺，道为首相，与景延广谋议，遂致南北失欢。臣位至卑，未尝措言，今请问道，道细知之。”契丹主曰：“此老子不是好¤人，无相牵引，皆尔辈为之。”继勋不敢复对。继勋时有疾，契丹主因令人候其疾状，云有风痹，契丹主曰：“北方地凉，居之此疾可愈。”乃命锁继勋，寻解之，以疾终於家。案通监云：契丹主闻赵在礼死，乃释继勋，继勋忧愤而卒。（旧五代史考异）汉高祖入汴，赠太尉。★永乐大典卷九千九十九。
                                                 【一二七八至一二七九页】
                            
    郑受益，案新唐书宰相世系表：字谦光。（旧五代史考异）唐宰相余庆之曾孙也。余庆生¤〔一一〕。¤生从谠，两为太原节度使，再登相位。从谠兄处诲，为汴州节度使。家袭清俭，深有士风，中朝礼法，以郑氏为甲。处诲生受益。受益亦以文学致身，累历台阁，自尚书郎迁右谏议大夫。天福七年夏，以张彦泽数为不道，上章请行国典，旬日不报。又贡表切言，讦直无所忌，执政稍恶之。俄而以病请告，归长安。高祖晏驾，以不赴国哀停任，会赦，拜京兆少尹。宰相赵莹出镇咸秦，以受益朝班旧僚，眷待甚至。属天下率借金谷，乃谓莹曰：“京兆户籍登耗，民力虚实，某备知之矣，品而定之，可使平允。”莹信之，因使与王人同掌其事。受益既经废弃，薄於仕宦，遂阿法射利，冀为生生之资；又素恃门望，陵轹同幕，内奸外直，¤情无相洽者。及赃污事发，腾於¤口，莹不得已，遂按之，其直百万。八年冬，赐死於家。受益数世公台，一朝自弃，士君子皆惜之。★永乐大典卷一万八千八百八十八。
                                                           【一二七九页】
                            
    程逊，程逊传，永乐大典仅存一条，今引册府元龟以补其阙。（影库本粘签）字浮休，寿春人。★案：此下有阙文。（殿本）召入翰林充学士，自兵部侍郎承旨授太常卿。天福三年秋，命使吴越，★十国春秋云：礼部尚书程逊为加恩使。（殿本）母羸老双瞽，逊未尝白执政以辞之。将行，母以手扪其面，号泣以送之。★永乐大典卷一万六千七百七十七。仲秋之夕，阴暝如晦，逊尝为诗曰：“幽室有时闻¤叫，空庭无路见蟾光。”同僚见之，讶其诗语稍异。及使回，遭风水而溺焉。册府元龟卷九百五十一。    案通监考异：晋实录：“天福二年十一月，加钱元¤副元帅、国王，程逊等为加恩使。四年十月丙午，以程逊没于海，废朝，赠官。”程逊传云：“天福三年秋，使吴越，使回溺死。”元¤传云：“天福三年，封吴越国王。”盖二年冬制下，逊等以三年至杭州，不知溺死在何年，而晋朝以四年十月始闻之也。（旧五代史考异）
                                                 【一二七九至一二八０页】
                            
    李郁，字文纬，唐之宗属也。少历宗寺官，天成、长兴中，累迁为宗正卿。性平允，所历无爱憎毁誉。高祖登极，授光禄卿。一日昼寝，梦食巨枣，觉而有疾，谓其亲友曰：“尝闻『枣』字重『来』，呼魂之象也。余神气逼抑，将不免乎！”天福五年夏卒。赠太子太保。永乐大典卷一万三百九十。
                                                           【一二八０页】
                            
    郑玄素，京兆人。避地鹤鸣¤下，萃古书千卷，采薇蕨而弦诵自若。善谈名理，或问：“水旺冬而冬涸，泛盛乃在夏，何也？”玄素曰：“论五行者，以气不以形。木旺春，以其气温；火旺夏，以其气热；金旺秋，以其气清；水旺冬，以其气冷。若以形言，则万物皆萌於春，盛於夏，衰於秋，藏於冬，不独水然也。”人以为明理。後益入庐山青牛谷，高卧四十年。初，玄素好收书，而所收锺、王法帖，墨迹如新，人莫知所从得。有与厚者问之，乃知玄素为温韬甥，韬常发昭陵，尽得之，韬死，书归玄素焉。今有书堂基存〔一二〕。永乐大典卷一万八千八百八十一。
                                                 【一二八０至一二八一页】
                            
    马重绩，字洞微，少学数术，明太一、五纪、八象、三统大历〔一三〕，居於太原。仕晋，拜太子右赞善大夫，迁司天监。天福三年，重绩上言：“历象，王者所以正一气之元，宣万邦之命，而古今所记，考审多差。宣明气朔正而星度不验，崇玄五星得而岁差一日。以宣明之气朔，合崇玄之五星，二历相参，然後符合。自前世诸历，皆起天正十一月为岁首，用太古甲子为上元，积岁愈多，差阔愈甚。臣辄合二历，创为新法，以唐天宝十四载乙未为上元，雨水正月中气为气首〔一四〕。”诏下司天监仁琦、仁琦，原本作“人琦”，今从五代会要改正。（影库本粘签）张文皓等考核得失，仁琦等言：“明年庚子正月朔，用重绩历考之，皆合无舛。”乃下诏班行之，号调元历。行之数岁辄差，遂不用。重绩又言：“漏刻之法，以中星考昼夜为一百刻，八刻六十分刻之二十为一时〔一五〕，时以四刻十分为正，此自古所用也。今失其传，以午正为时始，下侵未四刻十分而为午，由是昼夜昏晓，皆失其正，请依古改正。”从之。重绩卒年六十四。★永乐大典卷一万一千二百四十。
                                                 【一二八一至一二八二页】
                            
    陈玄，京兆人也。家世为医，初事河中王重荣。乾符中，後唐武皇自太原率师攻王行瑜，路出於蒲中，时玄侍汤药，武皇甚重之，及还太原，日侍左右。武皇性刚暴，乐杀人，无敢言者，玄深测其情，每有暴怒，则从容启谏，免祸者不一，以是晋人深德之，勋贵赂遗盈门。性好酒乐施，随得而无私积。明宗朝，为太原少尹，入为太府卿。长兴中，集平生所验方七十五首，¤修合药法百件，号曰要术，刊石置於太原府衙门之左，以示於¤，病者赖焉。天福中，以耄期上表求退，以光禄卿致仕，卒於晋阳，年八十余。永乐大典卷三千一百三十五。
                                                           【一二八二页】
                            
    史臣曰：夫彰善瘅恶，麟史之为义也；瑜不掩瑕，虹玉之为德也。故自崇弼而下，善者既书之，其不善者亦书之，庶使後之君子见善如不及，见恶如探汤也。至如重绩之历法，陈玄之医道，亦不可漏其名而弗纪也。永乐大典卷三千一百三十五。
                                                           【一二八二页】
                                (续)
@
#篇名:旧五代史
#类型:史;北宋
#时代:6

          《旧五代史》卷:九十七

    晋书二十三
      列传第十二
                                                           【一二八五页】
                           
    范延光，案：辽史避太宗讳作延广。（旧五代史考异）字子环，★子环，欧阳史作子¤，考册府元龟亦作“环”，今仍其旧。（影库本粘签）邺郡临漳人也。少隶於郡牙，唐明宗牧相州，收为亲校。同光中，明宗下郓州，梁兵屯杨刘口以扼之，先锋将康延孝潜使人送款於明宗。明宗欲使人达机事於庄宗，方难其选，延光请行，遂以蜡书授之。延光既至，奏庄宗曰：“杨刘渡控扼已定，未可图也。请筑垒马家口，以通汶阳之路。”庄宗从之，复遣归郓州。俄而梁将王彦章攻马家口所筑新垒，明宗恐城中不备，又遣间行告庄宗，请益兵。中夜至河上，为梁兵所获，送夷门下狱，榜笞数百，威以白刃，终不泄其事。复为狱吏所护，在狱半年，不复理问。及庄宗将至汴城，狱吏即去其桎梏，拜谢而出之，乃见於路侧。庄宗喜，授银青光禄大夫、检校工部尚书。
                                                           【一二八五页】
                           
    明宗登极，擢为宣徽使。与霍彦威平青州王公俨，迁检校司徒。明宗之幸夷门也，至荥阳，闻朱守殷拒命，延光曰：“若不急攻，贼坚矣，请骑兵五百，臣先赴之，则人心必骇。”明宗从其请。延光自酉时至夜央，驰二百余里，奄至城下，与贼交¤。翌日，守陴者望见乘舆，乃相率开门，延光乃入，与贼巷战，至厚载门，尽歼其党，明宗喜之。明年，迁枢密使，权知镇州军府事，寻正授节旄，加检校太保。长兴中，以安重诲得罪，再入为枢密使，加同平章事。案明宗纪：长兴二年九月辛丑，枢密使、检校太傅、刑部尚书范延光加同平章事。四年九月戊寅，枢密使范延光加兼侍中。是延光为同平章事时，已由检校太保进加太傅，後复加侍中。今泰安县有长兴四年九月冥福院牒石刻，所列延光官衔，仍作太傅，盖赐牒时尚未加侍中也。传中不载，系史家前後省文。
                                                           【一二八六页】
                           
    既而以秦王从荣不轨，恐及其祸，屡请外任，明宗久之方许，遂出镇常山。清泰中，复召为枢密使，未几，出为汴州节度使。会魏府屯将张令昭逐其帅刘延皓，据城以叛，唐末帝命延光讨而平之，遂授邺都留守，加检校太师、兼中书令。门下有术士张生者，自云妙通术数，当延光微时，言将来必为将相，延光既贵，酷信其言，历数镇，尝馆於上舍。延光谓之曰：“余梦大蛇，自脐入腹，半而掣去之，是何祥也？”张生曰：“蛇者龙也，入腹为帝主之兆明矣。”延光自是稍萌僭窃之意。
                                                           【一二八六页】
                           
    及高祖建义於太原，唐末帝遣延光以本部二万屯辽州，与赵延寿掎角合势，及延寿兵败，延光促还，故心不自安。高祖入洛，寻封临清王，以宽其反侧。後延光擅杀齐州防御使秘琼，而聚兵部下，复收部内刺史入城，高祖甚疑之，乃东幸夷门。时延光有牙校孙锐者，与延光有乡曲之旧，军机民政，一以委焉。故魏博六州之赋，无半钱上供，符奏之间，有不如意者，锐即对延光毁之，其凶戾也如此。初，朝廷遣使封延光为临清王，因会僚属，延光暴得疾，伏枕经旬，锐乃密惑¤小，召澶州刺史冯晖等，以不臣之谋逼於延光，延光亦惑於术者，因而听之。
                                                 【一二八六至一二八七页】
                           
    天福二年夏六月，遣锐与晖将步骑二万，南抵黎阳。案通监云：延光以冯晖为都部署，以孙锐为兵马都监〔一〕。（旧五代史考异）时锐以女妓十余辈从之，拥盖操扇，必歌吹而後食，将士烦热，¤之解体，寻为王师所败，贼¤退还邺城。高祖继遣杨光远讨之，延光知事不济，乃杀孙锐以归其罪，发人¤表待罪，且邀姑息，高祖不许。及经岁受围，城中饥窘，高祖以师老民劳，思解其役，遣谒者入谓之曰：“卿既危蹙，破在旦夕，能返掌转规，改节归我，我当以大藩处之；如降而杀之，则何以享国？明明白日，可质是言。”因赐铁券，改封高平郡王，★案：欧阳史作东平郡王。移镇天平。延光谓门人李式曰：案：欧史作副使李式。“主上敦信明义，言无不践，许以不死，则不死矣。”因撤守备，案通监云：延光犹迁延未决，宣徽南院使刘处让复入谕之，延光意乃决。（旧五代史考异）素服请降。及赴汶上，¤月入觐。寻表请罢免，高祖再三答谕方允，制以延光为太子太师致仕。居阙下期岁，高祖每召赐饮宴，待之与¤臣无间。
                                                 【一二八七至一二八八页】
                           
    一日，从容上奏，愿就河阳私邸，以便颐养，高祖许之。延光携妻子辇奇货从焉，每过郡邑，多为关吏所纠。时杨光远居守洛下，兼领孟、怀，既利其财，复渐测朝廷密旨，遂奏云：“延光国之奸臣，若不羁縻，必北走胡，南入吴，请召今西都居止。”高祖允之。光远使其子承勋以兵环其第，逼令自裁。延光曰：“明天子在上，赐金书许我不死，尔之父子何得胁制如此？”明旦，则以白刃驱之，令上马之浮桥，排於水中。光远绐奏云：“延光投河自溺而死。”水运军使曹千获其尸郡东缪家滩。高祖闻之，辍朝二日，诏许归葬於邺，仍赠太师。案欧阳史云：归葬相州，已葬，墓辄崩，破其棺椁，头颅皆碎。
                                                           【一二八八页】
                           
    延光初为近臣，及领重镇，礼贤接士，动皆由礼，故甚获当时之誉。洎镇常山日，以部将梁汉唐获王都名马，入罪而取之；在魏州日，以齐州防御使秘琼获董温琪珠金妓妾，及经其境，复害而夺之：物议由是减之。及惧罪以谋叛，复忍耻以偷生，不能引决，遂至强死，何非夫之甚也！永乐大典卷一万六千五百一十七。
                                                           【一二八八页】
                             
    张从宾，未详何许人也。始事唐庄宗为小校，从战有功。唐天成中，自捧圣指挥使领澄州刺史，迁左右羽林都校。从药彦稠讨杨彦温於河中，平之。长兴中，领寿州忠正军节度使，加检校太保、侍¤步军都指挥使。从宾素便佞，每进言，明宗多纳之。有供奉官丁延徽者，性贪狡，时奉诏监廪，以犯赃下狱，权贵多为救解，明宗怒，不许。从宾因奏他事，言及延徽，明宗曰：“非但尔言，苏秦说予，亦不得也。”延徽竟就戮。长兴末，从宾出镇灵武，加检校太傅。高祖即位，受代入觐，会驾东幸，留从宾警巡洛下。一日，逢留司御史於天津桥，从兵百人，不分路而过，排御史於水中，从宾绐奏其酒醉，其凶傲如此。及范延光据邺城叛，诏从宾为副部署使，从杨光远同讨延光。会延光使人诱从宾，从宾时在河阳，乃起兵以应之。先害皇子重信，及入洛，又害皇子重¤，取内库金帛以给部伍，因东据汜水关，且欲观望军势。高祖命杜重威、侯益分兵讨之，从宾大败，乘马入河，溺水而死焉。永乐大典卷六千三百五十一。
                                                 【一二八八至一二八九页】
                             
    张延播者，汶阳人也。始为郡之牙将，唐同光初，明宗下其城，因收隶左右。天成中，累授检校司空、两河发运营田使、柳州刺史。长兴元年，出牧蔡州，加检校司徒，入为左领军¤大将军，充客省使。伐蜀之役，命为马军都监。三年，迁凤州防御使、西面水陆转运使。高祖即位，除东都副留守。车驾幸汴，遣兼洛京巡检使。张从宾作乱，令延播知河南府事。从宾败，伏诛。永乐大典卷六千三百五十一。
                                                 【一二八九至一二九０页】
                           
    杨光远，小字阿檀，及长，止名檀，唐天成中，以明宗改御名¤，以偏傍字犯之，始改名光远，案薛史唐纪：清泰二年，杨檀始改名光远，非天成中即改名也。（旧五代史考异）字德明，其先沙陀部人也。父阿¤啜，後改名¤，事唐武皇为队长。光远事庄宗为骑将，唐天佑中，庄宗遣振武节度使周德威讨刘守光於幽州，因令光远隶於德威麾下。後与德威拒契丹於新州，一军以深入致败，因伤其臂，遂废，罢於家。庄宗即位，思其战功，命为幽州马步军都指挥使、检校尚书右仆射，戍瓦桥关久之。明宗朝，历妫、瀛、易、冀四州刺史。
                                                           【一二九０页】
                           
    光远虽不识字，然有口辩，通於吏理，在郡有政声，明宗颇重之。长兴中，契丹有中山之败，生擒其将李和等数十人〔二〕，送於阙下，其後契丹既通和，遣使乞归之，明宗与大臣谋议，特放还蕃。一日，召光远於便殿言其事，光远曰：“李和等北土之善战者，彼失之如丧手足；又在此累年，备谙中国事，若放还非便。”明宗曰：“蕃人重盟誓，既通欢好，必不相负。”光远曰：“臣恐後悔不及也。”明宗遂止，深嘉其抗直。後自振武节度使移镇中山，累加检校太傅，将兵戍蔚州。
                                                           【一二九０页】
                           
    高祖举义於太原，唐末帝遣光远与张敬达屯兵於城下，俄而契丹大至，为其所败，围其寨久之，军中粮尽，光远乃与次将安审琦等杀敬达，拥¤归命。从高祖入洛，加检校太尉，充宣武军节度使、同平章事，判六军诸¤事。是时，光远每对高祖，常挹然不乐，高祖虑有不足，密遣近臣讯之。光远附奏曰：“臣贵为将相，非有不足，但以张生铁死得其所，臣弗如也，衷心内愧，是以不乐。”生铁，盖敬达之小字也。高祖闻其言，以光远为忠纯之最者也。其实光远故为其言，以邀高祖之重信也。
                                                 【一二九０至一二九一页】
                           
    明年，范延光据邺城叛，高祖命光远率师讨之，将济河，会滑州军乱，时军¤欲推光远为主〔三〕。光远曰：“自古有折臂天子乎？且天子岂公辈贩弄之物〔四〕？晋阳之降，乃势所穷迫，今若为之，直反贼也。”由是其下惕然，无复言者。高祖闻之，尤加宠重。光远既围延光，寻授魏博行府节度使。兵柄在手，以为高祖惧己，稍干预朝政，或抗有所奏，高祖亦曲从之。复下诏以其子承祚尚长安公主，次子承信皆授美官，恩渥殊等，为当时之冠。桑维翰为枢密使，往往弹射其事，光远心衔之。及延光降，光远入朝，面奏维翰擅权，高祖以光远方有功於国，乃出维翰镇相州，光远为西京留守，案通监考异云：晋高祖实录：“天福三年壬辰，维翰、崧罢枢密使。庚子，光远始入朝，对于便殿。十一月戊申，光远为西京留守。天福四年闰七月壬申，维翰出为相州节度使。”与此传先後互异。（旧五代史考异）兼镇河阳，因罢其兵权。光远由此怨望，潜贮异志，多以珍玩奉契丹，诉己之屈；又私养部曲千余人，挠法犯禁，河、洛之人，恒如备盗。寻册拜太尉、兼中书令。
                                                           【一二九一页】
                           
    时范延光致仕，辇囊装妓妾，居於河阳，光远利其奇货，且虑为子孙之雠，因奏延光不家汴、洛，出舍外藩，非南走淮夷，则北走契丹，宜早除之。高祖以许之不死，铁券存焉，持疑未允。光远乃遣子承勋以甲士围其第，逼令自裁。延光曰：“天子在上，安得如此！”乃遣使者乞移居洛下，行及河桥，摈於流而溺杀之，矫奏云延光自投河，朝廷以适会其意，弗之理。後¤岁入觐，高祖为置曲宴，教坊伶人以光远暴敛重赋，因陈戏讥之，光远殊无惭色。高祖谓光远曰：“元城之役，卿左右皆立功，未曾旌赏，今各与一郡〔五〕，俾厘任以荣之。”因命为刺史者凡数人。
                                                           【一二九二页】
                           
    时王建立自青州移镇上党，乃以光远为平卢军节度使，封东平王。光远面奏，请与长子同行，寻授承勋莱州防御使。及赴任，仆从妓妾至千余骑，满盈僭侈，为方岳之最。下车之後，唯以刻剥为事。少帝嗣位，册拜太师，封寿王。案宋史马仁镐传：晋天福中，青州杨光远将图不轨，以仁镐为节度副使，伺其动静。历二年，或谮仁镐于朝，改护国军行军司马。仁镐至河中数月，光远反书闻。（旧五代史考异）後因景延广上言，请取光远麾下所借官马三百疋。光远怒曰：“此马先帝赐我，何以复取？是疑我也。”遂遣人潜召取子承祚自单州奔归，朝廷乃就除淄州刺史，以从其便。光远益骄，因此构契丹，述少帝违好之短，且言大饥之後，国用空虚，此时一举可以平定。
                                                           【一二九二页】
                           
    开运元年正月，契丹南牧，陷我博陵，少帝幸澶渊。三月，契丹退，命李守贞、符彦卿率师东讨。光远素无兵¤，唯婴城自守，守贞以长连城围之。冬十一月，承勋与弟承信、承祚见城中人民相食将尽，知事不济，劝光远乞降，冀免於赤族。光远不纳，曰：“我在代北时，尝以纸钱驼马祭天池〔六〕，皆沉没，人言合有天子分，宜且待时，勿轻言降也。”承勋虑祸在旦夕，与诸弟同谋，杀节度判官丘涛，亲校杜延寿、杨赡、白延祚等，枭其首级，遣承祚送於守贞。因纵火大噪，劫其父幽於私第，以城纳款，遣即墨县令王德柔贡表待罪，光远亦上章自首。少帝以顷岁太原归命，欲曲全之，执政曰：“岂有逆状滔天而赦之也？”乃命守贞便宜处置。守贞遣人拉杀之，案欧阳史：守贞遣客省副使何延祚杀之於其家。（旧五代史考异）以病卒闻。汉高祖即位，诏赠尚书令，追封齐王，仍令立碑。未几，其碑石无故自折，★案：欧阳史作碑石既立，天大雷电，击折之。（旧五代史考异）可知其阴责也。★永乐大典卷六千五十二。    五代史补：杨光远灭范延光之後，朝廷以其功高，授青州节度，封东平王，奄有登、莱、沂、密数郡。既而自负强盛，举兵友，朝廷以宋州节度李守贞尝与光远有隙，乃命李讨之。李受诏欣然，志在必取，莫不身先矢石。光远见而惧之，度不能御，遂降。初，光远反书至，中外大震，时百官起居次，忽有朝士扬言於¤曰：“杨光远欲谋大事，吾不信也。光远素患秃疮，其妻又跛，自古岂有秃头天子、跛¤皇后耶？”於是人心顿安，未几，光远果降。
                                                 【一二九二至一二九三页】
                           
    承勋，光远之长子也。始名承贵，避少帝名改焉。以父¤历光、濮州刺史，光远兼镇河阳，命制置三城事。光远移镇青州，授莱州防御使。在郡亦颇理，尝愤父侧之奸党，欲杀之，每省父，父为匿焉。及光远构衅，婴城以叛，承勋赴之，敌退，为王师所围。¤岁粮尽，与其弟承祚背父之命，出降王师，朝廷授汝州防御使，寻改郑州。案宋史杨承信传：光远死，承信与弟承祚诣阙请死。诏释之，以承信为右羽林将军，承祚为右骁¤将军，放归，服丧私第，寻安置郑州。（旧五代史考异）及戎王入汴，遣骑士自圃田召至，责其害父背己，使脔其肉而杀之。以其弟承信为青州节度使。★永乐大典卷六千五十二。
                                                 【一二九三至一二九四页】
                           
    卢文进，字国用〔七〕，案辽史：文进字大用。    案南唐书：文进字大用。辽史太祖纪：神册元年，晋幽州节度卢国用来降。二年，晋新州裨将卢文进杀节度李文矩来降。则国用与文进显系二人，然天显元年又书卢龙节度使卢国用叛奔于唐，即文进归唐之事也。疑文进入辽以後，遂以字行，修辽史者杂采诸书，误作两人耳。（旧五代史考异）范阳人也。身长七尺，饮啖过人，望之伟如也。少事刘守光为骑将，唐庄宗攻燕，以文进首降，遥授寿州刺史。
                                                           【一二九四页】
                           
    初，庄宗得山後八军，以爱弟存矩为新州团练使以总领之。庄宗与刘¤对垒於莘县，命存矩於山後召募劲兵，又令山北居民出战马器仗，每鬻牛十头易马一匹，人心怨咨。时存矩团结五百骑，令文进将之，与存矩俱行。至祁沟关，军士聚谋曰：“我辈边人，弃父母妻子，为他血战，千里送死，固不能也。”¤曰：“拥卢将军¤还新州，据城自守，奈我何！”因大呼挥戈，趣传舍，害存矩於榻下，文进抚膺曰：“奴辈累我矣。”因环尸而泣曰：“此辈既害郎君，我何面目见王！”案辽史：存矩取文进女为侧室，文进心常内愧，因与乱军杀存矩。与薛史异。因为乱军所拥。反攻新州，不克；案马令南唐书云：文进攻新州，不克，夜走坠堑，一跃而出，明日视之，乃郡之黑龙潭也，绝岸数丈，深不可测。又尝有大蛇，径至座间，引首及膝，文进取食饲之而去。由是自负。（旧五代史考异）又攻武州，又不利。周德威命将追讨，文进遂奔契丹，伪命为幽州兵马留後，部分汉军，常别为营寨。
                                                 【一二九四至一二九五页】
                           
    未几，文进引契丹寇新州。自是戎师岁至，驱掳数州士女，教其织¤工作，中国所为者悉备，契丹所以强盛者，得文进之故也。案辽史云：文进引契丹军攻新州，刺史安金全不能守，弃城去。周德威援之，进攻新州，契丹¤数万，德威不胜，大败奔归。文进与契丹进攻幽州，且二百日，城中危困，晋王亲将兵救之，方始解去。契丹以文进为幽州节度使，又以为卢龙节度使。与薛史所载官阶微异。同光之世，为患尤深。文进在平州，率奚族劲骑，鸟击兽搏，¤来忽往，燕、赵诸州，荆榛满目。军屯涿州，每岁运粮，自瓦桥至幽州，劲兵猛将，援递粮车，然犹为寇所钞，奔命不暇，皆文进导之也。
                                                           【一二九五页】
                           
    及明宗即位之明年，文进自平州率所部十余万¤来奔。行及幽州，先遣使上表曰：“顷以新州团练使李存矩，提衡¤邑，掌握恩威，虐黎庶则毒甚於豺狼，聚赋敛则贪盈於沟壑，人不堪命，士各离心，臣即抛父母之邦，入朔漠之地。几年¤塞，徒向日以倾心；一望家山，每销魂而断目。李子卿之河畔，空有怨辞；石季伦之乐中，莫陈归引。近闻皇帝陛下，皇天眷命，清明在躬，握纪乘乾，鼎新革故，始知大幸，有路朝宗，便贮归心，祗伺良会。臣十月十日，决计杀在城契丹，取十一日离州，押七八千车乘，领十五万生灵，十四日已达幽州”云。
                                                 【一二九五至一二九六页】
                           
    洎至洛阳，明宗宠待弥厚，授滑州节度使、检校太尉。岁余，移镇邓州，累加同平章事，入为上将军。长兴中，复出镇潞州，擒奸恤隐，甚获当时之誉。清泰中，改安州节度使。及高祖即位，与契丹敦好，文进以尝背契丹，居不自安。案马令南唐书：文进居数镇，颇有善政，兵民爱之。其将行也，从数骑至营中，别其裨将李藏机，告以避契丹之意，将士皆拜为诀。（旧五代史考异）天福元年十二月，乃杀行军司马冯知兆、★案：南唐书作姚知兆，欧阳史与薛史同。（旧五代史考异）节度副使杜重贵等，率其部¤渡淮奔於金陵。李¤待之尤重〔八〕，★案马令南唐书云：烈祖以文进为天雄统军。（旧五代史考异）伪命为宣州节度使，後卒於江南。★永乐大典卷二千二百十二。    案金陵志：文进自润州召还，以左¤上将军、兼中书令、范阳郡王、奉朝请。
                                                           【一二九六页】
                           
    李金全，本唐明宗之小竖也。其先出於吐谷浑。金全骁勇，善骑射，少从明宗征伐，以力战有功，明宗即位，连典大郡。天成中，授泾州节度使，在镇数年，以掊敛为务。长兴中，受代归阙，始进马数十匹，不数日又进之。明宗召而谓之曰：“卿患马多耶，何进贡之数也？”又谓曰：“卿在泾州日，为理如何，无乃以马为事否？”金全惭谢而退。案欧阳史：徙镇横海〔九〕，久之，罢为右¤上将军。四年夏，授沧州节度使，累官至检校太傅。清泰中，罢镇归阙，久留於京师。高祖即位之明年，安州屯将王晖杀节度使周环，诏遣金全以骑兵千人镇抚其地。未及境，晖为部下所杀。金全至，乱军数百人皆不自安，金全说遣赴阙，密伏兵於野，尽杀之，又擒其军校武彦和等数十人，斩之。案：欧阳史作武克和。    案：欧阳史、南唐书俱作武克和，通监从是书。（殿本）
                                                 【一二九六至一二九七页】
                           
    初，金全之将行也，高祖戒之曰：“王晖之乱，罪莫大焉，但虑封守不宁，则民受其弊。”因折矢飞诏，约以不戮一人，仍许以晖为唐州刺史。又谓金全曰：“卿之此行，无失吾信。”及金全至，闻彦和等当为乱之日，劫掠郡城，所获财货，悉在其第，遂杀而夺之。案通监云：彦和且死，呼曰：“王晖首恶，天子犹赦之；我辈胁从，何罪乎！”（旧五代史考异）高祖闻之，以姑息金全故，不究其事，寻授以旄节。
                                                           【一二九七页】
                           
    金全有亲吏胡汉筠者，案：欧阳史作胡汉荣。    胡汉筠，欧阳史及南唐书俱作胡汉荣，通监从是书。（殿本）勇谲啬褊，贪诈残忍，军府之政，一以委之。高祖闻其事，遣吏贾仁绍★案：通监作仁沼，考异云：薛史作仁绍，今从实录。欧阳史、南唐书与通监同。（旧五代史考异）往代其职〔一０〕，且召汉筠。汉筠内疚惶怖，金全乃列状称疾以闻。及仁绍至，汉筠鸩而杀之。★案马令南唐书云：胡汉荣所为多不法，晋高祖患之，不欲因汉荣以累功臣，为选廉吏贾仁沼代之，且召汉荣。汉荣教金全留己而不遣。金全客庞令图谏曰：“仁沼昔事王晏球，有大功，晏球欲厚赏之，仁沼退而不言，此天下之忠臣也。及颁赐所俘物，仁沼悉以分故人亲戚之贫者，此天下之廉士也。宜纳仁沼而遣汉荣。”汉荣闻之，夜使人杀令图而鸩仁沼。（旧五代史考异）
                                                 【一二九七至一二九八页】
                           
    天福五年夏，高祖命马全节为安州节度使，以代金全。汉筠自以昔尝拒命，复闻仁绍二子将诉置毒之事，居不自安，乃绐谓金全曰：“邸吏刘珂使健步倍道兼行，密传其意，云受代之後，朝廷将以仁绍之事诘公之罪。”金全大骇，命从事张纬函表送款於淮夷。淮人遣伪将李承裕以代金全，金全即日南窜，其妓乐、车马、珍奇、帑藏，皆为承裕所夺。与其党数百人束身夜出，晓至¤川，引领北望，泣下而去。及至金陵，李¤授以节镇。案马令南唐书云：烈祖以金全为天威统军，迁润州节度使。（旧五代史考异）後卒於江南。★永乐大典卷一万三百九十。
                                                           【一二九八页】
                             
    史臣曰：延光昔为唐臣，绰有令誉，洎逢晋祚，显恣狂谋，既力屈以来降〔一一〕，尚腼颜而惜死，孟津之殁，乃取笑於千载也。从宾而下，俱怙乱以灭身，亦何足与议也。文进惧强敌之威，金全为舆台所卖，事虽弗类，叛则攸同，咸附岛夷，皆可丑也。永乐大典卷一万三百九十。
                                                 【一二九八至一二九九页】
                               
@
#篇名:旧五代史
#类型:史;北宋
#时代:6

          《旧五代史》卷:九十八

    晋书二十四
      列传第十三
                                                           【一三０一页】
                           
    安重荣，朔州人。祖从义，利州刺史。父全，胜州刺史、振武蕃汉马步军都指挥使。重荣有膂力，善骑射。唐长兴中，为振武道巡边指挥使，犯罪下狱。时高行周为帅，欲杀之，其母赴阙申告，枢密使安重诲阴护之，重诲，原本作“仲诲”，今据通监改正。（影库本粘签）奏於明宗，有诏释焉。
                                                           【一三０一页】
                           
    张敬达之围晋阳也，高祖闻重荣在代北，使人诱之，案：欧阳史作使张¤阴招重荣。（旧五代史考异）重荣乃召边士，得千骑赴焉。高祖大喜，誓以土地。及即位，授成德军节度使，累加至使相。自梁、唐已来，藩侯郡牧，多以勋授，不明治道，例为左右¤小惑乱，卖官鬻狱，割剥蒸民，率有贪猥之名，其实贿赂半归於下。惟重荣自能钩距，凡有争讼，多廷辩之，至於仓库耗利，百姓科徭，悉入於己，诸司不敢窥觊。尝有夫妇共讼其子不孝者，重荣面加诘责，抽剑令自杀之，其父泣曰：“不忍也。”其母诟詈，仗剑逐之。重荣疑而问之，乃其继母也，因叱出，自後射之，一箭而毙，闻者莫不快意。由此境内以为强明，大得民情。
                                                 【一三０一至一三０二页】
                           
    重荣起於军伍，暴获富贵，复¤累朝自节镇遽升大位，每谓人曰：“天子，兵强马壮者当为之，宁有种耶！”又以奏请过当，为权臣所否，心常愤愤，遂畜聚亡命，收¤战马，有飞扬跋扈之志。案通监云：帝之遣重荣代秘琼也，戒之曰：“琼不受代，当别除汝一镇，勿以力取，恐为患滋深。”重荣由是以帝为怯，谓人曰：“秘琼匹夫耳，天子尚畏之，况我以将相之重、士民之¤乎！”（旧五代史考异）尝因暴怒杀部校贾章，以谋叛闻。章有女一人，时欲舍之，女曰：“我家三十口，继经兵乱，死者二十八口，今父就刑，存此身何为？”再三请死，亦杀之。镇人由是恶重荣之酷，而嘉贾女之烈焉。
                                                           【一三０二页】
                            (续)
    天福中，朝廷姑息契丹，务安边塞，重荣每见蕃使，必以箕踞慢骂。会有梅里数十骑由其境内，交言不逊，因尽杀之，契丹主大怒，责让朝廷。朝廷隐忍，未即加罪，重荣乃密构吐浑等诸族，以为援助，上表论之。其略曰：
        臣昨据熟吐浑节度使白承福、赫连公德等，各领本族三万余帐，自应州地界奔归
    王化。续准生吐浑¤浑¤¤两突厥三部落，南北将沙陀、安庆、九府等，各领部族老
    小，¤牛羊、车帐、甲马，七八路慕化归奔，俱至五台及当府地界已来安泊。累据告
    劳，具说被契丹残害，平取生口，率略羊马，凌害至甚。又自今年二月後来，须令点
    检强壮，置办人马衣甲，告报上秋向南行营，诸蕃部等实恐上天不佑，杀败後随例不
    存家族，所以预先归顺，兼随府族，各量点检强壮人马约十万¤。又准沿河党项及山
    前、山後、逸利、越利诸族部落等首领，¤差人各将契丹所授官告、职牒、旗号来送
    纳，例皆号泣告劳，称被契丹凌虐，愤惋不已，情愿点集甲马，会合杀戮。续又朔州
    节度副使赵崇与本城将校杀伪节度使刘山，寻已安抚军城，乞归朝廷。臣相次具奏闻
    。昨奉宣头及累传圣旨，令臣凡有往复契丹，更须承奉，当候彼生头角，不欲自起衅
    端，贵守初终，不愆信誓。仰认睿旨，深惟匿瑕，其如天道人心，至务胜残去虐，须
    知机不可失，时不再来。窃以诸蕃不招呼而自至，朔郡不攻伐以自归，盖系人情，尽
    由天意。更念诸陷蕃节度使等，本自勋劳，早居富贵，没身边塞，遭酷虐以异常，企
    足朝廷，冀倾输而不已，如闻传檄，尽愿倒戈。如臣者虽是愚蒙，粗知可否，不思忌
    讳，罄写丹衷，细具敷陈，冀裨万一。
                                                 【一三０二至一三０三页】
其表数千言，大抵指斥高祖称臣奉表，罄中国珍异，贡献契丹，凌虐汉人，竟无厌足。又以此意为书，遗诸朝贵及藩镇诸侯。
                                                           【一三０三页】

    高祖忧其变也，遂幸邺都以诏谕之，凡有十焉。其略曰：“尔身为大臣，家有老母，忿不思难，弃君与亲。吾因契丹而兴基业，尔因吾而致富贵，吾不敢忘，尔可忘耶！且前代和亲，只为安边，今吾以天下臣之，尔欲以一镇抗之，大小不等，无自辱焉。”重荣愈恣纵不悛，虽有此奏，亦密令人与契丹幽州帅刘曦结托。盖重荣有内顾之心，契丹幸我多事，复欲侵吞中国，契丹之怒重荣，亦非本志也。时重荣尝与北来蕃使并辔而行，指飞鸟射之，应弦而落，观者万¤，无不快拚，蕃使因辍所乘马以庆之，由是名振北方，自谓天下可以一箭而定也。又重荣素与襄州安从进连结，及闻从进将议起兵，其奸谋乃决。
                                                 【一三０三至一三０四页】

    天福六年冬，大集境内饥民，众至数万，扬旌向阙，声言入觐。朝廷遣杜重威帅师御之，遇於宗城。军才成列，有贼将赵彦之临阵卷旗来奔，重荣方战，闻彦之背己，大恐，退於辎重中，王师因而击之，一鼓而溃。重荣与十余骑北走，其下部¤，属严冬寒冽，杀戮及冻死者二万余人。重荣至镇，取牛马革旋为甲，使郡人分守夹城以待王师。案宋史解晖传：安重荣反镇州，因举兵向阙，至宗城，晋师逆战，大破之。晖募军中壮士百余人，夜捣贼垒，杀获甚众。晖频中流矢，而督战自若，颜色不挠，以功迁列校。（旧五代史考异）杜重威至，有部将自西郭水门引官军入焉，杀守陴百姓万余人，重威寻害导者，自收其功。重荣拥吐浑数百，匿於牙城，重威使人袭而得之，斩首以进。高祖御楼阅其俘馘，宣露布讫，遣漆其头颅，函送契丹。★永乐大典卷一万八千一百三十二。    五代史补：安重荣出镇，常怀不轨之计久矣，但未发。居无何，¤中产朱鬃白马，黑鸦生五色雏，以为凤，乃欣然谓天命在己，遂举兵反。指挥令取宗岭路以向阙。时父老闻之，往往窃议曰：“事不谐矣，且王姓安氏，曰鞍得背而稳，何不取路贝州？若由宗岭，是安及於鬃，得无危乎？”未几，与王师先锋遇，一战而败。
                                                 【一三０四至一三０五页】

    安从进，案欧阳史：从进，其先索葛部人也。初事庄宗为护驾马军都指挥使，领贵州刺史，明宗时为保义彰武军节度使。愍帝即位，徙领顺化。清泰中，徙镇山南东道。晋高祖即位，加同中书门下平章事。天福六年，高祖幸邺，讨安重荣。少帝以郑王留守京师，时和凝请於高祖曰：“陛下北征，臣料安从进必反，何以制之？”高祖曰：“卿意将奈何？”凝曰：“臣闻之兵法，先人者夺人，愿陛下为空名宣敕十通授郑王，有急则命将往。”从进闻高祖往北，遂反，少帝以空名授李建崇、郭金海讨之。从进引兵攻邓州，不克，进至湖阳，遇建崇等，大骇，以为神速，复为野火所烧，遂大败，从进自焚。永乐大典卷二万四百七十。    案：薛史安从进传残阙，所存一条，与欧阳史大略相同。
                                                           【一三０五页】
                           
    张彦泽，其先出於突厥，後为太原人也。祖、父世为阴山府裨将。彦泽少有勇力，目睛黄而夜有光色，顾视若鸷兽焉。以骑射事後唐庄宗、明宗，以从战有功，继领郡守。高祖即位，擢为曹州刺史。从杨光远围范延光於邺，以功授华州节度使，寻移镇泾州，累官至检校太保。
                                                           【一三０五页】
                           
    有从事张式者，以宗人之分，受其知遇。时彦泽有子为内职，素不¤父意，数行笞挞，惧其楚毒，逃窜外地，齐州捕送到阙，¤旨释罪，放归父所。彦泽上章，请行朝典，式以有伤名教，屡谏止之。彦泽怒，引弓欲射之，式¤而获免。寻令人逐式出衙。式自为宾从，彦泽委以庶务，左右¤小恶之久矣，因此谗构，互来迫胁，云：“书记若不便出，断定必遭屠害。”式乃告病寻医，携其妻子将奔衍州。彦泽遣指挥使李兴领二十骑追之，戒曰：“张式如不从命，即斩取头来。”式恳告刺史，遂差人援送到汾州。节度使李周驿骑以闻，朝廷以姑息彦泽之故，有¤流式於商州。彦泽遣行军司马郑元昭诣阙论请，面奏云：“彦泽若不得张式，恐致不测。”高祖不得已而从之。既至，决口割心，断手足而死之。式父铎诣阙诉¤，朝廷命王周代之。周至任，奏彦泽在郡恶迹二十六条，逃散五千余户。彦泽既赴阙，刑法官李涛等上章请理其罪，高祖下制，止令削夺一阶一爵而已，时以为失刑。
                                                           【一三０六页】
                           
    少帝即位，桑维翰复举之，寻出镇安阳。既至，折节於士大夫，境内称理，旋命领军北屯恒、定。时易州地孤，漕运不继，制令邢、魏、相、¤飞挽以输之，百姓荷担累累於路，彦泽每援之以行，见羸困者，使其部¤代而助之。洎至北边，不令百姓深入，即遣骑士以马负粮而去，往来既速，且无邀夺之患，闻者嘉之。阳城之战，彦泽之功出於诸将之右，其後与敌接战，频献捷於阙下，咸谓其感高祖不杀之恩，补昔年之过也。
                                                           【一三０六页】
                           
    开运三年冬，契丹既南牧，杜重威兵次瀛州。彦泽为契丹所啖，密已变矣，乃通款於戎王，请为前导，因促骑说重威，引军沿滹沱西援常山，既而与重威通谋。及王师降於中渡，契丹主遣彦泽统二千骑趋京师，以制少帝，且示公卿兆民以存抚之意。彦泽以是岁十二月十六日夜，自封丘门斩关而入，以兵圜宫城。翌日，迁帝於开封府舍，凡内帑奇货，悉辇归私邸，仍纵军大掠，两日方止。案东都事略李处耘传云：居京师，遇张彦泽之暴，处耘善射，独当里门，杀数十人，里中赖之。（旧五代史考异）时桑维翰为开封尹，彦泽召至麾下，待之不以礼。维翰责曰：“去年拔公於罪人之中，复领大镇，授以兵权，何负恩一至此耶？”彦泽无以对。是夜杀维翰，尽取其家财。
                                                           【一三０七页】
                           
    彦泽自谓有功於契丹，昼夜以酒乐自娱。当在京巡检之时，出入骑从常数百人，旗帜之上题曰“赤心为主”，观者无不窃笑。又所居第，财货山积。楚国夫人丁氏，即少帝弟曹州节度使延煦之母也，有容色，彦泽使人取之，太后迟回未与，彦泽立遣人载之而去，其负国欺君也如是。数日之内，恣行杀害，或军士擒获罪人至前，彦泽不问所犯，但瞠目出一手¤三指而已，军士承其意，即出外断其腰领焉。
                                                           【一三０七页】
                           
    彦泽与伪合门使高勋不协，因乘醉至其门，害其仲父、季弟，暴尸於门外。及契丹帐泊於北郊，勋诉¤於戎王，时戎王已怒彦泽剽掠京城，遂令锁之。仍以彦泽罪恶宣示百官及京城士庶，且云：“彦泽之罪，合诛与否？”百官连状具言罪在不赦，¤肆百姓亦争投状，疏彦泽之罪，戎王知其¤怒，遂令弃¤，仍令高勋监决，断腕出锁，然後刑之。勋使人剖其心以祭死者，¤人争其肉而食之。永乐大典卷六千三百五十。    五代史补：李涛常忿张彦泽杀¤州幕吏张式而取其妻，涛率同列上疏，请诛彦泽以谢西土，高祖方姑息武夫，竟不从。未几，契丹南侵，至中渡桥，彦泽首降。戎主喜，命以本军统蕃部控弦之士，先入京师。彦泽自以功不世出，乃挟宿憾杀开封尹桑维翰。涛闻之，谓亲知曰：“吾曾上疏请诛彦泽，今国家失守，彦泽所为如此，吾之首领庸可保乎！然无可奈何，谁能伏藏沟渎而取辱耶！”於是自写门状，求见彦泽。其状云：“上疏请杀太尉人李涛，谨随状纳命。”彦泽览之，欣然降阶迎之。然涛犹未安，复曰：“太尉果然相恕乎？”彦泽曰：“览公门状，见『纳命』二字，使人怒气顿息，又何忧哉？”涛素滑稽，知其必免，又戏为伶人词曰：“太尉既相恕，何不将压惊绢来。”彦泽大笑，卒善待之。
                                                 【一三０七至一三０八页】
                           
    赵德钧，本名行实，幽州人也。少以骑射事沧州连帅刘守文，守文为弟守光所害，遂事守光，署为幽州军校。及唐庄宗伐幽州，德钧知其必败，乃遁归庄宗。庄宗善待之，赐姓，名曰绍斌，累历郡守，从平梁，迁沧州节度使。同光三年，移镇幽州。明宗即位，遂归本姓，始改名德钧。其子延寿尚明宗女兴平公主，故德钧尤承倚重。
                                                           【一三０八页】
                           
    天成中，定州王都反，契丹遣惕隐领精骑五千来援都，至唐河，为招讨使王晏球所败。会霖雨相继，所在泥淖，败兵北走，人马饥疲，德钧於要路邀之，尽获余¤，擒惕隐已下首领数十人，献於京师。明年，王都平，加兼侍中，顷之，加东北面招讨使。
                                                 【一三０八至一三０九页】
                           
    德钧奏发河北数镇丁夫，开王马口至游口，以通水运，凡二百里。又於阎沟筑垒，以戍兵守之，因名良乡县，以备钞寇。又於幽州东筑三河城，北接蓟州，颇为形胜之要，部民由是稍得樵牧。德钧镇幽州凡十余年，案辽史：天赞六年，遣人以诏赐卢龙军节度使赵德钧。七年，赵德钧遣人进时果。盖德钧久在边境，尝与契丹通好也。（旧五代史考异）甚有善政，累官至检校太师、兼中书令，封北平王。清泰三年夏，晋高祖起义於晋阳。九月，契丹败张敬达之军於太原城下，唐末帝诏德钧以本军由飞狐路出贼後邀之。时德钧子延寿为枢密使，唐末帝命帅军屯上党，德钧乃以所部银鞍契丹直三千骑至镇州，率节度使华温琪同赴征行，自吴儿峪路趋昭义，与延寿会於西唐店，十一月，以德钧为诸道行营都统，以延寿为太原南面招讨使，遣端明殿学士吕琦¤赐官告，兼令犒军。琦从容言天子委任之意，德钧曰：“既以兵相委，焉敢惜死。”时范延光领兵二万军於辽州，德钧欲并其军，奏请与延光会合。唐末帝谕延光，疑其奸谋，不从。德钧、延寿自潞州引军至团柏谷，德钧累奏乞授延寿镇州节度，末帝不悦，谓左右曰：“赵德钧父子坚要镇州，苟能逐退蕃戎，要代予位，亦所甘心；若¤寇要君，但恐犬兔俱毙。”朝廷继驰书诏，促令进军，德钧持疑不果，乃遣使於契丹，厚¤金币，求立以为帝，仍许晋祖长镇太原，契丹主不之许。
                                                 【一三０九至一三一０页】
                           
    及杨光远以晋安寨降於契丹，德钧父子自团柏谷南走潞州，一行兵士，投戈弃甲，自相腾践，死者万计。时德钧有爱将时赛，率轻骑东还渔阳，其部曲尚千余人，与散亡之卒俱集於潞州。是日，潞州节度使高行周亦自北还，及至府门，见德钧父子在城¤上，行周谓曰：“某与大王乡人，宜以忠言相告，城中无斗粟可食，请大王速迎车驾，自图安计，无取後悔焉。”德钧遂与延寿出降契丹。高祖至，德钧父子迎谒於马前，高祖不礼之。时契丹主问德钧曰：“汝在幽州日，所置银鞍契丹直何在？”德钧指示之，契丹尽杀於潞之西郊，遂锁德钧父子入蕃，及见国母述律氏，尽以一行财宝及幽州田宅籍而献之，国母谓之曰：“汝父子自觅天子何耶？”德钧¤首不能对。案通监云：太后问曰：“汝近者何为在太原？”德钧曰：“奉唐主之命。”太后曰：“汝从吾儿求为天子，何妄语耶！”又自指其心曰：“此不可欺也。”又曰：“吾儿将行，吾戒之云：赵大王若引兵北向榆关〔一〕，亟须引归，太原不可救也。汝欲为天子，何不先击退吾儿，徐图亦未晚。汝为人臣，既负其主，不能击敌，又欲乘乱邀利，所为如此，何面目复求生乎〔二〕？”德钧¤首不能对。（旧五代史考异）又问：“田宅何在？”曰：“俱在幽州。”国母曰：“属我矣，又何献也？”至天福二年夏，德钧卒於契丹。★永乐大典卷一万八千一百三十。  案契丹国志云：德钧郁郁不多食，¤年而死。德钧既卒，国主释延寿而用之。（旧五代史考异）
                                                           【一三一０页】
                         
    延寿，本姓刘氏。父曰¤，常山人也，常任¤令。梁开平初，沧州节度使刘守文陷其邑，时德钧为偏将，获延寿¤其母种氏，遂养之为子。延寿姿貌妍柔，稍涉书史，尤好宾客，亦能为诗。案太平广记引赵延寿传云：延寿幼习武略，即戎之暇，时复以篇什为意，尝在北庭赋诗曰：“占得高原肥草地，夜深生火折林梢〔三〕。”南人闻者传之。（旧五代史考异）及长，尚明宗女兴平公主，初为汴州司马，明宗即位，授汝州刺史，历河阳、宋州节度使，入为上将军，充宣徽使，迁枢密使，兼镇徐州。及高祖起义於晋阳，唐末帝幸怀州，委延寿北伐。後高祖至潞州，延寿与父德钧俱陷北庭。未几，契丹主以延寿为幽州节度使，封燕王，★案辽史云：德钧卒，以延寿为幽州节度使，封燕王。与薛史同。契丹国志：会同六年，以延寿为卢龙节度使。八年，南征，以延寿为魏博节度使，封燕王。与薛史异。（旧五代史考异）寻为枢密使兼政事令。★案辽史云：天显末，以延寿妻在晋，诏取之以归，自是益激昂图报。会同初，帝幸其第，加政事令。不言延寿为枢密使。考契丹国志云：会同改元，参用蕃汉，以延寿为枢密使兼政事令。与薛史同。（旧五代史考异）
                                                           【一三一一页】
                         
    天福末，契丹既与少帝绝好，契丹主委延寿以图南之事，许以中原帝之。延寿乃导诱蕃戎，蚕食河朔。晋军既降於中渡，戎王命延寿就寨安抚诸军，仍赐龙凤赭袍，使衣之而往。谓之曰：“汉儿兵士，皆尔有之，尔宜亲自慰抚。”延寿至营，杜重威、李守贞已下皆迎谒於马前。
                                                           【一三一一页】
                         
    及戎王入汴，时南北降军数万，皆野次於陈桥，戎王虑其有变，欲尽杀之。延寿闻之，遽请见於戎王，曰：“臣伏见今日已前，皇帝百战千征，始收得晋国，不知皇帝自要治之乎？为他人取之乎？”戎王变色曰：“尔何言之过也，朕以晋人负义，举国南征，五年相杀，方得中原，岂不自要为主，而为他人耶？卿有何说，速奏朕来！”延寿曰：“皇帝尝知吴、蜀与晋朝相杀否？”曰：“知。”延寿曰：“今中原南自安、申，西及秦、凤，沿边数千里，并是两界守戍之所。将来皇帝归国时，又渐及炎蒸，若吴、蜀二寇交侵中国，未知如许大世界，教甚兵马御捍？苟失堤防，岂非为他人取也。”戎王曰：“我弗知也，为之奈何？”延寿曰：“臣知上国之兵，当炎暑之时，沿吴、蜀之境，难为用也。未若以陈桥所聚降军团¤，别作军额，以备边防。”戎王曰：“我念在壶关、阳城时〔四〕，亦曾言议，未获区分，致五年相杀，此时入手，如何更不翦除？”延寿曰：“晋军见在之数，如今还似从前尽在河南，诚为不可，臣请迁其军，¤其家口於镇、定、云、朔间以处之，每岁差伊分番，於河外沿边防戍，斯上策也。”戎王忻然曰：“一取大王商量。”由是陈桥之¤获免长平之祸焉。
                                                           【一三一二页】
                         
    延寿在汴久之，知戎王无践言之意，乃遣李崧达语於戎王，求立以为皇太子，崧不得已而言之。戎王曰：“我於燕王，无所爱惜，但我皮肉堪与燕王使用，亦可割也，何况他事！我闻皇太子，天子之子合作，燕王岂得为之也！”因命与燕王加恩。时北来翰林学士承旨张砺，拟延寿为中京留守、大丞相、录尚书事、都督中外诸军事，枢密使、燕王如故。案辽史云：会同七年正月己丑，授延寿魏、博等州节度使，封魏王。延寿本传亦言其先封燕王，改封魏王，是延寿入汴时已为魏王也。薛史始终称为燕王，与辽史异。（旧五代史考异）    案：辽史载张砺拟状，无“枢密使、燕王如故”七字。（孔本）戎王览拟状，索笔涂¤“录尚书事、都督中外诸军事”之字，乃付翰林院草制焉。又以其子匡赞为河中节度使。
                                                 【一三一二至一三一三页】
                         
    延寿在汴州，复娶明宗小女为继室。先是，延州节度使周密为其子广娶焉，已纳财毕，亲迎有日矣，至是延寿夺取之。契丹主自汴回至邢州，命升延寿坐在契丹左右相之上。契丹主死，延寿下教於诸道，称权知南朝军国事。是岁六月一日，为永康王兀欲所锁〔五〕，籍其家财，分给诸部，寻以延寿入国，竟卒於契丹。案辽史世宗纪：天禄二年十月壬午，南京留守、魏王赵延寿薨。薛史汉高祖纪：天福十二年，起复其子赞，盖传闻之误。
   案辽史云：世宗即位，以翌戴功，授枢密使。天禄二年薨。考延寿谋自主，为永康王所锁，辽史为之讳言，记传皆不载。（孔本）
                                                           【一三一三页】
                         
    匡赞历汉、周两朝，累授节镇及统军使，仕皇朝，历庐、延、¤、¤等四镇焉。永乐大典卷一万六千九百九十一。
                                                           【一三一三页】
                           
    张砺，字梦臣。案契丹国志云：砺，磁州滏阳人也。（孔本）幼嗜学，有文藻，唐同光初擢进士第，寻拜左拾遗，直史馆。会郭崇韬伐蜀，奏请砺掌军书。蜀平，崇韬为魏王继岌所诛，时崇韬左右亲信皆惧祸奔逃，唯砺诣魏王府第，恸哭久之，时人服其高义。★永乐大典卷一万三千九百十三。天成初，明宗知其名，授翰林学士，再丁父母忧，服阕，皆复入为学士，历礼部、兵部员外郎、知制诰充职。未几，父之妾卒。初，妾在世，砺以久侍先人，颇亦敬奉，诸幼子亦以祖母呼之。及卒，砺疑其事，询於同僚，未有以对，砺即托故归於滏阳，闲居三年，不行其服，论情制宜，识者韪之。永乐大典卷一万七百九十八。    案：以下有阙文。砺为戎王翰林学士。开运末，与契丹居南松门之内，轩辔交织，多继烛接洽，无厌倦色。因密言曰：“此胡用法如此〔六〕，岂能久处京师。”及北去，道路有觞酒豆肉，必遗故客属僚。死之日，囊装惟酒食器皿而已，识者无不高之。册府元龟卷七百九十六。
                                                 【一三一三至一三一四页】
                           
      张砺，字梦臣，磁州滏阳人也。祖庆，父宝，世为农。砺幼嗜学，有文藻，在布衣
  时，或¤民间争竞，必为亲诣公府，辨其曲直，其负气也如此。唐同光初，擢进士第，
  寻拜左拾遗，直史馆。会郭崇韬伐蜀，奏请砺掌军书。蜀平，崇韬为魏王继岌所诛，时
  崇韬左右亲信皆惧祸奔逃，惟砺诣魏王府第，恸哭久之，时人皆服其高义。
                                                           【一三一四页】
                           
      及魏王班师，砺从副招讨使任圜东归。至利州，会康延孝叛，回据汉州，圜奉魏王
  命，回军西讨延孝。时砺献谋于圜，请伏精兵于後，先以羸师诱之，圜深以为然。延孝
  本骁将也，任圜乃儒生也，延孝闻圜至，又¤其羸师，殊不介意，及战酣，圜发精兵以
  击之，延孝果败，遂擒之以归。是岁四月五日至凤翔，内官向延嗣奉庄宗命，令诛延孝
  。监军李延袭已闻洛中有变，故留延孝，且害任圜之功故也。圜未决，砺谓圜曰：“此
  贼构乱，遂致凯旋差晚，且明公血战擒贼，安得违诏养祸，是破槛放虎，自贻其咎也。
  公若不决，余自杀此贼。”任圜不得已，遂诛延孝。
                                                 【一三一四至一三一五页】
                           
      天成初，明宗知其名，召为翰林学士，再丁父母忧，服阕，皆复入为学士，历礼部
  、兵部员外郎、知制诰充职。未几，父之妾卒。初，妾在世，砺以久侍先人，颇亦敬奉
  ，诸幼子亦以祖母呼之。及卒，砺疑其事，询于同僚，未有以对，砺即托故归于滏阳，
  闲居三年，不行其服，论情制宜，识者韪之。清泰中，复授尚书比部郎中、知制诰，依
  前充学士。
                                                           【一三一五页】
                           
      高祖起于晋阳，唐末帝命赵延寿进讨，又命翰林学士和凝与延寿偕行。砺素轻凝，
  虑不能集事，因自请行，唐末帝慰而许之。及唐军败于团柏谷，与延寿俱陷于契丹，契
  丹以旧职縻之，累官至吏部尚书。契丹入汴，授右仆射、平章事、集贤殿大学士，随至
  镇州。
                                                           【一三一五页】
                           
      会契丹主卒，永康王北去，萧翰自东京过常山，乃引铁骑围其第。时砺有疾，方伏
  枕，翰见砺责之曰：“尔言于先帝，云不得任蕃人作节度使，如此则社稷不永矣；又先
  帝来时，令我于汴州大内安下，尔言不可；又我为汴州节度使，尔在中书，何故行帖与
  我？”砺抗声而对，辞气不屈，翰遂锁砺而去。案辽史云：砺抗声曰：“此国家大体，
  安危所系，吾实言之，欲杀即杀，奚以锁为！”（旧五代史考异）镇州节度使麻答寻解
  其锁，是夜以疾卒，家人烬其骨，归葬于滏阳。
                                                 【一三一五至一三一六页】
                           
      砺素耿直，嗜酒无检。始陷契丹时，曾背契丹南归，为追骑所获，契丹主怒曰：“
  尔何舍我而去？”砺曰：“砺，汉人也，衣服饮食与此不同，生不如死，请速就刃。”
  契丹主顾通事高唐英曰：“我常戒尔辈善待此人，致其逃去，过在尔辈。”因笞唐英一
  百，其为契丹主善待也如此。砺平生抱义怜才，急于¤拔，闻人之善，必攘袂以称之，
  见人之贫，亦倒箧以济之，故死之之日，中朝士大夫亦皆叹惜焉〔七〕。
                                                           【一三一六页】
                             
    萧翰者，契丹诸部之酋长也。父曰阿¤〔八〕。刘仁恭镇幽州，阿¤曾引¤寇平州，仁恭遣骁将刘¤郎与其子守光率五百骑先守其州，阿¤不知，为郡人所绐，因赴牛酒之会，为守光所擒。契丹请赎之，仁恭许其请，寻归。其妹为阿保机妻，则德光之母也。翰有妹，亦嫁於德光，故国人谓翰为国舅。契丹入东京，以翰为宣武军节度使。契丹比无姓氏，翰将有节度之命，乃以萧为姓，翰为名，自是翰之一族皆称姓萧。契丹主北去，留翰以镇河南。时汉高祖已建号於太原，翰惧，将北归，虑京师无主，则¤皆为乱，乃遣蕃骑至洛京迎唐明宗幼子许王从益知南朝军国事。从益至，翰率蕃将拜於殿上。翌日，翰乃辇其宝货鞍辔而北。汉人以许王既立，不复为乱，果中其狡计。翰行至镇州，遇张砺，翰以旧事致忿，就第数其失而锁之。翰归本国，为永康王兀欲所锁，寻卒於本土。永乐大典卷五千二百二十五。    案辽史：翰後以谋反伏诛，与薛史异。（旧五代史考异）
                                                 【一三一六至一三一七页】
                             
    刘曦者，涿州人也。父济雍，累为本郡诸邑令长。曦少以儒学称於乡里，尝为唐将周德威从事，後陷於契丹，契丹以汉职縻之。天福中，契丹命曦为燕京留守，尝於契丹三知贡举，历官至同平章事、兼侍中。随契丹入汴，授洛京留守。会河阳军乱，曦走许州，又奔东京，萧翰遣兵送曦至洛下。契丹主死，曦自洛复至东京，随萧翰北归，遂留镇州。汉初，与麻答同奔定州，後卒於北蕃。永乐大典卷九千九十九。    案契丹国志：刘珂，曦之子也，尚世宗妹燕国公主。（旧五代史考异）
                                                           【一三一七页】
                             
    崔廷勋，不知何许人也。案：通监注引宋白曰：廷勋本河内人。（旧五代史考异）形貌魁伟，美须髯。幼陷契丹，历伪命云州节度使，官至侍中。契丹入汴，迁少帝於封禅寺，遣廷勋以兵防守，
寻授河阳节度使，甚得民情。契丹北行，武行德率军趋河阳，廷勋为行德所逐，乃与奚王拽剌保怀州，寻以兵反攻行德，行德出战，为廷勋所败。及契丹主死，遂归镇州。汉初，与麻答同奔定州，後没於北蕃。★永乐大典卷二千七百四十。
                                                 【一三一七至一三一八页】
                             
    史臣曰：帝王之尊，必由天命，虽韩信、彭越之勇，吴濞、淮南之势，犹不可以妄冀，而况二安之庸昧，相辅为乱，固宜其自取灭亡也。後之拥强兵莅重镇者，得不以为鉴乎！彦泽狼子野心，盈贯而死，晚矣！德钧诸人，与晋事相终始，故附见于兹焉〔九〕。
                                                           【一三一八页】
                               
@
#篇名:旧五代史
#类型:史;北宋
#时代:6

          《旧五代史》卷:九十九

    汉书一
      高祖纪上
                                                           【一三二一页】
                              
    高祖睿文圣武昭肃孝皇帝，姓刘氏，讳¤，本名知远，及即位改今讳。其先本沙¤部人也。四代祖讳湍，帝有天下，追尊为明元皇帝，庙号文祖，陵曰懿陵；案五代会要：湍为东汉显宗第八子，淮阳王¤之後。高祖母陇西李氏，追¤明贞皇后。曾祖讳昂，晋赠太保，追尊为恭僖皇帝，庙号德祖，陵曰沛陵；案五代会要：懿陵、沛陵皆无陵所，遥申朝拜。曾祖母虢国太夫人杨氏，追¤恭惠皇后。祖讳¤，晋赠太傅，追尊为昭献皇帝，庙号翼祖，陵曰威陵；祖母鲁国太夫人李氏，追¤为昭穆皇后。皇考讳¤，事後唐武皇帝为列校，晋赠太师，追尊为章圣皇帝，庙号显祖，陵曰肃陵；皇妣吴国太夫人安氏，追¤章懿皇后。后以唐乾宁二年，岁在乙卯，二月四日生帝於太原。
                                                           【一三二一页】
                              
    帝弱不好弄，严重寡言，及长，面紫色，目睛多白。初事唐明宗，列於麾下。明宗与梁人对栅於德胜，时晋高祖为梁人所袭，马甲连革断，帝辍骑以授之，取断革者自跨之，徐殿其後，晋高祖感而壮之。明宗践阼，晋高祖为北京留守，以帝前有护援之力，奏移麾下，署为牙门都校。应顺初，晋高祖镇常山，唐明宗召赴阙，会闵帝出奔，与晋高祖相遇於途，遂俱入¤州，泊於邮舍。闵帝左右谋害晋高祖，帝密遣御士石敢袖¤立於晋高祖後，及有变，敢拥晋高祖入一室，以巨木塞门，敢寻死焉。帝率¤尽杀闵帝左右，遂免晋高祖於难。案通监考异引汉高祖实录云：是夜，侦知少帝伏甲，欲与从臣谋害晋高祖，诈屏人对语，方坐庭庑。帝密遣御士石敢袖¤立於後，俄顷伏甲者起，敢有勇力，拥晋高祖入一室，以巨木塞门，敢力当其锋，死之。帝解佩刀，遇夜晦，以在地苇炬未然者奋击之。¤谓短兵也，遂散走。帝乃匿身长垣下，闻帝亲将李洪信谓人曰：“石太尉死矣。”帝隔垣呼洪信曰：“太尉无恙。”乃¤垣出就洪信，共护晋高祖，杀建谋者，以少主授王弘贽。（旧五代史考异）    考汉实录多增饰之词，闵帝方倚赖晋祖，何至伏甲谋害乎哉！薛史止载石敢事，余不及。（孔本）
                                                           【一三二二页】
                              
    清泰元年，晋高祖复镇河东。三年夏，移镇汶阳。帝劝晋高祖举义，赞成密计，经纶之始，中外赖之。晋高祖以帝为北京马步军都指挥使。及契丹以全军赴难，大破张敬达之¤於晋阳城下，有降军千余人，晋高祖将置之於亲¤，帝尽杀之。晋国初建，加检校司空，充侍¤马步都指挥使，权点检随驾六军诸¤事，寻改陕州节度使，充侍¤亲军马步都虞候。契丹主送晋高祖至上党，指帝谓高祖曰：“此都军甚操剌，无大故不可弃之。”晋高祖入洛，委帝巡警，都邑肃然，无敢犯令。
                                                 【一三二二至一三二三页】
                              
    天福二年夏四月，加检校太保。八月，改许州节度使，典军如故。三年夏四月，加检校太傅。冬十月，授侍¤亲军马步军都指挥使。十一月，移授宋州，加检校太尉。十二月，加同平章事。时帝与杜重威同制加恩，帝愤然不乐，恳让不受，杜门不出者数日。案通监云：知远自以有佐命功，重威起于外戚，无大功，耻与之同制。制下数日，杜门四表辞不受。（旧五代史考异）晋高祖怒，召宰相赵莹等议落帝兵权，任归私第。莹等以为不可，乃遣端明殿学士和凝就第宣谕，帝乃承命。五年三月，改邺都留守兼侍¤亲军马步军都指挥使。九月，奉诏赴阙，晋高祖幸其第。六年七月，授北京留守、河东节度使。七年正月，加侍中。时天下大蝗，惟不入河东界。六月，晋高祖崩於邺宫，少帝即位，加帝检校太师。八年三月，进位中书令。
                                                           【一三二三页】
                              
    开运元年正月，契丹南下，契丹主以大军直抵澶州，遣蕃将伟王率兵入¤门。朝廷以帝为幽州道行营招讨使，帝大破伟王於忻口。案：汉祖破伟王，薛史作开运元年正月。欧阳史汉本纪作三年五月，晋本纪又载开运元年正月辛丑，刘知远及契丹伟王战于秀容，败之。两纪年月互异，应以薛史为据。（旧五代史考异）寻奉诏起兵至土门，军至乐平，会契丹退，乃还。三月，封太原王。七月，兼北面行营都统。二年四月，封北平王。三年五月，加守太尉。是月，帝诛吐浑白承福等五族，★案：欧阳史作八月，杀吐浑白承福等族。（旧五代史考异）凡四百人，以别部王义宗统其余¤。九月，契丹犯塞〔一〕，帝亲率牙兵至朔州南阳武谷，大破之。★案东都事略郭进传：契丹屠安阳，高祖遣进拒战，契丹败走，以功除刺史。（旧五代史考异）十一月，契丹主率蕃汉大军由易、定抵镇州，杜重威等驻军於中渡桥以御之。十二月十日，杜重威等以全军降於契丹。十七日，相州节度使张彦泽受契丹命，陷京城，迁少帝於开封府。帝闻之大骇，分兵守境，以备寇患。
                                                 【一三二三至一三二四页】
                              
    天福十二年春正月丁亥朔，契丹主入东京。癸巳，晋少帝蒙尘於封禅寺。癸卯，少帝北迁。二月丁巳朔，契丹主具汉法服，御崇元殿受朝，制改晋国为大辽国，大赦天下，号会同十年。是月，帝遣牙将王峻奉表於契丹，契丹主赐诏褒美，呼帝为儿。又赐木拐一。蕃法，贵重大臣方得此赐，亦犹汉仪赐几杖之比也。王峻持拐而归，契丹望之皆避路。及峻至太原，帝知契丹政乱，乃议建号焉。是月，秦州节度使何建以其地入於蜀。戊辰，河东行军司马张彦威与文武将吏等，以中原无主，帝威望日隆，¤情所属，上¤劝进，帝谦让不允。自是¤官三上¤，诸军将吏、缁黄耆耋，相次迫请，教答允之。庚午，陕府屯驻奉国指挥使赵晖、侯章、都头王晏杀契丹监军及副使刘愿，晖自称留後。契丹因授晖陕州兵马留後，侯章为本州马步军都指挥使，王晏为副都指挥使，晖等不受伪命。案宋史王晏传：开运末，与本军都校赵晖、忠¤都校侯章等戍陕州。会契丹至汴，遣其将刘愿据陕，恣行暴虐。晏与晖等谋曰：“今契丹南侵，天下汹汹，英雄豪杰固当乘时自奋。且闻太原刘公，威德远被，人心归服，若杀愿送款河东，为天下倡首，则取富贵如反掌耳！”晖等然之。晏乃率敢死士数人，夜¤城入府署，¤库兵给其徒。迟明，斩愿首悬府门外。¤请晖为帅，章为本城副指挥使、内外巡检使兼都虞候，乃遣其子汉伦奉表晋阳。（旧五代史考异）
                                                 【一三二四至一三二五页】
                              
    辛未，帝於太原宫受册，即皇帝位，制改晋开运四年为天福十二年。案契丹国志云：汉祖仍称天福年号，曰：“予未忍忘晋也。”（旧五代史考异）甲戌，帝以晋帝举族北迁，愤惋久之。是日，率亲兵趋土门路，邀迎晋帝至寿阳，闻其已过，乃还。★案契丹国志：时留兵戍承天军而还。（孔本）契丹闻帝建号，伪制削夺帝官爵。以通事耿崇美为潞州节度使，高唐英为相州节度使，崔廷勋为河阳节度使，以扼要害之地。丁丑，磁州贼帅梁晖据相州。己卯，帝遣都将史弘肇率兵讨代州，平之。初，代州刺史王晖叛归契丹，弘肇一鼓而拔之，斩晖以徇。庚辰，权晋州兵马留後张晏洪奏，军乱，杀知州副使骆从朗及括钱使、谏议大夫赵熙，以城归顺。时晋州留後刘在明赴东京，朝於契丹，从朗知军州事，帝方遣使张晏洪、辛处明等告谕登极，从朗囚之本城。大将药可俦杀从朗於理所，州民相率害赵熙，三军请晏洪为留後，处明为都监。辛巳，权陕州留後赵晖、权潞州留後王守恩，并上表归顺。癸未，澶州贼帅王琼与其¤断本州浮桥，琼败，死之。时契丹以族人朗五为澶州节度使，契丹性贪虐〔二〕，吏民苦之。琼为水运什长，乃构夏津贼帅张乙，得千余人，沿河而上，中夜窃发，自南城杀守将，绝浮航，入北城，朗五据牙城以拒之。数日，会契丹救至，琼败死焉。契丹主初闻其变也，惧甚，由是大河之南无久留之意，寻遣天雄军节度使杜重威归镇。
                                                 【一三二五至一三二六页】
                              
    三月丙戌朔，诏河东管内，自前税外，杂色徵配一切除放。是日，契丹主坐崇元殿行入合之礼，契丹主以舅萧翰为宣武军节度使。辛卯，权延州留後高允权遣判官李彬奏：本道节度使周密为三军所逐，以允权知留後事，上表归顺。未几，帝召密赴行在。壬辰，丹州都指挥使高彦¤杀伪命刺史，据城归命。壬寅，契丹主发自东京还本国。案：辽史太宗纪作四月丙辰朔，发自汴州，与薛史异。欧阳史及通监俱从薛史作壬寅。是日，宿於赤岗，至晡，有大声如雷，起於敌帐之下。契丹自黎阳济河，遂趋相州。案：通监作丙午，契丹自白马渡河。辽史作乙丑，济黎阳渡，与通监异。庚戌，帝以北京马步军都指挥使、泗州防御使、检校太保刘崇为太原尹、检校太尉，以北京马步军都虞候郭从义为郑州防御使、检校太保，以北京兴捷左厢都指挥使李洪信为陈州刺史、检校司徒，以兴捷右厢都指挥使尚洪迁为单州刺史、检校司徒，以北京武节左厢都指挥使盖万为蔡州刺史，以武节右厢都指挥使周晖为濮州刺史，以保宁都指挥使朱奉千为随州刺史〔三〕。辛亥，吐浑节度使王义宗加检校太尉，以前忻州刺史秦习为耀州团练使。癸丑，以北京副留守、检校司徒白文珂为河中节度使、检校太尉。
                                                           【一三二六页】
                              
    夏四月己未，以北京马军都指挥使、集州刺史刘信为滑州节度使，充侍¤马军都指挥使、检校太傅，以北京随使、右都押衙杨¤为权枢密使、检校太保，案欧阳史：四月己未，右都押衙杨¤为枢密使。据薛史，¤于闰七月辛未始真授枢密使，四月中乃权职也。（旧五代史考异）以北京武节都指挥使、雷州刺史史弘肇为许州节度使，充侍¤步军都指挥使、检校太傅，以北京牢城都指挥使、壁州刺史常思为邓州节度使、检校太傅兼权北京马步军都指挥使、三城巡检使，以河东行军司马张彦威为同州节度使、检校太保，以蕃汉兵马都孔目官郭威为权枢密使、检校司徒，以河东左都押衙扈彦珂为宣徽南院使、检校司徒，以右都押衙王浩为宣徽北院使、检校司徒，以两使都孔目官王章为权三司使、检校太保。
                                                 【一三二六至一三二七页】
                             
    是日，契丹主取相州，杀留後梁晖。案宋史李谷传：潜遣河朔酋豪梁晖入据安阳，契丹主患之，即谋北旋。会有告契丹以城中虚弱者，契丹还攻安阳，陷其城。（旧五代史考异）晖，磁州滏阳人，少为盗，会契丹入汴，晖收集徒党，先入磁州，无所侵犯，遣使送款於帝。晖侦知相州颇积兵仗，且无守备，遂以三月二十一日夜与其徒¤垣而入，杀契丹数十人，★案：契丹国志作杀辽兵数百。（旧五代史考异）夺器甲数万计，遂据其城。契丹主先遣伪命相州节度使高唐英率兵讨之。未几，契丹主至城下，是月四日攻拔之，遂屠其城。翌日，契丹主北去，命高唐英镇之，唐英阅城中遗民，得男女七百人而已。乾佑中，王继弘镇相州，奏於城中得髑髅十余万，杀人之数，从可知也。
                                                           【一三二七页】
                             
    庚申，以石州刺史易全章为¤州团练使，以前辽州刺史安真为宿州团练使，以岚州刺史孟行超为颍州团练使，以汾州刺史武彦弘为曹州防御使，以前宪州刺史慕容信为齐州防御使，以辽州刺史薛琼为亳州防御使，以沁州刺史李汉韬为汝州防御使。癸亥，册魏国夫人李氏为皇后。甲子，以皇长子承训为左¤上将军，第二子承佑为左¤大将军，第三子承勋为右¤大将军，皇女彭城郡君宋氏封永宁公主，皇侄承¤为右¤上将军。以河东节度判官苏逢吉为中书侍郎、同平章事、集贤殿大学士，以河东观察判官苏禹¤为中书侍郎、同平章事。升府州为节镇，加永安军额，以振武节度使、府州团练使折从阮为永安军节度使，行府州刺史、检校太尉；以北京随使、左都押衙刘铢为河阳节度使；以河东支使韩祚为左谏议大夫，充枢密直学士。乙丑，遣史弘肇率兵一万人趋潞州。丙寅，以权知潞州军州事、左骁¤大将军王守恩为潞州节度使、检校太保；以权点检延州军州事高允权为延州节度使、检校太保；以岢岚军使郑谦为忻州刺史，遥领应州节度使，充忻、代二州义军都部署。丁卯，以河东都巡馆驿、沿河巡检使阎万进为岚州刺史，领朔州节度使，充岚、宪二州义军都制置。
                                                 【一三二七至一三二八页】
                             
    戊辰，权河阳留後武行德以城来归。初，契丹主将发东京，船载武库兵仗，自汴浮河，欲置之於北地，遣奉国都虞候武行德部送，与军士千余人¤家属俱行。至河阴，军乱，夺兵仗，杀契丹监吏，¤推行德为帅，与河阴屯驻军士合，乃自汜水抵河阳。河阳伪命节度使崔廷勋率兵拒之，兵败，行德等追蹑之，廷勋弃城而遁，行德因据其城。案东都事略武行德传：行德陷于契丹，伪请自效，因遣送将校数十人护所取尚方铠甲还北方。至河阴，行德谓¤曰：“我与若等能为异域鬼耶？”¤素伏其威名，皆曰：“惟命。”遂攻孟州，走其节度使崔廷勋，悉以府库分诸校，而权领州事。遣其弟行友诣太原劝进。（旧五代史考异）    薛史作军乱，¤拥行德为帅，与东都事略异。（孔本）伪命西京留守刘曦弃洛城，南走许州，遂奔东京，洛京巡检使方太自署知留守事。未几，太为武行德所害。
                                                 【一三二八至一三二九页】
                             
    是月〔四〕，蕃将耿崇美屯泽州，史弘肇遣先锋将马诲率兵击之，崇美退保怀州。崔廷勋以契丹¤攻武行德於河阳，行德出战，为廷勋所败。汴州萧翰遣蕃将高牟翰将兵援送刘曦复归於洛，牟翰至，杀前澶州节度使潘环於洛阳。
                                                           【一三二九页】
                             
    辛未，以河阳都部署武行德为河阳节度使、检校太尉，充一行马步军都部署。甲戌，潞州节度使王守恩加检校太尉，以前棣州刺史慕容彦超为澶州节度使、检校太保。丙子，契丹主耶律德光卒於镇之栾城。案辽史太宗纪：四月丁丑，崩於栾城。与薛史异。欧阳史及通监俱从薛史作丙子。赵延寿於镇州自称权知国事。辛巳，陕州节度使赵晖加检校太尉，华州节度使兼陕州马步军都指挥使侯章加检校太傅，以陕府马步军副都指挥使兼绛州防御使王晏为晋州节度使、检校太傅，案隆平集王晏传云：汉祖威名未振，而晏等归之，甚喜，即授以节度使。（旧五代史考异）以丹州都指挥使、权知军州事高彦¤为丹州刺史。★永乐大典卷一万六千九十八。
                                                           【一三二九页】
                                
@
#篇名:旧五代史
#类型:史;北宋
#时代:6

          《旧五代史》卷:一百

    汉书二
      高祖本纪下
                                                           【一三三一页】
                              
    天福十二年夏五月乙酉朔，契丹所署大丞相、政事令、东京留守、燕王赵延寿为永康王兀欲所絷，既而兀欲召蕃汉臣僚於镇州牙署，矫戎王遗诏，命兀欲嗣位，案：辽史世宗纪作四月戊寅，即皇帝位。欧阳史、通监、契丹国志俱从薛史作五月，与辽史异。（旧五代史考异）於是发哀成服。辛卯，诏取五月十二日车驾南幸。甲午，以判太原府事刘崇为北京留守，命皇子承训、武德使李晖大内巡检。丙申，帝发河东，取阴地关路幸东京。时星官言，太岁在午，不利南巡，故路出阴地。丁酉，史弘肇奏，泽州刺史翟令奇以郡来降。★案宋史李万超传：史弘肇路经泽州，刺史翟令奇坚壁拒命。万超驰至城下，谕之曰：“今契丹北遁，天下无主，¤州刘公，仗大义，定中土，所向风靡，後服者族，盍早图之。”令奇乃开门迎纳，宏肇即留万超权州事。（旧五代史考异）是日，契丹所署汴州节度使萧翰迎郇国公李从益至东京，请从益知南朝军国事。己亥，萧翰发离东京北去。乙巳，契丹永康王兀欲自镇州还蕃，行次定州，★案：辽史作甲申，次定州，与薛史异。（旧五代史考异）以定州节度副使耶律忠为定州节度使，孙方简为云州节度使。方简不受命，遂归狼山。戊申，车驾至绛州，本州刺史李从朗以郡降。初，契丹遣偏校成霸卿、曹可¤等守其郡，帝建义之始，不时归命，及车驾至，帝耀兵於城下，不令攻击，从朗等遂降。
                                                 【一三三一至一三三二页】
                               (续)
    六月乙卯，契丹河中节度使赵赞起复河中节度使。案通监：起复赵匡赞在七月甲午以後，与薛史异。又，匡赞，薛史作赵赞。考赞即延寿之子，仕宋，历庐、延、¤、¤四州，盖入宋後，避讳去“匡”字也，今仍其旧。又，案辽史世宗纪：天禄二年十月壬午，南京留守、魏王赵延寿薨。考辽天禄二年即汉乾佑二年，此时天福十二年，延寿尚未死也。此必因延寿为永康王所锁，而汉人传其已死，遂起复其子赞以绝其北向之心耳〔一〕。又，考通监，遣使吊祭河中，因起复移镇，在七月甲午以後。薛史系于六月，前後互异。（孔本）是日，契丹右仆射兼中书侍郎、平章事张砺卒於镇州。丙辰，车驾至洛，两京文武百僚自新安相次奉迎。郇国公李从益、唐明宗淑妃王氏皆赐死於东京。甲子，车驾至东京。丙寅，以汉州就粮归捷指挥使张建雄为濮州刺史，以金州守御指挥使康彦环为金州防御使。建雄、彦环皆因乱害本州刺史，自知州事，故有是命。以北京知进奏王从璋为内客省使。戊辰，制：“大赦天下。应天福十二年六月十五日昧爽已前，天下见禁罪人，已结正未结正，已发觉未发觉，除十恶五逆外，罪无轻重，咸赦除之。诸州去年残税并放。东、西京一百里外，放今年夏税；一百里内及京城，今年屋税并放一半。契丹所授职任，不议改更。诸贬降官，未量移者与量移〔二〕；已量移者与¤录。徒流人并放还。应系欠省钱，家业抵当外并放。宜以国号为大汉，年号依旧称天福”云。★案欧阳史：六月戊辰，改国号汉，是戊辰以前犹未改国号也。辽史太宗纪：二月辛未，河东节度使、北平王刘知远自立为帝，国号汉。盖因其自立而牵连书之，疑未详考。己巳，诏青州、襄州、安州复为节镇，曹、陈二州依旧为郡。壬申，北京留守刘崇加同平章事。以中书舍人刘继儒为宗
                                                 【一三三二至一三三三页】
                              
正卿；翰林学士承旨、尚书兵部侍郎张允落职守本官；以尚书左丞张昭为吏部侍郎；案东都事略张昭传：昭旧名昭远，避汉高祖讳，止称昭。（旧五代史考异）以左散骑常侍边归谠为礼部侍郎；以左散骑常侍王仁裕为户部侍郎，充翰林学士承旨；以右谏议大夫张沆为左散骑常侍，充翰林学士；以户部侍郎李式为光禄卿；以翰林学士、尚书礼部侍郎边光范为¤尉卿。甲戌，诏：“文武臣僚，每遇内殿起居，轮次上封事。”丁丑，以湖南节度使马希范卒辍视朝三日。是月，契丹所命相州节度使高唐英为屯驻指挥使王继弘、楚晖所杀。
                                                           【一三三三页】
                               (续)
    秋七月己丑，以御史中丞赵上交为太仆卿，案：上交本名远，避汉祖讳，以字行，见宋史。（旧五代史考异）以户部侍郎边蔚为御史中丞。甲午，武安军节度副使、水陆诸军副都指挥使、判内外诸司、江南西道观察等使、检校太尉马希广可检校太师、兼中书令〔三〕，行潭州大都督、天策上将军，充武安军节度、湖南管内观察使、江南诸道都统，封楚王。丙申，以邺都留守、天雄军节度使、检校太师、守太傅、兼中书令、¤国公杜重威为宋州节度使，加守太尉；以宋州节度使、检校太师、兼中书令高行周为邺都留守，加守太傅；以郓州节度使、检校太师、兼侍中李守贞为河中节度使，加兼中书令；以河中节度使、检校太尉赵赞为晋昌军节度使；★案宋史赵赞传：赞惧汉疑己，潜遣亲吏赵¤奉表归蜀。判官李恕者，赵延寿宾佐，深所委赖，至家事亦参之，及赞出镇，从为上介。至是，恕语赞曰：“燕王入辽，非所愿也，汉方建国，必务怀柔。公若泥首归朝，必保富贵，狼狈入蜀，理难万全，傥若不容，後悔无及。公能听纳，请先入朝为公申理。”赞即遣恕诣阙。汉祖见恕，问赞何以附蜀。恕曰：“赞家在燕蓟，身受契丹之命，自怀忧恐，谓陛下终不能容，招引西军，盖图苟免。臣意国家甫定，务安臣民，所以令臣乞哀求觐。”汉祖曰：“赞之父子，亦吾人也，事契丹出於不幸。今闻延寿落于陷¤，吾忍不容赞耶！”恕未还，赞已离镇入朝，即命为左骁¤将军。（旧五代史考异）以晋昌军节度使张彦超为¤州节度使，加检校太师。庚子，以徐州节度使、检校太师、同平章事、岐国公符彦卿为兖州节度使，加兼侍中；以邓州节度使、检校太师王周为徐州节度使，加同平章事；以许州节度使、检校太保刘重进为邓州节度使，加检校太傅；以兖州节度使、检校太师、兼侍中
                                                 【一三三三至一三三四页】
                              
安审琦为襄州节度使；检校太师、莒国公李从敏为西京留守，加同平章事；以凤翔节度使、检校太师、同平章事侯益依前凤翔节度使，加兼侍中。辛丑，故守司空兼门下侍郎、平章事、谯国公刘¤赠太保。甲辰，华州节度使侯章、同州节度使张彦威、泾州节度使史威，并加检校太尉。以晋昌军节度使、检校太保刘铢为青州节度使，加检校太尉、同平章事。以河中节度使、检校太尉白文珂为郓州节度使，加同平章事；以青州节度使杨承信为安州节度，加检校太傅。滑州节度使兼侍¤马军都指挥使刘信、许州节度使兼侍¤步军都指挥使史弘肇，并加检校太尉。庚戌，以司天监任延皓为殿中监〔四〕，以司天少监杜升为司天监。是月，契丹永康王兀欲囚祖母述律氏於木叶山。
                                                 【一三三四至一三三五页】
                               (续)
    闰月辛酉，以左¤上将军皇甫立为太子太师致仕。乙丑，禁造契丹样鞍辔、器械、服装。故开封尹桑维翰赠尚书令，故西京留守景延广赠中书令，以前¤尉卿薛仁谦为司农卿〔五〕。丙寅，唐故枢密使郭崇韬赠中书令，故河中节度使安重诲赠尚书令，故华州节度使毛璋赠侍中，故汴州节度使朱守殷赠中书令。丁卯，故青州节度杨光远赠尚书令，追封齐王，仍令所司追¤立碑。唐故河中节度使、西平王朱友谦追封魏王，故枢密使冯¤赠中书令，故河阳节度使、判六军康义诚赠中书令。故西京留守、京兆尹王思同、故¤州节度使药彦稠、故襄州节度使安重进、故镇州节度使安重荣，并赠侍中。庚午，以前延州留後薛可言为宣徽北院使，以监察御史王度为枢密直学士。新授宋州节度使杜重威据邺都叛，诏削夺重威官爵，贬为庶人。案通监：杜重威之叛在七月，至闰月庚午乃削夺官爵。五代春秋、欧阳史作闰七月，杜重威拒命。与通监异。（旧五代史考异）以高行周为行营都部署，率兵进讨。辛未，以权枢密使杨¤为枢密使，加检校太傅；以权枢密副使郭威为副枢密使，加检校太保；以权三司使王章为三司使，加检校太傅。壬申，故晋昌军节度使赵在礼赠中书令，故曹州节度使石¤赠侍中，故滑州节度使皇甫遇赠中书令。故同州节度使刘继勋、故贝州节度使梁汉璋，皆赠太尉；故宣徽使孟承诲赠太保。丁丑，有彗出於张，旬日而灭。己卯，陕州节度使赵晖加阶爵，晋州节度使王晏加检校太尉，河阳节度使武行德加阶爵，延州节度使高允权加检校太尉。邓州节度使常思加检校太尉，移镇潞州。庚辰，追尊六庙，以太祖高皇帝、世祖光武皇帝为不祧之庙，高曾已下四庙，追尊¤号，已载於前矣。是日，权太常卿张昭上六庙乐章舞名：太祖高皇帝室酌献，请依旧奏武德之舞；世
                                                 【一三三五至一三三六页】
                              
祖光武皇帝室酌献，请依旧奏大武之舞；文祖明元皇帝室酌献，请奏灵长之舞；德祖恭僖皇帝室酌献，请奏积善之舞；翼祖昭献皇帝室酌献，请奏显仁之舞；显祖章圣皇帝室酌献，请奏章庆之舞。其六庙歌词，文多不录。
                                                           【一三三六页】
                              
    八月壬午朔，镇州驻屯护圣左厢都指挥使白再荣等〔六〕，逐契丹所命节度使麻答，复其城；麻答与河阳节度使崔廷勋、洛京留守刘曦，并奔定州。驰驿以闻。庚寅，以¤州团练使薛怀让为邢州节度使。辛卯，诏恒州复为镇州，顺国军复为成德军。乙未，以护圣左厢都指挥使、恩州团练使白再荣为镇州留後。丙申，诏天下凡关贼盗，不计赃物多少，案验不虚，并处死。以两浙节度使、守太师、兼中书令吴越国王钱弘佐薨废朝三日。丙午，以吐浑府节度使、检校太尉王义宗为沁州刺史，依前吐浑节度使。己酉，以刑部尚书窦贞固为吏部尚书。是日，薛怀让奏，收复邢州，杀伪命节度副使、知州事刘铎。案欧阳史：丙申，安国军节度使薛怀让杀契丹之将刘铎，入于邢州。薛史只载奏闻之期，不言收复为何日，与欧阳史异。（孔本）初，怀让为¤州防御使，契丹麻答发健步督¤州粮运，怀让杀之以闻。帝遣郭从义与怀让攻取邢州，蕃将杨衮来援铎，怀让拒之，不胜，退保¤州，敌骑掠其部，民大被其苦。会镇州逐麻答，杨¤收兵而退，铎乃上表请命。怀让乘其无备，遣人绐铎云〔七〕：“奉诏袭契丹，请置顿於郡。”★案宋史薛怀让传：怀让遣人绐铎云：“我奉诏为邢州帅。”据薛史，则怀让实绐铎奉诏袭契丹，以庚寅授邢州节度使，非绐之也。特托言置顿于郡耳。（旧五代史考异）铎开门迎之，即为怀让所害，时人¤之。铎初受契丹命为邢州都指挥使，及永康王以高奉明为节度使，麻答署铎为邢州副使兼都指挥使。帝至东京，奉明归镇州，令铎知邢州事，至是遇害。庚戌，文武百僚上表，请以二月四日降诞日为圣寿节，从之。前晋昌军节度副使李肃可左骁¤上将军致仕〔八〕。是月，遣使诸道和¤战马。
                                                 【一三三六至一三三七页】
                              
    九月甲子，宰臣苏逢吉兼户部尚书，苏禹¤兼刑部尚书。丁卯，以吏部侍郎、权判太常卿事张昭为太常卿。戊辰，故易州刺史郭¤赠太傅。甲戌，宰臣苏逢吉加左仆射、监修国史，苏禹¤加右仆射、集贤殿大学士，以吏部尚书窦贞固为守司空兼门下侍郎、平章事、弘文馆大学士，案宋史窦贞固传：初，帝与贞固同事晋祖，甚相得。时苏逢吉、苏禹¤自霸府僚佐骤居相位，思得旧臣冠首，以贞固持重寡言，有时望，乃拜司空、门下侍郎、平章事。（旧五代史考异）以翰林学士、行中书舍人李涛为中书侍郎兼户部尚书、平章事。★案宋史李涛传：杜重威叛，涛密疏请亲征。高祖览奏，以涛堪任宰辅，故有是命。（旧五代史考异）    宋史李涛传：杜重威据邺叛，高祖命高行周、慕容彦超讨之，二帅不协，涛密疏亲征。高祖览奏，以涛堪任宰辅，即拜中书侍郎兼户部侍郎、平章事。（殿本）是日，权太常卿张昭上疏，奏改一代乐名。戊寅，诏以杜重威叛命，取今月二十九日暂幸澶、魏。己卯，以前枢密使李崧为太子太傅，以前左仆射和凝为太子太保。庚辰，车驾发京师。
                                                 【一三三七至一三三八页】
                              
    冬十月癸未，以太子太保李¤为司徒，以太子太傅卢文纪为太子太师，以前磁州刺史李谷为左散骑常侍。宋史李谷传：旧制，罢外郡归本官，至是进秩，¤之也。（殿本）甲申，车驾次韦城。诏：“河北诸州见禁罪人，自十月五日昧爽以前，常赦所不原者，咸赦除之。”壬辰，日有黑子如¤卵。丙申，以相州留後王继弘为相州节度使，加检校太傅。至邺都城下。★案：通监作戊戌，至邺都城下。与薛史异。（旧五代史考异）丙午，诏都部署高行周督¤攻城，帝登高阜以观之，时¤议未欲攻击，副部署慕容彦超坚请攻之。是日，王师伤夷者万余人，不克而退。
                                                           【一三三八页】
                              
    十一月壬子，雨木冰。癸丑，日南至，从官称贺於行宫。己未，湖南奏，荆南节度使高从诲叛。辛酉，雨木冰。壬申，杜重威上表请命。癸酉，雨木冰。雨木冰，原本作“大冰”，今从五代会要改正。（影库本粘签）丁丑，杜重威素服出降，待罪於宫门，诏释其罪。邺都留守、天雄军节度使高行周加守太尉，封临清王。以杜重威为检校太师、守太傅、兼中书令、楚国公。己卯，以许州节度使兼侍¤步军都指挥使史弘肇为宋州节度使、同平章事，充侍¤亲军马步军都指挥使；以滑州节度使兼侍¤马军都指挥使刘信为许州节度使、同平章事，充侍¤亲军马步军副都指挥使；以澶州节度使慕容彦超为郓州节度使、同平章事；以前定州节度使李殷为贝州节度使；以郑州防御使郭从义为澶州节度使。
                                                 【一三三八至一三三九页】
                              
    十二月辛巳朔，以护圣左厢都指挥使、岳州防御使李洪信为遂州节度使，充侍¤步军都指挥使；以护圣右厢都指挥使、永州防御使尚洪迁为夔州节度使〔九〕，充侍¤步军都指挥使。丙戌，车驾发邺都归京。癸巳，至自邺都。甲午，以皇子开封尹承训薨废朝三日，追封魏王。案通监云：辛卯，皇子开封尹承训卒。乙未，追立为魏王。与薛史纪日互异。（旧五代史考异）丁酉，帝举哀於太平宫。庚子，司徒李¤薨。辛丑，以前¤州节度使郭谨为滑州节度使，加检校太尉。戊申，宿州奏，部民饿死者八百六十有七人。
                                                           【一三三九页】
                             
    乾佑元年正月辛亥朔，帝不受朝贺。乙卯，制：“大赦天下，改天福十三年为乾佑元年，自正月五日昧爽已前，犯罪人除十恶五逆外，罪无轻重，咸赦除之。”己未，改御名为¤。辛酉，诏：“诸道行军副使、两使判官并不得奏荐，带使相节度使许奏掌书记、支使、节度推官；不带使相节度使，只许奏掌书记、节度推官。其防御团练判官、军事判官等听奏。所荐州县官，带使相节度使许荐三人；  不带使相二人，防御、团练、刺史一人”云。以前邓州节度使、燕国公冯道为守太师，进封齐国公。甲子，帝不豫。庚午，以前宗正卿石光赞为太子宾客，以太仆卿赵上交为秘书监。丁丑，故尚书左丞韩祚赠司徒。二十七日丁丑，帝崩於万岁殿，时年五十四，秘不发丧。庚辰，太傅杜重威伏诛。案契丹国志云：汉祖召苏逢吉、杨¤、史宏肇入受顾命，曰：“承佑幼弱，後事托在卿辈。”又曰：“善防杜重威。”是日殂。逢吉等秘不发丧，下诏称：“重威父子，因朕小疾，谤议摇¤，皆斩之。”磔死于¤，¤人争啖其肉。（旧五代史考异）
                                                 【一三三九至一三四０页】
                             
    二月辛巳朔，内降遗制，皇子周王承佑可於柩前即皇帝位。是日发哀。其年三月，太常卿张昭上¤曰睿文圣武昭肃孝皇帝，庙号高祖。十一月壬申，葬於睿陵，宰臣苏禹¤撰¤册、哀册文云。永乐大典卷一万六千九十八。    五代史补：高祖尝在晋祖麾下，晋祖既起太原，因高祖遂有天下。先是，豫章有僧号上蓝者，精於术数，自唐末著谶云：“石榴花发石榴开。”议者以“石榴”则晋、汉之谓也，再言“石榴”者，明享祚俱不过二世矣。
                                                           【一三四０页】
                             
    史臣曰：在昔皇天降祸，诸夏无君，汉高祖肇起¤、汾，遄临汴、洛，乘虚而取神器，因乱而有帝图，虽曰人谋，谅由天启。然帝昔莅戎藩，素亏物望，洎登宸极，未厌人心，徒矜拯溺之功，莫契来苏之望。良以急於止杀，不暇崇仁。燕蓟降师，既连营而受戮；邺台叛帅，因闭垒以偷生。盖抚御以乖方，俾征伐之不息。及回銮辂，寻堕乌号，故虽有应运之名，而未¤为君之德也。永乐大典卷一万六千九十八。
                                                 【一三四０至一三四一页】
                                
@
#篇名:旧五代史
#类型:史;北宋
#时代:6

          《旧五代史》卷:一百一

    汉书三
      隐帝纪上
                                                           【一三四三页】
                              
    隐皇帝，讳承佑，高祖第二子也。母曰李太后，以唐长兴二年，岁在辛卯，三月七日，生帝於邺都之旧第。高祖镇太原，署节院使，节院，原本作“即院”，册府元龟作“节院”，今改正。（影库本粘签）累官至检校尚书右仆射。国初，授左¤大将军、检校司空，迁大内都点检、检校太保。
                                                           【一三四三页】
                              
    乾佑元年正月二十七日，高祖崩，秘不发丧。二月辛巳，授特进、检校太尉、同平章事，封周王。宣制毕，有顷，召文武百僚赴万岁殿内，降大行皇帝遗制，云：“周王承佑，可於柩前即皇帝位。服纪日月，一依旧制。”是日，内外发哀成服。初，高祖欲改年号，中书门下进拟“乾和”二字，高祖改为乾佑，至是与御名相符。甲申，¤臣上表请听政，诏答不允，凡四上表，从之。丁亥，帝於万岁殿门东庑下见¤臣，尊母后为皇太后。己丑，徐州节度使王周卒。庚寅，以前晋州留後刘在明为镇州留後、幽州马步军都部署，加检校太尉。是日，工部尚书龙敏卒。壬辰，右¤大将军王景崇奏，於大散关大败蜀军，俘斩三千人。初，契丹犯京师，侯益、赵赞皆受其命。节制岐、蒲，闻高祖入洛，颇怀反仄。朝廷移赞於京兆，“移赞于京兆”下疑有脱文，考册府元龟所引薛史与永乐大典同，今仍其旧。（影库本粘签）侯益与赞皆求援於蜀，蜀遣何建率军出大散关以应之。至是，景崇纠合岐、雍、¤、泾之师以破之。癸巳，制：“大赦天下，自乾佑元年二月十三日昧爽已前，所犯罪人，已结正未结正，已发觉未发觉，常赦所不原者咸赦除之。中外文武臣僚并与加恩，马步将士各赐优给。唐、晋两朝求访子孙，立为二王後”云。丙午，凤翔巡检使王景崇，遣人送所获伪蜀将校军士四百三十八人至阙下，诏释之，仍各赐衣服。以兵部侍郎张允为吏部侍郎，以工部侍郎司徒诩为礼部侍郎。丁未，以光禄卿李式为尚书右丞，以礼部侍郎边归谠为刑部侍郎，以刑部侍郎卢价为兵部侍郎。
                                                 【一三四三至一三四四页】
                               (续)
    三月甲寅，帝始御广政殿，¤臣起居。殿中少监胡崧上言：“请禁斫伐桑枣为薪，城门所由，专加捉搦。”从之。丙辰，邺都留守、太尉、中书令、临清王高行周进封邺王，北京留守、检校太尉、同平章事刘崇加宋州节度使兼侍¤亲军马步军都指挥使，检校太尉、同平章事史弘肇并加检校太师、兼侍中，前邢州节度使安叔千以太子太师致仕。戊午，以右谏议大夫于德辰为兵部侍郎。庚申，河中节度使、检校太师、兼中书令李守贞加守太傅，进封鲁国公；襄州节度使、检校太师、兼中书令虢国公安审琦加守太保，进封齐国公；兖州节度使、检校太师、兼侍中岐国公符彦卿加兼中书令，进封魏国公；许州节度使兼侍¤亲军副都指挥使、检校太尉、同平章事刘信加检校太师。壬戌，以宰臣窦贞固为山陵使，吏部侍郎段希尧为副使，太常卿张昭为礼仪使，兵部侍郎卢价为卤簿使，御史中丞边蔚为仪仗使。丙寅，以前凤翔节度使兼西南面兵马都部署、检校太师、兼侍中侯益为开封尹、加兼中书令；案宋史侯益传：益率数十骑奔入朝，隐帝遣侍中问益连结蜀军之由，益对曰：“臣欲诱之出关，掩杀之耳。”隐帝笑之。益厚赂史弘肇辈，言王景崇之横恣，诸权贵深庇护之，乃授以开封尹、兼中书令。（旧五代史考异）西京留守、检校太师、平章事、莒国公李从敏，夏州节度使、检校太师、同平章事李彝殷，并加兼侍中；青州节度使、检校太尉、同平章事刘铢，郓州节度使、检校太尉、同平章事慕容彦超，并加检校太师。诏改广晋府为大名府，晋昌军为永兴军。戊辰，灵州节度使、检校太师、同平章事冯晖加兼侍中；河阳节度使武行德、沧州节度使王景、华州节度使侯章、晋州节度使王晏，并依前检校太尉，加同平章事。庚午，泾州节度使史懿、潞州节度使常思、同州节度使张彦
                                                 【一三四四至一三四五页】
                              
威、延州节度使高允权，并依前检校太尉，加同平章事；澶州节度使郭从义、邢州节度使薛怀让，并自检校太傅加检校太尉；以前奉国右厢都指挥使王饶为¤州留後。甲戌，以¤州节度使、检校太尉、同平章事王守恩为永兴军节度使，加检校太师；以滑州节度使、检校太尉郭谨为¤州节度使；以前镇州留後、检校太傅白再荣为滑州节度使，加检校太尉；以陕州节度使、检校太尉、同平章事赵晖为凤翔节度使；以前河中节度使、检校太尉、同平章事白文珂为陕州节度使。殿中监任廷皓配流¤州〔一〕，坐为刘崇所奏故也。丙子，邓州节度使刘重进、相州节度使王继弘、安州节度使杨信，并自检校太傅加检校太尉；以镇州留後兼幽州一行马步军都部署、检校太傅刘在明为镇州节度使，加检校太师，部署如故；贝州节度使、检校太傅李殷加检校太尉；定州节度使、检校太尉孙方简，府州节度使、检校太傅折从阮，并加检校太师。丁丑，中书侍郎兼户部尚书、平章事李涛罢免，勒归私第。时苏逢吉等在中书，枢密使杨¤、副枢密使郭威等，权势甚盛，中书每有除授，多为¤等所抑。涛不平之，因上疏请出¤等，以藩镇授之，枢密之务，宜委逢吉、禹¤。疏入，¤等知之，乃见太后泣诉其事，太后怒，涛由是获谴。先是，中书厨釜鸣者数四，未几，涛罢免。案宋史李涛传：涛请出¤等藩镇，以清朝政，隐帝不能决，白於太后。太后召¤等谕之，反为所构，免相归第。与薛史异。（旧五代史考异）西道诸州奏，河中李守贞谋叛，发兵据潼关。
                                                 【一三四五至一三四六页】
                               (续)
    夏四月辛巳，陕州兵马监押王玉奏，收复潼关。定州孙方简奏，三月二十七日，契丹弃定州遁去。壬午，以枢密使杨¤为中书侍郎兼吏部尚书、平章事，使如故；以副枢密使郭威为枢密使，加检校太尉；三司使王章加检校太尉、同平章事。郢州刺史尹实奏，荆南起兵在境上，欲攻城。是日，以澶州节度使郭从义为永兴军一行兵马都部署。时供奉官时知化、王益，自凤翔部署前永兴节度使赵赞部下牙兵赵思绾等三百余人赴阙，三月二十四日，行次永兴，思绾等作乱，突入府城，据城以叛，故命从义帅师以讨之。案欧阳史云：四月壬午，永兴军将赵思绾叛附于李守贞。案薛史，赵思绾据城叛，自在三月，非四月事。又思绾先据城叛，後附于李守贞。欧阳史先书李守贞反，後书思绾叛，亦误也。通监从薛史。甲申，王景崇奏，赵思绾叛，见起兵攻讨。丁亥，幸道宫、佛寺祷雨。戊子，东南面兵马都元帅、两浙节度使、检校太师、兼中书令、吴越国王钱弘¤加诸道兵马都元帅，天策上将军、湖南节度使、检校太师、兼中书令、楚王马希广加守中书令，以陕州节度使白文珂为河中府城下一行都部署。庚寅，宰臣窦贞固、苏逢吉、苏禹¤并进封开国公。辛卯，削夺李守贞在身官爵。甲午，以翰林学士承旨、户部侍郎王仁裕为户部尚书，以翰林学士、左散骑常侍张沆为工部尚书，以翰林学士、中书舍人范质为户部侍郎，以枢密直学士、尚书比部员外郎王度为祠部郎中，并依前充职。以侍¤步军都指挥使尚洪迁充西南面行营都虞候〔二〕，案：通监作西面行营都虞候。（孔本）以客省使王峻为西南面行营兵马都监。戊戌，以宣徽南院使扈彦珂为左金吾上将军。庚子，以左金吾大将军、充两街使、检校太傅刘承¤为徐州节度使。甲辰，以宣徽北院使薛可言为右金吾上将军，以皇城使
                                                 【一三四六至一三四七页】
                              
李晖为宣徽南院使。乙巳，定州节度使孙方简奏，复入於本州。初，方简为狼山寨主，叛晋归契丹，及契丹降中渡之师，乃以方简为定州节度使。契丹主死，永康王嗣位，即以蕃将耶律忠代之，移方简为云州节度使，方简不受命，遂归狼山。高祖至阙，方简归款，复以中山命之。是岁三月二十七日，契丹弃定州，隳城壁，焚室庐，尽驱人民入蕃，惟余空城瓦砾而已。至是，方简自狼山回保定州。是月，河决原武县，河北诸州旱，徐州饿死民九百三十有七。
                                                 【一三四七至一三四八页】
                              
    五月己酉朔，国子监奏，周礼、仪礼、公羊、谷梁四经未有印板，欲集学官考校雕造。从之。己未，回鹘遣使朝贡。丁卯，前翰林学士徐台符自幽州逃归。乙亥，河决滑州鱼池。
                                                           【一三四八页】
                              
    六月戊寅朔，日有食之。庚辰，以内客省使王峻为宣徽北院使，依前永兴城下兵马都监。以冀州牢城指挥使张廷翰为冀州刺史，时廷翰杀本州刺史何行通，自知州事，故有是命。甲申，以皇弟右¤大将军承勋为兴元节度使、检校太尉、同平章事，丰州节度使郭勋加检校太师。辛卯，永兴兵马都部署郭从义奏，得王景崇报，有兵自陇州来，欲投河中，追袭至¤城。荆南节度使高从诲上表归命，从诲尝拒朝命，至是方遣牙将刘扶诣阙请罪。丙申，镇州奏，节度使刘在明卒。戊戌，以河阳节度使武行德为镇州节度使，以宣徽南院使李晖为河阳节度使，以相州节度使王继弘为贝州节度使。壬寅，荆南高从诲贡奉谢恩，释罪。丙午，以前永兴军节度使王守恩为西京留守。是月，河北旱，青州蝗。
                                                           【一三四八页】
                              
    秋七月戊申朔，相州节度使王继弘杀节度判官张易，以讹言闻。是时，法尚深刻，藩郡凡奏刑杀，不究其实，即顺其请，故当时从事鲜宾客之礼，重足累迹而事之，犹不能免其祸焉。壬子，以工部侍郎李谷充西南面行营都转运使。乙卯，礼仪使张昭上高祖庙尊号，献舞名¤歌辞，舞曲请以“观德”为名，歌辞不录。丙辰，以久旱，幸道宫、佛寺祷雨，是日大澍。开封府言，阳武、雍丘、襄邑三县，蝗为¤鹆聚食，诏禁捕¤鹆。庚申，枢密使郭威加同平章事。辛酉，沧州上言，自今年七月後，幽州界投来人口凡五千一百四十七，北土饥故也。乙丑，以宣徽北院使王峻为宣徽南院使，以内客省使吴虔裕为宣徽北院使〔三〕。戊辰，以遂州节度使兼侍¤亲军马军都指挥使李洪信为澶州节度使，以澶州节度使郭从义为永兴军节度使兼行营都部署。庚午，故兵部尚书李怿赠尚书左仆射。镇州奏，准诏处斩节度副使张鹏讫。鹏以一言之失，为邺帅高行周所奏，故命诛之。乙亥，新授凤翔节度使赵晖奏，与八作使王继涛领部下兵同赴凤翔，时王景崇拒命故也。
                                                           【一三四九页】
                              
    八月己卯，以华州节度使侯章为¤州节度使，以左金吾上将军扈彦珂为华州节度使。壬午，命枢密使郭威赴河中府军前，诏河府、永兴、凤翔行营诸军，一禀威节制。时李守贞、王景崇、赵思绾连衡作叛，朝廷虽命白文珂、常思攻讨河中，物议以二帅非守贞之敌，中外忧之，及是命之降，人情大惬。案通监云：自河中〔四〕、永兴、凤翔三镇拒命以来，朝廷继遣诸将讨之。昭义节度使常思屯潼关，白文珂屯同州，赵晖屯咸阳，惟郭从义、王峻置栅近长安，而二人相恶如水火，自春徂秋，皆相仗莫肯攻战。帝患之，欲遣重臣临督。壬午，以郭威为西面军前招慰安抚使〔五〕，诸军皆受威节度。与薛史所载详略互异。又案薛史周太祖纪云：七月，西面师徒大集，未果进取，其月十三日，制授帝同平章事，即遣西征。据此纪，则周太祖以七月庚申加同平章事，八月壬午，命赴河中府军前，非一时事也。二纪前後自相矛盾。欧阳史汉、周本纪，亦各仍薛史之旧，未能参考画一。通监定从薛史汉纪〔六〕。癸巳，以奉国左厢都指挥使、阆州防御使刘词为夔州节度使，充侍¤步军都指挥使兼河中行营都虞候；以护圣左厢都指挥使、岳州防御使李洪义为遂州节度使，充侍¤马军都指挥使。乙未，两浙节度使、检校太尉、兼侍中、吴越国王钱弘¤加检校太师、兼中书令、东南面兵马都元帅。弘¤，故吴越王元¤之子也。先是，其兄弘¤袭父位，寻为部下所废，以弘¤代之，故特加是命焉。新授凤翔节度使赵晖奏，部署兵士赴凤翔城下。癸卯，郭威奏，今月二十三日，大军已抵河府贼城，至二十六日，开长连堑毕，筑长连城次。
                                                 【一三四九至一三五０页】
                              
    九月戊申，侯益部曲王守筠自凤翔来奔，言益家属尽为王景崇所害。壬子，郭威奏，破河府贼军於城下。甲寅，故夔州节度使兼侍¤步军都指挥使尚洪迁赠太尉。乙丑，雪，书不时也。戊辰，凤翔都部署赵晖奏，大破川军於大散关，杀三千余人，其余弃甲而遁。案隆平集：药元¤从赵晖进讨，兵¤寡数倍，他将皆为却，元¤拥数百骑独出，令曰：“敢回头者斩。”¤¤死以战，遂有成功。（旧五代史考异）壬申，郭威奏，得郭从义报，今月十四日，凤翔王景崇兵士离本城，寻遣监军李彦从率兵袭至法门寺西，杀戮二千余人。诏升河中府解县为解州。
                                                 【一三五０至一三五一页】
                             
    冬十月丙子朔，山陵使窦贞固上大行皇帝陵名曰睿陵，从之。丁丑夕，岁星入太微。戊寅，赵晖奏，破王景崇贼军於凤翔城下。甲申，吐番遣使献方物。丙戌，右羽林将军张播停任，坐检田受请托也。丁亥，中书舍人张谊责授房州司户，兵部郎中马承翰责授庆州司户，并员外置，所在驰驿发遣。先是，谊与承翰俱衔命于两浙，¤其骄僭之失，形於讥诮，兼乘醉有轻肆之言，钱弘¤耻之，摭其过以奏之，朝廷以方务怀柔，故有是命。甲辰，延州奏，夏州李彝殷先出兵临州境，夏州，原本作“雅州”，今从欧阳史改正。（影库本粘签）欲应接李守贞，今¤抽退。
                                                           【一三五一页】
                             
    十一月甲寅，诛太子太傅李崧及其弟司封员外郎屿、国子博士¤，夷其族，为部曲诬告故也。诏曰：“稔恶图危，难逃天网；亏忠负义，必速神诛。李崧顷在前朝，最居重位，略无裨益，遂至灭亡。及事契丹，又为亲密，士民俱愤，险佞可知。先皇帝含垢掩瑕，推恩念旧，擢居一品，俾列三师。不谓潜有苞藏，谋危社稷，散差人使，潜结奸凶，俯近山陵，拟为叛乱。按其所告，咸已伏辜，宜正典章，用惩奸逆。其李崧、李屿、李¤一家骨肉，及同谋作乱人，并从极法”云。庚申，大行皇帝灵驾进发。辛酉，荆南奏，节度使高从诲卒。壬申，葬高祖皇帝於睿陵。
                                                 【一三五一至一三五二页】
                             
    十二月丁丑〔七〕，荆南节度副使、检校太傅、行峡州刺史高保融起复，授荆南节度使、检校太尉、同平章事、渤海郡侯。壬午，帝被衮冕御崇元殿，授六庙宝册，正使宰臣苏禹¤及副使大府卿刘¤赴西京行礼。兖州奏，淮贼先於沂州界立栅，前月十七日已归海州，为李守贞牵制也。案南唐书：嗣主六年，李守贞遣从事朱元、李平奉表来乞师，以润州李金全为西面行营招抚使，寿州刘彦贞为副，谏议大夫查文徽为监军使，兵部侍郎魏岑为沿淮巡抚使，闻河中平，遽班师。又，李金全传云：出师沭阳，诸将锐于进取，金全独以为远不相及，乃止。（旧五代史考异）庚寅，奉高祖神主於西京太庙。淮南伪主李¤奉书於帝，云：“先因河府李守贞求援，又闻大国沿淮屯军，当国亦於境上防备。昨闻大朝收军，当国寻已彻备，其商旅请依旧日通行。”朝廷不报。辛卯，¤臣上表，请以三月九日诞圣日为嘉庆节，从之。延州节度使高允权奏，得都头李彦、李遇等告：“太子太师致仕刘景岩与乡军指挥使高志，结集草寇，欲取腊辰窥图州城。寻请使臣与指挥使李勋，聊将兵士巡检侦逻，刘景岩果出兵¤敌，时即杀败，其刘景岩寻获斩之。”诏曰：“刘景岩年已衰暮，身处退闲，曾无止足之心，辄肆苞藏之毒，结集徒党，窥伺藩垣。所赖上将输忠，三军协力，尽除丑类，克殄渠魁。其刘景岩次男前德州刺史行琮已行极法，长男渭州刺史行谦、孙男邢州马军指挥使崇勋特放。”是冬，多昏雾，日晏方解。★永乐大典一万六千二百二。
                                                 【一三五二至一三五三页】
                                
@
#篇名:旧五代史
#类型:史;北宋
#时代:6

          《旧五代史》卷:一百二

    汉书四
      隐帝纪中
                                                           【一三五五页】
                             (续)
    乾佑二年春正月乙巳朔，制曰：
        朕以眇躬，获缵洪绪，念守器承祧之重，怀临深履薄之忧。属以玄道犹艰，王室
    多故，天降重戾，国有大丧，奸臣乐祸以图危，¤寇幸灾而伺隙，力役未息，兵革方
    殷。朕所以尝胆履冰，废飧辍寐，虽居亿兆之上，不以九五为尊，渐冀承平，永安遐
    迩。内则禀太后之慈训，外则仗多士之忠勋，股肱¤谋，爪牙宣力。西摧三叛，抚其
    背而扼其喉；北挫诸蕃，断其臂而折其脊。次则巴、邛啸聚，淮、海猖狂，才闻矢接
    锋交，已见山摧岸沮，寇难少息，师徒无亏。兼以修奉园陵，崇建宗庙，右贤左戚，
    同寅协恭，多事之中，大礼无阙，负荷斯重，哀感良深。
        今以三阳布和，四序更始，宜申兑泽，允答天休，恤狱缓刑，舍过宥罪，当万物
    之莩甲，开三面之网罗，顺彼发生，以召和气。应乾佑二年正月一日昧爽已前，天下
    见禁罪人，除十恶五逆、官典犯赃、合造毒药、劫家杀人正身外，其余并放。
        河府李守贞、河府，原本作“何府”，册府元龟作“河中”，考薛史多称河中府
    为河府，今改正。（影库本粘签）凤翔王景崇、永兴赵思绾等，比与国家素无雠衅，
    生灵，朕之赤子，久陷孤垒，可念非辜，易子析骸，填沟委壑，为人父母，宁不轸伤
    ！但以屈己爱人，先王厚德，包垢含辱，列圣美谈，宜推济物之恩，用广好生之道。
    其李守贞等，宜令逐处都部署分明晓谕，若能翻然归顺，朕即待之如初，当保始终，
    享其富贵，明申信誓，固无改移。其或不顺推诚，坚欲拒命，便可应时攻击，克日荡
    平，候收复城池，罪止元恶，其余诖误，一切不问。
                                                 【一三五五至一三五六页】
                            
        重念征讨已来，劳役滋甚，兵犹在野，民未息肩，急赋繁徵，财殚力匮。矜恤之
    泽，未被於疲羸；愁叹之声，几盈於道路。即俟边锋少弭，国难渐除，当议优饶，冀
    获苏息。诸道蕃侯郡守等，咸分寄任，共体忧劳，更宜念彼疮痍，倍加勤恤，究乡闾
    之疾苦，去州县之烦苛，劝课耕桑，省察¤滥，共恢庶政，用副忧劳。凡百臣僚，当体朕意。壬子，赐前昭义军节度使张从恩衣一袭，金带、鞍马、彩帛等。时有投无名文字诬告从恩者，故特有是赐，以安其心。乙卯，河府军前奏，今月四日夜，贼军偷斫河西寨，捕斩七百余级。时蜀军自大散关来援王景崇，郭威自将兵赴岐下，将行，戒白文珂、刘词等曰：“贼之骁勇，并在城西，慎为儆备。”既行，至华州，闻川军败退，且忧文珂等为贼奔突，遂兼程而回。贼城内侦知郭威西行，於正月四日夜，遣贼将王三铁等，案：通监作王继勋。宋史王继勋传：继勋有武勇，在军阵常用铁鞭、铁槊、铁挝，军中目为“王三铁”〔一〕。率骁勇千余人，沿流南行，坎岸而登，为三道来攻，贼军已入王师砦中，刘词极力拒之，短兵既接，遂败之。
                                                 【一三五六至一三五七页】
                            
    二月丙子，诏：“诸道州府，所征乾佑元年夏秋苗亩上纽征白米秆草已纳外，并放。”是日旦，黑雾四塞。丁丑夕，大风。乙酉，以前房州刺史李筠夫为鸿胪卿。戊子，前右监门将军乔达，及其兄契丹伪命客省使荣等皆弃市。达，李守贞之妹¤也，故皆诛之。庚寅，徐州巡检使成德钦奏，至峒¤镇遇淮贼〔二〕，破之，杀五百人，生擒一百二十人。戊戌，大雨霖。庚子，诏左谏议大夫贾纬等修撰高祖实录。
                                                           【一三五七页】
                            
    三月丙辰，以北京衙内指挥使刘钧为汾州防御使。
                                                           【一三五七页】
                            
    夏四月丙子，以荆南节度行军司马、武泰军节度留後王保义为检校太尉，领武泰军节度使，行军如故。丁丑，颍州献紫兔、白兔。是月，幽、定、沧、贝、深、冀等州地震。辛巳，太白经天。辛丑，幸道宫祷雨。
                                                           【一三五七页】
                            
    五月甲辰朔，故湖南节度使、检校太尉、兼中书令、扶风郡公、赠太师马希声追封衡阳王。戊申，以前¤州节度使安审约为左神武统军，以前洛京副留守袁¤为右神武统军。乙卯，河府军前奏，今月九日，河中节度副使周光逊弃贼河西寨，与将士一千一百三十人来奔。己未，右监门大将军许迁上言，奉使至博州博平县界，¤¤生弥亘数里，一夕并化为蝶飞去。辛酉，兖、郓、齐三州奏¤生。乙丑，永兴赵思绾遣牙将刘成诣阙乞降，制授赵思绾华州节度留後、检校太保，以永兴城内都指挥使常彦卿为虢州刺史。丁卯，宋州奏，蝗抱草而死。己巳，湖南奏，蛮寇贺州，遣大将军徐进率兵援之，战於风阳山下，大败蛮獠，斩首五千级。
                                                           【一三五八页】
                            
    六月癸酉朔，日有食之。兖州奏，捕蝗二万斛，魏、博、宿三州蝗抱草而死。抱草，原本作“抱卓”，今据薛史五行志改正。（影库本粘签）乙亥，颍州献白鹿。戊寅，安州节度使杨信★案：杨信本名承信，在隐帝时，避御名去“承”字。薛史仍当时实录之旧。（旧五代史考异）奏，亡父光远，蒙赐神道碑，镌勒毕，无故中断。诏别令¤石镌勒。己卯，滑、濮、澶、曹、兖、淄、青、齐、宿、怀、相、¤、博、陈等州奏蝗，分命中使致祭於所在川泽山林之神。开封府、滑、曹等州蝗甚，遣使捕之。★案宋史段思恭传：隐帝蝗诏¤祈山川。思恭上言：“赦过宥罪，议狱缓刑，苟狱讼平允〔三〕，则灾害不生。望令诸州速决重刑，无致淹滥，必召和气。”从之。（旧五代史考异）壬午，月犯心星。辛卯，回鹘遣使贡方物。丙申，改商州乾元县为乾佑县，隶京兆府。是月，¤、宁、泽、潞、泾、延、¤、坊、晋、绛等州旱。
                                                 【一三五八至一三五九页】
                             (续)
    秋七月辛亥，湖南奏，析长沙县东界为龙喜县，从之。丙辰，枢密使郭威奏，收复河府罗城，李守贞退保子城。丁巳，永兴都部署郭从义奏：“新除华州留後赵思绾，自今月三日授华州留後，准诏赴任，三移行期，仍要铠甲以给牙兵，及与之，竟不遵路。至九日夕，有部曲曹彦进告，思绾欲於十一日夜与同恶五百人奔南山入蜀。是日诘旦，再促上路，云俟夜进途。臣寻与王峻入城〔四〕，分兵守四门，其赵思绾部下军，各已执带，遂至牙署，令赵思绾至则执之，与一行徒党，并处置讫。”案：欧阳史作七月丁巳，郭威杀华州留後赵思绾于京兆，以郭威专杀为文，与薛史异。（旧五代史考异）  案：欧阳史作七月丁巳，郭威杀华州留後赵思绾于京兆。盖以郭从义等请命于郭威，始诛思绾，故以郭威专杀为文，又误以奏闻之日为专杀之日也。通监作甲辰，赵思绾释甲出城受诏。壬子，杀思绾。与薛史合，为得其实。（孔本）甲子，枢密使郭威奏，收复河中府，逆贼李守贞自燔而死。★案通监：壬戌，李守贞自焚死。欧阳史作甲子，克河东。只以奏闻之日为据也。五代春秋系于六月，殊误。（旧五代史考异）丙寅，以权凉州留後折逋嘉施为河西军节度留後。兖州奏，捕蝗三万斛。丁卯，前¤州团练使武汉球卒。戊辰，永兴军节度使兼兵马都部署郭从义加同平章事，徙华州节度使〔五〕。郭从义奏，处斩前巡检使乔守温，供奉官王益、时知化、任继勋等。守温受高祖命巡检京兆，会王益自凤翔押送赵思绾等赴阙，行至京兆，守温迎益於郊外，思绾等突然作乱，遂据其城。及郭从义率兵攻讨，令守温部署役夫。守温有爱姬陷在贼城，为思绾所录，及收城，从义尽得思绾之婢仆，守温求其爱姬，从义虽与之，意有所慊，遂发前罪，密启于郭威，请除之，与王益等¤诛焉。兖州
                                                 【一三五九至一三六０页】
                            
奏，捕蝗四万斛。
                                                           【一三六０页】
                            
    壬午〔六〕，西京留台侍御史赵砺弹奏，太子太保王延、太子洗马张季凝等，自去年五月後来，每称请假，俱是不任拜起。诏延等宜以本官致仕。甲申，以陕州节度使、充河中一行兵马都部署白文珂为西京留守，加兼侍中；潞州节度使、充河中一行副都署常思加检校太师；以右散骑常侍卢撰为户部侍郎致仕。辛卯，右拾遗高守琼上言：“仕官年未三十，请不除授县令。”诏：“起今後诸色选人，年及七十者，宜注优散官；年少未历资考者，不得注拟县令。”癸巳，以翰林学士、工部尚书张沆为礼部尚书。沆卜葬先人，以内署无例乞假，乃上章请解职，以赴葬事，遂落职以遣之。乙未，宣徽南院使、永兴行营兵马都监王峻，宣徽北院使、河府行营兵马都监吴虔裕，并加检校太傅。
                                                           【一三六０页】
                             (续)
    九月乙巳，枢密使郭威检校太师、兼侍中，宋州节度使兼侍¤亲军都指挥使史弘肇加兼中书令。初，郭威平河中回，朝廷议加恩，威奏曰：“臣出兵已来，辇毂之下，无犬吠之忧，俾臣得专一其事，军旅所聚，赀粮不乏，此皆居中大臣镇抚谋画之功也，臣安敢独擅其美乎！”帝然之，於是弘肇与宰相、枢密使、三司使，次第加恩。既而诸大臣以恩之所被，皆朝廷亲近之臣，而宗室刘信及青州刘铢等皆国家元勋，青州刘铢，原本作“清州刘殊”，今从通监改正。（影库本粘签）必有不平之意，且外虑诸侯以朝廷有私於亲近也，於是议及四方侯伯，普加恩焉。丙午，西京留守判官时彦澄、推官姜蟾、少尹崔淑并免居官，坐不随府罢职，为留台侍御史赵砺所弹也。己酉，以右千牛上将军孙汉¤为绛州刺史，礼部尚书、判吏部尚书铨事王松停见任，坐子仁宝为李守贞从事也，寻卒於其第。辛亥，宰臣窦贞固加守司徒，★案：宋史窦贞固传作隐帝即位，加司徒。考贞固加司徒，在乾佑二年，宋史作即位所加，盖未详考。（旧五代史考异）苏逢吉加守司空，苏禹¤加左仆射，杨¤加右仆射，依前兼枢密使。太子太师致仕皇甫立卒。癸丑，三司使王章加邑封。乙卯，邺都高行周加守太师，襄州安审琦加守太傅，兖州府符彦卿加守太保，北京刘崇加兼中书令。丁巳，澶州李洪信移镇陕州，以侍¤马军都指挥使、遂州节度使李洪义为澶州节度使。己未，许州刘信加兼侍中，开封尹侯益进封鲁国公，郓州慕容彦超、青州刘铢并加兼侍中。湖南马希广奏，於八月十八日大破朗州马希萼之¤。辛酉，灵州冯晖、夏州李彝殷并加兼中书令。右武¤将军石懿〔七〕、左武¤将军石训并停任。懿等以八月中秋，享晋五庙，命倡妇宿於斋宫，鸿胪寺劾之，故有是责。癸亥，镇州武行德、凤翔赵晖并
                                                 【一三六０至一三六一页】
                            
加检校太师。邺都、磁、相、邢、¤等州奏〔八〕，霖雨害稼。西京奏，洛水溢岸。乙丑，晋州王晏、同州张彦¤、¤州侯章、泾州史懿、沧州王景、延州高允权并加检校太师。
                                                           【一三六一页】
                           
    冬十月庚午朔，契丹入寇。是日，定州孙方简、徐州刘¤并加同平章事，以利州节度使宋延渥为滑州节度使。案：延渥为利州节度使，于前未见。王禹¤宋公神道碑云：“少帝嗣统，授检校太尉，使持节利州诸军事，行利州刺史。”盖延渥于元年出镇利州，二年复改镇也。薛史未及详载。（旧五代史考异）甲戌，皇弟兴元节度使承勋加检校太师。★承勋，原本作“成熏”，今从欧阳史家人传改正。（影库本粘签）丙子，相州郭谨、贝州王继弘、邢州薛怀让并加检校太尉。庚辰，安州杨信、邓州刘重进加检校太师，河阳李晖加检校太傅。壬午，两浙钱弘¤加守尚书令，湖南马希广加守太尉。癸未，监修国史苏逢吉、史官贾纬以所撰高祖实录二十卷上之。丙戌，荆南高保融加检校太师、兼侍中；以殿前都部署、江州防御使李建为遂州节度使，充侍¤马军都指挥使；以奉国左厢都指挥使、永州防御使王殷为夔州节度使，充侍¤步军都指挥使。契丹陷贝州高老镇，南至邺都北境，又西北至南宫、堂阳，杀掠吏民。数州之地，大被其苦，藩郡守将，闭关自固。遣枢密使郭威率师巡边，仍令宣徽使王峻参预军事。庚寅，府州折从阮进封岐国公，丰州郭勋进封虢国公。
                                                           【一三六二页】
                           
    十一月壬寅，¤州留後王饶加检校太傅。癸丑，以吴越国王钱弘¤母吴氏为顺德太夫人。时议者曰：“封赠之制，妇人有国邑之号，死乃有¤，后妃公主亦然。唐则天女主，自我作古，乃生有则天之号，韦庶人有顺圣之号，知礼者非之。近代梁氏，赐张宗¤妻号曰贤懿，又改为庄惠，今以吴氏为顺德，皆非古之道也。”乙卯，以大府卿刘¤为宗正卿。
                                                 【一三六二至一三六三页】
                           
    十二月庚午朔，湖南奏，静江军节度使马希赡以今年十月十八日卒，废朝二日。辛未，日晕三重。戊寅，司徒、门下侍郎、平章事窦贞固奏，请修晋朝实录，诏史官贾纬、窦俨、王伸等修撰。以礼部尚书张沆复为翰林学士。壬午，皇帝二十一姊永宁公主进封秦国长公主。颍州奏，破淮贼於正阳〔九〕。永乐大典卷一万六千二百二。
                                                           【一三六三页】
                                
@
#篇名:旧五代史
#类型:史;北宋
#时代:6

          《旧五代史》卷:一百三

    汉书五
      隐帝纪下
                                                           【一三六五页】
                            
    乾佑三年春正月己亥朔，帝不受朝贺。凤翔行营都部署赵晖奏，前月二十四日，收复凤翔，逆贼王景崇举族自燔而死。案：欧阳史作正月，西面行营都部署赵晖克凤翔。据薛史则收复凤翔自在二年十二月，非三年春事也，欧阳史盖误以告捷之月为收复之月耳。五代春秋作十二月，赵晖克凤翔，诛王景崇，为得其实。丁未，凤翔节度使、充西南行营都部署赵晖加兼侍中。戊申，密州刺史王万敢奏，奉诏领兵入海州界，至荻水镇，俘掠焚荡，更请益兵。诏前沂州刺史郭琼率禁军赴之。庚戌，前永兴军节度副使安友规除名，流登州沙门岛。先是，友规权知永兴军府事，及赵思绾之奔冲，友规失守城池，至是乃正其罪焉。癸亥，癸亥，以长历推之，当作“癸丑”，今无别本可校，姑仍其旧。（影库本粘签）以前¤州节度使宋彦筠为太子太师致仕。丙寅〔一〕，分命使臣赴永兴、凤翔、河中，收葬用兵已来所在骸骨〔二〕，时已有僧聚髑髅二十万矣。前沂州刺史郭琼奏，部署兵士，深入海州贼界。是月，有狐登明德楼，主者获之，狐毛长而腹下别有二足。
                                                 【一三六五至一三六六页】
                            
    二月辛巳，青州奏，郭琼部署兵士，自海州回至当道。甲申，枢密使郭威巡边回。丁亥，汝州防御使刘审交卒。乙未，以前安州节度使刘遂凝为左武¤上将军，以¤州节度使焦继勋为右武¤上将军〔三〕，以前永兴军节度使赵赞为左骁¤上将军。
                                                           【一三六六页】
                            
    三月己亥，徐州部送所获淮南都将李晖等三十三人徇于市，给衫帽放还本土。是月，邺都留守高行周、兖州符彦卿、郓州慕容彦超、西京留守白文珂、镇州武行德、安州杨信、潞州常思、府州折从阮皆自镇来朝，嘉庆节故也。戊午，宴¤臣於永¤殿，帝初举乐。壬戌，邺都高行周移镇郓州，兖州符彦卿移镇青州，并加邑封。甲子，西京留守白文珂、潞州常思、镇州武行德并进邑封，郓州慕容彦超移镇兖州。
                                                           【一三六六页】
                            
    夏四月戊辰朔，邢州薛怀让移镇同州，相州郭谨、河阳李晖并进邑封。庚午，府州折从阮移镇邓州。辛未，故深州刺史史万山案辽史世宗纪，杀深州刺史史万山在天禄三年，即汉乾佑二年。赠太傅。先是，契丹入边，万山城守，郭威遣索万进率骑七百屯深州。一日，契丹数千骑迫州东门，万山父子率兵百余人袭之。契丹伪退十余里〔四〕，而伏兵发，万山血战，急请救於万进，万进勒兵不出，万山死之，契丹亦解去。时论以万进为罪，故加万山赠典焉。壬申，华州刘词移镇邢州，安州杨信移镇¤州，贝州王令温移镇安州，并加邑封。以¤州留後王饶为华州节度使，以其来朝故也。丁丑，尚食奉御王绍隐除名，流沙门岛，坐匿军营女口也。辛巳，以宣徽北院使吴虔裕为郑州防御使。时枢密使杨¤上章乞解枢机，帝命中使谕之曰：“枢机之职，舍卿用谁？忽有此章，莫有人离间否？”虔裕在傍扬言曰：“枢密重地，难以久处，俾後来者迭居，相公辞让是也。”中使还具奏，帝不悦，故有是命。壬午，以枢密使郭威邺都留守，依前枢密使。诏河北诸州，应兵甲、钱帛、粮草一禀郭威处分。癸未，府州永安军额宜停，命降为团练州。戊子，翰林学士承旨、户部尚书王仁裕罢职，守兵部尚书。左千牛上将军张¤卒。庚寅，以西南面水陆转运使、尚书工部侍郎李谷为陈州刺史。左金吾上将军致仕马万卒。甲午，以前华州节度使安审信为左¤上将军，以前潞州节度使张从恩为右¤上将军。
                                                 【一三六六至一三六七页】
                            
    五月戊戌朔，帝御崇元殿受朝。丙午，以皇弟兴元节度使承勋为开封尹，加兼中书令，未出合。甲子，诏：“诸道州府差置散从官，大府五百人，上州三百人，下州二百人，勒本处团集管系，立节级检校教习，以警备州城。”
                                                           【一三六七页】
                            
    闰月癸巳，京师大风雨，坏营舍，吹郑门扉起，十数步而堕，拔大木数十，震死者六七人，水平地尺余，池隍皆溢。是月，宫中有怪物，投瓦石，击窗撼扉，人不能制。
                                                           【一三六七页】
                            
    六月庚子，以国子祭酒田敏为尚书右丞。癸卯，太仆卿致仕谢攀卒，辍视朝一日。郑州奏，河决原武县界。乙卯，司天台上言，镇星逆行，至太微左掖门外，自戊申年八月十二日，入太微西垣，犯上将屏星执法，勾己往来，至己酉年十一月十二日夜，方出左掖门顺行，自今年正月十日夜，复逆行入东垣，至左掖门。
                                                           【一三六八页】
                            
    秋七月庚午，河阳奏，河涨三丈五尺。乙亥，沧州奏，积雨约一丈二尺。安州奏，沟河泛溢，州城内水深七尺。丙子，帝御崇元殿，授皇太后册，命宰臣苏逢吉行礼。辛巳，三司使奏：“州县令录佐官，请据户籍多少，量定俸户：县三千户已上，令月十千，主簿八千；二千户已上，令月八千，主簿五千；二千户已下〔五〕，令月六千，主簿四千。每户月出钱五百，并以管内中等户充。录事参军、判司俸钱，视州界令佐，取其多者给之，其俸户与免县司差役。”从之。
                                                           【一三六八页】
                            
    八月辛亥，以蒙州城隍神为灵感王，从湖南请也。时海贼攻州城，州人祷於神，城得不陷，故有是请。辛酉，给事中陶谷上言，请停五日内殿转对，从之。壬戌，以兵部侍郎于德辰为御史中丞，边蔚为兵部侍郎。
                                                           【一三六八页】
                           
    九月辛巳，朗州节度使马希萼奏请於京师别置邸院，朗州，原本作“狼州”，今据十国春秋改正。（影库本粘签）不允。是时，希萼与其弟湖南节度使希广方构¤墙之怨，故有是请。帝以湖南已有邸务，不可更置，由是不允，仍命降诏和解焉。
                                                 【一三六八至一三六九页】
                           
    冬十月己亥，帝狩於近郊。丙午，湖南马希广遣使上章，且言荆南、淮南、广南三道结构，欲分割湖、湘，乞聊发兵师，以为援助。时朝廷方议起军，会内难，不果行。丁未，两浙钱弘¤加诸道兵马元帅〔六〕。戊申，彰德军节度使郭谨卒。癸丑，以前同州节度使张彦¤为相州节度使。辛酉，月犯心大星。
                                                           【一三六九页】
                            (续)
    十一月甲子朔，日有蚀之。乙丑，永州唐将军祠赠太保，从湖南请也。己巳，日南至，帝御崇元殿受朝贺，仗¤如式。辛未，诏侍¤步军都指挥使王殷将兵屯澶州。丙子，诛枢密使杨¤、侍¤都指挥使史弘肇、三司使王章，夷其族。是日平旦，甲士数十人由广政殿出，至东庑下，害¤等於阁内，皆死於乱刃之下。又诛弘肇弟小底军都虞候弘朗、如京使甄彦奇、内常侍辛从审、杨¤子比部员外郎廷侃、右¤将军廷伟、左赞善大夫廷倚、王章侄右领¤将军¤、子¤户部员外郎张贻肃〔七〕、枢密院副承宣郭¤、控鹤都虞候高进、侍¤都承局荆南金、三司都勾官柴训等。分兵收捕¤等家属及部曲¤从，尽戮之。少顷，枢密承旨聂文进急召宰臣百僚，班於崇元殿，庭宣曰：“杨¤、史弘肇、王章等同谋叛逆，欲危宗社，并斩之，与卿等同庆。”班退，召诸军将校至万岁殿，帝亲谕史弘肇等欲谋逆乱之状，且言：“弘肇等欺朕年幼，专权擅命，使汝辈常怀忧恐，自此朕自与汝等为主，必无横忧也。”诸军将校拜谢而退。召前任节度使、刺史、统军等上殿谕之。帝遣军士守捉宫城诸门，比近日旰，朝臣步出宫门而去。是日晴霁无云，而昏雾蒙蒙，有如微雨，人情惴恐。日将午，载杨¤等十余尸，分暴於南北市。是日，帝遣腹心¤密诏往澶州、邺都，令澶州节度使李洪义案宋史：洪义本名洪威，避周太祖讳改。（旧五代史考异）诛侍¤步军都指挥使王殷，令邺都屯驻护圣左厢都指挥使郭崇、★案东都事略：郭崇初名崇威，避周太祖讳，止称崇。（旧五代史考异）奉国左厢都指挥使曹英害枢密使郭威及宣徽使王峻。急诏郓州高行周、青州符彦卿、永兴郭从义、兖州慕容彦超、同州薛怀让、郑州吴虔裕、陈州李谷等赴阙。以宰臣苏逢吉权知枢密院事，前青州刘铢权知开封府事，侍¤
                                                 【一三六九至一三七０页】
                           
马军都指挥使李洪建判侍¤司事，内客省使阎晋卿权侍¤马军都指挥使。
                                                           【一三七０页】
                           
    丁丑，澶州节度使李洪义受得密诏，知事不克，乃引使人见王殷。殷与洪义遣本州副使陈光穗¤所受密诏，驰至邺都。案宋史：少帝遣供奉官孟业¤密诏，令洪义杀王殷。洪义素怯懦，虑殷觉，迁延不敢发，遽引业见殷。殷乃锢业，送密诏于周祖。（旧五代史考异）郭威得之，即召王峻、郭崇、曹英及诸军将校，至牙署视诏，兼告杨、史诸公¤枉之状，且曰：“汝等当奉行诏旨，断予首以报天子，自取功名。”郭威等与诸将校前曰：“此事必非圣意，即是李业等窃发，假如此辈便握权柄，国得安乎〔八〕！事可陈论，何须自弃，致千载之下被此恶名。崇等愿从公入朝，面自洗雪。”於是将校等请威入朝，以除君侧之恶，共安天下。★案东都事略：汉隐帝遣使害太祖，魏仁浦曰：“公有大功于朝廷，握强兵，临重镇，以谗见疑，岂可坐而待毙！”教以易其语，云诛将士，以激怒¤心。太祖纳其言。（旧五代史考异）翌日，郭威以¤南行。戊寅，邺兵至澶州。庚辰，至滑州，节度使宋延渥开门迎降。★案欧阳史：庚辰，义成军节度使宋延渥叛附于郭威。与薛史同。通监作辛巳，与薛史异。是日，诏前开封尹侯益、前¤州节度使张彦超、权侍¤马军都指挥使阎晋卿、郑州防御使吴虔裕等，率禁军赴澶州守捉。
                                                 【一三七０至一三七一页】
                           
    辛巳，帝之小竖¤脱自北回。守捉，原本作“字足”，今从通监考异所引薛史改正。又，小竖¤脱，通监“¤”字从“鸟”，欧阳史¤字从“马”。胡三省通监注云：¤，力锺翻，又卢红翻。欧阳史作“¤”，亦音龙。薛史隐帝纪作“¤”，周太祖纪作“¤”，盖亦据汉、周实录，未及改从画一也。今姑从其旧。（影库本粘签）先是，帝遣¤脱侦邺军所至，为游骑所获，郭威即遣¤，因令附奏赴阙之意，仍以密奏置¤脱衣领中。帝览奏，即召李业示之，聂文进、郭允明等在傍，惧形于色。初议车驾幸澶州，及闻邺兵已至河上，乃止。帝大惧，私谓宰臣窦贞固等曰：“昨来之事，太草草耳！”李业等请帝倾府库以给诸军，宰相苏禹¤以为未可。业拜禹¤於帝前，曰：“相公且为官家，莫惜府库。”遂下令侍¤军人给二十缗，下军各给十缗，其北来将士亦准此。仍遣北来将士在营子弟各¤家问，向北谕之。
                                                           【一三七一页】
                           
    壬午，邺军至封丘。慕容彦超自镇驰至，帝遂以军旅之事委之。案宋史侯益传云：周太祖起兵，隐帝议出师御之。益献计曰：“王者无敌于天下，兵不宜轻出，况大名戍卒，家属尽在京城，不如闭关以挫其锐〔九〕，遣其母妻发降以招之，可不战而定。”慕容彦超以为益衰老，作懦夫计，沮之。（旧五代史考异）彦超谓帝曰：“陛下勿忧，臣当生致其魁首。”彦超退，见聂文进，询北来兵数及将校名氏，文进告之。彦超惧，曰：“大是剧贼，不宜轻耳！”又遣袁¤、刘重进、王知则等出师，以继前军。慕容彦超以大军驻於七里郊，掘堑以自¤，都下率坊市出酒食以饷军。癸未，车驾劳军，即日还宫。翌日，慕容彦超扬言曰：“官家宫中无事，明日再出，观臣破贼。”甲申，车驾复出，幸七里店军营。王师阵於刘子陂，★刘子陂，东都事略宋延渥传作留子陂。考通监、欧阳史俱作“刘”，盖地名多用对音字，今仍其旧。（影库本粘签）与邺军相望。太后以帝至晚在外，遣中使谓聂文进曰：“贼军在近，大须用意！”文进曰：“有臣在，必不失策，纵有一百个郭威，亦当生擒之耳！”彦超轻脱，先击北军，郭威命何¤进、王彦超、李筠等大合骑以乘之。彦超退¤，死者百余人，於是诸军夺气，稍稍奔於北军。吴虔裕、张彦超等相继而去，慕容彦超以部下十数骑奔兖州。是夜，帝与宰臣从官宿於野次，侯益、焦继勋潜奔邺军。
                                                 【一三七一至一三七二页】
                            (续)
    乙酉旦，帝策马至玄化门，刘铢在门上，问帝左右：“兵马何在？”乃射左右。帝回，与苏逢吉、郭允明诣西北村舍，郭允明知事不济，乃¤刃於帝而崩，时年二十。苏逢吉、郭允明皆自杀。案通监考异引刘恕曰：允明，帝所亲信，何由弑逆？盖郭威兵杀帝，事成之日讳之，因允明自杀而归罪耳。今考刘恕所辨，只以揣度言之，亦无实据，薛史盖据当时实录也〔一０〕。是日，周太祖自迎春门入，诸军大掠，烟火四发，翌日至晡方定。前滑州节度使白再荣为乱兵所害，吏部侍郎张允坠屋而死。周太祖既入京城，命有司迁帝梓宫於太平宫。或曰：“可依魏高贵乡公故事，以公礼葬之。”周祖曰：“予颠沛之中，不能护¤至尊，以至於此，若又贬降，人谓我何！”於是诏择日举哀，命前宗正卿刘¤主丧。丙戌，太后诰曰：
        高祖皇帝翦乱除凶，变家为国，救生灵於涂炭，创王业於艰难，甫定寰区，遽遗
    弓剑。枢密使郭威杨¤、侍¤使史弘肇、三司使王章亲承顾命，辅立少君，协力同心
    ，安邦定国。旋属四方多事，三叛连衡，吴、蜀内侵，契丹启衅，蒸黎凶惧，宗社阽
    危。郭威授任专征，提戈进讨，躬当矢石，尽扫烟尘，外寇荡平，中原宁谧。复以强
    敌未殄，边塞多艰，允赖宝臣，往临大邺，疆埸有蕃篱之固，朝廷宽宵旰之忧。不谓
    凶竖连谋，¤小得志，密藏锋刃，窃发殿庭，已杀害其忠良，方奏闻於少主，无辜受
    戮，有口称¤。而又潜差使臣，矫¤宣命，谋害枢密使郭威、宣徽使王峻、侍¤步军
    都指挥使王殷等。人知无罪，天不助奸。
        今者，郭威，王峻，澶州节度使李洪义，前曹州防御使何¤进，前复州防御使王
                                                 【一三七二至一三七三页】
                           
    彦超，前博州刺史李筠，北面行营马步都指挥使郭崇，步军都指挥使曹英，护圣都指
    挥使白重赞、索万进、田景咸、樊爱能、李万全、史彦超，奉国都指挥使张铎、王晖
    、胡立，弩手指挥使何¤等，径领兵师，来安社稷。逆党皇城使李业、内客省使阎晋
    卿、枢密都承旨聂文进、飞龙使後赞、翰林茶酒使郭允明等，胁君於大内，出战于近
    郊，及至力穷，遂行弑逆，¤愤之极，今古未闻。
        今则凶党既除，¤情共悦。神器不可以无主，万机不可以久旷，宜择贤君，以安
    天下。河东节度使崇、许州节度使信，皆高祖之弟，徐州节度使¤、开封尹承勋，高
    祖之男，俱列磐维，皆居屏翰，宜令文武百辟，议择嗣君，以承大统云。
                                                 【一三七三至一三七四页】
                           
    枢密使郭威以萧墙变起，宗¤无奉，率¤臣候太后，请定所立，且言：“开封尹承勋，高祖皇帝之爱子也，请立为嗣。”太后告以承勋羸病日久，不能自举，周太祖与诸将请视承勋起居，及视之，方信，遂议立高祖从子、徐州节度使¤为嗣。己丑〔一一〕，太后诰曰：“天未悔祸，丧乱孔多，嗣主幼冲，¤凶蔽惑，构奸谋於造次，纵毒虿於斯须，将相大臣，连颈受戮，股肱良佐，无罪见屠，行路咨嗟，¤心扼腕，则高祖之洪烈将坠于地。赖大臣郭威等，激扬忠义，拯济颠危，除恶蔓以无遗，俾缀旒之不绝。宗祧事重，缵继才难，既闻将相之谋，复考蓍龟之兆，天人协赞，社稷是依。徐州节度使¤，禀上圣之资，抱中和之德，先皇如子，锺爱特深，固可以子育兆民，君临万国，宜令所司择日备法驾奉迎即皇帝位。於戏！神器至重，天步方艰，致理保邦，不可以不敬，贻谋听政，不可以不勤，允执厥中，祗膺景命。”是日，遣前太师冯道等往徐奉迎。
                                                 【一三七四至一三七五页】
                           
    周太祖以嗣君未至，万机不可暂旷，率¤臣请太后临朝，诰答曰：“昨以奸邪构衅，乱我邦家，勋德¤忠，剪除凶慝，俯从人欲，已立嗣君，宗社危而再安，纪纲坏而复振。皇帝法驾未至，庶事方殷，百辟上言，请予¤政，宜允舆议，权总万机，止於浃旬，即复明辟”云。按前代故事，太上皇称诰，太皇太后、皇太后曰令，今云诰，有司误也。以宣徽南院使王峻为枢密使，右神武统军袁¤为宣徽南院使，陈州刺史李谷权判三司，步军都指挥使王殷为侍¤亲军马步都指挥使，护圣左厢都指挥使郭崇为侍¤马军都指挥使〔一二〕，奉国左厢都指挥使曹英为侍¤步军都指挥使。镇州、邢州驰奏，契丹寇¤州，陷内丘县。时契丹永康王兀欲率部族两道入边，内丘城小而固，契丹攻之，五日不下，敌人伤者甚¤。时有官军五百，在城防戍，攻急，官军降於敌，屠其城而去。案辽史世宗纪：十月，自将南伐，攻下安平、内丘、束鹿等城，大获而还。与薛史所载互有详略。
                                                           【一三七五页】
                           
    庚寅，枢密使郭威奏，左军巡勘得飞龙使後赞款伏，与苏逢吉、李业、阎晋卿、聂文进、郭允明等同谋，令散员都虞候奔德等下手杀害史弘肇等。权开封尹刘铢具伏，朋附李业为乱，屠害将相家属。其刘铢等准诰旨处置讫，¤苏逢吉、郭允明、阎晋卿、聂文进首级，并枭於南北市，其骨肉放弃。辛卯，河北诸州驰报，契丹深入。太后诰曰：“王室多故，边境未宁，内难虽平，外寇仍炽。据北面奏报，强敌奔冲，继发兵师，未闻平殄，须劳上将，暂自临戎。宜令枢密使郭威部署大军，早谋掩击，其军国庶事，权委宰臣窦贞固、苏禹¤、枢密使王峻等商量施行，在京马步兵士，委王殷都大提举。”
                                                 【一三七五至一三七六页】
                            (续)
    十二月甲午朔，郭威领大军北征。丁酉，以翰林学士、尚书户部侍郎、知制诰范质为枢密副使。案东都事略：周太祖征李守贞，每朝廷遣使¤诏，处分军事，皆中机会，太祖问：“谁为此辞？”使者以范质对，太祖曰：“宰相器也。”太祖起兵入京师，遽令草太后诰及议迎湘阴公仪注〔一三〕。乃白太后，以质为兵部侍郎、枢密副使。（旧五代史考异）陕州李洪信奏，马步都指挥使聂召、奉国指挥使杨德、护圣指挥使康审澄等，与节度使判官路涛、掌书记张洞、都押衙杨绍¤等，同情谋叛，并杀之。惟康审澄夜中放火斩关，奔归京师。初，朝议以诸道方镇皆是勋臣，不谙政理，其都押衙孔目官，令三司军将内选才补之，藩帅不悦，故洪信因朝廷多故，诬奏加害焉。壬寅，湖南上言，朗州马希萼引五溪蛮及淮南洪州军来攻当道，望量差兵士於淮境牵引。乙巳，遣前淄州刺史陈恩让领军入淮南界〔一四〕，以便宜进取。辛亥，遣宰相苏禹¤及朝臣十员，往宋州迎奉嗣君。壬子，枢密使郭威次澶州，何¤进已下及诸军将士，扶拥威请为天子，即日南还。威上章于太后，言为诸军所迫班师。庚申，威至北郊，驻军於¤门村。许州巡检、前申州刺史马铎奏，节度使刘信自杀。壬戌，奉太后诰，命枢密使侍中郭威监国，中外庶事，并取监国处分。先是，枢密使王峻以湘阴公已在宋州，虑闻澶州之事，左右变生，遣侍¤马军指挥使郭崇率七百骑往¤之。★案东都事略郭崇传：王峻遣崇率七百骑拒¤，遇于睢阳，崇曰：“澶州兵变，遣崇来¤乘舆，非有他也。”具言军情有属〔一五〕，天命已定。¤执崇手而泣，崇即送¤就馆。（旧五代史考异）己未，太后诰曰；“比者，枢密使郭威，志安社稷，议立长君，以徐州节度使¤，高祖近亲，立为汉嗣，爰自藩镇，徵赴京师。虽诰命寻
                                                 【一三七六至一三七七页】
                           
行，而军情不附，天道在北，人心靡东，适当改卜之初，俾膺分土之命。¤可降授开府仪同三司、检校太师、上柱国，封湘阴公，食邑三千户，食实封五百户。”
                                                           【一三七七页】
                           
    明年正月丁卯，太后诰，奉符宝於监国，可即皇帝位。周太祖践阼，奉太后为母，迁於西宫，上尊号曰昭圣太后。是月十五日，周太祖与百僚诣帝殡宫，成服亲奠，不视朝七日。又诏太常定¤曰隐。以其年八月二日，复遣前宗正卿刘¤护灵¤，备仪仗，葬于许州阳翟县之颍陵，¤神主于高祖之寝宫。帝姿貌白¤，眉目疏朗，未即位时，目多闪掣，唾¤不止，即位之始，遽无此态，及内难将作，复如故。帝自关西平定之後，稍生骄易，然畏惮大臣，未至纵恣。尝因乾象差忒，宫中或有怪异，召司天监赵延¤讯其休咎，延¤对以修德即无患。既退，遣中使就问延¤曰：“何者为德？”延¤劝读贞观政要。案东都事略张昭传：隐帝年十九，犹有童心，昵近小人。昭上疏谏：“请近师傅，延问正人〔一六〕，以开聪明。”隐帝不省。（旧五代史考异）迩後与聂文进、郭允明、後赞狎习，信其邪说，以至于败。高祖之征邺城也，一旦，帝语太祖曰：“我夜来梦尔为驴，负我升天，既舍尔，俄变为龙，舍我南去，是何祥也？”周太祖抚掌而笑。冥符¤¤，岂偶然哉！★永乐大典卷一万六千二百二。
                                                 【一三七七至一三七八页】
                              
    史臣曰：隐帝以尚幼之年，嗣新造之业。受命之主，德非禹、汤；辅政之臣，复非伊、吕。将欲保延洪之运，守不拔之基，固不可得也。然西摧三叛，虽仅灭於¤枪；而内稔¤凶，俄自取於狼狈。自古覆宗绝祀之速者，未有如帝之甚也。噫！盖人谋之弗臧，非天命之遽夺也。永乐大典卷一万六千二百二。
                                                           【一三七八页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百四

    汉书六
      后妃列传第一
                                                           【一三八一页】
                            
    高祖皇后李氏，晋阳人也。高祖微时，尝牧马於晋阳别墅，因夜入其家，劫而取之。及高祖领藩镇，累封魏国夫人。高祖建义於太原，欲行颁赉於军士，以公帑不足，议率井邑，助成其事。后闻而谏曰：“自晋高祖建义，及国家兴运，虽出於天意，亦土地人民¤力同致耳，未能惠其¤而欲夺其财，非新天子恤隐之理也。今後宫所积，宜悉以散之，设使不厚，人无怨言。”高祖改容曰：“敬闻命矣。”遂停敛贷之议，后倾内府以助之，中外闻者，无不感悦。天¤十二年，册为皇后。隐帝即位，尊为皇太后。永乐大典卷一万六千三百九十。  案：以下疑有阙文。据通监云：隐帝与李业等谋诛杨¤等。议既定，入白太后。太后曰：“兹事何可轻发，更宜与宰相议之。”业时在旁曰：“先帝尝言，朝廷大事不可谋及书生，懦怯误人。”太后复以为言，帝忿曰：“国家之事，非闺门所知。”拂衣而出。又云：南北军遇於刘子陂〔一〕，帝欲自出劳军，太后曰：“郭威吾家故旧，非死亡切身，何以至此！但按兵守城，飞诏谕之，观其志趣，必有辞理，则君臣之礼尚全，慎勿轻出。”帝不从。薛史载於李业传，当系史家前後省文。
                                                 【一三八一至一三八二页】
                            
    周太祖入京，凡军国大事，皆请后发教令以行之。是岁，议立徐州节度使¤为帝，案通监考异引隐帝实录云：初议立徐帅，太后遣中使驰谕刘崇，请崇入缵大位，崇知立其子，上章谦逊。以当日事理推之，既召湘阴，不应复召崇，疑传闻之误。（旧五代史考异）以迎奉未至，周太祖乃率¤臣拜章，请后权临朝听政，后於是称诰焉。及周太祖为六军推戴，上章具述其事，且言愿事后为慈母。后下诰答曰：“侍中功烈崇高，德声昭著，翦除祸乱，安定乾坤，讴歌有归，历数攸属，所以军民推戴，亿兆同欢。老身未终残年，属兹多难，惟以衰朽，托於始终。载省来¤，如母见待，感念深意，涕泗横流”云。乃出戎衣、玉带以赐周太祖。周太祖即位，上尊号曰德圣皇太后，居於太平宫。周显德元年春薨。★永乐大典卷一万七千三百一十二。  案：隐帝未立皇后，据薛史张彦成传云：隐帝娶彦成女。杨¤传云：隐帝所爱耿夫人，欲立为后，¤以为太速，夫人卒，隐帝欲以后礼葬，¤又止之。盖隐帝在位三年，崩时年二十，故未及册立皇后也。又，五代会要载：汉高祖长女永宁公主，降宋延渥，天¤十二年四月封，至乾佑二年十二月，追封秦国长公主。通监以永宁公主为晋高祖女，盖误。  又，王禹¤小畜集宋公神道碑云：汉高祖领侍¤军，朝望甚重。以公名家子，又後唐之出也，风骨俊秀，异乎诸孤，命长子承训奉书于贵主，先以袭衣名马遗焉。承训，即汉之开封尹魏王也。公与贵主拒而不纳。汉祖又敕其子曰：“宋氏不谐，勿复见我矣！”贵主知志不可夺，遂许之。延渥，唐义宁公主之子也。（孔子）
                                                 【一三八二至一三八三页】
                                
@
#篇名:旧五代史
#类型:史;北宋
#时代:6

          《旧五代史》卷:一百五

    汉书七
      宗室列传第二
                                                           【一三八五页】
                              
    魏王承训，字德辉，高祖之长子也。少温厚，美姿仪，高祖尤锺爱。在晋累官至检校司空，国初授左¤上将军。左¤，原本作“左衡”，今从欧阳史改正。（影库本粘签）高祖将赴洛，命承训北京大内巡检，未几，诏赴阙，授开封尹、检校太尉、同平章事。以天¤十二年十二月十一日薨於府署，年二十六。高祖发哀於太平宫，哭之大恸，以至於不豫。是月，追封魏王，归葬於太原。★永乐大典卷六千七百六十。
                                                           【一三八五页】
                              
    陈王承勋，亦高祖之幼子也。国初授右¤大将军，隐帝嗣位，加检校太尉、同平章事，遥领兴元尹，俄代侯益为开封尹，进位检校太师、兼侍中。乾佑三年冬十一月，萧墙之乱，隐帝崩，军情欲立勋为嗣。案：立勋为嗣，疑脱“承”字，册府元龟引薛史亦同。盖承勋在隐帝时避御名，故去“承”字也。薛史仍当时实录之旧，未及改归画一，今姑仍其旧。（旧五代史考异）时勋已病，大臣及诸将请候勋起居。太后令左右以卧榻舁之以见，诸将就视，知勋之不能兴，故议立刘¤。周广顺元年春卒。周太祖下诏封陈王。★永乐大典卷六千七百六十。
                                                 【一三八五至一三八六页】
                              
    蔡王信，高祖之从弟也。少从军，渐至龙武小校。高祖镇¤州，为兴捷军都将，兴捷军，原本作“兴睫”，今从册府元龟改正。（影库本粘签）领龚州刺史、检校太保。国初，为侍¤马军都指挥使、检校太傅兼义成军节度使。寻移镇许州，加太尉、同平章事。高祖寝疾大渐，杨¤受密旨遣信赴镇，信即时戒路，不得奉辞，雨泣而去。隐帝即位，加检校太师。关辅贼平，就加侍中。信性昏懦，黩货无厌，喜行酷法。掌禁军时，左右有犯罪者，召其妻子，对之脔割，令自食其肉；或从足支解至首，血流盈前，而命乐对酒，无仁愍之色。未尝接延宾客。在镇日，聚敛无度，会高祖山陵梓宫经由境上，信率掠吏民，以备迎奉，百姓苦之。初，闻杀杨¤、史弘肇，遽启宴席，集参佐宾幕，令相致贺。曰：“我谓天无眼，令我三年不能适意。主上孤立，几落贼手，诸公劝我一杯可也。”俄萧墙之变，忧不能食。寻有太后令，言立湘阴公，即令其子往徐州奉迎。数日，陈思让率马军经过城西，但令供顿，不敢出城。未几，澶州军变，王峻遣前申州刺史马铎领军赴州巡检，铎引军入城，信惶惑自杀。广顺初，追封蔡王。★永乐大典卷六千七百六十。
                                                 【一三八六至一三八七页】
                               (续)
    湘阴公¤，为徐州节度使。乾佑元年八月中，有云见五色。册府元龟卷九百五十一。明年冬杪，有鸟翔集於鲜碧堂庭树，黄质朱喙，金目青翼，绀趾玄尾，有类於凤。有宾佐叹曰：“野鸟入室，主人将去。”旬浃而不知所之。永乐大典卷一万一千四百八十五。乾佑三年冬十一月，周太祖驻军於京师，议立嗣君，奉太后诰，立¤为嗣。传诰之际，冯道笏坠於地，左右恶之。永乐大典卷一万七千三百一十一。冯道至，¤出郊迎，常所乘马比甚驯服，至是马蹄¤奔逸，人不可制，乃以他马代之，时以为不祥。永乐大典卷一万一千六百五十五。将离彭城，尝一日，天有白光一道自西来，照城中如昼，有声如雷，时人谓之天裂；又有巨星坠於徐野，殷然有声，或谓之天狗。後¤果废死。册府元龟卷九百五十一。  案：湘阴公传，原本残阙，今采册府元龟补之，以存大概。  五代史补：郭忠恕，七岁童子及第，富有文学，尤工篆隶。尝有人於龙山得鸟¤篆，忠恕一见，辄诵如宿习。乾佑中，湘阴公镇徐州〔一〕，辟为推官。周祖之入京师也，少主崩於北岗，周主命宰相冯道迎湘阴公，将立之，至宋州，高祖已为三军推戴。忠恕知事变，乃正色责道曰：“令公累朝大臣，诚信著於天下，四方谈士，无贤不肖皆以为长者，今一旦返作脱空汉，前功业并弃，令公之心安乎？”道无言对。忠恕因劝湘阴公杀道以奔河东，公犹豫未决，遂及於祸。忠恕窜¤久之，晚年尤好轻忽，卒以此败，坐除名配流焉    案：湘阴公传，原本残阙，考十国春秋湘阴公传云：湘阴公¤，世祖子也，高祖爱之，以为己子。乾佑元年，拜武宁军节度使，二年，加同平章事。郭威既败慕容彦超于北郊，隐帝遇弑，威入京师，谓诸大臣密相推戴，及见宰相冯道等，道殊无意。威不得已，见道下拜，而道犹受拜如平
                                                 【一三八七至一三八八页】
                              
时，徐劳之曰：“公行良苦。”威意色皆沮，以为大臣未有推己意，又难于自立，因与王峻入白太后，推择汉嗣。¤臣乃共奏曰〔二〕：“武宁节度使¤，高祖爱以为子，宜立为嗣。”乃遣太师冯道率百官往迎，道揣威意不在¤，直前问曰：“公此举由衷乎？”威指天为誓。道既行，语左右曰：“吾生平不作谬语人，今谬语矣。”道见¤，传太后意召之。¤行至宋州，威已自澶州为兵士拥还京师。王峻虑¤左右生变，遣侍¤马军指挥使郭崇威以兵七百骑¤¤。崇威至宋州，¤登楼问崇威所以来之意，崇威曰：“澶州军变，惧未察之，遣崇威护¤，非恶意也。”¤召崇威，崇威不敢进。冯道出与崇威语，崇威乃登楼见¤。时护圣指挥使张令超帅步兵为¤宿¤，判官董裔说¤曰：“观崇威瞻视举措，必有异谋。道路皆言郭威已为天子，而陛下深入不止，祸其至哉。请急召令超，谕以祸¤，使夜以兵劫崇威所属士卒，明日掠睢阳金帛，募士卒，北走太原。彼新定京邑，未暇追我，此策之上也。”¤犹豫未决。是夕，崇威密诱令超归郭氏，尽夺¤部下兵。郭威以书召道先归，留其副赵上交，王度奉¤入朝太后，道乃辞¤先还。¤谓道曰：“寡人此来，所恃者以公三十年旧相，是以不疑。”道默然。¤客将贾贞等数目道，欲图之，¤曰：“勿草草，事岂出于公耶！”道已去，崇威乃幽¤于外馆，杀贾贞、董裔及牙内都虞候刘¤、孔目官夏昭度等。郭威已监国，太后乃下诏曰：“比者，枢密使威，志安宗社，议立长君，以徐州节度使¤，高祖亲近，立为汉嗣，乃自藩镇，召赴京师。虽诰命已行，而军情不附。天道在北，人心靡东，适当改卜之初，俾应分土之命。¤可降授开府仪同三司、检校太师、上柱国，封湘阴公。”¤卒以杀死。（旧五代史考异）
                                                 【一三八八至一三八九页】
                                
@
#篇名:旧五代史
#类型:史;北宋
#时代:6

          《旧五代史》卷:一百六

    汉书八
      列传第三
                                                           【一三九一页】
                              
    王周，魏州人。少勇健，从军事唐庄宗、明宗，稍迁裨校，以战功累历郡守。晋天¤初，天¤，原本误作“天祉”，今据文改正。（影库本粘签）范延光叛於魏州，周从杨光远攻降之，安重荣以镇州叛，从杜重威讨平之，以功授贝州节度使，岁余，移镇泾州。先是，前帅张彦泽在任苛虐，部民逃者五千余户，及下车，革前弊二十余事，逃民归复，赐诏褒美。後历邓、陕二镇。阳城之役，周时为定州节度使，大军往来，供馈无阙，未几，迁镇州节度使。周禀性宽惠，人庶便之。开运末，杜重威降於契丹，引契丹主临城谕之。周泣曰：“受国重恩，不能死战，而以兵降，何面南行见人主与士大夫乎？”乃痛饮欲引决，家人止之，事不获已，及见契丹主，授邓州节度使、检校太师。高祖定天下，移镇徐州，加同平章事。乾佑元年二月，以疾卒於镇，辍视朝二日，赠中书令。周性宽恕，不忤物情。初刺信都，州城西桥败，覆民租车。周曰：“桥梁不饬，刺史之过也。”乃还其所沈粟，出私财以修之，民庶悦焉。★永乐大典卷一万八千一百三十二。
                                                 【一三九一至一三九二页】
                            
    刘审交，字求益，幽州文安人也。祖海，父师遂。审交少读书，尤精吏道，起家署北平主簿，转兴唐令，本府召补牙职。刘守光之僭号，伪署兵部尚书，燕亡，归於太原。庄宗知之，用为诸府从事。同光初，赵德钧镇幽州，朝廷以内官马绍宏为北面转运使，辟审交为判官。王都据定州叛，朝廷命王晏球进讨，以审交为转运供军使，王都平，以劳授辽州刺史。辽州，原本作“达州”，今据册府元龟改正。（影库本粘签）明年，复为北面供军转运使，改磁州刺史，以母年高，去官就养。及丁内艰，毁瘠过礼，服阕，不出累年。★案：欧阳史作不调累年〔一〕。（旧五代史考异）
                                                           【一三九二页】
                            
    晋高祖践阼，范延光以魏州叛，命杨光远以总兵讨之，复召审交为供馈使。邺中平，命审交为三司使，授右¤大将军。六年夏，出为陈州防御使，岁余，移襄州防御使，审交治襄、汉，抚绥有术，民庶怀之。青州杨光远平，降平卢军为防御州，复用审交为防御使，累官至检校太傅。时用军之後，审交矜恤抚理，凋弊复苏。
                                                           【一三九二页】
                            
    契丹破晋，审交以代归，萧翰在都，复用为三司使。翰归蕃，李从益在汴州，召高行周、武行德将委以军事，皆不受命。寻闻高祖起义於太原，史弘肇在泽潞，都人大惧。时有燕军千人守捉诸门，案：杜重威传作千五百人。（旧五代史考异）李从益母王淑妃询於文武臣僚曰：“予子母在洛，孤危自处，一旦为萧翰所逼，致令及此。但遣人迎请太原，勿以予子母为事。”或曰：“收拾诸处守营兵士与燕军，足以把城，★把城，原本作“将城”，今从通监改正。（影库本粘签）以俟河北救应可也。”妃曰：“非谋也，我子母亡国之余，安敢与人争天下！”¤议籍籍，犹以把城为词。审交曰：“余燕人也，今城有燕军，固合为燕谋，然事机有所不可。此城经敌军破除之後，民力空匮，余¤幸存，若更谋之不臧，闭门拒守，一月之内，无复遗类。诸军勿言，宜从太妃处分。”繇是从益遣使往太原贡奉。高祖至汴，罢使归班。隐帝嗣位，用为汝州防御使，汝为近辅，号为难治，审交尽去烦弊，无扰於民，百姓歌之。
                                                           【一三九三页】
                            
    乾佑二年春卒，年七十四。郡人聚哭柩前所，列状乞留葬本州界，立碑起祠，以时致祭，本州以闻。诏曰：“朝廷之制，皆有旧章，牧守之官，比无赠典。其或政能殊异，惠及蒸黎，生有令名，没留遗爱，褒贤¤善，岂限彝章。可特赠太尉，吏民所请宜依。”故相国、太师、秦国公冯道闻之曰：“予尝为刘汝州僚佐，知其为人廉平慈善，无害之良吏也。刺辽、磁，治陈、襄、青，皆称平允，不显殊尤。其理汝也，又安有异哉！民之租赋不能减也，徭役不能息也，寒者不能衣也，馁者不能食也，百姓自汲汲然，而使君何有於我哉！然身死之日，致黎民怀感如此者，诚以不行鞭朴，不行刻剥，不因公而循私，不害物以利己，确然行良吏之事，薄罚宥过，谨身节用，节用，原本脱“用”字，今从册府元龟增入。（影库本粘签）安俸禄、守礼分而已。凡从事於斯者，孰不能乎！但前之守土者，不能如是，是以汝民咨嗟爱慕。今天下戎马之後，四方凶盗之余，杼轴空而赋敛繁，人民稀而仓廪匮，谓之康泰，未易轻言。侯伯牧宰，若能哀矜之，不至聚敛，不杀无辜之民，民为邦本，政为民本，和平宽易，即刘君之政安足称耶！复何患不至於令名哉！”道仍为著哀词六章，镌於墓碑之阴焉。★永乐大典卷九千九十九。
                                                 【一三九三至一三九四页】
                              
    武汉球，泽州人也。少拳勇，潞帅李嗣昭倚为亲信，事唐庄宗、明宗，继为禁军裨校。清泰中，会晋高祖引契丹为援，与朝廷隔绝，遂归晋祖。天¤初，授赵州刺史，赵州，原本讹作“赵祖”，今据文改正。（影库本粘签）入为奉国军都指挥使，出刺曹州。开运初，迁耀州团练使。高祖至东京，授¤州刺史，汉球以目疾年高辞郡，帝曰：“广平小郡，卿卧理有余，无以疾辞。”至郡未¤，复以目疾请代而免。乾佑二年秋，卒於京师。汉球虽出自行伍，然长於抚理，常以掊敛为戒，民怀其惠，身死之日，家无余财。有管迥者，汉球守郡日，辟为判官。及汉球卒於汴，迥在¤州未之知，一日，忽谓所亲曰：“太保遣人召我。”遂沐浴，新衣冠，无疾瞑目而终。家人不知其故，後数日，方闻汉球卒。★永乐大典卷一万八千一百三十二。
                                                 【一三九四至一三九五页】
                              
    张¤，同州车渡村人，故太原监军使承业之犹子也。承业，唐书有传。唐天佑中，承业佐唐武皇、庄宗有功，甚见委遇，¤闻之，与昆仲五人，自故里奔于太原，庄宗皆任用之。¤，天佑十三年补麟州刺史。承业治家严毅，小过无所容恕，一侄为磁州副使，以其杀河西卖羊客，承业立捕斩之。常诫¤等曰：“汝车渡村百姓刘开道下贼，刘开道下贼，疑有脱字。据薛史刘知俊传云，当时称知俊为刘开道，盖承业谓¤少时尝从刘知俊作贼也，今姑仍原文。（影库本粘签）惯作非为，今须改行，若故态不除，死无日矣。”故¤所至不敢诛求。晋天¤中，为密州刺史，秩满入居环¤。乾佑三年夏，卒於官。辍视朝一日。★永乐大典卷六千三百五十。
                                                           【一三九五页】
                              
    李殷，蓟州人也。自後唐庄宗、明宗、晋高祖朝，以偏校递迁，历官至检校司徒，累为郡守。性沈厚，所¤无苛暴之名。晋少帝御契丹於澶渊，殷典禁旅，驾还，授¤州留後，俄加检校太保。开运中，授定州节度使，将行，启少帝曰：“臣之此行，破敌必矣。”¤皆壮其言。及至郡，威略无闻，敌再至，首纳降款。後随契丹至常山，其将解里遣殷与契丹首领杨安，同拒我师於¤水，俄而安退，殷以橐装¤马遗安。安既北走，殷匿於丘墓获免，驰以归我。高祖嘉其首赴朝阙，及魏州平，以甘陵乏帅，乃命殷为贝州节度使，加检校太傅。乾佑初，卒於镇。诏赠太师。永乐大典卷一万三百九十。
                                                 【一三九五至一三九六页】
                              
    刘在明，幽州人。少有胆气，本州节度使刘守光用为亲信，出为平塞军使。守光败，归於太原，唐庄宗收为列校。明宗时，为捧圣左厢都指挥使，领和州刺史。从幸汴州，至荥阳，闻朱守殷叛，用为前锋。至汴城，率先登城，贼平，授汴州马步军都指挥使。应顺初，为贝州刺史。明年，移赵州，兼北面行营马军都指挥使，以军戍易州。清泰末，幽州节度使赵德钧引军赴团柏谷，路由易州，取在明军从。及德钧兵败，在明奔归怀州，唐末帝令与苌从简同守河阳。晋祖至，乃迎之，京都事定，出为单州刺史。天福中，李金全以安州叛，安州，原本作“要州”，今据通监改正。（影库本粘签）在明从李守贞攻之，大破淮贼，以功授安州防御使，明年，移绛州。杨光远据青州叛，召为行营马步军都指挥使，领齐州防御使。青州平，迁相州留後，历邢州、晋州留後。★案通监云：契丹入汴，建雄留後刘在明朝于契丹，以节度副使骆知朗知州事。（旧五代史考异）高祖践阼，授幽州道行营都部署，★案通监：在明先为成德军留後，继授幽州道马步都部署。与薛史前後互异。（旧五代史考异）时契丹守中山，在明出师经略，契丹乃弃城而去，遂授镇州留後。乾佑元年五月，正授镇州节度使。六月，以疾卒于镇。赠侍中。★永乐大典卷九千九十九。
                                                 【一三九六至一三九七页】
                              
    马万，澶州人也。少从军，善水游。唐庄宗与梁军对垒於河上，庄宗於德胜渡夹河立南北寨。会梁军急攻南寨，立南北寨，原本脱“会梁军急攻南寨”七字，今据册府元龟增入。（影库本粘签）於中流联战舰以绝援路，昼夜攻城者三日，寨将氏延赏告急於庄宗。庄宗隔河望敌，无如之何，乃召人能水游破贼者。时万兄弟皆应募，遂潜行入南寨，往来者三，又助烧船舰，汴军遂退。由此升为水军小校，渐典禁军，遥领刺史，累迁奉国左厢都指挥使、泗州防御使。晋天福二年夏，范延光叛於邺，牙将孙锐率兵至黎阳，朝廷遣侍¤马军都指挥使白奉进领兵渡滑州，万亦预其行。时滑州节度使符彦饶潜通邺下，杀白奉进於牙署。★案薛史晋列传：符彦饶以忿争杀白奉进，非潜通邺下也。此传盖沿实录传闻之误，通监从晋列传。（旧五代史考异）万领本军兵士将助乱，会奉国右厢都指挥使卢顺密亦以兵至，谕以逆顺，万不得已，与顺密急趋公府，执彦饶生送阙下。朝廷即以万为滑州节度使，而卢顺密酬之甚浅。居无何，晋高祖稍知其事，即以顺密为泾州兵马留後，渐薄於万。万镇邓州，未几罢镇，授上将军，以目疾致仕。乾佑三年四月卒。辍视朝一日。★永乐大典卷一万八千一百三十二。
                                                           【一三九七页】
                              
    李彦从，字士元，汾州孝义人。父德，麟州司马。彦从少习武艺，出行伍间，高祖典禁军，以乡里之旧，任为亲信。国初，用为左飞龙使、检校司空。镇州逐敌之际，请兵于朝廷，高祖令彦从率军赴之。乾佑初，领恩州刺史。赵晖讨王景崇于岐下，彦从为兵马都监，破川军有功，贼平，授濮州刺史，治有政能，百姓悦之。乾佑三年冬，卒於郡。永乐大典卷一万三百九十。
                                                 【一三九七至一三九八页】
                              
    郭谨，字守节，太原晋阳人。谨少从军，能骑射，历河中教练使。晋天福中，迁奉国右厢都指挥使，领禺州刺史。三年，转奉国左厢都指挥、泗州防御使，岁余，授侍¤步军都指挥使兼宁江军节度使。六年，从幸邺。七年，晋祖崩，少帝即位，授彰德军节度使，领军如故。开运初，出授¤州。二年，入为左神武统军。三年，复镇¤州〔二〕。高祖践阼，以乡国旧臣，加检校太尉，移镇滑台。乾佑初，复授彰德军节度使。二年，就加检校太师。三年〔三〕，入朝，加食邑。是岁冬十月，卒於位，年六十。辍视朝二日，赠侍中。永乐大典卷二万二千一百六十一。
                                                           【一三九八页】
                             
    皇甫立，代北人也。唐明宗之刺代州，署为牙校，从历藩镇。性纯谨，明宗深委信之，王建立、安重诲策名委质，皆在立後。明宗践阼，以立为忻州刺史。长兴末，转¤州团练使。应顺初〔四〕，迁¤州节度使，检校太保。清泰三年春，移镇潞州，未几，改华州。晋天福中，授左神武统军。少帝即位，历左金吾¤上将军，累官至检校太尉。高祖定天下，授特进、太子太师致仕。乾佑二年秋卒。永乐大典卷一万九百七十一。
                                                 【一三九八至一三九九页】
                           
    白再荣，本蕃部人也。案：欧阳史作不知其世家何人也。（旧五代史考异）少从军，累迁护圣左厢指挥使。晋末，契丹犯阙，明年，契丹主北去，再荣从帐至真定。其年闰七月晦，李筠、何福进相率杀契丹帅麻答，据甲仗库，敌势未退，筠等使人召再荣。再荣端坐本营，迟疑久之，为军吏所迫，乃行。翊日，逐出麻答，诸军以再荣名次在诸校之右，乃请权知留後事。★案东都事略李筠传：筠请冯道领节度，道曰：“予主奏事而已，留後事当议功臣为之。”以诸将之甲者为留後。（旧五代史考异）
                                                           【一三九九页】
                           
    再荣贪昧无决，举止多疑，出入骑从，露刃注矢，诸校不相统摄，互有猜贰。奉国厢主王饶惧为再荣所¤，乃据东门楼，以兵自¤，伪称足疾，不敢见再荣。司天监赵延¤俱与之善，乃来往解释，遂无相忌之意。再荣以李崧、和凝携家在彼，令军士数百人环迫崧、凝，以求赏给。崧、凝各出家财与之，再荣欲害崧以利其财。前磁州刺史李谷谓再荣曰：“公与诸将为契丹所掳，凌辱万端，旦夕忧死。今日¤力逐出蕃戎，镇民死者不下三千人，岂独公等之功！才得生路，便拟杀一宰相，他日到阙，傥有所问，何以为辞？”再荣默然。再荣又欲括率在城居民家财，以给军士，李谷又譬解之，乃止。其汉人曾事麻答者尽拘之，以取其财。
                                                 【一三九九至一四００页】
                           
    高祖以再荣为镇州留後，为政贪虐难状，镇人呼为“白麻答”。未几，移授滑州节度使，箕敛诛求，民不聊生，乃徵还京师。周太祖入京城，军士攻再荣之第，迫胁再荣，尽取财货既，军士前启曰：“某等军健，常趋事麾下，一旦无礼至此，今後何颜谒见？”即奋刃击之，挈其首而去，後家人以帛赎葬之。永乐大典卷一万八千一百三十三。
                                                           【一四００页】
                             
    张鹏，镇州鼓城人。幼为僧，知书，有口辩，喜大言，後归俗。唐末帝为潞王时，鹏往依焉，及即位，用为供奉官，累监军旅。晋开运中，契丹迫澶州，澶州，原本作“¤州”，今从通监改正。（影库本粘签）鹏为前锋监押，奋身击敌，被创而还。其後累於边城戍守，士伍服其勇。乾佑初，授镇州副使，过邺城，高行周接之甚欢，鹏因言及晋朝倾亡之事，少帝任用失人，藩辅之臣，唯务积财富家，不以国家为意，以至宗社泯灭，非独帝王之咎也。行周性宽和，不以鹏言为过。鹏既退，行周左右谓行周曰：“张副使之言，盖讥令公也。”行周因发怒，遂奏鹏怨国讹言，故朝廷降诏就诛於常山，时乾佑元年七月也。★永乐大典卷六千三百五十一。
                                                           【一四００页】
                             
    史臣曰：晋、汉之际，有以懋军功、勤王事、取旌旄符竹者多矣，其间有及民之惠者无几焉。如王周之阃政，审交之民誉，盖其优者也，汉球、张¤抑又次焉。是宜纪之篇以示来者，其余皆不足观也已。张鹏以一言之失，遽灭其身，亦足诫後代多言横议之徒欤！永乐大典卷六千三百五十一。
                                                           【一四０一页】
                                
@
#篇名:旧五代史
#类型:史;北宋
#时代:6

          《旧五代史》卷:一百七

    汉书九
      列传第四
                                                           【一四０三页】
                            
    史弘肇，字化元，郑州荥泽人也。父潘，本田家。弘肇少游侠无行，拳勇健步，日行二百里，走及奔马。梁末，每七户出一兵，弘肇在籍中，後隶本州开道都，选入禁军。尝在晋祖麾下，遂留为亲从，及践阼，用为控鹤小校。高祖镇太原，奏请从行，升为牙校，後置武节左右指挥，以弘肇为都将，遥领雷州刺史。雷州，原本作“累州”，今据欧阳史改正。（影库本粘签）高祖建号之初，代州王晖叛，以城归契丹，弘肇征之，一鼓而拔，寻授许州节度使，充侍¤步军都指挥使。会王守恩以上党求附，契丹主命大将耿崇美率¤登太行，欲取上党，高祖命弘肇以军应援。军至潞州，契丹退去，翟令奇以泽州迎降。会河阳武行德遣人迎弘肇，遂率¤南下，与行德合。故高祖由蒲、陕赴洛如归，弘肇前锋之功也。
                                                           【一四０三页】
                            
    弘肇严毅寡言，部辖军¤，有过无舍，兵士所至，秋毫不犯。部下有指挥使，尝因指使少不从命，弘肇立挝杀之，将吏股栗，以至平定两京，无敢干忤。从驾征邺回，加同平章事，充侍¤亲军都指挥使，兼镇宋州。高祖大渐，与枢密使杨¤、周太祖、苏逢吉等同受顾命。隐帝嗣位，加检校太师、兼侍中。居无何，河中、永兴、永兴，原本作“求与”，今据通监改正。（影库本粘签）凤翔连横谋叛，关辅大扰，朝廷日有徵发，¤情忧惴，亦有不逞之徒，妄构虚语，流布京师。弘肇都辖禁军，警¤都邑，专行刑杀，略无顾避，无赖之辈，望风匿¤，路有遗弃，人不敢取。然而不问罪之轻重，理之所在，但云有犯，便处极刑，枉滥之家，莫敢上诉。巡司军吏，因缘为奸，嫁祸胁人，不可胜纪。★案宋史边归谠传：史弘肇怙权专杀，闾里告讦成风。归谠言曰：“迩来有匿名书及言风闻事，构害良善，有伤风化，遂使贪吏得以报复私怨，谗夫得以肆其虚诞。请明行条制，禁遏诬妄，凡显有披论，具陈姓名。其匿名书及风闻事者，并见止绝。”论者韪之。（旧五代史考异）
                                                           【一四０四页】
                            
    时太白昼见，民有仰观者，为坊正所拘，立断其腰领。又有醉民抵忤一军士，则诬以讹言弃市。其他断舌、决口、¤筋、折足者，仅无虚日。故相李崧为部曲诬告，族戮於市，取其幼女为婢。自是仕宦之家畜仆隶者，皆以姑息为意，而旧勋故将失势之後，为厮养辈之所胁制者，往往有之。军司孔目吏解晖，性狡而酷，凡有推劾，随意锻链。人有抵军禁者，被其苦楚，无不自诬以求死所，都人遇之，莫敢仰视。有燕人何福殷者，福殷，原本作“福因”，今据通监改正。（影库本粘签）    案：欧阳史作何福进，疑讹〔一〕。（旧五代史考异）以商贩为业，尝以十四万市得玉枕，遣家僮及商人李进卖於淮南，易茗而回。家僮无行，隐福殷货财数十万，福殷责其偿，不伏，遂杖之。未几，家僮诣弘肇上变，言契丹主之入汴也，赵延寿遣福殷¤玉枕阴遗淮南，以致诚意。弘肇即日遣捕福殷等系之。解晖希旨，榜掠备至，福殷自诬，连罪者数辈，并弃市。妻女为弘肇帐下分取之，其家财籍没。
                                                 【一四０四至一四０五页】
                            
    弘肇不喜宾客，尝言：“文人难耐，轻我辈，谓我辈为卒，可恨，可恨！”弘肇所领睢阳，其属府公利，委亲吏杨乙就府检校，贪戾凶横，负势生事，吏民畏之。副戎已下，望风展敬，聚敛刻剥，无所不至，月率万缗，以输弘肇，一境之内，嫉之如雠。案东都事略薛居正传：史弘肇领侍¤亲军，威震人主，残忍自恣，人莫敢忤其意。其部下吏告民犯盐禁，法当死。居正疑其不实，召诘之，乃其吏以私憾而诬之也。逮捕吏鞫之，具伏，以吏抵法。宏肇虽怒甚，竟亦无以屈也。（旧五代史考异）周太祖平河中班师，推功於¤，以弘肇有翊¤镇重之功，言之於隐帝，即授兼中书令。隐帝自关西贼平之後，昵近小人，太后亲族，颇行干托，弘肇与杨¤甚不平之。太后有故人子求补军职，弘肇怒而斩之。帝始听乐，赐教坊使玉带，诸伶官锦袍，往谢弘肇，弘肇让之曰：“健儿为国戍边，忍寒冒暑，未能¤有沾赐，尔辈何功，敢当此赐！”尽取袍带还官。其凶戾如此。
                                                           【一四０五页】
                            
    周太祖有镇邺之命，弘肇欲其兼领机枢之任，苏逢吉异其议，弘肇忿之。翌日，因窦贞固饮会，贵臣悉集，弘肇厉色举爵属周太祖曰：“昨晨廷论，一何同异！今日与弟饮此。”杨¤、苏逢吉亦举大爵曰：“此国家之事也，何足介意！”俱饮¤。弘肇又厉声言曰：“安朝廷，定祸乱，直须长枪大剑，至如毛锥子，毛锥，原本作“毛锺”，考通监作“毛锥”。胡三省注云：“毛锥，谓笔也。以束毛为笔，其形如锥也。”今改正。（影库本粘签）焉足用哉！”三司使王章曰：“虽有长枪大剑，若无毛锥子，赡军财赋，自何而集？”弘肇默然，少顷而罢。
                                                 【一四０五至一四０六页】
                            
    未几，三司使王章於其第张酒乐，时弘肇与宰相、枢密使及内客省使阎晋卿等俱会。酒酣，为手势令，弘肇不熟其事，而阎晋卿坐次弘肇，屡教之。苏逢吉戏弘肇曰：“近坐有姓阎人，何忧罚爵！”弘肇妻阎氏，本酒妓也，弘肇谓逢吉讥之，大怒，以丑语诟逢吉。逢吉不校，弘肇欲殴逢吉，逢吉策马而去。弘笔遽起索剑，意欲追逢吉。杨¤曰：“苏公是宰相，公若害之，致天子何地，公细思之。”¤泣下。弘肇索马急驰而去，¤虑有非常，连镳而进，送至第而还。自是将相不协如水火矣。隐帝遣王峻将酒乐於公子亭以和之，竟不能解。
                                                           【一四０六页】
                            
    其後李业、郭允明、後赞、聂文进居中用事，不悦执政。又见隐帝年渐长，厌为大臣所制，尝有忿言，业等乃乘间谮弘肇等，隐帝稍以为信。业等乃言弘肇等专权震主，终必为乱，隐帝益恐。尝一夕，闻作坊锻甲之声，疑外有兵仗卒至，达旦不寐。自是与业等密谋禁中，欲诛弘肇等，议定，入白太后。太后曰：“此事岂可轻发耶！更问宰臣等。”李业在侧，曰：“先皇帝言，朝廷大事，莫共措大商量。”太后又言之，隐帝怒曰：“闺门之内，焉知国家之事！”拂衣而出。内客省使阎晋卿潜知其事，乃诣弘肇私第，将欲告之，弘肇以他事拒之不见。
                                                 【一四０六至一四０七页】
                            
    乾佑三年冬十一月十三日，弘肇入朝，案：欧阳史汉臣传作十月。吴缜纂误云：汉隐帝纪、周太祖纪俱作十一月，传误也。（旧五代史考异）与枢密使杨¤、三司使王章同坐於广政殿东庑下，★广政殿，原本作“广徵”，今从通监改正。（影库本粘签）俄有甲士数十人自内而出，害弘肇等於合，夷其族。先是，弘肇第数有异，尝一日，於阶砌隙中有烟气蓬勃而出。祸前二日昧爽，有星落於弘肇前三数步，如迸火而散，俄而被诛。周太祖践阼，追封郑王，以礼葬，官为立碑。
                                                           【一四０七页】
                            
    弘肇子德¤，德¤，原本作“德玩”，今从通监改正。（影库本粘签）乾佑中，授检校司空，领忠州刺史。粗读书，亲儒者，常不悦父之所为。贡院尝录一学科於省门叫噪，申中书门下，宰相苏逢吉令送侍¤司，请痛笞刺面。德¤闻之，白父曰：“书生无礼，有府县御史台，非军务治也。公卿如此，盖欲彰大人之过。”弘肇深以为然，即破械放之。後之识者尤嘉德¤之为人焉。
                                                           【一四０七页】
                           
    弘肇弟福，比在荥阳别墅，闻祸，匿於民间。周太祖即位，累迁闲厩使。仕皇朝，历诸¤将军。永乐大典卷一万一百八十三。    案宋史李崇矩传：史弘肇为先锋都校，闻崇矩名，召署亲吏。乾佑初，弘肇总禁兵，兼京城巡检，多残杀军民，左右稍稍引去，惟崇矩事之益谨。及弘肇诛，独得免。周祖与弘肇素厚善，即位，访求弘肇亲旧，得崇矩，谓之曰：“我与史公受汉厚恩，¤力同心，共奖王室，为奸邪所构，史公卒罹大祸，我亦仅免。汝史家故吏也，为我求其近属，我将恤之。”崇矩上其母弟福。崇矩素主其家，尽籍财产以付福，周祖嘉之。（旧五代史考异）
                                                 【一四０七至一四０八页】
                            
    杨¤，魏州冠氏人也〔二〕。少以吏给事使府，後唐租庸使孔谦，即其妻之世父也。谦领度支，补勾押官，历孟、华、郓三州粮料使。高祖为邺都留守，用为左都押衙〔三〕，案欧阳史作右都。（旧五代史考异）高祖镇太原，益加亲委。汉国建，迁检校太保、权枢密使。汴、洛平，正拜枢密使、检校太傅。及高祖大渐，与苏逢吉、史弘肇等同受顾命，辅立嗣君。隐帝即位，宰臣李涛上章，请出¤与周太祖为藩镇，¤等泣诉於太后，由是罢涛而相¤，加中书侍郎兼吏部尚书、同平章事，仍兼枢密使。
                                                           【一四０八页】
                            
    时中书除吏太多，讹谬者¤，及¤居相位，帝一以委之，凡南衙奏事，中书除命，先委¤斟酌。如不出¤意，至於一簿一掾，亦不听从。¤虽长於吏事，不识大体，常言：“为国家者，但得帑藏丰盈，甲兵强盛，至於文章礼乐，并是虚事，何足介意也。”平河中，并加右仆射〔四〕。¤既专国政，触事苛细，条理烦碎，前资官不得於外方居止，自京师至诸州府，行人往来，并须给公凭。所由司求请公凭者，朝夕填咽，旬日之间，民情大扰，行路拥塞，¤乃止其事。
                                                 【一四０八至一四０九页】
                            
    时史弘肇恣行惨酷，杀戮日¤，都人士庶，相目於路，¤但称弘肇之善。太后弟武德使李业求为宣徽使，隐帝与太后重违之，私访於¤。¤以朝廷内使，迁拜有序，不可超居，遂止。隐帝所爱耿夫人，欲立为后，¤亦以为太速。夫人卒，隐帝欲以后礼葬，¤又止之，隐帝意不悦。左右有承间进甘言者，隐帝益怒之。案：此下当有缺文。（殿本）¤缮甲兵，实帑廪，俾国用不阙，边鄙粗宁，亦其功也。★永乐大典卷六千五十二。    案宣和书谱云：¤末年留意缙绅，延客门下，知经史有用，乃课吏传写。（旧五代史考异）
                                                           【一四０九页】
                            
    王章，大名南乐人也。少为吏，给事使府。同光初，隶枢密院，後归本郡，累职至都孔目官。後唐清泰末，屯驻捧圣都虞候张令昭作乱，张令昭，原本作“会昭”，今从欧阳史改正。（影库本粘签）逐节度使刘延皓，自称留後，章以本职为令昭役使。末帝遣范延光讨平之，搜索叛党甚急。章之妻即白文珂之女也，文珂与副招讨李敬周善，以章为托。及攻下逆城，敬周匿之，载于橐¤褚中，窜至洛下，匿於敬周之私第。及末帝败，章为省职，历河阳粮料使。高祖典侍¤亲军，诏为都孔目官，从至河东，专委钱谷。国初，授三司使、检校太傅，从征杜重威於邺下。明年，高祖崩，隐帝即位，加检校太尉、同平章事。
                                                           【一四０九页】
                            
    居无何，蒲、雍、岐三镇叛。是时，契丹犯阙之後，国家新造，物力未充，章与周太祖、史弘肇、杨¤等尽心王室，知无不为，罢不急之务，惜无用之费，收聚财赋，专事西征，军旅所资，供馈无乏。及三叛平，赐与之外，国有余积。然以专於权利，剥下过当，敛怨归上，物论非之。旧制，秋夏苗租，民税一斛，别输二升，谓之“雀鼠耗”。乾佑中，输一斛者，别令输二斗，目之为“省耗”。谓之“省耗”，原本作“雀耗”，今从通监改正。胡三省通监注云：唐明宗天成元年四月赦文：“应纳夏秋税子，先有省耗，每斗一升，今後只纳正数，不量省耗。”如此，则天成以前，已有省耗，每斛更输一斗。天成罢输之，後至汉兴，王章复令输省耗，而又倍旧数取之也。谨附识于此。（影库本粘签）百姓苦之。又，官库出纳缗钱，皆以八十为陌，至是民输者如旧，官给者以七十七为陌，遂为常式。★案归田录：用钱之法，自五代以来，以七十七为百，谓之“省陌”。今市井交易，又¤其五，谓之“依除”。（旧五代史考异）民有诉田者，虽无十数户，章必命全州覆视，幸其广有苗额，以增邦赋，曾未数年，民力大困。章与杨¤不喜儒士，郡官所请月俸，皆取不堪资军者给之，谓之“闲杂物”，命所司高估其价，估定更添，谓之“¤估”，章亦不满其意，随事更令更添估。章急於财赋，峻於刑法，民有犯盐、矾、酒麴之令，虽丝毫滴沥，尽处极刑。吏缘为奸，民不堪命。
                                                           【一四一０页】
                            
    章与杨¤同郡，尤相亲爱，其¤用进拔者，莫非乡旧。常轻视文臣，曰：“此等若与一把算子，未知颠倒，何益於事！”後因私第开宴席，召宾客，史弘肇、苏逢吉乘醉¤诟而罢。章自是忽忽不乐，潜求外任，¤与弘肇深阻其意。而私第数有怪异，章愈怀忧恐。乾佑三年冬，与史弘肇、杨¤等遇害，夷其族。妻白氏，祸前数月而卒。无子，惟一女，适户部员外郎张贻肃，羸疾¤年，扶病就戮。永乐大典卷六千八百五十。
                                                 【一四一０至一四一一页】
                            
    李洪建，太后母弟也。事高祖为牙将，高祖即位，累历军校，遥领防御使。史弘肇等被诛，以洪建为权侍¤马步军都虞候。及邺兵南渡，命洪建诛王殷之族，洪建不即行之，但遣人监守其家，仍令给馔，竟免屠戮。周太祖入京城，洪建被执，王殷感洪建之恩，累祈周太祖乞免其死，不从，遂杀之。洪建弟业。永乐大典卷一万三百九十。
                                                           【一四一一页】
                            
    业，昆仲凡六人，案昭圣弟六人，洪信、洪义，宋史有传。欧阳史作昆弟七人。（旧五代史考异）业处其季，故太后尤怜之。高祖置之麾下，及即位，累迁武德使，出入禁中。业恃太后之亲，稍至骄纵。隐帝嗣位，尤深倚爱，兼掌内帑，四方进贡二宫费委之出纳。业喜趋权利，无所顾避，执政大臣不敢禁诘。会宣徽使阙，★宣徽使，原本作“宜徵”，今从通监改正。（影库本粘签）业意欲之，太后亦令人微露风旨於执政。时杨¤、史弘肇等难之，业由是积怨，萧墙之变，自此而作。杨、史既诛，业权领侍¤步军都指挥使。北郊兵败，业自取金宝怀之，策马西奔。行至陕郊，其节度使洪信，¤其长兄也，不敢匿於家。业将奔太原，至绛州境，为盗所杀，尽夺而去。★永乐大典卷一万三百九十。
                                                 【一四一一至一四一二页】
                              
    阎晋卿者，忻州人也。家世富豪，少仕¤门，历职至客将，高祖在镇，颇见信用。乾佑中，历合门使，判四方馆。未几，关西乱，郭从义讨赵思绾於京兆，晋卿偏师以攻贼垒。案宋史李韬传：周祖征三叛，韬从白文珂攻河中，兵傅其城。文珂夜诣周祖议犒军，留韬城下。时营栅未备，李守贞乘虚来袭，营中忽见火发，知贼骤至，惶怖失据。客省使阎晋卿率左右数十人，遇韬于月城侧，谓韬曰：“事急矣，城中人悉被黄纸甲，为火光所照，色俱白，此殊易辨，奈军士无¤志何！”韬愤怒曰：“岂有食君禄而不为国致死耶！”即援¤而进，军中死士十余辈，随韬犯贼锋。蒲有猛将，跃马持戈拟韬，韬刺之，洞胸而坠，又连杀数十人，蒲军遂溃，因击大破之。（旧五代史考异）贼平，为内客省使，★案；宋史李韬传载晋卿讨贼时已为客省使，薛史作贼平之後始授此职，与宋史异。（旧五代史考异）丁父忧，起复前职。时宣徽使阙，晋卿以职次事望，合当其任，既而久稽拜命，晋卿颇怨执政。会李业等谋杀杨、史，诏晋卿谋之，晋卿退诣弘肇，将告其事，弘肇不见。晋卿忧事不果，夜悬高祖御容於中堂，泣祷於前，迟明戎服入朝。内难既作，以晋卿权侍¤马军都指挥使。北郊兵败，晋卿乃自杀於家。★永乐大典卷一万八千一百三十二。
                                                           【一四一二页】
                              
    聂文进，聂文进传，永乐大典已佚，今采册府元龟以补其阙。（影库本粘签）¤州人。少给事於高祖帐下，高祖镇太原，甚见委用，职至兵马押司官。高祖入汴，授枢密院承旨，历领军、屯¤大将军，迁领¤大将军，仍领旧职。★册府元龟卷七百六十六。遇周太祖出征，稍至骄横，久未迁改，深所怨望，与李业辈构成变乱。史弘肇等遇害之前夕，文进与同党预作宣诏，制置朝廷之事，凡关文字，并出文进之手。明日难作，文进点阅兵籍〔五〕，徵发军¤，指挥取舍，以为己任，内外咨禀，前後填咽。太祖在邺被构，初谓文进不预其事，验其事¤，方知文进乱阶之首也，大诟詈之。太祖过封丘，帝次於北郊，文进告太后曰：“臣在此，请宫中勿忧。”兵散之後，文进召同党痛饮，歌笑自若。迟明，帝遇祸，文进奔窜，为军士所追，枭其首。册府元龟卷九百三十五。
                                                           【一四一三页】
                              
    後赞，案：通监作後匡赞，薛史避宋讳，去“匡”字。（旧五代史考异）    後赞传，永乐大典仅存一条，今引册府元龟以补其阙。（影库本粘签）为飞龙使。赞母本倡家也，与父同郡，往来其家，生赞。从职四方，父未尝离郡，赞既长，疑其所生。及为内职，不欲父之来，寓书以致其意。父自郡至京师，直抵其第，赞不得已而奉之。★永乐大典卷一万七千一百九十五。乾佑末，宰相杨¤、侍¤亲军使史弘肇执权，赞以久次未迁，颇怀怨望，乃与枢密承旨聂文进等构变。及难作，赞与同党更侍帝侧，剖判戎事，且防间言。北郊兵败，赞窜归兖州，慕容彦超执之以献，有司鞫赞伏罪，周太祖命诛之。册府元龟卷九百五十二。
                                                 【一四一三至一四一四页】
                              
    郭允明者，小名窦十，河东人也。幼隶河东制置使范徽柔，被诛，允明遂为高祖厮养，服勤既久，颇得高祖之欢心。高祖镇太原，稍历牙职，及即位，累迁至翰林茶酒使兼鞍辔库使。隐帝嗣位，尤见亲狎，每恃宠骄纵，略无礼敬。与相州节度使郭谨以同宗之故，颇交结。谨在镇，允明常¤御酒以遗之，不以僭上犯禁为意。其他轻率，悉皆类此。执政大臣颇姑息之。尝奉使荆南，车服导从，有同节度使将，州县邮驿，奔驰畏慑，节度使高保融承迎不暇。高保融，原本作“深融”，今从通监改正。（影库本粘签）允明潜使人步度越壁之高庳，池隍之广隘，以动荆人，冀得重贿。乾佑末，兼飞龙使。未几，与李业辈构变，杨¤等诸子，允明亲刃之於朝堂西庑下。王章女¤户部员外郎张贻肃，血流逆注，闻者哀之。及北郊之败，允明迫帝就民舍，手行弑逆，寻亦自杀。★永乐大典卷二万二千一百六十一。
                                                           【一四一四页】
                            
    刘铢，陕州人也。少事梁邵王朱友诲为牙将。晋天福中，高祖为侍¤亲军都指挥使，与铢有旧，乃表为内职。高祖出镇¤门，用为左都押牙。铢性惨毒好杀，高祖以为勇断类己，深委遇之。国初，授永兴军节度使，从定汴、洛，移镇青州，加同平章事。隐帝即位，加检校太师、兼侍中。铢立法深峻，令行禁止，吏民有过，不问轻重，未尝贷免。每亲事，小有忤旨〔六〕，即令倒曳而出，至数百步外方止，肤体无完者。每杖人，遣双杖对下，谓之“合欢杖”。或杖人如其岁数，谓之“随年杖”。在任擅行赋敛，每秋苗一亩率钱三千，夏苗一亩钱二千，以备公用。部内畏之，胁肩重¤。
                                                 【一四一四至一四一五页】
                            
    乾佑中，淄、青大蝗，铢下令捕蝗，略无遗漏，田苗无害。先是，滨海郡邑，皆有两浙回易务，厚取民利，自置刑禁，追摄王民，前後长吏利其厚赂，不能禁止。铢即告所部，不得与吴越徵负，擅行追摄，浙人惕息，莫敢干命。朝廷惧铢之刚戾难制，因前沂州刺史郭琼自海州用兵还，过青州，遂留之，即以符彦卿代铢，符彦卿，原本作“言卿”，今据通监改正。（影库本粘签）铢即时受代。★案隆平集郭琼传云：刘铢守平卢，称疾不朝，隐帝疑其叛，诏琼领兵屯青州。铢将害之，张宴伏兵幕下，琼无惧色，铢亦不敢发。琼为言去就祸福，铢趋召。（旧五代史考异）
                                                           【一四一五页】
                            
    离镇之日，有私盐数屋，杂以粪秽，填塞诸井，以土平之。彦卿发其事以闻，铢奉朝请久之，每潜戟手於史弘肇、杨¤第。会李业辈同诛弘肇等，铢喜，谓业辈曰：“君等可谓偻罗儿矣。”寻以铢权知开封府事，周太祖亲族及王峻家，并为铢所害。周太祖入京城，执之下狱，铢谓妻曰：“我则死矣，君应与人为婢耳！”妻曰：“明公所为如是，雅合为之。”周太祖遣人让铢曰：“昔日与公常同事汉室，宁无故人之情！家属屠灭，公虽奉君命，加之酷毒，一何忍哉！公家亦有妻子，还顾念否？”铢但称死罪。遂启太后，¤一子诛之，而释其妻。案：欧阳史作赦其妻子。（旧五代史考异）周太祖践阼，诏赐铢妻陕州庄宅各一区。★永乐大典卷六千三百五十。      五代史阙文：汉隐帝朝，铢为开封尹，周祖自邺起兵，铢尽诛周祖之家子孙妇女十数人，极其惨毒。及隐帝遇害，周祖以汉太后令，收铢下狱，使人责之。铢对曰：“某为汉家戮叛族耳，不知其他。”周祖怒，遂杀之。臣谨按：周世宗朝史官修汉隐帝实录，铢之忠言，讳而不载。
                                                 【一四一五至一四一六页】
                                
    史臣曰：臣观汉之亡也，岂系於天命哉！盖委用不得其人，听断不符於理故也。且如弘肇之淫刑，杨¤之¤政，李业、晋卿之设计，文进、允明之狂且，虽使成王为君，周公作相，亦不能保宗社之安，延岁月之命，况隐帝、逢吉之徒，其能免乎！易曰：“大君有命，开国承家，小人勿用，必乱邦也。”当乾佑之末也，何斯言之验欤！惟刘铢之忍酷，又安能逭於一死乎！永乐大典卷二万二千一百六十一。
                                                           【一四一六页】
                                
@
#篇名:旧五代史
#类型:史;北宋
#时代:6

          《旧五代史》卷:一百八

    汉书十
      列传第五
                                                           【一四一九页】
                           
    李崧，深州饶阳人。父舜卿，本州录事参军。崧幼而聪敏，十余岁为文，家人奇之。弱冠，本府署为参军。其父尝谓宗人李¤曰：“大丑生处，大丑，原本作“大魏”，考册府元龟及欧阳史俱作“大丑”，今改正。（影库本粘签）形奇气异，前途应不居徒劳之地，赖吾兄诲激之。”大丑即崧之小字也。同光初，魏王继岌为兴圣宫使，兼领镇州节钺，崧以参军从事。时推官李荛掌书，崧见其起草不工，密谓掌事吕柔曰：“令公皇子，天下瞻望，至於尺牍往来，章表论列，稍须文理合宜，李侍御起草，未能尽善。”吕曰：“公试代为之。”吕得崧所作，示卢质、冯道，皆称之，繇是擢为兴圣宫巡官，独掌奏记。庄宗入洛，授太常寺协律郎。
                                                           【一四一九页】
                           
    王师伐蜀，继岌为都统，以崧掌书记。蜀平，枢密使郭崇韬为宦官诬构，继岌遂杀崇韬父子，外尚未知。崧白继岌曰：“王何为作此危事，至於不容崇韬，至洛诛之未晚。今悬军五千里，无咫尺书诏，便杀重臣，非谋也。”继岌曰：“吾亦悔之。”崧召书吏三四人，登楼去梯，取黄纸矫写诏书，倒使都统印发之。翌日，告诸军，军情稍定。及自蜀还，案欧阳史：师还，继岌死於道，崧至京师。明宗革命，任圜以宰相判三司，用崧为盐铁推官，赐绯。丁内艰，归乡里。服阕，镇帅范延光奏署掌书记。延光为枢密使，拜拾遗，直枢密院，迁补阙、起居郎、尚书郎，充职如故。长兴末，改翰林学士。清泰初，拜端明殿学士、户部侍郎。
                                                 【一四一九至一四二０页】
                           
    先是，长兴三年冬，契丹入云中，朝廷欲命重将镇太原，时晋祖为六军副使，以秦王从荣不轨，恳求外任，深有北门之望。而大臣以晋高祖方权兵柄〔一〕，难以议之。一日，明宗怒其未奏，范延光、赵延寿等无对，退归本院，共议其事，方欲以康义诚为之。时崧最在下位，耸立请曰：“朝廷重兵多在北边，须以重臣为帅，以某所见，非石太尉不可也。”会明宗令中使促之，¤乃从其议。翌日，晋祖既受太原之命，使心腹达意於崧云：“垒浮图须与合¤尖。”盖感之深也。
                                                           【一四二０页】
                           
    及清泰末，晋祖入洛，崧与吕琦俱窜匿於伊阙民家。旬日，晋高祖召为户部侍郎，判户部，¤月，拜中书侍郎、同平章事，与桑维翰并兼枢密使。维翰镇相州，未几，废枢密院，事归中书，加尚书右仆射。从幸邺，丁外艰，恩制起复，崧上章数四，恳辞其命，优诏不允。复上章，不报，崧不得已而视事。晋少帝嗣位，复用桑维翰为枢密使，命崧兼判三司。未几，代维翰为枢密使，与冯玉对掌机密。开运末，崧、玉信契丹之诈，经略瀛、¤，中渡之败，落其奸谋。契丹入京师，赵延寿、张砺素称崧之才，契丹主善遇之，以崧为太子太师，充枢密使。契丹主尝谓左右曰：“我破南朝，只得李崧一人而已。”从契丹北行，留於镇州。
                                                 【一四二０至一四二一页】
                            (续)
    高祖平汴、洛，乃以崧之居第赐苏逢吉，第中宿藏之物，皆为逢吉所有。其年秋，镇州逐麻答，崧与冯道、和凝十数人归阙，授太子太傅。崧对朝之权右，谦挹承颜，未尝忤旨。尝以宅券献苏逢吉，不悦。崧二弟屿、¤，酣酒无识，与杨¤、苏逢吉子弟杯酒之间，时言及夺我居第，逢吉知之。有部曲葛延遇者，逋李屿船佣，屿挞之，督其所负，遇有同辈李澄亦事逢吉，葛延遇夜寄宿於澄家，以屿见督情告，案欧阳史：是时，高祖将葬睿陵，河中李守贞反，澄乃教延遇告变，言崧与其甥王凝谋因山陵放火焚京师，又以蜡丸书通守贞。遂一夕通谋告变。案东都事略王溥传：世宗尝问：“汉相李崧蜡弹书结契丹〔二〕，有记其辞者否？”溥曰：“使崧有此，肯示人耶？苏逢吉辈陷之尔。”是逢吉等陷崧，又谓其通契丹也。（旧五代史考异）逢吉览状示史弘肇，其日逢吉遣吏召崧至第，从容语及葛延遇告变之事，崧以幼女为托，逢吉遣吏送於侍¤狱。既行，★案欧阳史：乘马，从者去，无一人。崧恚曰：“自古未有不亡之国，不死之人。”及为吏所鞫，乃自诬伏罪，举家遇害，少长悉尸於市，人士¤之。案东都事略陶谷传：谷性倾险巧诋，其进缘李崧，崧之死，谷自谓有力焉。又案宋史陶谷传：李崧以宅券献逢吉，逢吉不悦，而崧子弟数出怨言，崧惧，移疾不出。族子¤，尝往候崧，崧语¤曰：“迩来朝廷于我有何议？”¤曰：“无他，闻惟陶给事往往于稠人中厚诬叔父。”崧叹曰：“谷自单州判官，吾取为集贤校理，不数年擢掌诏命，吾何负于陶氏子哉！”及崧遇祸，¤尝因公事诣谷，谷问¤：“识李侍郎否？”¤敛衽应曰：“远从叔耳。”谷曰：“李氏之祸，谷出力焉。”¤闻之汗出。（旧五代史考异）崧与徐台符同学相善，乾佑三年秋，台符梦崧谓曰：“予之¤横
                                                 【一四二一至一四二二页】
                           
，得请於帝矣。”及苏、史之诛，并枭首於市，当崧所诛之地，未几，葛延遇、李澄亦以戮死。永乐大典卷一万三百九十。    案宋史李¤传：晋侍中崧，与¤同宗且同里，时人谓崧为“东李家”，¤为“西李”。汉末，崧被诛，至宋，其子璨自苏州常熟县令赴调，¤为讼其父¤，且言周太祖已为昭雪，赠官，还其田宅，录璨而官之。然璨几五十，尚淹州县之职，诏授璨著作佐郎，後官至资善大夫。（旧五代史考异）
                                                           【一四二二页】
                           
    苏逢吉，长安人。父悦，逢吉母早丧，而悦¤居，旁无侍者。性嗜酒，虽所饮不多，然漱醪终日。佗人供膳，皆不称旨，俟逢吉庖炙，方肯下¤。悦初仕蜀，官升朝列，逢吉初学为文，尝代父染翰。悦尝为高祖从事，甚见礼遇，因从容荐逢吉曰：“老夫耄矣，才器无取。男逢吉粗学援毫，性复恭恪，如公不以¤犬之微，愿令事左右。”高祖召见，以神精爽惠，甚怜之。有顷，擢为宾佐，凡有谋议，立侍其侧。高祖素严毅，及镇太原，位望崇重，从事稀得谒见，惟逢吉日侍左右。两使文簿，堆案盈几，左右不敢辄通，逢吉置於怀袖，俟其悦色则谘之，多见其可。
                                                 【一四二二至一四二三页】
                           
    高祖建号於太原，逢吉自节度判官拜同平章事、集贤殿大学士。车驾至汴，朝廷百司庶务，逢吉以为己任，参决处置，并出胸臆，虽有当有否，而事无留滞。会翰林学士李涛从容侍帝，言及霸府二相，官秩未崇，逢吉旋加吏部尚书，未几，转左仆射，监修国史。从征杜重威於邺下，数乘醉抵辱周太祖。及高祖大渐，与杨¤、史弘肇等卧内同受顾命。李涛与逢吉论甥舅之契，相得甚欢，涛之入相，逢吉甚有力焉。会涛上章，请出两枢密为方镇，帝怒，罢涛相，勒归私第，时论疑涛承逢吉之风旨。
                                                           【一四二三页】
                           
    先是，高祖践祚之後，逢吉与苏禹¤俱在中书，有所除拜，多违旧制，用舍升降，率意任情，至有自白丁而升宦路、由流外而除令录者，不可胜数，物论纷然。高祖方倚信二相，莫敢言者。逢吉尤贪财货，无所顾避，求进之士，稍有物力者，即遣人微露风旨，许以美秩。及杨¤为相，稍夺二苏之权，自是尽敛手而已。¤每惩二苏之失，艰於除拜，至於诸司补吏，与门胄出身，一切停罢，时论以¤之蔽，固亦由逢吉、禹¤本不能至公於物之所致也。
                                                           【一四二三页】
                           
    初，高祖至汴，以故相冯道、李崧为契丹所俘，¤於真定，乃以崧第赐逢吉，道第赐禹¤，崧於西洛有别业，亦为逢吉所有。及真定逐契丹，崧、道归朝。崧弟屿以逢吉占据其第，时出怨言，未几，崧以西京宅券献於逢吉，不悦。会崧有仆夫欲诬告谋反，逢吉诱致其状，即告史弘肇，令逮捕其家。逢吉遣直省吏召崧至第，即令监至侍¤狱。翌日，所司以狱辞上，其李屿款招云：“与兄崧、弟¤，与家僮二十人商议，比至山陵发引之时，同放火谋乱，其告是实。”盖自诬之辞也。逢吉仍以笔添注“二十人”字为“五十人”，封下有司，尽诛崧家。时人¤之，归咎於逢吉。逢吉深文好杀，从高祖在太原时，尝因事，高祖命逢吉静狱，以祈福佑，逢吉尽杀禁囚以报。及执朝政，尤爱刑戮。朝廷患诸处盗贼，遣使捕逐，逢吉自草诏意云：“应有贼盗，其本家及四邻同保人，并仰所在全族处斩。”或谓逢吉曰：“为盗者族诛，犹非王法，邻保同罪，不亦甚乎？”逢吉坚以为是，竟去“全族”二字。时有郓州捕贼使臣张令柔尽杀平阴县十七村民，平阴，原本作“手除”，今从通监改正。（影库本粘签）良由此也。
                                                 【一四二三至一四二四页】
                           
    逢吉性侈靡，好鲜衣美食，中书公膳，鄙而不食，私庖供馔，务尽甘珍，尝於私第大张酒乐，以召权贵，所费千余缗。其妻武氏卒，葬送甚盛，班行官及外州节制，有与逢吉相款洽者，皆令¤送绫罗绢帛，以备缟素，失礼违度，一至如此。又性不拘名教，继母死不行服，妻死未周，其子并授官秩。有庶兄自外至，不白逢吉，便见诸子，逢吉怒，且惧他日凌弱其子息，乃密白高祖，诬以他事杖杀之。
                                                           【一四二四页】
                           
    乾佑二年秋，加守司空。周太祖之将镇邺也，逢吉奏请落枢密使，隐帝曰：“有前例否？”逢吉奏白：“枢密之任，方镇带之非便。”史弘肇曰：“兼带枢密，所冀诸军禀畏。”竟从弘肇之议。弘肇怨逢吉之异己，逢吉曰：“此国家之事也，且以内制外则顺，以外制内岂得便耶！”事虽不从，物议多之。居无何，王章张饮。会逢吉与史弘肇有谑言，大为弘肇所诟，逢吉不校，几至殴击，逢吉驰马而归，自是将相失欢。逢吉欲希外任，以纾弘肇之怒，既而中辍。人问其故，逢吉曰：“苟领一方镇，只消得史公一处分，处分，原本作“虚分”。考通监云：逢吉欲求外镇以避之，既而中止曰：“吾去朝廷，止烦史公一处公，吾齑粉矣。”今改正。（影库本粘签）则为齑粉矣。”
                                                 【一四二四至一四二五页】
                           
    李业辈恶弘肇、杨¤等，逢吉知之，每见业等，即微以言激怒之。及弘肇等被害，逢吉不预其谋，闻变惊骇，即受宣徽，权知枢密院事。寻令草制正授，制入，闻邺兵至澶州乃止。事急，逢吉谓人曰：“萧墙之变，太觉匆遽，主上若有一言见问，必不至是矣。”数夕宿於金祥殿之东，谓天官正王处讷曰：“夜来就枕未瞑，已见李崧在傍，生人与死人相接，无吉事也。”及周太祖自邺至汴，官军败於刘子陂，是夕逢吉宿於七里郊，与同舍痛饮，醉将自刎，左右止之。至曙，与隐帝同抵民舍，遂自杀。周太祖定京城，与聂文进等同枭於北市，释其家族。其枭首之所，适当李崧¤死之地。广顺初，诏就西京赐其子庄宅各一区。永乐大典卷二千三百九十二。    五代史补：高祖在河东幕府，阙书记，朝廷除前进士丘廷敏为之，以高祖有异志，恐为所累，辞疾不赴，遂改苏逢吉。未几，契丹南侵，高祖仗顺而起，兵不血刃而天下定，逢吉以佐命功，自掌书记拜中书侍郎、平章事。逾年，廷敏始选授凤翔麟游县令。过堂之日，逢吉戏之，且抚所坐椅子曰：“合是长官坐，何故让与鄙夫耶？”廷敏遂惭悚而退。
                                                 【一四二五至一四二六页】
                           
    李¤，唐宗属也。父洎，韶州刺史。伯父汤，咸通中为给事中。懿宗除乳母楚国夫人¤为夏州刺史，汤封还制书，诏曰：“朕少失所亲，若非楚国夫人鞠养，则无朕此身，虽非朝典，望卿放下，仍今後不得援以为例。”汤乃奉诏，其谅直如此。
                                                           【一四二六页】
                           
    ¤少举进士，累举不第，客游河朔，称清海军掌书记，谒定州王处直，不见礼。¤即脱绿被绯，入常山谒要人李弘规，以宗姓请兄事之，由是得进。案欧阳史云：¤为人利口敢言。赵王熔辟为从事，熔卒，复为王德明宾客。德明使¤聘於唐庄宗，¤密疏德明之罪，且言可图之状，庄宗嘉之。及常山平，以¤为霸府支使。尝从容请於庄宗曰：“¤有四子，请诛之。”庄宗问其故，对曰：“此辈生於常山，禀勃乱之气，不可留也。”庄宗笑而止。同光初，授宗正卿，俄兼工部侍郎。常山有唐启运陵，¤受富民李守恭赂，署为陵台令。守恭暴横，为长吏所诉，按之以闻，¤左授司农少卿，削金紫，未几，出为河府副使。
                                                           【一四二六页】
                           
    明宗即位，历兵部、户部侍郎，工部、户部尚书。长兴中，以与明宗有旧，常贮入相之意，从容谓时相曰：“唐祚中兴，宜敦¤宗室，才高者合居相位。仆虽不才，曾事庄宗霸府，见今上於藩邸时。家代重侯累相，靖安李氏，不在诸侯之下；论才较艺，何让¤人，久置仆於朝行，诸君安乎？”冯道、赵凤每怒其僭。有顷，¤因淮南细人言事，乃谓枢密使安重诲曰：“伪吴欲归国久矣，若朝廷先遣使谕之，则旋踵而至矣。”重诲然之，以玉带与细人，令往淮南为信，久而不反，由是出¤为兖州行军司马。得代归阙，复为户部尚书，寻转兵部尚书，有顷兼判太常卿事。尝权典选部，铨综失序，物论非之。晋天福中，守太子少保；开运中，迁太子太保。高祖至阙，授守司徒，数月而卒，年八十八。诏赠太傅。永乐大典卷一万三百九十。
                                                 【一四二六至一四二七页】
                           
    龙敏，字欲讷，欲讷，原本作“欲诲”，今从太平御览改正。（影库本粘签）幽州永清人。少学为儒，仕乡里为假掾。刘守光不道，敏避地浮阳，会戴思远渡河而南，乃从之，乡人周知裕仕梁为裨将，敏往依焉，知裕屡荐不调，敏丐游都邑累年。唐庄宗定魏博，敏闻故人冯道为霸府记室，乃客于河中，岁归太原，馆於冯道之家，监军使张承业即署敏为巡官，典监军奏记。庄宗平河、洛，徵为司门员外郎，以家贫乏养，求为兴唐少尹。¤年，丁母丧，退居邺下，会赵在礼据邺城，以敏乡人，强起令署事，又为乱军所迫，敏不敢拒。明年，在礼镇浮阳，敏复居丧制，服阕，除户部郎中，改谏议大夫、御史中丞。时敏父咸式年七十，咸式之父年九十余，供养二尊，朝夕无懈。咸式以敏贵，得秘书监致仕。敏为兵部侍郎，奉使幽州，乡里耆旧留宴尽欢。冯¤为北京留守，奏敏为副，¤入掌枢机，敏为吏部侍郎。
                                                           【一四二七页】
                           
    敏学术不甚长，炙外柔而内刚，爱决断大计。清泰末，从唐末帝在怀州，时赵德钧父子有异图，晋安砦旦夕忧陷。末帝计无从出，问计於从臣。敏奏曰：“臣有一计，请以援兵从东丹王李赞华取幽州路趋西楼，契丹主必有北顾之患。”末帝然之，而不能用。敏又谓末帝亲将李懿案：通监作前郑州防御使李懿。（旧五代史考异）曰：“君连姻帝戚，社稷之危，不俟翘足，安得默默苟全耶！”懿因筹德钧必破蕃军之状，敏曰：“仆燕人也，谙赵德钧之为人，胆小谋拙，所长者守城砦、婴壕堑、笃励健儿耳！若见大敌，奋不顾身，摧坚陷阵，必不能矣。况名位震主，奸以谋身乎！仆有狂策，不知济否，苟能必行，亦救寨之一术也。”懿请言之，曰：“如闻驾前马仅有五千匹，请於其间选择壮马精甲健夫千人，仆愿得与郎万金二人★案通监云：郎万金为陈州刺史。胡三省云：万金，当时勇将也。（旧五代史考异）由介休★介休，原本脱“介”字，今据通监增入。（影库本粘签）路出山，夜冒敌骑，循山入大砦，千骑之内，得其半济，则砦无虞矣。张敬达等幽闭。不知朝廷援兵近远，若知大军在团柏谷中，有铁障亦可冲踏，况敌骑乎！”末帝闻之曰：“龙敏之心极壮，用之晚矣。”人亦以为大言，然其慷慨感激，皆此类也。
                                                           【一四二八页】
                           
    晋祖受命，敏以本官判户部，迁尚书左丞。丁父忧，服阕，复本官，迁太常卿。开运中，奏命使越。先是，朝臣将命，必拜起於浙帅，敏至，抗揖而已，识者多之。使还，改工部尚书。案：欧阳史作迁工部侍郎。（旧五代史考异）乾佑元年春，疽发於背，闻高祖晏驾，乃扶病於私第，缟素而临，後旬日卒於家，时年六十三。隐帝嗣位，诏赠右仆射。★永乐大典卷五百三十二。
                                                 【一四二八至一四二九页】
                           
    刘鼎，字公度，徐州萧县人。祖泰，萧县令。父崇梁太祖微时，常佣力崇家，及即位，召崇用之，历殿中监、商州刺史。崇之母抚梁祖有恩，梁氏号为“国婆”，徐、宋之民谓崇家为“豢龙刘家”。鼎起家为大理评事，历尚书博士、殿中侍御史、起居郎。清泰中，自吏部员外郎出为浑州廉判，入为刑部郎中，充盐铁判官，改吏部郎中兼侍御史知杂事。乾佑初，拜谏议大夫，卒年五十五。鼎善交游，能谈笑。居家仁孝，事继母赵氏甚谨，异母昆仲凡七人，抚之如一。性若宽易，而典选曹按吏有风棱，人称为能。
                                                           【一四二九页】
                           
    子¤，登进士第，文彩遒隽，仕周为左拾遗、直史馆，早卒。永乐大典卷九千九十九。
                                                           【一四二九页】
                           
    张允，镇州束鹿人。父徵。允幼学为儒，仕本州为参军。张文礼之据州叛，庄宗致讨，允随文礼子处瑾请降於邺，不许，与处瑾并系於狱。处瑾，原本作“处谨”，今从欧阳史改正。（影库本粘签）镇、冀平，宥之，留於邺，署本府功曹。赵在礼婴城叛，署节度推官，从历沧、兖二镇书记，入为监察御史，历右补阙、起居舍人，充弘文馆直学士、水部员外郎、知制诰。清泰初，皇子重美为河南尹，典六军诸¤事，时朝廷选择参佐，以允刚介，改给事中，充六军判官。寻罢职，转左散骑常侍。
                                                 【一四二九至一四三０页】
                           
    晋天福初，允以国朝频有肆赦，乃进¤赦论，曰：“管子云：『凡赦者小利而大害，久而不胜其祸；无赦者小害而大利，久而不胜其福。』又，汉纪云：『吴汉疾笃，帝问所欲言。对曰：唯愿陛下无为赦耳。』如是者何？盖行赦不以为恩，不行赦亦不以为无恩，为罚有罪故也。窃观自古帝王，皆以水旱则降德音而宥过，开狴牢以放囚，冀感天心以救其灾者，非也。假有二人讼，一有罪，一无罪，若有罪者见舍，则无罪者衔¤，衔¤者彼何疏，见舍者此何亲乎？如此则是致灾之道，非救灾之术也。自此小民遇天灾则喜，皆相劝为恶，曰国家好行赦，必赦我以救灾，如此即是国家教民为恶也。且天道福善祸淫，若以舍为恶之人，而便变灾为福，则又是天助其恶民也。细而究之，必不然矣。傥或天降之灾，盖欲警诫人主，节嗜欲，务勤俭，恤¤寡，正刑罚，不滥舍有罪，不僭杀无辜，使美化行於下，圣德闻於上，则虽有水旱，亦不为¤矣〔三〕。岂以滥舍有罪，而反能救其灾乎？彰其德乎？是知赦之不可行也明哉！”帝览而嘉之，降诏¤饰，仍付史馆。
                                                           【一四三０页】
                           
    五年，迁礼部侍郎，凡三典贡部，改御史中丞，转兵部侍郎、知制诰，充翰林学士承旨。契丹入京城，落职守本官。案东都事略刘温叟传：契丹入京师，温叟惧随契丹北徙，与承旨张允求去职。契丹主怒，欲黜为县令。赵延寿曰：“学士不称职而求解者，罢之可也。”得不黜。乾佑初，授吏部侍郎。自诛史弘肇後，京城士庶，连甍恐悚，允每朝退，即宿於相国寺僧舍。及北军入京师，允匿於佛殿藻井之上，坠屋而卒，时年六十五。
                                                 【一四三０至一四三一页】
                           
    子鸾，仕皇朝为太常少卿。永乐大典卷六千三百五十一。
                                                           【一四三一页】
                             
    任延皓，¤州人也。业术数风云之事。晋高祖在太原重围时，高祖最为亲要，延皓以本业请见，高祖甚加礼遇。晋天福初，延皓授太原掾，寻改交城、文水令，皆高祖慰荐之力也。高祖镇太原，延皓多言外事，出入无间，高祖左右皆惮之。在文水聚敛财贿，民欲陈诉，延皓知之。一日，先诬告县吏结集百姓，欲劫县库。高祖怒，遣骑军并擒县民十数，族诛之，¤枉之声，闻於行路。高祖即位，累官至殿中监，恃宠使气，人望而畏之，虽宰辅之重，延皓视之蔑如也。刘崇在河东，常日切齿。及魏王承训薨，归葬太原，令延皓择葬地，时有山冈僧谓刘崇曰：“魏王葬地不吉，恐有重丧。”未几，高祖崩，崇以僧言奏之，乃配流延皓於麟州。路由文水，市民掷瓦殴骂甚¤，吏人救之仅免。既至贬所，刘崇令人杀之，籍没其家。永乐大典卷九千三百五十一。
                                                           【一四三一页】
                             
    史臣曰：李崧仕唐、晋之两朝，耸伊、¤之重望，考其器业，无忝台衡。会多僻之朝，被参夷之戮〔四〕，人之不幸，天亦难忱。逢吉秉蛇虺之心，窃夔、龙之位，杀人不忌，与国俱亡。李崧之¤血未销，逢吉之枭首斯至，冥报之事，安可忽诸！自李¤而下，凡数君子者，皆践履朝行，彰施帝载，国华邦直，斯焉在哉！惟延皓之丑行，宜乎不得其死矣。永乐大典卷九千三百五十一。
                                                 【一四三一至一四三二页】
                               
@
#篇名:旧五代史
#类型:史;北宋
#时代:6

          《旧五代史》卷:一百九

    汉书十一
      列传第六
                                                           【一四三三页】
                           
    杜重威，其先朔州人，近世徙家於太原。祖兴，振武牙将。父堆金，事唐武皇为先锋使。重威少事明宗，自护圣军校领防州刺史。其妻即晋高祖妹也〔一〕，累封宋国大长公主。天福初，命重威典禁军，遥授舒州刺史。二年，张从宾构乱，据汜水，汜水，原本作“泛水”，今从欧阳史改正。（影库本粘签）晋高祖遣重威与侯益率¤破之，以功授潞州节度使。与杨光远降范延光於邺城，改许州节度使，兼侍¤亲军马步军副指挥使，寻加同平章事。未几，移镇郓州，迁侍¤亲军马步军都指挥使。★案通监云：冯道、李崧屡荐重威之能，以为都指挥使，充随驾御营使。（旧五代史考异）及镇州安重荣称兵向阙，命重威御之，败重荣於宗城。重荣奔据常山，重威寻拔其城，斩重荣首传於阙下，授成德军节度使。所得重荣家财及常山公帑，悉归於己，晋高祖知而不问。至镇，复重敛於民，税外加赋，境内苦之。★案监云：重威所至黩货，民多逃亡，尝出过市，谓左右曰：“人言我驱尽百姓，何市人之多也！”（旧五代史考异）
                                                 【一四三三至一四三四页】
                           
    少帝嗣位，与契丹绝好，契丹主连年伐晋，重威但闭壁自守。部内城邑相继破陷，一境生灵受屠戮，重威任居方面，未尝以一士一骑救之。每敌骑数十驱汉人千万过城下，如入无人之境，重威但登陴注目，略无邀取之意。开运元年秋，加北面行营招讨使。二年，领大军下泰州、满城、遂城。契丹主自古北口回军，追蹑王师，重威等狼狈而旋，至阳城，阳城，原本作“险城”，今从薛史晋少帝纪改正。（影库本粘签）为契丹所困。会大风狂猛，军情愤激，符彦卿、张彦泽等引军四出，敌¤大溃，诸将欲追之，重威曰：“逢贼得命，更望福乎！”遂收军驰归常山。先是，重威於州内括借钱帛，吏民大被其苦，人情咸怨，重以境内凋弊，十室九空，重威遂无留意，连上表乞归朝，不俟报即时上路。朝廷以边上重镇，主帅擅离，苟有奔冲，虑失御备，然亦无如之何，即以马全节代之，重威寻授邺都留守。会镇州军食不继，遣殿中监王钦祚就本州和市，重威私第有粟十余万斛，遂录之以闻。朝廷给绢数万匹，偿其粟直。重威大忿曰：“我非反逆，安得籍没耶！”
                                                           【一四三四页】
                           
    三年冬，晋少帝诏重威与李守贞等率师经略瀛、¤。师至瀛州城下，晋骑将梁汉璋进与契丹接战，汉璋死焉。重威即时命回军，次武强，闻契丹主南下，乃西趋镇州，至中渡桥，与契丹夹滹水而营。十二月八日，宋彦筠、王清等率数千人渡滹¤，阵於北岸，为敌所破。时契丹游军已至栾城，道路隔绝，人情危蹙，重威密遣人诣敌帐，潜布腹心。契丹主大悦，许以中原帝之，重威庸暗，深以为信。一日，伏甲於内，召诸将会，告以降敌之意，诸将愕然，以上将既变，乃¤首听命，遂连署降表，令中门使高勋¤送敌帐，中门，原本作“人门”，今从通监改正。（影库本粘签）军士解甲，与声恸哭。是日，有大雾起於降军之上。契丹主使重威衣赭袍以示诸军，寻伪加守太傅，邺都留守如故。
                                                 【一四三四至一四三五页】
                           
    契丹主南行，命重威部辖晋军以从，既至东京，驻晋军於陈桥，士伍饥冻，不胜其苦。重威每出入衢路，为市民所诟，¤首而已。契丹下令括率京城钱帛，将相公私，雷同率配，重威与李守贞各万缗。乃告契丹主曰：“臣等以十万汉军降於皇帝，不免配借，臣所不甘。”契丹主笑而免之。寻¤盗断澶州浮梁，契丹乃遣重威归藩。明年三月，契丹主北去，至相州城下，重威与妻石氏诣牙帐贡献而回。
                                                           【一四三五页】
                           
    高祖车驾至阙，以重威为宋州节度使，加守太尉，重威惧，闭城拒命。诏高行周率兵攻讨，重威遣其子弘遂等告急於镇州麻答，乞师救援，且以弘遂为质，麻答遣蕃将杨衮赴之。未几，镇州诸军逐麻答，杨衮至¤州而回。十月，高祖亲征，车驾至邺城之下，遣给事中陈观等案：欧阳史避私讳作陈同。（旧五代史考异）¤诏入城，许其归命，重威不纳。数日，高祖亲率诸军攻其垒，不克，王师伤夷者万余人。★案宋史杜汉徽传云：从高行周讨杜重威于邺城，屡为流矢所中，身被重创，犹力战，观者壮之。（旧五代史考异）高祖驻军数旬，城中粮尽，屑麴饼以给军士，吏民¤垒而出者甚¤，皆无人色。至是，重威牙将诣行宫请降，复遣节度判官王敏奉表请罪，赐优诏敦勉，许其如初。重威即遣其子弘遂、妻石氏出候高祖，重威继踵出降，素服俟罪，复其衣冠，赐见，即日制授检校太师、守太傅、兼中书令。邺城士庶，殍¤者十之六七。
                                                 【一四三五至一四三六页】
                           
    先是，契丹遣幽州指挥使张琏，以部下军二十余人屯邺，时亦有燕军一千五百人在京师。会高祖至阙，有上变者，言燕军谋乱，尽诛於繁台之下，咸称其¤。有逃奔於邺者，备言其事，故张琏等惧死。与重威胶固守城，略无叛志。高祖亦悔其前失，累令宣谕，许以不死。琏等於城上扬言曰：“繁台之诛，燕军何罪？既无生理，以死为期。”琏一军在围中，重威推食解衣，尽力姑息。燕军骄悍，凭陵吏民，子女金帛，公行豪夺。及重威请命，琏等邀朝廷信誓，诏许琏等¤归本土。及出降，尽诛琏等将数十人，其什长已下放归幽州，将出汉境，剽略而去。高祖遣三司使王章、枢密副使郭威，录重威部下将吏尽诛之，籍其财产与重威私帑，分给将士。
                                                           【一四三六页】
                           
    车驾还宫，高祖不豫，既而大渐，顾命之际，谓近臣将佐曰：“善防重威。”帝崩，遂收重威，重威子弘璋、弘琏、弘¤诛之。诏曰：“杜重威犹贮祸心，未悛逆节，枭音不改，虺性难驯。昨朕小有不安，罢朝数日，而重威父子潜肆凶言，怨谤大朝，扇惑小辈。今则显有陈告，备验奸期，既负深恩，须置极法。其杜重威父子并处斩，所有晋朝公主及外亲族，一切如常，仍与供给。”重威父子已诛，陈尸於通衢，案隆平集：党进，幼为天雄军节度使杜重威奴，重威爱其淳谨，虽长，犹令与婢妾杂侍。重威败，周祖得之，以为铁骑都虞候。重威之後寒饿，进常分俸以给，士大夫或¤焉。（旧五代史考异）都人聚观者诟骂蹴击，军吏不能禁，尸首狼籍，斯须而尽。
                                                 【一四三六至一四三七页】
                           
    弘琏，重威之子也，累官至陈州刺史。永乐大典卷一万四千七百三十。
                                                           【一四三七页】
                           
    李守贞，河阳人也。少桀黠落魄，事本郡为牙将。晋高祖镇河阳，用为典客，後移数镇，皆从之。及即位，累迁至客省使。天福中，李金全以安州叛，淮夷入寇，晋高祖命马全节讨之，守贞监护其军，贼平，以守贞为宣徽使。少帝即位，授滑州节度兼侍¤马军都指挥使，未几，改侍¤都虞候。开运元年春，契丹犯澶、魏，少帝幸澶州，契丹遣将麻答以奇兵由郓州马家口济河，立栅於东岸，守贞率师自澶州驰赴之。契丹大败，溺死者数千人，获马数百匹，偏裨七十余人。有顷，敌退。晋少帝还京，以守贞为兖州节度使，依前侍¤都虞候。
                                                           【一四三七页】
                           
    五月，以守贞为青州行营都部署，率兵二万东讨杨光远，命符彦卿为副。十一月，光远子承勋等乞降，承勋，原本作“丞动”，今从通监改正。（影库本粘签）守贞入城，害光远於别第。光远有孔目官吏宋颜者，尽以光远财宝、名姬、善马告於守贞，得之置於帐下。近例，官军克复城隍，必降德音，洗涤瑕秽。时枢密使桑维翰以光远同恶数十辈潜窜未出，搜索甚急，故制书久不下。或有告宋颜匿於守贞处者，朝廷取而杀之，守贞由是怨维翰。时行营将士所给赏赐，守贞尽以¤茶、染木、姜药之类分给之，军中大怒，乃以帛包所得物，如人首级，目之为守贞头，悬於树以诅之。守贞班师，加同平章事，以杨光远东京第赐之。守贞因取连宅军营，以广其第，大兴土木，治之岁余，为京师之甲，行幸赐宴，恩礼无比。
                                                 【一四三七至一四三八页】
                           
    开运二年春，契丹以全军南下，前锋至相州汤阴县，诏守贞屯滑州。少帝再幸澶州，守贞为北面行营都监，与招讨使杜重威北伐，洎获阳城之捷，遂收军而还。四月，车驾还京，以守贞为侍¤副都指挥使，移镇宋州，加检校太师。三年春〔二〕，诏守贞率师巡边，至衡水，获¤州刺史赵思英而还。居无何，代高行周为侍¤亲军都指挥使，移镇郓州，意颇觖望。会宰臣李崧加侍中，守贞谓枢密使直学士殷鹏曰〔三〕：“枢密何功，便加正相！”先是，桑维翰以元勋旧德为枢密使，守贞位望素处其下，每惮之，与李彦韬、冯玉辈协力排斥，维翰竟罢枢务。李崧事分疏远，守贞得以凌蔑。
                                                           【一四三八页】
                           
    其年夏，契丹寇边，以守贞为北面行营都部署。少帝开曲宴於内殿，以宠其行，教坊伶人献语云：“天子不须忧北寇，守贞面上管幽州。”既罢，守贞有自负之色，以其言夸诧於外。既而率兵至定州北，与契丹偏师遇，斩其将解里而还。九月，加兼侍中。会契丹遣瀛州刺史伪降於少帝，请发大军应接，朝廷信之。十月，诏杜重威为北面行营招讨使，以守贞为兵马都监，知幽州行府事。先是，守贞领兵再由邺都，杜重威厚加赠遗，曲意承迎，守贞悦之，每於帝前称举，请委征讨之柄。至是，守贞、重威等会兵於邺，遂趋瀛州，瀛州不应。贝州节度使梁汉璋为蕃将高牟翰所败〔四〕，梁汉璋，原本作“¤漳”，今从欧阳史改正。（影库本粘签）死之，王师遂还。师至深州，闻契丹大至，乃西趋镇州，至滹¤之中渡，与敌相遇。官军营於滹水之南，未几，敌骑潜渡至栾城，断我粮路，寻则王清战死，杜重威遂与守贞归命契丹，授守贞司徒，依前郓州节度使，从契丹至汴。时京辇之下，契丹充斥，都人士庶，若在涂炭。二帅出入扬扬，市人诟之，略无惭色。有顷，河北及京东草寇大起，澶州浮桥为¤贼所断，契丹主甚恐，乃命诸帅各归本镇，守贞遂赴汶阳。高祖入汴，守贞惧而来朝，授守贞太保，移镇河中。居无何，高祖晏驾，杜重威被诛，守贞愈不自安，乃潜畜异计。
                                                 【一四三八至一四三九页】
                            (续)
    乾佑元年三月，先致书於权臣，布求保证，而完城郭，缮甲兵，昼夜不息。守贞以汉室新造，嗣君才立，自谓举无遗策。又有僧总伦者，以占术干守贞，谓守贞有人君之位。案通监云：浚仪人赵修己，素善术数，自守贞镇滑州，署司户参军，累从移镇。为守贞言：“时命不可妄动。”前後切谏非一，守贞不听，乃称疾归里。（旧五代史考异）未几，赵思绾以京兆叛，遣使奉表送御衣於守贞，守贞自谓天时人事合符於己，乃潜给草贼，令所在窃发，遣兵据潼关。★案宋史王继勋传：李守贞之叛，令继勋据潼关，为郭从义所破。（旧五代史考异）朝廷命白文珂、常思等领兵问罪，复遣枢密使郭威西征。官军初至，守贞以诸军多曾隶於麾下，自谓素得军情，坐俟叩城迎己〔五〕，及军士诟噪，大失所望。★案宋史马全义传：李守贞镇河中〔六〕，召置帐下。及守贞叛，周主讨之，全义每率敢死士夜出攻周祖垒，多所杀伤。守贞贪而无谋，性多忌刻，全义累为画策，皆不能用。（旧五代史考异）俄而王景崇据岐下，与赵思绾遣使推奉，守贞乃自号秦王，思绾、景崇皆受守贞署置。又遣人¤蜡弹於吴、蜀、契丹，以求应援。★案马令南唐书朱元传：守贞以河中反，汉命周太祖讨之，元与李平奉守贞表来乞师，未复而守贞败。（旧五代史考异）既而城中粮尽，杀人为食，召总伦诘其休咎，总伦至曰：“王自有天分，人不能夺。然分野灾变，俟磨灭将尽，存留一人一骑，即王鹊起之际也。”守贞深以为信。洎攻城，守贞欲发石以拒外军，¤竿子不可得，无何，上游泛一筏至，其木悉可为¤竿，守贞以为神助。又尝因宴会将佐，守贞执弧矢，遥指一虎¤掌图曰：“我若有非常之事，当中虎舌。”引弓一发中之，左右拜贺，守贞亦自负焉。★案宋史吴虔裕传：周祖讨三叛，以虔裕为
                                                 【一四三九至一四四０页】
                           
河中行营都监，率护圣诸军五千以往。李守贞出兵五千余，设梯桥，分五路于长连城西北以御周祖。周祖令虔裕率大军横击之，蒲人败走〔七〕，夺其梯桥，杀伤大半。（旧五代史考异）
                                                           【一四四０页】
                           
    及周光逊以西砦降，周光逊，原本作“¤逊”，今从通监改正。（影库本粘签）其势益窘，人情离散。官军攻城愈急，守贞乃潜於衙署多积薪刍，为自焚之计。二年七月，城陷，举家蹈火而死。王师入城，於烟中获其尸，断其首函之，¤获数子二女，与其党俱献於阙下。隐帝御明德楼受俘馘，宣露布，百僚称贺。礼毕，以俘馘徇於都城，守贞首级枭於南市，诸子¤贼党孙愿、刘芮、张延嗣、刘仁裕、僧总伦、靖¤、张球、王廷秀、焦文杰、安在钦等并磔於西市，余皆斩之。★永乐大典卷一万三百九十。    五代史阙文：符后先适河中节度使李守贞之子崇训。守贞尝得术士，善听声，知人贵贱，守贞举族悉令术士听之，独言后大富贵，当母仪天下。守贞信之，因曰：“吾妇尚为皇后，吾可知也。”遂谋叛。及城陷，后独免。周祖为世宗娶之，显德中，册为后。臣以谓术士之言，盖亦有时而中，人君之位，安可无望而求，公侯其诫之。
                                                           【一四四一页】
                           
    赵思绾，魏府人也。唐同光末，赵在礼之据魏城也，思绾隶于帐下，累从之。在礼卒，赵延寿籍其部曲，尽付於其长子赞，思绾即其首领也。高祖定河、洛，赵赞自河中移京兆尹。赵赞以久事契丹，常虑国家终不能容，乃与凤翔侯益谋，引蜀兵为援，又令判官李恕入朝请觐，赵赞不待报赴阙，留思绾等数百人在京兆。会高祖遣王景崇等西赴凤翔，行次京兆，时思绾等数百人在焉。思绾等比是赵在礼御士，本不刺面，景崇、齐藏珍既至京兆，欲令文面，以防逋逸。景崇微露风旨，思绾厉声先请自刺，以率其下，景崇壮之。藏珍窃言曰：“思绾¤暴难制，不如杀之。”景崇不听，但率之同赴凤翔。
                                                 【一四四一至一四四二页】
                           
    朝廷闻之，遣供奉官王益部署思绾等赴阙。思绾既发，行至途中，谓其党常彦卿曰：“小太尉已入佗手，吾辈至，则并死矣。”小太尉盖谓赵赞也。彦卿曰：“临机制变，子勿复言！”既行，至永兴，副使安友规、巡检使乔守温出迎，于郊外离亭置酒。思绾前曰：“部下军士已在城东安下，缘家属在城，欲各将家今夜便宿城东。”守温等然之。思绾等辞去，与部下并无兵仗，才入西门，有州校坐门侧，思绾遽夺其佩剑，即斩之。其¤持白挺杀守门军士十余人，分¤守捉诸门。思绾劫库兵以授之，遂据其城，时乾佑元年三月二十四日也。翌日，集城中丁壮得四千余人，浚池隍，修楼橹，旬浃之间，战守皆备。寻遣人送款于河中，李守贞遣使¤伪诏授思绾晋昌军节度使、检校太尉。朝廷闻之，命郭从义、王峻帅师伐之。及攻其城，王师伤者甚¤，乃以长堑围之，经年粮尽，遂杀人充食。思绾尝对¤取人胆似酒吞之，告¤曰：“吞此至一千，即胆气无敌矣。”案太平广记：贼臣赵思绾自倡乱至败，凡食人肝六十六，无不面剖而脍之。（旧五代史考异）
                                                           【一四四二页】
                            (续)
    二年夏，食既尽，思绾计无从出，时左骁¤上将军致仕李肃寓居城中，因与判官程让能同言于思绾曰：“太尉比与国家无嫌，但负罪惧诛，遂为急计。今朝廷三处用兵，一城未下，太尉若翻然效顺，率先归命，以功补过，庶几无患。若坐守穷城，端然待毙，则何贵於智也。”案洛阳¤绅旧闻记：太子少师李公肃，唐末西京留守，齐王以女妻之。赵思绾在永兴时，使主赴阙。思绾主蓝田副镇，有罪已发。李公时为环¤将兼雍耀三白渠使、雍耀庄宅使〔八〕、节度副使，权军府事，护而脱之，来谢于李公。公归宅，夫人诘之曰：“赵思绾庸贱人，公何与免其过？又何必见之乎？”曰：“思绾虽贱类，审观其状貌，真乱臣贼子，恨未有朕¤，不能除去之也。”夫人曰：“既不能除去〔九〕，何妨以小惠啖之，无使衔怨。”自後夫人密遣人令思绾之妻来参，厚以衣物赐之，前後与钱物甚多。及汉朝〔一０〕，公以上将军告老归雍。未久，思绾过雍，遂闭门据雍城叛，衣冠之族，遭涂炭者¤，公全家获免。终以计劝思绾纳款。（旧五代史考异）思绾然之，即令让能为章表，遣牙将刘成琦入朝，★案：宋史郭从义传作从义系书矢上，射入城中，说思绾令降，与薛史异。（旧五代史考异）制授思绾华州留後、检校太保，以常彦卿为虢州刺史，遣内臣¤官告国信赐之。既受命，迟留未发。郭从义、王峻等筹之曰：“狼子野心，终不可用，留之必贻後悔耳！”既而从义、王峻等缓辔入城，陈列步骑至牙署，遣人召思绾曰：“太保登途，不暇出祖，对引一杯，便申仳别。”思绾至，则执之，遂斩于市，¤族其家。★案东都事略郭从义传云：“思绾困甚，从义遣人诱之，佯许以华州节钺。思绾信之，遂开门送款，从义入城，思绾谒见，即遣武士执之，¤其党斩于市。是思绾本以诱降而伏
                                                 【一四四二至一四四三页】
                           
诛，非以其既降复谋叛也。与薛史异。（旧五代史考异）思绾临刑，市人争投瓦石以击之，军吏不能禁。是日，¤部下叛党新授虢州刺史常彦卿等五百余人并诛之。案：宋史郭从义传作三百余人。（旧五代史考异）籍思绾家财，得二十余万贯，入於官。★按欧阳史：思绾迟留不行，阴遣人入蜀，郭威命从义图之。从义因入城召思绾，趣之上道，至则擒之。思绾问曰：“何以用刑？”告者曰：“立钉也。”思绾厉声曰：“为吾告郭公，吾死未足塞责，然钉磔之丑，壮夫所耻，幸少假之。”从义许之，父子俱斩於市。
                                                 【一四四三至一四四四页】
                           
    始思绾入城，丁口仅十余万，及开城，惟余万人而已，其饿毙之数可知矣。永乐大典卷一万六千九百九十一。
                                                           【一四四四页】
                                (续)
@
#篇名:旧五代史
#类型:史;北宋
#时代:6

          《旧五代史》卷:一百一十

    周书一
      太祖纪第一
                                                           【一四四七页】
                            
    太祖圣神恭肃文武孝皇帝，姓郭氏，讳威，字文仲〔一〕，邢州尧山人也。或云本常氏之子，幼随母适郭氏，故冒其姓焉。案五代会要：周虢叔之後。高祖讳¤，广顺初，追尊为睿和皇帝，庙号信祖，陵曰温陵；高祖妣张氏，追¤睿恭皇后。曾祖讳谌，汉赠太保，追尊为明宪皇帝，庙号僖祖，陵曰齐陵；曾祖妣郑国夫人申氏，追¤明孝皇后。祖讳蕴，汉赠太傅，追尊为翼顺皇帝，庙号义祖，陵曰节陵；案五代会要：温陵、齐陵、节陵皆无陵所，遥申朝拜。祖妣陈国夫人韩氏，追¤翼敬皇后。皇考讳简，汉赠太师，追尊为章肃皇帝，庙号庆祖，陵曰钦陵；皇妣燕国夫人王氏，追¤为章德皇后。后以唐天佑元年甲子岁七月二十八日，生帝於尧山之旧宅。载诞之夕，赤光照室，有声如炉炭之裂，星火四迸。
                                                           【一四四七页】
                            
    帝生三岁，家徙太原。居无何，皇考为燕军所陷，殁於王事。帝未及龆龀，章德太后蚤世，姨母楚国夫人韩氏提携鞠养。及长，形神魁壮，趣向奇崛，爱兵好勇，不事田产。天佑末，潞州节度使李嗣昭常山战殁，子继韬自称留後，南结梁朝，据城阻命，乃散金以募豪杰。帝时年十八，避吏壶关，依故人常氏〔二〕，遂往应募。帝负气用刚，好¤多力，继韬奇之，或¤法犯禁，亦多假借焉。尝游上党市，有市屠壮健，¤所畏惮，帝以气凌之，因醉命屠割肉，小不如意，叱之。屠者怒，坦腹谓帝曰：“尔敢刺我否？”帝即¤其腹，市人执之属吏，继韬惜而逸之。其年，庄宗平梁，继韬伏诛，麾下牙兵配从马直，帝在籍中，时年二十一。帝性聪敏，喜笔¤，及从军旅，多阅簿书，军志戎政，深穷綮肯，人皆服其敏。尝省昭义李琼〔三〕，琼方读阃外春秋，即取视之，曰：“论兵也，兄其教我。”即授之，深通义理。案宋史李琼传：唐庄宗募勇士，即应募，与周祖等十人约为兄弟。一日会饮，琼熟视周祖，知非常人，因举酒祝曰：“凡我十人，龙蛇混合，异日富贵，无相忘。苟渝此言，神降之罚。”皆刺臂出血为誓。周祖与琼情好尤密，尝造琼，见其危坐读书，因问所读何书，琼曰：“此阃外春秋，所谓以正守国，以奇用兵，较存亡治乱，记贤愚成败，皆在此也。”周祖令读之，谓琼曰：“兄当教我。”自是周祖出入，常袖以自随，遇暇辄读，每问难，谓琼为师。（旧五代史考异）
                                                           【一四四八页】
                            
    天成初，明宗幸浚郊。时朱守殷婴城拒命，帝从晋高祖一军率先登城。晋祖领副侍¤，以帝长於书计，召置麾下，令掌军籍，前後将臣，无不倚爱。初，圣穆皇后嫔于帝，帝方匮乏，而后多资从。案东都事略：柴后资周太祖以金帛，使事汉高祖。帝常昼寝〔四〕，有小虺五色，出入颧鼻之间，后遽见愕然。在太原时，有神尼与帝同姓，见帝，谓李琼曰：“我宗天上大仙，顶上有肉角，当为世界主。”清泰末，晋祖起于河东〔五〕，时河阳节度使张彦琪为侍¤步军都指挥使，奉命北伐，帝从之，营於晋祠。是时屋坏，同处数人俱毙，唯帝独无所伤。汉高祖为侍¤马步都虞候，召置左右。所居官舍之邻吴氏，有青衣佳娘者，为山魈所魅，鬼能人言，而投瓦石，邻伍无敢过吴氏之舍者。帝过之，其鬼寂然，帝去如故，如是者再。或谓鬼曰：“尔既神，向者客来，又何寂然？”鬼曰：“彼大人者。”繇是军中异之。范延光叛于魏，命杨光远讨之，帝当行，意不愿从。或谓帝曰：“杨公当朝重勋，子不欲从，何也？”帝曰：“杨公素无英雄气，得我何用？能用我其刘公乎！”汉祖累镇藩阃，皆从之。及镇¤门，尤深待遇，出入帷幄，受腹心之寄，帝亦悉心竭力，知无不为。及吐浑白可久叛入契丹，帝劝汉祖诛白承福等五族，得良马数千匹、财货百万计以资军。
                                                 【一四四八至一四四九页】
                             (续)
    开运末，契丹犯阙，晋帝北迁。帝与苏逢吉、杨¤、史弘肇等劝汉祖建号，以副人望。汉高祖即位晋阳，时百度草创，四方犹梗，经纶缔构，帝有力焉。授权枢密副使、检校司徒。汉高祖至汴，正授枢密副使、检校太保。乾佑元年春，汉高祖不豫，及大渐，与苏逢吉等同受顾命。隐帝嗣位，拜枢密使，加检校太尉。案东都事略魏仁浦传：仁溥少为刀笔吏，隶枢密院，太祖问以卒乘数，仁溥对曰：“带甲者六万。”太祖喜曰：“天下事不足忧也。”（旧五代史考异）旧制，枢密使未加使相者，不宣麻制，至是宣之，自帝始也。有顷，河中李守贞据城反，朝廷忧之，诸大臣共议进取之计。史弘肇曰：“守贞，河阳一客司耳，竟何能为？”帝曰：“守贞虽不习戎行，然善接英豪，得人死力，亦¤敌，宜审料之。”乃命白文珂、常思率兵攻取。师未至，而赵思绾窃据永兴，王景崇反状亦露，朝廷遣郭从义、王峻讨赵思绾。★案：欧阳史作三月，河中李守贞、永兴赵思绾、凤翔王景崇相次反。薛史汉隐帝纪，思绾叛在四月，景崇叛在七月，非三月事。欧阳史因三月守贞反而牵连书之耳。（孔本）七月，西面师徒大集，未果进取。其月十三日，制授帝同平章事，即遣西征，以安慰招抚为名，诏西面诸军，并取帝节度。时论以白文珂、常思非守贞之敌，闻帝西行，¤情大惬。★案宋史李谷传：周祖讨河中，谷掌转运。时周祖已有人望，潜贮异志，屡以讽谷，谷但对以人臣当尽节奉上而已。（旧五代史考异）八月六日，帝发离京师。二十日，师至河中。★案：五代春秋作七月，郭威率师围河中，据此纪则周太祖以八月六日始发京师，非七月即围河中也。薛史汉隐帝纪与此纪互异。宋史扈彦珂传：周祖为枢密使，总兵出征，时议多以先讨景崇、思绾为便，周祖意未决。彦珂曰：“三
                                                 【一四四九至一四五０页】
                            
叛连衡，推守贞为主，宜先击河中。河中平，则永兴、凤翔失势矣。今舍近图远，若景崇、思绾逆战于前，守贞兵其後，腹背受敌，为之奈何？”周祖从其言。（旧五代史考异）命白文珂营於河西，帝营於河东。不数日，周设长堑，复筑长连城以逼之。帝在军，居常接宾客，与大将¤语，即褒衣博带，或遇巡城垒，对阵敌，幅巾短後，与¤无殊。临矢石，冒锋刃，必以身先，与士伍分甘共苦。稍立功¤者，厚其赐与，微有伤痍者，亲为循抚，士无贤不肖，有所陈启，温颜以接，俾尽其情，人之过忤，未尝介意，故君子小人皆思¤用。守贞闻之，深以为忧。十二月，帝以蜀军屯大散关，即亲率牙兵往凤翔、永兴，相度将发，谓白文珂、刘词曰：“困兽犹¤，当谨备之。”帝至华州，闻蜀军退败，遂还。
                                                 【一四五０至一四五一页】
                            
    二年正月五日夜，李守贞遣将王三铁领千余人，夜突河西砦，河西，原本作“江西”，今从通监改正。（影库本粘签）果为刘词等力战败之。先是，军中禁酒，帝有爱将李审犯令，斩之以徇。五月九日，攻河西砦，贼将周光逊以砦及部¤千余人来降。十七日，下令攻城，会西北大风，扬沙晦冥，帝令祷河伯祠，奠讫而风止，自是昼夜攻之。七月十三日，帝率三砦将士夺贼罗城。二十一日，城陷，守贞举家自焚而死。★案欧阳史周本纪云：守贞与妻子自焚死，思绾、景崇相次降。今考薛史汉纪，五月乙丑，赵思绾乞降。七月甲子，郭威奏收复河中，守贞自燔死。是思绾之降在守贞自焚之前也。又云：三年正月，赵晖奏，收复凤翔，王景崇自燔死。是景崇未尝降也。欧阳史汉本纪亦先载赵思绾降，後书克河中。王景崇传亦作景崇自燔死。纪传前後自相矛盾，当以薛史为得其实。案东都事略王溥传：周太祖将兵讨三叛，以溥为从事〔六〕。三叛既平，朝士及藩镇尝以书往来，词意涉于悖逆者，太祖籍其名，欲按之。溥谏曰：“魑魅伺夜而出，日月既照，则氛¤消矣。请焚之，以安反侧。”太祖从之。（旧五代史考异）帝前梦河神告曰：“七月下旬，上帝当灭守贞之族。”至是收复贼垒。城中人言，见帝营上有紫气，如楼阁华盖之状。
                                                           【一四五一页】
                            
    二年八月五日，帝自河中班师，其月二十七日入朝。汉帝命升阶抚劳，酌御酒以赐之，锡赉优厚。翌日，汉帝议赏勋，欲兼方镇，帝辞之，乃止。帝以出征时厅子都七十三人，具籍献之。九月五日，制加检校太师、兼侍中。十月，契丹入寇，前锋至邢、¤、贝、魏，河北告急，帝受诏率师赴北边，以宣徽南院使王峻为监军。其月十九日，帝至邢州，遣王峻前军趋镇、定。时契丹已退，帝大阅，欲临寇境，诏止之。
                                                           【一四五二页】
                            
    三年二月，班师。三月十七日，制授邺都留守，枢密使如故。时汉帝以北戎为患，委帝以河朔之任，宰相苏逢吉等议，藩臣无兼枢密使例。史弘肇以帝受任之重，苟不兼密务，则难以便宜从事。竟从弘肇之议，诏河北诸州，凡事一禀帝节度。一禀帝节度，原本作“一廪”，据通监云：壬午，诏以威为邺都留守，天雄节度使、枢密使如故。仍诏河北，兵甲钱谷，但见郭威文书，立皆禀应。据此则“廪”字系“禀”字之讹，今改正。（影库本粘签）帝将北行，启汉帝曰：“陛下富有春秋，万几之事，宜审於听断。文武大臣，乃心王室，凡事谘询，即无败失。”汉帝敛容谢之。帝至邺，尽去烦弊之事，不数月，阃政有序，一方晏然。诏书褒美。一夕，在山亭院斋中，忽有黄气起於前，上际於天，帝於黄气中见星文，紫微、文昌，烂然在目。既而告之星者曰：“予於室中见天象，不其异乎？”对曰：“坐见天衢，物不能隔，至贵之祥也。”翌日，牙署中有紫气起於幡竿龙首，凡三日。
                                                           【一四五二页】
                            
    十一月十四日，澶州节度使李洪义、侍¤步军都指挥使王殷遣澶州副使陈光穗至邺都，报京师有变：是月十三日旦，¤小等害史弘肇等。前一夕，李业等遣腹心¤密诏至澶州，令李洪义杀王殷，又令护圣左厢都指挥使郭崇等害帝于邺城。十三日，洪义受得密诏，恐事不济，乃以密诏示王殷，殷与洪义即遣陈光穗驰报於帝。十四日，帝方与宣徽使王峻坐议边事，忽得洪义文字，遽归牙署，峻亦未知其事。帝初知杨、史诸公被诛，神情惘然；又见移祸及己，伸诉无所，即集三军将校谕之曰：“予从微至著，辅佐国家，先皇登遐，亲受顾托，与杨、史诸公，弹压经谋，忘寝与食，一旦无状，尽已诛夷。今有诏来取予首级，尔等宜奉行诏旨，断予首以报天子，各图功业，且不累诸君也。”崇等与诸将校泣於前，言曰：“此事必非圣意，即是左右小人诬罔窃发，假令此辈握重柄，国得安乎！宜得投论，以判忠佞，何事信单车之使而自弃，千载之下，空受恶名。崇等愿从明公入朝，面自洗雪，除君侧之恶，共安天下。”¤然之，遂请帝南行，案东都事略魏仁浦传云：隐帝遣使害太祖，仁溥曰：“公有大功于朝廷，握强兵，临重镇，以谗见疑，岂可坐而待死！”教以易其语云“诛将士”，以激怒¤心，太祖纳其言。与薛史异，欧阳史与事略同。（旧五代史考异）帝即严驾首途。
                                                           【一四五三页】
                            
    十六日，至澶州，王殷迎谒恸哭。时隐帝遣小竖¤脱¤脱，与隐帝纪异文，已於卷一百三内加签声明。（影库本粘签）侦邺军所在，为游骑所执，帝即遣回，令附奏隐帝赴阙之由，仍以密奏置¤脱衣领中。奏曰：“臣发¤寒贱，遭遇圣明，既富且贵，实过平生之望，唯思报国，敢有他图！今奉诏命，忽令郭崇等杀臣，即时俟死，而诸军不肯行刑，逼臣赴阙，令臣请罪上前，仍言致有此事，必是陛下左右谮臣耳。今¤脱至此，天假其便，得伸臣心，三五日当及阙朝陛下。若以臣有欺天之罪，臣岂敢惜死；若实有谮臣者，乞陛下缚送军前，以快三军之意，则臣虽死无恨。今托¤脱附奏以闻。”十七日，帝至滑州，节度使宋延渥开门迎纳。帝将发滑台，召将士谓之曰：“主上为谗邪所惑，诛杀勋臣，吾之此来，事不获已，然以臣拒君，宁论曲直！汝等家在京师，不如奉行前诏，我以一死谢天子，实无所恨。”将校前启曰：“国家负公，公不负国，请公速行，无迟久，安邦雪怨，正在此时。”既而王峻谕军曰〔七〕：“我得公处分，俟平定京城，许尔等旬日剽掠。”¤皆踊跃。
                                                 【一四五三至一四五四页】
                           
    十九日，隐帝遣左神武统军袁¤、前邓州节度使刘重进率禁军来拒，与前开封尹侯益等屯赤岗，是夜俱退。二十日，隐帝整阵於刘子陂。二十一日，两阵俱列，慕容彦超率军奋击，帝遣何福进、王彦超、李筠等大合骑以乘之。慕容彦超退¤，死者百余人，於是南军夺气，稍稍奔於北军。慕容彦超与数十骑东奔兖州。吴虔裕、张彦超等相继来见帝，是夜侯益、焦继勋潜至帝营，帝慰劳遣还。
                                                           【一四五四页】
                           
    二十二日旦，郭允明弑汉隐帝於北郊。初，官军之败，帝谓宋延渥曰：“尔国亲，国亲，通监作“近亲”。胡三省注曰：“宋延渥，王¤，故云近亲。”薛史前後多称外戚为国亲，今仍其旧。（影库本粘签）可速往¤主上，兼附奏，请陛下得便速奔臣来，免为左右所图。”及延渥至，乱兵云合，即惶骇而还。是旦，帝望见天子旌旗於高坡之上，谓隐帝在其下，既免胄释马而前，左右虑有不测，请帝止。帝泣曰：“吾君在此，又何忧焉。”及至前，隐帝已去矣，帝¤欷久之。俄闻隐帝遇弑，号恸不已。帝至玄化门，刘铢雨射城外，帝回车自迎春门入，★迎春，原本作“延春”，通监作“迎春”。胡三省注云：迎春门，汴城东面北来第一门也。今改正。（影库本粘签）诸军大掠，烟火四发，帝止於旧第，何福进以部下兵守明德门。翌日，王殷、郭崇言曰：“若不止剽掠，比夜化为空城耳。”由是诸将部分斩其剽者，至晡乃定。帝与王峻诣太后宫起居，请立嗣君，乃以高祖侄徐州节度使¤入继大统，语在汉纪。二十七日，帝以嗣君未至，请太后临朝，会镇、定州驰奏，契丹入寇，河北诸州告急，太后命帝北征。
                                                 【一四五四至一四五五页】
                           
    十二月一日，帝发离京师。四日，至滑州，驻马数日。会湘阴公遣使慰劳诸将，受宣之际，相顾不拜，皆窃言曰：“我辈陷京师，各各负罪，若刘氏复立，则无种矣。”或有以其言告帝者，帝愕然，即时进途。十六日，至澶州。是日旭旦，日边有紫气来，当帝之马首。十九日，下令诸军进发。二十日，诸军将士大噪趋驿，如墙而进，帝闭门拒之。军士登墙越屋而入，请帝为天子。乱军山积，登阶匝陛，扶抱拥迫，或有裂黄旗以被帝体，以代赭袍，山呼震地。帝在万¤之中，声气沮丧，闷绝数四，左右亲¤，星散窜匿。帝即登城楼，稍得安息，诸军遂拥帝南行。时河冰初解，浮梁未构。是夜北风凛烈，比旦冰坚可渡，诸军遂济，¤谓之“凌桥”，济竟冰泮，时人异之。时湘阴公已驻宋州，枢密使王峻在京，闻澶州之变，遣侍¤马军指挥使郭崇率七百骑赴宋州，以¤湘阴公。二十五日，帝至七里店，¤臣谒见，遂营於¤门村。胡三省通监注云：大梁城无“¤门”，盖郭门之外有村，遂呼为¤门村耳。今附识於此。（影库本粘签）
                                                 【一四五五至一四五六页】
                           
    二十七日，汉太后令曰：“枢密使、侍中郭威，以英武之才，兼内外之任，剪除祸乱，弘济艰难，功业格天，人望冠世。今则军民爱戴，朝野推崇，宜总万几，以允¤议，可监国，中外庶事，并取监国处分。”二十八日，监国教曰：
        寡人出自军戎，本无德望，因缘际会，叨窃宠灵。高祖皇帝甫在经纶，待之心腹
    ，洎登大位，寻付重权。当顾命之时，受忍死之寄，与诸勋旧，辅立嗣君。旋属三叛
    连衡，四郊多垒，谬膺朝旨，委以专征，兼守重藩，俾当¤敌，敢不横身戮力，竭节
    尽心，冀肃静於疆场，用保安於宗社。不谓奸邪构乱，将相连诛，寡人偶脱锋¤〔八
    〕，克平患难，志安刘氏，愿报汉恩，推择长君，以绍丕构，遂奏太后，请立徐州相
    公，奉迎已在於道途，行李未及於都辇。寻以北面事急，敌骑深侵，遂领师徒，径往
    掩袭，行次近镇，已渡洪河。十二月二十日，将登澶州，军情忽变，旌旗倒指，喊叫
    连天，引袂牵襟，迫请为主，环绕而逃避无所，纷纭而逼胁愈坚，顷刻之间，安危莫
    保，事不获已，须至徇从，於是马步诸军拥至京阙。今奉太后诰旨，以时运艰危，机
    务难旷，俾令监国，逊避无由，¤¤遵承，夙夜忧愧云。时文武百官、内外将帅、藩臣郡守等，相继上表劝进。三十日夜，御营西北隅步军将校因醉扬言：“昨澶州马军扶策，步军今欲扶策。”“马军扶策”二句，疑有脱字。通监：壬戌夜，监国营有步兵将校醉，扬言向者澶州骑兵扶立，今步兵亦欲扶立，监国斩之。较薛史为明晰，今附识于此。（影库本粘签）寻令虞候诘其姓名，昧旦擒而斩之。其一军仍纳甲仗，遣中使监送就粮所。
                                                 【一四五六至一四五七页】
                             (续)
    广顺元年春正月丁卯，汉太后诰曰〔九〕：“邃古以来，受命相继，是不一姓，传诸百王〔一０〕，莫不人心顺之则兴，天命去之则废，昭然事¤，著在典书。予否运所丁，遭家不造，奸邪构乱，朋党横行，大臣¤枉以被诛，少主仓卒而及祸，人自作孽，天道宁论。监国威，深念汉恩，切安刘氏，既平乱略，复正颓纲，思固护於基扃，择继嗣於宗室。而狱讼尽归於西伯，讴谣不在於丹朱，六师竭推戴之诚，万国仰钦明之德，鼎革斯契，图¤有归，予作家宾，固以为幸。今奉符宝授监国，可即皇帝位。於戏！天禄在躬，神器自至，允集天命，永绥兆民，敬之哉！”是日，帝自¤门入大内，御崇元殿，即皇帝位。制曰：
        自古受命之君，兴邦建统，莫不上符天意，下顺人心。是以夏德既衰，爰启有商
    之祚；炎风不竞，肇开皇魏之基。朕早事前朝，久居重位。受遗辅政，敢忘伊、霍之
    忠；仗钺临戎，复委韩、彭之任。匪躬尽瘁，焦思劳心，讨叛涣於河、潼，张声援於
    岐、雍，竟平大憝，粗立微劳。才旋旆於关西，寻统兵於河朔，训齐师旅，固护边陲
    ，只将身许国家，不以贼遗君父。外忧少息，内患俄生，¤小连谋，大臣遇害，栋梁
    既坏，社稷将倾。朕方在藩维，以遭谗构〔一一〕。逃一生於万死，径赴阙庭；枭四
    罪於九衢，幸安区宇。将延汉祚，择立刘宗，徵命已行，军情忽变。朕以¤庶所逼，
    逃避无由，扶拥至京，尊戴为主。重以中外劝进，方岳推崇，¤¤虽顺於¤心，临御
    实惭於凉德。改元建号，祗率於旧章；革故鼎新，宜覃於霈泽。
        朕本姬室之远裔，虢叔之後昆，积庆累功，格天光表，盛德既延於百世，大命复
                                                 【一四五七至一四五八页】
                             (续)
    集於眇躬，今建国宜以大周为号，可改汉乾佑四年为广顺元年。自正月五日昧爽已前
    ，应天下罪人，常赦所不原者，咸赦除之。故枢密使杨¤、侍¤都指挥使史弘肇、三
    司使王章等，以劳定国，尽节致君，千载逢时，一旦同命，悲感行路，愤结重泉，虽
    寻雪於沈¤，宜更伸於渥泽，渥泽，原本作“漏泽”，今从册府元龟改正。（影库本
    粘签）并可加等追赠，备礼归葬，葬事官给，仍访子孙¤用。其余同遭枉害者，亦与
    追赠。马步诸军将士等，戮力¤诚，输忠¤义，先则平持内难，後乃推戴朕躬，言念
    勋劳，所宜旌赏。其原属将士等，各与等第，超加恩命，仍赐功臣名号，已带功臣者
    别与改赐。应左降官，未量移者与量移，已量移者与复资，已复资者量加¤录。亡官
    失爵之人，宜与齿用，配流徒役人，并许放还。诸处有犯罪逃亡之人，及山林草寇等
    ，一切不问，如赦到後一月不归本业者，复罪如初。内外前任、见任文武官僚致仕官
    ，各与加恩。应在朝文武臣僚、内诸司使、诸道行军副使、藩方马步都指挥使，如父
    母在，未有恩泽者即与恩泽，已有者更与恩泽；如亡没，未曾追封赠者亦与封赠，已
    封赠者更与封赠。
        应天下州县，所欠乾佑元年、二年已前夏秋残税及沿徵物色，¤三年夏税诸色残
    欠，并与除放。澶州已来，官路两边共二十里内，¤乾佑三年残税欠税，并与除放。
    应河北沿边州县，自去年九月後来，曾经契丹蹂践处，其人户应欠乾佑三年终已前积
    年残欠诸色税物，并与除放。应系三司主持钱谷败阙场院官取乾佑元年终已前徵纳外
    ，灼然无抵当者，委三司分析闻奏。天下仓场、库务，宜令节度使专切钤辖，掌纳官
                                                 【一四五八至一四五九页】
                            
    吏一依省条指挥，不得别纳斗余、秤耗，旧来所进羡余物色，今後一切停罢。
        应乘舆服御之物，不得过为华饰，宫闱器用，务从朴素，大官常膳，一切减损。
    诸道所有进奉，以助军国之费，其珍巧纤华及奇禽异兽鹰犬之类，不得辄有献贡，诸
    无用之物，不急之务，并宜停罢。帝王之道，德化为先，崇饰虚名，朕所不取，苟致
    治之未洽，虽多端以奚为〔一二〕！今後诸道所有祥瑞，不得辄有奏献。
        古者用刑，本期止辟，今兹作法，义切禁非。盖承弊之时，非猛则奸凶难制；及
    知劝之後，在宽则典宪得宜。相时而行，庶臻中道。今後应犯窃盗贼赃及和奸者，并
    依晋天福元年已前条制施行。应诸犯罪人等，除反逆罪外，其罪并不得籍没家产，诛
    及骨肉，一依格令处分。
        天下诸侯，皆有亲戚〔一三〕，自可慎择委任，必当克¤参裨。朝廷选差，理或
    未当，宜矫前失，庶¤通规。其先於在京诸司差军将充诸州郡元从都押衙、孔目官、
    内知客等，并可停废，仍勒¤还旧处职役。近代帝王陵寝，合禁樵采。唐庄宗、明宗
    、晋高祖，各置守陵十户，以近陵人户充。汉高祖皇帝陵署职员及守宫人，时日荐飨
    ，¤守陵人户等，一切如故。仍以晋、汉之胄为二王後，委中书门下处分云。
                                                 【一四五九至一四六０页】
                            
    司天上言：“今国家建号，以木德代水，准经法国以姓墓为腊，请以未日为腊。”从之。时议者曰：“昔武王胜殷，岁集于房，国家受命，金、木集于房。文王厄¤里，而卦遇明夷，帝脱于邺，大衍之数，复得明夷，则周为国号，符於文、武矣。”先是，丁未年夏六月，土、金、木、火四星聚于张，占者云，当有帝王兴于周者。故汉祖建国，由平阳、陕服趋洛阳以应之，及隐帝将嗣位，封周王以符其事。而帝以姬虢之胄，复继宗周，而天人之契炳然矣。昔武王以木德王天下，宇文周亦承木德，而三朝皆以木代水，不其异乎！
                                                 【一四六０至一四六一页】
                             (续)
    戊辰，前曹州防御使何福进受宣权许州节度使，前复州防御使王彦超受宣权徐州节度使，前澶州节度使李洪义受宣权宋州节度使。己巳，上汉太后尊号曰昭圣皇太后。是日，诏有司择日为故主发哀。案五代会要载原敕云：汉高祖为义帝发丧，魏明帝正禅陵尊号，一时达礼，千古所称。况朕久事前朝〔一四〕，常参大政，虽迁虞事夏，见夺于¤情；而四海九州，咸知予夙志。宜令所司择日为故主举哀，仍备山陵葬礼〔一五〕。（旧五代史考异）辛未，有司上言：“皇帝为故主举哀日，服缟素，直领深衣、腰¤等。成服毕祭奠，不视朝七日，坊市禁音乐。文武内外臣僚成服後，每日赴太平宫临，三日止，七日释服。至山陵启攒涂日，服初服，¤车出城，班辞释服。”从之。壬申，前博州刺史李筠受宣权滑州节度使。癸酉，枢密使、检校太傅王峻加同平章事；以前澶州节度使李洪义为宋州节度使，加同平章事。以滑州节度副使陈观为左散骑常侍，邺都留守判官王溥为左谏议大夫，并充枢密院直学士。以元从都押衙郑仁诲为客省使，知客押牙向训为宫苑使。北京留守刘崇遣押牙巩廷美致书，★原本脱“廷美”二字，今据册府元龟增入。（影库本粘签）求刘¤归藩。帝报曰：“朕在澶州之时，军情推戴之际，先差来直省李光美备见，必想具言，而况遐迩所闻，在後尽当知悉。湘阴公比在宋州驻泊，见令般取赴京，但勿忧疑，必令得所。惟公在彼，固请安心，若能同力扶持，别无顾虑，即当便封王爵，永镇北门，铁券丹书，必无爱惜。其诸情素，并令来人口宣。”遣千牛¤将军朱宪充入契丹使。先是，去年契丹永康王兀欲寇邢、赵，陷内丘。及回，兀欲遣使与汉隐帝书，★案通监云：契丹之攻内丘也，死伤颇多，又值月食，军中多妖异，契丹主不敢深入，引兵还，遣使请和于
                                                 【一四六一至一四六二页】
                            
汉。（旧五代史考异）使至境上，会朝廷有萧墙之变，帝定京城，回至澶州，遇蕃使至，遂与入朝。至是，遣朱宪伴送来使归蕃，兼致书¤革命之由，仍以金酒器一副、玉带一遗兀欲。晋州节度使王晏杀行军司马徐建〔一六〕，以通河东闻。
                                                           【一四六二页】
                            
    乙亥，郓州节度使、守太师、兼中书令、齐王高行周进位尚书令，襄州节度使、检校太师、守太傅、兼中书令、齐国公安审琦进封南阳王，青州节度使、检校太师、守太保、兼中书令、魏国公符彦卿进封淮阳王，夔州节度使、侍¤亲军马步军都指挥使、检校太傅王殷加同平章事，充邺都留守，典军如故。丙子，帝赴太平宫，为汉隐帝发丧，百官陪位如仪。是日，湘阴公元从右都押牙巩廷美、教练使杨温等，据徐州以拒命。帝遣新受节度使王彦超率兵驰赴之，仍赐廷美等敕书。案通监：帝复遗刘¤书曰：“爰念斯人，尽心於主，足以赏其忠义，何由责以悔尤。俟新节度入城，当各除刺史，公可更以委曲示之。”（旧五代史考异）丁丑，荆南高保融奏：去年十一月，朗州节度使马希萼破潭州十二月十八日，缢杀马希广至十九日，希萼自称天策上将军、武平静江宁远等军节度使、嗣楚王。戊寅，湘阴公殂。★案：欧阳史作十二月，王峻遣郭崇以骑兵七百逆刘¤于宋州，杀之。通监作正月戊寅，杀湘阴公於宋州。（旧五代史考异）己卯，以前太师、齐国公冯道为中书令、弘文馆大学士；以司徒兼门下侍郎、同平章事、弘文馆大学士窦贞固为侍中，监修国史；以左仆射、平章事、集贤殿大学士苏禹¤为守司空、平章事。夏州节度使李彝兴进封陇西郡王，荆南高保融进封渤海郡王，灵武冯晖进封陈留郡王，西京白文珂、兖州慕容彦超、凤翔赵晖并加兼中书令。诏王彦超率兵攻徐州。
                                                 【一四六二至一四六三页】
                            
    庚辰，故枢密使、左仆射、平章事杨¤追封恒农郡王，故宋州节度使兼侍¤亲军都指挥使史弘肇追封郑王，故三司使、检校太尉、平章事王章追封琅琊郡王。是日，诏曰：
        朕以眇末之身，托於王公之上，惧德弗类，抚躬靡遑，岂可化未及人而过自奉养
    ，道未方古而不知节量。与其耗费以劳人，曷若俭约而克己。昨者所颁赦令，已述至
    怀。宫闱服御之所须，悉从减损；珍巧纤奇之厥贡，并使寝停。尚有未该，再宜条举
    。应天下州府旧贡滋味食馔之物，所宜除减。其两浙进细酒、海味、姜瓜，湖南枕子
    茶、乳糖、白沙糖、橄榄子，镇州高公米、水梨，易、定栗子，河东白杜梨、米粉、
    ¤豆粉、玉屑¤子¤，白杜梨，原本作“¤”，¤子¤，原本作“¤子”，今俱从通
    监所引薛史改正。（影库本粘签）永兴御田红¤米、新大麦¤，兴平苏栗子，华州麝
    香、羚羊角、熊胆、獭肝、朱柿、熊白，河中树红枣、五味子、轻饧〔一七〕，同州
    石¤饼，晋、绛葡萄、黄消梨，陕府凤栖梨，襄州紫姜、新笋、橘子，安州折粳米、
    糟味，青州水梨，河阳诸杂果子，许州御李子，郑州新笋、鹅梨，怀州寒食杏仁，申
    州¤荷，亳州萆¤，沿淮州郡淮白鱼，如闻此等之物，虽皆出於土产，亦有取於民家
    ，未免劳烦，率皆糜费。加之力役负荷，驰驱道途，积於有司之中，甚为无用之物，今後并不须进奉。诸州府更有旧例所进食味，其未该者，宜奏取进止。又诏在朝文武臣僚，各上封事，凡有益国利民之事，速具以闻。★案通监：诏曰：朕生长军旅，不亲学问，未知治天下之道。文武官有益国利民之术，各具封事以闻，咸宜直书其事，勿事辞藻。（旧五代史考异）
                                                 【一四六三至一四六四页】
                            
    辛巳，镇州武行德、晋州王晏、相州张彦成、潞州常思、¤州侯章并加兼侍中；以侍¤马军都指挥使、果州防御使、检校太保郭崇为洋州节度使、检校太傅，典军如故；以侍¤步军都指挥使、岳州防御使曹英为利州节度使、检校太傅，典军如故。癸未，泾州史懿、延州高允权、沧州王景、永兴郭从义、定州孙方简并加兼侍中，¤州杨信、同州薛怀让、贝州王继弘并加同平章事。乙酉，华州王饶、河中扈彦珂、邓州折从阮、邢州刘词并加同平章事。丙戌，幸西庄。潞州奏，得石会关使王延美报，河东刘崇於正月十六日僭号。丁亥，以前澶州节度使李洪义为宋州节度使，加同平章事；以曹州防御使、北面行营马步都排阵使何福进为许州节度使，加检校太傅；以博州刺史、北面行营右厢排阵使李筠为滑州节度使，加检校太保。戊子，有司上言：“准赦书，以晋、汉之胄为二王後，其唐五庙仲祀合废。”从之。庚寅，宗正寺奏：“请依晋、汉故事，迁汉七庙神主入升平宫，行仲享之礼，以汉宗子为三献。”从之。永乐大典卷八千九百八十。
                                                 【一四六四至一四六五页】
@
#篇名:旧五代史
#类型:史;北宋
#时代:6

          《旧五代史》卷:一百一十一

    周书二
      太祖纪第二
                                                           【一四六七页】
                            
    广顺元年春二月癸巳朔，以枢密副使、尚书户部侍郎范质为兵部侍郎，依前充职；以陈州刺史、判三司李谷为户部侍郎，判三司；以右金吾大将军、充街使翟光邺为左千牛¤上将军，充宣徽北院使；以宣徽北院使袁¤为左武¤上将军，充宣徽南院使；以左右金吾大将军、充街使符彦琳为右监门上将军。丁酉，以皇子天雄军牙内都指挥使、检校右仆射、贵州刺史荣起复为澶州节度使、检校太保，以右金吾上将军薛可言为右龙武统军，右金吾，原本脱“吾”字，今据文增入。（影库本粘签）以左神武统军安审约为左羽林统军，以左骁¤上将军赵赞为右羽林统军，以太子太师致仕宋彦筠为左¤上将军。诏移生吐浑族帐於潞州长子县江¤岭。己亥，以左武¤上将军刘遂凝为左神武统军〔一〕，以左¤上将军焦继勋为右神武统军，以左领军¤上将军史¤为右¤上将军。
                                                 【一四六七至一四六八页】
                            
    庚子，故吴国夫人张氏追赠贵妃；故皇第三女追封乐安公主；故第二子青哥赠太保，赐名侗；第三子意哥赠司空，赐名信；故长妇刘氏追封彭城郡夫人。皇侄三人：守筠赠左领军将军，改名愿〔二〕；奉超赠左监门将军；定哥赠左千牛¤将军，赐名逊。故皇孙三人：宜哥赠左骁¤大将军，赐名谊；喜哥赠武¤大将军，赐名诚；三哥赠左领¤大将军，赐名¤。辛丑，西州回鹘遣使贡方物。前开封尹、鲁国公侯益进封楚国公，前西京留守、莒国公李从敏进封秦国公，前西京留守王守恩进封莒国公。癸卯，以前中书侍郎兼户部尚书、平章事李涛为太子宾客。诏宣徽南院使袁¤权知开封府事，以太子太保和凝为太子太傅。丙午，晋州王晏奏，王晏，原本作“王早”，今从宋史改正。（影库本粘签）河东刘崇遣伪招讨使刘钧、副招讨使白截海，率步骑万余人来攻州城，以今月五日五道齐攻，率州兵拒之，贼军伤死甚¤。★案宋史王晏传：刘崇侵晋州，晏闭关不出，设伏城上。¤人以为怯，竞攀堞而登，晏麾伏兵击之，颠死者甚¤，遂焚桥遁。晏遣子汉伦追北数十里，斩首百余级。（旧五代史考异）内出宝玉器及金银结缕、宝装¤几、饮食之具数十，碎之於殿庭。帝谓侍臣曰：“凡为帝王，安用此！”仍诏所司，凡珍华悦目之物，不得入宫。先是，回鹘间岁入贡，禁民不得与蕃人市易宝货，至是一听私便交易，官不禁诘。
                                                           【一四六八页】
                            
    丁未，左千牛将军朱宪使契丹回。契丹主兀欲遣使人来献良马一驷〔三〕，贺登极。戊申，诏曰：“朕祗膺景命，奄有中区，每思顺物之情，从¤之欲。将使照临之下，咸遂宽舒；仕官之流，自安进退。往者有司拘忌，人或滞流，所在前资，并遣赴阙。辇毂之下〔四〕，多寄食僦舍之徒；岁月之间，动怀土念家之思。宜循大体，用革前规。应诸道州府，有前资朝官居住，如未赴京，不得发遣。其行军副使已下，幕职州县官等，得替求官，自有月限，年月未满，一听外居。如非时诏徵，不在此限。”己酉，有司议立四亲庙，从之。辛亥，以太子少傅杨凝式为太子少师，以太常卿张昭为户部尚书，以尚书左丞王易为礼部尚书，以兵部侍郎边蔚为太常卿，以翰林学士、中书舍人鱼崇谅为工部侍郎充职。以户部侍郎韦勋为兵部侍郎，以刑部侍郎边归谠为户部侍郎，以礼部侍郎司徒诩为刑部侍郎，以秘书监赵上交为礼部侍郎，以兵部尚书王仁裕为太子少保，以翰林学士、礼部尚书张沆为刑部尚书充职。以尚书右丞田敏为左丞，以吏部侍郎段希尧为工部尚书，以太子詹事马裔孙为太子宾客。前¤州节度使刘重进、前滑州节度使宋延渥，并加食邑。吐浑府留後王全德加检校太保，充宪州刺史。隰州刺史许迁奏，河东贼军刘筠自晋州引兵来攻州城，寻以州兵拒之，贼军伤死者五百人，信宿遁去。丁巳，以尚书左丞田敏充契丹国信使。回鹘遣使贡方物。己未，天德军节度使、虢国公郭勋加同平章事，以前宗正卿刘¤为¤尉卿〔五〕。辛酉，以¤尉卿边光范为秘书监，以前吏部侍郎李详为吏部侍郎，以前户部侍郎颜¤为尚书右丞。颜¤，原本作“颜衍”，今从宋史改正。（影库本粘签）
                                                 【一四六八至一四七０页】
                            
    三月壬戌朔，前西京留守李从敏卒。戊辰，以前左武¤上将军李怀忠为太子太傅致仕，以前邢州节度使安审晖为太子太师致仕。辛未，幸南庄。壬申，诏曰：“诸州府先差散从亲事官等，前朝创置，盖出权宜，苟便一时，本非旧贯。近者遍询¤议，兼采封章，且言前件抽差，於理不甚允当，一则碍州县之色役，一则妨春夏之耕耘，贫乏者困於供须，豪富者幸於影庇，既为烦扰，须至改更，况当东作之时，宜罢不急之务。其诸州所差散从亲事官等，并宜放散。”诏下，公私便之。徐州行营都部署王彦超驰奏，收复徐州。“城内逆首杨温及亲近徒党并处斩〔六〕。其余无名目人及本城军都将校、职掌吏民等，虽被胁从，本非同恶，并释放。兼知自前杨温招唤草贼，同力守把，朕以村墅小民，偶被煽诱，念其庸贱，特与含容，其招入城草贼，并放归农，仍倍加安抚。湘阴公夫人¤骨肉在彼，仰差人安抚守护，勿令惊恐。”以右散骑常侍张煦、给事中王延蔼并为左散骑常侍，以前大名府少尹李琼为将作监，以前彰武军节度使周密为太子太师致仕，以¤尉卿刘¤充汉隐帝山陵部署。
                                                           【一四七０页】
                            
    丙子，以太子少保致仕王延为太子少傅，以户部尚书致仕卢损、左骁¤上将军致仕李肃并为太子少保，兵部尚书致仕韩昭裔为尚书右仆射，太子太师致仕卢文纪为司空，自延而下，并依前致仕。故散骑常侍裴羽赠户部尚书，故太子宾客萧愿赠礼部尚书，以司农卿致仕薛仁谦为鸿胪卿，以将作监致仕乌昭为太府卿，以太常少卿致仕王禧为少府监，以秘书少监致仕段¤为将作监，自仁谦而下，并依前致仕。诏沿淮州县军镇，今後自守疆土，不得纵一人一骑擅入淮南地分。己卯，潞州奏，涉县所擒河东将士二百余人，部送赴阙。诏给衫¤巾屦，放归本土。甲申，镇州武行德移镇许州，何福进移镇镇州。丙戌，以襄州节度副使郭令图为宗正卿。诏曰：“故苏逢吉、刘铢，顷在汉朝，与朕同事。朕自平祸乱，不念仇雠，寻示优弘，与全家属。尚以幼稚无托，衣食是艰，将行矜恤之恩，俾获生存之路，报怨以德，非我负人。赐逢吉骨肉洛京庄宅各一，赐刘铢骨肉陕州庄宅各一。”己丑，幸南庄。庚寅，唐故郇国公李从益追封许王，唐明宗淑妃王氏追赠贤妃。辛卯，诏：“诸道节度副使、行军司马、两京少尹、留守判官，并许差定当直，人力不得过十五人；诸府少尹、书记、支使、防御团练副使，不得过十人；节度推官、防御团练军事判官，不得过七人，逐处系帐收管。此外如敢额外影占人户，其本官当行朝典。”先是，汉隐帝时，有人上言：“州府从事令录，皆请料钱，自合雇人驱使，不合差遣百姓丁户。”秉政者然之，乃下诏州府从事令录，本处先差职役，并放归农。自是官吏有独行趋府县者，帝颇知之，故有是命。
                                                 【一四七０至一四七一页】
                            
    夏四月壬辰朔，诏沿淮州县，许淮南人就淮北籴易¤粮，时淮南饥故也。甲午，以夫人董氏为德妃，仍令所司备礼册命。己亥，改侍¤马步军军额。马军旧称护圣，今改为龙捷；步军旧称奉国，今改为虎捷。壬寅，诏唐庄宗、明宗、晋高祖三处陵寝，各有守陵宫人，并放逐便。如愿在陵所者，依旧供给。甲辰，相州张彦成移镇邓州，案：原本作彦威，今据列传改正。（旧五代史考异）折从阮移镇滑州，李筠移镇相州。丙午，亳州防御使王重裔卒。戊申，幸南庄。庚戌，皇第四女封寿安公主。辛亥，故许州节度使刘信追封蔡王。丙辰，诏曰：“牧守之任，委遇非轻，分忧之务既同，制禄之数宜等。自前有富庶之郡，请给则优；或边远之州，俸料素薄。以至迁除之际，拟议亦难，既论资¤之高低，又患禄秩之升降。所宜分多益寡，均利同恩，冀无党偏，以劝勋¤。今定诸防御使料钱二百贯，禄粟一百石，食盐五石，马十匹草粟，元随三十人衣粮；团练使一百五十贯，禄粟七十石，盐五石，马十匹，元随三十人；刺史一百贯，禄粟五十石，盐五石，马五匹，元随二十人”云。丁巳，尚书左丞田敏使契丹回，契丹主兀欲遣使耨姑报命〔七〕，¤献碧玉金涂银裹鞍勒各一副，弓矢、器仗、貂裘等，土产马三十匹，土产汉马十匹。庚申，帝为故贵妃张氏举哀於旧宫，辍视朝三日。辛酉，司空致仕卢文纪卒。
                                                 【一四七一至一四七二页】
                            
    五月壬戌朔，帝不视朝，以汉隐帝梓宫在殡故也。戊辰，皇子澶州节度使荣起复，依前澶州节度使，以故贵妃张氏去岁薨，至是发哀故也。己巳，遣左金吾¤将军姚汉英、前右神武将军华光裔使于契丹。辛未，太常卿边蔚上追尊四庙¤议。是夜，有大星如五升器，流於东北，有声如雷。丙子，太常卿边蔚上太庙四室奠献舞名。丁丑，诏京兆、凤翔府，应诸色犯事人第宅、庄围〔八〕、店¤已经籍没者，并给付罪人骨肉。壬午，幸南庄。甲申，考城县巡检、供奉官马彦¤弃市，坐匿赦书杀狱囚也。丙戌，宰臣冯道为四庙册礼使。
                                                 【一四七二至一四七三页】
                            
    六月辛卯朔，不视朝，以汉隐帝梓宫在殡故也。甲午，百僚上表，请以七月二十八日皇帝降圣日为永寿节，从之。邢州大雨霖。己亥，太常少卿刘悦上汉少帝¤曰隐皇帝，陵曰颖陵，从之。辛亥，以枢密使王峻为尚书左仆射兼门下侍郎、同平章事，监修国史，充枢密使；以枢密副使、尚书兵部侍郎范质为中书侍郎、同平章事，充集贤殿大学士；以户部侍郎、判三司李谷为中书侍郎、同平章事，判三司。司徒兼侍中、监修国史窦贞固，司空兼中书侍郎、同平章事、集贤殿大学士苏禹¤，并罢相守本官。壬子，幸西庄。癸丑，诏宰臣范质参知枢密院事。邺都、¤、沧、贝等州大雨霖。丙辰，西京奏，新授宗正卿郭令图卒。丁巳，以尚书左丞颜¤为兵部侍郎，充端明殿学士；以宣徽北院使翟光邺兼枢密副使。
                                                           【一四七三页】
                            
    秋七月辛酉朔，帝被¤冕，御崇元殿，授太庙四室宝册于中书令冯道等，赴西京行礼。癸亥，尚书左丞田敏兼判国子监事。戊辰，以御史中丞于德辰为尚书右丞，以秘书监边光范为太子宾客。以户部尚书张昭为太子宾客，以其子秉为阳翟簿，犯法抵罪，昭诣阁待罪，诏释之，乃左授此官。壬申，史官贾纬等以所撰晋高祖实录三十卷、少帝实录二十卷上之。丙子，幸宰臣王峻第。案：欧阳史作戊寅，幸王峻第。（旧五代史考异）己丑，镇州奏，破河东贼军於平山县西，斩首五百级。是日，太常卿边蔚奏，议改郊庙舞名，事具乐志。
                                                 【一四七三至一四七四页】
                           
    八月辛卯，汉隐帝梓宫发引，帝诣太平宫临奠，诏¤臣出祖於西郊。是岁，幽州饥，流人散入沧州界。诏流人至者，口给斗粟，仍给无主土田，令取便种莳，放免差税。癸巳，虎入西京修行寺伤人，市民杀之。乙未，幸班荆馆。壬寅，契丹遣幽州牙将曹继筠来归故晋中书令赵莹之丧，诏赠太傅，仍赐其子绢五百匹，以备丧事，归葬於华阴故里。乙巳，幸西庄。壬子，晋州王晏移镇徐州，沧州王景移镇河中，定州孙方简移镇华州，永兴郭从义移镇许州，贝州王继弘移镇河阳，李晖移镇沧州〔九〕。以许州节度使武行德为西京留守，滑州折从阮移镇陕州，河中扈彦珂移镇滑州，陕州李洪信移镇永兴，华州王饶移镇贝州，徐州王彦超移镇晋州。丙辰，尚食李氏等宫官八人并封县君，司记刘氏等六人并封郡夫人，尚宫皇甫氏等三人并封国夫人。唐制有内官、宫官，各有司存，更不加郡国之号，近代加之，非旧典也。以易州刺史孙行友为定州留後。戊午，故夫人柴氏追立为皇后，仍令所司定¤，备礼册命。
                                                           【一四七四页】
                           
    九月庚申朔，帝诣太平宫起居汉太后。辛酉，故夫人杨氏追赠淑妃，仍令所司择日备礼册命。故皇第五女追封永宁公主。癸亥，定州奏，契丹永康王兀欲为部下所杀。案辽史：世宗以九月癸亥遇弑，不应定州即能于癸亥入奏，疑原文有舛误。甲子〔一０〕，以前耀州团练使武廷翰为太子少保致仕。丙子，诸道兵马都元帅、两浙节度使、检校太师、尚书令、中书令、吴越国王钱¤可天下兵马都元帅。丁丑，中书舍人刘涛责授少府少监，分司西京，坐遣男顼代草制词也。监察御史刘顼责授复州司户，坐代父草制也。中书舍人杨昭俭解官放逐私便，以多在假告，不亲其职也。永乐大典卷八千九百八十。
                                                 【一四七四至一四七五页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百一十二

    周书三
      太祖纪第三
                                                           【一四七七页】
                             (续)
    广顺元年冬十月己丑朔，宰臣王峻献唐张蕴古大宝箴、谢偃惟皇诫德赋二图。惟皇，原本作“虽皇”，今从文苑英华改正。（影库本粘签）诏报曰：“朕生长军戎，勤劳南北，虽用心於钤、匮，且无暇於诗、书，世务时艰，粗经阅历，★阅历，原本脱“阅”字，今从册府元龟增入。（影库本粘签）前言往行，未甚讨寻。卿有佐命立国之勋，居代天调鼎之任，恒虑眇德，未及古人。於是采掇箴规，弼谐寡昧，披文阅理，怿意怡神，究为君治国之源，审修己御人之要。帝王之道，尽在於兹，辞翰俱高，珠宝何贵！再三省览，深用愧嘉。其所进图，已令於行坐处张悬，所冀出入看读，用为鉴戒。”壬辰，潞州奏，巡检使陈思让、监军向训破河东军於¤亭。★案通监：陈思让败北汉兵在十月辛卯，盖辛卯得捷，次日始奏闻也。又，¤亭原本作“褫亭”，今从通监及宋史改正。癸巳，以刑部侍郎司徒诩为户部侍郎，以左散骑常侍张煦为刑部侍郎，以给事中吕咸休为左散骑常侍。甲午，绛州防御使孙汉英卒。辛丑，荆南奏，湖南乱，大将军陆孟俊执伪节度使马希萼迁於衡州，立希萼弟希崇为留後，将吏二千余人，遇害者半，牙署库藏，焚烧殆尽。乙巳，诏¤吏部三铨为一铨，委本司长官通判。丙午，晋州巡检王万敢奏，河东刘崇入寇，营於州北。辛亥，潞州奏，河东贼军寇境。乙卯，荆南奏，淮南遣鄂州节度使刘仁赡〔一〕，以战船二百艘於今月二十五日入岳州。丙辰，诏枢密使王峻率兵援晋州。丁巳，以左¤将军申师厚为河西军节度使、检校太保。师厚素与王峻善，及峻贵，师厚羁旅无依，日於峻马前望尘而拜。会西凉请帅，帝令择之，无欲去者，峻乃以师厚奏之，师厚亦欣然求往，寻自前镇将授左¤将军、检校工部尚书。翌日，乃有凉州之命，赐旌节、驼马、缯帛以遣之
                                                 【一四七七至一四七八页】
                            
。
                                                           【一四七八页】
                            
    十一月己未朔，荆南奏，淮南大将边镐率兵三万，自袁州路趋潭州，袁州，原本作“阮州”，今从通监改正。（影库本粘签）马希崇遣从事送牌印，纳器仗。镐入城，称武安军节度使，马氏诸族及将吏千余人皆徙于金陵。甲子夜，东南白虹亘天。以新晋州节度使王彦超为晋绛行营马军都虞候。乙丑，命王峻出征晋州，帝幸西庄以饯之。甲戌，日南至，¤臣拜表称贺。甲申，葬故贵妃张氏。丁亥，诏：“唐朝五庙，旧在至德宫安置，应属徽陵庄田园舍，宜令新除右监门将军李重玉为主。其缘陵缘庙法物，除合留外，所有金银器物，充迁葬故淑妃王氏及许王从益外，其余并给与重玉及尼惠英、惠灯、惠能、惠严等。令重玉以时祀陵庙，务在丰洁。”重玉，故皇城使李从璨之子，★皇城使，原本作“皇晟使”，今从五代会要改正。（影库本粘签）明宗之孙，惠英等亦明宗亲属也，故帝授重玉官秩，令主先祀，恤王者之後也。
                                                 【一四七八至一四七九页】
                            
    十二月戊子朔，诏以刘崇入寇，取当月三日暂幸西京。庚寅，诏巡幸宜停。时王峻驻军陕府，闻帝西巡，遣使驰奏，不劳车驾顺动，帝乃止。乙未，幸西庄。兖州慕容彦超上言，乞朝觐，诏允之，寻称部内草寇起，不敢离镇。戊申，郓州奏，慕容彦超据城反。己酉，王峻奏，刘崇逃遁，王师已入晋州。案宋史陈思让传：王峻援晋州，以思让与康延昭分为左右厢排阵使，令率军自乌岭至绛州，与大军合。崇烧营遁去，思让又与药元福袭破之。（旧五代史考异）
                                                           【一四七九页】
                            
    广顺二年春正月戊午朔，不受朝贺，以宿兵在外故也。庚申，王峻奏，起近镇丁夫二万城晋州。壬戌，修东京罗城，凡役丁夫五万五千，两旬而罢。甲子，以侍¤步军都指挥使曹英为兖州行营都部署，以齐州防御使史延韬为副部署，以皇城使向训为兵马都监，陈州防御使药元福为马步都虞候，率兵讨慕容彦超。案隆平集：慕容彦超盗据兖、海，周祖命曹英为帅，向训副之，参用药元福以兵从。谓元福曰：“已敕英、训，勿以军礼见汝。”及元福至，英、训皆父事焉。（旧五代史考异）诸军入兖州界，不得下路停止村舍，犯者以军法从事。丙寅〔二〕，徐州巡检供给官张令彬奏，破淮贼于沭阳〔三〕，斩首千余级，擒贼将燕敬权。时慕容彦超求援於淮南，淮南伪主李景发兵援之，师於下邳，闻官军至，退趋沭阳，遂破之。庚午，高丽权知国事王昭遣使贡方物。壬申，镇州何福进差人部送先擒获到河东贼军二百余人至阙下，诏给巾履衫¤以释之。戊寅，徐州部送沭阳所获贼将燕敬权等四人至阙下，诏赐衣服金帛，放归本土，敬权等感泣谢罪。帝召见，谓之曰：“夫恶凶邪，¤忠顺，天下一也。我之贼臣，挠乱国法，婴城作逆，殃及生灵，不意吴人助兹凶慝，非良算也，尔归当言之於尔君。”初，汉末遣三司军将路昌祚於湖南市茶，属淮南将边镐陷长沙，★淮南，原本作“怀南”，今从通监改正。（影库本粘签）昌祚被贼送金陵。及敬权自大朝归，具以帝言告于李景，景乃召昌祚，延坐从容久之，且称美大朝皇帝圣德广被，恩沾邻土，深有依附国家之意。及罢，遣伪宰相宋齐丘宴昌祚於别馆，又令访昌祚在湖南遭变之时，亡失纲运之数，命依数偿之，给茗¤万八千斤，遣水运至江夏，仍厚给行装，遣之归阙。
                                                 【一四七九至一四八０页】
                            
    二月庚寅，府州防御使折德¤奏，河东贼军寇境，率州兵破之，斩首二千级。辛卯，太白经天。癸巳，以权知高丽国事王昭为高丽国王。庚子，府州防御使折德¤奏，收河东界岢岚军。癸卯〔四〕，诏先获河东乡军一百余人，各给钱鞋放归乡里。壬子，太子太师致仕安审晖卒。
                                                           【一四八０页】
                            
    三月庚申，幸南庄，令从臣习射。戊辰，以枢密院直学士、左谏议大夫王溥为中书舍人，充翰林学士；以内客省使、恩州团练使郑仁诲为枢密副使。诏宣徽北院使翟光邺权知永兴军府事。甲戌，回鹘遣使贡方物。庚辰，诏：“西京庄宅司、内侍省、宫苑司、内园等四司，所管诸巡系税户二千五百并还府县。其广德、升平二宫并停废。应行从诸庄园林、亭殿、房舍、什物课利，宜令逐司依旧收管。”
                                                           【一四八一页】
                            
    夏四月丙戌朔，日有食之，帝避正殿，百官守司。丁亥，诏停蔡州乡军。戊子，以京师旱，分命¤臣祷雨。癸巳，制削夺慕容彦超在身官爵。甲午，高丽国册使、¤尉卿刘¤卒。乙卯，诏取来月五日，车驾赴兖州城下，慰劳将士。以枢密副使郑仁诲为右¤大将军，依前充职，兼权大内都点检；以中书侍郎、平章事、判三司李谷为权东京留守，兼判开封府事。
                                                           【一四八一页】
                            
    五月丙辰朔，帝御崇元殿受朝，仗¤如仪。庚申，车驾发京师。案：五代春秋作庚辰，帝东征，欧阳史从薛史作庚申。戊辰，至兖州城下。乙亥，收复兖州，斩慕容彦超，夷其族。诏端明殿学士颜¤权知兖州军州事。壬午，曲赦兖州管内罪人，取五月二十七日已前所犯罪，大辟已下，咸赦除之。慕容彦超徒党，有逃避潜窜者，及城内将吏等并放罪。自慕容彦超违背以来，乡城内有接便为非者，一切不问。诸军将士没於王事者，各与赙赠，都头已上与赠官。兖州城内及官军下寨四面去州五里内，今年所徵夏秋税及沿徵钱物并放〔五〕；十里内，只放夏税〔六〕；一州管界，今夏苗子三分放一分。城内百姓遭毁拆舍屋及遭烧焚者，给赐材木。诸处差到人夫内，有遭矢石死者，各给绢三匹，仍放户下三年徭役云。癸未，诏兖州降为防御州，仍为望州。
                                                 【一四八一至一四八二页】
                             (续)
    六月乙酉朔，帝幸曲阜县，谒孔子祠。既奠，将致拜，左右曰：“仲尼，人臣也，无致拜。”帝曰：“文宣王，百代帝王师也，得无敬乎！”即拜奠於祠前。其所奠酒器、银炉并留於祠所。遂幸孔林，拜孔子墓。帝谓近臣曰：“仲尼、亚圣之後，今有何人？”对曰：“前曲阜令、袭文宣公孔仁玉，是仲尼四十三代孙，有乡贡三礼颜涉，是颜渊之後。”即召见。仁玉赐绯，赐绯，原本作“赐排”，今从册府元龟改正。（影库本粘签）口授曲阜令，颜涉授主簿，便令视事。仍敕兖州修葺孔子祠宇，墓侧禁樵采。丙戌，车驾还京。初，帝以五月十三日至兖州，贼尚拒守，至十七日，昼梦道士一人进书，卷首云“车驾来月二日还京”，其下文字绝多，不能尽记。既寤，以梦告宰臣，又四日而城拔。帝至军，凡驻跸九日而贼平，果以六月二日发离城下，近代亲征克捷，无如此之速也。是日大雨，城下行宫，水深数尺。其日晚，至中都县，帝笑谓侍臣曰：“今日若不离城下，则当为潦所溺矣。”戊戌，车驾至自兖州。★案：欧阳史作庚子，至自兖州，五代春秋从薛史作戊戌。辛丑，以灵武节度使冯晖卒，辍朝一日。壬寅，前翰林学士李¤自契丹中上表〔七〕，陈奏机事，且言伪幽州节度使萧海贞欲谋向化，帝甚嘉之。案宋史李¤传：海贞与¤相善，¤乘间讽海贞以南归之计，海贞纳之。周广顺二年，¤因定州孙方谏密表，言契丹衰微之势，周祖嘉焉，遣谍者田重霸¤诏慰抚，仍命¤通信。¤复表述：“契丹主幼弱多宠，好击鞠，大臣离贰，若出师讨伐，因与通好，乃其时也。”属中原多故，不能用其言。（旧五代史考异）癸卯〔八〕，德妃董氏薨。乙巳，诏宣徽南院使袁¤判开封府事。辛亥，以朔方军衙内都虞候冯继业复起为朔方军兵马留後。甲寅，幸旧宅，为德妃举哀故也
                                                 【一四八二至一四八三页】
                            
。
                                                           【一四八三页】
                            
    秋七月丙辰，诏：“内外臣僚，每遇永寿节，旧设斋供。今後中书门下与文武百官共设一斋，侍¤亲军都指挥使已下共设一斋，枢密使、内诸司使已下共设一斋，其余前任职员及诸司职掌，更不得开设道场及设斋。”是日大风雨，破屋拔树，尚书省都堂有龙穿屋坏兽角而去，西壁有爪¤存焉。襄州大水。丁卯，诏复升陈州、曹州为节镇。以侍¤马军都指挥使、洋州节度使郭崇为陈州节度使，以侍¤步军都指挥使曹英为曹州节度使，并典军如故。以陈州防御使药元福为晋州节度使。辛未，诏相州节度使李筠权知潞州军州事。丙子，以小底都指挥使、汉州刺史李重进为大内都点检兼马步都军头，领恩州团练使；以内殿直都知、驸马都尉张永德领和州刺史，张永德，原本作“承德”，今从宋史改正。（影库本粘签）充小底第一军都指挥使。
                                                           【一四八三页】
                            
    八月甲申朔，翰林学士、刑部尚书张沆落职守本官。以中书舍人、史馆修撰判馆事徐台符为礼部尚书，充翰林学士承旨；以兵部侍郎韦勋为尚书右丞；以尚书右丞于德辰为吏部侍郎；以户部侍郎边归谠为兵部侍郎；以礼部侍郎赵上交为户部侍郎；以枢密直学士、左散骑常侍陈观为工部侍郎，依前充职；以刑部侍郎景范为左司郎中，充枢密直学士。乙酉，枢密使王峻上章，请解枢衡，凡三上章，诏不充。庚寅，颍州奏，先於淮南俘获孳畜，已准诏送还本土。甲午，诏止绝吏民诣阙举请刺史、县令。赐宰臣李谷白藤肩舆。时谷以今年七月，因步履伤臂，请告数旬，诏谷扶持三司，刻名印署事，仍放朝参。庚子，潞州节度使常思移镇宋州，相州节度使李筠移镇潞州。壬寅，郓州节度使高行周薨。癸丑，诏改盐麴法，盐麴犯五斤已上处死，煎¤盐者犯一斤已上处死。先是，汉法不计斤两多少，并处极刑，至是始革之。
                                                 【一四八三至一四八四页】
                            
    九月庚午，以大理卿剧可久为太仆卿，以左庶子张仁¤为大理卿，以司天监赵延¤赵延¤，原本作“廷义”，今从通监改正。（影库本粘签）为太府卿兼判司天监事。诏北面沿边州镇，自守疆埸〔九〕，不得入北界俘掠。乙亥，镇州奏，契丹寇深、冀州，遣龙捷都指挥使刘诲、牙内都指挥使何继筠等率兵拒之而退。时契丹闻官军至，掠冀部丁壮数百随行，狼狈而北，冀部被掳者望见官军，鼓噪不已，官军不敢进，其丁壮尽为蕃军所杀而去。丁丑，以郑州防御使白重赞为相州留後。戊寅，乐寿都监杜延熙奏，於瀛州南杀败契丹，斩首三百级，获马四十七匹。癸未，帝姨母韩氏追封楚国夫人，故第四姊追封福庆长公主。癸未〔一０〕，易州奏，契丹武州刺史石越来奔。
                                                 【一四八四至一四八五页】

    冬十月丙戌，以前晋州节度使王彦超为河阳节度使。庚寅，诏：“诸州罢任或朝觐，并不得以器械进贡〔一一〕。”先是，诸道州府，各有作院，每月课造军器，逐季搬送京师进纳。其逐州每年占留系省钱帛不少，谓之“甲料”，仍更於部内广配土产物，徵敛数倍，民甚苦之。除上供军器外，节度使、刺史又私造器甲，以进贡为名，功费又倍，悉取之於民。帝以诸州器甲，造作不精，兼占留属省物用过当，乃令罢之。仍选择诸道作工，赴京作坊，以备役使。乙未，永兴军奏，宣徽北院使、知军府事翟光邺卒。丁酉，葬德妃，“德妃”上疑脱“董”字，考册府元龟亦无“董”字，盖上文已云“癸巳，德妃董氏薨”，此处可从省文也，今仍其旧。（影库本粘签）废朝。戊戌，以宣徽南院使袁¤权知永兴军府事，以枢密直学士、工部侍郎陈观权知开封府事。己亥，升钜野县为济州。以枢密院副使郑仁诲为宣徽北院使兼枢密副使。庚子，幸枢密院，王峻请之也。甲辰，宰臣李谷以臂伤未愈，上表辞位，凡三上章，诏报不允。丁未，沧州奏，自十月已前，蕃归汉户万九千八百户。是时，北境饥馑，人民转徙，襁负而归中土者，散居河北州县，凡数十万口。
                                                           【一四八五页】

    十一月丙辰，荆南奏，朗州大将刘言，以今年十月三日领兵趋长沙，十五日至潭州。淮南所署湖南节度使边镐、岳州刺史宋德权并弃城遁去。庚申，以前少府监马从斌为殿中监。壬戌，枢密使王峻亡妻崔氏追封赵国夫人，非故事也。乙丑，刑部尚书张沆卒。辛未，陕州折从阮移镇¤州。以前宋州节度使李洪义为安州节度使。癸酉，青州符彦卿移镇郓州。郓州，原本作“均州”，今从通监改正。（影库本粘签）甲戌，诏曰：“累朝已来，用兵不息，至於缮治甲胄，未免配役生灵，多取于民，助成军器。就中皮革，尤峻科刑，稍犯严条，皆抵极典，乡县以之生事，奸猾得以侵渔，宜立所规〔一二〕，用革前弊。应天下所纳牛皮，今将逐所纳数〔一三〕，三分内减二分，其一分於人户苗亩上配定。每秋夏苗共十顷纳连角皮一张，其黄牛纳乾筋四两，水牛半斤，犊子皮不在纳限。牛马驴骡皮筋角，今後官中更不禁断，只不得将出化外敌境。州县先置巡检牛皮节级并停。”丙子，诏曰：“应内外文武官僚幕职、州县官举选人等，今後有父母、祖父母亡殁未经迁葬者，其主家之长，不得辄求仕进，所由司亦不得申举解送。如是卑幼在下者，不在此限。”己卯，日南至，帝御崇元殿受朝贺，仗¤如仪。
                                                 【一四八五至一四八六页】

    十二月丙戌，权武平军留後刘言遣牙将张崇嗣入奏，於十月十三日，与节度副使王进逵〔一四〕、行军司马何敬贞、指挥使周行逢等，同共部领战棹，攻收湖南。伪节度使边镐当夜出奔，王进逵等已入潭州。案九国志王逵传：逵，朗州武陵人，或名进逵。边镐为武安军节度使，召刘言入觐，言不行，谋于逵曰：“江南召我，不往，必加兵於我矣，为之奈何！”逵曰：“镐之此来，以制置潭、朗为名，公如速行，正入其算。武陵负江湖之阻，带甲百万，乃欲拱手臣异姓乎？镐新至长沙，经略未定，乘人心愤怒，引兵攻镐，可一鼓而擒也。”言然之，乃遣与何景真等同起兵于武陵，号十指挥使，以攻边镐。逵率舟师南上，至长沙，边镐大骇，以所部奔归江南，诸州屯守皆罢之，尽复湖外之地。（旧五代史考异）癸巳，太子太师致仕安叔千卒。甲午，诏今後诸侯入朝，不得进奉买宴。丁酉，皇子澶州节度使荣落起复，加同平章事。戊戌，太子少傅致仕王延卒。壬寅，幸西庄。乙巳，以端明殿学士颜¤权知开封府事。御史台奏：“请改左右¤复为左右屯¤。”★“请改左右¤”当作“左右威¤”，盖当时奏牍之文，因避御名，故去“威”字，今仍其旧。（影库本粘签）从之，避御名也。是冬无雪。
                                                 【一四八六至一四八七页】

    广顺三年春正月壬子朔，帝御崇元殿受朝贺，仗¤如仪。幸太平宫起居汉太后。甲寅，赐¤臣射於内鞠场。乙卯，武平军兵马留後刘言奏：“潭州兵戈之後，焚烧殆尽，乞移使府於武陵。”从之。诏升朗州为大都督府，在潭州之上。丙辰，以武平军节度使留後〔一五〕、检校太尉刘言为检校太师、同平章事，行朗州大都督，充武平军节度兼三司水陆转运等使，制置武安、静江等军事，进封彭城郡公；武平军节度副使、权知潭州军州事、检校太傅王进逵为检校太尉，行潭州刺史，充武安军节度使；以武安军行军司马兼衙内步军都指挥使、检校太傅何敬贞为检校太尉，行桂州刺史，充静江军节度使；以张仿领眉州刺史，充武平军节度副使；以朱元¤领黄州刺史，充静江军节度副使；以周行逢领集州刺史，充武安军节度行军司马。自进逵而下，皆刘言将校也。¤州奏，庆州略蕃部野¤族略夺商旅，野鸡，原本作“黑鸡”，今从通监及宋史改正。（影库本粘签）侵扰州界。诏遣宁州刺史张建武等率兵掩袭，仍先赐敕书安抚，如不从命，即进军问罪。辛酉，诏赐朗州刘言应两京及诸道旧属湖南楼店邸第。
                                                 【一四八七至一四八八页】

    乙丑，诏：“诸道州府系属户部营田及租税课利等，除京兆府庄宅务、赡国军榷盐务、两京行从庄外，其余并割属州县，所徵租税课利，官中只管旧额〔一六〕，其职员节级一切停废。应有客户元佃系省庄田、桑土、舍宇，便赐逐户，充为永业，仍仰县司给与凭由。应诸处元属营田户部院及系县人户所纳租中课利，起今年後并与除放。所有见牛犊并赐本户，官中永不收系”云。帝在民间，素知营田之弊，至是以天下系官庄田仅万计，悉以分赐见佃户充永业。是岁出户三万余，百姓既得为己业，比户欣然，於是葺屋植树，敢致功力。又，东南郡邑各有租牛课户，往因梁太祖渡淮，军士掠民牛以千万计，梁太祖尽给与诸州民，输租课。自是六十余载，时移代改，牛租犹在，百姓苦之，至是特与除放。未几，京兆府庄宅务及榷盐务亦归州县，依例处分。或有上言，以天下系官庄田，甚有可惜者，若遣货之，当得三十万缗，亦可资国用。帝曰：“苟利於民，与资国何异。”
                                                           【一四八八页】

    丁卯，户部侍郎、权知贡举赵上交奏：“诸科举人，欲等第各加对义场数〔一七〕，进士除诗赋外，别试杂文一场。”从之。两浙吊祭使、左谏议大夫李知损责授登州司马，员外置，登州，原本脱“登”字，今从李知损本传增入。（影库本粘签）仍令所在驰驿放遣。知损衔命江、浙，所经藩郡，皆强贷於侯伯，为青州知州张凝所奏，故有是命。己巳，幸南庄，临水亭，见双凫戏於池上，帝引弓射之，一发叠贯，从臣称贺。庚午，以前¤州节度使侯章为邓州节度使。前莱州刺史叶仁鲁赐死，坐为民所讼故也。辛未，诏枢密使王峻巡视河堤。峻请行，故从之。辛巳，幸南庄。
                                                 【一四八八至一四八九页】

    闰月甲申，朗州刘言、潭州王进逵奏，广贼占据桂管，深入永州界俘劫，遣朗州行军司马何敬真与指挥使朱全¤〔一八〕、陈顺等，率水陆军五万进击。丙戌，回鹘遣使贡方物。诏故梁租庸使赵岩侄崇勋，见居陈州，量赐系官店宅，从王峻之请也。辛卯，定州奏，契丹攻义丰军，出劲兵夜斫蕃营，斩首六十级，契丹遁去。甲午，镇州奏，契丹寇境，遣兵追袭，至无极而还。案：契丹国志作无极山，薛史无“山”字，当系史家省文，今姑仍其旧。（影库本粘签）丙申，皇子澶州节度使荣来朝。壬寅，以枢密使、尚书左仆射、同平章事、监修国史王峻兼青州节度使，余如故。延州衙内指挥使高绍基奏言：“父允权患¤膝，令臣权知军州事。”癸卯，陈州奏：“吏民请与前刺史李谷立祠堂。”从之。时谷为宰相，闻郡人陈请，逊让数四，乃止。甲辰，邺都留守王殷加检校太尉，依前同平章事。丙午，镇州节度使何福进、河阳节度使王彦超并加检校太尉，潞州节度使李筠加检校太傅。丁未，延州节度使高允权卒。己酉，开封府奏，都城内录到无名额僧尼寺院五十八所。诏废之。
                                                 【一四八九至一四九０页】

    二月辛亥朔，以前西京留守白文珂为太子太师致仕，进封韩国公。癸丑，安州节度使李洪义、侍¤马军都指挥使郭崇、侍¤步军都指挥使曹英，并加检校太尉。唐州方城县令陈守愚弃市，坐克留户民蚕盐一千五百斤入己也。内制国宝两座，诏中书令冯道书宝文，其一以“皇帝承天受命之宝”为文，其一以“皇帝神宝”为文。按，传国宝始自秦始皇，令李斯篆之，历代传授，事具前史。至唐末帝自燔之际，以宝随身，遂俱焚焉。晋高祖受命，特制宝一座。开运末，北戎犯阙，少帝遣其子延煦送于戎王，戎王讶其非真，少帝上表具诉其事，及戎王北归，¤以入蕃。汉朝二帝，未暇别制，至是始创为之。庚申，遣将作监李琼知陕州军州事。甲子，枢密使、平卢军节度使、尚书左仆射、平章事、监修国史王峻责授商州司马，员外置，所在驰驿发遣。戊辰，左监门上将军李建崇卒。延州牙内都指挥使高绍基奏，交割军府与副使张图。己巳，朗州刘言奏，当道先遣行军司马何敬真率兵掩击广贼，行及潭州，部¤奔溃。湖南王进逵以敬真失律，已枭首讫。以枢密直学士、工部侍郎陈观为秘书监。陈观，原本作“陈官”，今从宋史颜¤传改正。（影库本粘签）壬申，凤翔少尹桑能责授邓州长史。能，晋相维翰之庶弟也，坐据维翰别第为人所讼故也。癸酉，以户部侍郎、知贡举赵上交为太子詹事。是岁，新进士中有李观者，不当策名，物议¤然。中书门下以观所试诗赋失韵，勾落姓名，故上交移官。丁丑，幸南庄，赐从官射。命客省使向训权知延州军州事。★永乐大典卷八千九百八十。
                                                 【一四九０至一四九一页】
@
#篇名:旧五代史
#类型:史;北宋
#时代:6

          《旧五代史》卷:一百一十三

    周书四
      太祖纪第四
                                                           【一四九五页】

    广顺三年春三月庚辰朔，以相州留後白重赞为滑州节度使，以郑州防御使王进为相州节度使，以前兖州防御使索万进为延州节度使，以亳州防御使张铎为同州节度使。甲申，以皇子澶州节度使荣为开封尹兼功德使，封晋王，仍令所司择日备礼册命。丙戌，以宣徽北院使兼枢密副使郑仁诲为澶州节度使，以殿前都指挥使李重进领泗州防御使，以客省使向训为内客省使。己丑，以棣州团练使王仁镐为右¤大将军，充宣徽北院使兼枢密副使。庚寅，端明殿学士、尚书兵部侍郎颜¤落职守本官。案宋史颜¤传云：¤权知开封府，王峻败，¤罢职，守兵部侍郎。盖当时以晋王为开封尹，故¤罢职。与薛史异。以翰林学士、中书舍人王溥为户部侍郎充职，以左司郎中、充枢密直学士景范为左谏议大夫充职。秘书监陈观责授左赞善大夫，留司西京，坐王峻党也。癸巳，大风雨土。戊申，幸南庄。
                                                 【一四九五至一四九六页】

    夏四月甲寅，禁沿边民鬻兵仗与蕃人。戊辰，河中节度使王景移镇凤翔〔一〕，宋州节度使常思移镇青州〔二〕，凤翔节度使赵晖移镇宋州，河阳节度使王彦超移镇河中。赐朗州刘言绢三百匹，以兵革之後匮乏故也。诏在京诸军将士持支救接。
                                                           【一四九六页】

    五月己卯朔，帝御崇元殿受朝，仗¤如仪。辛巳，前庆州刺史郭彦钦勒归私第。国初，以彦钦再刺庆州，兼掌榷盐，彦钦擅加榷钱，民夷流怨。州北十五里寡妇山有蕃部曰野¤族，彦钦作法扰之。蕃情犷¤，好为不法，彦钦乃奏野¤族掠夺纲商，帝遣使¤诏抚谕，望其率化。蕃人既苦彦钦贪政，不时报命，朝廷乃诏¤州节度使折从阮、宁州刺史张建武进兵攻之。建武勇於立功，径取野¤族帐，击杀数百人。又，杀牛族素与野¤族有憾，案：原本作“杀牛于族”，考通监、五代会要、宋史、东都事略俱作杀牛族，知原本“于”字衍，今删。（旧五代史考异）且闻官军讨伐，相聚饷馈，欣然迎奉。官军利其财货孳畜，遂劫夺之，翻为族所诱，至包山负险之地，官军不利，为蕃人迫逐，投崖坠涧而死者数百人。从阮等以兵自保，不相救应。帝怒彦钦及建武，俱罢其任，及彦钦至京师，故有是命。丁亥，新授青州节度使常思在宋州日出放得丝四万一千四百两，请徵入官。诏宋州给还人户契券，其丝不徵。甲午，中书侍郎、同平章事、集贤殿大学士、权判门下省事范质，可权监修国史。
                                                           【一四九六页】

    六月壬子，沧州奏，契丹幽州榷盐制置使兼防州刺史、知卢台军事张藏英，以本军兵士及职员户人孳畜七千头口归化。案：欧阳史作秋七月，张藏英来奔。（旧五代史考异）癸丑，以前开封尹、楚国公侯益为太子太师，以前西京留守、莒国公王守恩为左¤上将军，★案：原本作“守思”，今据通监改正。（旧五代史考异）以前永兴军节度使李洪信为左武¤上将军。甲寅，以左¤上将军宋彦筠为太子少师，以太子少师杨凝式为尚书右仆射致仕。癸亥，前河阳节度使王继弘卒。己巳，太子太傅李怀忠卒。是月河南、河北诸州大水，霖雨不止，川陂涨溢。襄州汉水溢入城，深一丈五尺，居民皆乘筏登树。¤乌集潞州，河南无乌。
                                                           【一四九七页】

    秋七月戊寅朔，徐州言，龙出丰县村民井中，即时澍雨，漂没城邑。癸未，太子宾客马裔孙卒。甲申，邺都王殷奏乞朝觐，凡三上章，允之。寻以北边奏契丹事机，诏止其行。丙戌〔三〕，以左金吾上将军安审信为太子太师致仕。丁亥，以右金吾上将军张从恩为左金吾上将军，以前邓州节度使张彦成为右金吾上将军。己丑，以虎捷左厢都指挥使、永州防御使韩通为陕州留後。庚寅，太府卿、判司天监赵延¤卒。辛卯，以前西京副留守卢价为太子宾客。乙未，以御史中丞边光范为礼部侍郎，以刑部侍郎张煦为御史中丞，以翰林学士承旨、尚书礼部侍郎徐台符为刑部侍郎充职。丙申，太子太师致仕安审信卒。丁酉，诏曰：“京兆、凤翔府、同、华、¤、延、¤、耀等州所管州县军镇，顷因唐末藩镇殊风，久历岁时，未能厘革，政途不一，何以教民。其婚田争讼、赋税丁徭，合是令佐之职。其擒奸捕盗、庇护部民，合是军镇警察之职。今後各守职分，专切提撕，如所职疏遣〔四〕，各行按责，其州府不得差监徵军将下县。”戊戌，¤尉少卿李温美责授房州司户参军。温美奉使祭海，便道归家，家在寿光县，为县吏冯勋所讼，故黜之。供奉官武怀赞弃市，坐盗马价入己也。壬寅，以鸿胪少卿赵修己为司天监。
                                                 【一四九七至一四九八页】

    八月己酉，幸南庄。丙辰，内衣库使齐藏珍除名，配沙门岛。藏珍奉诏修河，不於役所部辖，私至近县止宿，及报堤防危急，安寝不动，遂致横流，故有是责。庚申，邢州节度使刘词移镇河阳。辛酉，以龙捷左厢都指挥使、阆州防御使田景咸为邢州留後。景咸，原本作“景成”，邢州，原本作“刑州”，今各据通监改正。（影库本粘签）丁卯，河决河阴，京师霖雨不止。给赐诸军将士薪刍有差。癸酉，以翰林学士、户部侍郎王溥为端明殿学士。甲戌，潭州王逵奏：“朗州刘言与淮贼通连，差指挥使郑¤部领兵士，欲并当道。郑¤为军¤所执，奔入武陵，刘言寻为诸军所废，臣已至朗州安抚讫。”诏刘言勒归私第，委王逵取便安置。是月所在州郡奏，霖雨连绵，漂没田稼，损坏城郭庐舍。
                                                           【一四九八页】

    九月己卯，太子少保卢损卒。丁酉，深州上言：“乐寿县兵马都监杜延熙为戍兵所害。”先是，齐州保宁郡兵士屯於乐寿〔五〕，都头刘彦章等杀延熙为乱。时郑州开道指挥使张万友亦屯於乐寿，然不与之同。朝廷急遣供奉官马谔省其事，马谔，原本作“马¤”，今从通监改正。（影库本粘签）谔乃与万友擒彦章等十三人斩之，余¤奔齐州。是月多阴¤，木再华。
                                                 【一四九八至一四九九页】

    冬十月戊申朔，诏以来年正月一日有事於南郊，诸道州府不得以进奉南郊为名，辄有率敛。己酉，右金吾上将军张彦成卒。庚戌，以前同州节度使薛怀让为左屯¤上将军，以尚书左丞兼判国子监田敏权判太常卿，以礼部尚书王易权兵部尚书。太常奏，郊庙社稷坛位制度，请下所司修奉，从之。以中书令冯道为南郊大礼使，以开封尹、晋王荣为顿递使，权兵部尚书王易为卤簿使，御史中丞张煦为仪仗使，权判太常卿田敏为礼仪使。以前颍州防御使郭琼为权宗正卿。甲寅，以前光禄卿丁知浚复为光禄卿。丙辰，幸南庄、西庄。己未，前宁州刺史张建武责授右司御副率，以野¤族失利故也。以前翰林学士、工部侍郎鱼崇谅为礼部侍郎，充翰林学士。时崇谅解职於陕州就养，至是再除禁职，仍赐诏召之，令本州给行装鞍马，侍亲归朝。以太子宾客张昭为户部尚书，以太子宾客李涛为刑部尚书。诏中书令冯道赴西京迎奉太庙神主。甲子，中书令冯道率百官上尊号曰圣明文武仁德皇帝，答诏不允，凡三上章，允之，仍俟郊礼毕施行。壬申，邺都、邢、¤等州皆上言地震，邺都尤甚。
                                                           【一四九九页】

    十一月辛巳，废共城稻田务，任人佃莳。乙酉，日南至，帝不受朝贺。庚寅，镇州节度使何福进奏乞朝觐，三奏，允之。诏侍¤步军都指挥使曹英权知镇州军府事。癸巳，以将作监李琼为济州刺史。壬寅，诏：“重定天下县邑，除畿赤外，其余三千户已上为望县，二千户已上为紧县，一千户已上为上县，五百户以上为中县，不满五百户为中下县。”
                                                 【一四九九至一五００页】

    十二月戊申，雨木冰。是日，四庙神主至西郊，帝郊迎奠飨，奉神主入于太庙，设奠安神而退。壬子，前单州刺史赵凤赐死，单州，原本作“善州”，今据赵凤本传改正。（影库本粘签）坐为民所讼故也。甲寅，诏诸道州府县镇城内人户，旧请蚕盐徵价，起今後并停。甲子，镇州节度使何福进来朝。乙丑，邺都留守王殷来朝。丙寅，礼仪使奏：“皇帝郊庙行事，请以晋王荣为亚献，通摄终献行事。”从之。己巳，左补阙王伸停任，坐检田於亳州，虚凭纽配故也。辛未，邺都留守、侍¤亲军都指挥使王殷削夺在身官爵，长流登州，寻赐死於北郊。其家人骨肉，并不问罪。癸酉，帝宿斋於崇元殿，为来年正月一日亲祀南郊也。时帝已不豫。甲戌，宿于太庙。乙亥质明，帝亲飨太庙，自斋宫乘步辇至庙庭，被¤冕，令近臣翼侍升阶，★升阶，原本作“陆阶”，今从通监及契丹国志改正。（影库本粘签）止及一室行礼，¤首而退，余命晋王率有司终其礼。是日，车驾赴郊宫。
                                                           【一五００页】

    显德元年春正月丙子朔，帝亲祀圜丘，礼毕，诣郊宫受贺。车驾还宫，御明德楼，宣制：“大赦天下，改广顺四年为显德元年。自正月一日昧爽已前，应犯罪人，常赦所不原者，咸赦除之。内外将士各优给，文武职官并与加恩，内外命妇并与进封。寺监摄官七周年已上者，同明经出身，今後诸寺监不得以白身署摄。升朝官两任已上，著绿十五周年与赐绯，著绯十五年与赐紫。州县官曾经五度参选，虽未及十六考，与授朝散大夫阶，年七十已上，授优散官，赐绯。应奉郊庙职掌人员，并与恩泽。今後不得以梁朝及清泰朝为伪朝伪主，天下帝王陵庙及名臣坟墓无後，官为检校”云。宣赦毕，帝御崇元殿受册尊号，礼毕，¤臣称贺。时帝郊祀，御楼受册，有司多略其礼，以帝不豫故也。先是，有占者言：“镇星在氐、房，氐、房，原本作“互方”，今从通监及契丹国志改正。（影库本粘签）乃郑、宋之分，当京师之地；兼氐宿主帝王露寝。若散财以致福，迁幸以避灾，庶几可以驱禳矣。”帝以迁幸烦费，不可轻议，散财可矣，故有郊¤之命。洎岁暮，帝疾增剧，郊庙之礼盖勉而行之耳。
                                                 【一五００至一五０一页】

    戊寅，诏废邺都依旧为天雄军，大名府在京兆府之下。庚辰，制皇子开封尹、晋王荣可开府仪同三司、检校太尉、兼侍中，行开封尹、功德使，判内外兵马事。襄州安审琦进封陈王；郓州符彦卿进封¤王，移镇天雄军；荆南高保融进封南平王；夏州李彝兴进封西平王。甲申，宋州赵晖进封韩国公，青州常思进封莱国公，徐州王晏进封滕国公，邓州侯章进封申国公，西京武行德进封谯国公，许州郭从义加检校太师，凤翔王景进封褒国公，华州孙方谏进封萧国公。自赵晖已下并加开府仪同三司。乙酉，分命朝臣往诸州开仓，减价出粜，以济饥民。诏潭州依旧为大都督府，在朗州、桂州之上。丙戌，以澶州节度使郑仁诲为枢密使，加同平章事；¤州杨信加开府仪同三司，进封杞国公；¤州折从阮加开府仪同三司，折从阮，原本作“从玩”，考从阮本名从远，汉时避高祖御名，始改作阮，今改正。（影库本粘签）改封郑国公；沧州李晖加检校太尉；安州李洪义加检校太师；贝州王饶加检校太尉；以陈州节度使兼侍¤马军都指挥使郭崇为澶州节度使，加同平章事；以曹州节度使兼侍¤步军都指挥使曹英为镇州节度使，加同平章事；潭州王逵加特进、兼侍中；河阳刘词加检校太尉；河中王彦超加同平章事；以镇州节度使何福进为郓州节度使，加同平章事；潞州李筠加同平章事。戊子，晋州药元福、滑州白重赞、相州王进、同州张铎并加检校太傅；以延州节度使索万进为曹州节度使，加检校太傅；定州留後孙行友、邢州留後田景咸、陕州留後韩通、灵武留後冯继业并正授节度使。庚寅夜，东北有大星坠，其声如雷。
                                                 【一五０一至一五０二页】

    壬辰，宰臣冯道加守太师，范质加尚书左仆射，监修国史李谷加右仆射、集贤殿大学士。以端明殿学士、尚书户部侍郎王溥为中书侍郎、平章事。案东都事略王溥传：太祖将大渐，促召学士草制，以溥为中书侍郎、同中书门下平章事。已宣制，太祖曰：“吾无恨矣。”（旧五代史考异）司徒窦贞固进封¤国公，司空苏禹¤进封莒国公，并加开府仪同三司。以宣徽南院使、知永兴军府事袁¤为延州节度使；以宣徽北院使兼枢密副使王仁镐为永兴军节度使；以前安州节度使王令温为陈州节度使；以殿前都指挥使、泗州防御使李重进为武信军节度使、检校太保，典军如故；以龙捷左厢都指挥使、睦州防御使樊爱能为侍¤马军都指挥使、★樊爱能，原本作“受熊”，今从通监改正。（影库本粘签）洋州节度使，加检校太保；以虎捷左厢都指挥使、果州防御使何徽为侍¤步军都指挥使、利州节度使，加检校太保；以枢密承旨魏仁浦为枢密副使。是日巳时，帝崩於滋德殿，圣寿五十一。秘不发丧。乙未，迁神柩於万岁殿，召文武百官班於殿廷，宣遗制：“晋王荣可於柩前即皇帝位，服纪月日一如旧制”云。是岁，自正月朔日後，景色昏晦，日月多晕，及嗣君即位之日，天气晴朗，中外肃然。
                                                 【一五０二至一五０三页】

    帝自郊¤後，其疾乍瘳乍剧，晋王省侍，不离左右。案东都事略：李重进，周太祖之甥，母即福庆长公主。重进年长于世宗，及太祖寝疾，召重进受顾命，令拜世宗，以定君臣之分。（旧五代史考异）累谕晋王曰：“我若不起此疾，汝即速治山陵，不得久留殿内。陵所务从俭素，应缘山陵役力人匠，并须和雇，不计近远，不得差配百姓。陵寝不须用石柱，费人功，只以砖代之。用瓦棺纸衣。临入陵之时，召近税户三十家为陵户，下事前揭开瓦棺，★下事，原本作“卞是”，今从通监及契丹国志改正。（影库本粘签）遍视过陵内，切不得伤他人命。勿修下宫，不要守陵宫人，亦不得用石人石兽，只立一石记子，镌字云：『大周天子临晏驾，与嗣帝约，缘平生好俭素，只令著瓦棺纸衣葬。』若违此言，阴灵不相助。”又言：“朕攻收河府时，见李家十八帝陵园，广费钱物人力，并遭开发。汝不闻汉文帝俭素，葬在霸陵原，至今见在。如每年寒食无事时，即仰量事差人洒扫，如无人去，只遥祭。兼仰於河府、魏府各葬一副剑甲，澶州葬通天冠、绛纱袍，东京葬一副平天冠、衮龙服。千万千万，莫忘朕言。”
                                                 【一五０三至一五０四页】

    二月甲子，太常卿田敏上尊¤曰圣神恭肃文武孝皇帝，庙号太祖。
                                                           【一五０四页】

    四月乙巳，葬於嵩陵。宰臣李谷撰¤册文，王溥撰哀册文〔六〕。永乐大典卷八千九百八十。五代史补：高祖之为枢密使也，每出入，常恍然¤人前导，状若台省人吏，其服色一绯一绿，高祖以为不祥，深忧之。及河中、凤翔、永兴等处反，诏命高祖征之，一举而三镇瓦解〔七〕。自是权倾天下，论者以为功高不赏，郭氏其危乎！高祖闻而恐惧。居无何，忽¤前导者服色，绯者改紫，绿者改绯，高祖心始安，曰：“彼二人者，但见其升，不见其降，吉兆也。”未几，遂为三军所推戴。    高祖之入京师也，三军纷扰，杀人争物者不可胜数。时有赵童子者，知书善射，至防御使，¤其纷扰，窃愤之，乃大呼於¤中曰：“枢密太尉，志在除君侧以安国，所谓兵以义举；鼠辈敢尔，乃贼也，岂太尉意耶！”於是持弓矢，於所居巷口据¤坐，凡军人之来侵犯者，皆杀之，由是居人赖以保全仅数千家。其间亦有致金帛于门下，用为报答，已堆集如丘陵焉。童子见而笑曰：“吾岂求利者耶！”於是尽归其主。高祖闻而异之，阴谓世宗曰：“吾闻人间谶云，赵氏合当为天子，观此人才略度量近之矣，不早除去，吾与汝其可保乎！”使人诬告，收付御史府，劾而诛之。洎高祖厌世未十年，而皇宋有天下，赵氏之谶乃应，于斯知王者不死，信矣哉。高祖征李守贞，军次河上，高祖虑其争济，临岸而谕之。未及坐，忽有¤鸦噪于上，高祖退十余步，引弓将射之。矢未及发而岸崩，其璺裂之势，在高祖足下。高祖弃弓顾¤鸦而笑曰：“得非天使汝惊动吾耶，如此则李守贞不足破矣。”於是三军欣然，各怀¤志矣。
   五代史阙文：周太祖在汉隐帝朝为枢密使，将兵伐河中李守贞，时冯道守太师，不与朝政，以请告，周祖谒道于私第，问伐蒲策，道辞以不在其位，不敢议国事。周祖固问之，
                                                 【一五０四至一五０五页】
道不得已，谓周祖曰：“相公颇知博乎？”周祖微时好¤博，屡以此抵罪，疑道讥己，勃然变色。道曰：“是行亦犹博也。夫博，财多者气豪而胜，财寡者心怯而输。守贞尝累典禁兵，自谓军情附己，遂谋反耳。今相公诚能不惜官钱，广施惠爱，明其赏罚，使军心许国，则守贞不足虑也。”周祖曰：“恭闻命矣。”故伐蒲之役，周祖以便宜从事，卒成大功，然亦军旅归心，终移汉祚。又，周祖自邺起兵赴阙，汉隐帝兵败，遇害於刘子陂。周祖入京师，百官谒，周祖见道犹设拜，意道便行推戴，道受拜如平时，徐曰：“侍中此行不易。”周祖气沮，故禅代之谋稍缓。及请道诣徐州册湘阴公为汉嗣，道曰：“侍中由衷乎？”周祖设誓，道曰：“莫教老夫为谬语，令为谬语人。”臣谨案，周世宗朝，诏御史臣修周祖实录，故道之事，所宜讳矣。
                                                           【一五０五页】

    史臣曰：周太祖昔在初潜，未闻多誉，洎西平蒲阪，北镇邺台，有统御之劳，显英伟之量。旋属汉道斯季，天命有归。纵虎旅以荡神京〔八〕，不无惭德；揽龙图而登帝位，遂阐皇风。期月而弊政皆除，逾岁而¤情大服，何迁善之如是，盖应变以无穷者也。所以鲁国凶徒，望风而散；¤门遗孽，引日偷生。及鼎驾之将升，命瓦棺而薄葬，勤俭之美，终始可称，虽享国之非长，亦开基之有裕矣。然而二王之诛，议者讥其不能驾驭权豪，伤於猜忍，卜年斯促，抑有由焉。永乐大典卷八千九百八十。
                                                 【一五０五至一五０六页】
@
#篇名:旧五代史
#类型:史;北宋
#时代:6

          《旧五代史》卷:一百一十四

    周书五
      世宗纪第一
                                                           【一五０九页】

    世宗睿武孝文皇帝，讳荣，太祖之养子，盖圣穆皇后之侄也。本姓柴氏，父守礼，太子少保致仕。案隆平集云：柴翁者，尝独居室，人以为司冥事。一日，笑不止，妻问其故，不答。翁嗜酒，妻醉之以酒，乃曰：“上帝有命，郭郎为天子。”考柴翁即守礼之父，史佚其名。（旧五代史考异）帝以唐天佑十八年，岁在辛巳，九月二十四日丙午，生於邢州之别墅。★邢州，原本作“雒州”，今据五代会要改正。（影库本粘签）年未童冠，因侍圣穆皇后，在太祖左右，时太祖无子，家道沦落，然以帝谨厚，故以庶事委之。帝悉心经度，赀用获济，太祖甚怜之，乃养为己子。汉初，太祖以佐命功为枢密副使，帝始授左监门¤将军。★案国老谈苑云：周世宗在汉为诸¤将军，尝游畿甸，谒县令，忘其姓名，令方聚邑客¤博，勿得见，世宗颇衔之。及即位，令因部夫犯赃数百疋，宰相范质以具狱上奏，世宗曰：“亲民之官，赃状狼藉，法当处死。”范质奏曰：“受所监临财物有罪，上赃虽多，法不至死。”世宗怒，厉声曰：“法者自古帝王之所制，本以防奸，朕立法杀赃吏，非酷刑也。”质曰：“陛下杀之则可，若付有司，臣不敢署敕。”遂贷其命〔一〕。（旧五代史考异）二年，太祖镇邺，改天雄军牙内都指挥使，领贵州刺史、检校右仆射。三年冬，太祖入平内难，留帝守邺城。
                                                 【一五０九至一五一０页】

    广顺元年正月，太祖践祚，帝恳求入觐，忽梦至河而不得渡，寻授澶州节度使、检校太保，封太原郡侯。帝在镇，为政清肃，盗不犯境。先是，澶之里¤湫隘，公署毁圮，帝即广其街肆，增其廨宇，吏民赖之。案宋史王赞传：周世宗镇澶渊，每旬决囚，赞引律令，辨析中理。问之，知其尝事学问，即署右职。（旧五代史考异）二年正月，兖州慕容彦超反，帝累表请征行，太祖嘉之。及曹英等东讨，数月无功，太祖欲亲征，召¤臣议其事。宰臣冯道奏以方当盛夏，车驾不宜冲冒。太祖曰：“寇不可¤，如朕不可行，当使澶州儿子击贼，方办吾事。”时枢密王峻意不欲帝将兵，故太祖亲征。六月，兖州平。十二月，加检校太傅、同平章事。三年正月，帝入觐。三月，授开封尹兼功德使，封晋王。
                                                           【一五一０页】

    显德元年正月庚辰，加开府仪同三司、开府，原本作“开封”，今据文改正。（影库本粘签）检校太尉、兼侍中，依前开封尹兼功德使，判内外兵马事。时太祖寝疾弥留，士庶忧沮，及闻帝总内外兵柄，咸以为惬。★案隆平集：曹翰隶世宗幕下，世宗镇澶渊，以为牙校。及尹开封，翰犹在澶渊，闻周祖寝疾，不俟召来见世宗〔二〕，密言曰：“王为¤嗣，不事医药，何以副天下望？”世宗悟，入侍禁中，以府事命翰总决。（旧五代史考异）壬辰，太祖崩，秘不发丧。丙申，内出太祖遗制：“晋王荣可於柩前即位。”¤臣奉帝即皇帝位。庚子，宰臣冯道率百僚上表请听政，凡三上。壬寅，帝见¤臣於万岁殿门之东庑下。
                                                 【一五一０至一五一一页】

    二月庚戌，潞州奏，河东刘崇与契丹大将军杨¤，举兵南指。壬戌，宰臣冯道率百僚上表，请御殿，凡三上，允之。丁卯，以中书令冯道充山陵使，太常卿田敏充礼仪使，兵部尚书张昭充卤簿使，御史中丞张煦充仪仗使，开封少尹、权判府事王敏充桥道使。河东贼将张晖率前锋自团柏谷入寇，帝召¤臣议亲征。宰臣冯道等奏，以刘崇自平阳奔遁之後，势弱气夺，未有复振之理，窃虑声言自来，以误於我。陛下纂嗣之初，先帝山陵有日，人心易摇，不宜轻举，命将御寇，深以为便。帝曰：“刘崇幸我大丧，闻我新立，自谓良便，必发狂谋，谓天下可取，谓神器可图，此际必来，断无疑耳！”冯道等以帝锐於亲征，因固诤之。帝曰：“昔唐太宗之创业，靡不亲征，朕何惮焉。”道曰：“陛下未可便学太宗。”帝又曰：“刘崇乌合之¤，苟遇王师，必如山压卵耳。”道曰：“不知陛下作得山否？”作得山否，原本作“昨待山否”，今从通监改正。（影库本粘签）帝不悦而罢。诏诸道募山林亡命之徒有勇力者，送於阙下，仍目之为强人。帝以¤捷勇猛之士，多出於¤盗中，故令所在招纳，有应命者，即贷其罪，以禁¤处之，至有朝行杀夺，暮升军籍，雠人遇之，不敢仰视。帝意亦患之，其後颇有不获宥者。
                                                           【一五一一页】

    三月丁丑，潞州奏，河东刘崇入寇，兵马监押穆令均部下兵士为贼军所袭，官军不利。诏天雄军节度使符彦卿领兵自磁州固镇路赴潞州，以澶州节度使郭崇副之。诏河中节度使王彦超领兵取晋州路东向邀击，以陕府节度使韩通为副。命宣徽使向训、马军都指挥使樊爱能、步军都指挥使何徽、滑州节度使白重赞、郑州防御使史彦超、前耀州团练使符彦能等，领兵先赴泽州。辛巳，制：“大赦天下，常赦所不原者，咸赦除之，诸贬降责授官，量与升陟¤用，应配流徒役人，并放逐便。诸道州府所欠去年夏秋租税并放。内外见任文武职官并与加恩，父母在者并与恩泽，亡没者与封赠，其母妻未¤者，特与¤封”云。前泾州节度使史懿卒。
                                                           【一五一二页】

    癸未，诏以刘崇入寇，车驾取今月十一日亲征。甲申，以枢密使郑仁诲为东京留守。乙酉，车驾发京师。壬辰，至泽州。癸巳，王师与河东刘崇、契丹杨¤大战於高平，贼军败绩。初，车驾行次河阳，闻刘崇自潞而南，即倍程而进。是月十八日，至泽州，既晡，帝御戎服，观兵於东北郊，距州十五里，夜宿於村舍。十九日，前锋与贼军相遇，贼阵於高平县南之高原。有贼中来者，云：“刘崇自将骑三万，¤契丹万余骑，严阵以待官军。”帝促兵以击之，崇东西列阵，颇亦严整。乃令侍¤马步军都虞候李重进、滑州节度使白重赞将左，居阵之西厢；侍¤马军都指挥使樊爱能、步军都指挥使何徽将右，居阵之东厢；宣徽使向训、郑州防御使史彦超，以精骑当其中；殿前都指挥使张永德以禁兵¤跸。帝介马观战。两军交锋，未几，樊爱能、何徽望贼而遁，东厢骑军乱，步军解甲投贼，帝乃自率亲骑，临阵督战。案隆平集马仁¤传：从世宗亲征刘崇，王师不利，仁¤谓¤曰：“主辱臣死！”因跃马大呼，引弓连毙将卒数十，士气始振。（旧五代史考异）今上驰骑於阵前，先犯其锋，战士皆奋命争先，贼军大败。日暮，贼万余人阻涧而阵。会刘词领兵至，与大军迫之，贼军又溃，临阵斩贼大将张晖★张晖，通监考异引晋阳见闻录作张令徽，考欧阳史、十国春秋俱同薛史作张晖，今附识於此。（影库本粘签）及伪枢密使王延嗣。★案：九国志作张元徽乘势复入，马倒，为周师所擒，杀之。与薛史异，通监从薛史。（旧五代史考异）  案九国志张元徽传：元徽为前锋，与周师遇于巴公，元徽以东师先登陷阵，擒监军使一人，降其步卒千人而旋。刘崇大褒赏之。元徽乘胜复入，马倒，为周师所擒，杀之。考薛史作大将张晖战于高平县南，与九国志人名地名互异。通监从薛史。（孔
                                                 【一五一二至一五一三页】
本）诸将分兵追袭，¤尸弃甲，填满山谷。初夜，官军至高平，降贼军数千人，所获辎重、兵器、驼马、伪乘舆器服等不可胜纪。其夕，杀降军二千余人，我军之降敌者亦皆就戮。初，两军之未整也，风自东北起，不便於我，及与贼军相遇，风势陡回，人情相悦。战之前夕，有大星如日，流行数丈，坠於贼营之上。及战，北人望见官军之上，有云气如龙虎之状，则天之助顺，¤其然乎！案九国志张元徽传：前锋兵将次巴公，一夕，营中刁斗皆嗄，元徽亟遣诣刘崇大营易之〔三〕，凡易数十，皆嗄而不可击，因以白崇。崇怒曰：“故要吾金钿耶？”遂止。是夜有大星坠元徽营中，明日果败。（孔本）是日，危急之势，顷刻莫保，赖帝英武果敢，亲临寇敌，不然则社稷几若缀旒矣。是夕，帝宿於野次。甲午，次高平县。诏赐河东降军二千余人各绢二匹，¤给其衣装，乡兵各给绢一匹，放还本部。是日大雨。戊戌，车驾至潞州。★案：欧阳史作丁酉，幸潞州，与薛史异。通监从欧阳史，五代春秋作丙戌，误。河南府上言，前青州节度使常思卒。
                                                 【一五一三至一五一四页】

    己亥，侍¤马军都指挥使、夔州节度使樊爱能，夔州，原本作“萱州”，今从通监改正。（影库本粘签）侍¤步军都指挥使、寿州节度使何徽等¤诸将校七十余人，并伏诛。高平之役，两军既成列，贼骑来挑战，爱能望风而退，何徽以徒兵阵於後，为奔骑所突，即时溃乱，二将南走。帝遣近臣宣谕止遏，莫肯从命，皆扬言曰：“官军大败，余¤已解甲矣。”至暮，以官军克捷，方稍稍而回。帝至潞州，录其奔遁者，自军使以上及监押使臣并斩之，由是骄将堕兵，无不知惧。帝以何徽有平阳守御之功，欲贷其罪，竟不可，与爱能俱杀之，皆给¤车归葬。★案东都事略：世宗谓张永德曰：“樊爱能及偏裨七十余人，吾欲尽按军法，何如？”对曰：“必欲开拓疆宇，威加四海，安可已也。”世宗善其言，悉诛爱能等以徇，军声始振。（旧五代史考异）
                                                           【一五一四页】

    庚子，以侍¤马步都虞候李重进为许州节度使，以宣徽南院使向训为滑州节度使，以殿前都指挥使张永德为武信军节度使，职并如故。以滑州节度使白重赞为¤州节度使，以郑州防御使史彦超为华州节度使，赏高平之功也。以晋州节度使药元福为同州节度使，以宣徽北院使杨廷璋为晋州节度使，以同州节度使张铎为彰义军节度使，以客省使吴延祚为宣徽北院使，以龙捷左厢都指挥使李千为蔡州防御使，以龙捷右厢都指挥使田中为密州防御使，以虎捷右厢都指挥使张顺为登州防御使，以龙捷左第二军都指挥使孙延进为郑州防御使，以前耀州团练使符彦能为泽州防御使，以散员都指挥使李继勋为殿前都虞候，以殿前都虞候韩令坤为龙捷左厢都指挥使，以铁骑第一军都指挥使赵弘殷案：原本注“宣祖庙讳”四字，今据宋史改作弘殷。为龙捷右厢都指挥使，以散员都指挥使慕容延钊为虎捷左厢都指挥使，以控鹤第一军都指挥使赵鼎为虎捷右厢都指挥使，并遥授团练使，其余改转有差。壬寅，以天雄军节度使、¤王符彦卿为河东行营都部署，知太原行府事；以澶州节度使郭崇为行营副部署；以宣徽南院使向训为行营兵马都监；以侍¤都虞候李重进为行营都虞候。以华州节度使史彦超为先锋都指挥使，领步骑二万，进讨河东。诏河中节度使王彦超、陕府节度使韩通，率兵自阴地关讨贼。以河阳节度使刘词为随驾都部署，以¤州节度使白重赞为随驾副部署。
                                                 【一五一四至一五一五页】

    夏四月乙巳，太祖灵驾发东京。乙卯，葬於嵩陵。河中节度使王彦超奏，伪汾州防御使董希颜以城归顺。案宋史王彦超传：彦超自阴地关与符彦卿会兵围汾州，诸将请急攻，彦超曰：“城已危矣，旦暮将降，我士卒精锐，驱以先登，必死伤者¤，少待之。”翼日，州将董希颜果降。（旧五代史考异）    董希颜，原本作“革希颜”，今从通监改正。（影库本粘签）丙辰，伪辽州刺史张汉超以城归顺。丁巳，幸柏谷寺。遣右仆射、平章事、判三司李谷赴河东城下，计度军储。诏河东城下诸将，招抚户口，禁止侵掠，只令徵纳当年租税，及募民入粟五百斛、草五百围者赐出身，千斛、千围者授州县官。辛酉，符彦卿奏，岚、宪二州归顺。壬戌，制立¤国夫人符氏为皇后，仍令有司择日备礼册命。王彦超奏，收下石州，获伪刺史安彦进。★案宋史王彦超传：引兵趣石州，彦超亲鼓士乘城，躬冒矢石，数日下之，擒其守将安彦进献行在。（旧五代史考异）癸亥，伪沁州刺史李廷诲以城归顺。甲子，皇妹寿安公主张氏进封晋国长公主。乙丑，东京奏，太师、中书令冯道薨。丙寅，太祖皇帝神主¤於太庙。庚午，曲赦潞州见禁罪人，除死罪外并释放。是日，车驾发潞州，亲征刘崇。癸酉，忻州伪监军李¤杀刺史赵¤及契丹大将杨耨姑，以城归顺。诏授李¤忻州刺史。
                                                 【一五一五至一五一六页】

    五月乙亥，以尚书右丞边归谠守本官，充枢密直学士；以尚书户部侍郎陶谷守本官，充翰林学士。案宋史陶谷传：从征太原，时鱼崇谅迎母後至，谷乘间言曰：“崇谅宿留不来，有顾望意。”世宗疑之。崇谅又表陈母病，诏许归陕州就养，以谷为翰林学士。（旧五代史考异）丙子，车驾至太原城下。是日，伪代州防御使郑处谦以城归顺。★案辽史穆宗纪：四年五月乙亥，忻、代二州叛。据薛史，则忻州归顺在四月，代州归顺在五月丙子，与辽史月日互异。丁丑，观兵於太原城下，帝亲自慰勉，锡赉有差。升代州为节镇，以静塞军为额，以郑处谦为节度使。戊寅，斩伪命石州刺史安彦进於太原城下，以其拒王师也。庚辰，以前中武军节度使郭从义为天平军节度使〔四〕。遣符彦卿、郭从义、向训、白重赞、史彦超等，率步骑万余赴忻州。案宋史符彦卿传：彦卿之行也，世宗以¤人虽败，朝廷馈运不继，未议攻击，且令观兵城下，徐图进取。及周师入境，汾、晋吏民，望风款接，皆以久罹虐政，愿输军需，以资兵力。世宗从之，而连下数州。彦卿等皆以刍粮未备，欲旋军，世宗不之省，乃调山东近郡挽军食济之。（旧五代史考异）是夜大风，发屋拔树。壬午，以宰臣李谷判太原行府事。辛丑，升府州为节镇，以永安军为军额，以本州防御使折德¤为节度使。
                                                 【一五一六至一五一七页】

    六月癸卯朔，诏班师，车驾发离太原。时大集兵赋，及徵山东、怀、孟、蒲、陕丁夫数万，急攻其城，旦夕之间，期於必取。会大雨时行，军士劳苦，复以忻口之师不振，帝遂决旋师之意。指麾之间，颇伤¤遽，部伍纷乱，无复严整，不逞之徒，讹言相恐，随军资用，颇有遗失者，贼城之下，粮草数十万，悉焚弃之。案通监考异引晋阳见闻录云：六月旦，周师南辕返旆，惟数百骑，间之以步卒千人，长枪赤甲，¤¤捷跳梁于城隅，晡晚杀行而抽退。宋史药元福传：诏令班师，元福上言曰：“进军甚易，退军甚难。”世宗曰：“一以委卿。”遂部分卒伍为方阵而南，元福以麾下为後殿。崇果出兵来追，元福击走之。（旧五代史考异）乙巳，车驾至潞州。癸丑，帝发潞州。乙丑，幸新郑县。丙寅，帝亲拜嵩陵，祭奠而退，★案五代会要云：显德元年二月，车驾征太原回，亲拜嵩陵，望陵号恸。至陵所，俯伏哀泣，感于左右，再拜讫，祭奠而退。（旧五代史考异）赐守陵将吏及近陵户帛有差。庚午，帝至自河东。★帝至自河东，原本脱“自”字，今据五代春秋增入。（影库本粘签）
                                                 【一五一七至一五一八页】

    秋七月癸酉朔，前河西军节度使申师厚责授右监门¤率府副率。师厚在凉州岁余，以所部艰食，蕃情反覆，奏乞入朝，寻留其子为留後，不俟诏离任，故责之。乙亥，天雄军节度使、¤王符彦卿进位守太傅，改封魏王；郓州郭从义加兼中书令；河阳刘词移镇永兴军，加兼侍中；潞州李筠加兼侍中；河中王彦超移镇许州，加兼侍中；许州节度、侍¤都虞候李重进移镇宋州〔五〕，加同平章事兼侍¤亲军都指挥使〔六〕；以武信军节度使兼殿前都指挥使张永德为滑州节度使，加检校太傅，典军如故；同州药元福移镇陕州，药元福，原本作“元祉”，今从通监改正。（影库本粘签）加检校太尉；¤州白重赞移镇河阳，加检校太尉；陕州韩通移镇曹州，加检校太傅。帝即位之初，覃庆於诸侯，且赏从征之功也。丙子，以前礼部侍郎边光范为刑部侍郎，权判开封府事。丁丑，天下兵马元帅、吴越国王钱¤加天下兵马都元帅；襄州节度使、陈王安审琦加守太尉。戊寅，右散骑常侍张可复卒。以前亳州防御使李万金为¤州留後。庚辰，幸南庄。辛巳，荆南节度使、南平王高保融加守中书令；夏州节度使、西平王李彝兴加守太保；西京留守武行德、徐州王晏、邓州侯章，并加兼中书令。癸未，湖南王进逵加兼中书令；天德军节度使郭勋、¤州折从阮、安州李洪义，并加兼侍中；以前华州节度使孙方谏为同州节度使，加兼中书令；以前永兴军节度使王仁镐为河中节度使，加检校太尉。乙酉，沧州李晖、贝州王饶、镇州曹英，并加兼侍中；泾州张铎、相州王进、延州袁¤，并加检校太尉。壬辰，百僚上表，请以九月二十四日诞圣日为天清节，★天清节，原本作“本清”，今从五代会要改正。（影库本粘签）从之。癸巳，以左仆射兼门下侍郎、平章事、监修国史范质为守司徒兼门下侍郎
                                                 【一五一八至一五一九页】
、平章事、弘文馆大学士；案国老谈苑云：周太祖尝令世宗诣范质，时为亲王，轩车高大，门不能容，世宗即下马步入。及嗣位，从容语质曰：“卿所居旧宅耶，门楼一何小哉。”遂为治第。（旧五代史考异）以左仆射兼中书侍郎、平章事、集贤殿大学士、判三司李谷为守司徒兼门下侍郎、平章事，监修国史；以中书侍郎、平章事王溥为中书侍郎兼礼部尚书、平章事、集贤殿大学士；以枢密院学士、工部侍郎景范为中书侍郎、平章事，判三司；枢密使、检校太保、同平章事郑仁诲加兼侍中；灵武冯继业、定州孙行友、邢州田景咸，并加检校太傅；晋州杨廷璋加检校太保；以太子詹事赵上交为太子宾客。乙未，以枢密副使、右监门¤大将军魏仁浦为枢密使、检校太保。★案东都事略云：议者以仁浦不由科第进，世宗曰：“顾才何如耳！”遂用之。（旧五代史考异）丙申，以中书舍人、史馆修撰、判馆事刘温叟为礼部侍郎，判馆如故。丁酉，相州节度使王进卒。
                                                           【一五一九页】

    八月壬寅朔，以宣徽北院使吴延祚为右监门¤大将军充职，以枢密院直学士、尚书右丞边归谠为尚书左丞充职。甲辰，幸南庄，赐从臣射。乙巳，以吏部侍郎颜¤为工部尚书致仕。丙午，同州节度使孙方谏卒。己酉，前泽州刺史李彦崇责授右司御副率。高平之役，帝与贼军相遇，即令彦崇领兵守江¤岭，以遏寇之归路。以遏寇之归路，原本脱“遏”字，今据册府元龟增入。（影库本粘签）彦崇初见王师已¤，即时而退，及刘崇兵败，果由兹岭而遁，故有是责。壬子，以金州防御使王晖为同州留後。癸丑，以吴越国内外都指挥使吴延福为宁国军节度使、检校太尉，从钱¤之请也。以太子少师宋彦筠为太子太师致仕。甲寅，以兵部郎中兼太常博士尹拙为国子祭酒。丙辰，皇姑故福庆长公主追封燕国大长公主，李重进之母也〔七〕。丁巳，以户部郎中致仕景初为太仆卿致仕，宰臣范之父也。己巳，华州镇国军宜停，依旧为郡。庚午，以给事中刘悦、康澄并为右散骑常侍。辛未，以左散骑常侍裴巽为御史中丞，以御史中丞张煦为兵部侍郎，集贤殿学士、判院事司徒诩为吏部侍郎，以左散骑常侍薛冲¤为工部侍郎。
                                                 【一五一九至一五二０页】

    九月壬申朔，以东京旧宅为皇建禅院。皇建，原本作“皇逮”，今从五代会要改正。（影库本粘签）甲戌，以武安军节度副使、知潭州军府事周行逢为鄂州节度使，知潭州军府事，加检校太尉。丙戌，右屯¤将军薛训除名，流沙门岛，坐监雍兵仓，纵吏卒掊敛也。己亥，以右仆射致仕韩昭裔、左仆射致仕杨凝式并为太子太保致仕，以太子太傅致仕李肃为太子太师致仕。辛丑，斩宋州巡检供奉官、副都知竹奉¤於宁陵县，坐盗掠商船不捕获也。
                                                           【一五二０页】

    冬十月甲辰，左羽林大将军孟汉卿赐死，坐监纳厚取耗余也。丙午，以安州节度使李洪义为青州节度使，以贝州节度使王饶为相州节度使，以徐州节度使王晏为西京留守，以西京留守武行德为徐州节度使。戊申，以龙捷左厢都指挥使、泗州防御使韩令坤为洋州节度使，充侍¤马军都指挥使；以虎捷右厢都指挥使、永州防御使李继勋为利州节度使，充侍¤步军都指挥使。己酉，太子太保致仕杨凝式卒。诏安、贝二州依旧为防御州，其军额并停。壬子，以今上为永州防御使，依前殿前都虞候。戊午，监修国史李谷等上言曰：“窃以自古王者，咸建史官。君臣献替之谋，皆须备载；家国安危之道，得以直书。历代已来，其名不一。人君言动，则起居注创於累朝；辅相经纶，则时政记兴於前代。然後采其事实，编作史书。盖缘闻见之间，须有来处；记录之际，得以审详。今之左右起居郎，即古之左右史也。唐文宗朝，命其官执笔，立於殿阶螭头之下，以纪政事。後则明宗朝，命端明殿及枢密直学士，皆轮修日历，旋送史官，以备纂修。及近朝，此事皆废，史官唯凭百司报状，馆司但取两省制书，此外虽有访闻，例非端的。伏自先皇帝创开昌运，及皇帝陛下缵嗣丕基，其圣德武功，神谋睿略，皆系万几宥密，丹禁深严，非外臣之所知，岂庶僚之可访。此後欲望以谘询之事，裁制之规，别命近臣，旋具抄录，每当修撰日历，即令封付史臣，庶国事无漏略之文，职业免疏遗之咎。”从之。因命枢密直学士，起今後於枢密使处，逐月抄录事件，送付史馆。己未，供奉官郝光庭弃市，坐在叶县巡检日，挟私断杀平人也。是日大阅，帝亲临之。帝自高平之役，¤诸军未甚严整，遂有退¤。至是命今上一概简阅，选武艺超绝者，署为殿前诸班，因是有散员、散指挥使、内殿直、散都头、
                                                 【一五二一至一五二二页】
铁骑、控鹤之号。复命总戎者，自龙捷、虎捷以降，一一选之，老弱羸小者去之，诸军士伍，无不精当。由是兵甲之盛，近代无比，且减冗食之费焉。案五代会要云：显德元年，上谓侍臣曰：“侍¤兵士，老少相半，强懦不分，盖徇人情，不能选练。今春朕在高平，与刘崇及蕃军相遇，临敌有指使不前者，苟非朕亲当坚阵，几至丧败。况百户农夫，未能赡一甲士，且兵在精不在¤，宜令一一点选，精锐者升为上军，怯懦者任从安便，庶期可用，又不虚费。”先是，上按於高平，观其退缩，慨然有惩革之志。又以骁勇之士，多为外诸侯所占，如是召募天下豪杰，不以草泽为阻，在于阙下，躬亲试阅，选武艺超绝及有身首者，分署为殿前诸班。（旧五代史考异）
                                                           【一五二二页】

    十一月戊寅，以太子宾客石光赞为兵部尚书致仕。壬午，镇州节度使曹英卒。乙酉，以澶州节度使郭崇为镇州节度使。乙未，以荆南节度副使、归州刺史高保勖为宁江军节度使、检校太尉，充荆南节度行军司马。戊戌，诏宰臣李谷监筑河堤。先是，郓州界河决，数州之地，洪流为患，故命谷治之，役丁夫六万人，三十日而罢。
                                                           【一五二二页】

    十二月己酉，太子太师侯益以本官致仕。永乐大典卷八千九百八十四。
                                                 【一五二二至一五二三页】
@
#篇名:旧五代史
#类型:史;北宋
#时代:6

          《旧五代史》卷:一百一十五

    周书六
      世宗纪第二
                                                           【一五二五页】

    显德二年春正月辛未朔，帝不受朝贺。辛卯，诏：“在朝文班，各举堪为令录者一人，虽姻族近亲，亦无妨嫌。授官之日，各署举主姓名，若在官贪浊不任，懦弱不理，并量事状重轻，连坐举主。”乙未，诏：“应逃户庄田，并许人请射承佃，请射，原本作“请藉”，今从五代会要改正。（影库本粘签）供纳税租：如三周年内本户来归者，其桑田不计荒熟，并交还一半；五周年内归业者，三分交还一分；五周年外归业者，其庄田除本户坟茔外，不在交付之限。其近北地诸州，应有陷蕃人户，自蕃界来归业者：五周年内来者，三分交还二分；十周年内来者，交还一半；十五周年来者，三分交还一分；十五周年外来者，不在交还之限。”
                                                           【一五二五页】

    二月戊申，遣使赴西京，赐太子太师致仕侯益、白文珂、宋彦筠等茶药钱帛各有差，仍降诏存问。壬戌，诏曰：
        善操理者不能有全功，善处身者不能无过失，虽尧、舜、禹、汤之上圣，文、武
    、成、康之至明，尚犹思逆耳之言，求苦口之药，何况後人之不逮哉！
        朕承先帝之灵，居至尊之位，涉道犹浅，经事未深，常惧昏蒙，不克负荷。自临
    宸极，已过周星，至於刑政取舍之间，国家措置之事，岂能尽是，须有未周，朕犹自
    知，人岂不察。而在位者未有一人指朕躬之过失，食禄者曾无一言论时政之是非，岂
    朕之寡昧不足与言邪？岂人之循默未肯尽心邪？岂左右前後有所畏忌邪？岂高卑疏近
    自生间别邪？
        古人云：“君子大言受大禄，小言受小禄。”又云：“官箴王阙。”则是士大夫
    之有禄位，无不言之人。然则为人上者，不能感其心而致其言，此朕之过也，得不求
    骨鲠之辞，询正直之议，共申裨益，庶洽治平。庶洽，原本作“书诒”，今从册府元
    龟改正。（影库本粘签）朕於卿大夫，才不能尽知，面不能尽识，若不采其言而观其
    行，审其意而察其忠，则何以见器略之浅深，知任用之当否？若言之不入，罪实在予
    ，苟求之不言，咎将谁执！
        应内外文武臣僚，今後或有所见所闻，并许上章论谏。若朕躬之有阙失，得以尽
    言；时政之有瑕疵，勿宜有隐。方求名实，岂尚虚华，苟或素不工文，但可直书其事
    ，辞有谬误者，固当舍短，言涉伤忤者，必与留中，所冀尽情，免至多虑。诸有司局
                                                 【一五二五至一五二七页】

    公事者，各宜举职，事有不便者，革之可也，理有可行者，举之可也，勿务因循，渐
    成讹谬。臣僚有出使在外回者，苟或知黎庶之利病，闻官吏之优劣，当具敷奏，以广
    听闻。班行职位之中，迁除改转之际，即当考陈力之轻重，较言事之否臧，奉公切直
    者当议甄升，临事蓄缩者须期抑退。翰林学士、两省官，职居侍从，乃论思谏诤之司
    ；御史台官，任处宪纲，是击搏纠弹之地；论其职分，尤异¤臣，如逐任官内，所献
    替启发弹举者，至月限满合迁转时，宜令中书门下先奏取进止。
                                                           【一五二七页】

    三月辛未，以李晏口为静安军，其军南距冀州百里，北距深州三十里，北距深州，原本作“恒州”，今从通监注所引薛史改正。（影库本粘签）夹胡卢河为垒。★案通监：浚胡卢河在正月，至三月始建军额。（旧五代史考异）先是，贝、冀之境，密迩戎疆，居常敌骑涉河而南，驰突往来，洞无阻碍，北鄙之地，民不安居。帝乃按图定策，遣许州节度使王彦超、曹州节度使韩通等领兵他徙，筑垒於李晏口，以兵戍守，功未毕，契丹¤寻至，彦超等击退之。及垒成，颇扼要害，自是敌骑虽至，不敢涉河，边民稍得耕牧焉。壬辰，尚书礼部贡院进新及第进士李覃等一十六人所试诗赋、文论、策文等。诏曰：“国家设贡举之司，求英俊之士，务询文行，方中科名。比闻近年以来，多有滥进，或以年劳而得第，或因媒势以出身。今岁所放举人，试令看验，果见纰缪，须至去留。其李覃、何¤、杨徽之、赵邻几等四人，★赵邻几，原本作“邻其”，今从五代会要及宋史改正。（影库本粘签）宜放及第。其严说、武允成、王汾、闾丘舜卿、任惟吉、周度、张慎徽、王翥、马文、刘选、程浩然、李震等一十二人，艺学未精，并宜勾落，且令苦学，以俟再来。礼部侍郎刘温叟失於选士，颇属因循，据其过尤，合行谴谪，尚视宽恕，特与矜容，刘温叟放罪，其将来贡举公事，仍令所司别具条理以闻。”
                                                 【一五二七至一五二八页】

    夏四月庚戌，以内客省使李彦¤为延州留後。辛亥，诏：“应自外新除御史，未经朝谢，行过州府，不得受馆驿供给及所在公礼。”乙卯，诏於京城四面，别筑罗城，期以来春兴役。戊午，以翰林学士、给事中窦仪为礼部侍郎，依前充职；以礼部侍郎刘温叟为太子詹事。癸亥，以翰林学士、中书舍人杨昭俭为御史中丞。是月，诏翰林学士承旨徐台符已下二十余人，各撰为君难为臣不易论、平边策各一首，帝亲览之。案宋史陶谷传：世宗谓宰相曰：“朕观历代君臣治平之道，诚为不易，又念唐、晋失德之後，乱臣黠将，潜窃者多。今中原甫定，吴、蜀、幽、¤尚未平附，声教未能远被，宜令近臣各为论策，宣导经济之略。”乃命承旨徐台符已下二十余人，各撰为君难为臣不易论、平边策以进。其略率以修文德、来远人为意，惟谷与窦仪、杨昭俭、王朴以封疆密迩江、淮，当用师取之。世宗自克高平，常训兵讲武，思混一天下，及览其策，欣然听纳，由是平南之意益坚矣。（旧五代史考异）
                                                           【一五二八页】

    五月辛未，回鹘遣使贡方物。凤翔节度使王景上言：“奉诏攻收秦、凤二州，已於今月一日领军由大散关路进军次。”先是，晋末契丹入晋，秦州节度使何建何建，原本作“贺建”，今从通监及欧阳史改正。（影库本粘签）以秦、成、阶三州入蜀，蜀人又取凤州。至是，秦、凤人户怨蜀之苛政，相次诣阙，乞举兵收复旧地，乃诏景与宣徽南院使向训率师以赴焉〔一〕。★案东都事略王溥传：世宗将讨秦、凤，溥荐向拱，遂平之。世宗因宴，酌¤酒赐之，曰：“成吾边功，卿择帅之力也。”（旧五代史考异）甲戌，诏曰：
        释氏贞宗，圣人妙道，助世劝善，其利甚优。前代以来，累有条贯，近年已降，
    颇紊规绳。近览诸州奏闻，继有缁徒犯法，盖无科禁，遂至尤违，私度僧尼，日增猥
    杂，创修寺院，渐至繁多，乡村之中，其弊转甚。漏网背军之辈，苟剃削以逃刑；行
    奸为盗之徒，托住持而隐恶。将隆教法，须辨否臧，宜举旧章，用革前弊。
        诸道州府县镇村坊，应有敕额寺院，一切仍旧，其无敕额者，并仰停废，所有功
    德佛像及僧尼，并腾并於合留寺院内安置。天下诸县城郭内，若无敕额寺院，只於合
    停废寺院内，选功德屋宇最多者，或寺院僧尼各留一所，若无尼住，只留僧寺院一所
    。诸军镇坊郭及二百户已上者，亦依诸县例指挥。如边远州郡无敕额寺院处，於停废
    寺院内僧尼各留两所。今後并不得创造寺院兰若。★兰若，原本作“兰著”，今从五
    代会要改正。（影库本粘签）王公戚里诸道节刺已下〔二〕，今後不得奏请创造寺院
    及请开置戒坛。男子女子如有志愿出家者，并取父母、祖父母处分，已孤者取同居伯
    叔兄处分，候听许方得出家。男年十五已上，念得经文一百纸，或读得经文五百纸，
                                                 【一五二八至一五三０页】

    女年十三已上，念得经文七十纸，或读得经文三百纸者，经本府陈状乞剃头，委录事
    参军本判官试验经文。其未剃头间，须留发髻，如有私剃头者，¤勒还俗，其本师主
    决重杖勒还俗，仍配役三年。两京、大名府、京兆府、青州各处置戒坛，候受戒时，
    两京委祠部差官引试，其大名府等三处，只委本判官录事参军引试。如有私受戒者，
    其本人、师主、临坛三纲、知事僧尼，并同私剃头例科罪。应合剃头受戒人等，逐处
    闻奏，候¤下，委祠部给付凭由，方得剃头受戒。应男女有父母、祖父母在，别无儿
    息侍养，不听出家。曾有罪犯，遭官司刑责之人，及弃背父母、逃亡奴婢、奸人细作
    、恶逆徒党、山林亡命、未获贼徒、负罪潜窜人等，并不得出家剃头。如有寺院辄容
    受者，其本人及师主、三纲、知事僧尼、邻房同住僧，并仰收捉禁勘，申奏取裁。
        僧尼俗士，自前多有舍身、烧臂、链指、钉截手足、带铃挂灯、诸般毁坏身体、
    戏弄道具、符禁左道、妄称变现还魂坐化、圣水圣灯妖幻之类，皆是聚¤眩惑流俗，
    今後一切止绝。如有此色人，仰所在严断，递配边远，仍勒归俗，其所犯罪重者，准
    格律处分。每年造僧账两本，其一本奏闻，一本申祠部，逐年四月十五日後，勒诸县
    取索管界寺院僧尼数目申州，州司攒账，至五月终以前文帐到京，僧尼籍帐内无名者
    ，并勒还俗。其巡礼行¤，出入往来，一切取便。
                                                 【一五三０至一五三一页】

    是岁，诸道供到帐籍，所存寺院凡二千六百九十四所，废寺院凡三万三百三十六，僧尼系籍者六万一千二百人。戊寅，以刑部侍郎边光范为户部侍郎，以前御史中丞裴巽为刑部侍郎。己卯，刑部员外郎陈渥赐死，坐检齐州临邑县民田失实也。渥为人清苦，临事有守，以微累而当极刑，时论惜之。戊子，以沙州留後曹元忠为沙州节度使、检校太尉、同平章事。丙申，礼部侍郎窦仪奏，请废童子、明经二科及条贯考试次第，从之。
                                                           【一五三一页】

    六月己酉，以曹州节度使韩通充西南面行营都虞候。丙辰，以亳州防御使陈思让为邢州留後。庚申，诏：“两京及诸道州府，不得奏荐留守判官、两使判官、少尹、防御团练军事判官，如是随幕已曾任此职者听奏。防御团练刺史州，各置推官一员。”辛酉，废景州为定远军。癸亥，以前延州节度使袁¤为沧州节度使，以前邢州节度使田景咸为邓州节度使。
                                                           【一五三一页】

    秋七月丁卯朔，以凤翔节度使王景兼西南面行营都招讨使，以宣徽南院使、镇安军节度使向训兼西南面行营都监。戊辰，太子太傅、鲁国公和凝卒。鲁国，原本作“路国”，今从和凝本传改正。（影库本粘签）
                                                           【一五三一页】

    八月癸卯，兵部尚书张昭、太常卿田敏等奏，议减祠祭所用牺牲之数，由是圜丘、方泽及太庙即用太牢，余皆以羊代之。丁未，中书侍郎、平章事、判三司景范罢判三司，加银青光禄大夫，依前中书侍郎、平章事，进封开国伯；以枢密院承旨张美权判三司。辛亥，诏：“今後应有病患老弱马，并送同州沙苑监、¤州牧马监，就彼水草，以尽饮¤之性。”庚子，太子太师致仕赵晖卒。乙丑，诏曰：“今後诸处祠祭，应有牲牢、香币、馔料、供具等，仰委本司官吏躬亲检校，务在精至。行事仪式，依附礼经，大祠祭合用乐者，仍须祀前教习。凡关祀事，宜令太常博士及监察御史用心点检，稍或因循，必行朝典。”
                                                           【一五三二页】

    九月丙寅朔，诏禁天下铜器，始议立监铸钱。案五代会要：显德二年九月，敕云：“今采铜兴冶，立监铸钱，冀便公私〔三〕，宜行条制。今後除朝廷法物、军器、官物及镜，¤寺观内钟磬、钹、相轮〔四〕、火珠、铃铎外，其余铜器，一切禁断。”（旧五代史考异）癸未，以太子宾客赵上交为吏部侍郎，以吏部侍郎于德辰、司徒诩并为太子宾客。乙酉，诏文武百僚，今後遇天清节，依近臣例各赐衣服。辛卯，西南面招讨使王景，部送所获西川军校姜晖已下三百人至阙。甲午，潞州部送先擒到河东兵马监押程交等二百人至阙〔五〕。诏所获西川、河东军校已下并释之，各赐钱帛有差。
                                                           【一五三二页】

    闰月壬子，西南面招讨使王景奏，大破西川贼军於黄花谷，黄花，原本作“黄化”，今从通监改正。（影库本粘签）擒伪命都监王峦、孙韬等一千五百余人。★案九国志李廷¤传：周师攻秦、凤，以廷¤为北路行营都统，高彦俦、吕彦珂为招讨。廷¤遣先锋指挥使李进以兵据马岭，分兵出斜谷，营於白涧，将腹背以攻周师；又遣染院使王峦领兵出唐仓，与周师遇，蜀师败走，王峦死之。而马岭、斜谷之兵闻之皆退奔，高彦俦与诸将谋退守青泥岭。由是秦、凤、阶、成之地，皆陷於周矣。癸丑，秦州伪命观察判官赵¤以本城降，诏以¤为郢州刺史。案宋史赵¤传：高彦俦出师救援，未至，闻军败，因溃归。¤闭门不纳，召官属谕之曰：“今中朝兵甲无敌于天下，自用师西征，战无不胜，蜀中所遣将皆武勇者，卒皆骁健者，然杀戮遁逃之外，几无孑遗。我辈安忍坐受其祸，去危就安，当在今日。”¤皆俯伏听命，¤遂以城归顺。世宗欲命以藩镇，宰相范质不可，乃授郢州刺史。（旧五代史考异）先是，帝以西师久次，艰於粮运，命今上乘驿赴军前，以观攻战之势。及回，具以事势上奏，帝甚悦，至是果成功焉。甲子，秘书少监许逊责授蔡州别驾，坐先假窦氏图书隐而不还也。
                                                 【一五三二至一五三三页】

    冬十月庚午，召近臣射於苑中，赐金器鞍马有差。辛未，成州归顺。癸酉，以给事中王敏为工部侍郎。戊寅，高丽国遣使朝贡。丁丑，丁丑，以长历推之当作“丁亥”，今无别本可校，姑仍其旧。（影库本粘签）右散骑常侍康澄责授环州别驾，左司郎中史又玄责授商州长史〔六〕，左骁¤大将军元霸责授均州别驾，右骁¤将军林延¤责授登州长史。澄等奉使浙中，回日以私便停留，逾时复命，故有是责。右谏议大夫李知损配流沙门岛，★沙门，原本作“河门”，今从李知损本传改正。（影库本粘签）坐妄贡章疏，斥¤贵近，及求使两浙故也。己丑，前太常卿边蔚卒。是月始议南征。
                                                           【一五三三页】

    十一月乙未朔，以宰臣李谷为淮南道前军行营都部署，知庐、寿等州行府事；以许州节度使王彦超为行营副部署；命侍¤马军都指挥使韩令坤等一十二将，各带征行之号以从焉。己亥，谕淮南州县，诏曰：
        朕自缵承基构，统御寰瀛，方当恭己临朝〔七〕，诞修文德，岂欲兴兵动¤，专
    耀武功！顾兹昏乱之邦，须举吊伐之义。蠢尔淮甸，敢拒大邦，因唐室之陵迟，接黄
    寇之纷乱，飞扬跋扈，垂六十年，盗据一方，僭称伪号。幸数朝之多事，与北境以交
    通，厚启戎心，诱为边患。晋、汉之代，寰海未宁，而乃招纳叛亡，朋助凶慝，李金
    全之据安陆，李守贞之叛河中，大起师徒，来为应援，攻侵高密，杀掠吏民，迫夺闽
    、越之封疆，涂炭湘、潭之士庶。以至我朝启运，东鲁不庭，发兵而应接叛臣，观衅
    而凭凌徐部。沭阳之役，曲直可知，尚示包荒，犹稽问罪。迩後维扬一境，连岁阻饥
    ，我国家念彼灾荒，大许籴易。前後擒获将士，皆遣放还；自来禁戢边兵，不令侵挠
    。我无所负，彼实多奸，勾诱契丹，至今未已，结连¤寇，与我为雠，罪恶难名，人
    神共愤。
        今则推轮命将，鸣鼓出师，徵浙右之楼船，下朗陵之戈甲，东西合势，水陆齐攻
    。吴孙皓之计穷，自当归命；陈叔宝之数尽，何处偷生！应淮南将士军人百姓等，久
    隔朝廷，莫闻声教，虽从伪俗，应乐华风，必须善择安危，早图去就。如能投戈献款
    ，举郡来降，具牛酒以犒师，纳圭符而请命，车服玉帛，岂吝旌酬，土地山河，诚无
    爱惜。刑赏之令，信若丹青，苟或执迷，宁免後悔。王师所至，军政甚明，不犯秋毫
                                                 【一五三四至一五三五页】

    ，有如时雨，百姓父老，各务安居，剽掳焚烧，必令禁止云。
                                                           【一五三五页】

    高丽国王王昭加开府仪同三司、检校太尉，依前使持节玄菟州都督、大义军使，王如故。辛亥，以前沧州节度使李晖为¤州节度使。壬子，潞州奏，破河东贼军於祁县。癸丑，西南面行营都部署王景奏，收复凤州，案：欧阳史作戊申。（旧五代史考异）获伪命节度使王环。乙卯，曲赦秦、凤、阶、成等州管内罪人，自显德二年十一月已前，凡有罪犯，无问轻重，一切释放。丁巳，前¤州节度使折从阮卒。己未，邢州奏，河东刘崇死。★案：通监作显德元年十一月，北汉主殂，遣使告於契丹。考异引王保衡见闻要录、刘继¤神道碑为据，疑薛史作二年为误。今考辽史穆宗纪，应历五年十一月，汉主崇殂〔八〕，应历五年即周广顺二年也，与薛史合，盖薛史、辽史皆以实录为据也。五代春秋亦作二年。壬戌，淮南前军都部署李谷奏，先锋都指挥使白延遇破淮贼於来远镇。
                                                           【一五三五页】

    十二月丙寅，以左金吾大将军盖万为右监门上将军。丁卯，淄州奏，前中书侍郎、同平章事景范卒。庚午，右金吾¤上将军王守恩卒。辛未，安州奏，盗杀防御使张颖。是日，翰林学士承旨徐台符卒。甲戌，李谷奏，破淮贼二千人於寿州城下。丙子，以左谏议大夫、权知开封府事王朴为左散骑常侍，充端明殿学士，依前权知开封府事。永兴军奏，节度使刘词卒。己卯，李谷奏，破淮贼千余人於山口镇。丙戌，枢密使郑仁诲卒。辛卯，西南面行营都部署王景，差人部送所获伪凤翔节度使王环至阙。诏释之，仍赐鞍马衣服，寻授右骁¤大将军〔九〕。
                                                 【一五三五至一五三六页】

    是冬，命起居郎陶文举徵残租於宋州。文举本酷吏也，宋民被其刑者凡数千，¤号之声，闻於道路，有悼耄之辈，不胜其刑而死者数人，物议以为不允。永乐大典卷八千九百八十四。
                                                           【一五三六页】
@
#篇名:旧五代史
#类型:史;北宋
#时代:6

          《旧五代史》卷:一百一十六

    周书七
      世宗纪第三
                                                           【一五三九页】

    显德三年春正月乙未朔，帝不受朝贺。前司空苏禹¤卒。丁酉，李谷奏，破淮贼於上¤。上¤，原本作“上党”，其地与淮南殊远。考通监作上¤，胡三省注云：寿州南有地名上¤。今改正。（影库本粘签）戊戌，发丁夫十万城京师罗城。庚子，诏取此月八日幸淮南。殿中监马从¤免所居官，坐乾没外孙女霍氏之赀产，为人所讼故也。辛丑，以宣徽南院使向训为权东京留守，以端明殿学士王朴为副留守。壬寅，车驾发京师。丁未，李谷奏，自寿州引军退守正阳。辛亥，李重进奏，大破淮贼於正阳，斩首二万余级，伏尸三十里，临阵斩贼大将刘彦贞，生擒偏将咸师朗已下，获戎甲三十万副、马五百匹。先是，李谷驻军於寿春城下，以攻其城，既而淮南援军大至，乃与将佐谋曰：“贼军舟棹将及正阳，★正阳，原本作“上阳”，考欧阳史、五代春秋、通监俱作正阳，今改正。（影库本粘签）我师无水战之备，万一桥梁不守，则大军隔绝矣。不如全师退守正阳浮桥，以俟銮辂。”诸将皆以为然，遂燔其粮草而退。军回之际，无复严整，公私之间，颇多亡失，淮北役夫，亦有陷於贼境者。帝闻之，急诏侍¤都指挥使李重进率师赴之。时淮贼乘李谷退军之势，发战棹数百艘，沿淮而上，且张断桥之势，彦贞以大军列阵而进。李重进既至正阳，闻淮军在近，率诸将渡桥而进，与贼军遇，重进等合势击之，一鼓而败之。★案南唐书刘彦贞传：彦贞生长富贵，不练兵事，裨将武彦晖、张廷翰、咸师朗皆¤将〔一〕，无筹略，见周师退，以为怯，惟恐不得速战，士未及朝食，即督以进，遇周将李重进于正阳东。彦贞置阵，横布拒马，联贯利刃，以铁绳维之，刻木为猛兽攫¤状，饰以丹碧，立阵前，号¤马牌，又以革囊贮铁蒺藜布于地。周师望而笑其怯，锐气已增。一战我师大败〔二
                                                 【一五三九至一五四０页】
〕，师朗等皆被擒，彦贞殁于阵。（旧五代史考异）    马令南唐书：世宗亲征，行至圉镇，闻谷军¤，意唐兵必追之，遣李重进急趋正阳，曰：“唐兵且至，宜急击之。”彦贞等闻谷退军，皆以为怯，裨将咸师朗曰：“追之可大获。”刘仁赡使人喻之曰：“君来赴援，未交战而敌人退，不可测也，慎勿追逐。君为大将，安危以之，脱有不利，大事去矣。”前军张全约亦曰：“不可追。”彦贞曰：“军容在我，汝辈何知？沮吾事者斩！”比至正阳，而重进先至，未及食而战。彦贞施利刃于拒马，又刻木为兽，号捷马牌，以皮囊布铁蒺藜于地。周兵见而知其怯，一鼓而败之，彦贞死于阵。（殿本）杀获之外，降者三千余人，皆为我将赵晁所杀。甲寅，车驾至正阳。以侍¤都指挥使李重进为淮南道行营都招讨使，命宰臣李谷判寿州行府事。乙卯，车驾渡淮。丙辰，至寿州城下，营於州西北淝水之阳，诏移正阳浮桥於下蔡。下蔡，原本脱“下”字，今从通监增入。（影库本粘签）庚申，耀兵於城下。★案春明退朝录云：家有范鲁公杂录，记世宗亲征忠正〔三〕，驻跸城下，中夜有白虹自淝水起，亘数丈，下贯城中，数刻方没。（旧五代史考异）壬戌，今上奏，破淮贼万余¤於涡口，斩伪兵马都监何延锡等，获战船五十艘。
                                                 【一五四０至一五四一页】

    二月丙寅，幸下蔡。斩前济州马军都指挥使康俨於路左，坐桥道不谨也。朗州节度使王进逵奏，领兵入淮南界。戊辰，庐寿巡检使司超奏，破淮贼三千於盛唐，获都监伪吉州刺史高弼以献。诏释之。兵部尚书张昭奏，准诏撰集兵法，分为十卷，凡四十二门，目之为制旨兵法，上之。优诏褒美，仍以器币赐之。壬申，今上奏，破淮贼万五千人於清流山，清流，原本作“青琉”，今从欧阳史改正。（影库本粘签）    案欧阳修丰乐亭记，太祖以周师破李景兵十五万于清流关下，与薛史作万五千人异。考国老谈苑云：太祖提周师甚寡〔四〕，当李景兵十五万于清流山下，临阵亲斩骁将皇甫晖。疑丰乐亭记即本于此。第皇甫晖以伤重被擒，而谈苑云临阵亲斩，小说家多傅会之词，恐不足信。（旧五代史考异）乘胜攻下滁州，擒伪命江州节度使、充行营应援使皇甫晖，常州团练使、充应援都监姚凤以献。★案王¤默记：李景闻世宗亲至淮上，而滁州其控扼，且援寿州，命大将皇甫晖、监军姚凤提兵十万扼其地。太祖以周师数千与晖遇于清流关隘路，周师大败，晖整全师入憩滁州城下，会翊日再出。太祖兵聚关下，且虞晖兵再至，闻诸村人，云有镇州赵学究在村中教学，多智计，村民有争讼者，多请以决曲直。太祖往访之，学究曰：“我有奇计，所谓因败为胜，转祸为福。今关下有径路，人无行者，虽牌军亦不知之，乃山之背也，可以直抵城下。方值西涧水大涨之时，彼必谓我既败之後，无敢蹑其後者，诚能由山背小路率兵浮西涧水至城下，斩关而入，可以得志。”太祖大喜，且命学究以指其路。学究亦不辞，而遣人前导，即下令誓师，夜从小径行，三军跨马浮西涧以迫城，晖果不为备。夺门以入，晖始闻之，率亲兵擐甲与太祖巷战，三纵而三擒之，遂下滁州。（旧五代史考
                                                 【一五四一至一五四二页】
异）甲戌，江南国主李景遣泗州牙将王知朗¤书一函至滁州，本州以闻，书称唐皇帝奉书於大周皇帝，其略云：“愿陈兄事，永奉邻欢，设或俯鉴远图，下交小国，悉班卒乘，俾¤苍黔，庆¤犬之相闻，奉琼瑶以为好，必当岁陈山泽之利，少助军旅之须。虔俟报章，以听高命，道涂朝坦，礼币夕行”云。书奏不答。乙亥，今上絷送所获江南二将皇甫晖、姚凤至行在，诏释之。壬午，江南国主李景遣其臣伪翰林学士户部侍郎锺谟、伪工部侍郎文理院学士李德明等，李德明，原本作“德名”，今从通监改正。（影库本粘签）奉表来上，¤愿依大国称臣纳贡之意，仍进金器千两，锦绮绫罗二千匹及御衣、犀带、茶茗、药物等，又进犒军牛五百头，酒二千石。是日，赐谟等锦绮绫罗二百匹，银器一百两，袭衣、金带、鞍马等。丙戌，侍¤马军指挥韩令坤奏，★韩令坤，原本作“全坤”，今从通监及宋史改正。（影库本粘签）收下扬州。★案东都事略韩令坤传：率兵袭扬州，将吏开门以迎之，令坤整¤而入，市不易肆，人甚悦。（旧五代史考异）丁亥，寿州城内左神¤军使徐象等一十八人来奔。庚寅，朗州节度使王进逵上言，领兵入鄂州界，攻长山砦，杀贼军三千余¤。辛卯，今上表伪命天长军制置使耿谦以本军降，获粮草二十余万。侍¤马军都指挥使韩令坤上言，泰州降。癸巳，荆南上言，朗州节度使王进逵为部将潘叔嗣所杀。★案九国志王逵传：领¤逼宜春〔五〕，道出长沙，耀兵金波亭，有蜜蜂集¤盖中，占者以为不利，遂留长沙。令行营副使毛立领兵南下，以潘叔嗣、张文表为前锋。叔嗣怒，至澧陵拥¤而还。逵闻兵叛，乃乘轻舸奔归武陵，叔嗣追杀之于朗州城外。（旧五代史考异）遣人诣潭州，请周行逢为帅，行逢至朗州，斩叔嗣於市。
                                                 【一五四二至一五四三页】

    三月丙申，行光州刺史何超奏，光州伪命都监张承翰以城归顺，寻授承翰集州刺史。庚子，文武百僚再上表请听乐，诏允之。行舒州刺史郭令图奏，收下舒州。案隆平集王审琦传：世宗征淮，舒州坚壁不下，以郭令图为刺史，命审琦、司超将兵攻城。一夕拔之。令图入，复见逐于郡人。审琦方进军援黄州，闻令图被逐，乃选骑衔枚袭城，夜败其¤而复纳之。（旧五代史考异）江南国主李景表送先隔过朝廷兵士一百五十人至行在。其军即蜀军也，秦、凤之役，为王师所擒，配隶诸军，及渡淮，辄复南逸。帝怒其奔窜，尽戮之。丙午，江南国主李景遣其臣伪司空孙晟、伪礼部尚书王崇质等奉表来上，仍进金一千两，银十万两，罗绮二千匹，又进赏给将士茶绢金银罗帛等。庚戌，两浙奏，遣大将率兵攻常州。延州留後李彦¤奏，蕃¤与部民为乱，寻与兵司都监阎绾掩杀，获其酋帅高闹儿等十人，磔於市。彦¤本贾人也，贪而好利，蕃汉之民怨其侵刻，故至於是。辛亥，赐江南李景书曰：
        顷自有唐失御，天步方艰，巢、蔡丧乱之余，朱、李战争之後，★朱、李，原本
    作“朱子”，今据文改正。（影库本粘签）中夏多故，六纪於兹，海县瓜分，英豪鼎
    峙，自为声教，各擅¤黎，连衡而交结四夷，乘衅而凭凌上国。华风不竞，否运所锺
    ，凡百有心，孰不兴愤？
        朕猥承先训，恭荷永图，德不迨於前王，道不方於往古。然而擅一百州之富庶，
    握三十万之甲兵〔六〕，农战交修，士卒乐用，思欲报累朝之宿怨，刷万姓之包羞。
    是以践位已来，怀安不暇，破幽、¤之巨寇，收秦、凤之全封，兵不告疲，民有余力
                                                 【一五四三至一五四四页】

    。一昨回军陇上，问罪江干，我实有辞，咎将谁执？朕亲提金鼓，寻渡淮、淝，上顺
    天心，下符人欲，前锋所向，彼¤无遗，弃甲僵尸，动盈川谷。收城徇地，已过滁阳
    ，岂有落其爪牙，折其羽翼，溃其心腹，扼其吭喉而不亡者哉！
        早者，泗州主将递送到书一函；寻又使人锺谟、李德明至，¤所上表及贡奉衣服
    腰带、金银器币、茶药牛酒等；今又使人孙晟等并到行朝。观其降身听命，引咎告穷
    ，所谓君子见机，不俟终日，苟非达识，孰能若斯？但以奋武兴戎，所以讨不服；¤
    信明义，所以怀远人，五帝三王，盛德大业，恒用此道，以正万邦。
        朕今躬统戎师，龚行讨伐，告於郊庙社稷，询於将相公卿，天诱其衷，国无异论
    。苟不能恢复内地，申画边疆，便议班旋，真同戏剧，则何以光祖宗之烈，厌士庶之
    心，匪独违天，兼且¤¤。但以淮南部内，已定六州，庐、寿、濠、黄，大军悉集，
    指期克日，拉朽焚枯，其余数城，非足介意〔七〕。必若尽淮甸之土地，为大国之堤
    封，犹是远图，岂同迷复。“岂同迷复”下疑原本有脱误，今无别本可校，姑仍其旧
    ，附识于此。（影库本粘签）如此则江南吏卒，悉遣放还，江北军民，并当留住，免
    违物类之性，俾安乡土之情。至於削去尊称，愿输臣礼，非无故事，实有前规。萧¤
    奉周，不失附庸之道；孙权事魏，自同藩国之仪。古也虽然，今则不取，但存帝号，
    何爽岁寒。傥坚事大之心，终不迫人於险，事资真¤，辞匪枝游，俟诸郡之悉来，即
    大军之立罢。质於天地，信若丹青，我无彼欺，尔无我诈，言尽於此，更不烦云，苟
    曰未然，请自兹绝。
                                                 【一五四四至一五四五页】

        切以阳春在候，庶务萦思，愿无废於节宣，更自期於爱重。音尘非远，风壤犹殊
    ，翘想所深，劳於梦寐。又赐其将佐书曰：
        朕自类¤出师，麾旄问罪，绝长淮而电击，指建业以鹰扬，建业，原本作“逮业
    ”，今据册府元龟改正。（影库本粘签）旦夕之间，克捷相继。至若兵兴之所自，衅
    起之所来，胜负之端倪，戎甲之次第，不劳尽谕，必想具知。
        近者金陵使人，继来行阙，追悔前事，委质大朝，非无谢咎之辞，亦有罢军之请
    。但以南邦之土地，本中夏之封疆，苟失克复之期，大辜朝野之望，已兴是役，固不
    徒还〔八〕。必若自淮以南，画江为界，尽归中国，犹是远图。所云愿为外臣，乞比
    湖、浙，彼既服义，朕岂忍人，必当别议封崇，待以殊礼。凡尔将佐，各尽乃心，善
    为国家之谋，勉择恒久之利。
                                                 【一五四五至一五四六页】

    初，李景遣锺谟、李德明奉表至行阙，使人面奏云：“本国主愿割寿、濠、泗、楚、光、海六州之地，归於大朝。”帝志在尽取江北诸郡，不允其请。使人见王师急攻寿阳，李德明奏曰：“愿陛下宽臣数日之诛，容臣自往江南，取本国表，尽献江北之地。”帝许之，乃令李德明、王崇质¤此书以赐李景。
                                                           【一五四六页】

    夏四月甲子，以徐州节度使武行德为濠州城下行营都部署，以前邓州节度使侯章为寿州城下水砦都部署。己巳，车驾发寿春，循淮而东。辛未，扬州奏，江南大破两浙军於常州。初，两浙钱¤承诏遣部将率兵攻常州，为江南大将陆孟俊所败，将佐陷没者甚¤，李景亦以表闻。乙亥，驻跸於濠州城下。丁丑，扬州韩令坤破江南贼军於州东境，获大将陆孟俊。今上表大破江南军於六合，斩首五千级。时李景乘常州之捷，遣陆孟俊领兵迫泰州，王师不守，韩令坤欲弃扬州而回。帝怒，急遣殿前都指挥使张永德帅亲兵往援之，又命今上领步骑二千人屯於六合。俄而陆孟俊领其徒自海陵抵扬州，陆孟俊，原本作“盂後”，今从十国春秋改正。（影库本粘签）令坤迎击，败之，生擒孟俊。李景遣其弟齐王达率大¤由瓜步济江，距六合一舍而设栅。居数日，乃弃栅来迫官军，今上麾兵以击之，贼军大败，余¤赴江溺死者不可胜纪。己卯，韩令坤奏，败楚州贼将马在贵万余¤於湾头堰，获涟州刺史秦进崇〔九〕。丙戌，以宣徽南院使向训为权淮南节度使，充沿江招讨使；以侍卫马军都指挥使韩令坤充沿江副招讨使。★案宋史向拱传：扬州初平，南唐令境上出师谋收复，韩令坤有弃城之意，即驿召拱赴行在，拜淮南节度使，依前宣徽使兼沿江招讨使，以令坤为副。时周师久驻淮阳，都将赵晁、白延遇等骄恣横暴，不相禀从，惟务贪滥，至有¤人妇女者。及拱至，戮其不法者数辈，军中肃然。（旧五代史考异）丁亥，车驾发濠州，幸涡口。己丑，以前湖南节度使马希崇为左羽林统军。
                                                 【一五四六至一五四七页】

    五月壬辰朔，以涡口为镇淮军。戊戌，车驾还京，发涡口。案马令南唐书：天子驻于涡口，犹欲再幸扬州，宰相范质以师老泣谏，乃班师。（旧五代史考异）乙卯，上至自淮南，诏赦都下见禁罪人。丁巳，陈州节度使王令温卒。戊午，以江南伪命东都副留守、工部侍郎冯延鲁为太府卿。己未，太子宾客于德辰卒。辛酉，诏：“天下公私织造布帛及诸色匹段，幅尺斤两，并须依向来制度，不得轻弱假伪，犯者擒捉送官。”
                                                           【一五四七页】

    六月甲子，以凤翔节度使王景为秦州节度使，兼西面沿边都部署；以宣徽南院使、陈州节度使向训为淮南节度使，依前南院宣徽使，加检校太尉；以曹州节度使韩通为许州节度使，加检校太尉；以亳州防御使王全斌为陇州防御使，遥领利州昭武军两使留後。丙寅，许州王彦超移镇永兴军，邓州田景咸移镇¤州。御史中丞杨昭俭、知杂侍御史赵砺、侍御史张¤并停任，坐鞫狱失实也。丁卯，以翰林学士、户部侍郎陶谷为兵部侍郎，充翰林学士承旨；以水部员外郎知制诰扈载、度支员外郎王著，王著，原本作“王署”，今从宋史改正。（影库本粘签）并本官充翰林学士；以给事中高防为右散骑常侍；以前都官郎中、知制诰薛居正为左谏议大夫，充昭文馆学士，判馆事。壬申，曲赦淮南道诸州见禁罪人，自今年六月十一日已前，凡有违犯，无问轻重，并不穷问。先属江南之时，应有非理科徭，无名配率，一切停罢云。戊寅，以右¤上将军扈彦珂为太子太师致仕。庚辰，以西京留守王晏为凤翔节度使。戊子，升赡国军为滨州。淮南道招讨使李重进奏，寿州贼军攻南砦，王师不利。先是，诏步军都指挥使李继勋营於寿州之南，攻贼垒。是日，贼军出城来攻我军，破栅而入，其攻城之具并为贼所焚，将士死者数百人。李重进在东砦，亦不能救。时城坚未下，师老於外，加之暑毒，粮运不继。李继勋丧失之後，军无固志，诸将议欲退军，赖今上自六合领兵归阙，过其城下，因为驻留旬日，王师复振。
                                                 【一五四七至一五四八页】

    秋七月辛卯朔，以武清军节度使、知潭州军府事周行逢为朗州大都督，充武平军节度使，加检校太尉、兼侍中。丁酉，以太子宾客卢价为礼部尚书致仕，以给事中李明为大理卿。庚子，庐州行营都部署刘重进奏〔一０〕，破淮贼千余人於州界。丁未，濠州行营都部署武行德奏，败淮贼二千人於州界。庚戌，太子太保王仁裕卒。辛亥，皇后符氏薨。淮南节度使向训自扬州班师，回驻寿春。时王师攻寿春，经年未下，江、淮盗贼充斥，舒、蕲、和、泰等州复为吴人所据，故弃扬州¤力於寿春焉。案马令南唐书：向训请弃扬州，¤力以攻寿春，乃封府库付主者，遣淮南旧将按巡城中，秋毫不犯而去。淮人大悦，皆负糗粮以送周师。（旧五代史考异）
                                                 【一五四八至一五四九页】

    八月壬戌，河阳白重赞移镇泾州，张泽移镇河中〔一一〕。甲子，以前邓州节度使侯章复为邓州节度使，以侍¤步军都指挥使、彰信军节度使李继勋为河阳节度使。乙丑，太仆卿剧可久停任，坐为举官累也。戊辰，端明殿学士王朴撰成新历上之，命曰显德钦天历，上亲为制序，仍付司天监行用。殿前都指挥使张永德奏，破淮贼於下蔡。先是，江南李景以王师犹在寿州，遣其将林仁肇、郭廷谓率水陆军至下蔡，欲夺浮梁，以舟实薪刍，乘风纵火，永德御之。有顷，风势倒指，贼¤稍¤，因为官军所败。己卯，工部侍郎王敏停任，坐荐子¤陈南金为河阳记室也。南金，原本作“南佥”，今从王敏本传改正。（影库本粘签）
                                                           【一五四九页】

    九月丙午，以端明殿学士、左散骑常侍、权知开封府事王朴为尚书户部侍郎，充枢密副使；以右羽林统军焦继勋为左屯¤上将军；以左¤上将军杨承信为右羽林统军〔一二〕；以左监门上将军宋延渥为右神武统军。
                                                           【一五四九页】

    冬十月辛酉，葬宣懿皇后於懿陵。癸亥，以右神武统军宋延渥为庐州行营副部署。乙丑，舒州刺史郭令图责授虢州教练使，坐弃郡逃归也。丙寅，诏曰：“诸司职员，皆系奏补，当执役之际，悉藉公勤，及听选之时，尤资干敏，苟非慎择，渐致因循。应诸司寺监，今後收补役人，并须人材俊利，身言可采，书札堪中，自前行止，委无讹滥，勒本司关送吏部，引验人材，考校笔札。其中选者，连所试书迹及正身引过中书，正身引过，原本似有脱落，考册府元龟所引薛史与永乐大典同，今仍其旧。（影库本粘签）余从前後格敕处分，仍每年只得一度奏补。”丁卯，宣懿皇后神主入庙，时有司请为后立别庙，礼也。己巳，诏：“漳河已北郡县〔一三〕，并许盐货通商，逐处有咸卤之地，一任人户煎链。”壬申，以武平军节度副使、知潭州军府事宇文琼为武清军节度使，知潭州军府事。癸酉，淮南招讨使李重进奏，破淮贼於盛唐，斩二千级。太子宾客致仕薛仁谦卒。丙子，襄州节度使、守太尉、兼中书令、陈王安审琦加守太师。审琦镇汉上十余年，至是来朝，故以命宠之。癸未，右拾遗赵守微杖一百，配沙门岛。守微本村民也，形貌朴野，粗学为文。前年徒步上书，帝以急於取士，授右拾遗，闻者骇其事。至是为妻父所讼，彰其丑行，故逐之。★案东都事略张昭传：世宗好拔奇取俊，有自布衣上书、下僚言事者，多不次进用。昭谏曰：“昔唐初刘洎、马周起徒步，太宗擢用为相，其後朱朴、柳璨在下僚〔一四〕，昭宗亦以大用，然则太宗用之於前而国兴，昭宗用之於後而国亡，士之难知也如此。臣愿陛下存旧法而用人〔一五〕，以刘、马为监，朱、柳为戒，则善矣。”（旧五代史考异）甲申，宣授今上同州节度使兼殿前都指挥使；宣授内外马步军都军头袁彦为曹州节度使
                                                 【一五四九至一五五一页】
兼侍¤步军都指挥使。戊子，右神武统军张彦超卒。张彦超，原本作“彦起”，今从通监改正。（影库本粘签）
                                                           【一五五一页】

    十一月己丑朔，诏废天下无名祠庙。庚子，日南至，帝不受朝贺，以宣懿皇后迁¤日近也。乙巳，江南进奉使孙晟下狱死，江南进奉使锺谟责授耀州司马。戊申，放华山隐者陈抟归山。帝素闻抟有道术，徵之赴阙，月余放还旧隐。庚戌，殿前都指挥使张永德奏，败濠州送粮军二千人於下蔡，夺米船十余艘。宰臣李谷以风痹请告十旬，三上表求解所任，不允。
                                                           【一五五一页】

    十二月己未朔，以给事中张铸为光禄卿，诉以官名与祖讳同，寻改秘书监，判光禄寺事。辛酉，以许州节度使韩通兼侍¤马步军都虞候。壬戌，以右领军大将军、权判三司张美领三司使。壬申，以滑州节度使兼殿前都指挥使、驸马都尉张永德为殿前都点检。发陈、蔡、宋、亳、颍、曹、单等州丁夫城下蔡。辛巳，故襄邑令刘居方赠右补阙，男士衡赐学究出身，奖廉吏也。癸亥，癸亥，以长历推之，当作“癸未”，今无别本可校，姑仍其旧。（影库本粘签）诏兵部尚书张昭纂修太祖实录及梁均王、唐清泰帝两朝实录。★案五代会要云：同修撰官委张昭定名奏请，至四年正月，张昭奏请国子祭酒尹拙、太子詹事刘温叟同编修。（旧五代史考异）又诏曰：“史馆所少书籍，宜令本馆诸处求访补填。如有收得书籍之家，并许进书人据部帙多少等第，各与恩泽；如是卷帙少者，量给资帛。如馆内已有之书，不在进纳之限。仍委中书门下，於朝官内选差三十人，据见在书籍，各求真本校勘，署校官姓名，逐月具功课申报中书门下。”戊子，淮南道招讨使李重进奏，破淮贼二千人塌山北。★永乐大典卷八千九百八十四。    “塌”字上疑脱“於”字，考册府元龟所引薛史与永乐大典同，今仍其旧。（影库本粘签）
                                                 【一五五一至一五五二页】
@
#篇名:旧五代史
#类型:史;北宋
#时代:6

          《旧五代史》卷:一百一十七

    周书八
      世宗纪第四
                                                           【一五五五页】

    显德四年春正月己丑朔，帝御崇元殿受朝贺，仗卫如仪。诏天下见禁罪人，除大辟外，一切释放。壬寅，兵部尚书张昭上言：“奉诏编修太祖实录及梁、唐二末主实录。伏以撰汉书者先为项籍，编蜀记者首序刘璋，贵神器之传授有因，历数之推迁得序。伏缘汉隐帝君临在太祖之前，历试之绩，并在隐帝朝内，请先修隐帝实录，以全太祖之事功。又以唐末主之前有闵帝，在位四月，出奔於¤，亦未编纪，请修闵帝实录。其清泰帝实录，请书为废帝实录。”从之。案：自“唐末主”以上，原文疑有脱误。据五代会要云：梁末主之上，有郢王友¤，篡弑居位，未有纪录，请依宋书刘劭例，书为“元凶友¤”，其末主请依古义书曰後梁实录。又，唐末主之前，有应顺帝，在位四月出奔，亦未编纪，请书为前废帝，清泰主为後废帝，其书并为实录。（旧五代史考异）丁未，淮南道招讨使李重进奏，破淮贼五千人於寿州北。先是，李景遣其弟伪齐王达率全军来援寿州，★齐王，原本作“蔡王”，今从通监改正。（影库本粘签）达留驻濠州，遣其将许文缜、边镐、朱元领兵数万，¤淮而上，至紫金山，★紫金山，原本作“柴金山”，考通监及宋史、东都事略俱作“紫金”，今改正。（影库本粘签）设十余砦，与城内烽火相应。又筑夹道数里，将抵寿春，为运粮之路，至是为重进所败。戊申，诏取来月幸淮南。★案宋史李谷传：师老无功，时请罢兵为便，世宗令范质、王溥就谷谋之。谷手疏请亲征，有必胜之利者三，世宗大悦，用其策。（旧五代史考异）
                                                 【一五五五至一五五六页】

    二月庚申，以前工部侍郎王敏为司农卿。辛酉，诏每遇入合日，赐百官廊下食，从旧制也。淮南道行营都监向训奏，破淮贼二千於黄蓍砦。甲戌，以枢密副使王朴为权东京留守兼判开封府，以三司使张美为大内都巡检。乙亥，车驾发京师。乙酉，次下蔡。
                                                           【一五五六页】

    三月庚寅旦，帝率诸军驻於紫金山下，命今上率亲军登山击贼，连破数砦，斩获数千，断其来路，贼军首尾不相救。是夜，贼将朱元、朱仁裕、孙¤各举砦来降，案通监云：辛卯夜，朱元与先锋壕寨使朱仁裕等举寨万余人降〔一〕。据薛史，则朱元等之降即在庚寅，与通监异。（旧五代史考异）降其众万余人。翌日，尽陷诸砦，杀获甚¤，擒贼大将建州节度使许文缜、前湖南节度使边镐，其余党沿流东奔，帝自率亲骑沿淮北岸追贼。及晡，驰二百余里，至镇淮军，杀获数千人，夺战舰粮船数百艘，钱帛器仗不可胜数。甲午，诏发近县丁夫城镇淮军，仍构浮梁於淮上。庐州都部署刘重进奏，杀贼三千人於寿州东山口，皆紫金山之溃兵也。戊戌，授宣徽南院使、淮南节度使向训为徐州节度使，充淮南道行营都监，即命屯镇淮上。己亥，帝自镇淮军复幸下蔡。壬寅，赐淮南降军许文缜、边镐已下万五百人衣服钱帛有差。丙午，寿州刘仁赡上表乞降，帝遣合门使张保续入城慰抚。翌日，仁赡复令子崇让上表请罪。戊申，幸寿州城北，刘仁赡与将佐已下及兵士万余人出降，★案通监考异云：仁赡降书盖其副使孙羽等之。欧阳史本传亦言孙羽诈为仁赡书以城降，与薛史异〔二〕。帝慰劳久之，恩赐有差。庚戌，诏移寿州於下蔡，以故寿州为寿春县。是日，曲赦寿州管内见禁罪人，自今月二十一日已前，凡有过犯，并从释放。应归顺职员，并与加恩。寿州管界去城五十里内，放今年秋夏租税。自来百姓，有曾受江南文字聚集山林者，并不问罪。如有曾相伤害者，今後不得更有相酬及经官论诉。自用兵已来，被掳¤骨肉者，不计远近，并许本家识认，官中给物收赎。曾经阵敌处所暴露骸骨，并仰收拾埋瘗。自前政令有不便於民者。委本州条例闻奏，当行厘革。辛亥，以伪命清淮军
                                                 【一五五六至一五五七页】
节度使、检校太尉、兼侍中刘仁赡为特进、检校太尉、兼中书令、郓州节度使，以右羽林统军杨信为寿州节度使〔三〕。是日，刘仁赡卒。壬子，以江南伪命西北面行营都监使、舒州团练使朱元为蔡州防御使，舒州，原本作“抒州”，今从通监改正。（影库本粘签）以江南伪命文德殿使、寿州监军使周延构为¤尉卿，以江南伪命寿州营田副使孙羽为太仆卿，以寿州节度判官郑牧为鸿胪卿，赏归顺也。癸丑，追夺前许州行军司马韩伦在身官爵，配流沙门岛。伦，侍¤马军都指挥使令坤之父也〔四〕。令坤领陈州，伦在州干预郡政，掊敛之暴，公私患之，为项城民武都等所讼。帝命殿中侍御史率汀就按之，伦诈报汀云“准诏赴阙”，汀即奏之。帝愈怒，遽令追劾，尽得其实，故有是命。★案宋史韩令坤传云：伦法当弃市，令坤泣请于世宗，遂免死。（旧五代史考异）遣左谏议大夫尹日就於寿州开仓赈饥民。丙辰，车驾发下蔡还京。
                                                 【一五五七至一五五八页】

    夏四月己巳，车驾至自下蔡。辛未，以江南伪命西北面行营应援使、前永安军节度使、检校太尉许文缜为左监门¤上将军、检校太尉，以伪命西北面行营应援都军使、前武安军节度使边镐为左千牛¤上将军、检校太傅。丙子，宰臣李谷以风痹经年，上章请退，凡三上章，不允。案宋史李谷传：谷扶疾入见便殿，诏令不拜，命坐御座侧。以抱疾久，请辞相位，世宗怡然勉之，谓曰：“譬如家有四子，一人有疾，弃而不养，非父之道也。朕君临万方，卿处辅相之位，君臣之间，分义斯在，奈何以禄奉为言。”谷愧谢而退。（旧五代史考异）丁丑，斩内供奉官孙延希於都市，御厨使董延勋、副使张皓、武德副使卢继升并停职。时重修永福殿，命延希督役，上见役夫有就瓦中¤饭，以柿为匕者，大怒，斩延希而罢延勋等。壬午，故彭城郡夫人刘氏追册为皇后。★案：欧阳史作癸未追册，与薛史异。（旧五代史考异）癸未，故皇子赠左骁¤大将军谊再赠太尉，追封越王；故皇子赠左武¤大将军诚再赠太傅，追封吴王；故皇子赠左屯¤大将军¤再赠太保，追封韩王。故皇弟赠太保侗再赠太傅，追封郯王；故皇弟赠司空信再赠司徒，追封杞王。故皇第三妹乐安公主追册莒国长公主〔五〕，故皇第五妹永宁公主追册梁国长公主。故皇从弟赠左领军大将军守愿再赠左¤大将军，故皇从弟赠左监门将军奉超再赠右¤大将军，故皇从弟赠左千牛¤将军¤再赠右武¤大将军。甲申，以先降到江南兵士，团结为三十指挥，号怀德军。
                                                 【一五五八至一五五九页】

    五月丁亥朔，帝御崇元殿受朝，仗¤如式。己丑，以新修永福殿改为广政殿。薛史汉隐帝纪有广政殿，此又云改为广政殿，疑周太祖时宫殿之名多所更易，至世宗又从旧称也。今无可复考，姑附识於此。（影库本粘签）辛卯，以端午赐文武百僚衣服，书始也。癸巳，侍¤亲军都指挥使、宋州节度使、充淮南道行营都招讨李重进加检校太傅、兼侍中；以宣徽南院使、淮南节度使向训为徐州节度使，加检校太尉、同平章事。丙申，斩密州防御副使侯希进於本郡。时太常博士张¤检视本州夏苗，移牒希进分检，希进以不奉朝旨，不从。¤具事以闻，帝怒，遣使斩之。丁酉，以滑州节度使兼殿前都点检、驸马都尉张永德为澶州节度使，★都尉，原本作“较尉”，今从宋史改正。（影库本粘签）加检校太尉；以今上为滑州节度使，加检校太保，依前殿前都指挥使。今上以三年十月宣授同州节度使，未於正衙宣制，至是移镇滑台，故自永州防御使授焉。以侍¤马军都指挥使、洋州节度使韩令坤为陈州节度使，加检校太傅；以权侍¤步军都指挥使、岳州防御使袁彦为曹州节度使，加检校太保，并典军如故。己亥，以左神武统军刘重进为邓州节度使，以虎捷左厢都指挥使、阆州防御使赵晁为河阳节度使，以兖州防御使白延遇为同州节度使。辛丑，宰臣范质、李谷、王溥并加爵邑，改功臣。枢密使魏仁浦加检校太傅，进封开国公。辛亥，知庐州行府事刘重进奏，相次杀败贼，获战船三十艘。壬子，以宣徽北院使吴延祚为宣徽南院使，★吴延祚，原本作“廷祚”，今从东都事略改正。（影库本粘签）权西京留守，判河南府事。是月，诏中书门下，差官详定格律。中书门下奏：“差侍御史知杂事张¤等一十人详定。候毕日，委御史台尚书省四品已上、两省五品已上官，参详可否，送中书
                                                 【一五五九至一五六０页】
门下议定，奏取进止。”从之。
                                                           【一五六０页】

    六月丁巳，前濠州刺史齐藏珍以罪弃市。己未，以责授耀州司马锺谟为¤尉少卿，赐紫。帝既诛孙晟，寻窜谟为耀州，既而悔之，故有是命。辛酉，西京奏，伊阳山谷中有金屑，民淘取之，诏勿禁。乙酉，诏在朝文资官再举堪为令、录、从事者各一人。
                                                           【一五六０页】

    秋七月丁亥，以前徐州节度使、检校太师、兼中书令武行德为左¤上将军。先是，诏行德分兵屯定远县，既为淮寇所袭，王师死者数百人，帝惩其偾军之咎，故以环¤处之。以前河阳节度使李继勋为右¤大将军，责寿春南砦之败也。壬辰，以刑部尚书王易为太子少保致仕，以右监门¤上将军盖万为左¤上将军致仕。己酉，己酉，以长历推之，当作丁酉，今无别本可校，姑仍其旧。（影库本粘签）司农卿王敏卒。甲辰，诏曰：“准令，诸论田宅婚姻，起十一月一日至三月三十日止者。州县争论，旧有厘革，每至农月，贵塞讼端。近闻官吏因循，由此成弊，凡有诉竞，故作逗遛，至时而不与尽辞，入务而即便停罢，强猾者因兹得计，孤弱者无以自伸。起今後应有人论诉陈辞状，至二月三十日权停。若是交相侵夺、情理妨害、不可停滞者，不拘此限。”
                                                 【一五六０至一五六一页】

    八月乙卯朔，兵部尚书张昭上疏，望准唐朝故事，置制举以罩英才。帝览而善之，因命昭具制举合行事件，条奏以闻。丙辰，以太常卿田敏为工部尚书，以太子宾客司徒诩为太常卿。辛未，诏在朝武班，各举武勇胆力堪为军职者一人。甲戌，赐左监门上将军许文缜、右千牛上将军边镐、右¤大将军王环、¤尉卿周延构、太府卿冯延鲁、太仆卿郑牧、鸿胪卿孙羽、¤尉少卿锺谟、工部郎中何幼冲各冬服绢二百匹，绵五百两。文缜已下，皆吴、蜀之士也。乙亥，宰臣李谷罢相，守司空，加食邑实封。谷抱疾周岁，累上表求退，至是方允其请。以枢密副使、户部侍郎王朴为枢密使、检校太保。癸未，前濮州刺史胡立自伪蜀回，濮州，原本作“维州”，今从十国春秋改正。（影库本粘签）蜀主孟昶寓书於帝，其末云：“昶昔在龆龀，即离¤都，亦承皇帝凤起晋阳，龙兴汾水，合¤乡关之分，以陈玉帛之欢。傥蒙惠以嘉音，伫望专驰信使，谨因胡立行次，聊陈感谢披述”云。初，王师之伐秦、凤也，以立为排阵使，既而为蜀所擒。及秦、凤平，得降军数千人，其後帝念其怀土，悉放归蜀，至是蜀人知感，故归立於我。昶本生於太原，故其书意愿与帝推乡里之分，帝怒其抗礼，不答。
                                                 【一五六一至一五六二页】

    九月甲申朔，宰臣王溥、枢密使王朴皆丁内艰，并起复旧位。以侍¤马步军都指挥使、宋州节度使李重进为郓州节度使，典军如故。己丑，以前翰林学士、礼部侍郎窦仪为端明殿学士，依前礼部侍郎。
                                                           【一五六二页】

    冬十月丙辰，赐京城内新修四寺额，以天清、天寿、显静、显宁为名。壬戌，左藏库使符令光弃市。时帝再议南征，先期¤令光广造军士袍襦，不即办集，帝怒，命斩之。时宰臣等至庭救解，帝起入宫〔六〕，遂戮於都市。令光出勋阀之後，历职内庭，以清慎自守，累总繁剧，甚有廉干之誉。帝素重其为人，每加委用，至是以小过见诛，人皆¤之。戊午，诏悬制科凡三：其一曰贤良方正能直言极谏科，其二曰经学优深可为师法科，其三曰详闲吏理达於教化科。不限前资、见任职官，黄衣草泽，并许应诏。时兵部尚书张昭条奏，请兴制举，故有是命。癸亥，河东伪命麟州刺史杨重训以城归顺，授重训本州防御使、检校太傅。戊辰，诏取月内车驾暂幸淮上。己巳，以枢密使王朴为权东京留守，以三司使张美为大内都点检。壬申〔七〕，驾发京师。壬午，以前郓州节度使郭从义为徐州节度使，以徐州节度使向训为宋州节度使。
                                                           【一五六二页】

    十一月癸未朔，以内客省使昝居润为宣徽北院使，权东京留守。案：上文以王朴为权东京留守，不应复以命昝居润。据东都事略昝居润传，世宗幸淮上，命为副留守，疑原本脱“副”字。（旧五代史考异）丙戌，车驾至濠州城下。戊子，亲破十八里滩。砦在濠州东北淮水之中，四面阻水，上令甲士数百人跨¤以济。今上以骑军浮水而渡，遂破其砦，掳其战舰而回。癸巳，帝亲率诸军攻濠州，夺关城，破水砦，贼¤大败，焚战舰七十余艘，斩首二千级，进军攻羊马城。丙申夜，伪濠州团练使郭廷谓上表陈情，且言家在江南，欲遣人禀命於李景，从之。辛丑，帝自濠州率大军水陆齐进，循淮而下，命今上率精骑为前锋。癸卯，大破淮贼於涡口，★涡口，原本作“济口”，今从通监改正。（影库本粘签）斩首五千级，收降卒二千余人，夺战船三百艘，遂鼓行而东，以追奔寇，昼夜不息，沿淮城栅，所至皆下。乙巳，至泗州。今上乘势麾军〔八〕，焚郭门，夺月城，帝亲冒矢石以攻其垒。丙午，日南至，从臣拜贺於月城之上。
                                                 【一五六二至一五六三页】

    十二月乙卯，泗州守将范再遇以其城降，授再遇宿州团练使。戊午，帝自泗州率¤东下，命今上领兵行於南岸，与帝夹淮而进。己未，至清口，追及淮贼，军行鼓噪之声，闻数十里。辛酉，至楚州西北，大破贼¤，水陆俱奔，有贼船数艘，顺流而逸。帝率骁骑与今上追之数十里，今上擒贼大将伪保义军节度使、江北都应援使陈承昭以献。收获舟船，除焚荡外得三百余艘，将士除杀溺外得七千余人。初，帝之渡淮也，比无水战之备，每遇贼之战棹，无如之何，敌人亦以此自恃，有轻我之意。帝即於京师大集工徒，修成¤舰，¤岁得数百艘，兼得江、淮舟船，遂令所获南军教北人习水战出没之势，未几，舟师大备。至是水陆皆捷，故江南大震。壬戌，伪命濠州团练使郭廷谓郭廷谓，原本作“廷渭”，今从宋史改正。（影库本粘签）以城归顺。★案：郭廷谓以城降，欧阳史作庚申，通监作辛酉，与薛史异。（旧五代史考异）乙丑，雄武军使崔万迪以涟水归顺。丙寅，以郭廷谓为亳州防御使，★案隆平集：廷谓望金陵大恸，再拜，然後以城降。世宗曰：“江南诸将，惟卿断涡口桥，破定远寨，足以报李景禄矣。濠上使李景自守，亦何能为！”乃授以亳州防御使。（旧五代史考异）以伪命濠州兵马都监陈迁为沂州团练使，以伪命保义军节度使陈承昭为右监门上将军。江南李景遣兵驱掳扬州士庶渡江，焚其州郭而去。丙子，故同州节度使白延遇赠太尉，故濠州刺史唐景思赠武清军节度使。丁丑，泰州平〔九〕。★永乐大典卷八千九百八十四。
                                                 【一五六三至一五六四页】
@
#篇名:旧五代史
#类型:史;北宋
#时代:6

          《旧五代史》卷:一百一十八

    周书九
      世宗纪第五
                                                           【一五六七页】

    显德五年春正月癸未朔，帝在楚州城下，从臣诣行宫称贺。案隆平集马仁¤传：世宗征淮南，登楚州水寨飞楼，距城百步，城卒诟骂，左右射莫能及。召仁¤至，应弦而毙。（旧五代史考异）乙酉，降同州为郡。右骁¤将军王环卒。丙戌，右龙武将军王汉璋奏，攻海州。★案：通监作丁亥，王汉璋奏克海州。欧阳史亦作丁亥取海州。薛史只载丙戌攻海州，而不载取城之日，疑有阙文。（旧五代史考异）戊子，诏：“诸道幕职州县官，并以三周年为考限，闰月不在其内，州府不得差摄官替正官”云。己丑，诏侍¤马军都指挥使韩令坤权知扬州军府事〔一〕。庚寅，发楚州管内丁壮，开鹳河★鹳河，原本作“观河”，今从通监改正。（影库本粘签）以通运路。乙巳，帝亲攻楚州。时今上在楚州城北，昼夜不解甲胄，亲冒矢石，麾兵以登城。丙午，拔之，★案：欧阳史、通监俱作丁未，克楚州，与薛史异。五代春秋从薛史作丙午。（旧五代史考异）斩伪守将张彦卿等，六军大掠，城内军民死者万余人，庐舍焚之殆尽。★案陆游南唐书张彦卿传云：保大末，周世宗南侵，彦卿为楚州防御使。周师锐甚，旬日间，海、泰州、静海军皆破，元宗亦命焚东都宫寺民庐，徙其民渡江。世宗亲御旗鼓攻楚州，自城以外皆已下，发州民浚老鹳河〔二〕，遣齐云战舰数百，自淮入江，势如震霆烈焰。彦卿独不为动。及梯冲临城，凿城为窟室，实薪而焚之，城皆摧圮〔三〕，遂陷。彦卿犹结阵城内，誓死奋击，谓之巷¤。日暮，转至州廨，长短兵皆尽，彦卿犹取绳¤搏战，及兵马都监郑昭业等千余人皆死之，无一人生降者。周兵死伤亦甚¤，世宗怒，尽屠城中居民，焚其室庐，然得彦卿子光佑不杀也。又，赵鼎臣竹隐畸士集云：当城中之危也，彦卿方与诸将立城上，因泣谏以周、唐强弱，
                                                 【一五六七至一五六八页】
势不足以相支，又城危甚，而外无一人援，恐旦夕徒死无益，劝彦卿趣降。彦卿颔之，因顾诸将，指曰：“视彼！”诸将方回顾，彦卿则抽剑断其子首，掷诸地，慷慨泣谓诸将曰：“此彦卿子，劝彦卿降周，彦卿受李家厚恩，谊不降，此城吾死所也。诸军欲降任降，第勿劝我，劝我者同此子矣。”於是诸将愕然亦泣，莫敢言降。考张彦卿死事甚烈，而九国志诸书所载甚略，今附录诸书以备参考。又，彦卿，马令书作彦能，与薛史异〔四〕。（旧五代史考异）
                                                           【一五六八页】

    二月甲寅，伪命天长军使易¤以城归顺。案：通监作易文¤。（旧五代史考异）戊午，车驾发楚州南巡。丁卯，驻跸於广陵，诏发扬州部内丁夫万余人城扬州。帝以扬州焚荡之後，居民南渡，遂於故城内就东南别筑新垒。戊辰，遣使祭故淮南节度使杨行密、故升府节度使徐温等墓。癸酉，幸扬子渡观大江。★扬子，原本作“退子”，今从欧阳史改正。（影库本粘签）乙亥，黄州刺史司超奏，破淮贼三千人，擒伪舒州刺史施仁望。丙子，隰州奏，河东贼军逃遁。时刘钧闻帝南征，发兵围隰州，巡检使李谦溥以州兵拒之而退。★案东都事略杨廷璋传：隰州阙守，乃请监军李谦溥至隰，¤人来围其城，或请速救之，廷璋曰：“贼遽至，未必攻城。”乃募死士百余人，潜谕谦溥相应，夜衔枚击之，¤人大溃，逐北数十里。又，李谦溥传云：隰州阙守，谦溥摄州事，至则浚城隍，严兵备。未旬日而¤人至，方盛暑，谦溥服¤¤，挥羽扇，引二小吏登城徐步，¤人望之，勒兵不敢动。（旧五代史考异）
                                                 【一五六八至一五六九页】

    三月壬午朔，幸泰州。丁亥，复幸广陵。辛卯，幸迎銮江口。遣右武¤大将军李继勋率舟师至江岛以观寇。癸巳，帝临江望见贼船数十艘，命今上帅战棹以追之，贼军退去，今上直抵南岸，焚其营栅而回。甲午，以右武¤大将军李继勋为左领军上将军。乙未，殿前都虞候慕容延钊奏，大破贼军於东¤州〔五〕。案：通监作甲午，延钊奏大破唐兵于东¤州。与薛史异日。（旧五代史考异）丙申，江南李景遣其臣兵部侍郎陈觉奉表陈情，兼贡罗¤¤绢三千匹，乳茶三千斤，及香药犀象等。觉至行在，¤楼船战棹已泊於江岸，以为自天而降，愕然大骇。丁酉，荆南高保融奏，本道舟师已至鄂州。
                                                           【一五六九页】

    戊戌，两浙钱¤奏，差发战棹四百艘，水军万七千人，已泊江岸，请师期。己亥，今上率水军破贼船百余只於瓜步。是日，李景遣其臣刘承遇奉表以庐、舒、蕲、黄等四州来献，且请以江为界。帝报曰：“皇帝恭问江南国主。使人至，省奏请分割舒、庐、蕲、黄等州，蕲、黄，原本脱“黄”字，今据册府元龟增入。（影库本粘签）画江为界者。顷逢多事，莫通玉帛之欢，适自近年，遂构干戈之役，两地之交兵未息，蒸民之受弊斯多。一昨再辱使人，重寻前意，将敦久要，须尽缕陈。今者承遇爰来，封函复至，请割州郡，仍定封疆，猥形信誓之辞，备认始终之意，既能如是，又复何求。边陲顿静於烟尘，师旅便还於京阙，永言欣慰，深切诚怀。其常、润一路及沿江兵棹，今已指挥抽退；兼两浙、荆南、湖南水陆兵士，各令罢兵；其庐、黄、蕲三路将士，亦遣抽拔近内，候彼中起揭逐处将员及军都家口丁毕，只请差人勾唤在彼将校，交割州城”云。淮南平，凡得州十四、县六十、户二十二万六千五百七十四。
                                                 【一五六九至一五七０页】

    先是，李景以江南危蹙，谋欲传位于世子，使附庸於我，故遣陈觉上表陈¤。至是帝以既许其通好，乃降书以答之，曰：“别¤来章，备形缛旨，¤此日传让之意，述向来高尚之怀。仍以数岁已还，交兵不息，备论追悔之事，无非¤责之辞，虽古人有引咎责躬，因灾致惧，亦无以过此也。况君血气方刚，春秋甚富，为一方之英主，得百姓之欢心。即今南北才通，疆埸甫定〔六〕，是玉帛交驰之始，乃干戈载戢之初，岂可高谢君临，轻辞世务，与其慕希夷之道，曷若行康济之心。重念天灾流行，分野常事，前代贤哲，所不能逃。苟盛德之日新，则景福之弥远，勉修政理，勿倦经纶，保高义於初终，垂远图於家国，流芳贻庆，不亦美乎！”
                                                           【一五七０页】

    庚子，诏曰：“比者以近年贡举，颇是因循，频诏有司，精加试练，所冀去留无滥，优劣昭然。昨据贡院奏，今年新及第进士等，所试文字，或有否臧，爰命辞臣，再令考覆，庶泾、渭之不杂，免玉石之相参。其刘坦、战贻庆、战贻庆，原本作“辞贻庆”，五代会要作“战”。据文苑英华辨证云：战姓出沛郡，宋初有战弼，今改正。（影库本粘签）李颂、徐纬、张觐等诗赋稍优，宜放及第；王汾据其文辞，亦未精当，念以顷曾剥落，特与成名〔七〕；熊若谷、陈保衡皆是远人，深可嗟念，亦放及第；郭峻、赵保雍、杨丹、安玄度、张¤、董咸则、杜思道等，未甚苦辛，并从退黜，更宜修进，以俟将来。知贡举、右谏议大夫刘涛选士不当，有失用心，责授右赞善大夫，俾令省过，以戒当官。”先是，涛於东京放¤後，引新及第进士刘坦已下一十五人赴行在，帝命翰林学士李¤覆试，故有是命。
                                                 【一五七０至一五七一页】

    壬寅，复幸扬州，改庐州军额为保信军。甲辰，以右龙武统军赵赞为庐州节度使，以殿前都虞候慕容延钊为淮南节度使兼殿前副指挥使。延钊，原本作“廷监”，今从东都事略改正。（影库本粘签）遣盐城监使申屠谔¤书及御马一十匹，金银衔全，散马四十匹，羊千口，赐江南李景。谔先为王师所俘，故遣之。丙午，江南李景遣所署宰相冯延巳献犒军银十万两，绢十万匹，钱十万贯，茶五十万筋，米麦二十万石。庚戌，诏：“故淮南节度使杨行密、故升府节度使徐温，各给守¤户。应江南臣僚有先代坟墓在江北者，委所在长吏差人检校。”辛亥，李景遣所署临汝郡公徐辽进买宴钱二百万，¤遣伶官五十人与辽俱来献寿觞。
                                                           【一五七一页】

    夏四月癸丑，宴从臣及江南进奉使冯延巳等於行宫，徐辽代李景捧寿觞以献，进金酒器、御衣、犀带、金银、锦绮、鞍马等。乙卯，车驾发扬州还京。丙辰，太常博士、权知宿州军州事赵砺除名，坐推劾弛慢也。先是，翰林医官马道玄进状，诉寿州界被贼杀¤男，获正贼，见在宿州，本州不为勘断。帝大怒，遣端明殿学士窦仪乘驿往按之，及狱成，坐族死者二十四人。仪奉辞之日，帝旨甚峻，故仪之用刑伤於深刻。戊午，以前延州留後李彦¤为沧州留後。庚申，新太庙成，迁五庙神主入於其室。壬申，至自淮南。癸酉，命宣徽北院使昝居润判开封府事。甲戌，澶州节度使张永德准诏赴北边，以契丹犯境故也。案辽史：应历八年四月，南京留守萧思温攻下沿边州县。五月，周陷束城县。东都事略郭崇传云：世宗征淮甸，契丹万骑掠边境，崇帅师破之于束鹿，斩首数百级，俘人口牛羊三万余。薛史只书犯境，未及详言，欧阳史阙而不载。（孔本）丁丑，两浙奏，四月十九日杭州火，庐舍府署延烧殆尽。
                                                           【一五七二页】

    五月辛巳朔，上御崇元殿受朝，仗¤如式。诏：“侍¤诸军及诸道将士，各赐等第优给。应行营将士殁於王事者，各与赠官，亲的子孙，并量才录用，伤夷残废者，别赐救接。淮南诸州及徐、宿、宋、亳、陈、颍、许、蔡等州，所欠去年秋夏税物，并与除放”云。丙戌，命端明殿学士窦仪判河南府兼知西京留守事。辛卯，以襄州节度使安审琦为青州节度使；以许州节度使韩通为宋州节度使，依前兼侍¤马步都虞候；以宋州节度使向训为襄州节度使；以今上为忠武军节度使，依前殿前都指挥使。淮南之役，今上之功居最，及是命之降，虽云酬勋，止於移镇而已，赏典太轻，物议不以为允。癸巳，以左武¤上将军武行德为¤州节度使，以右神武统军宋延渥为滑州节度使，案小畜集宋延渥神道碑云：五月，授义成军节度使，其制略曰：“长驱下濑之师，若涉无人之境。除凶戡难，尔既立夫殊庸；砺岳盟河，予岂忘于丰报。南燕旧邦，北阙伊迩。河¤作翰，遥临白马之津；穰下统戎，即镇卧龙之地。”（旧五代史考异）以前同州留後王晖为相州留後。乙未，立东京罗城诸门名额，东二门曰寅宾、延春，南三门曰朱明、景风、畏景，★畏景，原本作“思景”，五代会要作畏景，据下文北门爱景，则南门当以畏景为是，今改正。（影库本粘签）西二门曰迎秋、肃政，北三门曰元德、长景、爱景。辛丑，幸怀信驿。乙巳，诏在朝文资官各再举堪为幕职令录一人〔八〕。戊申，以襄州节度使向训兼西南面水陆发运招讨使。己酉，以太府卿冯延鲁充江南国信使，以¤尉少卿锺谟为副。赐李景御衣，玉带，锦绮罗¤帛共十万匹，金器千两，银器万两，御马五匹，金玉鞍辔全，散马百匹，羊三百匹。赐江南世子李弘冀器币鞍马等。别赐李景书曰：“皇帝恭问江南国主。¤海之利，在彼海
                                                 【一五七二至一五七三页】
滨，属疆壤之初分，虑供食之有阙。江左诸郡，素号繁饶，然於川泽之间，旧无斥卤之地，曾承素旨，常在所怀，愿均收积之余，以助军旅之用。已下三司，逐年支拨供军食盐三十万石。”又赐李景今年历日一轴。
                                                           【一五七三页】

    六月庚午，命中书舍人窦俨参定雅乐。辛未，放先俘获江南兵士四千七百人归本国。案：欧阳史作四千六百人。（旧五代史考异）壬申，有司奏御膳料，上批曰：“朕之常膳，今後减半，余人依旧。”癸酉，¤於太庙。乙亥，兵部尚书张昭等撰太祖实录三十卷成，上之，赐器帛有差。丁丑，以中书舍人张正为工部侍郎，充江北诸州水陆转运使。戊寅，诏谏议大夫宜依旧为正五品上，仍班在给事中之下。
                                                 【一五七三至一五七四页】

    秋七月癸未，以右散骑常侍高防为户部侍郎，以左骁¤上将军李洪信为右龙武统军，以左领军上将军李继勋为右羽林统军，以工部尚书田敏为太子少保，以刑部侍郎裴巽为尚书左丞，以左武¤上将军薛怀让为太子太师，以右羽林大将军李萼为右千牛¤上将军。自敏已下皆致仕。丙戌，中书门下新进册定大周刑统〔九〕，奉¤班行天下。丁亥，赐诸道节度使、刺史均田图各一面。均田，原本作“匀田”，今从通监改正。（影库本粘签）唐同州刺史元稹，在郡日奏均户民租赋，帝因览其文集而善之，乃写其辞为图，以赐藩郡。时帝将均定天下赋税，故先以此图¤赐之。★案五代会要载原诏云：朕以寰宇虽安，蒸民未泰，当乙夜观书之际，较前贤阜俗之方。近览元稹长庆集，见在同州时所上均田表，较当时之利病，曲尽其情，俾一境之生灵，咸受其赐，传于方册，可得披寻。因令制素成图，直书其事，庶王公亲览，触目惊心，利国便民，无乱条制，背经合道，尽系变通〔一０〕，但要适宜，所冀济务，¤乃勋旧，共庇黎元。今赐元稹所奏均田图一面，至可领也。（旧五代史考异）
                                                           【一五七四页】

    闰月壬子，废衍州为定平县，废武州为潘原县。壬戌，河决河阴县，溺死者四十二人。辛丑，辛丑，以长历推之，当作辛酉，今无别本可校，姑仍其旧。（影库本粘签）幸新授青州节度使安审琦第〔一一〕。癸酉，邢州留後陈思让奏，破河东贼军千余人於西山下，斩首五百级。
                                                 【一五七四至一五七五页】

    八月庚辰，延州奏，¤溪水涨，坏州城，溺死者百余人。己丑，太子太师致仕宋彦筠卒。辛丑，江南李景上表乞降，诏书不允。
                                                           【一五七五页】

    九月丁巳，以太府卿冯延鲁为刑部侍郎，以¤尉少卿锺谟为给事中，并放归江南。时延鲁、锺谟自江南复命，李景复奏欲传位於其世子弘冀，帝亦以书答之。甲子，赐江南羊万口，马三百匹，¤¤三十头；赐两浙钱¤羊五千口，马二百匹，¤¤二十头。乙丑，赐宰臣、枢密使及近臣宴於玉津园。己巳，占城国王释利因德漫遣使贡方物。壬申，天清节，¤臣诣广德殿上寿。江南进奉使商崇仪代李景捧寿觞以献。案宋类苑云：汤悦，父殷举，唐末有才名。本名崇义，建隆初，避宣祖讳改姓汤〔一二〕。初在吴为舍人，受诏撰扬州孝先寺碑，世宗亲征，驻跸此寺，读其文赏叹。及画江议定，後主遣悦入贡，世宗为之加礼。自淮上用兵，凡书诏多悦之作，特为典赡，切于事情。世宗每览江南文字，形於嗟叹，当时沈遇、马士元皆不称职，复用陶谷、李¤于舍人，其後用扈载，率由此也。（旧五代史考异）冬十月己卯，以户部侍郎高防为西南面水陆转运使，将用师於巴、邛故也。★案宋史高防传：世宗谋伐蜀，以防为西南面水陆转运制置使，屡发刍粮赴凤州，为征讨之备。（旧五代史考异）丙戌，¤州李晖移镇凤翔。戊子，幸迎春苑。己丑，太常卿司徒诩以本官致仕。壬辰，帝狩於近郊。癸巳，前相州节度使王饶卒。甲午，左监门上将军许文缜、右千牛上将军边镐、¤尉卿周延构，并归江南。乙未，诏淮南诸州乡军，并放归农。丁酉，遣左散骑常侍艾颖等均定河南六十州税赋。★案五代会要载赐诸道均田诏曰：朕以干戈既弭，寰海渐宁，言念地征，罕臻艺极，须并行均定，所冀永适重轻。卿受任方隅，深穷治本，必须副寡昧平分之意，察乡闾治弊之原，明示条章，用分寄任，¤令集事，允属推公。今差使臣往彼检括，余从别¤。（旧五代史考异）
                                                 【一五七五至一五七六页】

    十一月丁未朔，诏翰林学士窦俨，集文学之士，撰集大周通礼、大周正乐，案：欧阳史作十一月庚戌。（旧五代史考异）从俨之奏也。辛亥，日南至，帝御崇元殿受朝贺，仗¤如式。己未，昭义李筠奏，破辽州长清砦，获伪命磁州刺史李再兴。甲子，帝狩於近郊。
                                                           【一五七六页】

    十二月丁丑朔，朗州奏，醴陵县玉仙观山门中〔一三〕，旧有田二万顷，久为山石闭塞，今年七月十七日夜，暴雷劈开，其路复通。己卯，楚州兵马都监武怀恩弃市，坐擅杀降军四人也。丙戌，诏重定诸道州府幕职令录佐官料钱，其州县官俸户宜停。己丑，楚州防御使张顺赐死，坐在任隐落¤税钱五十万、官丝绵二千两也。壬辰，诏两京及五府少尹司参军各省一员，六曹判司六曹判司，原本脱“曹”字，今从五代会要增入。（影库本粘签）内只直户法二曹〔一四〕，余及诸州观察支使、两蕃判官并省。甲午，帝狩於近郊。乙未，邓州刘重进移镇¤州，滑州宋延渥移镇邓州，以前河中节度使王仁镐为邢州节度使，以邢州留後陈思让为滑州留後。己亥，诏翰林学士，今後逐日起居，当直者仍赴晚朝。是月，江南李景杀其臣伪太傅中书令宋齐丘、伪兵部侍郎陈觉、伪镇南军节度副使李徵古等。初，帝之南征也，吴人大惧，觉与徵古皆齐丘门人，因进说於景，请委国事於齐丘，景繇是御之。及吴人遣锺谟、李德明奉表至行在，帝寻遣德明复命於金陵，德明因说李景请割江北之地求和於我，而陈觉、李徵古等以德明为卖国，请戮之，景遂杀德明。及江南内附，帝放锺谟南归，谟本德明之党也，因谮齐丘等，故齐丘等得罪。放齐丘归九华山，觉等贬官，寻并害之。景既诛齐丘等，令锺谟到阙，具言其事，故书。★永乐大典卷八千九百八十四。
                                                 【一五七六至一五七七页】
@
#篇名:旧五代史
#类型:史;北宋
#时代:6

          《旧五代史》卷:一百一十九

    周书十
      世宗纪第六
                                                           【一五七九页】

    显德六年春正月丁未朔，帝御崇元殿受朝贺，仗¤如式。壬子，高丽国王王昭遣使贡方物。己卯，己卯，以长历推之，当作“乙卯”，今无别本可校，姑仍其旧。（影库本粘签）以翰林学士、中书舍人申文炳为左散骑常侍。辛酉，女真国遣使贡献。壬戌，青州奏，节度使、陈王安审琦★陈王，原本作“拣王”，审琦，原本作“审骑”，今从通监改正。（影库本粘签）为部曲所杀。乙丑，赐诸将射於内鞠场。戊辰，幸迎春苑。甲戌，诏：“每年新及第进士及诸科开喜宴，宜令宣徽院指挥排比。”乙亥，诏：“礼部贡院今後及第举人，依逐科等第定人数姓名，¤所试文字奏闻，候¤下放榜”云。是月，枢密使王朴详定雅乐十二律旋相为宫之法，¤造律准，上之。诏尚书省集百官详议，亦以为可。语在乐志。
                                                           【一五七九页】

    二月庚辰，发徐、宿、宋、单等州丁夫数万浚汴河。甲申，发滑、亳二州丁夫浚五丈河，东流於定陶，入於济，以通青、郓水运之路。又疏导蔡河，以通陈、颍水运之路。乙酉，诏诸道应差摄官各支半俸。丙戌，以翰林学士承旨、尚书兵部侍郎陶谷为尚书吏部侍郎充职。诏升湖州为节镇，以宣德军为军额，宣德，原本作“直德”，今从十国春秋改正。（影库本粘签）以湖州刺史钱¤为本州节度使，从两浙钱¤之请也。辛丑，幸迎春苑。甲辰，右补阙王德成责授右赞善大夫，坐举官不当也。诏赐诸道州府供用粮草有差。
                                                           【一五八０页】

    三月庚申，枢密使王朴卒。甲子，诏以北境未复，取此月内幸沧州。以宣徽南院使吴延祚为权东京留守〔一〕，判开封府事；以宣徽北院使昝居润为副使；以三司使张美为大内都部署。案东都事略张美传：世宗北征，以美为大内都点检。（旧五代史考异）命诸将各领马步诸军及战棹赴沧州。己巳，濠州奏，锺离县饥民死者五百九十有四。癸酉，诏废诸州铜鱼。★案五代会要：显德六年，¤诸道牧守，每遇除移，特降制书，何假符契，其请纳铜鱼，宜废之。（旧五代史考异）甲戌，车驾发京师。
                                                           【一五八０页】

    夏四月辛卯，车驾次沧州，以前左谏议大夫薛居正为刑部侍郎。是日，帝率诸军北征。壬辰，至乾宁军，伪宁州刺史王洪以城降。丁酉，驾御龙舟，率舟师顺流而北，首尾数十里。辛丑，至益津关。案通监：至益津关，契丹守将终廷晖以城降。（旧五代史考异）自此以西〔二〕，水路渐隘，舟师难进，乃舍舟登陆。壬寅，宿於野次。时帝先期而至，大军未集，随驾之士，不及一旅，赖今上率材官骑士以¤乘舆。癸卯，今上先至瓦桥关〔三〕，伪守将姚内斌以城降。★案隆平集：姚内斌，平州人也。世宗北征，将兵至瓦桥关，内斌为关使，开门请降，世宗以为汝州刺史。（旧五代史考异）甲辰，¤州刺史刘楚信以州来降〔四〕。★案：¤州之降，通监从薛史作四月，辽史作五月，疑误。
                                                 【一五八０至一五八一页】

    五月乙巳朔，帝驻跸於瓦桥关。侍¤亲军都指挥使李重进及诸将相继至行在，瀛州刺史高彦晖以本城归顺。关南平，凡得州三，县十七，户一万八千三百六十。是役也，王师数万，不亡一矢，边界城邑皆望风而下。丙午，帝与诸将议攻幽州，诸将皆以为未可，帝不听。是夜，帝不豫，乃止。戊申，定州节度使孙行友奏，攻下易州，擒伪命刺史李在钦来献，斩於军市。己酉〔五〕，以瓦桥关为雄州，案宋史陈思让传：得瓦桥关为雄州，命思让为都部署，率兵戍守。（旧五代史考异）以益津关为霸州。★案宋史韩令坤传：为霸州都部署，率所部兵戍之。（旧五代史考异）是日，先锋都指挥使张藏英破契丹数百骑於瓦桥关北，攻下固安县。诏发滨、棣二州丁夫城霸州。庚戌，遣侍¤都指挥使李重进率兵出土门，入河东界〔六〕。壬子，车驾发雄州，★案：辽史作五月辛未，周师退，与薛史异。通监从薛史作壬子。还京。泉州节度使留从¤遣别驾王禹锡奉贡於行在，帝以泉州比臣江南，李景方归奉国家，不欲夺其所属，但锡诏褒美而已。丁卯，西京奏，太常卿致仕司徒诩卒。己巳，侍¤都指挥使李重进奏，破河东贼军於百井，斩首二千级。甲戌，上至自雄州。案¤扫编：周世宗既定三关，遇疾而退，至澶渊迟留不行，虽宰辅近臣问疾者皆莫得见，中外汹惧。时张永德为澶州节度使，永德尚周太祖之女，以亲故，独得至卧内，于是¤臣因永德言曰：“天下未定，根本空虚，四方诸侯惟幸京师之有变。今澶、汴相去甚迩，不速归以安人情，顾惮旦夕之劳，而迟回于此，如有不可讳，奈宗庙何！”永德然之，乘间为世宗言如¤臣旨，世宗问：“谁使汝为此言？”永德对以¤臣之意皆愿为此，世宗熟思久之，叹曰：“吾固知汝必为人所教，独不喻吾意哉！然观汝之穷薄，恶足当此
                                                 【一五八一至一五八二页】
！”即日趣驾归京师。（旧五代史考异）
                                                           【一五八二页】

    六月乙亥朔，潞州李筠奏，攻下辽州，获伪刺史张丕旦〔七〕。案：通监作张丕。丙子，以皇女薨辍朝三日。戊寅，凤翔奏，节度使李晖卒。郑州奏，河决原武，诏宣徽南院使吴延祚发近县丁夫二万人以塞之。庚辰，命宣徽北院使昝居润判开封府事。晋州节度使杨廷璋奏，率兵入河东界，招降堡砦一十三所。癸未，立魏王符彦卿女为皇后，仍令所司择日备礼册命。以皇长子宗训为特进左¤上将军〔八〕，案：恭帝宗训，通监注作第四子。欧阳史周家人传，世宗子七人，长曰宜哥，次二皆未名，次曰恭皇帝，是亦以宗训为第四子也。是纪作皇长子，盖宜哥与其二皆为汉诛，指其现存者而长之耳。（旧五代史考异）封梁王；以第二子宗让★案：欧阳史作宗谊，通监从薛史作宗让〔九〕。（旧五代史考异）为左骁¤上将军，封燕国公。赐江南进奉使李从善钱二万贯，绢二万匹，银一万两；赐两浙进奉使吴延福钱三千贯，绢五千匹，银器三千两。丁亥，以前青州节度使李洪义为永兴军节度使，永兴军节度使王彦超移镇凤翔。戊子，潞州部送所获辽州刺史张丕旦等二百四十五人以献，诏释之。己丑，宰臣范质、王溥并参知枢密院事。以枢密使魏仁浦★仁浦，原本作“仁补”，今从宋史改正。（影库本粘签）为中书侍郎、平章事、集贤殿大学士，依前充枢密使；以宣徽南院使吴延祚为枢密使，行左骁¤上将军；★案欧阳史：三月，吴延祚为左骁¤上将军、枢密使，与薛史异，通监从薛史作六月。（旧五代史考异）以宋州节度使、侍¤都虞候韩通为侍¤亲军副都指挥使，加检校太尉、同平章事；澶州★澶州，原本作“洹州”，今从通监改正。（影库本粘签）节度使兼殿前都点检、驸马都尉张永德落军职，加检校太尉、同平章事；以今上为殿前都点检，加检校太傅，依前忠武军节
                                                 【一五八二至一五八三页】
度使。帝之北征也，凡供军之物，皆令自京递送行在。一日，忽於地中得一木，长二三尺，如人之揭物者，其上卦全题云“点检做”，观者莫测何物也。至是，今上始受点检之命，明年春，果自此职以副人望，则“点检做”之言乃神符也。辛卯，以宣徽北院使、判开封事昝居润为左领军上将军，充宣徽南院使；以三司使、左领¤大将军张美为左监门¤上将军，充宣徽北院使，判三司。案东都事略张美传：世宗师还，擢左领军上将军、宣徽北院使，与薛史微异。又云〔一０〕：美少为三司小吏、澶州粮料使，世宗镇澶州，每有求取，美悉力应之，及即位，连岁征讨，粮馈无乏，美之力也。然每思澶州所为，终不以公忠待之。（旧五代史考异）癸巳，帝崩於万岁殿，★案：欧阳史作滋德殿，与薛史异。五代会要、五代春秋俱作万岁殿，与薛史同。（旧五代史考异）圣寿三十九。甲午，宣遗制，梁王於柩前即皇帝位，服纪月日，一依旧制。是日，¤臣奉梁王即位於殿东楹，中外发哀。其年八月，翰林学士、判太常寺事窦俨上¤曰睿武孝文皇帝，庙号世宗。十一月壬寅朔〔一一〕，葬於庆陵。宰臣魏仁浦撰¤册文，王溥撰哀册文云。★永乐大典卷八千九百八十四。    五代史补：世宗在民间，尝与邺中大商颉跌氏，忘其名，往江陵贩卖茶货。至江陵，见有卜者王处士，其术如神，世宗因颉跌氏同往问焉。方布卦，忽有一蓍跃出，卓然而立，卜者大惊曰：“吾家筮法十余世矣，常记曾祖以来遗言，凡卜筮而蓍自跃而出者，其人贵不可言，况又卓立不倒，得非为天下之主乎！”遽起再拜。世宗虽佯为诘责，而私心甚喜。於逆旅中夜置酒，与颉跌氏半酣，戏曰：“王处士以我当为天子，若一旦到此，足下要何官，请言之。”颉跌氏曰：“某三十年作估来，未有不由京洛者，每见税官
                                                 【一五八三至一五八四页】
坐而获利，一日所获，可以敌商贾数月，私心羡之。若大官为天子，某愿得京洛税院足矣。”世宗笑曰：“何望之卑耶！”及承郭氏之後践祚，颉跌犹在，召见，竟如初言以与之。  世宗之征东也，驻跸於高平，刘崇兼契丹之¤来迎战。时帅多持两端，而王师不利。亲军帅樊爱能等各退衄，世宗赫然跃马入阵，引五十人直冲崇之牙帐。崇方张乐饮酒，以示闲暇，及其奄至，莫不惊骇失次，世宗因以奋击，遂败之，追奔于城下。凯旋，驻跸潞州，且欲出其不意以诛退衄者，乃置酒高会，指樊爱能等数人责之曰：“汝辈皆累朝宿将，非不能用兵者也，然退衄者无他，诚欲将寡人作物货卖与刘崇尔。不然，何寡人亲战而刘崇始败耶？如此则卿等虽万死不足以谢天下，宜其曲膝引颈以待斧诛。”言讫，命行刑壮士擒出斩之。于是立功之士以次行赏，自行伍拔于军厢者甚¤，其恩威并著，皆此类也。初，刘崇求援于契丹，得骑数千，及¤世宗兵少，悔之，曰：“吾观周师易与尔，契丹之¤宜勿用，但以我军攻战，自当万全。如此则不惟破敌，亦足使契丹见而心服，一举而有两利，兵之机也。”诸将以为然，乃使人谓契丹主将曰：“柴氏与吾，主客之势，不烦足下余刃，敢请勒兵登高观之可也。”契丹不知其谋，从之。洎世宗之阵也，三军皆贾勇争进，无不一当百，契丹望而畏之，故不救而崇败。论者曰：世宗患诸将之难制也久矣，思欲诛之，未有其衅，高平之役，可谓天假，故其斩决而无贷焉。自是姑息之政不行，朝廷始尊大，自非英主，其孰能为之哉。  世宗既下江北〔一二〕，驻跸於建安，以书召伪主。伪主惶恐，命锺谟、李德明为使，以见世宗。德明素有词辩，以利害说世宗使罢兵。世宗具知之〔一三〕，乃盛陈兵师，排旗帜戈戟，为鹿项道以¤御〔一四〕，然後引德明
                                                 【一五八四至一五八五页】
等入见。世宗谓之曰：“汝江南自以为唐之後，衣冠礼乐世无比，何故与寡人隔一带水，更不发一使奉书相问，惟泛海以通契丹，舍华事夷，礼将安在？今又闻汝以词说寡人罢兵，是将寡人比六国时一¤痴汉，何不知人之甚也！汝慎勿言，当速归报汝主，今径来跪寡人两拜，则无事矣。不然，则寡人须看金陵城，借府库以犒军，汝等得无悔乎！”於是德明等战惧，不能措一辞，即日告归。及见伪主，具陈世宗英烈之状，恐非四方所能敌。伪主计无所出，遂上表服罪，且乞保江南之地，以奉宗庙，修职贡，其词甚哀。世宗许之，因曰：“叛则征，服则怀，寡人之心也。”於是遣使者¤书安之，然後凯还。论者以世宗加兵於江南，不独临之以威，抑亦谕之以礼，可谓得大君之体矣。  陈抟，陕西人，能为诗，数举不第，慨然有尘外之趣，隐居华山，自是其名大振。世宗之在位也，以四方未服，思欲牢笼英杰，且以抟曾践场屋，不得志而隐，必有奇才远略，於是召到阙下，拜左拾遗。抟不就，坚乞归山，世宗许之。未几，赐之书：“¤陈抟，朕以汝高谢人寰，栖心物外，养太浩自然之气，应少微处士之星，既不屈於王侯，遂高隐於岩壑，乐我中和之化，庆乎下武之期。而能远涉山涂，暂来城阙，浃旬延遇，弘益居多，白云暂驻於帝乡，好爵难縻於达士。昔唐尧之至圣，有巢、许为外臣，朕虽寡薄，庶遵前鉴。恐山中所阙，已令华州刺史每事供须。乍反故山，履兹春序，缅怀高尚，当适所宜，故兹抚问，想宜知悉。”即陶谷之词也。初，抟之被召，尝为诗一章云：“草泽吾皇诏，图南抟姓陈。三¤十年客，四海一闲人。世态从来薄，诗情自得真。超然居物外，何必使为臣。”好事者欣然谓之答诏诗。世宗以张昭远好古直，甚重之，因问曰：“朕欲一贤相，卿试为言朝廷谁可。
                                                 【一五八五至一五八六页】
”昭远对曰：“以臣所见，莫若李涛。”世宗常薄涛之为人，闻昭远之举甚惊，曰：“李涛本非重厚，朕以为无大臣体，卿首举此何也？”昭远曰：“陛下所闻止名行，曾不问才略如何耳。且涛事晋高祖，曾上疏论¤州节度使张彦泽蓄无君心，宜早图之，不然则为国患。晋祖不纳，其後契丹南侵，彦泽果有中渡之变，晋社歼焉。先帝潜龙时，亦上疏请解其兵权，以备非常之变，少主不纳，未几先帝遂有天下。以国家安危未兆间，涛已先见，非贤而何？臣所以首举之者〔一五〕，正为此也。”世宗曰：“今卿言甚公，然此人终不可于中书安置。”居无何，涛亦卒。涛为人不拘礼法，与弟¤虽甚雍睦，然聚话之际，不典之言，往往间作。¤娶礼部尚书窦宁固之女，年甲稍长，成婚之夕，窦氏出参，涛辄望尘下拜，¤惊曰：“大哥风狂耶！新妇参阿伯，岂有答礼仪。”涛应曰：“我不风，只将谓是亲家母。”¤且惭且怒。既坐，窦氏复拜，涛又叉手当胸，作歇後语曰：“惭无窦建，缪作梁山，喏喏喏！”时闻者莫不绝倒。凡涛於闺门之内，不存礼法也如此，世宗以为无大臣体，不复任用，宜哉！  世宗志在四方，常恐运祚速而功业不就，以王朴精究术数，一旦从容问之曰：“朕当得几年？”对曰：“陛下用心，以苍生为念，天高听卑，自当蒙福。臣固陋，辄以所学推之，三十年後非所知也。”世宗喜曰：“若如卿言，寡人当以十年开拓天下，十年养百姓，十年致太平足矣。”其後自瓦桥关回戈，未到关而晏驾，计在位止及五年余六个月，五六乃三十之数也，盖朴婉而言之。世宗末年，大举以取幽州，契丹闻其亲征，君臣恐惧，沿边城垒皆望风而下，凡蕃部之在幽州者，亦连宵遁去。车驾至瓦桥关，探逻是¤，甚喜，以为大勋必集，登高阜，因以观六师。顷之，有父老百余辈
                                                           【一五八六页】
持牛酒以献，世宗问曰：“此地何名？”对曰：“历世相传，谓之病龙台。”默然，遽上马驰去。是夜，圣体不豫，翌日病亟，有诏回戈，未到关而晏驾。先是，世宗之在民间也〔一六〕，常梦神人以大伞见遗，色如郁金，加道经一卷，其後遂有天下。及瓦桥不豫之际，复梦向之神人来索伞与经，梦中还之而惊起，谓近侍曰：“吾梦不祥，岂非天命将去耶！”遂召大臣，戒以後事。初，幽州闻车驾将至，父老或有窃议曰：“此不足忧，且天子姓柴，幽州为燕地〔一七〕，燕者亦烟火之谓也。此柴入火不利之兆，安得成功。”卒如其言。
                                                 【一五八六至一五八七页】

    史臣曰：世宗顷在仄微，尤务韬晦，及天命有属，嗣守鸿业，不日破高平之阵，逾年复秦、凤之封，江北、燕南，取之如拾芥，神武雄略，乃一代之英主也。加以留心政事，朝夕不倦，摘伏辩奸，多得其理。臣下有过，必面折之，常言太祖养成二王之恶，以致君臣之义，不保其终，故帝驾驭豪杰，失则明言之，功则厚赏之，文武参用，莫不服其明而怀其恩也。所以仙去之日，远近号慕。然禀性伤於太察，用刑失於太峻，及事行之後，亦多自追悔。逮至末年，渐用宽典，知用兵之频并，悯黎民之劳苦，盖有意於康济矣。而降年不永，美志不就，悲夫！永乐大典卷八千九百八十四。
                                                           【一五八七页】
@
#篇名:旧五代史
#类型:史;北宋
#时代:6

          《旧五代史》卷:一百二十

    周书十一
      恭帝纪
                                                           【一五九一页】

    恭帝，讳宗训，世宗子也。案五代会要云：世宗後宫所生。欧阳史作不知其母为谁氏，今附识于此。（旧五代史考异）广顺三年，岁在癸丑，八月四日，生於澶州之府第。显德六年六月癸未，制授特进左¤上将军，封梁王，食邑三千户，实封五百户。癸巳，世宗崩。甲午，内出遗制，命帝柩前即皇帝位。是日，¤臣奉帝即位而退。丁酉，北面兵马都部署韩令坤奏，败契丹五百骑於霸州北。戊戌，文武百僚、宰臣范质等上表请听政，表三上，允之。壬寅，文武臣僚上表，请以八月四日为天寿节，从之。癸卯，以司徒、平章事范质为山陵使，以翰林学士、判太常寺事窦俨为礼仪使，以兵部尚书张昭为卤簿使，以御史中丞边归谠为仪仗使，以宣徽南院使、判开封府事昝居润为桥道顿递使〔一〕。是月，州郡十六奏大雨连旬不止。
                                                           【一五九一页】

    秋七月丁未，以户部尚书李涛为山陵副使，户部，原本脱“部”字，今据文增入。（影库本粘签）以度支郎中卢亿为山陵判官。辛亥，左散骑常侍申文炳卒。乙卯，右拾遗徐雄夺三任官，坐诬奏雷泽县令虚破户也。丁巳，百僚释服。尚辇奉御金彦英，本东夷人也，奉使高丽，称臣於夷王，故及於罪。庚申，以邢州节度使王仁镐为襄州节度使，进封开国公；以侍¤步军都指挥使、曹州节度使、检校太保袁彦为陕州节度使，加检校太傅；以右羽林统军、权知邢州事、检校太保李继勋为邢州节度使，加检校太傅；以滑州留後、检校太保陈思让为沧州节度使；以侍¤马军都指挥使、陈州节度使、检校太傅韩令坤为侍¤马步都虞候，依前陈州节度使，加检校太尉；以虎捷左厢都指挥使、岳州防御使、检校司徒高怀德为夔州节度使，充侍¤马军都指挥使、检校太保；以虎捷左厢都指挥使、常州防御使、检校司空张铎为遂州节度使，充侍¤步军都指挥使〔二〕、检校太保，仍改名令铎。★案宋史张令铎传云：本名铎，以与河中张铎同姓名，故赐今名。（旧五代史考异）壬戌，以郓州节度使、充侍¤马步军都指挥使、检校太傅、兼侍中李重进为淮南节度使、检校太尉、兼侍中，依前侍¤马步军都指挥使；以襄州节度使、检校太尉、同平章事向拱为河南尹，充西京留守，加检校太师、兼侍中；★案通监：向拱即向训也，避恭帝名改焉。（旧五代史考异）  考宋史向拱传，拱本名训，周恭帝时避御名改为拱，今附识于此。（影库本粘签）以宋州节度使、充侍¤马步军副都指挥、检校太尉、同平章事韩通为郓州节度使，依前侍¤亲军马步军副都指挥使；以澶州节度使、检校太尉、同平章事、驸马都尉张永德为许州节度使，进封开国公；以今上为宋州节度使，依前检校太尉、殿前都点检，
                                                 【一五九二至一五九三页】
进封开国侯；以淮南节度使兼殿前副都点检、检校太保慕容延钊为澶州节度使、检校太傅，依前殿前副都点检，进封开国伯；以殿前都指挥使、江州防御使、检校司空石守信为滑州节度使、检校太保，依前殿前都指挥使。丙寅，制大赦天下。庚午，翰林学士、判太常寺窦俨撰进大行皇帝太室歌酌献辞，舞曰定功之舞，定功，原本作“空力”，今从五代会要改正。（影库本粘签）歌辞不录。是月，诸道相继奏，大雨，所在川渠涨溢，漂溺庐舍，损害苗稼。
                                                           【一五九三页】

    八月甲戌朔，以光禄卿致仕柴守礼为太子太保致仕。乙亥，翰林学士兼判太常寺窦俨撰进大行皇帝尊¤曰睿武孝文皇帝，庙号世宗，从之。庚辰，天下兵马都元帅、守尚书令、兼中书令、吴越国王钱¤加食邑一千户，实封四百户，改赐功臣；天雄军节度使、检校太师、守太傅、兼中书令、魏王符彦卿加守太尉；夏州节度使、检校太师、守太保、兼中书令、西平王李彝兴加守太傅；荆南节度使、检校太师、守中书令、南平王高保融加守太保。壬午，山陵使范质撰进大行皇帝陵名曰庆陵，从之。秦州节度使、西面沿边都部署、检校太师、守中书令、褒国公王景进封凉国公，徐州节度使、检校太师、兼中书令郭从义加开府仪同三司，¤州节度使、检校太师、兼中书令、邢国公武行德进封宋国公，永兴军节度使、检校太师、兼侍中李洪义加开府仪同三司，凤翔节度使、检校太尉、兼侍中郭崇加检校太师，潞州节度使、检校太傅、兼侍中李筠加检校太尉，朗州节度使、朗州，原本作“狼州”，今从十国春秋改正。（影库本粘签）检校太尉、兼侍中周行逢加检校太师。甲申，寿州节度使、检校太师、同平章事、韩国公杨信封鲁国公；¤州节度使、检校太师刘重进，庐州节度使、检校太尉赵赞，邓州节度使、检校太尉宋延渥，并加开府仪同三司；泾州节度使、检校太尉白重赞，河中节度使、检校太尉张铎，并加阶爵。丙戌，易定节度使孙行友、★行友，原本作“行支”，今从宋史改正。（影库本粘签）灵州节度使冯继业、府州节度使折德¤，并自检校太保加检校太傅，进阶爵。以延州留後、检校太傅李万全为延州节度使，进封开国公。庚寅，皇弟特进检校太保、左骁¤上将军、燕国公、食邑三千户宗让加检校太傅，进封曹王，改名熙让；熙谨可光禄大夫、检校太保、右武¤大将
                                                 【一五九三至一五九四页】
军，封纪王，食邑三千户；皇弟熙诲可金紫光禄大夫〔三〕、检校司徒、左领¤大将军，封蕲王，食邑三千户。制下，即令所司择日备礼册命。以晋国长公主张氏为晋国大长公主；以前陕州节度使、检校太尉药元福为曹州节度使，进阶爵。甲午，守司徒、同平章事、弘文馆大学士、参知枢密院事范质加开府仪同三司，进封萧国公；门下侍郎兼礼部尚书、同平章事、监修国史、参知枢密院事王溥加右仆射，进封开国公；枢密使、中书侍郎、同平章事、集贤殿大学士魏仁浦加兼刑部尚书，依前枢密使；检校太傅、右骁¤上将军吴延祚依前枢密使，进封庆国公；以左武¤上将军史¤为左金吾上将军致仕。乙未，以陇州防御使王全斌为相州留後。戊戌，宣徽南院使、判开封府事昝居润，宣徽北院使、判三司张美，并加检校太傅。己亥，前司空李谷加开府仪同三司、赵国公，以前太傅、少卿朱渭为太仆卿致仕。辛丑，左金吾上将军致仕史¤卒。壬寅，高丽国遣使朝贡，兼进别序孝经一卷、越王孝经新义一卷〔四〕、皇灵孝经一卷、孝经雌图三卷。案文昌杂录云：别序者，记孔子所生及弟子从学之事。新义者，以越王为问目，释疏文之义。皇灵者，止说延年避灾之事及符文，乃道书也。雌图者，止说日之环晕，星之彗孛，亦非奇书。又，孝经雌图三卷，欧阳史作一卷。（旧五代史考异）    考文昌杂录云：别叙孝经者，纪孔子生卒之年月；越王孝经新义者，以越王为问答；皇灵孝经言五德之运；孝经雌图兼及壬遁之术。皆无当於经义，谨附识于此。（影库本粘签）
                                                 【一五九四至一五九五页】

    九月壬子，前沧州留後李彦¤卒。乙卯，高丽王王昭加检校太师，食邑三千户。丙辰，以三司副使王赞为内客省使兼北面诸州水陆转运使。癸亥，前开封县令路延规除名，流沙门岛。先是，延规有过停任，有司召延规宣¤，拒命，为宪司所按，故有是命。甲子，以端明殿学士、礼部侍郎窦仪为兵部侍郎充职；以尚书户部员外郎、直枢密院杜华为司门郎中，充枢密直学士，赐紫；以翰林学士、尚书度支员外郎王著为金部郎中、知制诰充职，仍赐金紫。是日，翰林学士、尚书屯田郎中、知制诰李¤，都官郎中、知制诰扈蒙，水部郎中、知制诰赵逢，并加柱国，赐金紫。乙丑，兵部尚书张昭进封舒国公〔五〕，户部尚书李涛进封莒国公，以太子詹事刘温叟为工部侍郎，判国子祭酒事。是月，京师及诸州郡霖雨¤旬，所在水潦为患，川渠泛溢。
                                                 【一五九五至一五九六页】

    冬十月癸酉朔，以司农卿致仕李锴为太仆卿致仕，太常少卿致仕姚遂为将作监致仕。丁亥，太子太师薛怀让封杞国公。壬辰，翰林学士、判太常寺事窦俨撰进贞惠皇后庙歌辞。贞惠，原本作“德惠”，今从欧阳史改正。（影库本粘签）丁酉，世宗皇帝灵驾发引。戊戌，以前相州留後王晖为右神武统军。辛丑，江南国主李景来告，世子弘冀卒，遣御厨使张延范充吊祭使。
                                                           【一五九六页】

    十一月壬寅朔，葬世宗皇帝於庆陵，以贞惠皇后刘氏¤焉。戊申，西京奏，太子太师致仕白文珂卒。丙辰，日南至，百僚奉表称贺。戊午，废兖州广利军，依旧为莱芜监。壬戌，升凤州固镇为雄胜军。丙寅，左羽林统军马希崇。案：原本有脱误。
                                                           【一五九六页】

    十二月壬申朔，史馆奏，请差官修撰世宗实录，从之。甲戌，改万岁殿为紫宸殿。甲午，西京奏，左屯¤上将军致仕李萼卒。乙未，大霖，昼昏，凡四日而止，分命使臣赈给诸州遭水人户。
                                                           【一五九六页】

    显德七年春正月辛丑朔，文武百僚进名奉贺，镇、定二州驰奏，契丹入寇，河东贼军自土门东下，与蕃寇合势，诏今上率兵北征。癸卯，发京师，是夕宿於陈桥驿未曙，军变，将士大噪呼万岁，擐甲将刃，推戴今上升大位，扶策升马，拥迫南行。是日，诏曰：“天生蒸民，树之司牧，二帝推公而禅位，三王乘时以革命，其极一也。予末小子，遭家不造，人心已去，国命有归。咨尔归德军节度使、殿前都点检赵〔六〕，案：原空二字。禀上圣之姿，有神武之略，佐我高祖，格于皇天，逮事世宗，功存纳麓，东征西怨，厥绩懋焉。天地鬼神，享於有德，讴谣狱讼，附于至仁，应天顺民，法尧禅舜，如释重负，予其作宾，呜呼钦哉，祗畏天命。”今上於是诣崇元殿受命，百官朝贺而退。制封周帝为郑王，案续通监长编云：建隆三年，周郑王出居房州。（旧五代史考异）  新旧录并称郑王以建隆三年出居房州。王¤唐余录乃云，郑王以开宝三年自西宫出居房州，恐误。（孔本）以奉周祀，正朔服色一如旧制，奉皇太后为周太后。皇朝开宝六年春，崩于房陵。今上闻之震恸，发哀成服於便殿，百僚进名奉慰。寻遣中使监护其丧。★案续通监长编云：开宝六年三月乙卯，房州上言，周郑王殂，上素服发哀，辍视朝十日。（旧五代史考异）以其年十月，归葬于世宗庆陵之侧。诏有司定¤曰恭皇帝，陵曰顺陵。★永乐大典卷八千九百八十九。  案续通监长编云：仁宗嘉佑四年，诏有司取柴氏谱系，於诸房中推最长一人，令岁时奉周祀。（旧五代史考异）
                                                 【一五九六至一五九七页】

    史臣曰：夫四序之气，寒往则暑来；五行之数，金销则火盛。故尧、舜之揖让，汉、魏之传禅，皆知其数而顺乎人也。况恭帝当纨绮之冲年，会笙镛之变响，听讴歌之所属，知命历之有在，能逊其位，不亦善乎。终¤为恭，固其宜矣。永乐大典卷八千九百八十九。
                                                 【一五九七至一五九八页】
@
#篇名:旧五代史
#类型:史;北宋
#时代:6

          《旧五代史》卷:一百二十一

    周书十二
      后妃列传第一
                                                           【一五九九页】

    太祖圣穆皇后柴氏，邢州龙岗人，案：龙川别志作魏成安人。（旧五代史考异）世家豪右。太祖微时，在洛阳闻后贤淑，遂聘之。★案东都事略张永德传云：周太祖柴后，本唐庄宗之嫔御也，庄宗没，明宗遣归其家，行至河上，父母迓之，会大风雨，止於逆旅数日。有一丈夫走过其门，衣弊不能自庇，后见之，惊曰：“此何人邪？”逆旅主人曰：“此马步军使郭雀儿者也。”后异其人，欲嫁之，请於父母。父母恚曰：“汝帝左右人，归当嫁节度使，奈何欲嫁此人？”后曰：“此贵人也，不可失也。囊中装分半与父母，我取其半。”父母知不可夺，遂成婚於逆旅中。所谓郭雀儿，即周太祖也。此事薛史不载，盖当时为之讳言。太祖壮年，喜饮博，好任侠，不拘细行，后规其太过，每有内助之力焉。世宗皇帝即后之侄也，幼而谨愿，后甚怜之，故太祖养之为己子。太祖尝寝，后见五色小蛇入颧鼻间，心异之，知其必贵，敬奉愈厚。未及贵而厌代。太祖即位，乃下制曰：“义之深无先於作配，礼之重莫大於追崇。朕当宁载思〔一〕，抚存怀旧。河洲令德，犹传荇菜之诗；妫¤大名，不及珩璜之贵。俾盛副¤之礼，以伸求剑之情。故夫人柴氏，代籍贻芳，湘灵集庆。体柔仪而陈阙翟，芬若椒兰；持贞操以选中¤，誉光图史。懿范尚留於闺阃，昌言有助於箴规。深唯望气之艰，望气，原本作“望器”，今详其文义，当是用汉武帝望气河间事，“器”字系传写之讹，今改正。（影库本粘签）弥叹藏舟之速，将开宝祚，俄谢璧台〔二〕。宜正号於轩宫，俾潜耀於坤象，可追命为皇后。仍令所司定¤，备礼册命。”既而有司上¤曰圣穆。显德初，太祖神主入庙，以后¤于其室。★永乐大典卷八千九百八十九。
                                                 【一五九九至一六００页】

    淑妃杨氏，镇州真定人。父弘裕，真定少尹。案东都事略杨廷璋传云：父洪裕，少渔貂裘陂，有以二石¤授之者，其翼一¤左，一¤右，曰：“吾北岳使也。”言讫不知所之。是年生周室淑妃，明年生廷璋。当河朔全盛之时，所属封疆，制之於守帅，故韶颜美媛，皆被选於王宫。妃幼以良家子中选，事赵王王熔。张文礼之乱，妃流离於外。唐明宗在藩，录其遗逸。安重诲保庇妃家，致其仕进，父母即以妃嫁于乡人石光辅，不数年嫠居。太祖佐汉之初，属圣穆皇后弃世，闻妃之贤，遂以礼聘之。案宋史杨廷璋传：有姊寡居京师，周祖微时欲聘之，姊不从。令媒氏传言恐逼，姊以告廷璋。廷璋往见周祖，归谓姊曰：“此人姿貌异常，不可拒。”姊乃从之。（旧五代史考异）妃睦族抚孤，宜家内助，甚有力焉。晋天¤末，卒於太原，因留葬於晋郊。广顺元年九月，追册为淑妃。太祖凡一后三妃，及嵩陵就掩，皆议陪¤。时以妃丧在贼境，未及迁窆〔三〕，世宗乃诏有司於嵩陵之侧，预营一¤以虚之，俟贼平即议襄事。显德元年夏，世宗征河东，果成素志焉。
                                                 【一六００至一六０一页】

    妃兄廷璋，案东都事略：廷璋系淑妃之弟。续通监长编亦云：廷璋有姊为周太祖妃。俱与薛史异。（旧五代史考异）早事太祖，即位累历内职，出为晋州节度使。皇朝抚运，移镇邢州，又改¤州，受代归阙，卒於私第。★永乐大典卷一千二百六十六。
                                                           【一六０一页】

    贵妃张氏，恒州真定人也。祖记，成德军节度判官、检校兵部尚书。父同芝，本州谘呈官、检校工部尚书，事赵王王熔，历职中要。谘呈官及中要，皆不见职官志，疑当时藩镇所私设之官也。今无可复考，谨附识于此。（影库本粘签）天佑末，赵将张文礼杀王熔，以镇州归梁，庄宗命将符存审讨平之。时妃年尚幼，有幽州偏将武从谏者，驻旆於家，见妃韶令，乃为其子聘之。武氏家在太原。太祖从汉祖镇¤门，属杨夫人以疾终，无何武氏子卒，太祖素闻妃之贤，遂纳为继室。太祖贵，累封至吴国夫人。汉隐帝末，萧墙变起，屠害大臣，太祖在邺都被谗，妃与诸皇属同日遇害於东京旧第。太祖践祚，追册为贵妃，发哀，故世宗有起复之命。世宗嗣位，以太祖旧宅即妃遇祸之地，因施为僧院，以皇建为名焉。★永乐大典卷八千九百八十九。
                                                 【一六０一至一六０二页】

    德妃董氏，常山灵寿人也。祖文广，唐深州录事参军。父光嗣，赵州昭庆尉。妃孩提颖悟，始能言听，按丝管而能辨其声。年七岁，遇镇州之乱，亲党¤离，与妃相失。潞州牙将得之，匿于褚中。其妻以息女不育，得妃怜之，过于所生，姆教师箴，功容克备。妃家悲念，其兄¤诸处求访，垂六七年，後潞将入官于朝，妃之乡亲颇有知者，¤见潞将，欣归之，时年十三。妃归¤年，嫁为里人刘进超之妻，进超为内职，及契丹破晋之岁，陷蕃殁焉。妃嫠居洛阳。太祖杨淑妃与妃乡亲，平居恒言妃贤德。太祖从汉祖幸洛，因忆淑妃之言，寻以礼纳之。鼎命初建，张贵妃遇祸，中宫虚位，乃册为德妃。太祖自圣穆皇后早世以来，屡失邦媛，中帏内助，唯妃存焉，加以结佩脱簪，率由令范。
                                                           【一六０二页】

    广顺三年夏，遇疾，医药之际，属太祖兖海之征，兖海，原本作“¤海”，今据欧阳史改正。（影库本粘签）车驾将行，妃奏曰：“正当暑毒，劳陛下省巡，明发宵征，须人供侍，司簿已下典事者，各已处分从行。”太祖曰：“妃疾未平，数令诊视，此行在近，无烦内人。”及太祖驻跸鲁中，妃志欲令内人进侍，发中使往来言之。太祖手¤郑仁诲曰：“切虑德妃以朕至兖州行营，津置内人承侍。缘诸军在野，不可自安，令郑仁诲专心体候。如德妃津置内人东来，便须上闻约住，或取索鞍马，不得供应；如意坚确，即以手¤示之。”既而平定兖州，车驾还京，妃疾无减，俄卒於大内，时年三十九。辍朝三日。
                                                 【一六０二至一六０三页】

    妃长兄¤，以左赞善大夫致仕，仲兄玄之，季兄自明，皆累历郡守。永乐大典卷八千九百八十九。
                                                           【一六０三页】

    世宗贞惠皇后刘氏，将家女也，幼归於世宗。汉乾佑中，世宗在西班，后始封彭城县君。世宗随太祖在邺，后留居邸第。汉末李业等作乱，后与贵妃张氏及诸皇族同日遇祸。国初，追封彭城郡夫人。显德四年夏四月，追册为皇后，¤曰贞惠，陵曰惠陵。永乐大典卷八千九百八十九。
                                                           【一六０三页】

    宣懿皇后符氏，祖存审，事後唐武皇、庄宗，位极将相，追封秦王。父彦卿，天雄军节度使，封魏王。后初适李守贞之子崇训。崇训，原本作“崇酬”，今从通监改正。（影库本粘签）汉乾佑中，守贞叛於河中，太祖以兵攻之，及城陷，崇训自刃其弟妹，次将及后，后时匿於屏处，以帷箔自蔽，崇训仓黄求后不及，遂自刎，后因获免。太祖入河中，令人访而得之，即遣女使送于其父，自是后常感太祖大惠，拜太祖为养父。世宗镇澶渊日，太祖为世宗聘之。后性和惠，善候世宗之旨，世宗或暴怒於下，后必从容救解，世宗甚重之，及即位，册为皇后。世宗将南征，后常谏止之，言甚切直，世宗亦为之动容。洎车驾驻於淮甸，久冒炎暑，后因忧恚成疾。显德二年七月二十一日，崩於滋德殿，时年二十有六。世宗甚悼之。既而有司上¤曰宣懿，葬于新郑，陵曰懿陵。★永乐大典卷八千九百八十九。  案：世宗後符后，即宣懿之女弟也，薛史不为立传，未免阙略。  五代史补：世宗皇后符氏，即魏王彦卿之女。时有相工视之大惊，密告魏王曰：“此女贵不可言。”李守贞素有异志，因与子崇训娶之，礼毕，守贞甚有喜色。其後据河中叛，高祖为枢密使，受命出征。后知高祖与其父有旧，城破之际，据堂门而坐，叱诸军曰：“我符魏王女也，魏王与枢密太尉，兄弟之不若，汝等慎勿无礼。”於是诸军耸然引退。顷之，高祖至，喜曰：“此女於白刃纷¤之际保全，可谓非常人也。”乃归之魏王。至世宗即位，纳为皇后。既免河中之难，其母欲使出家，资其¤寿，后不悦曰：“死生有命，谁能髡首跣足以求苟活也！”母度不可逼，遂止。世宗素以后贤，又闻命不以出家为念，愈贤之，所以为天下母也。
                                                 【一六０三至一六０四页】

    史臣曰：周室后妃凡六人，而追册者四，故中闱内则，罕得而闻，唯董妃、符后之懿范，亦无愧於彤管矣。永乐大典卷八千九百八十九。  又案：薛史无外戚传，考五代会要云：周太祖第三女乐安公主，为汉室所害，广顺元年二月追封，至显德四年四月，又追封莒国长公主。第四女寿安公主，降张永德，广顺元年四月封，至显德元年，封晋国长公主。第五女永宁公主，广顺元年九月追封，至显德四年四月，又追封梁国长公主。（旧五代史考异）
                                                 【一六０四至一六０五页】
                               
@
#篇名:旧五代史
#类型:史;北宋
#时代:6

          《旧五代史》卷:一百二十二

    周书十三
      宗室列传第二
                                                           【一六０七页】

    剡王侗，太祖子，初名青哥，汉末遇害。太祖即位，诏赠太尉，赐名侗。显德四年追封。永乐大典卷一千二百六十六。
                                                           【一六０七页】

    ¤王信，太祖子，初名意哥，汉末遇害。太祖即位，诏赠司空，赐名信。显德四年追封。永乐大典卷一千二百六十六。  案：太祖诸子早岁遇害，本无事迹。永乐大典所录薛史过于简略，疑有删节，今无可考。据欧阳史家人传云：初，帝举兵於魏，汉以兵围帝第，时张贵妃与诸子青哥、意哥，侄守筠、奉超、定哥皆被诛。青哥、意哥不知其母谁氏。太祖即位，诏故第二子青哥赠太尉，赐名侗；第三子意哥赠司空，赐名信。皇侄守筠赠左领军¤将军，以“筠”声近“荣”，为世宗避，更名守愿。奉超赠左监门¤将军。定哥赠左千牛¤将军〔一〕，赐名逊。世宗显德四年夏四月癸未，诏曰：“礼以缘情，恩以悼往，矧在友于之列，尤锺恻怆之情。故皇弟赠太保侗、赠司空信，景运初启，天年不登，俾予终鲜，实恸予怀。侗可赠太傅，追封¤王〔二〕；信司徒，杞王。”又诏曰：“故皇从弟赠左领军¤将军守愿、赠左监门¤将军奉超〔三〕、赠左千牛¤将军逊等，顷因季世，不享遐龄，每念非辜，难忘有恸。守愿可赠左¤大将军，奉超右¤大将军，逊右武¤大将军。”  案：欧阳史所载诏辞，薛史已见本纪，今仍附录于此，以备参考。
                                                 【一六０七至一六０八页】

    越王宗谊，世宗子，汉末遇害。显德四年追封。永乐大典卷一万六千六百二十八。
                                                           【一六０八页】

    曹王宗让，世宗子，显德六年封。永乐大典卷一万六千六百二十八。
                                                           【一六０八页】

    纪王熙谨，世宗子，显德六年封，皇朝乾德二年卒。永乐大典卷一万六千六百二十八。
                                                           【一六０八页】

    蕲王熙诲，世宗子，显德六年封。永乐大典卷一万六千六百二十八。  案欧阳史家人传云：世宗子七人，长曰宜哥，次二皆未名，次曰恭皇帝，次曰熙让，次曰熙谨，次曰熙诲，皆不知其母为谁氏。宜哥与其二皆为汉诛，太祖即位，诏赐皇孙名，谊赠左骁¤大将军，诚左武¤大将军，¤左屯¤大将军。显德三年，¤臣请封宗室，世宗以谓为国日浅，恩信未及于人，须功德大成，庆流于世，而後议之可也。明年夏四月癸未〔四〕，先封太祖诸子。又诏曰：“父子之道，圣贤不忘，再思夭阏之端，愈动悲伤之抱。故皇子左骁¤大将军谊、左武¤大将军诚、左屯¤大将军¤等，载惟往事，有足伤怀，宜增一字之封，仍赠三台之秩。谊可赠太尉，追封越王；诚太傅，吴王；¤太保，韩王。”而皇子在者皆不封。六年，北复三关，遇疾还京师。六月癸未，皇子宗训特进左¤上将军，封梁王，而宗让亦拜左骁¤上将军，封燕国公。後十日而世宗崩，梁王即位，是为恭皇帝。其年八月，宗让更名熙让，封曹王。熙谨、熙诲皆前未封爵，遂拜熙谨右武¤大将军，封纪王；熙诲左领军¤大将军〔五〕，封蕲王。乾德二年十月，熙谨卒，熙让、熙诲不知其所终。案：薛史不载吴王诚、韩王¤，疑有阙文。
                                                 【一六０八至一六０九页】
@
#篇名:旧五代史
#类型:史;北宋
#时代:6

          《旧五代史》卷:一百二十三

    周书十四
      列传第三
                                                           【一六一一页】

    高行周，字尚质，案通监考异引庄宗实录：行周作“行温”。是书唐纪尚仍实录之旧〔一〕。（旧五代史考异）幽州人也。生于妫州怀戎军之¤窠里。曾祖顺厉，世戍怀戎。父思继，昆仲三人，俱雄豪有武干，声驰朔方。唐武皇之平幽州也，表刘仁恭为帅，仍留兵以戍之。以思继兄为先锋都将、妫州刺史，思继为中军都将、顺州刺史，★案欧阳史：思继为李匡威戍将，先为晋王所招，後事仁恭。与薛史异。（旧五代史考异）思继弟为後军都将，昆仲分掌燕兵。部下士伍，皆山北之豪也，仁恭深惮之。武皇将归，私谓仁恭曰：“高先锋兄弟，势倾州府，为燕患者，必此族也，宜善筹之。”久之，太原戍军恣横，思继兄弟制之以法，所杀者多。太祖怒，诟让仁恭，乃诉以高氏兄弟，遂并遇害。仁恭因以先锋子行¤为牙将，诸子并列帐下，厚抚之以慰其心。时行周十余岁，亦补职，在仁恭左右。行¤别有传，在唐书。★案通监考异引周太祖实录云：行¤在武州，食尽，乃夜缒其弟行周于晋军乞兵。（旧五代史考异）
                                                 【一六一一至一六一二页】

    及庄宗收燕，以行周隶明宗帐下，常与唐末帝分率牙兵。明宗征燕，率兵随行。乡人赵德钧谓明宗曰：“行周心甚谨厚，必享贵位。”梁将刘¤之据莘也，与太原军对垒，旦夕转¤。尝一日，两军成列，元行钦为敌军追蹑，剑中其面，血战未解。行周以麾下精骑突阵解之，行钦获免。庄宗方宠行钦，召行周抚谕赏劳，而欲置之帐下，又念於明宗帐下已夺行钦，更取行周，恐伤其意，密令人以利禄诱之。行周辞曰：“总管用人，亦为国家，事总管犹事王也。余家昆仲，脱难再生，承总管之厚恩，忍背之乎！”案通监考异云：明宗时为代州刺史，天佑十八年始为副总管。盖周太祖实录之误，薛史未及改正。（旧五代史考异）及两军屯於河上，觇知梁军自汴入杨村寨，明宗晨至斗门，设伏将邀之，¤寡不敌，反为所乘。时矛¤丛萃，势甚危¤。行周闻之，出骑横击梁军，遂得解去。明宗之袭郓州也，行周为前锋。会夜分澍雨，人无进志，行周曰：“此天赞也，彼必无备。”是夜，涉河入东城，比曙平之。
                                                           【一六一二页】

    庄宗平河南，累加检校太保，领端州刺史。同光末，出守绛州。明宗即位，特深委遇。天成中，从王晏球围定州，败王都，擒秃馁，皆有功。贼平，迁颍州团练使。长兴初，以北边¤契丹〔二〕，用为振武节度使。明年，以河西用军，移镇延安。清泰初，改潞州节度使。晋祖建义於太原，唐末帝命张敬达征之，行周与符彦卿为左右排阵使。契丹主入援太原也，行周、彦卿引骑拒之，寻为契丹所败，遂与敬达保晋安砦，累月救军不至。杨光远欲图敬达，行周知之，引壮士护之。敬达性戆，不知其营护，谓人曰：“行周每踵余後，其意何也？”繇是不复敢然，敬达遂为光远所害。
                                                 【一六一二至一六一三页】

    晋祖入洛，令行周还藩，加同平章事。晋祖都汴，以行周为西京留守，未几，移邺都。晋祖幸邺，会安从进叛，命行周为襄州行营都部署。明年秋，平定汉南。晋少帝嗣位，加兼侍中，移镇睢阳。开运初，从幸澶渊，拒敌於河上。车驾还京，代景延广为侍¤亲军都指挥史，移郓州节度使。时李彦韬为侍¤都虞候，可否在己。行周虽典禁兵，每心游事外，退朝归第，门宇¤然，宾友过从，但引满而已。寻改归德军节度使，归德，原本作“归顺”，今从通监改正。（影库本粘签）以李守贞代掌兵柄，许行周归藩。晋军降於中渡也，少帝命行周与符彦卿同守澶州。戎王入汴，召赴京师，会草寇攻宋州急，遣行周归镇。★案宋史高怀德传：杜重威降契丹，京东诸州¤盗大起，怀德坚壁清野，敌不能入，行周率兵归镇，敌遂解去。（旧五代史考异）及契丹主死於栾城，契丹将萧翰立许王李从益知南朝军国事，遣死士召行周，辞之以疾，退谓人曰：“衰世难辅，况儿戏乎！”
                                                           【一六一三页】

    汉高祖入汴，加守太傅、兼中书令，代李守贞为天平节度使。杜重威据邺叛，汉祖以行周为招讨使，总兵讨之。邺平，授邺都留守，加守太尉，进爵临清王。临清，原本作“监清”，今从欧阳史改正。（影库本粘签）乾佑中，入觐，加守太师，进封邺王，复授天平节钺，改封齐王。★案欧阳史云：周太祖入立，封齐王。据薛史则汉末已封齐王矣。（旧五代史考异）太祖践阼，加守尚书令，增食邑至一万七千户。太祖以行周耆年宿将，赐诏不名，但呼王位而已。慕容彦超据兖叛，太祖亲征，奉迎舆驾，倾家载贽，奉觞进俎，率以身先，太祖待之逾厚。广顺二年秋，以疾薨於位，享年六十八。¤赙加等，册赠尚书令，追封秦王，¤曰武懿。
                                                 【一六一三至一六一四页】

    子怀德，皇朝驸马都尉、宋州节度使。永乐大典卷一万八千一百三十二。
                                                           【一六一四页】

    安审琦，字国瑞，其先沙¤部人也。祖山盛，朔州牢城都校，赠太傅。父金全，安北都护、振武军节度使，累赠太师，唐书有传。审琦性骁果，善骑射，幼以良家子事庄宗为义直军使，迁本军指挥使。天成初，唐末帝由潞邸出镇河中，奏审琦为牙兵都校，未几，入为归化指挥使。王师伐蜀，充行营马军都指挥使，及凯旋，改龙武右厢都校，领富州刺史。清泰初，为捧圣指挥使，捧圣，原本作“持圣”，今从通监改正。（影库本粘签）领顺化军节度使。其年镇邢州，兼北面行营排阵使，从张敬达围太原。及杨光远举晋安寨降於晋祖，审琦亦预焉。
                                                           【一六一四页】

    晋祖践阼，加检校太傅、同平章事，充天平军节度使兼侍¤马步军都指挥使，旋以母丧起复。天¤三年，就加检校太尉，寻改晋昌军节度使、京兆尹。七年，移镇河中。晋少帝嗣位，加检校太师。
                                                 【一六一四至一六一五页】

    开运末，朝廷以北戎入寇，以审琦为北面行营马军左右厢都指挥使，与诸将会兵於¤州。俄而敌骑大至，时皇甫遇、慕容彦超亦预其行，乃率所部兵与敌战於安阳河上。时遇马为流矢所中，势已危¤，诸将相顾，莫有敢救者。审琦谓首将张从恩曰：“皇甫遇等未至，必为敌骑所围，若不急救，则为擒矣。”从恩曰：“敌势甚盛，无以枝梧，将军独往何益？”审琦曰：“成败命也，若不济，与之俱死，假令失此二将，何面目以见天子！”遂率铁骑北渡。敌见尘起，谓救兵至，救兵，原本作“救冰”，今据文改正。（影库本粘签）乃引去。遂救遇与彦超而还。晋少帝嘉之，加兼侍中，移领许州，未几，移镇兖海。
                                                           【一六一五页】

    汉有天下，授襄州节度使、兼中书令。属荆人叛命，潜遣舟师数千屠襄、郢，审琦御之而遁，朝廷赏功，就加守太保，进封齐国公。岁余，又加守太傅。国初，封南阳王。显德初，进封陈王。世宗嗣位，加守太尉。三年，拜章请觐，优诏许之，加守太师，增食邑至一万五百户，食实封二千三百户。审琦镇襄、沔仅一纪，严而不残，威而不暴，故南邦之民甚怀其惠。五年，移平卢军节度使，承诏赴镇，因朝于京师，世宗以国之元老，礼遇甚厚，车驾亲幸其第以宠之。六年正月七日夜，为其隶人安友进、安万合所害，时年六十三。
                                                           【一六一五页】

    初，友进与审琦之爱妾私通，有年数矣。其妾常虑事泄见诛，因与友进谋害审琦，友进甚有难色。其妾曰：“尔若不从，我当反告。”友进乃许之。至是夕，审琦沈醉，寝於帐中，其妾乃取审琦所枕剑与友进，友进犹惶骇不敢¤刃，遽召其党安万合，使杀审琦。既而虑事泄，乃引其帐下数妓，尽杀以灭其迹。不数日，友进等竟败，悉为子守忠脔而戮之。世宗闻之震悼，辍视朝三日，诏赠尚书令，追封齐王。
                                                           【一六一六页】守忠仕皇朝，累为郡守。永乐大典卷一万八千一百三十二。  五代史补：安审琦素恶释氏，凡居方镇，僧凡有过，不问轻重杀之。及镇青州也，一旦方大宴，忽有紫衣僧持锡杖直上厅事，审琦赫怒连叱，是僧安然不顾，纵步而向内室，至中门，审琦仗剑逐之，将及而灭，但闻锡杖声铿然，入在卧所。审琦惊惧之际，有小苍头报曰：“国夫人生子矣。”得非紫衣锡杖者乎？因命之曰僧哥，即安守忠也，自是审琦稍稍信重。
                                                           【一六一六页】
    安审晖，字明远，审琦之兄也。起家自长直军使，转外衙左厢军使。从庄宗平幽、蓟，战山东，定河南，皆预其功。同光中，授蔚州刺史。天成初，改汝州防御副使，历凤翔徐州节度副使、河东行军司马。晋高祖龙飞，以霸府上僚授振武兵马留後，迁河阳节度使，不¤月移镇¤州，丁内艰，起复视事。五年，李金全据安州叛，诏马全节为都部署，领兵讨之，全节，原本作“全积”，今从通监改正。（影库本粘签）以审晖为副。安陆平，移镇邓州，进位检校太傅。六年冬，襄州安从进叛，举汉南之¤北攻南阳。南阳素无城壁，唯守衙城，贼傅城下，审晖登陴，召贼帅以让之，从进不克而退。襄州平，就加检校太尉。少帝嗣位，加检校太师，罢镇，授右羽林统军。岁余，出镇上党，属契丹内侵，授邢州节度使。居无何，目疾暴作，上章求代，归於京师，养疾累年。太祖即位，召於内殿，从容顾问，尤所叹重。将以禄起之，审晖辞以暮齿，愿就颐养。拜太子太师致仕，封鲁国公，累食邑五千户，实封四百户。广顺二年春卒，年六十三。废朝二日，诏赠侍中，¤曰静。
                                                 【一六一六至一六一七页】

    子守¤，仕皇朝为赞善大夫。永乐大典卷一万八千一百四十四。
                                                           【一六一七页】

    安审信，字行光，审琦之从父兄也。父金佑，世为沙¤部偏裨，名闻边塞。审信习骑射，世父金全，天成初，为振武节度使，补为牙将。俄而兄审通为沧州节度使，用为衙内都虞候，历同、陕、许三州马步军都指挥使。晋祖起义於太原，唐末帝命张敬达以兵攻之，敬达，原本作“敬远”，今从欧阳史改正。（影库本粘签）而审信率先以部下兵遁入¤州，晋祖以其故人，得之甚悦。其妻与二子在京师，皆为唐末帝所戮，但贷其老母而已。契丹既降晋安砦，晋高祖以审信为汾州刺史、检校太保，充马步军副部署。晋祖入洛，授河中节度使〔三〕、检校太尉、同平章事。审信性既翻覆，率多疑忌，在蒲中时，每王人告谕，骑从稍多，必潜设备，以防其图己。寻历许、兖州镇，所至以聚敛为务，民甚苦之。会朝廷谋大举北伐，凡藩侯皆预将帅，以审信为马步军右厢都排阵使，俄改华州节度使。汉初，移镇同州，入为左¤上将军。国初，转右金吾上将军。三年夏四月，太祖御乾元殿入合，审信不赴班位，为御史所弹，诏释之。时审信久病，神情恍惚，闻台司奏劾，扬言曰：“趋朝偶晚，未是大过，何用弹举，我终进奉二万缗，尽逐此乞索儿辈。”未几，以病请退，授太子太师致仕。是岁秋卒，年六十。赠侍中，¤曰成穆。★永乐大典卷一万八千一百四十四。
                                                 【一六一七至一六一八页】

    李从敏，字叔达，唐明宗之犹子也。沈厚寡言，善骑射，多计数。初，庄宗召见，试弓马，用为衙内马军指挥使，从平汴、洛，补帐前都指挥使，迁捧圣都将。明宗移镇真定，表为成德军马步军都指挥使。从明宗入洛，补皇城使，出为陕府节度使。王都据定州叛，命王晏球为招讨使，率师讨之，以从敏为副，领沧州节度使。王都平，移授定州。寻代范延光为成德军节度使，加检校太尉，封泾王。泾王，原本作“渭王”，今从欧阳史改正。（影库本粘签）
                                                           【一六一八页】

    镇州有市人刘方遇，家富於财。方遇卒，无子。妻弟田令遵者，幼为方遇治财，善殖货，刘族乃共推令遵为方遇子，亲族共立券书，以为誓信。累年後，方遇二女取资於令遵不如意，乃讼令遵冒姓，夺父家财，从敏令判官陆浣鞫其狱。而杀令遵。案北梦琐言云：镇州市民刘方遇，家财数十万。方遇妻田氏蚤卒，田之妹为尼，常出入方遇家，方遇使尼长发为继室。有田令遵者，方遇之妻弟也，善货殖，方遇以所积财令令遵兴殖焉。方遇有子年幼，二女皆嫁。方遇疾卒，子幼不能督家业，方遇妻及二女以家财数为令遵兴殖，乃聚族合谋，请以令遵姓刘，为方遇继嗣，即令鬻券人安美为亲族请嗣。券书既定，乃遣令遵服斩衰居丧。而二女初立令遵时，先邀每月供财二万，及後求取无厌，而石、李二女夫使二女诣本府论诉，云令遵冒姓，夺父家财，令遵下狱。石、李二夫族与本府要吏亲党，上至府帅判官、行军司马、随使都押衙，各受方遇二女赂钱数千缗，而以令遵与姊及书券安美同情共盗，俱弃市，人知其¤。（旧五代史考异）令遵父诣台诉¤，诏本州节度副使符蒙、掌书记徐台符鞫之，备明奸状。及诘二女，伏行赂於节度使赵环、代判高知柔、观察判官陆浣，并捕下狱，具服赃罪。事连从敏，甚惧，乃令其妻赴洛阳，入宫告王淑妃。明宗知之，怒曰：“朕用从敏为节度使，而枉法杀人，我羞见百官，又令新妇奔赴，不须见吾面。”时王淑妃颇庇护之，赵环等三人竟弃市，从敏罪止於罚俸而已。★案北梦琐言云：从敏初欲削官，中宫哀祈，竟罚一年俸。（旧五代史考异）
                                                 【一六一八至一六一九页】

    长兴初，移镇宋州。唐末帝起兵於凤翔，其子重吉为亳州防御使，从敏承朝廷命害之。清泰中，从敏与洋王从璋并罢归第，待之甚薄。尝宫中同饮，既醉，末帝谓从璋、从敏曰：“尔等何物，处雄藩大镇！”二人大惧，赖曹太后见之，叱曰：“官家醉，尔辈速出去！”方得解。
                                                           【一六一九页】

    晋祖革命，降封莒国公，再领陕州，寻移镇上党，入为右龙武统军，出为河阳节度使。汉祖入汴，移授西京留守，累官检校太师、同平章事。隐帝即位，就加兼侍中，改封秦国公。岁余，以王守恩代还。广顺元年春，以疾卒，年五十四。诏赠中书令，¤曰恭惠。永乐大典卷一万三百九十。
                                                           【一六二０页】

    郑仁诲，字日新，晋阳人。父霸，累赠太子太师。仁诲幼事唐骁将陈绍光，绍光，原本作“昭光”，今从册府元龟改正。（影库本粘签）恃勇使酒，尝乘醉抽佩剑，将¤刃於仁诲，左右无不奔避，唯仁诲端立以俟，略无惧色。绍光因掷剑於地，谓仁诲曰：“汝有此器度，必当享人间富贵。”及绍光典郡，仁诲累为右职。後退归乡里，以色养称。
                                                           【一六二０页】

    汉高祖之镇河东也，太祖累就其第，与之燕语，每有质问，无不以正理为答，太祖深器之。汉有天下，太祖初领枢务，即召为从职。及太祖西征，尝密赞军机，西师凯旋，累迁至检校吏部尚书。太祖践阼，旌佐命功，授检校司空、客省使兼大内都点检、案欧阳史云：汉兴，周太祖为枢密使，乃召仁诲用之，累官至内客省使。太祖入立，以仁诲为大内都巡检。据此传，仁诲仕周始为客省使，与欧阳史异。（旧五代史考异）恩州团练使，寻为枢密副使。¤年转宣徽北院使、右¤大将军，出镇澶渊，转检校太保，入为枢密使，加同平章事。
                                                           【一六二０页】

    世宗之北征也，以仁诲为东京留守，调发军须，供亿无所阙，驾回，加兼侍中。寻丁内艰，未几起复。显德二年冬，疾亟，世宗幸其第，亲加抚问，欷¤久之。及卒，世宗亲临其丧，哭¤数举。是时，世宗将行，近臣奏云：“岁道非便，不宜临丧。”弗听，然而先之以桃¤之事，时以为得礼。
                                                           【一六二一页】

    仁诲为人端厚谦损，造次必由于礼。及居枢务，虽权位崇重，而能孜孜接物，无自矜之色，及终，故朝廷咸惜之。诏赠中书令，追封韩国公，¤曰忠正。既葬，命翰林学士陶谷撰神道碑文，官为建立，表特恩也。
                                                           【一六二一页】

    子勋，累历内职，早卒，绝嗣。初，广顺末，王殷受诏赴阙，太祖遣仁诲赴邺都巡检，及殷得罪，仁诲不奉诏即杀其子，盖利其家财妓乐也。及仁诲卒而无後，人以为阴责焉。永乐大典卷一万八千八百八十。
                                                           【一六二一页】

    张彦成，案通监考异：彦成本名彦威，避周祖讳，故改名。潞州潞城人也。曾祖静，汾州刺史。祖述，泽州刺史。父砺，昭义行军司马。彦成初为¤门牙将。天成中，自秦州盐铁务官改郓州都押牙。汉祖镇北门，表为行军司马，以隐帝娶其女，特见亲爱。从平汴、洛，累加特进、检校太尉、同州节度使。隐帝即位，就加同平章事。太祖之伐河中，彦成有馈挽之劳，河中平，加检校太师。乾佑三年冬，移镇相州。广顺初，就加兼侍中，寻移镇南阳。三年秋，代归，授右金吾¤上将军。其年秋，以疾卒，年六十。赠侍中。永乐大典卷六千三百五十一。  案宋史杨克让传：乾佑中，同州节度使张彦成表授掌书记。周广顺初，彦成移镇安阳、穰下，克让以旧职从行。彦成入为执金吾，病笃，奏称其材可用。克让以彦成死未葬，不忍就禄，退居别墅，俟张氏子外除，时论称之。（旧五代史考异）
                                                 【一六二一至一六二二页】

    安叔千，沙¤三部落之种也。父怀盛，事唐武皇，以骁勇闻。叔千习骑射，从庄宗定河南，为奉安部将。天成初，王师伐定州，命为先锋都指挥使。王都平，授泰州刺史〔四〕，连判涿、易二郡。清泰初，契丹寇¤门，叔千从晋祖迎战，败之，进位检校太保、振武节度使。晋祖践阼，就加同平章事。天¤中，历¤、沧、邢、晋四镇节度使。叔千鄙野而无文，当时谓之“安没字”，言若碑碣之无篆籀，但虚有其表耳。开运初，朝廷将大举北伐，授行营都排阵使，俄改左金吾¤上将军。契丹入汴，百僚迎见于赤岗，契丹主登高岗驻马而抚谕汉官，叔千出班效国语，契丹主曰：“尔是安没字否？卿比在邢州日，远输诚款，我至此，汝管取一吃饭处。”叔千拜谢而退，俄授镇国军节度使。案辽史太宗纪：安叔千出班独立，上曰：“汝邢州之请，朕所不忘。”乃加镇国军节度使。与薛史微异。汉初，遇代归京，自以尝附幕庭，居常愧惕，久之，授太子太师致仕，寻请告归洛。广顺二年冬卒，年七十二。诏赠侍中。永乐大典卷一万八千一百四十四。
                                                 【一六二二至一六二三页】

    宋彦筠，雍丘人也。初隶滑州军，梁氏与庄宗夹河之战，彦筠时为战棹都指挥使，以劳迁开封府牙校。案洛阳缙绅旧闻记：彦筠多力勇健，走及奔马。为小校时，欲立奇功，每见阵敌，于兜牟上阔为双髻，故军中目之为宋忙儿。後虽贵为节将，远近皆谓之宋忙儿。（旧五代史考异）庄宗有天下，擢领禁军。伐蜀之役，率所部从康延孝为前锋，蜀平，历维、渝二州刺史。明宗在位，连典数郡。晋初，自汝州防御使讨安从进於襄阳，以功拜邓州节度使，累官至检校太尉。未几，历晋、陕二镇。晋少帝嗣位，再领邓州，寻移镇河中。汉初，授太子太师致仕。国初，拜左¤上将军。世宗嗣位，复为太子太师致仕。显德四年冬，卒于西京之私第。辍视朝一日，诏赠侍中。
                                                           【一六二三页】

    初，彦筠入成都，据一甲第，第中资货钜万，妓女数十辈，尽为其所有。一旦，与其主母微忿，遽击杀之，自後常有所睹，彦筠心不自安，乃修浮屠法以禳之，因而溺志於释氏。其後，每岁至金仙入¤之日，常衣斩¤号恸於其像前，其佞佛也如是。家有侍婢数十人，皆令削发披缁，以侍左右，大为当时所诮。又性好货殖，能图什一之利，良田甲第，相望於郡国。将终，以伊、洛之间田庄十数区上进，并籍於官焉。永乐大典卷一万三千四十四。
                                                           【一六二三页】

    史臣曰：近代领戎藩，列王爵，禄厚而君子不议，望重而人主不疑，能自晦於饮酌之间，保功名於始终之际，如行周之比者，几何人哉！奕世藩翰，固亦宜然。审琦有分阃之劳，乏御家之道，¤摧玉折，盖不幸也。其余虽拥戎旃，未闻阃政，固不足与文、召、龚、黄为比也〔五〕。永乐大典卷一万三千四十四。
                                                 【一六二三至一六二四页】
@
#篇名:旧五代史
#类型:史;北宋
#时代:6

          《旧五代史》卷:一百二十四

    周书十五
      列传第四
                                                           【一六二五页】

    王殷，瀛州人。案：欧阳史作大名人。曾祖昌裔，本州别驾。祖光，沧州教练使，因家焉。唐末，幽、沧大乱，殷父咸¤，避地南迁，因投於魏军。殷自言生於魏州之开元寺，既长从军，渐为偏将。唐同光末，为华州马步军副指挥使〔一〕，因家于华下。天成中，移授灵武都指挥使，久之代还。清泰中，张令昭据邺叛，殷从范延光讨之，首冒矢石，率先登城，以功授祁州刺史，寻改原州。殷性谦谨好礼，事母以孝闻，每与人结交，过从皆先¤於母〔二〕，母命不从，殷必不往，虽在军旅，交游不杂。及为刺史，政事小有不佳，母察之，立殷於庭，诘责而杖之。案欧阳史云：殷为刺史，政事有小失，母责之，殷即取杖授婢仆，自笞于母前。与薛史微异。
                                                           【一六二五页】

    晋天¤中，丁内艰，寻有诏起复，授宪州刺史，殷上章辞曰：“臣为末将，出处无损益於国家。臣本燕人，值乡国离乱，少罹偏罚，因母鞠养训导，方得成人，不忍遽释苴麻，远离庐墓，伏愿许臣终母丧纪。”晋高祖嘉而许之。晋少帝嗣位，会殷服阕，召典禁军，累迁奉国右厢都指挥使。
                                                 【一六二五至一六二六页】

    汉祖受命，从讨杜重威於邺下，殷与刘词皆率先力战，矢中於首，久之，出折镞於口中，以是汉祖嘉之。乾佑末，迁侍¤步军都指挥使，领夔州节度使，会契丹寇边，遣殷领兵屯澶州。及李业等作乱，汉隐帝密诏澶帅李洪义遣图殷，洪义惧不克，反以变告殷，殷与洪义同遣人至邺，请太祖赴内难。殷从平京师，授侍¤亲军都指挥使。
                                                           【一六二六页】

    太祖即位，授天雄军节度使，加同平章事，典军如故。殷赴镇，以侍¤司局从，凡河北征镇有戍兵处〔三〕，咸¤殷节制。又於民间多方聚敛，太祖闻而恶之，因使宣谕曰：“朕离邺时，帑廪所储不少，卿与国家同体，随要取给，何患无财。”二年夏，太祖征兖还〔四〕，殷迎谒于路，宴赐而去。及王峻得罪，太祖遣其子飞龙使承诲往邺〔五〕，承诲，原本作“承谦”，今从通监改正。（影库本粘签）令口谕峻之过恶，以慰其心。三年秋，以永寿节上表请觐，太祖虽允其请，且虑殷之不诚，寻遣使止之。何福进在镇州，素恶殷之太横，福进入朝，摭其阴事以奏之，太祖遂疑之。是年冬，以郊¤有日，殷自镇入觐，太祖令依旧内外巡警。殷出入部从不下数百人，又以仪形魁伟，观者无不耸然。一日，遽入奏曰：“郊礼在近，兵民大集，臣城外防警，请量给甲仗，以备非常。”太祖难之。时中外以太祖婴疾，步履稍难，多不视朝，俯逼郊¤，殷有震主之势，颇忧之。太祖乃力疾坐於滋德殿，殷入起居，即命执之，寻降制流窜，及出都城，遽杀之，¤情乃安。
                                                 【一六二六至一六二七页】

    是岁春末，邺城寺钟悬绝而落〔六〕，又火光出幡竿之上。殷之入觐也，都人饯於离亭，上马失镫，翻堕于地，人讶其不祥，果及於祸。太祖寻令澶帅郑仁诲赴邺，殷次子为衙内指挥使，不出候谒〔七〕，仁诲诛之，迁其家属於登州。永乐大典卷六千八百五十一。
                                                           【一六二七页】

    何福进，字善长，太原人。父神剑，神剑，原本作“伸剑”，册府元龟作神剑。考五代时多有名神剑者，如吴有李神剑，蜀有陈神剑，皆见九国志。此处当以“神”字为是，今改正。（影库本粘签）累赠左骁¤大将军。福进少从军，以骁勇闻。唐同光末，郭从谦以兵围庄宗於大内，福进时为宿¤军校，独出死力拒战於内，後明宗知而嘉之，擢为捧圣军校，出为慈州刺史〔八〕，充北面行营先锋都校。清泰中，自彰圣都虞候率本军从范延光平邺，以功历郑、陇二州防御使。开运中，由颍州团练使入拜左骁¤大将军。属契丹陷中原，令中朝文武臣僚凡数十人随帐北归〔九〕，时福进预其行。行次镇州，闻戎王已毙，其党尚据镇阳，遂与李筠、白再荣之俦合谋力战，尽逐契丹，据有镇阳。时汉祖已建号於河东，诏以福进为北面行营马步都虞候，寻拜曹州防御使、检校太保。太祖出镇於邺，将谋北伐，奏以福进自随。及太祖入平内难，以辅佐功拜忠武军节度使，不数月，移领镇州。数年之间，北鄙无事。及闻太祖将有事於南郊，拜章入觐，改天平军节度使，加同平章事。未及之任，卒於东京之私第，年六十有六，时显德元年正月也。累赠中书令。
                                                 【一六二七至一六二八页】

    子继筠，仕皇朝，领建武军节度使卒。永乐大典卷一万八千一百三十二。
                                                           【一六二八页】

    刘词，字好谦，元城人。梁贞明中，事故邺帅杨师厚，以勇悍闻。唐庄宗入魏，亦列於麾下，两河之战，无不预焉。同光初，为¤节军使，转剑直指挥使，案：欧阳史作长剑指挥使。寻以忤於权臣，出为汝州小校，凡留滞十余年。清泰初，诏诸道选骁果以实禁¤，繇是得入典禁军。
                                                           【一六二八页】
                            
    晋初，从侯益收汜水关，佐杨光远平邺都，累迁奉国第一军都虞候。後从马全节伐安陆，败淮贼万余¤，晋祖嘉之，授奉国都校，累加检校司空。又从杜重威败安重荣於宗城〔一０〕。及围镇阳，词自登云梯，身先士伍，以功加检校司徒、沁州刺史。时王师方讨襄阳，寻命词兼行营都虞候，襄阳平，迁本州团练使。在郡岁余，临事之暇，必被甲枕戈而卧，人或问之，词曰：“我以勇敢而登贵仕，不可一日而忘本也。若信其温饱，则筋力有怠，将来何以报国也！”
                                                 【一六二八至一六二九页】
                            
    及汉有天下，复为奉国右厢都校，遥领阆州防御使。从太祖平邺，加检校太保。乾佑初，李守贞叛於河中，太祖征之，朝廷以为侍¤步军都指挥使，遥领宁江军节度使，充行营马步都虞候，命分屯於河西。二年正月，守贞遣敢死之士数千，夜入其营，皆怖惧不知所为，唯词神气自若，令於军中曰：“此小盗耳，不足惊也。”遂免胄横戈，叱短兵以击之，贼¤大败而退。自是守贞丧胆，不复有奔突之意。河中平，太祖嘉之，表其功为华州节度使，岁余，移镇邢台。太祖受命，加同平章事。三年秋，改镇河阳。
                                                           【一六二九页】
                            
    显德初，世宗亲征刘崇，词奉命领所部兵随驾，行及高平南，高平，原本作“高中”，今从通监改正。（影库本粘签）遇樊爱能等自北退回，且言官军已败，止词不行，词不听，疾驱而北。世宗闻而嘉之，寻命为随驾都部署，又授河东道行营副部署。其年夏，车驾还京，授永兴军节度使，加兼侍中，行京兆尹。二年冬，以疾卒于镇，年六十有五。赠中书令，★案：欧阳史作赠侍中。据薛史则词以兼侍中赠中书令，非赠侍中也，疑欧阳史误。¤曰忠惠。词发身军校，亟历戎事，常以忠勇自负。洎领藩镇，能靖恭为治，无苛政以挠民，¤以忠惠，议者韪之。
                                                           【一六二九页】
                            
    子延钦，仕皇朝为控鹤厢主。永乐大典卷九千九十九。
                                                           【一六二九页】
                              
    王进，幽州良乡人。少落魄，不事生业，为人勇悍，走及奔马，尝聚党为盗，封境患之。符彦超为河朔郡守，以赂诱置之左右。长兴初，彦超镇安州，属部曲王希全构乱军州，令进¤变状闻於朝廷，明宗赏其捷足，诏隶於军中。洎契丹内寇，战於胶口，进独追擒六十七人，时汉祖总侍¤亲军，知其骁果，擢为马前亲校。汉祖镇河东，或边上警急，令进¤封章达於阙下，自¤至汴，不六七日复焉，繇是恩抚颇厚。继任戎职，累迁至奉国军都指挥使。从太祖入平内难，以功迁虎捷右厢都指挥使，历汝、郑防御使，亦有政声。俄授相州节度使，相州，原本作“桐州”，今从通监改正。（影库本粘签）为政之道，顿减於前，议者惜之。显德元年秋，以疾卒於任。赠检校太师。★永乐大典卷六千三百二十。
                                                           【一六三０页】
                              
    史彦超，云州人也。性骁犷，有胆气，累功至龙捷都指挥使。太祖之赴内难，彦超以本军从。国初，与虎捷都指挥使何徵戍晋州，案欧阳史：彦超迁虎捷都指挥使。与薛史异。会刘崇与契丹入寇，攻围州城月余，是时本州无帅，知州王万敢不协物情，彦超与何徵协力固拒，累挫贼锋。攻击日急，御捍有备，军政甚严，居人无扰。及朝廷遣枢密使王峻总兵为援，寇戎宵遁。太祖嘉其善守之功，赏赐甚厚。未几，授龙捷右厢都指挥使，寻授郑州防御使。刘崇之寇潞州也，车驾亲征，以彦超为先锋都指挥使。高平之战，先登陷阵，以功授华州节度使，先锋如故。大军至河东城下，契丹营於忻、代之间，遥应贼势，诏天雄军节度使符彦卿率诸将屯忻州以拒之。彦卿袭契丹於忻口。彦超以先锋军追蕃寇，离大军稍远，贼兵伏发，为贼所陷。世宗痛惜久之，诏赠太师，示加等也，仍命优恤其家焉。永乐大典卷一万一百八十三。
                                                 【一六三０至一六三一页】
                              
    史懿，字继美，代郡人也。本名犯太祖庙讳，故改焉。案“本名”二句，疑为後人窜入。考懿名匡懿，避宋太祖御名，故去“匡”字。薛史成于开宝六年，不应豫称为太祖，或系宋人读是书者附注于後，遂混入正文也。（旧五代史考异）考建瑭，事唐庄宗为先锋都校，唐书有传。庄宗之伐镇阳，时建瑭为流矢所中而卒，懿时年甫弱冠，庄宗以其父殁於王事，召拜昭德军使，俄迁先锋左右厢都校，俾嗣其家声。天成中，为涿州刺史。晋初，由赵州刺史迁¤州团练使，寻历亳、凤二州防御使。晋祖以其弟翰尚晋国长公主，故尤所注意。天福中，授彰武军节度观察留後。开运初，历澶、贝二镇节度使。三年，移镇泾原。未几，契丹入中原，时四方征镇为戎王所召者，靡不¤至，唯懿坚壁拒命，仍送款於汉祖。汉有天下，就拜检校太尉、同平章事，及赐功臣名号。广顺初，加检校太师、兼侍中，进封¤国公。显德元年春，以抱病归朝，★案东都事略杨廷璋传：周太祖常谕廷璋图泾帅史懿，廷璋屏左右，示以诏书，懿受代入朝，遂免祸。（旧五代史考异）途经洛，卒于其第，年六十二。赠中书令。★永乐大典卷一万一百八十三。
                                                 【一六三一至一六三二页】
                              
    王令温，字顺之，瀛州河间人也。父迪，德州刺史，累赠太子太师。令温少以武勇称，初隶唐庄宗麾下，稍迁厅直军校。明宗之为统帅，尝与契丹战於上谷。明宗临阵马逸，为敌所迫，令温乃以所乘马授明宗，而自力战，飞矢连发，敌兵为之稍¤。及明宗即位，历迁神武彰圣都校。晋初，自淄州刺史迁¤州团练使。及安重荣称兵於镇州，晋祖以令温为行营马军都指挥使，与都帅杜重威败贼於宗城，以功授亳州防御使，寻拜永清军节度使。属契丹来寇，时令温奉诏入朝，契丹遂陷贝州，其家属因没於契丹。晋少帝悯之，授武胜军节度使。未几，移镇延州，又迁灵武。汉有天下，复为永清军节度使，寻改安州。国初，加检校太尉、同平章事。世宗嗣位，迁镇安军节度使，罢镇归阙。显德三年夏，以疾卒，时年六十有二。诏赠侍中。永乐大典卷一万八千一百三十三。
                                                           【一六三二页】
                            
    周密，字德¤，应州神武川人也。初事後唐武皇为军职。庄宗之平常山，明宗之袭汶阳，密皆从征有功。庄宗平梁，授镇州马军都指挥使。明宗即位，累迁河东马步军副都指挥使。晋天福初，除冀州刺史，累官至检校司徒，入为右羽林统军、检校太保。四年秋，授保大军节度使、检校太傅。属部民作乱，密讨平之，寻移镇晋州，加检校太尉。开运中，入拜右龙武统军。三年秋，出镇延州。其年冬，契丹陷中原，延州军乱，立高允权为帅，时密据东城，允权据西城，相拒久之。会汉高祖建义於太原，遣使安抚，密乃弃其城奔於太原，随汉祖归汴，久居於阙下。广顺初，授太子太师致仕。显德元年春卒，时年七十五。
                                                 【一六三二至一六三三页】
                            
    长子锐，仕皇朝为内职。次子广，历诸¤大将军。永乐大典卷一万八千一百三十三。
                                                           【一六三三页】
                              
    李怀忠，字光孝，太原晋阳人。父海，本府军校。怀忠形质魁壮，初事唐庄宗，隶于保¤军。夹城之役，怀忠率先登城，以功补本军副兵马使。庄宗平定山东，累迁保¤军使。天成中，历陕府、许州、沧州都指挥使，遥领辰州刺史。清泰初，以河西蕃部寇钞，命怀忠屯方渠。晋祖受命，以怀忠故人，召典禁兵，三迁护圣左右厢都指挥使，护圣，原本作“祜圣”，今从通监改正。（影库本粘签）遥领寿州节度使、检校太保。未几，为同州节度使、检校太傅。少帝嗣位，入为右羽林统军，改左武¤上将军。广顺中，以太子太傅致仕。三年夏卒，年六十六。诏赠太子太师。★永乐大典卷一万三百九十。
                                                           【一六三三页】
                           
    白文珂，字德温，太原人也。案：洛阳缙绅旧闻记作河东辽州人。（旧五代史考异）曾祖辩。父君成，辽州刺史。文珂初事後唐武皇，补河东牙将，改辽州副使。庄宗嗣位，转振武都指挥使。天成中，镇州节度使王建立表为本州马步军都指挥使，遥授舒州刺史、检校司空，历青州、魏府都指挥使，历瀛、蔚、忻、代四州刺史。领代州日，兼蕃汉马步都部署。汉高祖镇¤门，表为副留守、检校太保。★案洛阳缙绅旧闻记：白中令文珂在代州日，值汉祖授北京留守，河东节度使，代属郡也。中令长子曰廷诲，时为衙内指挥使，每日以事干郡政，汉祖闻之，怒其失教，遂奏之，罢郡。白以属郡路由¤州，遂诣府参谒。汉祖见之，¤其仪貌敦厚，举止闲雅，访以时事，对答有条，汉祖由是大喜，屡开筵宴，命宾客尽欢而罢。时汉祖已奏乞除一人北京副留守，未报，汉祖因奏公乞就除副留守，朝廷可之。（旧五代史考异）汉国初建，授河中节度使、西南面招讨使、检校太傅。汉祖定两京，改天平军节度使，加同平章事。未几，镇陕州，检校太师。会河中李守贞叛，诏充河中府行营都部署。时文珂已老，朝议恐非守贞之敌，乃命太祖西征。河中平，★案洛阳缙绅旧闻记：中令在北京日，素与周祖亲洽，屡召中令谘询戎事，三叛平，周祖德之。（旧五代史考异）文珂授西京留守、河南尹。太祖践阼，加兼中书令，顷之，以太子太师致仕。★案洛阳缙绅旧闻记：中令以年老坚请不已，遂许之，赐肩舆鸠杖，命宰臣备祖筵于板桥，饯之。（旧五代史考异）世宗即位，封晋国公。显德元年，卒於西京，年七十九。辍视朝一日。
                                                 【一六三三至一六三四页】
                           
    子廷诲，仕皇朝，历诸¤将军卒。永乐大典卷二万二千二百十六。
                                                           【一六三四页】
                           
    白延遇，字希望，太原人也。幼畜於晋之公宫，年十三，从晋祖伐蜀，以¤悍见称。晋有天下，历典禁军，累迁至检校司空。天¤中，晋祖在邺，安重荣叛於镇州，帅¤数万诣阙而来，晋祖命杜重威统诸将以御之。时延遇不预其行，乃泣告晋祖，愿以身先，许之。及阵于宗城，延遇率其属先犯之，斩级数十，战既酣，而剑亦折，诸将由是推伏。晋祖闻之，即命中使以宝剑良马赐之。常山平，以功授检校司徒，充马军左厢都校。後出为汾州刺史，迁复州防御使。
                                                 【一六三四至一六三五页】
                           
    国初，加检校太保，寻受代归阙。属太祖亲征兖海，以延遇为先锋都校，兖州平，授齐州防御使。岁余，改兖州防御使。在兖二年，为政有闻，人甚安之，州民数百诣阙，乞立德政碑以颂其美。显德二年冬，世宗命宰臣李谷为淮南道军都部署，乃诏延遇为先锋都校。三年春，帅其所部与韩令坤先入扬州，军声甚振，寻命以别部屯於盛唐，盛唐，原本作“成康”，今从通监改正。（影库本粘签）前後败淮贼万余¤。四年夏，世宗回自寿春，制以廷遇为同州节度使，未赴任，复命帅¤南征。是年冬，以疾卒於濠州城下。诏赠太尉。★永乐大典卷二万二千二百十六。
                                                           【一六三五页】
                           
    唐景思，秦州人也。幼以屠狗为业，善角¤戏。初事伪蜀为军校。唐同光中，庄宗命魏王继岌帅师伐蜀，时景思以所部戍於固镇，首以其城降於继岌，乃授兴州刺史，为贝州行军司马。属契丹攻其城，因陷於幕庭，赵延寿素知其名，令隶於帐下，署为所部壕砦使。
                                                 【一六三五至一六三六页】
                           
    开运末，契丹据中原，以景思为亳州防御使。领事之日，会草寇数万攻围其城，景思悉力以拒之。後数日城陷，景思挺身而出，使人告於邻郡，得援军数百，逐其草寇，复有其城，亳民赖是以济。
                                                           【一六三六页】
                           
    汉初，改授邓州行军司马，常郁郁不得志，後受代归阙。乾佑中，命景思为沿淮巡检使，屡挫淮贼。时史弘肇淫刑黩货，多织罗南北富商杀之，夺其财，大开告密之门。景思部下有仆夫，希求无厌，虽委曲待之，不满其心，一日拂衣而去，见弘肇，言景思受淮南厚赂，私贮器械，欲为内应。弘肇即令亲吏殿三十骑往收之，告者谓收吏曰：“景思多力，十夫之敌也，见便杀之，不然则无及矣。”收骑至，景思迎接。有欲擒之者，景思以两手抱之，大呼曰：“¤哉！景思何罪？设若有罪，死亦非晚，何不容披雪？公等皆丈夫，安忍如此！”都将命释之，引告者面证景思，言受淮南赂，景思曰：“我从人家人并在此，若有十缗贮积，亦是受赂。言我贮甲仗，除官赐外，有一事亦是私贮。”使者搜索其家，唯衣一笥，军籍粮簿而已，乃宽之。景思曰：“使但械系送我入京。”先是，景思别有纪纲王知权者，在京，闻景思被诬，乃见史弘肇曰：“唐景思赤心为国，某服事三十年，孝於父母，义於朋友，被此诬罔，何以伸陈。某请先下狱，愿公追劾景思，免至¤横。”弘肇愍之，令在狱，日与酒食。景思既桎梏就路，颍、亳之人随至京师，¤保证之。弘肇乃令鞫告事者，具伏诬陷，即斩之，遂奏释景思。
                                                 【一六三六至一六三七页】
                           
    显德初，河东刘崇帅¤来寇，世宗亲总六师以御之。及阵於高平，景思於世宗马前距踊数四，且曰：“愿赐臣坚甲一联，以观臣之¤用。”世宗由是知其名，因以高平阵所得降军数千人，署为¤顺指挥，命景思董之，使于淮上。三年春，世宗亲征淮甸，景思继有战功，乃命遥领饶州刺史。未几，改授濠州行刺史，令帅¤攻围濠州。濠州，原本作“灏州”，今从通监改正。（影库本粘签）四年冬，因力战，为贼锋所伤，数日而卒。世宗甚悯之，诏赠武清军节度使。★永乐大典卷六千三百七十一。
                                                           【一六三七页】
                             
    史臣曰：自古为人臣者，望重则必危，功崇则难保，自非贤者，畴能免之？况王邺帅昧明哲之规，周太祖乃雄猜之主，欲无及祸，其可得乎！自福进而下，皆将帅之英也，拥旌作翰，谅亦宜然。唯彦超以捍寇而没，可不谓忠乎！永乐大典卷六千三百七十一。
                                                           【一六三七页】
                                
@
#篇名:旧五代史
#类型:史;北宋
#时代:6

          《旧五代史》卷:一百二十五

    周书十六
      列传第五
                                                           【一六三九页】
                            
    赵晖，字重光，澶州人也。弱冠以骁果应募，始隶於庄宗帐前，与大梁兵经百余战，以功迁马直军使。同光中，从魏王破蜀，命晖分统所部，南戍蛮陬。明宗即位，徵还，授禁军指挥使。
                                                           【一六三九页】
                            
    晋有天下，参掌¤兵，从马全节围安陆，佐杜重威战宗城，皆有功，改奉国指挥使。开运末，以部兵屯於陕，属契丹入汴，慨然有愤激之意。及闻汉祖建义於¤门，乃与部将王晏、侯章戮力¤谋，逐契丹所命官属，据有陕州，即时驰骑闻於汉祖。案通监：契丹主赐赵晖诏，即以为保义留後。晖斩契丹使者，焚其诏，遣支使河间赵矩奉表晋阳。较薛史为详。汉祖乃命晖为保义军节度、陕虢等州观察处置等使。
                                                           【一六三九页】
                            
    汉祖之幸东京，路出于陕，晖戎服朝于路左，手控六飞达于行宫，君臣之义，如旧结焉，旋加检校太尉。乾佑初，移镇凤翔，加同平章事。属王景崇叛据岐山，及期不受代，朝廷即命晖为西南面行营都部署，统兵以讨之。时李守贞叛於蒲，赵思绾据于雍，与景崇皆递相为援，又引蜀军出自大散关，势不可遏。晖领兵数千，数战而胜，然後堑而围之。晖屡使人挑战，贼终不出，乃潜使千余人，於城南一舍之外，擐甲执兵，伪为蜀兵旗帜，循南山而下，诈令诸军声言川军至矣。须臾，西南尘起，城中以为信，乃令数千人溃围而出〔一〕，以为应援，晖设伏而待，一鼓而尽殪之。自是景崇胆破，不复敢出。明年春，拔之，加检校太保、兼侍中。
                                                           【一六四０页】
                            
    国初，就加兼中书令。三年春，拜章请觐，诏从之，入朝授归德军节度使。显德元年，受代归阙，以疾告老，授太子太师致仕，进封秦国公。寻卒于其第，年六十七。制赠尚书令。永乐大典卷一万六千九百九十一。
                                                           【一六四０页】
                            
    王守恩，字保信，太原人。父建立，潞州节度使，封韩王，晋书有传。守恩以门荫，幼为内职，迁怀、¤二州刺史，後历诸¤将军。开运末，契丹陷中原，守恩时因假告归於潞。时潞州节度使张从恩惧契丹之盛，将朝于戎王，以守恩婚家，甚倚信之，乃移牒守恩，请权为巡检使。从恩既去，守恩以潞城归於汉祖，仍尽取从恩之家财。案通监云：从恩以副使赵行迁知留後〔二〕，牒守恩权巡检使，与高防佐之。高防与守恩谋，遣指挥使李万超白昼率¤大噪〔三〕，斩赵行迁，推守恩权知昭义留後。守恩杀契丹使者，举镇来降。宋史李万超传云：张从恩将弃城归契丹，会前骁¤将军王守恩服丧私第，从恩即委以後事遁去。及契丹使至，专领郡务，守恩遂无所预，万超奋然谓其部下曰：“我辈垂饵虎口，苟延旦夕之命，今欲杀使保其城，非止逃生，亦足建勋业，汝曹能乎？”¤皆跃然喜曰：“敢不惟命。”遂率所部大噪入府署，杀其使，推守恩为帅，列状以闻。汉祖从其请，乃命史宏肇统兵，先渡河至潞，见万超，语之曰：“收复此州，公之力也，吾欲杀守恩，以公为帅，可乎？”万超对曰：“杀契丹使以推守恩，盖为社稷计耳，今若贼害于人，自取其利，非宿心也。”宏肇大奇之。（旧五代史考异）汉祖即以守恩为昭义军节度使。汉有天下，移镇¤宁，加同平章事。乾佑初，迁永兴军节度使。时赵思绾已据长安，★思绾，原本作“田绾”，今从通监改正。（影库本粘签）乃改授西京留守。
                                                 【一六四０至一六四一页】
                            
    守恩性贪鄙，委任¤小，以掊敛为务，虽病废残癃者，亦不免其税率，人甚苦之。洛都尝有豪士，为二姓之会，守恩乃与伶人数辈夜造，自为贺客，因获白金数笏而退〔四〕。太祖回自河中，驻军於洛阳，诏以白文珂代之，守恩甚惧。而洛人有曾为守恩非理割剥者，皆就其第，徵其旧物，守恩一一偿之。及赴阙，止奉朝请而已。乾佑末，既杀史弘肇等，汉少帝召¤臣上殿以谕之，时守恩越班而扬言曰：“陛下今日始睡觉矣。”其出言鄙俚如此。
                                                           【一六四一页】
                            
    国初，授左¤上将军。显德初，改右金吾¤上将军，封许国公。二年冬，舁疾归洛而卒。永乐大典卷六千八百五十一。  五代史补：周高祖为枢密，凤翔、永兴、河中三镇反，高祖带职出讨之，回戈路由京洛。时王守恩为留守，以使相自专，乘檐子迎高祖於郊外。高祖遥见大怒，且疾驱入於公馆。久之，始令人传旨，托以方浴。守恩不知其怒，但安坐俟久。时白文珂在高祖麾下，召而谓曰：“王守恩乘檐子俟吾，诚无礼也，安可久为留守，汝宜亟去代之。”文珂不敢违，於是即时礼上。顷之，吏驰去报守恩曰：“白侍中受枢密命，为留守讫。”留守大惊，奔马而归，但见家属数百口皆被逐于通衢中，百姓莫不聚观。其亦有乘便号叫索取贷钱物者。高祖使吏籍其数，立命偿之，家财为之一空。朝廷悚然，不甚为理。
                                                 【一六四一至一六四二页】
                              
    孔知浚，字秀川，徐州滕县人。太子太师致仕¤之犹子也。父延缄，左武¤大将军致仕，年九十余卒。知浚仕梁为天兴军使。同光末，¤镇昭义，昭义，原本作“¤义”，今从通监改正。（影库本粘签）时庄宗用唐朝故事，以黄门为监军，皆恃恩暴横，节将不能制。明宗邺城之变，诸镇多杀监军。时监潞者惧诛，欲诱镇兵谋变，知浚伏甲於室，凌晨监军来谒，执而杀之，军城遂宁。明宗嘉之，洎¤罢镇，以知浚为泽州刺史，入为左骁¤大将军。长兴、清泰中，历唐、复、成三郡刺史。晋高祖即位，用为奉国右厢都指挥使，领舒州刺史，从征范延光於邺，迁宿州团练使，俄改陇州防御使。开运中，移刺凤州，累官至检校太傅。河池据关防之要，密迩邛、蜀，兵少势孤，知浚抚士得宜，人皆尽力，故西疆无牧圉之失。契丹主称制，署滑州节度使。汉祖受命，自镇入朝。隐帝嗣位，授密州防御使，¤岁，以疾受代归朝。广顺三年冬，卒於京师。★永乐大典卷一万八千一百三十三。
                                                 【一六四二至一六四三页】
                            
    王继弘，冀州南宫人。少尝为盗，攻剽闾里，为吏所拘，械系於镇州狱，会赦免死，配隶本军，时明宗作镇，致之麾下。晋高祖为明宗将，署为帐中小校。天¤中，为六宅副使〔五〕。性负气不逊，禁中与同列忿争，出配义州军。岁余，召复内职，迁领禁军。开运末，虏犯中原，继弘时为奉国指挥使〔六〕，从契丹主至相州，遂令以本军戍守。契丹主留高唐英为相州节度使。唐英善待继弘，每候其第，则升堂拜继弘之母，赠遗甚厚，倚若亲戚，又给以兵仗，略无猜忌。会契丹主死，汉祖趋洛，唐英遣使归款，汉祖大悦，将厚待唐英。使未回，继弘与指挥使樊晖等共杀唐英，继弘自称留後，令判官张易奉表于汉祖。人或责以见利忘义，继弘曰：“吾侪小人也，若不因利乘便，以求富贵，毕世以来，未可得志也。”及汉祖征杜重威至德清军，继弘来朝，乃正授节旄。是岁，就加检校太傅。节度判官张易，每见继弘不法，必切言之，继弘以为轻己。乾佑中，因事诬奏杀之，寻又害观察推官张制。汉末，移镇贝州，就加检校太尉。广顺初，加同平章事。三年六月〔七〕，移镇河阳，会永寿节入觐，遇疾卒於京师。诏赠侍中。
                                                           【一六四三页】
                            
    子永昌，仕皇朝，历内诸司使。永乐大典卷六千八百五十一。
                                                           【一六四四页】
                            
    冯晖，魏州人也。始为¤节军士，拳勇骑射，行伍惮之。初事杨师厚为队长，唐庄宗入魏，以银枪¤节为亲军，与梁人对垒河上，晖以犒给稍薄，因窜入南军，梁将王彦章置之麾下。庄宗平河南，晖首罪，赦之。从明宗征潞州，诛杨立有功。又从魏王继岌伐蜀，蜀平，授夔州刺史。时荆州高季兴叛，以兵攻其城，晖拒之，屡败荆军。长兴中，为兴州刺史，以乾渠为治所。会两川叛，蜀人来侵，晖以¤寡不敌，奔归凤翔，朝廷怒其失守，诏於同州衙职安置。
                                                           【一六四四页】
                            
    未几，从晋高祖讨蜀，蜀人守剑门，领部下兵¤越险阻，从他道出於剑门之左掩击之，杀守兵殆尽。会晋祖班师，朝廷以晖为澶州刺史。澶州，原本作“恒州”，今从欧阳史改正。（影库本粘签）晋天福初，范延光据邺叛，以晖为马步都将，孙锐为监军，自六明镇渡河，将袭滑台，寻为官军所败，晖退归邺，为延光城守。明年秋，晖因出战而降，授滑州节度使、检校太傅。邺平，移镇灵武。
                                                           【一六四四页】
                            
    初，张希崇镇灵州，以久在北蕃，颇究边事，数年之间，侵盗并息。希崇卒，未有主帅，蕃部寇钞，无复畏惮，朝廷以晖强暴之名，闻於遐徼，故以命之。及晖到镇，大张宴席，酒¤丰备，¤夷告醉，争陈献贺，晖皆以锦彩酬之，蕃情大悦。党项拓拔彦昭者，州界部族之大者，晖至来谒，厚加待遇，仍为治第，丰其服玩，因留之不令归部。河西羊马，由是易为交市。晖期年得马五千匹，而蕃部归心，朝议患之。案隆平集药元福传：西戎三族攻灵州，命元福佐朔方节度使冯晖讨之。朔方距威州七百里，地无水草，谓之“旱海”。携粮至，晖食尽，诘朝行四十里，而敌骑数万扼要路。晖大惧，遣人致赂求成，虽许，及日中犹未决。晖曰：“奈何？”元福曰：“彼正欲困我耳，察其势，敌虽¤，特依西山而阵者，其精兵也，请以骁锐先薄西山，彼或少怯，当举黄旗为识。”晖善其谋，斩馘殆尽。（旧五代史考异）
                                                 【一六四四至一六四五页】
                            
    晋开运初，桑维翰辅政，欲图大举，以制北戎，命将佐十五人，皆列藩之帅也。唯晖不预其数，乃上章自陈，且言未老可用，而制书见遗。诏报云：“非制书忽忘，实以朔方重地，蕃部窥边，非卿雄名，何以弹压！比欲移卿内地，受代亦须奇才。”晖得诏甚喜，又达情乞移镇¤州，即以节钺授之。行未及¤，又除陕州，晖献马千匹、¤五百头。在陕未几，除侍¤步军都指挥使，兼领河阳，即以王令温为灵武节度使。晖既典禁兵，兼领近镇，为朝廷縻留，颇悔离灵武。及冯玉、李彦韬用事，晖善奉之，未几，复以晖为朔方节度使，加检校太师。汉高祖革命，就加同平章事。隐帝嗣位，加兼侍中。国初，加中书令〔八〕，封陈留王。广顺三年夏，病卒，年六十。追赠¤王。
                                                           【一六四五页】
                            
    子继业，朔方衙内都虞候〔九〕。晖亡，三军请知军府事，因授检校太保，充朔方兵马留後。皇朝乾德中，移於内地，今为同州节度使。永乐大典卷一万八千一百三十三。
                                                 【一六四五至一六四六页】
                            
    高允权，延州人。祖怀迁，案：原本作“怀远”，今从欧阳史改正。（旧五代史考异）本郡牙将。怀迁生二子，长曰万兴，次曰万金〔一０〕，梁、唐之间为延州节度使，卒於镇。允权即万金子也。★“允权即万金子也”以上，原本疑有脱文，今无别本可校，姑仍其旧。（影库本粘签）虽出於将门，不闲武艺，起家为义川主簿，历肤施县令，罢秩归延州之第。
                                                           【一六四六页】
                            
    晋开运末，以周密为延帅，延有东西二城，其中限以深涧。及契丹犯阙，一日，州兵乱，攻密，密固守东城。乱兵既无帅，亦无敢为帅者，或曰：“取高家西宅郎君为帅可也。”是夜未曙，允权方寝，乱军排闼，请知留後事，遂居於西城，与密相拒数日。河东遣供奉官陈光穗宣抚河西，允权乃遣支使李彬奉表太原，周密弃东城而去。汉祖遣使就加允权检校太傅，仍正授旄钺。汉祖入汴，允权屡修贡奉。隐帝即位，加检校太尉、同平章事。
                                                           【一六四六页】
                            
    允权与夏州李彝兴不协，其年李守贞据河中叛，密构彝兴为援，及朝廷用兵夏州，军逼延州，允权上章论列，彝兴亦纷然自诉，朝廷赐诏和解之。太子太师致仕刘景岩，允权妻之祖也，退老於州之别墅。景岩旧事高氏为牙校，亦尝为延帅，甚得民心。景岩以允权婚家後辈，心轻之。允权恒忌其强，是岁冬，尽杀景岩之家，收其家财万计，以谋叛闻，朝廷不能辨。关西贼平，方面例覃恩命，就加允权检校太师。
                                                 【一六四六至一六四七页】
                            
    太祖即位，加兼侍中。广顺三年春卒，其子绍基匿丧久之，又擅主军政，欲邀承袭。观察判官李彬以为不可，当听朝旨。绍基与¤小等恶其异议，乃杀彬，绐奏云：“彬结构内外，谋杀都指挥使及行军副使，自据城池，已诛戮讫，其妻子及诸房骨肉，寻令捕系次。”太祖闻之，诏并释之，仍令都送汝州安置。後朝廷令六宅使张仁谦往巡检，六宅，原本作“大宅”，考通监注，唐有十六宅，五代或称六宅使，今改正。（影库本粘签）绍基乃发丧以闻。辍视朝两日。★永乐大典卷五千五百三十八。
                                                           【一六四七页】
                            
    折从阮，字可久，本名从远，避汉高祖旧名下一字，故改焉。代家云中，父嗣伦，为麟州刺史，累赠太子太师。从阮性温厚，弱冠居父丧，以孝闻。唐庄宗初有河朔之地，以代北诸部屡为边患，起从阮为河东牙将，领府州副使。同光中，授府州刺史。长兴初，入朝，明宗以从阮洞习边事，加检校工部尚书，复授府州刺史。
                                                           【一六四七页】
                            
    晋高祖起义，以契丹有援立之恩，赂以云中、河西之地，从阮由是以郡北属。既而契丹欲尽徙河西之民以实辽东，人心大扰，从阮因保险拒之。晋少帝嗣位，北绝边好，乃遣使持诏谕从阮令出师。明年春，从阮率兵深入边界，连拔十余砦。开运初，加检校太保，迁本州团练使。其年，兼领朔州刺史、安北都护、振武军节度使、契丹西南面行营马步都虞候。
                                                 【一六四七至一六四八页】
                            
    汉祖建号晋阳，引兵南下，从阮率¤归之。寻升府州为永安军〔一一〕，析振武之胜州¤沿河五镇以隶焉，授从阮光禄大夫、检校太尉、永安军节度、府胜等州观察处置等使，仍赐功臣名号。乾佑元年，加特进、检校太师。明年春，从阮举族入觐，朝廷命其子德¤为府州团练使，授从阮武胜军节度使。
                                                           【一六四八页】
                            
    太祖受命，加同平章事，寻移镇滑州，又改陕州。二年冬，授静难军节度使。世宗即位，就加兼侍中，以年老上章请代，优诏许之。显德二年冬，赴阙，行次西京，以疾卒，时年六十四。制赠中书令。永乐大典卷一万八千一百三十三。
                                                           【一六四八页】
                              
    王饶，字受益，庆州华池人也〔一二〕。父柔，以饶贵，累赠太尉。饶沉毅有才干，始事晋高祖。天福初，授控鹤军使，稍迁奉国军校，累加检校尚书左仆射。六年，从杜重威平常山，以功加检校司空，迁本军都校，领连州刺史〔一三〕。时安从进叛于襄阳，晋祖命高行周率兵讨之，以饶为行营步军都指挥使，贼平，授深州刺史。逾年，复入为奉国都校，加检校司徒，领钦州刺史。未几，改本军右厢都指挥使，领阆州团练使。晋末，契丹据中原，汉祖建义于晋阳，寻克复诸夏，唯常山郡为契丹所据。常山，原本作“带山”，今从通监改正。（影库本粘签）时饶在其郡，乃与李筠、白再荣之俦承间窃发，尽逐其党。汉祖嘉之，授¤州观察留後，加光禄大夫，赐爵开国侯，复移授镇国军节度使，加检校太傅。国初，就加同平章事，赐推诚奉义翊戴功臣。显德初，以郊丘礼毕，加检校太尉，移镇贝州。世宗嗣位，加兼侍中，改彰德军节度使。满岁受代，入奉朝请。显德四年冬，以疾卒於京东之私第〔一四〕，年五十九。追封巢国公。饶性宽厚，体貌详雅，所莅藩镇，民皆便之。每接宾佐，必怡声缓气，恂恂如也，故士君子亦以此多之。★永乐大典卷六千八百五十一。
                                                 【一六四八至一六四九页】
                            
    孙方谏，¤州清苑县人也〔一五〕。本名方简，广顺初，以犯庙讳，故改焉。定州西北二百里有狼山，山上有堡，边人赖之以避剽掠之患，因中置佛舍。有尼深意者，俗姓孙氏，主其事，以香火之教聚其徒，声言尸不坏，因复以衣襟，瞻礼信奉，有同其生。方谏即其宗人也，嗣行其教，率¤不食荤茹，其党推之为砦主。
                                                           【一六四九页】
                            
    晋开运初，定帅表为边界游奕使。案宋史孙行友传云：方谏惧主帅捕逐，乃表归朝，因署为东北面招收指挥使，且赐院额曰胜福。每契丹军来，必率其徒袭击之，铠仗畜产所得渐多，人益依以避难焉。易定帅闻于朝，因以方谏为边界游奕使，行友副之。自是捍御侵轶〔一六〕，多所杀获，乘胜入祁沟关，平庸城，破飞狐砦〔一七〕，契丹颇畏之。求请多端，因少不得志，潜通於契丹。戎王之入中原也，以方谏为定州节度使，寻以其将耶律忠代之，改方谏云州节度使。方谏恚愤，与其党归狼山，不受契丹命。
                                                 【一六四九至一六五０页】
                            
    汉初，契丹隳定州城垒，烧¤庐舍，尽驱居民而北，中山为之一空。方谏自狼山率其部¤回保定州，上表请命，汉祖嘉之，即授以节钺，累官至使相。案宋史云：汉授行友易州刺史，行义泰州刺史，弟兄掎角以居，寇每入，诸军镇闭垒坐视，一无所得。
                                                           【一六五０页】
                            
    太祖受命，加兼侍中。未几，改华州节度使。朝廷以其弟行友为定州留後，案宋史云：行友上言，侦得契丹离合，愿得劲兵三千，乘间平定幽州。乃移方谏镇华州，以行友为定州留後。又以弟议案：宋史作行义。（旧五代史考异）为德州刺史，兄弟子侄职内廷者凡数人。世宗嗣位，史彦超代之，车驾驻跸於¤门，方谏自华觐於行在，从大驾南巡，以疾就医於洛下。寻授同州节度使，加兼中书令，未及赴任，以疾卒於洛阳，年六十二。辍视朝两日，诏赠太师。
                                                           【一六五０页】
                            
    其弟行友继为定州节度。皇朝乾德中，以其祆妄惑¤，诏毁狼山佛寺，迁其尼朽骨赴京，遣焚於北郊，以行友为诸¤大将军，自是祆徒遂息焉。永乐大典卷三千五百六十一。
   案续通监长编：建隆二年八月，义成节度使、同平章事孙行友，在镇逾八年，而狼山妖尼深意党益盛。上初即位，行友不自安，累表乞解官归山，上不许，行友惧，乃缮治甲兵，将弃其帑，还据山寨以叛。兵马都监乐继能密奏其事，上遣合门副使武怀节驰骑会镇、赵之兵，伪称巡边，直入定州，行友不之觉。既而出诏示之，令举族归朝，行友仓皇听命。既至，命侍御史李维岳即讯得实。己酉，制削夺行友官爵，禁锢私第，取尼深意尸，焚之都城西北隅。行友弟易州刺史方进，侄保塞军使全晖，皆诣阙待罪，诏释之。（旧五代史考异）
                                                 【一六五０至一六五一页】
                             
    史臣曰：昔晋之季也，敌骑长驱，中原无主，汉祖虽思拯溺，未果图南。赵晖首变陕郊，同扶义举，汉之兴也，晖有力焉，命以作藩，斯无愧矣。守恩乘时效顺，虽有可观，好利残民，夫何足贵！允权、方谏，因版荡之世，窃屏翰之权，比夫画云台之功臣，何相去之远也。永乐大典卷三千五百六十一。
                                                           【一六五一页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百二十六

    周书十七
      列传第六
                                                           【一六五五页】
                            
    冯道，字可道，瀛州景城人。其先为农为儒，不恒其业。道少纯厚，好学能文，不耻恶衣食，负米奉亲之外，唯以披诵吟讽为事，虽大雪拥户，凝尘满席，湛如也。天佑中，刘守光署为幽州掾。守光引兵伐中山，访於僚属，道常以利害箴之，守光怒，置於狱中，寻为人所救免。守光败，遁归太原，监军使张承业辟为本院巡官。承业重其文章履行，甚见待遇。时有周玄豹者，善人伦鉴，与道不洽，谓承业曰：“冯生无前程，公不可过用。”时河东记室卢质闻之曰：“我曾见杜黄裳司空写真图，道之状貌酷类焉，将来必副大用，玄豹之言不足信也。”承业寻荐为霸府从事，俄署太原掌书记，时庄宗并有河北，文翰甚繁，一以委之。
                                                           【一六五五页】
                            
    庄宗与梁军夹河对垒，一日，郭崇韬以诸校伴食数多，主者不办，请少罢减。庄宗怒曰：“孤为¤命者设食都不自由，其河北三镇，令三军别择一人为帅，孤请归太原以避贤路。”遽命道对面草词，将示其¤。道执笔久之，庄宗正色促焉，道徐起对曰：“道所掌笔砚，敢不供职。今大王屡集大功，方平南寇，崇韬所谏，未至过当，阻拒之则可，不可以向来之言，¤动¤议，敌人若知，谓大王君臣之不和矣。幸熟而思之，则天下幸甚也。”俄而崇韬入谢，因道之解焉，人始重其胆量。庄宗即位邺宫，除省郎，充翰林学士，自绿衣赐紫。梁平，迁中书舍人、户部侍郎。丁父忧，持服于景城。案谈苑云：道闻父丧，即徒步见星以行，家人从後持衣囊追及之。（旧五代史考异）遇岁俭，所得俸余，悉赈于乡里，道之所居，唯蓬茨而已，★蓬茨，原本作“逢次”，今从册府元龟改正。（影库本粘签）凡牧宰馈遗，斗粟匹帛，无所受焉。时契丹方盛，素闻道名，欲掠而取之，会边人有备，获免。★永乐大典卷四百三。
                                                 【一六五五至一六五六页】
                             (续)
    明宗入洛，遽谓近臣安重诲曰：“先帝时冯道郎中何在？”重诲曰：“近除翰林学士。”明宗曰：“此人朕素谙悉，是好宰相。”俄拜端明殿学士，端明之号，自道始也。未几，迁中书侍郎、刑部尚书平章事。永乐大典卷一万七千九百三十。凡孤寒士子，抱才业、素知识者，皆与引用，唐末衣冠，履行浮躁者，必抑而置之。有工部侍郎任赞，因班退，与同列戏道於後曰：“若急行，必遗下兔园册。”案：北梦琐言以任赞语为刘岳语。又云：北中村墅多以兔园册教童蒙，以是讥之。然兔园册乃徐、庾文体，非鄙朴之谈，但家藏一本，人多贱之也。郡斋读书志以兔园册为虞世南所作。困学纪闻云：兔园册府三十卷，唐蒋王恽令僚佐杜嗣先仿应科目策，自设问对，引经史为训注。恽，太宗子，故用梁王兔园名其书。（旧五代史考异）    欧阳史云：兔园策者，乡校俚儒教田夫牧子之所诵也。北梦琐言云：兔园策乃徐、庾文体，非鄙朴之谈，但家藏一本，人多贱之。困学纪闻云：兔园册府三十卷，唐蒋王恽令僚佐杜嗣先仿应科目策，自设问对，引经史为训注。恽，太宗子，故用梁王兔园名其书，冯道兔园策谓此也。（殿本）道知之，召赞谓曰：“兔园册皆名儒所集，道能讽之。中朝士子止看文场秀句，便为举业，皆窃取公卿，何浅狭之甚耶！”赞大愧焉。复有梁朝宰臣李琪，每以文章自擅，曾进贺平中山王都表，云“复真定之逆城”。道让琪曰：“昨来收复定州，非真定也。”琪昧於地理，顿至折角。其後百僚上明宗徽号凡三章，道自为之，其文浑然，非流俗之体，举朝服焉。道尤长於篇咏，秉笔则成，典丽之外，义含古道，必为远近传写，故渐畏其高深，由是班行肃然，无浇¤之态。继改门下侍郎、户部吏部尚书、集贤殿弘文馆大学士，加尚书左仆射，封始平郡公。一
                                                 【一六五六至一六五七页】
                            
日，道因上谒既退，明宗顾谓侍臣曰：“冯道性纯俭，顷在德胜寨居一茅庵，与从人同器食，卧则刍¤一束，其心晏如也。及以父忧退归乡里，自耕樵采，与农夫杂处，略不以素贵介怀，真士大夫也。”永乐大典卷四百三。
                                                           【一六五七页】
                            
    天成、长兴中，天下屡稔，朝廷无事。明宗每御延英，留道访以外事，道曰：“陛下以至德承天，天以有年表瑞，更在日慎一日，以答天心。臣每记在先皇霸府日，曾奉使中山，经井陉之险，忧马有蹶失，不敢怠于衔辔。及至平地，则无复持控，果为马所颠仆，几至于损。臣所陈虽小，可以喻大。陛下勿以清晏丰熟，便纵逸乐，兢兢业业，臣之望也。”明宗深然之。佗日又问道曰：“天下虽熟，百姓得济否？”道曰：“谷贵饿农，谷贱伤农，此常理也。臣忆得近代有举子聂夷中伤田家诗云：『二月卖新丝，五月粜秋谷，医得眼下疮，剜¤心头肉。我愿君王心，化作光明烛，不照绮罗筵，偏照逃亡屋。』”明宗曰：“此诗甚好。”遽命侍臣录下，每自讽之。道之发言简正，善于裨益，非常人所能及也。时以诸经舛缪，与同列李愚委学官田敏等，取西京郑覃所刊石经，雕为印板，流布天下，後进赖之。明宗崩，唐末帝嗣位，以道为山陵使，礼毕，出镇同州，同州，原本作“司川”，今从通监改正。（影库本粘签）循故事也。道为政闲澹，狱市无挠。一日，有上介胡饶，本出军吏，性¤犷，因事诟道于牙门，左右数报不应。道曰：“此必醉耳！”因召入，开尊设食，尽夕而起，无挠愠之色。未几，入为司空。
                                                 【一六五七至一六五八页】
                             (续)
    及晋祖入洛，以道为首相。二年，契丹遣使加徽号於晋祖，晋祖亦献徽号于契丹，谓道曰：“此行非卿不可。”道无难色。晋祖又曰：“卿官崇德重，不可深入沙漠。”道曰：“陛下受北朝恩，臣受陛下恩，何有不可！”案杨内翰谈苑云：道与诸相归中书，食讫，外厅堂吏前白道言北使事。吏人色变手战，道取纸一幅，署云：“道去。”即遣写¤进，堂吏泣下。道遣人语妻子，不复归家，即日舍都亭驿，不数日北行。晋祖饯宴，语以家国之故，烦耆德远使，自酌¤酒赐之，泣下。及行，将达西楼，契丹主欲郊迎，其臣曰：“天子无迎宰相之礼。”因止焉，其名动殊俗也如此。案谈苑云：契丹赐其臣牙笏及腊日赐牛头者为殊礼，道皆得之，作诗以纪云：“牛头偏得赐，象笏更容持。”契丹主甚喜，遂潜谕留意，道曰：“南朝为子，北朝为父，两朝皆为臣，岂有分别哉！”道在契丹，凡得所赐，悉以市薪炭，徵其意，云：“北地苦寒，老年所不堪，当为之备。”若将久留者。契丹感其意，乃遣归，道三上表乞留，固遣乃去，犹更住馆中月余。既行，所至留驻，凡两月方出境，左右语道曰：“当北土得生还，恨无羽翼，公独宿留，何也？”道曰：“纵急还，彼以筋¤马，一夕即追及，亦何可脱，但徐缓即不能测矣。”¤乃服〔一〕。四年二月，始至京师。及还，朝廷废枢密使，依唐朝故事，并归中书，其院印付道，事无巨细，悉以归之。寻加司徒、兼侍中，进封鲁国公。晋祖曾以用兵事问道，道曰：“陛下历试诸艰，创成大业，神武睿略，为天下所知，讨伐不庭，须从独断。臣本自书生，为陛下在中书，守历代成规，不敢有一毫之失也。臣在明宗朝，曾以戎事问臣，臣亦以斯言答之。”晋祖颇可其说。道尝上表求退，晋祖不之览，先遣郑王就省，谓曰：“卿来日不出，
                                                 【一六五八至一六五九页】
                            
朕当亲行请卿。”道不得已出焉。当时宠遇，无与为比。
                                                           【一六五九页】
                            
    晋少帝即位，加守太尉，进封燕国公。道尝问朝中熟客曰：“道之在政事堂，人有何说？”客曰：“是非相半。”道曰：“凡人同者为是，不同为非，而非道者，十恐有九。昔仲尼圣人也，犹为叔孙武叔所毁，况道之虚薄者乎！”然道之所持，始终不易。後有人间道於少帝曰：“道好平时宰相，无以济其艰难，如禅僧不可呼鹰耳！”由是出道为同州节度使。岁余，移镇南阳，加中书令。
                                                           【一六五九页】
                            
    契丹入汴，道自襄、邓召入，戎王因从容问曰：“天下百姓，如何可救？”道曰：“此时百姓，佛再出救不得，唯皇帝救得。”其後衣冠不至伤夷，皆道与赵延寿阴护之所至也。是岁三月，随契丹北行，与晋室公卿俱抵常山。俄而戎王卒，永康王代统其¤。及北去，留其族解里以据常山。时汉军愤激，因共逐出解里，寻复其城。道率同列，四出按抚，因事从宜，各安其所。人或推其功，道曰：“儒臣何能为，皆诸将之力也。”通监云：¤推道为节度使，道曰：“我书生也，当奏事而已，宜择诸将为留後。”薛史不言推道为节度，与通监微异。（影库本粘签）道以德重，人所取则，乃为¤择诸将之勤宿者，以骑校白再荣权为其帅，军民由是帖然，道首有力焉。道在常山，见有中国士女为契丹所俘者，出¤装以赎之，皆寄於高尼精舍，後相次访其家以归之。又，契丹先留道与李崧、和凝及文武官等在常山，是岁闰七月二十九日，契丹有伪诏追崧，令选朝士十人赴木叶山行事。契丹麻答召道等至帐所，欲谕之，崧偶先至，知其旨，惧形於色。麻答将以明日与朝士齐遣之，崧乃不俟道，与凝先出，既而相遇於帐门之外，因与分手俱归。俄而李筠等纵火与契丹交¤，鼓槊相及。是日若齐至，与麻答相见，稍或踌躇，则悉为俘矣。时论者以道布衣有至行，立公朝有重望，其阴报昭感，多此类也。
                                                           【一六六０页】
                             (续)
    及自常山入觐，汉祖嘉之，拜守太师。案洛阳缙绅旧闻记：赠大监张公璨，汉祖即位之初为上党戎判。汉祖在北京时，大聚甲兵，禁牛皮不得私贸易及民间盗用之，如有牛死，即时官纳其皮，其有犯者甚¤。及即大位，三司举行请禁天下牛皮法，与河东时同，天下苦之。会上党民犯牛皮者二十余人，狱成，罪俱当死。大监时为判官，独执曰：“主上钦明，三司不合如此起请，二十余人死尚间可，使天下犯者皆衔¤而死乎！且主上在河东，大聚甲兵，须藉牛皮，严禁可也，今为天下君，何少牛皮，立法至于此乎！”遂封奏之。时三司使方用事，执政之地，除冯瀛王外皆恶之，曰：“岂有州郡使敢非朝廷诏¤！”力言於汉祖。汉祖亦怒曰：“昭义一判官，是何敢如此！其犯牛皮者，依¤俱死。大监以非毁诏¤，亦死。”¤未下，独瀛王非时请见。汉祖出，瀛王曰：“陛下在河东时，断牛皮可也，今既有天下，牛皮不合禁。陛下赤子枉死之，亦足为陛下惜。昭义判官，以卑位食陛下禄，居陛下官，不惜躯命，敢执而奏之，可赏不可杀。臣当辅弼之任，使此¤枉害人性命，臣不能早奏，使陛下正，臣罪当诛。”稽首再拜。又曰：“张璨不合加罪，望加¤赦之。”汉祖久之曰：“已行之矣。”冯瀛王曰：“¤未下。”汉祖遽曰：“与赦之。”冯曰：“勒停可乎？”上曰：“可。”由是改其¤，记其略曰：“三司邦计，国法攸依，张璨体事未明，执理乖当，宜停见职，犯牛皮者贷命放之。”大监听¤讫，闻¤云“执理乖当”，尚曰：“中书自不能执理，若一一教外道判官执理，则焉用彼相乎！”（旧五代史考异）乾佑中，道奉朝请外，平居自适。一日，著长乐老自¤云：
        余世家宗族，本始平、长乐二郡，历代之名实，具载於国史家牒。余先自燕亡归
                                                 【一六六０至一六六一页】
                             (续)
    晋，事庄宗、明宗、闵帝、清泰帝，又事晋高祖皇帝、少帝。契丹据汴京，为戎主所
    制，自镇州与文武臣僚、马步将士归汉朝，事高祖皇帝、今上。顾以久叨禄位，备历
    艰危，上显祖宗，下光亲戚。亡曾祖讳凑，累赠至太傅，亡曾祖母崔氏，追封梁国太
    夫人；亡祖讳¤，累赠至太师，亡祖母褚氏，追封吴国太夫人；亡父讳良建，秘书少
    监致仕，累赠至尚书令，母张氏，追封魏国太夫人。
        余阶自将仕郎，转朝议郎、朝散大夫、银青光禄大夫、金紫光禄大夫、特进、开
    府仪同三司。职自幽州节度巡官、河东节度巡官、掌书记，再为翰林学士，改授端明
    殿学士、集贤殿大学士、太微宫使，再为弘文馆大学士，又充诸道盐铁转运使、南郊
    大礼使、明宗皇帝晋高祖皇帝山陵使，再授定国军节度、同州管内观察处置等使，一
    为长春宫使，又授武胜军节度、邓随均房等州管内观察处置等使。官自摄幽府参军、
    试大理评事、检校尚书祠部郎中兼侍御史、检校吏部郎中兼御史中丞、检校太尉、同
    中书门下平章事、检校太师、兼侍中，又授检校太师、兼中书令。正官自行台中书舍
    人，再为户部侍郎，转兵部侍郎、中书侍郎，再为门下侍郎、刑部吏部尚书、右仆射
    ，三为司空，两在中书，一守本官，又授司徒、兼侍中，赐私门十六戟，又授太尉、
    兼侍中，又授戎太傅，又授汉太师。爵自开国男至开国公、鲁国公，再封秦国公、梁
    国公、燕国公、齐国公。食邑自三百户至一万一千户，食实封自一百户至一千八百户
    。勋自柱国至上柱国。功臣名自经邦经邦，原本作“翊邦”，今从册府元龟改正。（
    影库本粘签）致理翊赞功臣至守正崇德保邦致理功臣、安时处顺守义崇静功臣、崇仁
                                                 【一六六一至一六六二页】
                             (续)
    保德宁邦翊圣功臣。
        先娶故德州户掾褚讳¤女，早亡；後娶故景州弓高县孙明府讳师礼女，累封蜀国
    夫人。亡长子平，自秘书郎授右拾遗、工部度支员外郎；次子吉，自秘书省校书郎授
    膳部金部职方员外郎、屯田郎中；第三亡子可，自秘书省正字授殿中丞、工部户部员
    外郎；第四子幼亡；第五子义，自秘书郎改授银青光禄大夫、检校国子祭酒兼御史中
    丞，充定国军衙内都指挥使，职罢改授朝散大夫、左春坊太子司议郎，授太常丞；第
    六子正，自协律郎改授银青光禄大夫、检校国子祭酒兼御史中丞，充定国军节度使，
    职罢改授朝散大夫、太仆丞。长女适故兵部崔侍郎讳衍子太仆少卿名绚，封万年县君
    ；三女子早亡。二孩幼亡〔二〕。唐长兴二年¤，瀛州景城县庄来苏乡改为元辅乡，
    朝汉里为孝行里。洛南庄贯河南府洛阳县三州乡灵台里〔三〕，奉晋天福五年¤，三
    州乡改为上相乡，灵台里改为中台里，时守司徒、兼侍中；又奉八年¤，上相乡改为
    太尉乡，中台里改为侍中里，时守太尉、兼侍中。
        静思本末，庆及存亡，盖自国恩，尽从家法，承训诲之旨，关教化之源，在孝于
    家，在忠于国，口无不道之言，门无不义之货。所愿者下不欺于地，中不欺于人，上
    不欺于天，以三不欺为素。贱如是，贵如是，长如是，老如是，事亲、事君、事长、
    临人之道，旷蒙天恕，累经难而获多福，曾陷蕃而归中华，非人之谋，是天之佑。六
    合之内有幸者，百岁之後有归所，无以珠玉含，当以时服敛，以¤¤葬，及择不食之
    地而葬焉，以不及于古人故。祭以特羊，戒杀生也，当以不害命之物祭。无立神道碑
                                                 【一六六二至一六六四页】
                            
    ，以三代坟前不获立碑故。无请¤号，以无德故。又念自宾佐至王佐及领藩镇时，或
    有微益于国之事节，皆形于公籍。所著文章篇咏，因多事散失外，收拾得者，编于家
    集，其间见其志，其间见其志，原本疑有舛误。考册府元龟所引薛史，与永乐大典同
    ，今仍其旧。（影库本粘签）知之者，罪之者，未知¤寡矣。有庄、有宅、有¤书，
    有二子可以袭其业〔四〕。于此日五盥，日三省，尚犹日知其所亡，月无忘其所能。
    为子、为弟、为人臣、为师长、为夫、为父，有子、有犹子、有孙，奉身即有余矣。
    为时乃不足，不足者何？不能为大君致一统、定八方，诚有愧于历职历官，何以答乾
    坤之施。时开一卷，时饮一杯，食味、别声、被色，老安于当代耶！老而自乐，何乐
    如之！时乾佑三年朱明月长乐老序云。
                                                           【一六六四页】
                            
    及太祖平内难，议立徐州节度使刘¤为汉嗣，遣道与秘书监赵上交、枢密直学士王度等往迎之。道寻与¤自徐赴汴，行至宋州，会澶州军变。枢密使王峻遣郭崇领兵至，屯于衙门外，时道与上交等宿于衙内。是日，¤率左右甲士阖门登楼，诘崇所自，崇言太祖已副推戴。左右知其事变，以为道所卖，皆欲杀道等以自快。赵上交与王度闻之，皆惶怖不知所为，唯道偃仰自适，略无惧色，寻亦获免焉。道微时尝赋诗云：“终闻海岳归明主，未省乾坤陷吉人。”至是其言验矣。案青箱杂记载冯道诗全篇云：莫为危时便怆神，前程往往有期因，终闻海岳归明主，未省乾坤陷吉人。道德几时曾去世，舟车何处不通津，但教方寸无诸恶，狼虎丛中也立身。广顺初，复拜太师、中书令，太祖甚重之，每进对不以名呼。及太祖崩，世宗以道为山陵使。会河东刘崇入寇，世宗召大臣议欲亲征，道谏止之，世宗因言：“唐初，天下草寇蜂起，并是太宗亲平之。”道奏曰：“陛下得如太宗否？”世宗怒曰：“冯道何相少也。”乃罢。及世宗亲征，不令扈从，留道奉太祖山陵。时道已抱疾。及山陵礼毕，奉神主归旧宫，未及¤庙，一夕薨於其第，时显德元年四月十七日也，享年七十有三。世宗闻之，辍视朝三日，册赠尚书令，追封瀛王，¤曰文懿。案：五代通录作¤文愍，见通监考异。
                                                 【一六六四至一六六五页】
                           
    道历任四朝，三入中书，在相位二十余年，以持重镇俗为己任，未尝以片简扰於诸侯。平生甚廉俭，逮至末年，闺庭之内，稍徇奢靡。其子吉，尤恣狂荡，道不能制，识者以其不终令誉，咸叹惜之。永乐大典卷一万七千九百三十。    五代史补：冯道之镇同州也，有酒务吏乞以家财修夫子庙，道以状付判官参详其事。判官素滑稽，因以一绝书之判後云：“荆棘森森绕杏坛，儒官高贵尽偷安，若教酒务修夫子，觉我惭惶也大难。”道览之有愧色，因出俸重创之。  冯瀛王道之在中书也，有举子李导投贽所业，冯相见之，戏谓曰：“老夫名道，其来久矣，加以累居相府，秀才不可谓不知，然亦名道，於礼可乎？”李抗声对曰：“相公是无寸底道字，小子有寸底道字，何谓不可也。”公笑曰：“老夫不惟名无寸，诸事亦无寸，吾子可谓知人矣。”了无怒色。  冯吉，瀛王道之子，能弹琵琶，以皮为弦，世宗尝令弹於御前，深欣善之，因号其琵琶曰“¤殿雷”也。道以其惰业，每加谴责，而吉攻之愈精〔五〕，道益怒，凡与客饮，必使廷立而弹之，曲罢或赐以束帛，命背负之，然後致谢。道自以为戒勖极矣，吉未能悛改，既而益自若。道度无可奈何，叹曰：“百工之司艺而身贱，理使然也。此子不过太常少卿耳。”其後果终於此。
                                                 【一六六五至一六六六页】
                              
    史臣曰：道之履行，郁有古人之风；道之宇量，深得大臣之体。然而事四朝，相六帝，可得为忠乎！夫一女二夫，人之不幸，况於再三者哉！所以饰终之典，不得¤为文贞、文忠者，盖谓此也。永乐大典卷一万七千九百三十。
                                                           【一六六六页】
                                
@
#篇名:旧五代史
#类型:史;北宋
#时代:6

          《旧五代史》卷:一百二十七

    周书十八
      列传第七
                                                           【一六六七页】
                            
    卢文纪，字子持，京兆万年人也。案：以下原本有阙文。长兴末，为太常卿。文纪形貌魁伟，语音高朗，占对铿锵，健於饮啖。奉使蜀川，路由岐下，时唐末帝为岐帅，以主礼待之，观其仪形旨趣，遇之颇厚。清泰初，中书阙辅相，末帝访之於朝，左右曰：“臣见班行中所誉，当大拜者，姚¤、卢文纪、崔居俭耳。”或品藻三人才行，其心愈惑。末帝乃俱书当时清望达官数人姓名，投琉璃¤中，月夜焚香，祷请於天，旭旦以¤挟之，首得文纪之名，次即姚¤。末帝素已期待，欢然命之，即授中书侍郎、同平章事，与姚¤同升相位。时朝廷兵革之後，宗社甫宁，外寇内侵，强臣在境。文纪处经纶之地，无辅弼之谋，所论者爱憎朋党之小瑕〔一〕，所纠者铨选拟抡之微¤。时有蜀人史在德为太常丞，出入权要之门，评品朝士，多有讥弹，乃上章云：“文武两班，宜选能进用。见在军都将校、朝廷士大夫，并请阅试澄汰，能者进用，否者黜退，不限名位高下。”疏下中书，文纪以为非己，怒甚，召谏议大夫卢损为覆状〔二〕，辞旨芜漫，为¤所嗤。
                                                 【一六六七至一六六八页】
                            
    三年夏，晋祖引契丹拒命，既而大军挫衄，官寨受围。八月，亲征，过徽陵，徽陵，原本作“晖陵”，今从五代会要改正。（影库本粘签）拜於阙门，休於仗舍。文纪扈从，帝顾谓之曰：“朕闻主忧臣辱，予自凤翔来，首命卿为宰相，听人所论，将谓便致太平，今寇孽纷纷〔三〕，令万乘自行战贼，於汝安乎？”文纪惶恐致谢。时末帝季年，天夺其魄，声言救寨，其实倦行。初次河阳，召文纪、张延朗谋议。文纪曰：“敌骑¤往忽来，无利则去，大寨牢固，足以枝梧，况已有三处救兵，可以不战而解，使人督促，责以成功，舆驾且驻河桥，详观事势。况地处舟车之要，正当天下之心，必若未能解围，去亦非晚。”会延朗与赵延寿款密，傍奏曰：“文纪之言是也。”故令延寿北行，末帝坐俟其败。★案：欧阳史作文纪劝帝扼桥自守，不听。据薛史，帝因文纪之言而罢亲征，非不听也。（旧五代史考异）
                                                           【一六六八页】
                            
    晋祖入洛，罢相为吏部尚书，再迁太子少傅。少帝嗣位，改太子太傅。汉祖登极，转太子太师。时朝官分司在洛，虽有留台御史，纪纲亦多不整肃，遂¤文纪别令检辖。侍御史赵砺及纠分司朝臣中有行香拜表疏怠者，杨¤怒，凡疾病不在朝谒者，皆与致仕官。时文纪别令检辖之职，颇甚滋章，因疾请假，复为留台所奏，遂以本官致仕。案欧阳史：周太祖入立，即拜司空于家。（旧五代史考异）广顺元年夏卒，年七十六。赠司徒，辍视朝二日。文纪平生积财巨万，及卒，为其子龟龄所费，不数年间，以至荡尽，由是多藏者以为诫焉。★永乐大典卷一万七千九百一十。
                                                 【一六六八至一六六九页】
                            
    马裔孙，字庆先，棣州滴河人。案：以下原本有阙文。唐末帝即位，用为翰林学士、户部郎中、知制诰，赐金紫；未满岁，改中书舍人、礼部侍郎，皆带禁职。寻拜中书侍郎、平章事。裔孙纯儒，性多凝滞，遽登相位，未悉朝廷旧事。初，冯道罢同州入朝，拜司空。唐朝故事，三公为加官，无单拜者，是时朝议率尔命道，制出，或曰“三公正宰相，便合参大政”；又云“合受册”。¤言籍籍。卢文纪又欲祭祀时便令扫除，冯道闻之曰：“司空扫除，职也，吾无所惮。”既而知非乃止。
                                                           【一六六九页】
                            
    刘¤为仆射，性刚，¤情嫉之，乃共赞右常侍孔昭序论行香次第，言：“常侍侍从之臣，行立合在仆射之前。”疏奏，下御史台定例。同光已来，李琪、卢质继为仆射，质性轻脱，不能守师长之体，故昭序轻言。裔孙以¤情不悦刘¤、冯道，欲微抑之，乃责台司，须检则例，而台吏言：“旧不见例，据南北班位，即常侍在前。”俄属国忌，将就列未定，裔孙即判台状曰：“既有援据，足可遵行，各示本官。”刘¤怒，挥袂而退。自後日责台司定例，崔居俭谓南宫同列曰：“从昭序言语，是朝廷人总不解语也。且仆射师长也，中丞大夫就班修敬，常侍班在南宫六卿之下，况仆射乎。已前骑省年深，望南宫工部侍郎如仰霄汉〔四〕，痴人举止，何取笑之深耶！”¤闻居俭言，纷议稍息。文士哂裔孙堂判有“援据”二字，其中书百职，裔孙素未谙练，无能专决，但署名而已。又少见宾客，时人目之为“三不开”，谓口不开、印不开、门不开也。
                                                 【一六六九至一六七０页】
                            
    及太原事起，唐末帝幸怀州，怀州原本作“惟州”，今从通监改正。（影库本粘签）裔孙留司在洛。未几，赵德钧父子有异志，官砦危急，君臣计无所出。俄而裔孙自洛来朝，¤相谓曰：“马相此来，必有安危之策。”既至，献绫三百匹，卒无献可之言。晋祖受命，废归田里。
                                                           【一六七０页】
                            
    裔孙好古，慕韩愈之为人，尤不重佛。及废居里巷，追感唐末帝平昔之遇，乃依长寿僧舍读佛书，冀申冥报，岁余枕籍黄卷中，见华严、楞严，词理富赡，繇是酷赏之，仍抄撮之，相形於歌咏，谓之法喜集〔五〕。又纂诸经要言为佛国记，凡数千言。或嘲之曰：“公生平以傅奕、韩愈为高识，何前倨而後恭，是佛佞公耶？公佞佛耶？”裔孙笑而答曰：“佛佞予则多矣。”
                                                           【一六七０页】
                            
    李崧相晋，用李专美为赞善，裔孙以宾客致仕，专美转少卿，裔孙得太子詹事。晋、汉公卿以裔孙好为文章，皆忻然待之。太祖即位，就加检校礼部尚书、太子宾客，分司在洛。每闭关养素，唯事讴吟著述，嗜八分书，往来酬答，必亲札以¤其墨迹。裔孙将卒之前，¤白虺缘于庭槐，驱之失所在。裔孙感赋¤之文，作槐虫赋以见志。广顺三年秋七月，卒於洛阳。诏赠太子少傅，辍视朝一日。
                                                 【一六七０至一六七一页】
                            
    裔孙初为河中从事，因事赴阙，宿於逻店。其地有上逻神祠，夜梦神见召，待以优礼，手授二笔，其笔一大一小，觉而异焉。及为翰林学士，裔孙以为契鸿笔之兆。旋知贡举，私自谓曰：“此二笔之应也。”洎入中书上事，堂吏奉二笔，熟视大小如昔时梦中所授者。及卒後旬日，有侍婢灵语，一如裔孙声气，处分家事，皆有伦理，时人奇之。永乐大典卷一万七千九百一十。
                                                           【一六七一页】
                            
    和凝，字成绩，汶阳须昌人也。九代祖逢尧，唐高宗时为监察御史，自逢尧之下，仕皆不显。曾祖敞、祖濡，皆以凝贵，累赠太师。父矩，赠尚书令。矩性嗜酒，不拘礼节，虽素不知书，见士未尝有慢色，必罄家财以延接。凝幼而聪敏，姿状秀拔，神彩射人。少好学，书一览者咸达其大义。年十七举明经，至京师，忽梦人以五色笔一束以与之，¤曰：“子有如此才，何不举进士？”自是才思敏赡，十九登进士第。滑帅贺¤知其名，贺¤，原本作“贺¤”，今从通监改正。（影库本粘签）辟置幕下。
                                                 【一六七一至一六七二页】
                            
    凝善射，时¤与唐庄宗相拒於河上，战胡柳陂，¤军败而北，唯凝随之。¤顾曰：“子勿相随，当自努力。”凝泣而对曰：“丈夫受人知，有难不报，非素志也，但恨未有死所。”旋有一骑士来逐¤，凝叱之，不止，遂引弓以射，应弦而毙，¤获免。既而谓诸子曰：“昨非和公，无以至此。和公文武全才而有志气，後必享重位，尔宜谨事之。”遂以女妻之，由是声望益隆。後历郓、邓、洋三府从事。
                                                           【一六七二页】
                            
    唐天成中，入拜殿中侍御史，历礼部、刑部二员外，改主客员外郎、知制诰，寻诏入翰林充学士，转主客郎中充职，兼权知贡举。贡院旧例，放¤之日〔六〕，设棘於门及闭院门，以防下第不逞者。凝令彻棘启门，是日寂无喧者，所收多才名之士，时议以为得人。案渑水燕谈云：范质初举进士，时和凝知贡举，凝尝以宰辅自期，登第之日，名第十三人，及览质文，尤加赏叹，即以第十三名处之，场屋间谓之“传衣¤”，若禅宗之相付授也。後质果继凝登相位。（旧五代史考异）明宗益加器重，迁中书舍人、工部侍郎，皆充学士。
                                                           【一六七二页】
                            
    晋有天下，拜端明殿学士，兼判度支，转户部侍郎，会废端明之职，复入翰林充承旨。晋祖每召问以时事，言皆称旨。五年，拜中书侍郎平章事。六年秋，晋高祖将幸邺都，时襄州安从进反状已彰，凝乃奏曰：“车驾离阙，安从进或有悖逆，安从进，原本作“纵进”，今从欧阳史改正。（影库本粘签）何以待之？”晋高祖曰：“卿意如何？”凝曰：“以臣料之，先人有夺人之心，临事即不及也。欲预出宣¤十数道，密付开封尹郑王，令有缓急即旋填将校姓名，令领兵击之。”★案：洛阳缙绅旧闻记作已命高行周为招讨，张从恩为都监，仍令焦继勋等数人备指使。是晋祖未北征，已命将校矣，与薛史异。（旧五代史考异）晋高祖从之。及闻唐、邓奏报，郑王如所¤，遣骑将李建崇、监军焦继勋等领兵讨焉，相遇於湖阳，从进出於不意，甚讶其神速，以至於败，由凝之力也。少帝嗣位，加右仆射。开运初，罢相守本官，未几，转左仆射。汉兴，授太子太保。国初〔七〕，迁太子太傅。★案：欧阳史作汉高祖时，拜太子太傅，据薛史，凝在汉为太子太保，入周方为太子太傅。（旧五代史考异）显德二年秋，以背疽卒於其第，年五十八。辍视朝两日，诏赠侍中。
                                                 【一六七二至一六七三页】
                            
    凝性好修整，自释褐至登台辅，车服仆从，必加华楚，进退容止伟如也。又好延纳後进，士无贤不肖，皆虚怀以待之，或致其仕进，故甚有当时之誉。平生为文章，长於短歌艳曲〔八〕，尤好声誉。有集百卷，自篆於板，模印数百帙，分惠於人焉。案宋朝类苑：和鲁公凝有艳词一编名香奁集，凝後贵，乃嫁其名为韩¤，今世传韩¤香奁集，乃凝所为也。凝生平著述，分为演纶、游¤、孝弟、疑狱、香奁、¤金六集，自为游¤集序云：“予有香奁、¤金二集，不行於世。”凝在政府避议论，讳其名，又欲後人知，故于游¤集序实之，此凝之意也。（旧五代史考异）
                                                           【一六七三页】
                            
    长子峻，卒於省郎，次子岘，次子岘，原本作“现”，今从宋史改正。（影库本粘签）仕皇朝为司勋员外郎。★永乐大典卷五千七百一十。    案锦绣万花谷：范蜀公蒙求云：和岘，晋相和凝之子。岘生，会凝入翰林，加金紫，知贡举，凝喜曰：“我生平美事，二者¤集，此子宜于我矣。”因名曰三美。（旧五代史考异）
                                                 【一六七三至一六七四页】
                            
    苏禹¤，字玄锡，其先出於武功，近世家高密，今为郡人也。父仲容，以儒学称於乡里，唐末举九经，补广文助教，迁辅唐令，累赠太师。禹¤性谦和，虚襟接物，克构父业，以五经中第，辟辽州¤职，历青、郓从事，转潞、¤管记，累检校官至户部郎中。汉高祖作镇¤门，奏为兼判。开运末，契丹入汴，汉祖即位於晋阳，授中书侍郎平章事。汉祖至汴，兼刑部尚书，俄加右仆射、集贤殿大学士。汉祖大渐，与苏逢吉、杨¤等受顾命，立少主。明年，转左仆射。三年冬，太祖入平内难，禹¤遁入都城，为兵士所掳。翌日，太祖令人求之，既见，抚慰甚至，寻复其位。国初，加守司空，寻罢相守本官。世宗嗣位，封莒国公，未几，受代归第。显德三年正月旦，与客对食之际，暴疾而卒，时年六十二。禹¤纯厚长者，遭遇汉祖，及苏逢吉夷灭，禹¤恬然无咎，时人以为积善之报也。
                                                           【一六七四页】
                            
    子德祥，登进士第，累历台省。永乐大典卷三千三百九十二。
                                                           【一六七四页】
                               (续)
    景范，淄州长山人。案：以下原本有阙文。景范父名初，以户部郎中致仕，见世宗纪。而景范神道碑称为太仆府君，盖其赠官也。碑文可考者，范以明经擢第，为吏于清阳，掾于高密郡，秩满授范县令。周太祖时，为秋曹郎、左司郎中，充枢密直学士，寻转谏议大夫充职〔九〕。世宗之北征也，命为东京副留守。车驾回自河东，世宗以艰於国用，乃以范为中书侍郎平章事、判三司。案：册府元龟载世宗即位，七月癸巳，制曰：“朕自履宸极，思平泰阶，出一令虑下民之未从，行一事惧上玄之罔佑，晨兴夕惕，终岁於兹。虽礼让渐闻兴行，而风雨未之咸若，岂刑政之斯阙，而德教之未孚哉！繇是进用良臣，辅宣元化，虽朕志先定，亦舆情具瞻，爰择佳辰，诞敷明命。枢密院直学士、中大夫、尚书工部侍郎、上柱国、晋阳县开国男、食邑三百户〔一０〕、赐紫金鱼袋景范，昔佐先帝，每罄嘉谟，逮事眇躬，愈倾忠节，奉上得大臣之体，检身为君子之儒。一昨戎辂亲征，皇都是守，赞勋贤於留府，副徵发於行营，军政所需，国用无阙。今则灵台偃革，宣室图功，思先朝欲用之言，成圣考得贤之美，俾参大政，仍掌利权。尔其明听朕言，往敷玄化，予欲则垂象而清品汇，尔则顺天道以序彝伦；余欲恤刑名而息战争，尔则谨宪章而恢庙略。天人之际悬合，军民之事罔渝，则国相之尊，非尔孰处，邦计之重，惟材是臧。勉思倜傥以致君，勿效因循而保位，¤闻成绩，用副虚怀。可正议大夫、中书侍郎平章事，判三司。范为人厚重刚正，无所挠屈，然理繁治剧，非其所长，虽悉心尽瘁，终无称职之誉。世宗知之，因其有疾，乃罢司计。寻以父丧罢相东归。显德三年冬〔一一〕，以疾卒於乡里。案碑文云：年五十有二。（旧五代史考异）优诏赠侍中，官为立碑焉。★永乐大典卷一
                                                 【一六七四至一六七五页】
                              
万七千九百十一。    案：景范神道碑以显德三年十二月立，今尚存。扈载奉敕撰，孙崇望奉敕书，今在邹平县〔一二〕。
                                                           【一六七五页】
                              
    史臣曰：夫以稽古之力，取秉钧之位者，岂常人乎！然文纪¤於货殖，裔孙伤於龌龊，则知全其德者鲜矣。如成绩之文彩，玄锡之履行，景范之纯厚，皆得谓之君子儒矣。以之爰立，何用不臧。永乐大典卷二千三百九十二。
                                                           【一六七六页】
                                
@
#篇名:旧五代史
#类型:史;北宋
#时代:6

          《旧五代史》卷:一百二十八

    周书十九
      列传第八
                                                           【一六七九页】
                             (续)
    王朴，字文伯，东平人也。父序，以朴贵，赠左谏议大夫。朴幼警慧，好学善属文。汉乾佑中，擢进士第，解褐授校书郎，依枢密使杨¤，枢密使，原本作“密区使”今从册府元龟改正。（影库本粘签）馆於¤第。是时汉室¤乱，大臣交恶，朴度其必危，因乞告东归。未几，李业辈作乱，害¤等三族，凡游其门下者，多被其祸，而朴独免。国初，世宗镇澶渊，朝廷以朴为记室。及世宗为开封尹，拜右拾遗，充开封府推官。世宗嗣位，授比部郎中，赐紫。二年夏，世宗命朝廷文学之士二十余人，各撰策论一首，以试其才。时朴献平边策，云：
        唐失道而失吴、蜀，¤失道而失幽、¤，观所以失之由，知所以平之术。当失之
    时，莫不君暗政乱，兵骄民困，近者奸於内，远者叛於外，小不制而至於大，大不制
    而至於僭。天下离心，人不用命，吴、蜀乘其乱而窃其号，幽、¤乘其间而据其地。
    平之之术，在乎反唐、¤之失而已。必先进贤退不肖以清其时，用能去不能以审其材
    ，恩信号令以结其心，赏功罚罪以尽其力，恭俭节用以丰其财〔一〕，徭役以时以阜
    其民。俟其仓廪实、器用备、人可用而举之。彼方之民，知我政化大行，上下同心，
    力强财足，人和将和，有必取之势，则知彼情状者愿为之间谍，知彼山川者愿为之先
    导。彼民与此民之心同，是与天意同；与天意同，则无不成之功。
        攻取之道，从易者始。当今吴国，东至海，南至江，可挠之地二千里。从少备处
    先挠之，备东则挠西，备西则挠东，必奔走以救其弊，奔走之间，可以知彼之虚实、
    ¤之强弱，攻虚击弱，则所向无前矣。勿大举，但以轻兵挠之。★挠之，原本作“饶
                                                 【一六七九至一六八０页】
                            
    之”，今从通监改正。（影库本粘签）彼人怯，知我师入其地，必大发以来应，数大
    发则必民困而国竭，一不大发则我获其利，彼竭我利，则江北诸州，乃国家之所有也
    。既得江北，则用彼之民，扬我之兵，江之南亦不难而平之也。如此，则用力少而收
    功多，得吴，则桂、广皆为内臣，岷、蜀可飞书而召之，如不至，则四面并进，席卷
    而蜀平矣。吴、蜀平，幽可望风而至。唯¤必死之寇，不可以恩信诱，必须以强兵攻
    之，但亦不足以为边患〔二〕，可为後图，候其便则一削以平之。
        方今兵力精练，器用具备，¤下知法，诸将用命，一稔之後，可以平边，此岁夏
    秋，便可於沿边贮纳。臣书生也，不足以讲大事，至於不达大体，不合机变，望陛下
    宽之。案东都事略：时朴与徐台符、窦仪同议。世宗览之，愈重其器识。未几，迁左谏议大夫，知开封府事。
                                                 【一六八０至一六八一页】
                             (续)
    初，世宗以英武自任，喜言天下事，常愤广明之後，中土日蹙，值累朝多事，尚未克复，慨然有包举天下之志。而居常计事者，多不谕其旨，唯朴神气劲峻，性刚决有断，凡所谋画，动惬世宗之意，繇是急於登用。寻拜左散骑常侍，充端明殿学士，知府如故。是时，初广京城，朴奉命经度，凡通衢委巷，广袤之间，靡不由其心匠。及世宗南征，以朴为东京副留守，车驾还京，改户部侍郎兼枢密副使。未几，迁枢密使、检校太保。顷之。丁内艰，寻起复授本官。四年冬，世宗再幸淮甸，兼东京留守，京邑庶务，悉以便宜制之，案默记引闲谈录云：朴性刚烈，大臣藩镇皆惮之。世宗收淮南，俾朴留守。时以街巷隘狭，例从展拓，朴怒乡校弛慢，于通衢中鞭背数十，其人忿然叹曰：“宣补乡虞候，岂得便从决。”朴微闻之，命左右擒至，立毙于马前。世宗闻之，笑谓近臣曰：“此大愚人，去王朴面前夸宣补乡虞候，宜其死矣。”（旧五代史考异）比及还跸，都下肃如也。六年三月，世宗令树斗门於汴口，不¤时而归朝。是日，朴方过前司空李谷之第，★李谷，原本作“李¤”，今从通监改正。（影库本粘签）交谈之顷，疾作而仆於座，遽以肩舆归第，是夕而卒，时年四十五。★案默记云：王朴仕周世宗，制礼作乐，考定声律，正星历，修刑统，百废俱起。又取三关，取淮南，皆朴为谋。然事世宗才四年耳，使假之寿考，安可量也。（旧五代史考异）世宗闻之骇愕，即时幸其第，及柩前，以所执玉钺卓地而恸者数四。赠赙之类，率有加等，优诏赠侍中。★案宋史王¤传：朴卒，世宗幸其第，召见诸孤，以¤为东头供奉官。默记云：周世宗于禁中作功臣阁，画当时大臣如李谷、郑仁诲之属。太祖即位，一日过功臣阁，风开半门，正与朴象相对，太祖望见，却立耸然，整御袍
                                                 【一六八一至一六八二页】
                            
襟带，磬折鞠躬。左右曰：“陛下贵为天子，彼前朝之臣，礼何过也？”太祖以手指御袍云：“此人在，朕不得此袍著。”其敬畏如此。（旧五代史考异）
                                                           【一六八二页】
                            
    朴性敏锐，然伤於太刚，每稠人广座之中，正色高谈，无敢触其锋者，故时人虽服其机变而无恭懿之誉。其笔述之外，多所该综，至如星纬声律，莫不毕殚其妙，所撰大周钦天历及律准，并行於世。永乐大典卷一万八千一百二十三。  五代史阙文：周显德中，朴与魏仁浦俱为枢密使。时太祖皇帝已掌禁兵，一日，有殿直乘马误冲太祖导从，太祖自诣密地，诉其无礼。仁浦令微院勘诘，朴谓太祖曰：“太尉名位虽高，未加使相。殿直，廷臣也，与太尉比肩事主，太尉况带职，不宜如此。”太祖唯唯而出。臣谨按，朴之行事，传於人口者甚¤，而史氏缺书。臣闻重修太祖实录，已於李谷传中见朴遗事，今复补其大者。况太祖、太宗在位，每称朴有上辅之器，朝列具闻。
                                                           【一六八二页】
                            
    杨凝式，华阴人也。案游宦纪闻载凝式年谱云：唐咸通十四年癸巳，凝式是年生，故题识多自称癸巳人。又，别传云：凝式，字景度。（旧五代史考异）父涉，唐末梁初，再登台席，★案欧阳史杨涉传云：祖收，父严。吴缜纂误云：收与严乃兄弟，非父子也。又，游宦纪闻载杨氏家谱云：唐修行杨氏，系出越公房，本出中山相结，次子继生洛州刺史晖，晖生河间太守恩，恩生越恭公钧，出居冯翊，至藏器徙浔阳。唐相杨收之父曰遗直，生四子，名皆从“又”，曰发、假、收、严，以四时为义，故发之子名皆从“木”，假之子从“火”，收之子从“金”，严之子从“水”。严生涉，涉生凝式，而收乃藏器之兄、涉之伯也。新五代史记唐六臣传乃以收为涉之祖、严之父，非也。（旧五代史考异）罢相守左仆射卒。凝式体虽蕞眇，而精神颖悟，★案宣和书谱云：凝式形貌寝¤，然精神矍然，腰大于身。（旧五代史考异）富有文藻，大为时辈所推。唐昭宗朝，登进士第，解褐授度支巡官，再迁秘书郎，直史馆。梁开平中，为殿中侍御史、礼部员外郎、三川守，齐王张宗¤见而嘉之，请以本官充留守巡官。梁相赵光裔素重其才，奏为集贤殿直学士，改考功员外郎。
                                                 【一六八二至一六八三页】
                            
    唐同光初，授比部郎中、知制诰。寻以心疾罢去，改给事中、史馆修撰，判馆事。明宗即位，拜中书舍人，复以心疾不朝而罢。长兴中，历右常侍、工户二部侍郎〔三〕，案：别传作工、礼、户三部侍郎。（旧五代史考异）以旧恙免，改秘书监。清泰初，迁兵部侍郎。唐末帝按兵於怀覃，凝式在扈从之列，颇以心恙¤哗於军砦，末帝以其才名，优容之，诏遣归洛。
                                                           【一六八三页】
                            
    晋天福初，改太子宾客，寻以礼部尚书致仕，闲居伊、洛之间，恣其狂逸，多所干忤，自居守以降，咸以俊才耆德，莫之责也。¤开运中，宰相桑维翰知其绝俸，艰於家食，奏除太子少保，分司於洛。案：游宦纪闻引杨凝式传所载仕梁、仕¤年月，皆与薛史异。汉乾佑中，历少傅、少师。太祖总政，凝式候於军门，且以年老不任庶事上诉〔四〕，太祖特为奏免之。广顺中，表求致政，寻以右仆射得请。显德初，改左仆射，又改太子太保，并悬车。元年冬，卒於洛阳，年八十五。案：别传作八十二。（旧五代史考异）诏赠太子太傅。
                                                 【一六八三至一六八四页】
                             (续)
    凝式长於歌诗，案别传云：凝式诗什，亦多杂以诙谐，少从张全义辟，故作诗纪全义之德云：“洛阳风景实堪哀，昔日曾为瓦子堆。不是我公重葺理，至今犹自一堆灰。”他类若此。张从恩尹洛，凝式自汴还，时飞蝗蔽日，偶与之俱，凝式先以诗寄曰：“押引蝗虫到洛京，合消郡守远相迎。”从恩勿怪也。然凝式诗句自佳，其题壁有“院似禅心静，花如觉性圆”，清丽可喜。（旧五代史考异）善於笔札，洛川寺观蓝墙粉壁之上，题纪殆遍，★案别传云：凝式虽仕历五代，以心疾闲居，故时人目以“风子”。其笔迹遒放，宗师欧阳询与颜真卿，而加以纵逸。既久居洛，多遨游佛道祠，遇山水胜概，流连赏咏，有垣墙圭缺处，顾视引笔，且吟且书，若与神会，率宝护之。其号或以姓名，或称癸巳人，或称杨虚白，或称希维居士，或称关西老农。其所题後，或真或草，不可原诘，而论者谓其书自颜中书後一人而已。  其佯狂之¤甚著，卜第于尹京之侧，遇入府，前舆後马，犹以为迟，乃策杖徒行，市人随笑之。尝迫冬，家人未挟纩，会有故人过洛，赠以¤五十两，绢百端，凝式悉留之修行尼舍，俾造¤以施崇德、普明两寺饭僧，其家虽号寒¤饥，而凝式不屑屑也。留守闻其事，乃自制衣给米遗之，凝式笑谓家人曰：“我固知留守必见周也。”每旦起将出，仆请所之，杨曰：“宜东游广爱寺。”仆曰：“不若西游石壁寺。”凝式举鞭曰：“姑游广爱。”仆又以石壁为请，凝式乃曰：“姑游石壁。”闻者拊掌。（旧五代史考异）时人以其纵诞，有“风子”之号焉。★永乐大典卷六千五十二。    五代史补：杨凝式父涉为唐宰相。太祖之篡唐祚也，涉当送传国玺，时凝式方冠，谏曰：“大人为宰相，而国家至此，不可谓之无过，而更手持天子印绶以付他人，保富贵，其如千载
                                                 【一六八四至一六八五页】
                             (续)
之後云云何？其宜辞免之。”时太祖恐唐室大臣不利於己，往往阴使人来探访¤议，缙绅之士，及祸甚¤，涉常不自保，忽闻凝式言，大骇曰：“汝灭吾族。”於是神色沮丧者数日。凝式恐事泄，即日遂佯狂，时人谓之“杨风子”也。    案：游宦纪闻载杨凝式年谱、家谱、传，与正史多异同，今附录以备参考。其年谱云：唐咸通十四年癸巳，是年凝式生，故题识多自称癸巳人。唐天佑四年丁卯，是年夏，朱全忠篡唐，凝式谏其父唐相涉，宜辞押宝使。涉惧事泄，凝式自此遂佯狂，时年三十五〔五〕。五代史补言时年方弱冠，误也。晋天福四年己亥三月，有洛阳风景四绝句诗，年六十七。据诗云，“到此今经三纪春”，盖自丁卯至己亥实三十年，则自全忠之篡，凝式即居洛矣。真迹今在西都唐故大圣善寺胜果院东壁，字画尚完。亦有石刻，书侧有画象，亦当时画。又广爱寺西律院有壁题云“後岁六十九”，亦当是此年所题。此书凡两壁，行草大小甚多，真迹今存，但多漫暗，故无石刻。天福六年辛丑，是年六月有天宫寺题名，称太子宾客，时年六十九。真迹今在此寺东序，题维摩诘後，又吏部郎荣辑家有石刻一帖，无年，但云“太子宾客杨凝式莫春奉板舆至自真原”等语。其末云“清和之月复至”，当是此年前後也。天福七年壬寅，是年有真定智大师诗二首，时年七十；真迹在文潞公家，刻石在从事郎苏太宁家。晋开运元年甲辰，是年岁在甲辰四月十五日，有看花八韵，时年七十二，题于洛阳一僧舍，书胜上云：“维晋九载。”今刻石在湖州前殿中侍御史刘焘家。开运二年乙巳，是年五月，于天宫寺题壁论维摩经等语，八月再题“太子少保，时年七十三”，真迹今在此寺东序。并辛丑题同刻石。开运四年丁未，是年二月并七月〔六〕，有寄惠才大师左郎中诗三首，称
                                                 【一六八五至一六八六页】
                             (续)
“会同丁未岁”。会同即契丹入晋改元之号也，时年七十五，称太子少傅。真迹在文潞公家，刻石在苏太宁家。周广顺三年癸丑，是年于长寿寺华严东壁题名，时年八十一。後又题“院似禅心静”等二诗，称太子少师，亦应此年真迹，今为人移去，石刻亦不存，人或得旧本耳。又有与其从子侍御者家问二帖，後题广顺癸丑岁孟夏月，真迹在洛阳士人家。又有判宅契五十余字，在洛阳故职方郎李氏家者刻之，无年，但称七月十六日，太子少师杨草名，亦应是广顺中也。又家谱云：唐修行杨氏，系出越公房，本出中山相结，次子继生洛州刺史晖，晖生河间太守恩，恩生越恭公钧，出居冯翊，至藏器徙浔阳。唐相杨收之父曰遗真〔七〕，生四子，名皆从“又”，曰发、假、收、严，以四时为义，故发之诸子名皆从“木”，假之子从“火”，收之子从“金”，严之子从“水”。严生涉，涉生凝式，而收乃藏器之兄、涉之伯也。新五代史记唐六臣传乃以收为涉之祖〔八〕、严之父，非也。又传云：杨凝式，字景度，隋越公素之後，唐相涉之子也。天姿警悟，工草隶，善属文。昭宗时第进士，为度支巡官，再迁秘书郎，直史馆。梁开平中，为殿中侍御史、礼部员外郎，去从西都张全义辟，为留守巡官。梁相赵光裔器其才，奏为集贤殿直学士，改考功员外郎。唐同光初，以比部郎中知制诰，改给事中、史馆修撰，判馆事。明宗立，拜中书舍人。长兴中，历右散骑常侍、工礼户三侍郎，後以疾免，改秘书监。清泰初，迁兵部侍郎，复以疾归洛。晋天福中，迁太子宾客，寻除礼部尚书致仕。开运中，宰相桑维翰表起为太子少保分司。汉乾佑中历少傅、少师。周广顺中，再请老，以尚书右仆射致仕，显德初改左仆射、太子太保。元年冬，薨於洛阳，年八十二，赠太子太傅。初，凝式父、祖
                                                           【一六八六页】
                            
，世显於唐，至涉相哀帝，时方贼臣陵慢，王室残荡，贤人多罹患。涉受命，泣语凝式曰：“世道方极，吾婴网罗不能去，祸将及，且累汝。”朱全忠篡唐，涉当送传国宝，凝式谏曰：“尊为宰相而国至此，不为无过，乃更持天子印绶与人，虽保富贵，如千载史笔何！”时全忠恐唐室旧臣，不利于己，往往阴访¤情，疑贰之间，及祸者甚¤。涉常不自保，忽闻凝式言，大惊曰：“汝灭吾族矣。”凝式恐事泄，因佯狂，而涉以谦持，终免梁祸。尹洛者皆当时王公，凝式或傲然不以为礼，尹亦以其耆俊狂直，不之责也。凝式本名家，既不遇时，而唐、梁之际，以节义自立，襟量宏廓，竟免五季之祸，以寿考终。洛阳诸佛宫书迹至多，本朝兴国中，三川大寺刹，率多颓圮，翰墨所存无几，今有数壁存焉。士大夫家亦有爱其书帖，皆藏¤以为清玩。世以凝式行书颇类颜鲁公，故谓之颜、杨云。（孔本）
                                                 【一六八六至一六八七页】
                            
    薛仁谦，字守训，代居河东，近世徙家於汴，今为浚仪人也。父延鲁，仕唐为汝州长史，累赠吏部尚书。仁谦谨厚廉恪，深通世务，梁邺王罗绍威甚重之，累署府职。唐庄宗即位於魏，授通事舍人。梁开平中，聘于吴，得使乎之体。迁¤尉少卿、引进副使，累加检校兵部尚书。长兴中，转客省使、鸿胪少卿，出为建雄军节度副使，进阶光禄大夫、检校左仆射，改光禄少卿。晋天福初，授检校司空、河中节度副使，归朝为¤尉、太仆二卿。丁继母忧，居丧制满，授司农卿。汉乾佑中，以本官致仕。周初，改太子宾客致仕，仍加检校司徒，进封侯爵。显德三年冬，以疾终，年七十八。赠工部尚书。初，仁谦随庄宗入汴也，有旧第为梁朝六宅使李宾所据，李宾，原本作“李彬”，今从册府元龟改正。（影库本粘签）时宾远适，而仁谦复得其第。或告云，宾之家属厚藏金帛在其第内，仁谦立命宾亲族尽出所藏而後入焉。论者美之。
                                                           【一六八七页】
                            
    子居正，皇朝门下侍郎平章事。永乐大典卷二万一千三百六十七。
                                                           【一六八八页】
                            
    萧愿，字惟恭，梁宰相顷之子也。顷，明宗朝终於太子少保，唐书有传。初，愿之曾祖仿，唐僖宗朝入相，接客之次，愿为儿童戏，效传呼之声。仿谓客曰：“余岂敢以得位而喜，所幸奕世寿考，吾今又有曾孙在目前矣。”愿弱冠举进士第，解褐为校书郎，改畿尉、直史馆、监察殿中侍御史，迁比部员外、右司郎中、太常少卿。明宗朝祀太微宫，愿乘醉预公卿之列，为御史所弹，左迁右赞善大夫。未几，授兵部郎中，复金紫。丁内艰，服阕，自左司郎中拜右谏议大夫，历给事中、右常侍、秘书监，改太子宾客。广顺元年春卒。赠礼部尚书。
                                                           【一六八八页】
                            
    愿性纯谨，承事父母，未尝不束带而见。然性嗜酒无节，职事弛慢。为兵部郎中日，常掌告身印，覃恩之次，颇怠职司，父顷为吏部尚书，代愿视印篆，其散率如此。愿卒时年七十余，其母犹在，一门寿考，人罕及者。永乐大典卷五千二百二十五。
                                                           【一六八八页】
                            
    卢损，其先范阳人也，近世任於岭表。父颖，游宦於京师。损少学为文，梁开平初，举进士，性颇刚介，以高情远致自许。与任赞、刘昌素、薛钧、高总同年擢第，所在相诟，时人谓之“相骂榜”。及任赞、刘昌素居要切之地，而损自异，不相亲狎。时左丞李琪素薄刘昌素之为人，常善待损。琪有女弟眇，长年婚对不售，乃以妻损。损慕琪声称纳之，及琪为辅相，致损仕进。梁贞明中，累迁至右司员外郎。唐天成初，由兵部郎中、史馆修撰转谏议大夫。屡上书言事，词理浅陋，不为名流所知。清泰中，卢文纪作相，密与损参议时政。
                                                 【一六八八至一六八九页】
                            
    初，长兴中，唐末帝镇河中，损尝为加恩使副，及末帝即位，用为御史中丞。拜命之日，以自前宪司不能振举纲领，俾风俗颓坏，乃大为条奏，而有“平明放钥，日出守端”之语，大为士人嗤鄙。有顷，误详赦书，失出罪人，停任。晋天福中，复为右散骑常侍，转秘书监，大失所望，即拜章辞位，乃授户部尚书致仕，退居颍川。时少保李¤年将八十，善服气导引，损以¤遐龄有道术〔九〕，酷慕之。仍以颍川逼於城市，乃卜居阳翟，诛茅种药，山衣野服，逍遥於林圃之间，出则柴车鹤氅，自称具茨山人。晚年与同辈五六人，於大隗山中疏泉凿坯为隐所，誓不复出山，久之，齿发不衰，似有所得。广顺三年秋卒，时年八十余。赠太子少傅。永乐大典卷二千二百十二。
                                                           【一六八九页】
                              
    王仁裕，字德辇，天水人。少孤，不从师训，年二十五，方有意就学。一夕梦剖其肠胃，引西江水以浣之，又睹水中砂石，皆有篆文，因取而吞之。及寤，心意豁然，自是资性绝高。案：此下有阙文。舆地纪胜云：王仁裕知贡举时，所取进士三十三人，皆一时名公卿，李¤、王溥为冠。（旧五代史考异）有诗万余首，勒成百卷，目之曰西江集，盖以尝梦吞西江文石，遂以为名焉。後为兵部尚书、太子少保，卒。★册府元龟卷八百九十三。    五代史补：王尚书仁裕，乾佑初，放一榜二百一十四人，乃自为诗云：“二百一十四门生，春风初动羽毛轻，掷金换¤天边桂，凿壁偷将榜上名。”陶谷为尚书，素好恢谐，见诗佯声曰：“大奇，大奇，不意王仁裕今日做贼头也。”闻者皆大笑。    案舆地纪胜：仁裕所著有紫泥集、西江集、入洛记，共百卷。（旧五代史考异）
                                                 【一六八九至一六九０页】
                              
    裴羽，字用化，唐僖宗朝宰相贽之子也。羽少以父任为河南寿安尉。入梁，迁御史台主簿，改监察御史。唐明宗时，为吏部郎中，使于闽，遇飓风，飘至钱塘。时安重诲用事，削夺吴越封爵，羽被留于钱塘。後吴越复通中国〔一０〕，羽始得还。晋初，累迁礼部侍郎、太常卿。广顺初，为左散骑常侍，卒。赠工部尚书。案：欧阳史作户部尚书。（旧五代史考异）羽之使闽也，正使陆崇卒于道〔一一〕，羽载其丧还，归其¤装，时人义之。★永乐大典卷三千二百一。
                                                           【一六九０页】
                            
    段希尧，河内人也。案：宋史段思恭传作泽州晋城人。（旧五代史考异）祖约，定州户掾，赠太常少卿。父昶，晋州神山县令，累赠太子少保。希尧少有器局，累历州县。唐天成中，为¤州录事参军，会晋高祖作镇于邺，闻其勤干，奏改¤州纠曹。及晋祖镇太原，辟为从事。清泰中，晋祖总戎于代北，一日军乱，遽呼万岁，晋高祖惑之。希尧曰：“夫兵犹火也，弗戢将自焚。”遽请戮其乱首，乃止。
                                                 【一六九０至一六九一页】
                            
    明年，晋祖将举义於太原，召宾佐谋之，希尧极言以拒之，晋祖以其纯朴，弗之咎也。晋祖龙飞，霸府旧僚皆至达官，唯希尧止授省郎而已。天福中，稍迁右谏议大夫，寻命使於吴越。及乘舟泛海，风涛暴起，¤师仆从皆相顾失色，希尧谓左右曰：“吾平生履行，不欺暗室，昭昭天鉴，岂无佑乎！汝等但以吾为托，必当无患。”言讫而风止，乃获利涉。使回，授莱州刺史、检校尚书右仆射，未赴任，改怀州。六年秋，移棣州刺史兼榷盐矾制置使。少帝嗣位，加检校司空。开运中，历户部、兵部侍郎。汉初，迁吏部侍郎，判东西两铨事。东西两铨，原本作“东西铨”，今从五代会要改正。（影库本粘签）国初，拜工部尚书。世宗嗣位，转礼部尚书。显德三年夏，卒於洛阳，时年七十九。赠太子少保。
                                                           【一六九一页】
                            
    子思恭，右谏议大夫。永乐大典卷一万六千三百一十。
                                                           【一六九一页】
                            
    司徒诩，字德普，清河郡人也。父伦，本郡督邮，以清白称。诩少好读书，通五经大义，弱冠应乡举，不第。唐明宗之镇邢台，诩往谒之，甚见礼遇，命试吏於邯郸，历永年、项城令，皆有能名。长兴初，唐末帝镇河中，奏辟为从事。未几，徵拜左补阙、史馆修撰。秦王从荣之开府也，朝廷以诩为户部员外郎，充河南府判官。秦王遇害，以例贬宁州司马。清泰初，入为兵部员外郎。
                                                 【一六九一至一六九二页】
                            
    晋祖践祚，改刑部郎中，充度支判官、枢密直学士，由兵部郎中迁左谏议大夫、给事中，充集贤殿学士判院事，转左散骑常侍、工部侍郎，历知许、齐、亳三州事。汉初，除礼部侍郎，凡三主贡举，自起部贰卿，不数年间，¤历六曹，由吏部侍郎太子宾客。世宗即位，授太常卿。时世宗留意於雅乐，议欲考正其音，而诩为足疾所苦，居多假告，遂命以本官致仕。显德六年夏，卒於洛阳之私第，年六十有六。赠工部尚书。
                                                           【一六九二页】
                            
    诩善谈论，性嗜酒，喜宾客，亦信浮屠之教。汉乾佑中，尝使于吴越，航海而往，至渤¤之中，睹水色如墨，如墨，原作“如黑”，今从册府元龟改正。（影库本粘签）舟人曰：“其下龙宫也。”诩因炷香兴念曰：“龙宫珍宝无用，俟回棹之日，当以金篆佛书一帙，用伸贽献。”洎复经其所，遂以经一函投於海中。俄闻梵呗丝竹之音，喧於船下，舟人云：“此龙王来迎其经矣。”同舟百余人皆闻之，无不叹讶焉。★永乐大典卷二千一百二十八。
                                                           【一六九二页】
                           
    边蔚，字得升，长安人。父操，华州下¤令，案宋史：边¤，华州郑人也。曾祖颉，石泉令。祖操，下¤令。父蔚，太常卿。（旧五代史考异）累赠太子少师。蔚幼孤，笃学，有乡里誉，从交辟，历晋、陕、华三府从事。唐庄宗之伐蜀，大军出於华下，时属华方阙帅，蔚为记室，诏令权领军府事，供亿军储，甚有干济之称。及明宗入洛，遣李冲¤诏於关右〔一二〕，尽诛阉官。冲性深刻，而华人有为阉官所累者，冲欲尽戮之，蔚以理救护，获免者甚¤。毛璋之镇¤宁，奏为廉判。时璋为麾下所惑，有跋扈之意。蔚因乘间极言，谕以逆顺之理，璋即时遣妻子入贡〔一三〕。朝廷以蔚有赞画之效，赐以金紫，改许州戎判。晋天福初，自泾州戎幕徵拜虞部员外郎、盐铁判官，历开封、广晋少尹。晋少帝嗣位，拜左散骑常侍，判广晋府事，转工、礼二部侍郎〔一四〕，再知开封府事。开运初，出为亳州防御使，为政清肃，亳民感之。岁余，入为户部侍郎。汉初，拜御史中丞，转兵部侍郎。太祖受命，复知开封府事，迁太常卿，後以足疾辞位。显德二年冬，卒於家，时年七十一。
                                                 【一六九二至一六九三页】
                           
    子¤、¤，俱仕皇朝为省郎。永乐大典卷四千七百二十。
                                                           【一六九三页】
                             
    王敏，字待问，单州金乡人。性纯直，少力学攻文，登进士第。後依杜重威，凡历数镇从事。汉初，重威叛於邺，时敏为留守判官，尝泣谏重威，恳请归顺，重威始虽不从，及其穷也，纳敏之言，以其城降。时魏之饥民十犹四五，咸保其余生者，敏之力也。入朝，拜侍御史。世宗镇澶渊，太祖以敏谨厚，遂命为澶州节度判官。及世宗尹正王畿，改开封少尹。世宗嗣位，权知府事，旋拜左谏议大夫、给事中，迁刑部侍郎。敏尝以子¤陈南金荐於曹州节度使李继勋，曹州，原作“洮州”，今从通监改正。（影库本粘签）表为记室，其後继勋偾军於寿春，及归阙而无待罪之礼，世宗以继勋武臣，不之责也，因迁怒南金，谓其裨赞无状，乃黜之。敏繇是连坐，遂免其官〔一五〕。岁余，复拜司农卿。显德四年秋，以疾卒。★永乐大典卷六千八百五十一。
                                                 【一六九三至一六九四页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百二十九

    周书二十
      列传第九
                                                           【一六九七页】
                              
    常思，字克恭，太原人也。父仁岳，河东牙将，累赠太子太师。唐庄宗之为晋王也，广募胜兵，时思以¤悍应募，累从戎役，後为长直都校，历捧圣军使。晋初，迁六军都虞候。汉高祖出镇¤门，奏以思从行，寻表为河东牢城都指挥使，以勤干见称。汉国初建，授检校太保，遥领邓州。汉有天下，迁检校太尉、太尉，原本脱“尉”字，今据欧阳史增入。（影库本粘签）昭义军节度使。乾佑初，李守贞叛於河中，太祖征之，朝廷命思帅部兵以副焉。既而御¤无能，勒归旧藩。思在上党凡五年，无令誉可称，唯以聚敛为务。性又鄙吝，未尝与宾佐有酒肴之会。尝有从事欲求谒见者，思览刺而怒曰：“彼必是来猎酒也。”命典客者饮而遣之，其鄙吝也如是。太祖受命，就加平章事。初，太祖微时，以季父待思，及即位，遣其妻入觐，太祖拜之如家人之礼，仍呼为叔母，其恩顾如是。广顺二年秋，思来朝，加兼侍中，移镇宋州。三年夏，诏赴阙，改授平卢军节度使。思将赴镇，奏太祖云：“臣在宋州出镇，得丝十余万两，谨以上进，请行徵督。”太祖颔之，★颔之，原本作“领之”，今从欧阳史改正。（影库本粘签）寻诏本州折券以谕其民。及到镇，未几，染风痹之疾，上表请寻医，既而舁疾归洛。显德元年春卒，年六十有九。赠中书令。★永乐大典卷六千八百一十二。
                                                 【一六九七至一六九八页】
                            
    翟光邺，字化基，濮州鄄城人。父景珂，倜傥有胆气。梁贞明初，唐庄宗始驻军於河上，景珂率聚邑人守永定驿，固守¤年，後为北军所攻，景珂战殁，¤溃。光邺时年十岁，为明宗军所俘，以其颖悟，俾侍左右，字之曰永定。既冠，沈毅有谋，莅事寡过。
                                                           【一六九八页】
                            
    明宗即位，时深委遇，累迁至皇城使、检校司空。长兴中，枢密使安重诲得罪，时光邺与中官孟小僧颇有力焉。居无何，出为耀州团练使。清泰初，入为左监门¤大将军。晋天福中，历棣沂二州刺史、西京副留守。开运初，授宣徽使。杨光远叛灭，青州平，除为防御使，朝廷以兵乱之後，人物雕弊，故命光邺理之。光邺好聚书，重儒者，虚斋论议，唯求理道。时郡民丧亡十之六七，而招怀抚谕，视之如伤，故期月之间，流亡载辑。契丹入汴，伪命权知曹州。李从益假号，从益，原本作“从盖”，今从通监改正。（影库本粘签）以光邺明宗旧臣，署为枢密使。汉祖至汴，改左领¤大将军。乾佑初，迁右金吾¤大将军，充街使、检校太保。太祖践阼，复授宣徽使、左千牛¤上将军、检校太傅。数月，兼枢密副使。会永兴李洪信入朝，代知军府事。广顺二年十月，卒於长安，时年四十六。
                                                 【一六九八至一六九九页】
                            
    光邺有器度，慎密敦厚，出於天然，喜愠不形於色。事继母以孝闻，兄弟皆雍睦。虽食禄日久，家无余财，任金吾日，假官屋数间，以蔽风雨，亲族累重，粝食才给，人不堪其忧，光邺处之晏如也。宾朋至，则贳酒延之，谈说终日，略无厌倦，士大夫多之。及权知京兆，以宽静为治，前政有烦苛之事，一切停罢，百姓便之。及病甚，召亲随於卧内，戒之曰：“气绝之後，以尸归洛，不得於此停留，虑烦军府。”言讫而终。京兆吏如丧所亲，或有以浆酒遥奠者。枢密使王峻素重光邺，且欲厚恤其家，为之上请，故自终及葬，所赐赙¤几数千计。诏赠太子少师。光邺肤革肥¤，善於摄养，故司天监赵延¤有袁、许之术，尝谓人曰：“翟君外厚而内薄，虽贵而无寿。”果如其言。永乐大典卷二万二千二百四十。
                                                           【一六九九页】
                              
    曹英，字德秀，旧名犯太祖庙讳，故改焉。本常山镇定人也。父全武，事赵王王熔为列校，英因得隶於熔之帐下。及张文礼之乱，唐庄宗奄有其地，乃录熔之左右，署为散指挥使。明宗即位，英侍於仗下，问其祖考，英以实对，明宗曰：“乃朕之旧也。”擢为本班行首，每加顾遇。晋天福中，迁弩手军使。平张从宾於汜水，从宾，原本作“从宝”，今从通监改正。（影库本粘签）以功授本军都校。汉初，改奉国军主，加检校司徒，兼康州刺史。乾佑初，李守贞据河中叛，授行营步军都校。河中平，迁本军厢主，领岳州防御使。随太祖在魏，为北面行营步军都校，从平内难。国初，以翊戴功授昭武节度使、检校太傅、侍¤步军都指挥使。二年春，总兵讨慕容彦超於兖州，★兖州，原本作“¤州”，今从通监改正。（影库本粘签）梯冲堑垒，颇有力焉。夏五月，太祖亲征，因并兵攻陷其城，及凯旋，领彰信军节度使，典军如故。世宗嗣位，加同平章事，授成德军节度使。车驾自太原回，加兼侍中。显德元年冬，卒於镇，时年四十九。制赠中书令。英性沈厚，谦恭有礼，虽衽席之际，接对宾客，亦未尝造次。及卒，¤绅之士亦皆惜之。★永乐大典卷四千六百四十。
                                                 【一六九九至一七００页】
                              
    李彦¤，字德循，太原人也。本以商贾为业，太祖镇邺，置之左右，及即位，历绫锦副使、榷易使。世宗嗣位，以彦¤有旧，超授内客省使。未几，知相州军府事，寻改延州兵马留後。到镇，颇以殖货为意，窥图剩利，侵渔蕃汉部人，¤情大扰。会世宗南征，蕃部结聚，围迫州城，彦¤闭壁自守，求援於邻道，赖救兵至，乃解。世宗不悦，徵赴京师，然犹委曲庇护，竟不之责。寻为西京水南巡检使，巡检使，原本脱“巡”字，今据文增入。（影库本粘签）居无何，命权知泗州军州事，改沧州两使留後。彦¤到任，处置乖方，大为物情所鄙。显德六年秋，受代归阙，遇疾而卒，时年五十二。★永乐大典卷一万三百九十。
                                                 【一七００至一七０一页】
                              
    李晖，字顺光，瀛州束城人。弱冠应募于龙骧军，汉祖领河东，晖请从，因得署为河东牙将。汉有天下，授检校司徒、大内皇城使。未几，迁宣徽南院使。乾佑初，拜河阳节度使、检校太傅。太祖登极，加同平章事，寻移镇沧州。显德元年，就加兼侍中。二年秋，以世宗诞庆节来朝，改¤州节度使。五年，移镇凤翔。岁余，卒於镇。优诏赠中书令。晖之仪貌，不及於常人，而位极将相，年登耳顺，袁、许之术，夫何恃哉！然性贪鄙，而好小惠，以邀虚誉，故在河阳及沧州日，民皆诣阙请立碑以颂其美，识者亦未之许也。永乐大典卷一万三百九十。
                                                           【一七０一页】
                              
    李建崇，潞州人。少从军，善骑射。初事唐武皇，为铁林都将，转突骑、飞骑二军使。从庄宗攻常山，阿保机来援，庄宗率亲军千骑，遇於满城，兵少，为契丹所围。时建崇为亲将，与契丹格¤，自午至申，会李嗣昭骑至，契丹乃解去。同光中，自龙武捧圣都指挥使，出历襄、秦、徐、雍都指挥使。建崇性纯厚，处身任遇，不能巧宦，以致久滞偏裨。明宗尝掌牙兵，与建崇共事，及即位，甚愍之，连授磁、沁二郡。入晋为申州刺史。天福七年冬，襄州安从进构逆，率¤寇南阳，时建崇领步骑千余屯於叶县，开封尹郑王遣宣徽使张从恩、皇城使焦继勋焦继勋，原本作“继埙”，今从通监及欧阳史改正。（影库本粘签）率在京诸军，会建崇军拒贼，至湖阳县之花山，遇从进军，建崇接战，大败之，以功授亳州团练。襄阳平，迁安州防御使。历河阳、邢州兵马留後。汉初，入为右¤大将军。年逾七十，神气不衰。建崇始自代北事武皇，至是四十余年，前後所掌兵，麾下部曲多至节钺，零落殆尽，唯建崇虽位不及藩屏，而康强自适，以至期耄。太祖即位，授左监门¤上将军。广顺三年春卒。赠黔南节度使。★永乐大典卷一万三百九十。
                                                 【一七０一至一七０二页】
                              
    王重裔，陈州宛邱人。父达〔一〕，历安、均、¤三州刺史，因家於¤。重裔幼沈厚有勇，善骑射。年未及冠，事庄宗为厅直，管契丹直。从安汴、洛，累为禁军指挥使。晋天福中，镇州安重荣谋叛，称兵指阙，朝廷命杜重威率师拒之，贼阵於宗城东，晋军进击之〔二〕，再合不动。杜重威惧，谋欲抽退，重裔曰：“兵家忌退，但请公分麾下兵击其两翼，重裔为公陷阵，当其中军，彼必狼狈矣。”重威从之，重荣即时退蹙，遂败。以功迁护圣右厢都指挥使，领费州刺史。汉初，仍典禁军，从征邺都平，迁深州刺史。淮夷以李守贞故，数侵边地，以重裔为亳州防御使，又令於徐州巡检，兼知军州，就加检校太傅。太祖践阼，加爵邑，改功臣。广顺元年夏，以疾卒，年五十三。赠武信军节度使。永乐大典卷六千八百五十一。
                                                 【一七０二至一七０三页】
                              
    孙汉英，太原人也。父重进，事唐武皇、庄宗为大将，赐姓，名存进，唐书有传。汉英少事戎伍，稍至都将，迁东面马步军都指挥使。清泰初，兴元节度使张虔钊失律於岐下，张虔钊，原本作“虔¤”，今从欧阳史改正。（影库本粘签）遂以其地西臣於蜀，汉英兄汉韶，时为洋州节度使，因兹阻隔，亦送款於蜀，由是汉英与弟汉筠久之不调。汉乾佑中，太祖西征蒲、雍，以汉英戚里之分，奏於军中指使。蒲、雍平，班师，隐帝以汉英为绛州刺史、检校司徒。广顺元年冬，卒於都。★永乐大典卷一万八千一百三十三。
                                                           【一七０三页】
                              
    许迁，郓州人也。初为本州牙将，性刚褊。汉乾佑初，为左屯¤将军，与少府监马从斌同监造汉祖山陵法物，节财省用，减数万计。改左监门大将军，又加检校司空。汉末，权知隰州。太祖践阼，刘崇遣子钧率兵寇平阳，路由於隰，贼¤攻城，城中兵少，迁感激指谕，士¤兼倍，贼¤伤夷，寻自退去。太祖降诏抚谕，正授隰州刺史。迁切於除盗，嫉恶过当，或钉磔贼人，令部下脔割。¤断不合死罪人，其家诣阙致讼，诏下开封府狱。时陈观为知府，素与迁不协，深劾其事，欲追迁对讼，太祖以事状可原，但罢郡而已。迁既奉朝请，因大诟陈观，陈观，原本作“陈觐”，今从宋史改正。（影库本粘签）谓王峻曰：“相公执政，所与参议，宜求贤德。如陈观者，为儒无家行，为官多任情，苟知其微，屠沽儿耻与为侣，况明公乎！”峻无以沮之。既而婴疾，请告归汶上而卒。★永乐大典卷一万八千一百三十三。
                                                 【一七０三至一七０四页】
                             
    赵凤，冀州枣强县人，幼读书，举童子。既长，凶豪多力，以杀人暴掠为事，吏不能禁。安重荣镇常山，招聚叛亡，凤乃应募，既而犯法当死，即破械¤狱，遁而获免。天福中，赵延寿为契丹乡导，岁侵深、冀，凤往依焉。案宋史荆罕儒传：罕儒少无赖，与赵凤、张辇为¤盗，晋天福中，相率诣范阳，委贽燕王赵延寿，得掌兵权。（旧五代史考异）契丹主素闻其桀黠，署为羽林军使，累迁羽林都指挥使，常令将兵在边，贝、冀之民，★贝、冀，原本作“俱冀”，今据文改正。（影库本粘签）日罹其患。晋末，契丹入洛，凤从至东京，授宿州防御使。汉祖即位，受代归阙，寻授河阳行军司马。乾佑初，入为龙武将军。丁父忧，起复授右千牛¤大将军。汉末，都城变起，兵集之夜，无不剽之室，唯凤里闾，兵不敢犯，人皆服其胆勇。广顺初，用为宋、亳、宿三州巡检使。凤出於伏莽，尤知盗之隐伏，乃诱致盗魁於麾下，厚待之，每桴鼓之发，无不擒捕，¤以为能，然平民因捕盗而破家者多矣。凤善事人，或使臣经由，靡不倾财厚奉，故得延誉而掩其丑¤。太祖闻其干事，用为单州刺史，既刚忿不仁，得位逾炽，刑狱之间，尤为不道。尝抑夺人之妻女，又以进奉南郊为名，率敛部民财货，为人所讼。广顺三年十二月，诏削夺凤在身官爵，寻令赐死。★永乐大典卷一万六千九百九十一。
                                                 【一七０四至一七０五页】
                             
    齐藏珍，少历内职，累迁诸¤将军。前後监押兵师在外，颇称干事，然险¤无行，残忍辩给，无不畏其利口。广顺中，奉命滑州界巡护河堤，以弛慢致河决，除名，配沙门岛。世宗在西班时，与藏珍同列，每聆其谈论，或剖判世务，似有可采。及即位，自流所徵还。秦、凤之役，令监偏师。及淮上用兵，复委监护，与军校何超领兵降下光州。藏珍欺隐官物甚多，超以为不可，藏珍曰：“沙门岛已有屋数间，不妨再去矣〔三〕。”其不畏法也如此。世宗既破紫金山砦，追吴寇至涡口，涡口，原本作“桐口”，今从通监改正。（影库本粘签）因与藏珍言及克捷之状。对曰：“陛下神武之功，近代无比，於文德则未光。”世宗颔之，又问以扬州之事，对曰：“扬州地实卑湿，食物例多腥腐，臣去岁在彼，人以¤鱼馈臣者，视其盘中¤屈，一如¤虺之状，假使鹳雀有知，亦应不食，岂况於人哉！”其敷奏大率多此类，闻者无不悚然。一日，又奏云：“唐景思已为刺史，臣犹未蒙圣泽。”世宗¤而从之，时濠梁未下，即命为濠州行州刺史。及张永德与李重进有间言，藏珍尝游说重进，洎寿阳兵回，诸将中有以藏珍之言上奏者。世宗怒，急召赴阙。四年夏，以其冒称检校官罪，按其事而毙之，盖不欲暴其恶迹也。★永乐大典卷一万八千一百三十三。
                                                 【一七０五至一七０六页】
                             
    王环，本真定人。唐天成初，孟知祥镇西川〔四〕，环往事之，及知祥建号，环典军¤。孟昶嗣位，环兼领左、右¤。显德二年秋，王师西伐，时环为凤州节度使。初，偏师傅其城下，为环所败，¤将胡立为环所擒。是冬，王师大集，急攻其城，蜀之援兵相次败走。环闻之，守备愈坚，王师攻击数月方克。城陷，环就擒。及到阙，世宗以忠於所事，释其罪，授右骁¤大将军。四年冬，世宗南征，环随驾至泗州，遇疾而卒。永乐大典卷一万八千一百三十三。
                                                           【一七０六页】
                             
    张彦超，本沙陀部人也。素有却克之疾，时号为“跛子”。初，以骑射事唐庄宗为马直军使，庄宗入汴，授神武指挥使。神武，原本作“仲武”，今从通监改正。（影库本粘签）明宗尝以为养子。天成中，擢授蔚州刺史。素与晋高祖不协，属其总戎於太原，遂举其城投於契丹，即以为云州节度使。契丹之南侵也，彦超率部¤，颇为镇、魏之患。及契丹入汴，迁侍¤马军都校；寻授晋昌军节度使。汉高祖入洛，彦超飞表输诚，移授保大军节度使。乾佑初，奉诏归阙，止奉朝请而已。太祖自邺入平内难，隐帝令彦超董骑军为拒，刘子陂兵乱，彦超先谒见太祖。广顺中，授神武统军。显德三年冬，以疾终於第。制赠太子太师。★永乐大典卷五千三百六十。
                                                 【一七０六至一七０七页】
                             
    张颖，太原人，案：东都事略张永德传作¤州阳曲人。（旧五代史考异）驸马都尉永德★案宋史列传云：家世饶财，曾祖丕，尚气节。後唐武皇镇太原，急於用度，多严选富家子掌帑库，或调度不给，即坐诛，没入赀产。丕为之满岁，府财有余。宗人政当次补其任，率族属泣拜，请丕济其急，丕又为代掌一年，乡里服其义。（旧五代史考异）之父也。累为藩郡列校，由内职历诸¤将军。国初，以戚里之故，★案东都事略：周太祖即位，除永德左¤将军、驸马都尉，妻为晋国公主。（旧五代史考异）自华州行军司马历郢、怀二州刺史，迁安州防御使。★案：宋史作事晋为安州防御使，与薛史异。（旧五代史考异）颖性卞急峻刻，不容人之小过，虽左右亲信，亦皆怨之。部曲曹澄有处女，颖逼而娶之，澄遂与不逞之徒数人，同谋害颖，中夜挟刃入於寝门，执颖而杀之，遂奔於金陵。世宗征淮南，以永德之故，命江南李景，令执澄等送行在。及至，世宗以澄等赐永德，俾甘心而戮之。★永乐大典卷六千三百五十二。
                                                           【一七０七页】
                             
    刘仁赡，略通儒术，好兵书，在泽国甚有声望。吴主知之，累迁为伪右监门¤将军，历黄、袁二州刺史，所至称治。洎李景僭袭伪位，俾掌亲军，迁鄂州节度使。居数年，复以兵柄任之，改寿州节度使。及王师渡淮，而仁赡固守甚坚。洎世宗驻跸於其垒北，数道齐攻，填堑陷壁，昼夜不息，如是者累月。世宗临城以谕之，而仁赡但逊词以谢。及车驾还京，命李重进总兵守之，复乘间陷我南砦。自是围之愈急，城中饥死者甚¤。三年冬，淮寇复来救援，列砦於紫金山，来道相属，累然数十里，垂及寿壁，而重进兵几不能支，世宗患之，遂复议亲征。车驾至寿春，命今上率师破紫金山之¤，擒其应援使陈承昭以献。仁赡闻援兵既败，计无所出，但扼腕浩叹而已〔五〕。会世宗以紫金山之捷，飞诏以谕之，时仁赡卧疾已亟，因翻然纳款，案欧阳史云：仁赡固守三月，病甚，已不知人，其副使孙羽诈为仁赡书以城降。是仁赡未尝亲纳款于周也。薛史作翻然纳款，盖仍周实录原文，未及厘正。（旧五代史考异）而城内诸军万计，皆屏息以听其命。及见於行在，世宗抚之甚厚，赐与加等，复令入城养病，寻授天平军节度使、兼中书令。制出之日，薨於其家，年五十八。世宗闻之，遣使吊祭，命内臣监护丧事，追封彭城郡王。後以其子崇赞为怀州刺史。仁赡轻财重士，法令严肃，重围之中，其子崇谏犯军禁，即令斩之，故能以一城之¤，连年拒守。逮其来降，而其下未敢窃议者，保其後嗣，抑有由焉。
    崇赞仕周，累为郡守。幼子崇谅，後自江南归於本朝，亦位至省郎。★永乐大典卷九千九十六。
                                                 【一七０七至一七０九页】
                                
@
#篇名:旧五代史
#类型:史;北宋
#时代:6

          《旧五代史》卷:一百三十

    周书二十一
      列传第十
                                                           【一七一一页】
                            
    王峻，字秀¤，相州安阳人也。父丰，本郡乐营使。峻幼慧黠善歌，梁贞明初，张筠镇相州，怜峻敏惠，遂畜之。及庄宗入魏州，筠弃镇南渡，以峻自随。时租庸使赵岩访筠於其第，筠召峻声歌以侑酒，岩悦，筠因以赠之，颇得亲爱。梁亡，赵氏族灭，峻流落无依，寄食於符离陈氏之家，久之弥窘，乃事三司使张延朗，张延朗，原本脱“张”字，今从通监增入。（影库本粘签）所给甚薄。清泰末，延朗诛，汉祖尽得延朗之资产仆从，而峻在籍中，从历数镇，常为典客。汉祖践阼，授客省使，奉使荆南，留於襄、汉为监军，入为内客省使。及赵思绾作乱於永兴，汉隐帝命郭从义讨之，以峻为兵马都监。从义与峻不协，甚如水火。未几，改宣徽北院使。贼平，加检校太傅，转南院使。
                                                           【一七一一页】
                            
    太祖镇邺，兼北面兵马，峻为监军，留驻邺城。隐帝萧墙变起，峻亦为¤小所构，举家见害。从太祖赴阙，绸缪帷幄，赞成大事，峻居首焉。京师平定，受汉太后令，充枢密使。太祖北征，至澶州，为诸军拥迫，峻与王殷在京闻变，乃遣侍¤马军都指挥使郭崇往宋州，前申州刺史马铎往许州，以防他变，二州安然，亦峻之谋也。
                                                           【一七一二页】
                            
    太祖践阼，加平章事，寻兼右仆射、门下侍郎平章事，监修国史。时朝廷初建，四方多故，峻夙夜奉事，知无不为，每侍太祖商榷军事，未尝不移时而退，甚有裨益。然为性轻躁，举措率易，以天下之事为己任，每有启请，多自任情，太祖从而顺之，则忻然而退，稍未允可，则应声而愠，不逊之语随事辄发。太祖素知其为人，且以佐命之故，每优容之。峻年长於太祖二岁，太祖虽登大位，时以兄呼之，有时呼表字，不忘布衣之契也。峻以此益自负焉。
                                                           【一七一二页】
                            
    广顺元年冬，刘崇与契丹围晋州，峻请行应援，太祖用为行营都部署，以徐州节度使王彦超为副。诏诸军并取峻节度，许峻以便宜从事，军行资用，仰给於官，随行将吏，得自选择。将发之前，召宴於滋德殿，太祖出女乐以宠之。奉辞之日，恩赐优厚，不拘常制。及发，太祖幸西庄，亲临宴饯，别赐御马玉带，执手而别。峻至陕驻留数夕，刘崇攻晋州甚急，太祖忧其不可支〔一〕，议亲征，取泽州路入，与峻会合，先令谕峻。峻遣驿骑驰奏，请车驾不行幸。时已降御札，行有日矣，会峻奏至，乃止。
                                                 【一七一二至一七一三页】
                            
    峻军既过绛郡，距平阳一舍，贼军燔营，狼狈而遁。峻入晋州，或请追贼，必有大利，峻犹豫久之，翼日方遣骑军袭贼，信宿而还。向使峻极力追蹑，则¤、汾之孽，无¤类矣。峻亦深耻无功，因计度增修平阳故城而回。时永兴军节度使李洪信，汉室之密戚也，自太祖践阼，恒有忧沮之意，而本城军不满千，峻出征至陕州，以救援晋州为辞，抽起数百人，及刘崇北遁，又遣禁兵千余人，屯於京兆，洪信惧，遂请入朝。峻军回，太祖厚加优赐。
                                                           【一七一三页】
                            
    时慕容彦超叛於兖州，彦超，原本作“彦绍”，今从通监改正。（影库本粘签）已遣侍¤步军都指挥使曹英、客省使向训率兵攻之。峻意欲自将兵讨贼，累言於太祖曰：“慕容剧贼，曹英不易与之敌耳。”太祖默然。未几亲征，命峻为随驾一行都部署，破贼之日，峻督军在城南，其¤先登，颇有得色。从驾还京，未几贡表乞解枢机，即时退归私第。
                                                           【一七一三页】
                            
    峻贪权利，多机数，好施小惠，喜人附己。太祖登极之初，务存谦抑，潜龙将佐，未甚进用。其後郑仁诲、李重进、向训等稍迁要职，峻心忌之，至是求退，盖侦太祖之意也。未陈请之前，多发外诸侯书以求保证，旬浃之内，诸道驰骑进纳峻书，闻者惊骇其事。峻连贡三章，中使宣谕无虚日，太祖严驾将幸其第，峻闻之，即驰马入见，太祖慰劳久之，复令视事。峻又於本院之东，别建公署，廊庑听事，高广华侈。及土木之功毕，请太祖临幸，恩赐甚厚。其後内园新起小殿，峻视之，奏曰：“宫室已多，何用於此？”太祖曰：“枢密院舍宇不少，公更自兴造何也？”峻惭默而退。
                                                 【一七一三至一七一四页】
                            
    时峻以前事赵岩，颇承宠爱，至是欲希赠官立碑。或谓峻曰：“赵岩以谄佞事君，破坏梁室，至今言者，无不切齿，苟如所欲，必贻物议。”乃止。岩侄崇勋，居於陈郡，崇勋，原本作“重勋”，今从太祖纪改正。（影库本粘签）峻为求官田宅以赐之，太祖亦从之。三年春，修利河堤，大兴土功，峻受诏检校。既而世宗自澶州入觐，峻素惮世宗之聪明英果，闻其赴阙，即自河次归朝。居无何，邀求兼领青州，太祖不得已而授之。既受命，求暂赴任，奏借左藏绫绢万匹，从之。
                                                           【一七一四页】
                            
    是岁，户部侍郎赵上交权知贡举，赵上交，原本作“尚支”，今从五代会要及通监改正。（影库本粘签）上交尝诣峻，峻言及一童子，上交不达其旨，¤出之日，童子不第，峻衔之。及贡院申中书门下，取日过堂，峻知印，判定过日。及上交引新及第人至中书，峻在政事堂厉声曰：“今岁选士不公，当须覆试。”诸相曰：“但缘已行指挥行过，临事不欲改移，况未¤下，覆试非晚。”峻愈怒，诟责上交，声闻於外。少顷，竟令引过。及罢，上交诣本厅谢峻，峻又延之饮酌从容。翼日，峻奏上交知举不公，请致之於法，太祖颔之而已。★案宋史赵上交传：峻奏上交选士失实，贬商州司马，朝议以为太重，会峻贬乃止。（旧五代史考异）
                                                           【一七一四页】
                           
    又奏请以颜愆〔二〕、陈观案：欧阳史作颜¤、陈周。（旧五代史考异）代范质、李谷为相。太祖曰：“进退宰辅，未可仓卒，待徐思之。”峻论列其事，奏对不逊。太祖未食，日将亭午，诤之不已。太祖曰：“节假之内，未欲便行，已俟开假，即依所奏。”峻退至中书。是月，吏部选人过门下，峻当其事，颇疑选部不公，其拟官选人落下者三十余人。次日寒食时节，臣僚各归私第。午时，宣召宰臣、枢密使，及入，幽峻於别所。太祖见冯道已下，泣曰：“峻凌朕颇甚，无礼太过，拟欲尽去左右臣僚，翦朕羽翼。朕儿在外，专意阻隔，暂令到阙，即怀怨望。岂有既总枢机，又兼宰相，坚求重镇，寻亦授之，任其襟怀，尚未厌足，如此无君，谁能甘忍！”★通监载责王峻词云：孩抚朕躬，肉视¤后。薛史不载，今附识于此。（影库本粘签）即召翰林学士徐台符等草制。其日，退朝宣制〔三〕，贬授商州司马，★案通监云：峻至商州，得腹疾，帝犹愍之，命其妻往视之，未几而卒。（旧五代史考异）差供奉官蒋光远援送赴商州。未几，死於贬所，时广顺三年三月也。★案：五代春秋作三月，诛王峻，与薛史异。（旧五代史考异）
                                                           【一七一五页】
                           
    初，峻降制除青州，有司制造旌节，以备迎授。前一夕，其旄有声甚异，闻者骇之。主者曰：“昔安重诲授河中节，亦有此异焉。”又所居堂陛，忽然隐起如堆。又梦被官府追摄入司簿院，既寤〔四〕，心恶之，以是尤加狂躁。峻才疏位重，轻躁寡谋，听人穿鼻，既国权在手，而射利者曲为指画，乃啖饵虎臣，离间亲旧，加以善则称己，无礼於君，欲求无罪，其可得乎！永乐大典卷一万八千一百三十三。    五代史阙文：广顺初，河东刘崇引契丹攻晋州。遣王峻率师赴援，峻顿兵於陕。周祖亲征，遣使谕之。峻见使受宣讫，谓使曰：“与某驰还，附奏陛下，言晋州城坚，未易可破，刘崇兵锋方锐，不可与力争，所以驻兵者，待其气衰耳，非臣怯也。陛下新即位，不宜轻举。今朝中受圣知者，惟李谷、范质而已，陛下若车驾出汜水，则慕容彦超以贼军入汴，大事去矣。”使还具奏，周祖自以手提其耳曰：“几败吾事。”
                                                 【一七一五至一七一六页】
                               (续)
    慕容彦超，案：此下有阙文。（殿本）为兖州节度使，彦超即汉高祖之同产弟也。尝冒姓阎氏，体黑麻面〔五〕，故谓之阎昆仑。★册府元龟卷八百三十五。彦超镇兖州，汉隐帝欲杀周太祖，召彦超，方食，释匕箸而就道。周兵犯京师，隐帝出劳军，太后使彦超¤帝，彦超曰：“北兵何能为，当於阵上唱坐使归营。”彦超败，奔兖，隐帝遇弑。永乐大典卷一万七千三百八十三。周太祖时，案：通监注引薛史彦超传，有“令兄事已至此”语，盖彦超以汉高祖为兄也。通监改作“今兄”，似未喻其意。今全文无可考，姑附识於此。彦超进呈郓州节度使高行周来书，其书意即行周毁¤太祖结连彦超之意，帝览之，笑曰：“此必是彦超之诈也。”试令验之，果然。其郓州印元有缺，文不相接，其为印即无阙处，帝寻令¤书示谕行周，行周上表谢恩。永乐大典卷一万八千四百十七。先是，填星初至角、亢，占者曰：角，郑分，兖州属焉。彦超即率军府宾佐，步出州西门三十里致祭，迎於开元寺，塑像以事之，谓之“菩萨”，日至祈祷，又令民家竖黄¤以禳之。及城陷，彦超方在土星院燃香，急乃驰去。永乐大典卷七千八百五十八。    案：慕容彦超，永乐大典仅存三条，今补录册府元龟一条，以存大概。    五代史补：慕容彦超素有¤距。兖州有盗者，诈为大官从人，跨驴于衢中，市罗十余疋，价值既定，引物主诣一宅门，以驴付之，曰：“此本宅使，汝且在此，吾为汝上白于主以请值〔六〕。”物主许之。既而声迹悄然，物主怒其不出，叩门呼之，则空宅也。於是连叫“贼”，巡司至，疑其诈，兼以驴收之诣府。彦超悯之，且曰：“勿忧，吾为汝擒此贼。”乃留物主府中，复戒¤卒高系其驴，通宵不与水草，然後密召亲信者，牵於通衢中放之，且曰：“此盗者之驴耳，自
                                                 【一七一六至一七一七页】
                               (续)
昨日不与水草，其饥渴者甚矣，放之必奔归家，但可蹑踪而观之，盗无不获也。”亲信者如其言随之，其驴果入一小巷，转数曲，忽有儿戏於门侧，视其驴，连呼曰：“驴归，驴归。”盗者闻之，欣然出视，遂擒之。  高祖登极，改乾佑为广顺。是年，兖州慕容彦超反。高祖亲征，城将破，忽夜梦一人，状貌甚伟异，被王者之服，谓高祖曰：“陛下明日当得城。”及觉，天犹未晓。高祖私谓徵兆如此，可不预备乎。於是躬督将士，戮力急攻，至午而城陷。车驾将入，有司请由生方鸣鞘而进，遂取别巷，转数曲，见一处门墙甚高大，问之，云夫子庙。高祖意豁然，谓近臣曰：“寡人所梦，得非夫子乎？不然，何取路於此也。”因下马观之，方升堂，¤其圣像，一如梦中所见者，於是大喜，叩首再拜。近臣或谏，以为天子不合拜异世陪臣。高祖曰：“夫子圣人也，百王取则，而又梦告寡人，得非夫子幽赞所及耶？安得不拜！”仍以庙侧数十家为洒扫户，命孔氏袭文宣王者长为本县令。    慕容彦超之被围也，乘城而望，见高祖亲临矢石，其势不可当，退而忧之，因勉其麾下曰：“汝等宜为吾尽命，吾库中金银如山积，若全此城，吾尽以为赐，汝等勿患富贵。”顷之，有卒私言曰：“我知侍中银皆铁胎，得之何用？”於是诸军闻之，稍稍解体，未几城陷。及高祖之入也，有司阅其库藏，其间银铁胎者果十有七八。初，彦超常令人开质库，有以铁胎银质钱者，经年後，库吏始觉，遂言之於彦超。初甚怒，顷之谓吏曰：“此易致耳，汝宜伪¤库墙，凡金银器用暨缣帛等，速皆藏匿，仍乱撒其余以为贼¤，然後申明〔七〕，吾当擒此辈矣。”库吏如其教，於是彦超下令曰：“吾为使长典百姓，而又不谨，遭贼¤去，其过深矣。今恐百姓疑彦超隐其物，宜令三日内各投状，明言质物
                                                 【一七一七至一七一八页】
                              
色，自当倍偿之，不尔者有过。”百姓以为然，於是投状相继，翼日铁胎银主果出。於是擒之，置之深屋中，使教部曲辈昼夜造，用广府库，此银是也。
                                                           【一七一八页】
                            
    阎弘鲁者，後唐邢州节度使宝之子也。宝，唐书有传。弘鲁事唐明宗、晋高祖，累历事任。家本鲁中，洎告疾归里，慕容彦超初临，礼待极厚。及谋大逆，以弘鲁子希俊为镇宁军节度副使，在世宗幕下而恶之。闻朝廷出兵堤防，即责弘鲁曰：“尔教儿捍我於朝，将覆吾族耶！”故罹其祸。
                                                           【一七一八页】
                            
    崔周度者，父光表，举进士甲科，卢质节制横海，辟为支使。周度有文学，起家长芦令，长芦，原本作“中芦”，今从欧阳史改正。（影库本粘签）登朝历监察御史、右补阙，以家在齐州，欲谋葬事，恳求外任，除泰宁军节度判官。而性刚烈，又以尝为谏官，¤凶帅之不法，不忍坐视其弊，因极言以谏彦超，故及斯祸。
                                                           【一七一八页】
                            
    太祖平兖州，诏曰：“阎弘鲁、崔周度，死义之臣，礼加二等，所以渗漏泽而贲黄泉也。尔等贞节昭彰，正容肃厉，以从顺为己任，以立义作身谋，履此祸机，并罹¤横，宜伸赠典，以慰贞魂。弘鲁可赠左骁¤大将军，周度可赠秘书少监。”永乐大典卷九千八百二。
                                                 【一七一八至一七一九页】
                                
@
#篇名:旧五代史
#类型:史;北宋
#时代:6

          《旧五代史》卷:一百三十一

    周书二十二
      列传第十一
                                                           【一七二一页】
                            
    刘¤〔一〕，字克明，晋丞相谯国公¤之弟也。¤，晋书有传。¤少离乡里，唐天佑中，梁将刘¤袭太原，军至乐平，时¤客於县舍，为¤军所俘。谢彦章见之，知其儒者，待之以礼，谓其乡人刘去非曰：“为君得一宗人。”即令¤见之，去非询其爵里，乃亲族也，对泣久之，自是随去非客於彦章门下。彦章得罪，去非为郢州刺史，郢州，原本作“因州”，今从册府元龟改正。（影库本粘签）¤随之郡。
                                                           【一七二一页】
                            
    庄宗平河洛，去非以尝从刘守奇归梁，深惧获罪，乃弃郡投高季兴於荆南，¤累为荆州摄官。既而兄¤明宗朝为学士，遣人召归。梁汉¤镇邓州，辟为从事，入为监察御史，历水部员外郎、史馆修撰。长兴末，宰臣赵凤镇邢台，表为节度判官。清泰初，入为起居郎，改驾部员外郎，兼侍御史知杂事，移河南少尹、兵部郎中，转太府卿。汉祖受命。用为宗正卿。周初，改¤尉卿。
                                                 【一七二一至一七二二页】
                            
    广顺元年冬十月，税居於东京，夜梦鬼诧之曰：“公於我冢上安¤，深不奉益。”¤问鬼姓氏，曰李丕文。¤曰：“君言殊误，都城内岂可冢耶？”曰：“冢本在野，张十八郎展城时围入。”忽寤。又半月，复梦前鬼曰：“公不相信，屈观吾舍可乎？”即以手掊地，豁然见华第，花木丛萃，房廊雕焕，立¤於西庑。久之，见一团火如电，前来渐近，即前鬼也。引¤深入，出其孥，泣拜如有所托。¤问丕文鬼事，曰：“冥司各有部属，外不知也。”¤曰：“余官何至？”再三不对，苦讯之，曰：“齐王判官。”¤曰：“张令公为齐王，去世久矣。今郓州高令公为齐王，余方为列卿，岂复为宾佐乎？”鬼曰：“不知也。”¤既寤，欲掘而视之。既又告人曰：“鬼虽见诉，其如吾税舍何？”乃止。
                                                           【一七二二页】
                            
    广顺二年春，朝廷以¤为高丽册使。三月，至郓，节度使高行周以¤嗜酒，留连累日，旦夕沉醉。其月二十三日，晨兴栉发，状如醉寐，男泳视之，已卒矣。案太平广记云：衔命使吴越，路由郓州，卒于邮亭。（旧五代史考异）时年六十一。其年八月，郓帅齐王高行周亦梦鬼请齐王判官，得无是乎！¤从儒学，好聚书，¤酒无仪检，然衷抱无他，急於行义，士友以此多之。★永乐大典卷九千九十八。
                                                 【一七二二至一七二三页】
                            
    张沆，字太元，徐州人。父严，本州牙将。沆少力学，攻词赋，登进士第。唐明宗子秦王好文，然童年疏率，动不由礼。每宾僚大集，手自出题，令面前赋诗，少不如意，则坏裂抵弃。沆初以刺谒，秦王属合座客各为南湖厅记，南湖，原本作“南涧”，今从册府元龟改正。（影库本粘签）因谓沆曰：“闻生名久矣，请为此文。”沆不获已，从之。及¤士记成，独取沆所为勒之於石，繇是署为河南府巡官。秦王败，勒归乡里。
                                                           【一七二三页】
                            
    晋初，桑维翰秉政，沆以文干进，用为著作佐郎、集贤校理，迁右拾遗。维翰出镇，奏为记室。从维翰入朝〔二〕，授殿中侍御史。岁余，自侍御史改祠部员外郎知制诰，召入翰林为学士。维翰罢相，冯玉用事，不欲沆居禁密，改右谏议大夫，罢其职。汉祖至汴，转右常侍，复用为学士，未几，迁工部尚书充职。明年，以营奉葬事求解职，改礼部尚书。及归朝，复为学士。太祖以沆耳疾罢职，改刑部尚书。广顺二年秋，命为故齐王高行周册赠使，复命而卒。赠太子少保。
                                                           【一七二三页】
                            
    沆性儒雅，好释氏，虽久居禄位，家无余财，死之日，图书之外，唯使郓之赀耳。嗣子尚幼，亲友虑其耗散，上言於太祖，乃令三司差人主葬，余资市邸舍，以赡其孤焉。沆记览文史，好徵求僻事，公家应用，时出一联以炫奇笔，故不为冯玉所重。虽有聩疾〔三〕，犹出入金门，凡五六年。汉隐帝末年，杨、史遇害，翼日，沆方知之，听犹未审，忽问同僚曰：“窃闻盗杀史公，其盗获否？”是时京师¤惧之次，闻者笑之。有士人申光逊者，与沆友善，沆未病时，梦沆手出小佛塔示光逊，视其上有诗十四字云：“今生不见故人面，明月高高上翠楼。”光逊既寤，心恶之，俄闻沆卒。永乐大典卷六千三百五十。
                                                 【一七二三至一七二四页】
                              
    张可复，字伯恭，德州平原人也。父达，累赠户部侍郎。可复略通儒术，少习吏事。梁末，薄游於魏，邺王罗绍威表为安阳簿。唐天成初，依晋公霍彦威於青州，霍彦威封晋国公，传中称为晋公，殊失史体，今附识於此。（影库本粘签）为从事。晋公以其滑稽好避事，目为“奸兔儿”。长兴中入朝，拜监察御史，六迁至兵部郎中，赐金紫。晋天福中，自西京留守判官入为秘书少监，改左司郎中。开运中，迁左谏议大夫。汉乾佑初，湘阴公镇徐方，朝行中选可以从戎者，因授武宁军节度副使、检校礼部尚书。及世宗镇澶渊，改镇宁军节度行军司马。三年，徵拜给事中。世宗嗣位，以澶渊幕府之旧，拜右散骑常侍。显德元年秋，以疾卒，年七十三。制赠户部尚书。可复无他才，唯以谨愿保长年，加之迂懦，多为同列轻俊者所侮，而累阶至金紫，居三品之秩，亦其命耶！★永乐大典卷六千三百五十。
                                                           【一七二四页】
                              
    于德辰，字进明，元城人也。幼敏悟，笃志好学，及射策文场，数上不调。後唐明宗镇邢州，德辰往谒焉。明宗见而器之，因得假官於属邑。後继历州县，历仕晋、汉、周，官至工部尚书〔四〕。永乐大典卷三千八百三十八。
                                                           【一七二五页】
                            
    王延，字世美，¤州长丰人也〔五〕。少为儒，善词赋，会乡曲离乱，不获从乡荐，因客於浮阳，随沧帅戴思远入梁。尝以所为赋谒梁相李琪，琪览之，欣然曰：“此道近难其人，王生升我堂矣。”繇是人士称之。寻荐为即墨县令，历徐、宋、郓、青四镇从事。长兴初，乡人冯道、赵凤在相位，擢拜左补阙。¤年，以水部员外知制诰，再迁中书舍人，赐金紫。清泰末，以本官权知贡举。时有举子崔颀者，崔颀，原本作“崔欣”，今据册府元龟改正。（影库本粘签）故相协之子也。协素与吏部尚书卢文纪不睦，及延将入贡院，谒见〔六〕，文纪谓延曰：“舍人以谨重闻於时，所以去冬老夫在相位时，与诸相首以长者闻奏，用掌文衡。然贡闱取士，颇多面目。说者云：『越人善泅，生子方¤，乳母浮之水上。或骇然止之，乳母曰，其父善泅，子必无溺。』今若以名下取士，即此类也。舍人当求实才，以副公望。”延退而谓人曰：“卢公之言，盖为崔颀也。纵与其父不悦，致意何至此耶！”来春，以颀登甲科。其年，改御史中丞；岁满，转尚书右丞。奉使两浙，吴人深重之。复命，授吏部侍郎，改尚书左丞，拜太常卿，历工、礼、刑三尚书，以疾求分司西洛〔七〕，授太子少保。既而连月请告，为留台所纠，改少傅致仕。★案：欧阳史作以太子少保致仕。（旧五代史考异）广顺二年冬卒，时年七十三。
                                                 【一七二五至一七二六页】
                            
    子亿，仕皇朝为殿中丞。永乐大典卷六千八百五十。
                                                           【一七二六页】
                              
    申文炳，字国华，洛阳人也。父鄂，唐左千牛¤将军。文炳，长兴中进士擢第，释褐中正军节度推官，历孟、怀支使，郓城、陕县二邑宰，自澶州观察判官入为右补阙。晋开运初，授虞部员外知制诰，转金部郎中充职。广顺中，召为学士，迁中书舍人、知贡举。案玉壶清话云：李庆，显德中举进士，工诗，有云：“醉轻浮世事，老重故乡人。”枢密王朴以此一联荐于申文炳。文炳知贡举，遂为第三人。（旧五代史考异）显德五年秋，以疾解职，授左散骑常侍。六年秋，卒於家，时年五十。文炳为文典雅，有训诰之风。执性纾缓，待缙绅以礼，中年而卒，皆惜之。★永乐大典卷二千九百二十。
                                                           【一七二六页】
                            
    扈载，少好学，善属文，赋颂碑赞尤其所长。广顺初，随计於礼部，文价为一时之最，是岁升高等。册府元龟卷八百四十一。载因游相国寺，见庭竹可爱，作碧鲜赋题其壁。世宗闻之，遣小黄门就壁录之，览而称善，因拜水部员外郎知制诰，迁翰林学士，赐绯。案：载以赋受知，据宋史李谷传则载之迁官，当由王朴荐之。（旧五代史考异）    宋史李谷传：扈载以文章驰名，枢密使王朴荐令知制诰，除书未下，朴诣中书言之，谷曰：“斯人命薄，虑不克享耳。”朴曰：“公在衡石之地，当以材进人，何得言命而遗才。”载遂知制诰。迁翰林学士，未几卒。世谓朴能荐士，谷能知人。（殿本）而载已病，不能谢，居百余日，乃力疾入直学士院。世宗怜之，赐告还第，遣太医视疾。★永乐大典卷一万四千八百二十七。载为翰林学士，年三十六卒，载始自解褐至终才四年，而与刘¤皆有才无命，时论惜之。册府元龟卷九百三十一。
                                                 【一七二六至一七二七页】
                              
    刘¤，彭城人。神爽气俊，富有文藻，繇进士第任左拾遗，与扈载齐名，年二十八而卒。册府元龟卷九百三十一。    案：扈载传，原本残阙，今兼采册府元龟以存大概。
                                                           【一七二七页】
                            
    贾纬，真定获鹿人也。案宋祁景文集贾令君墓志铭：贾氏自唐司空魏国公耽，世贯沧州南皮，子孙稍稍徙真定。五世祖谅，高祖瑾。曾祖处士讳初，有至性，疾世方乱，守乡里，不肯事四方。祖讳纬。（旧五代史考异）少苦学为文，唐末举进士不第，遇乱归河朔，本府累署参军、邑宰。唐天成中，范延光镇定州，★按：延光未尝莅定，当是镇州之误。（刘本）表授赵州军事判官，迁石邑县令。纬属文之外，勤於撰述，以唐代诸帝实录，自武宗已下，阙而不纪，乃采掇近代传闻之事，及诸家小说，第其年月，编为唐年补录，凡六十五卷，★案景文集：纬博学善词章，论议明锐，一时诸儒皆屈。唐自武宗後，史录亡散，君掇拾残余，为唐年补录数十万言，¤成败事甚悉，书显于时。（旧五代史考异）识者赏之。晋天福中，入为监察御史，改太常博士。纬常以史才自负，锐於编述，不乐曲台之任，乃陈情於相座。又与监修国史赵莹诗曰：“满朝唯我相，秉柄无亲雠，三年司大董，★“大董”二字，详其文义当是用左传“董史掌典籍”之意，但称为“大董”，究未审所出，今无可复证，姑仍其旧。（影库本粘签）最切是编修，史才不易得，勤勤处处求。愚从年始立，东观思优游，★东观，原本作“东望”，今据文改正。（影库本粘签）昔时人未许，今来虚白头。春台与秋阁，往往兴归愁，信运北阙下，不系如虚舟。绵¤非所好，一日疑三秋，何当适所愿，便如升瀛洲。”未几，转屯田员外郎，改起居郎、史馆修撰。
                                                 【一七二七至一七二八页】
                            
    又谓莹曰：“唐史一百三十卷，止於代宗，已下十余朝未有正史，请与同职修之。”莹以其言上奏，晋祖然之，谓李崧曰：“贾纬欲修唐史，如何？”对曰：“臣每见史官辈言，唐朝近百年来无实录，既无根本，安能编纪。”纬闻崧言，颇怒，面责崧沮己。崧曰：“与公乡人，理须相惜，此事非细，安敢轻言。”纬与宰臣论说不已。明年春，¤修唐史，纬在籍中。月余，丁内艰，归真定。开运初，服阕，复起居郎，修撰如故，寻以本官知制诰。纬长於记注，应用文笔，未能过人，而议论刚强，侪类不平之，因目之为“贾铁嘴”。
                                                           【一七二八页】
                            
    开运中，累迁中书舍人。案：王¤华阳集贾文元墓志铭作曾祖纬，晋中书舍人。宋史贾昌朝传因之，然纬实终于周，非终于晋也。宋祁景文集又作汉、周间中书舍人。据此传，纬仕汉、周，未尝再为舍人，疑景文集误。（旧五代史考异）契丹入京师，随契丹至真定，後与公卿还朝，授左谏议大夫。纬以久次纶阁，比望丞郎之拜，及迁谏署，觖望弥甚。苏逢吉监修国史，以纬频投文字，甚知之，寻充史馆修撰，判馆事。乾佑中，受诏与王伸、窦俨修汉高祖实录，纬以笔削为己任，然而褒贬之际，憎爱任情。晋相桑维翰执政日，薄纬之为人，不甚见礼，纬深衔之。及¤维翰传，“身没之後，有白金八千铤，他物称是。”翰林学士徐台符，纬邑人也，与纬相善，谓纬曰：“切闻吾友书桑魏公白金之数，不亦多乎！但以十目所¤，不可厚诬。”纬不得已，改为白金数千铤〔八〕。
                                                 【一七二八至一七二九页】
                            
    纬以撰述之劳，每诣宰执，恳祈迁转，遇内难不果。太祖即位，改给事中，判馆如故。先是，窦贞固奏请修晋朝实录，既竟，亦望升擢。贞固犹在相位，乃上疏抗论除拜不平。既而以所撰日历示监修王峻，皆媒孽贞固及苏禹¤之短，历诋朝士之先达者。峻恶之，谓同列曰：“贾给事家有士子，给事，原本作“纪事”，今据文改。（影库本粘签）亦要门阀无玷，今满朝并遭非毁，教士子何以进身！”乃於太祖前言之，出为平卢军行军司马。时符彦卿镇青州，以纬文士，厚礼之。纬妻以纬左迁，骇惋伤离，病留於京师。纬书候之曰：“勉医药，来春与子同归获鹿。”广顺二年春，纬卒。及讣至，妻一恸而终，果双柩北归，闻者叹之。纬有集三十卷，目曰草堂集，并所撰唐年补录六十五卷，皆传於世。★永乐大典卷一万一千七百十四。
                                                           【一七二九页】
                           
    赵延义〔九〕，字子英，秦州人。曾祖省躬，以明术数为通州司马，遇乱避地於蜀。祖师古，黔中经略判官。父温¤，仕蜀为司天监。温¤长於袁、许之术，兼之推步。王建时，深蒙宠待，延问得失，事微差跌，即被诘让。临终谓其子曰：“技术虽是世业，吾仕蜀已来，几由技术而死，尔辈能以他途致身，亦良图也。”延义少以家法仕蜀，由¤为奉礼部翰林待诏。蜀亡入洛，时年三十。天成中，得蜀旧职。
                                                 【一七二九至一七三０页】
                           
    延义世为星官，兼通三式，尤长於袁、许之鉴。清泰中，尝与枢密直学士吕琦同宿於内廷，琦因从容密问国家运祚，延义曰：“来年厄会之期，俟过别论。”琦讯之不已，延义曰：“保邦在刑政，保祚在福德。在刑政则术士不敢言，奈际会诸公，罕有卓绝福德者，下官实有恤纬之僭。”其年，兼¤尉少卿。晋天福中，代马重绩为司天监。契丹入京师，随至镇州，时契丹将麻答为帅，会汉高祖定两京，控鹤都将李筠与诸校密谋劫库兵，逐契丹，犹豫未决，谋於延义，因假以术数赞成之。契丹既去，还京师，官秩如旧。广顺初，加检校司徒，本官如故，太祖数召对焉。案欧阳史：周太祖自魏以兵入京师，召延义问：“汉祚短促者，天数耶？”延义言：“王者抚天下，当以仁恩德泽，而汉淫酷，刑法枉滥，天下称¤，此其所以亡也。”是时太祖方以兵围苏逢吉、刘铢第，欲诛其族，闻延义言悚然，因贷其族，二家获全。延义善交游，达机变，兼有技术，见者欢心。二年，授太府卿，判司天监事。其年夏初，火犯灵台，延义自言星官所忌，又言身命宫灾并〔一０〕，未几其子卒，寻又妻卒，俄而延义婴疾，故人省之，举手曰：“多谢诸亲，死灾不可逭也。”寻卒，年五十八。赠光禄卿。永乐大典卷一万六千九百九十一。
                                                 【一七三０至一七三一页】
                             
    沈遘，字期远，睢阳人也。父振，贝州永济令，累赠左谏议大夫。遘幼孤，以苦学为志，弱冠登进士第，释褐除校书郎，由御史台主簿拜监察御史，凡五迁至金部郎中，充三司判官。广顺中，以本官知制诰。世宗嗣位，擢为翰林院学士，岁满，拜中书舍人充职。中书，原本作“中试”，今据文改正。（影库本粘签）显德三年夏，以扈从南征，因而遇疾，归及京而卒。遘为人谦和，勤於接下，每文士投贽，必择其贤者而誉之，故当时後进之士多归焉。★永乐大典卷一万二千一百五十六。
                                                           【一七三一页】
                              (续)
    李知损，字化机，大梁人也。少轻薄，利口无行。梁朝时，以牒刺篇咏出入於内臣之门，繇是浪得虚誉，时人目之为“李罗隐”。後累为藩镇从事，入朝拜左补阙，历刑兵二员外、度支判官、右司郎中。坐受榷盐使王景遇厚赂，谪於均州。汉初归朝，除右司郎中，兼侍御史知杂事。广顺中，拜右谏议大夫。时王峻为枢密使，知损以与峻有旧，遂诣峻求使於江浙，峻为上言。太祖素闻知损所为，甚难之。峻曰：“此人如或辱命，谴之可也。”太祖重违其请，遂可之。知损既受命，大恣其荒诞之意，遂假赀於人，广备行李。及即路，所经州郡，无不强贷。又移书於青州符彦卿，借钱百万。及在邮亭，行止秽杂。王峻闻而复奏之，乃责授棣州司马。世宗即位，切於求人，素闻知损狂狷，好上封事，谓有可采，且欲闻外事，即命徵还，遽与复资。数月之间，日贡章疏，多斥¤贵近，自谋进取，又上章求为过海使。世宗因发怒，仍以其丑行日彰，故命除名，配沙门岛。知损将行，谓所亲曰：“余尝遇善相者，言我三逐之後，三逐，原本作“三遂”，今据文改正。（影库本粘签）当居相位，余自此而三矣，子姑待我。”後岁余，卒於海中，其庸诞也如此。★永乐大典卷一万三百九十。    五代史补：李知损，官至谏议大夫，好轻薄，时人谓之“李罗隐”。至於亲友间往还简牍，往往引里巷常谈，谓之偶对。常有朝士奉使回，以土物为赠，其意犹望¤回。知损觉之，且遣书谢之曰：“在小子一时间¤拟送去，恐大官两罗里更不将来。”乾佑中，奉使郑州，时宋彦筠为节度。彦筠小字忙儿，因宴会，彦筠酒酣，辄问曰：“¤人何为号足下为罗隐〔一一〕？”对曰：“下官平素好为诗，其格致大抵如罗隐，故人为号。”彦筠曰：“不然，盖为足下轻薄如罗隐耳。”知损大怒，厉声曰
                                                 【一七三一至一七三二页】
                             
：“只如令公，人皆谓之宋忙儿，未必便能放牛。”满座皆笑。
                                                           【一七三二页】
                           
    孙晟，本名凤。案南唐书云：孙忌，高密人，一名凤，又名晟，少举进士。性阴贼，好奸谋。少为道士，工诗，於庐山简寂观画唐诗人贾岛像，悬於屋壁，以礼事之。观主以为妖妄，执杖驱出之，大为时辈所嗤。改儒服，谒唐庄宗於镇州，授秘书省著作郎。案南唐书云：豆卢革为相，雅知忌，辟为判官。天成初，朱守殷据夷门叛，时晟为幕宾，赞成其事。是时晟常擐甲露刃，以十数骑自随，巡行於市，多所屠害，汴人为之切齿。城陷，朱氏被诛，晟乃匿迹更名，弃其妻子，亡命於陈、宋间。案欧阳史云：安重诲恶晟，以为教守殷反者晟也，画其像购之，不可得，遂族其家。晟奔於吴。与薛史微有详略，皆言晟因朱守殷事牵连而亡命也。南唐书则云：天成中，与高辇同事秦王从荣，从荣败，忌亡命至正阳。未及渡，追骑奄至，亦疑其状伟异，睨之。忌不顾，坐淮岸，扪敝衣啮虱〔一二〕，追者乃舍去。是又以晟为秦王宾客而出亡也。与五代史异。会同恶者送之过淮，吴人方纳叛亡，即以伪官授之。晟亦微有词翰，李¤伪尊杨溥为让皇之册文〔一三〕，即晟之词也，故江南尤重之。二十年间，累历伪任，财货邸第，颇适其意。晟以家妓甚¤，每食不设食几，令¤妓各执一食器，周侍於其侧，谓之“肉台盘”，其自养称惬也如是。案玉壶清话载：忌为舒州观察，有二卒白昼持刃求害忌，忌谕以祸福，解金带与之，使遁去。南唐书云：忌为舒州节度使，治军严，有归化卒二人，正昼挺白刃入府，求忌杀之。入自西门，吏士仓卒莫能御。适忌闲行在东门，闻乱，得民家马乘之，奔桐城。叛卒不得忌，乃杀都押衙李建崇而逸。忌坐贬光禄卿。考孙晟在舒州事，不见五代正史，故传闻多失实。
                                                 【一七三二至一七三三页】
                           
    显德三年春，王师下广陵，江左惊窘，李景伪署晟为司空，令奉贡於行在，世宗遣右常侍刘悦伴之，赐与甚厚。洎随驾到阙。合於都亭驿，礼遇殊优。每召见，饮之醇醴，问以江南事，晟但言：“吴畏陛下之神武，唯以北面为求，保无二也。”先是，张永德守下蔡，素与李重进不协，每宴将校，多暴其短。一日，永德乘醉，乃大言重进潜畜奸谋，当时将校无不惊骇，繇是人情大扰。後密遣亲信乘驿上言，世宗不听，亦不介意。一日，重进自寿阳去其部从，直诣永德帐下，宴饮终日而去，自此人情稍安。时李景觇而知之，因密令人¤蜡书遗重进，劝为不轨，重进以其蜡书进呈，世宗览之，皆斥¤反间之言。世宗怒晟前言失实，因急召侍¤都虞候韩通令收晟下狱，与其从者百余人皆诛之。案南唐书云：“世宗命都承旨曹翰护至右军巡院，犹饮之酒，数酌，翰起曰：“相公得罪，赐自尽。”忌怡然整衣索笏，东南望再拜曰：“臣受恩深，谨以死谢。”从者二百人，亦皆诛死於东相国寺。翌日，宰臣上谒，世宗亲谕之，始知其事实。议者以晟昔构祸於梁民，今伏法於梁狱，报应之道，岂徒然哉！
                                                 【一七三三至一七三四页】
                           
    晟性慷慨，常感李景之厚遇，誓死以报之。案钓矶立谈云：晟将命周朝，自知不免，私谓副使王崇质曰：“吾思之熟矣，终不忍负永陵一¤土，余非所知也。”及将下狱，世宗令近臣问以江南可取之状，晟默然不对。临刑之际，整其衣冠，南望金陵再拜而言曰：“臣惟以死谢。”遂伏诛。永乐大典卷三千五十一。
                                                           【一七三四页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百三十二

    世袭列传第一
                                                           【一七三七页】
                               
    李茂贞，本姓宋，名文通，深州博野人。祖铎，父端。唐乾符中，镇州有博野军，宿¤京师，屯於奉天，文通时隶本军为市巡，累迁至队长。黄巢犯阙，博野军留於凤翔，时郑畋理兵於岐下，郑畋，原本作“郑攻”，今从新唐书改正。（影库本粘签）畋遣文通以本军败尚让之¤於龙尾坡，以功为神策军指挥使。朱玫之乱，唐僖宗再幸兴元，文通扈跸山南，论功第一，迁检校太保、同平章事、洋蓬壁等州节度使，赐姓，名茂贞，僖宗亲为制字曰正臣。★正臣，原本作“尹臣”，今从欧阳史改正。（影库本粘签）光启二年〔一〕，王行瑜杀朱玫於京师，李昌符拥兵於岐下，诏茂贞与陈佩等讨之。三年，诛昌符，车驾还京，以茂贞为凤翔节度使，加检校太尉、兼侍中、陇西郡王。
                                                           【一七三七页】
                               
    大顺二年，观军容使杨复恭得罪，奔山南，与杨守亮据兴元叛，茂贞与王行瑜讨平之。诏以宰相徐彦若镇兴元，茂贞违诏，表其假子继徽为留後，坚请旄¤，昭宗不得已而授之。自是茂贞恃勋恣横，擅兵窥伺，颇干朝政，始萌问鼎之志矣。既而逐泾原节度使张球〔二〕、张球，原本作“张璋”，今从通监改正。（影库本粘签）洋州节度使杨守忠、凤州刺史满存，皆夺据其地，奏请子弟为牧伯，朝廷不能制。大臣奏议言其过者，茂贞即上章论列，辞旨不逊，奸邪者因之附丽，遂成朋党，朝政於是隳焉。昭宗性英俊，不任其逼，欲加讨伐。乾宁初，命宰臣杜让能调发军旅，师未越境，为茂贞所败。茂贞乘胜进屯三桥，京师大震，士庶奔散，天子乃诛中尉西门重遂〔三〕、李周潼等谢之。茂贞严兵不解，势将指阙，抗言让能之罪，诛之方罢。及韦昭度、李溪为相，茂贞听崔昭纬之邪说，复沮其事，表昭度等无相业，不可置之台司，恐乱天下。诏报曰：“军旅之事，吾则与藩臣图之，朝廷命相，出自朕怀。”又请授王珙河中节度使，诏报曰：“太原表先至，已许王珂，不可追改。”乾宁二年五月，茂贞与王行瑜、韩建称兵入觐，京师震恐，天子御楼待之，抗表请杀宰相韦昭度、李溪以谢天下，移王珙於河中。既还，留其假子继鹏宿卫，即¤¤也。
                                                 【一七三七至一七三八页】
                               
    时後唐武皇上表，请讨三镇以宁关辅。是岁七月，太原之师至河中，继鹏与中尉景宣之子继晟迫车驾幸凤翔，昭宗曰：“太原军未至，銮舆不可辄动，朕与诸王固守大内，卿等安辑京师；如太原实至，吾可以方略制之。”继鹏与景宣、中尉骆全¤因燔烧东¤，中夜大噪。昭宗登承天门楼避乱，令捧日都将李云案：新唐书及通监俱作李筠，薛史韩建传亦作李筠，惟此传作李云。守楼下，继鹏率¤攻云。昭宗凭轩慰谕，继鹏弯弧大呼，矢拂御衣，中楼桷。侍臣掖昭宗下楼还宫，继鹏即纵火攻宫门。昭宗召诸王谋其所向，李云奏曰：“事急矣，请且幸臣营。”云乃与扈跸都将李君庆¤昭宗出启夏门，驻华严寺。晡晚，出幸南山之莎城，驻於石门山之佛寺。是月，武皇至渭北，遣副使王¤奉表行在〔四〕，昭宗以武皇为行营都统，进讨¤、岐。茂贞惧，斩继鹏、继晟，上表待罪，昭宗原之，武皇曰：“不诛茂贞，关辅无由宁谧。”时附茂贞者奏云：“若太原尽殄¤、岐，必入关辅，京师忧未艾也。”乃诏武皇与茂贞和。乃行瑜诛，武皇班师，茂贞怨望骄横如故。
                                                 【一七三八至一七三九页】
                               
    明年五月，制授茂贞东川节度使。仍命通王、覃王覃王，原本作“潭王”，今从新、旧唐书改正。（影库本粘签）治禁军於阙下，如茂贞违诏，即讨之。茂贞惧，将赴镇。王师至兴平，夜自惊溃，茂贞因出乘之，官军大败。车驾仓卒出幸华州，茂贞之¤因犯京师，焚烧宫阙，大掠坊¤而去，自此长安大内尽为丘墟矣。四年，昭宗复命宰臣孙¤统军进讨，韩建谏止，令茂贞上章请雪，光化中，加茂贞尚书令、岐王，令其子继筠以兵宿卫。
                                                           【一七三九页】
                                (续)
    天复元年十月，梁祖攻同、华，势逼京师。十一月六日，继筠与中尉韩全诲¤昭宗幸凤翔，茂贞遂与全诲矫诏徵兵天下，将讨梁祖。宰相崔裔召梁祖引四镇之兵屯岐下，重沟复垒围守。三年，茂贞山南诸州尽为王建所陷，泾、原、秦、陇、¤、¤、延、夏皆降於汴。茂贞独据孤城，内外援绝，乃请车驾还京，求和於汴，即斩韩全诲等二十人首级送於梁祖。自是兵力殚尽，垂翅不振，惧梁祖复讨，请落尚书令，许之。案九国志李彦琦传：彦琦本姓杨氏，凤翔李茂贞委以心腹之任，易姓李氏，齿于诸子。後昭宗西幸，梁祖迎驾，攻逼岐下者累年，及昭宗东还，长围方解。大军之後，府库空竭，彦琦请使甘州以通回鹘，往复二载，美玉、名马相继而至，所获万计，茂贞赖之。（旧五代史考异）及梁祖建号，茂贞与王建会兵於太原，志图兴复，竟无成功。茂贞疆土危蹙，不遂僭窃之志，但开岐王府，署天官，目妻为皇后，鸣鞘掌扇，宣词令，一如王者之制，然尚行昭宗之正朔焉。茂贞鼠形，多智数，军旅之事，一经耳目，无忘之者。性至宽，有部将符道昭者，人或告其谋变，茂贞亲至其家，去其爪牙，熟寝经宿而还。军士有¤而诉者，茂贞曰：“吃令公一¤不托，★不托，通监作“¤¤”，盖当时俗语声之转也，今仍其旧。（影库本粘签）与尔和解。”遂致上下服之。尤善事母，母终，茂贞哀毁几灭性，闻者嘉之。但御军整¤，都无纪律，当食则造庖厨，往往席地而坐，内外持管钥者，亦呼为司空太保，与夫细柳、大树之威名，盖相远矣。及庄宗平梁，茂贞自为季父，以书贺之。及闻庄宗入洛，惧不自安，方上表称臣，寻遣其子继¤来朝，诏茂贞仍旧官，进封秦王，所赐诏敕不名。又以茂贞宿望耆老，特加优礼〔五〕。及疾笃，遣中使赐医药问讯。同光二年夏四月薨，年
                                                 【一七三九至一七四０页】
                               
六十九。谥曰忠敬。子从¤嗣。永乐大典卷一万三百九十。
                                                 【一七四０至一七四一页】
                             
    从¤，茂贞之长子也。未冠，授谘议参军，赐绯鱼袋，寻迁领彭州副使、凤翔衙内都指挥使。天复中，自秦王府行军司马、检校太傅出为泾州两使留後。茂贞寻承制承制，原本作“承嗣”，今据文改正。（影库本粘签）加开府仪同三司、检校太尉、兼侍中，四镇北庭行军、彰义军节度使。及唐庄宗平梁，茂贞令从¤入觐，制加从¤兼中书令。俄而茂贞薨，遗奏权知凤翔军府事，诏起复，授凤翔节度、管内观察处置等使。三年九月，以魏王继岌伐蜀，诏充供军转运应接使。四年正月，蜀平，继岌命部署王衍一行东下，至岐，监军使柴重厚不与符印，促令赴阙。从¤至华下，闻内难归镇。明宗诏诛重厚，从¤以军民不扰，重厚之力也，不以前事为隙，上表论救，事虽不允，时议嘉之。天成元年五月，制落起复，加检校太师。其年九月，敕曰：“李从¤等世联宗属，任重藩宣，庆善有称，忠勤甚著。既预维城之列，宜新定体之文，是降宠光，以隆敦¤，俾焕承家之美，贵崇犹子之规，宜於『¤』、『昶』、『照』上改称『从』。”自长兴元年，明宗有事於南郊，从¤入觐，礼毕，移镇汴州。四年，复入觐，改天平军节度使。及唐末帝起兵於岐下，尽取从¤家财器仗，以助军须〔六〕。末帝发离岐城，吏民扣马，乞以从¤为帅，末帝许之。清泰初，即以从¤复为凤翔节度使，仍封秦国公。晋高祖登极，继封岐王、秦王，累食邑至一万五千户，食实封一千五百户。少帝嗣位，加守太保。开运三年冬，卒於镇，年四十九。
                                                 【一七四一至一七四二页】
                             
    从¤少敏悟，善笔札，性柔和，无节操。当庄宗新有天下，因入觐，献宝装针珥於皇后宫，时以为佞。但进退闲雅，慕士大夫之所为，有请谒者，无贤不肖皆尽其敬。镇於岐山，前後二纪，每花繁月朗，必陈胜会以赏之，客有困於酒者，虽吐茵堕帻而无厌色。左右或有过，未尝笞责。先人¤、陇之间，有田千顷，竹千亩，恐夺民利，不令理之，致岐阳父老再陈借寇之言，借寇，原本作“借冠”，详其文义，当是用後汉书寇恂传愿复借寇君一年之事，今改正。（影库本粘签）良有以也。
                                                           【一七四二页】
                             
    子永吉，历数镇行军司马。永乐大典卷一万三百九十。    五代史补：李¤，岐王之子，昆仲间第六，官至中书令，世谓之“六令公”。性情好戏，为凤翔节度，因生辰，¤道持贺礼，使毕至。有魏博使少年如美妇人，秦凤使矬陋且多髯，二人坐又相接，而魏使在下，¤因曰：“二使车一妍一丑，何不相嘲以为乐事。”魏博使恃少俊，先起曰：“今日不幸与水草大王接席。”秦凤使徐起应曰：“水草大王不敢承命，然吾子容貌如此，又坐次相接，得非水草大王夫人耶？”在坐皆笑。
                                                           【一七四二页】
                             
    从昶，茂贞之第二子也。十余岁，署本道中军使。後唐同光中，茂贞疾，从昶年十五，遣代兄从¤为泾州两使留後，朝廷寻加节制。天成中，明宗即位，改镇三¤，累官至检校太保。会郊天大礼，表请入觐，以恩加检校太傅。俄有代归阙，授左骁¤上将军，改右龙武统军。统军，原本作“维军”，今从通监改正。（影库本粘签）未几，出镇许田，在镇三年。清泰中，复入为右龙武统军，再迁左龙武统军。晋天福三年冬，卒於官，时年四十。赠太尉。
                                                 【一七四二至一七四三页】
                             
    从昶生於纨绮，少习华侈，以逸游¤乐为务，而音律图画无不通之。然性好谈笑，喜接宾客，以文翰为赏，曾无虚日。复笃信释氏，时岐下有僧曰阿¤梨，通五天竺语，为士人所归。从昶凡历三镇，无尤政可褒，无苛法可贬，人用安之，亦将门之令嗣也。
                                                           【一七四三页】
                             
    弟从照，历陇州刺史、诸¤大将军，卒。永乐大典卷一万三百九十。
                                                           【一七四三页】
                               
    茂勋，茂贞之从弟也。唐末，为凤翔都将，茂贞表为¤州节度使，累官至兼侍中。梁祖之围凤翔也，茂勋兵屯岐山，梁祖以羸师诱之，命孔¤潜率劲兵袭下¤州，尽俘其家，茂勋遂归於梁，改名周彝，署元帅府行军司马。开平中，为河阳节度使，从梁祖伐镇州，围枣强县，时有一民缒城而出，茂勋纳之而不疑。一日，其民窃发，以木檐击茂勋，踣於地，案通监考异引唐余录云：枣强民欲击梁祖，误中茂勋。盖传闻之异词也，附识於此。（旧五代史考异）赖左右救至仅免。居无何，迁金吾上将军，副王瓒将兵於景店，瓒令分屯西寨，庄宗击而败之，降为左¤上将军。逾年，以太子太傅致仕。同光中，复名茂勋。天成初，以疾卒於洛阳。★永乐大典卷一万三百九十。
                                                 【一七四三至一七四四页】
                               
    高万兴，河西人。祖君佐，¤延节度判官。父怀迁，都押衙。万兴与弟万金俱有武干，¤用於本军。河西自王行瑜败後，郡邑皆为李茂贞之所强据，以其将胡敬璋为节度使，万兴为敬璋骑将，昆弟俱有战功。¤州节度使杨崇本者，茂贞之假子也，号李继徽。梁祖既弑昭宗，茂贞、继徽与西川王建之师会於岐阳，以图兴复，皆陈兵关辅，梁祖遣将王重师守雍州、刘知俊守同州以拒之。天佑五年冬，敬璋卒〔七〕，崇本以其爱将刘万子为¤延帅，万子以凶暴而失士心。又，崇本为汴人所攻。崇本为汴人所攻，以上下文义求之，疑有舛误。考册府元龟所引薛史与永乐大典同，今无别本可校，姑仍其旧。（影库本粘签）六年二月，万子葬敬璋，将佐皆集於葬所，万兴、万金因会纵兵攻万子，杀之，归款於汴。梁祖以万兴为¤延招抚使，★¤延，原本脱“延”字，今据通监增入。（影库本粘签）与刘知俊合兵攻收¤、坊、丹、延等州，梁祖乃分四州为二镇，以万兴、万金皆为帅。及万金卒，梁祖以万兴兼彰武、保大两镇，累加至太师、中书令，封北平王。庄宗定河洛，万兴来朝，预郊礼陪位，既还镇，复以旧爵授之。同光三年十二月，卒於位，以其子允韬权典留後。★永乐大典卷五千五百三十八。
                                                           【一七四四页】
                               
    允韬，字审机。初仕梁朝，起家授同州别驾，寻加检校右仆射，改金紫光禄大夫、检校司空，充保大军内外马步军指挥使。唐同光中，检校太保，充保大军两使留後。万兴卒，允韬自理所奔丧。天成初，起复检校太傅，充延州节度使。长兴元年，移镇邢州，顷之，为右龙武统军，未几，授滑州节度使。清泰二年八月，卒於任，年四十二。诏赠太师。永乐大典卷五千五百三十八。
                                                           【一七四五页】
                               
    韩逊，本灵州之列校也。会唐季之乱，因据有其地，朝廷乃授以节钺。梁初，累加检校太尉、同平章事。开平中，梁将刘知俊自同州叛归凤翔，李茂贞以地褊不能容，乃借兵以窥灵武，且图牧圉之地。知俊乃帅¤、岐、秦、泾之师数万攻逊於灵州，逊极力以拒之，久之，知俊遁去。梁祖嘉之，自是累加官至中书令，封颍川郡王。逊亦善於为理，部民请立生祠堂於其地，梁祖许之，仍诏礼部侍郎薛廷¤撰文以赐之，其庙至今在焉。贞明初，逊卒於镇。永乐大典卷一万八千一百二十七。
                                                           【一七四五页】
                               
    洙，逊之子也。逊卒，三军推为留後，梁末帝闻之，起复正授灵武节度使、特进、检校太傅、同平章事。贞明四年春，灵武将军尚贻敏等上言，洙已服阕，乞落起复。梁末帝令中书商量，宰臣奏曰：“旧例藩镇落起复，如先人已是一品阶，即与加爵；如未是一品阶，即合加阶。”乃授洙开府仪同三司。唐庄宗、明宗累加官爵。天成四年夏，洙卒，朝廷以其弟澄弟澄，原本作“第登”，今从欧阳史改正。（影库本粘签）为朔方军节度观察留後。是岁，有列校李宾作乱，部内不安，乃遣使上表请帅於朝廷〔八〕，明宗命前磁州刺史康福为朔方河西等军节度、灵威雄警凉等州观察处置度支、温池榷税等使〔九〕，仍遣福领兵万人赴镇，其後灵武遂受代焉。★永乐大典卷三千六百七十五。
                                                 【一七四五至一七四六页】
                               
    李仁福，世为夏州牙将，本拓拔氏之族也。唐乾符中，有拓拔思恭，案：欧阳史作思敬。（旧五代史考异）为夏州节度使，广明之乱，唐僖宗在蜀，诏以思恭为京城西北收复都统，预破黄巢有功，僖宗赐姓，故仁福亦以李为氏。思恭卒，弟思谏继之。梁开平元年，授思谏检校太尉、兼侍中。二年，思谏卒，三军立其子彝昌为留後，寻起复，正授旄钺。三年春，牙将高宗益等作乱，彝昌遇害，时仁福为蕃部指挥使，本州军吏迎立仁福为帅。其年四月，梁祖降制授仁福检校司空，充定难军节度使。未几，後唐武皇遣大将周德威会¤、凤之师五万同攻夏州，仁福固守月余，梁援军至，德威遁去，梁祖喜之，超授检校太保、★太保，原本脱“保”字，今据欧阳史增入。（影库本粘签）同平章事。仁福自梁贞明、龙德及後唐同光中，累官至检校太师、兼中书令，封朔方王。长兴四年三月，卒於镇。其年追封虢王。子彝超嗣。★永乐大典卷一万八千一百三十三。
                                                 【一七四六至一七四七页】
                              (续)
    彝超，仁福之次子也。历本州左都押牙、防遏使，仁福卒，三军立为帅，矫为仁福奏云：“臣疾已甚，已委彝超权知军州事，乞降真命。”明宗闻之，遂以彝超为延州留後，以延帅安从进为夏州留後。朝廷虑不从命，诏¤州节度使药彦稠、宫苑使安从益等率师援送从进赴镇，仍降诏谕之云：
        近据西北藩镇奏，定难军节度使李仁福薨。朕以仁福自分戎阃，远镇塞垣，威惠
    俱行，忠孝兼著。当本朝播越之後，及先皇兴复之初，爰及眇躬，益全大节，统临有
    术，远迩咸安。委仗方深，凋殒何速，忽窥所奏〔一０〕，深怆予怀。不朽之功，既
    存於社稷；有後之庆，宜及於子孙。但以彼藩地处穷边，每资经略，厥子年才弱冠，
    年才弱冠，原本脱“才”字，今从册府元龟增入。（影库本粘签）未历艰难，或亏驾
    御之方，定启奸邪之便。其李彝超已除延州节度观察留後，便勒赴任。但夏、银、绥
    、宥等州，最居边远，久属乱离，多染夷狄之风，少识朝廷之命，既乍当於移易，宜
    普示於渥恩。应夏、银、绥、宥等州管内，罪无轻重，常赦所不原者，¤公私债负、
    残欠税物，一切并放；兼自刺史、指挥使、押衙已下，皆勒依旧，各与改转官资。
        朕自总万几，惟弘一德，内安华夏，外抚戎夷，先既怀之以恩，後必示之以信。
    且如李从¤之守岐、陇，疆土极宽；高允韬之镇¤、延，甲兵亦¤。咸能识时知变，
    举族归朝。从¤则见镇大梁，允韬则寻除钜鹿，次及昆仲，并建节旄，下至将僚，悉
    分符竹。又若王都之贪上谷，★上谷，原本作“上客”，今据文改正。（影库本粘签
    ）李宾之吝朔方，或则结构契丹，偷延旦夕；或则依凭党项，窃据山河。不禀除移，
                                                 【一七四七至一七四八页】
                             
    唯谋旅拒，才兴讨伐，已见覆亡。何必广引古今，方明利害；只陈近事，聊谕将来。
    彼或要覆族之殃，则王都、李宾足为鉴戒；彼或要全身之福，则允韬、从¤可作规绳
    。朕设两途，尔宜自择。或虑将校之内，亲要之间，幸彼幼冲，恣其荧惑，遂成骚动
    ，致累生灵。今特差¤州节度使药彦稠部领马步兵士五万人骑，送安从进赴任，从命
    者秋毫勿犯，违命者全族必诛，先令後行，有犯无赦云。
                                                           【一七四八页】
                             
    其年夏四月，彝超上言：“奉诏授延州留後，已迎受恩命，缘三军百姓拥隔，未放赴任。”明宗遣合门使苏继彦¤诏促之〔一一〕。五月，安从进领军至城下，彝超不受代，从进驻军以攻之。秋七月，彝超昆仲登城谓从进曰：“孤弱小镇，不劳王师攻取，虚烦国家饷运，得之不武，为仆闻天子，乞容改图。”时又四面党项部族万余骑，薄其粮运，而野无刍牧，关辅之人，运斗粟¤¤，¤¤，原本作“¤膏”，今据文改正。（影库本粘签）动计数千，穷民泣血，无所控诉，复为蕃部杀掠，死者甚¤。明宗闻之，乃命班师。彝超亦上表谢罪，乃授彝超检校司徒，充定难军节度使，既而修贡如初。清泰二年，卒於镇。弟彝兴袭其位。★永乐大典卷一万八千一百三十三。
                                                 【一七四八至一七四九页】
                               
    彝兴，本名彝殷，宋受命之初，以犯庙讳故改之。彝超既卒，时彝兴为夏州行军司马，三军推为留後，唐末帝闻之，正授定难军节度使。晋天福初，加检校太尉、同平章事。少帝嗣位，加检校太师。八年秋，彝兴弟绥州刺史彝敏与其党作乱，为彝兴所逐〔一二〕，彝敏奔延州，彝兴押送到阙，骨肉二百余口，朝廷以彝兴之故，絷送本道斩之。开运元年春，诏以彝兴为契丹西南面招讨使。汉乾佑元年春，加兼侍中。是岁，李守贞叛於河中，潜使人构之，彝兴为之出师，驻於延州之北境，既而闻守贞被围，乃收军而退。周显德中，累加至守太傅、兼中书令，封西平王。皇朝建隆元年春，制加守太尉，始改名彝兴。乾德五年秋，卒於镇。制赠太师，追封夏王。子光¤继其位，其後事具皇朝日历。永乐大典卷一万八千一百三十三。
                                                           【一七四九页】
                                 
@
#篇名:旧五代史
#类型:史;北宋
#时代:6

          《旧五代史》卷:一百三十三

    世袭列传第二
                                                           【一七五一页】
                               
    高季兴，字贻孙，陕州硖石人也。本名季昌，及後唐庄宗即位，避其庙讳改焉。幼隶於汴之贾人李七郎，梁祖以李七郎为子，赐姓，名友让。梁祖尝见季兴於仆隶中，其耳面稍异，命友让养之为子。梁祖以季兴为牙将，渐能骑射。唐天复中，昭宗在岐下，梁祖围凤翔日久，凤翔，原本作“龙翔”，今据通监改正。（影库本粘签）¤议欲班师，独季兴谏止之，语在梁祖纪中。既而竟迎昭宗归京，以季兴为迎銮毅勇功臣、检校大司空、行宋州刺史。从梁祖平青州，改知宿州事，迁颍州防御使，梁祖令复姓高氏，擢为荆南兵马留後。荆州自唐乾符之後，兵火互集，井邑不完，季兴招葺离散，流民归复，梁祖嘉之，乃授节钺。梁开平中，破雷彦恭於朗州，加平章事。荆南旧无外垒，季兴始城之，遂厚敛於民，招聚亡命，自後僭臣於吴、蜀，梁氏稍不能制焉，因就封渤海王。尝攻襄州，为孔¤所败。
                                                           【一七五一页】
                               
    及庄宗定天下，季兴来朝於洛阳，加兼中书令，时论多请留之，郭崇韬以方推信义於华夏，请放归藩，季兴促程而去。至襄州，酒酣，谓孔¤曰：“是行有二错：来朝一错，放回二错。”案：欧阳史作季兴谓梁震语，与薛史作孔¤异。（旧五代史考异）洎至荆南，谓宾佐曰：“新主百战方得河南，对勋臣夸手抄春秋；又竖手指云：『我於指头上得天下。』如此则功在一人，臣佐何有！且游猎旬日不回，中外之情，其何以堪，吾高枕无忧矣。”乃增筑西面罗城，备御敌之具。时梁朝旧军多为季兴所诱，由是兵¤渐多，跋扈之志坚矣。明年，册拜南平王。★南平，原本作“南兴”，今据十国春秋改正。（影库本粘签）魏王继岌平蜀，尽选其宝货浮江而下，船至峡口，会庄宗遇祸，季兴尽邀取之。明宗即位，复请夔、峡为属郡，初俞其请，後朝廷除刺史，季兴上言，称已令子弟权知郡事，请不除刺史。不臣之状既形，诏削夺其官爵。天成初，命西方邺兴师收复三州，又遣襄州节度使刘训总兵围荆南，以问其罪，属霖潦，班师。三年冬，季兴病¤气而卒。其子从诲嗣立，累表谢罪，请修职贡。由是复季兴官爵，¤曰武信。★永乐大典卷一万八千三百一十一。
                                                 【一七五一至一七五二页】
                             
    从诲，初仕梁，历殿前控鹤都头、鞍辔库副使、左军巡使、如京使、左千牛大将军、荆南牙内都指挥使，领濠州刺史，改归州刺史，累官至检校太傅。初，季兴之将叛也，从诲常泣谏之，季兴不从。天成三年冬，季兴薨，从诲乃上表谢罪，复修职贡。明宗嘉之，寻命起复，授荆南节度使、兼侍中。长兴三年，加检校太尉。应顺中，封南平王。清泰初，加检校太师。晋天福中，加守中书令。六年，襄州安从进反，王师攻讨，从诲馈军食以助焉，诏书褒美，寻加守尚书令，从诲上章固让，朝廷遣使敦勉，竟不受其命。时有术士言从诲年命有厄，宜退避退避，原本脱“退”字，今从册府元龟改正。（影库本粘签）宠禄故也。及契丹入汴，汉高祖起义於太原，间道遣使奉贡，密有祈请，言俟车驾定河、汴，愿赐郢州为属郡，汉祖依违之。及入汴，从诲致贡，求践前言，汉高祖不从。从诲怒，率州兵攻郢州，旬日，为刺史尹实所败，自是朝贡不至。从诲东通於吴，西通於蜀，皆利其供军财货而已。末年，以镇星在翼、轸之分，乃释罗纨，衣布素，饮食节俭，以禳¤咎。寻令人祈托襄州安审琦，请归朝待罪，朝廷亦开纳之。汉乾佑元年冬十一月，以疾薨於位。★案：欧阳史作十月。（旧五代史考异）诏赠尚书令，¤曰文献。
                                                 【一七五二至一七五三页】
                             
    子保融嗣，位至荆南节度使、守太傅、中书令，封南平王。皇朝建隆元年秋卒。¤曰贞懿。
                                                           【一七五三页】
                             
    其诸将之倚任者，则有王保义。保义本姓刘，名去非，幽州人。少为县吏，粗暴无行，习骑射，敢¤击。刘仁恭之子守奇善射，唯去非许以为能。守奇以兄守光夺父位，亡入契丹，又自契丹奔太原，去非皆从之。庄宗之伐燕也，守奇从周德威引军前进，师次涿州，刺史姜行敢登陴固守，去非呼行敢曰：“河东小刘郎领军来为父除凶，尔何敢拒！”守奇免胄劳之，行敢遥拜，即开门迎降。德威害其功，密告庄宗，言守奇心不可保。庄宗召守奇还计事，行次土门，去非说守奇曰：“公不施寸兵下涿郡，周公以得非己力，必有如簧之间，太原不宜往也。公家於梁，素有君臣之分，宜往依之，介福万全矣。”守奇乃奔梁，梁以守奇为沧州留後，以去非为河阳行军司马。时谢彦章移去非为郢州刺史。及庄宗平河、洛，去非乃弃郡归高季兴，为行军司马，仍改易姓名。自是季兴父子倚为腹心，凡守藩规画，出兵方略，言必从之。乾佑元年夏，高从诲奏为武泰军节度留後，依前荆南行军司马，加检校太尉。後卒於江陵。永乐大典卷一万八千一百一十一。
                                                 【一七五三至一七五四页】
                              (续)
    保勖，季兴之幼子也〔一〕。锺爱尤甚，季兴在世时，或因事盛怒，左右不敢窃视，唯保勖一见，季兴则怒自解，故荆人目之为“万事休”。皇朝建隆四年春卒。案：欧阳史作三年十一月。（旧五代史考异）是岁，荆门之地不为高氏所有，则“万事休”之言，盖先兆也。★永乐大典卷五千五百三十九。  五代史补：高季兴，本陵州陕人〔二〕。为太祖裨将，出为郢州防御使。时荆南成¤征鄂州，不利而卒，太祖命季兴为荆南留後。到未几，会武陵土豪雷彦恭作乱，季兴破之，遂以功授荆南节钺。庄宗定天下，季兴首入觐，因拜中书令，封南平王。初，季兴尝从梁太祖出征，引军早发，至逆旅，未晓，有妪秉烛迎门，具礼甚厚。季兴疑而问之，对曰：“妾适梦有人叩关，呼曰：『速起，速起，有裂土王来。』及起，盥嗽毕，秉烛开门，而君子奄至，得非所谓王者耶，所以不敢¤慢尔。”季兴喜，及来荆南，竟至封王。  高从诲，季兴之庶子而处长，为性宽厚，虽士人不如也。天成中，季兴叛，从诲力谏之，不从。及季兴卒，朝廷知从诲忠，使嗣，亦封南平王。初，季兴之事梁也，每行军，常以爱姬张氏自随。一旦军败，携之而窜，遇夜，¤入深涧中。时张氏方¤行迟，季兴恐为所累，俟其寝酣，以剑刺岸边，欲压杀之，然後驰去。既而岸欲崩，张氏且惊起，呼季兴曰：“妾适梦大山崩而压妾身，有神人披金甲执戈以手托之，遂免。”季兴闻之，谓必生贵子，遂挈之行，後生从诲。  梁震，蜀郡人。有才略，登第後寓江陵，高季兴素闻其名，欲任为判官〔三〕。震耻之，然难於拒，恐祸及，因谓季兴曰：“本山野鄙夫也，非有意於爵禄，若公不以孤陋，令陪军中末议，但白衣从事可矣。”季兴奇而许之，自是震出入门下，称前进士而已。同光中，庄宗得天下，季兴惧
                                                 【一七五四至一七五五页】
                              (续)
而入觐，时幕客皆赞成，震独以为不可，谓季兴曰：“大王本梁朝，与今上世称雠敌，血战二十年，卒为今上所灭，神器大宝虽归其手，恐余怒未息，观其旧将，得无加害之心，宜深虑焉。”季兴不从。及至，庄宗果欲留之，枢密郭崇韬切谏，以为不可：“天下既定，四方诸侯虽相继称庆，然不过子弟与将吏耳，惟季兴能躬自入觐，可谓尊奖王室者也。礼待不闻加等，反欲留縻之，何以来远臣，恐此事一行，则天下解体矣。”庄宗遂令季兴归。行已浃旬，庄宗易虑，遽以诏命襄州节度刘训伺便囚之。时季兴至襄州，就馆而心动，谓吏曰：“吾方寸扰乱，得非朝廷使人追而杀吾耶！梁先辈之言中矣，与其住而生，不若去而死。”遂弃辎重，与部曲¤健者数百人南走。至凤林关，已昏黑，於是斩关而去。既而是夜三更，向之急递果至襄州，刘训料其去远不可追而止。自是季兴怨愤，以兵袭取复州之监利、玉沙二县，命震草奏，请以江为界。震又曰：“不可，若然则师必至矣，非大王之利也。”季兴怒，卒使为之。既而奏发，未几，朝廷遣夏鲁奇、房知温等领兵来伐。季兴登城望之，见其兵少，喜，欲开城出战，震复谏曰：“大王何不思之甚耶！且朝廷礼乐征伐之所自出，兵虽小而势实大，加以四方诸侯各以相吞噬为志，但恨未见得其便耳。若大王不幸，或得一战胜，则朝廷徵兵於四方，其谁不欲仗顺而起，以取大王之土地耶！如此则社稷休矣。为大王计者，莫若致书於主帅，且以牛酒为献，然後上表自劾，如此则庶几可保矣。不然，则非仆之所知也。”季兴从之，果班师。震之裨赞，皆此类也。洎季兴卒，子从诲继立，震以从诲生於富贵，恐相知不深，遂辞居於龙山别业，自号处士。从诲见召，皆跨黄牛直抵厅事前下，呼从诲不以官阀，但郎君而已〔四〕。末年尤好篇咏
                                                 【一七五五至一七五六页】
                             
，与僧齐己友善，贻之诗曰：“陈琳笔砚甘前席，用里烟霞忆共眠。”盖以写其高尚之趣也〔五〕。
                                                           【一七五六页】
                               
    马殷，字霸图，许州鄢陵人也。案：“通监作扶沟人，欧阳史从薛史。少为木工，及蔡贼秦宗权作乱，始应募从军。初，随孙儒渡淮，陷广陵。及儒败於宣州，殷随别将刘建¤过江西，连陷洪、鄂、潭、桂等州〔六〕，建¤尽有湖南之地，遂自为潭帅。顷之，建¤为部下所杀，潭人推行军司马张佶为帅。时殷方统兵攻邵州，佶曰：“吾才不及马殷。”即牒殷付以军府事。殷自邵州旋军，犒劳将士，诛害建¤者数十人，自为留後。久之，朝廷命为湖南节度使，遂有潭、衡七州之地。
                                                           【一七五六页】
                               
    唐天复中，杨行密急攻江夏，杜洪求援於荆南，成¤举舟师援之。时澧朗节度使澧朗，原本作“澧阆”，今从通监改正。（影库本粘签）雷彦恭乘¤出师，袭取荆州，载其宝货，焚毁州城而去。彦恭东连行密，断江、岭行商之路，殷与高季兴合势攻彦恭於澧朗。数年，擒之，尽有其地，乃以张佶为朗州节度使，由是兵力雄盛。
                                                 【一七五六至一七五七页】
                               
    殷於梁贞明中，贞明，原本脱“明”字，今据文增入。（影库本粘签）为时姑息，所求皆允，累官至守太师、兼中书令，封楚王。又上章请依唐秦王故事，乃加天策上将军之号。又请官位内添制置静江、武平、宁远等军事，皆从之。既封楚王，仍请依唐诸王行台故事，署置天官幕府，有文苑学士之号，知诏令之名，总制二十余州，自署官吏，征赋不供，民间采茶，并抑而买之。又自铸铅铁钱，凡天下商贾所¤宝货入其境者，只以土产铅铁博易之无余，遂致一方富盛，穷极奢侈，贡奉朝廷不过茶数万斤而已。於中原卖茶之利，岁百万计。唐同光初，首修职贡，复授太师、兼尚书令、楚王。天成初，加守尚书令。长兴二年十一月十日，薨於位，时年七十八。★案：欧阳史作长兴元年，殷卒，年七十九。（旧五代史考异）明宗闻之，废朝三日，¤曰武穆。子希声嗣。
                                                           【一七五七页】
                               
    初，殷微时，隐隐见神人侍侧，因默记默记，原本作“默托”，今据文改正。（影库本粘签）其形像。及贵，因谒衡山庙，¤庙中神人塑像，宛如微时所见者。则知人之贵者，必有阴物护之，岂偶然哉。★永乐大典卷一万八千一百二十八。    案：以下原本残阙。
                                                 【一七五七至一七五八页】
                                (续)
    希范，晋天福中，授江南诸道都统，又加天策上将军。溪州洞蛮彭士愁案：原本讹“士秋”，今据欧阳史及通监改正。（旧五代史考异）寇辰、澧二州，希范讨平之，士愁以五州乞盟，乃铭於铜柱。希范自言汉伏波军援之後，故铸铜柱以继之。★永乐大典卷八千二百二十一。    案：此传有阙文，马希广、希¤传全篇俱佚。    五代史补：高郁为武穆王谋臣，庄宗素闻其名，及有天下，且欲离间之。会武穆王使其子希范入觐，庄宗以希范年少易激发，因其敷奏敏速，乃抚其背曰：“国人皆言马家社稷必为高郁所取，今有子如此，高郁安得取此耶！”希范居常嫉郁，忽闻庄宗言，深以为然。及归，告武穆请诛之，武穆笑曰：“主上争战得天下，能用机数，以郁资吾霸业，故欲间之耳！若梁朝罢王彦章兵权也。盖遭此计，必至破灭，今汝诛郁，正落其彀中，慎勿言也。”希范以武穆不决，祸在朝夕，因使诬告郁谋反而族灭之。自是军中之政，往往失序，识者痛之。初，郁与武穆俱起行阵，郁贪且僭，常以所居之井不甚清澈，思所以澄汰之，乃用银叶护其四方，自内至外皆然，谓之“拓里”，其奉养过差，皆此类也，故庄宗得以媒¤。自後阴晦中见郁，後竟为所患尔。  马希范，武穆之嫡子，性奢侈，嗣位未几，乞依故事置天策府僚属，於是擢从事有才行者，有若都统判官李铎、静江府节度判官潘¤、武安军节度判官拓拔坦、都统掌书记李¤、镇南节度判官李庄、昭顺军节度判官徐收、澧州观察判官彭继英、江南观察判官廖图、昭顺军观察判官徐中雅、静江府掌书记邓懿文、武平军节度掌书记李松年、镇南军节度掌书记卫¤、昭顺军观察支使彭继勋、武平军节度推官萧铢、桂管观察推官何仲举、武安军节度巡官孟玄晖、容管节度推官刘昭禹等十八人，并为学士。其余列
                                                           【一七五八页】
                                (续)
校，自袁友恭、张少敌等各以次授任。莫不大兴土木，以建兴府庭〔七〕，其最为壮丽者即有九龙、金华等殿。殿之成也，用丹砂涂其壁，凡用数十万斤石，每僚吏谒见，将升殿，但觉丹砂之气，蔼然袭人，其费用也皆此类。初，教令既下，主者以丹砂非卒致之物，相顾忧色。居无何，东境山崩，涌出丹砂，委积如丘陵，於是收而用之。契丹南侵，闻其事，以为希范非常人，遽使册为尚文。希范得册，以为契丹推奉，欣然当之矣。  丁思仅素有才略，为马氏骑将。以希范受契丹册命，深耻之，因谓希范曰：“今朝廷失守，正忠臣义士奋发之时，使驰檄四方，引军直趋京师，驱契丹，天子反正，然後凯还，如此则齐桓、晋文不足数矣。时不可失，愿大王急图之。”希范本无远略，加以兴作府署未毕，不忍弃去，遂寝思仅之谋。思仅不胜其愤，谓所亲曰：“古人疾没世而名不称，今遭逢扰攘，不能立功於天下，反顾恋数间屋子乎！诚可痛也。”自是思仅常怏怏。  文昭王夫人彭氏，封秦国夫人，常往城北报恩寺烧香。时僧魁谓之长老，问曰：“夫人谁家妇女？”彭氏大怒，索檐子疾驱而归，文昭惊曰：“何归之速也？”夫人曰：“今日好没兴，被个老秃贼问妾是谁家妇女〔八〕，且大凡妇女皆不善之辞，安得对妾而发！”文昭笑曰：“此所谓禅机也，夫人宜答弟子是彭家女，马家妇，是则通其理矣，何怒之有乎！”夫人素负才智，耻不能对，乃曰：“如此则妾所谓无见性也。”於是惭赧数日。  石文德，连州人。形质矬陋，好学，尤工诗。霸国时，屡献诗求用，文昭以其寝陋，未曾礼待，文德由是穷悴。有南宅王子者，素重士，延於门下，其後文昭知之，亦兼怒王宅，欲庭辱文德而逐之。居无何，秦国夫人彭氏薨，文昭伤悼，乃命有文学者各撰挽词〔九〕，文德亦献十余
                                                 【一七五八至一七五九页】
                                (续)
篇，其一联云：“月沉湘浦冷，花谢汉宫秋。”文昭览之大惊，曰：“文德有此作用，吾但以寝陋而轻之，乃不如南宫小儿¤能知贤耶！”於是始召文德而愧谢之。未几，承制授水部员外郎，充融州刺史。文德晚尤好著述，乃撰大唐新纂十三卷，多名人遗事，词虽不工，事或可采，时以多闻许之。    何仲举，营道人。美姿容，年十三，俊迈绝伦。时家贫，输税不及限，李¤为营道令，怒之，乃荷项系狱，将¤楚焉。或有言於¤曰：“此子虽¤，能为诗，往往间立成，希明府一察之〔一０〕。”¤闻，遽召而问曰：“知汝有文，且速敏，今日之事，若能文不加点，为一篇以自述，吾当贷汝。”仲举援笔而成，曰：“似玉来投狱，抛家去就枷。可怜两片木，夹¤一枝花。”¤大惊，因自为脱枷，延上厅与之抗礼，自是仲举始锐意就学。天成中，入洛，时秦王为河南尹，尤重士，仲举与张杭、江文蔚俱游其门。及其东荐也，公举数百人，独以仲举为擅场，仲举因献诗曰：“碧云章句才离手，紫府神仙尽点头。”秦王大悦，称赏不已，故一举上第。及归，遇文昭马氏承制，依唐太宗故事，於天策府置十八学士，以¤为学士之首，且执政柄，而仲举自以出於¤之门下，虽策名中朝，事¤未尝暂懈，¤感悦，遂加引用。未几，与之同列，及出，又为全、衡二州刺史。先是，湖南尤多诗人，其最显者有沈彬、廖凝、刘昭禹、尚颜、齐己、虚中之徒，而仲举在诸公间尤为轻浅，惟李¤独推许之，往往对¤吟秋日晚望诗曰：“树迎高鸟归深野，云傍斜阳过远山。”以足扣地，叹曰：“何仲举乃诗家之高逸者也，诸官见取舍，其余奴岳，乃间气尔。”故仲举感¤之见知，卒能自奋，至於名节，亦终始无玷，论者以¤有知人之鉴。    欧阳彬，衡山人。世为县吏，至彬特好学，工于词赋。
                                                 【一七五九至一七六０页】
                                (续)
马氏之有湖南也，彬将希其用，乃携所著诣府，求见之礼，必先通名纸。有掌客吏，¤谓樊知客，好贿，阴使人谓彬曰：“足下之来，非徒然也，实欲显族致身，而不以一物为贶，其可乎？”彬耻以贿进，竟不与。既而樊氏怒，掷名纸於地曰：“岂吏人之子欲干谒王侯耶！”彬深恨之，因退而为诗曰：“无钱将乞樊知客，名纸生毛不为通。”因而落魄街¤，歌姬酒徒，无所不狎。有歌人瑞卿者，慕其才，遂延於家。瑞卿能歌，每岁武穆王生辰，必歌于筵上。时湖南自旧管七郡外，又加武陵、岳阳，是九州，彬作九州歌以授瑞卿，至时使歌之，实欲感动武穆。既而竟不问，彬叹曰：“天下分裂之际，厮徒负养皆能自奋，我贫而至此耶！”计无所出，思欲窜入邻道，但未有所向。居无何，闻西蜀图纲将发，彬遂谋入蜀，且私谓瑞卿曰：“吾以干谒不遂，居於汝家，未尝有倦色，其可轻弃乎！然士以功名为不朽，不于此时图之，恐贻後悔。今吾他适，庶几有成，勿以为念。”瑞卿曰：“君於妾不可谓之无情，然一旦不以妾自滞，割爱而去，得非功名之将至耶！妾诚异之，家财约数缗，虽不丰，愿分为半，以资路途。”彬亦不让，因以瑞卿所赠尽赂纲吏，求为驾船仆夫，纲吏许之。既至蜀，遂献独鲤朝天赋，蜀主大悦，擢居清要。其後官至尚书左丞相，出为夔州节度使。既领夔州，武穆王已薨，其子希范继立，因致书于希范，¤畴昔入蜀之由，仍以衡山宗族为托。希范得书大惭，彬之亲友悉免其赋役，下令搜访草泽，由是士无贤不肖参谒，皆延客之，因彬所致也。彬雅有风仪，其为文辞近而理真，闻之者虽不知书，亦释然晓之，竟以此遇。    戴偃，金陵人。能为诗，尤好规讽。唐末罹乱，游湘中，值马氏有国，至文昭王以公子得位，尤好奢侈，起天策府，构九龙、金华等殿
                                                 【一七六０至一七六一页】
                                (续)
，土木之工，斤斧之声，昼夜不绝。偃非之，自称玄黄子，著渔父诗百篇以献，欲讥讽之，故其句有：“才把咽喉吞世界，盖因奢侈致危亡。”又曰：“若须抛¤便抛¤，莫待风高更水深。”文昭览之怒，一旦谓宾佐曰：“戴偃何如人？”时宾佐不测，以偃为文昭所重，或对曰：“偃诗人，章句深为流辈所推许，方今在贫悴，大王哀之，置之髯参短簿之间足矣。”文昭曰：“数日前献吾诗，想其为人，大抵务以渔钓自娱尔，宜赐碧湘湖，便以遂其性，亦优贤之道也。”即日使迁居湖上，乃潜戒公私不得与之往还。自是偃穷饿日至，无以为计，乃谓妻曰：“与汝结发，已生一男一女，今度不惟挤于沟壑，亦恐首领不得完全，宜分儿遁去，庶几可免，不然旦夕死矣。”於是举骰子与妻子约曰：“彩多得儿，彩少得女。”既掷，偃彩少，乃携女，相与恸哭而别。偃将奔岭南，至永州，会文昭薨乃止，其後不知所终。  李¤与弟节俱在湖南幕下，节亦有文学。同光初，马氏武穆王授湖南诸道都统〔一一〕，诏赐战马数百匹，¤为谢表，百余字後，思意艰涩。时节在侧，¤顾谓之曰：“尝闻马有旋风之队，如何得一事为对？”节曰：“马既有旋风队，军亦有偃月营，何患耶。”¤欣然下笔云：“寻当偃月之营，摆作旋风之队。”表遂成，论者以此对最为亲切。  僧洪道，不知何许人。通内外学，道行尤高，大为时人所重。天福中，居於衡州石羊镇山谷中。马氏文昭王之嗣位也，闻其名，召于府，使於报慈寺住持。洪不应命，文昭坚欲致之，督责州县，忧惧，计无所出，率五七十人拱拥入州〔一二〕。洪道知之，乃引徒弟数辈转徙入深山中，得一岩，遂且止息。然离旧居抵於山岩下，则¤鸟千万和鸣而随之，州县虽失其踪，或有相谓曰：“且深山之中，¤鸟何故而鸣，又声韵优逸
                                                 【一七六一至一七六二页】
                                (续)
，得非和尚在彼耶？”试寻，果得之於岩所。父老再拜曰：“和尚佛之徒也，佛不遗¤生愿，大王崇重，要与和尚相见，辄不应召，窜入山林，於是和尚即得计矣，而州县与乡村得无劳扰，而和尚忍不为之开慈悯耶！”洪道於是始点头曰：“如此则吾为汝行矣。”及至府，文昭以国师待之。未几，坚乞归山，文昭知不可留，乃许焉。其後竟不知所终。初，洪道之入岩也，见一虎在穴乳二子，徒弟大骇，洪道吒曰：“无惧，彼当移去。”言讫，虎衔二子趋出穴，至行之所感也如此。  马希范常重一僧，号报慈长老，能入定观人休咎。希范因问之曰：“吾于富贵固无遗恨，但不知者寿尔，吾师以为何如？”报慈曰：“大王无忧，当与佛齐年。”希范喜，以为享寿无穷，及薨也，止於四十九。先是，希范常嫉高郁之为人，因庄宗言而杀之，至是方临江观竞渡，置酒未及饮，而希范忽惊起，顾其弟曰：“高郁来！”希广亦惊曰：“高郁死久矣，大王勿妄言。”而希范血自鼻出，是夕遂卒。  马希范卒，判官李¤以希范同母弟希广为天策府都尉，抚御尤非所长。大校张少敌忧之，建议请立希广庶兄武陵帅希¤，且曰：“希萼处长负气，观其所为，必不为都尉之下，加之在武陵，九溪蛮通好，往来甚欢，若不得立，必引蛮军为乱，幸为思之。”李¤忽怒曰：“汝辈何知，且先大王为都尉，俱为嫡嗣，不立之，¤用老婢儿可乎？”少敌曰：“国家之事，不可拘以一途，变而能通，所以国长久也，何嫡庶之云乎。若明公必立都尉，当妙设方略以制武陵，使帖然不动乃可，不然则社稷去矣。”¤愈怒，竟不从少敌之谋，少敌度无可奈何，遂辞不出。未几，希¤果以武陵反，引洞溪蛮数路齐进，遂之长沙，缢希广于郊外，而支解李¤。自是湖南大乱，未逾年而国灭，一如少敌之言。初，希
                                                 【一七六二至一七六三页】
                                (续)
¤之来也，希广以全军付亲校许可琼，使遂击之。可琼¤希¤¤盛，恐惧，夜送旗鼓乞降，希¤大喜，於是兼可琼之¤长驱而至。希广素奉佛，闻之，计无所出，乃被缁衣引¤僧念“宝胜如来”，谓之禳灾。顷之，府廨火起，人忽纷扰，犹念诵之声未辍，其戆如此。少敌忧之，良有以也。先是，城中街道尚种槐，其柳即无十一二，至是内外一变皆种柳，无复槐矣。又居人夜间好织草鞋，似槌芒之声，闻於郊野，俄有童谣云：“湖南城郭好长街，竟栽柳树不栽槐，百姓奔窜无一事，只是槌芒织草鞋。”人无长少皆诵之。未几国乱，百姓奔窜，死于沟壑者十有八九，至是议者始悟。盖长街者，通内外之路也；槐者，为言怀也〔一三〕；不栽槐，盖兄弟不睦，以至国亡，失孔怀之义也；草鞋者，远行所用，盖百姓远行奔窜之象也。  马希¤既立，不治国事，数与僚吏纵酒为乐。有小吏谢廷择者，本帐下厮养，有容貌，希¤素宠嬖之〔一四〕，每筵会，皆命廷择预坐，诸官甚有在下者。於是¤怒，往往偶语曰：“此辈旧制，有燕会，唯用兵守门，以防他虞，今与我等齐列，何辱之甚耶！”其弟希崇因¤怒咄咄，与其党窃发，擒希¤囚之於衡阳，又自立。未数日，江南遣袁州刺史边镐乘其乱领兵来伐，希崇度不能敌，遂降。先是，长沙童谣云：“鞭打马，走不暇。”未几，果为边镐所灭。初，镐尝为僧，以觇湖南，尤善弄钹，每侵晨必弄钹行乞，遇城往往掷起钹以度门之高下。及来湖南，士庶颇有识之者。  廖氏，虔州赣县人。有子三人，伯曰图，仲曰偃，季曰凝。图、凝皆有诗名，偃¤勇绝伦，由是豪横，遂为乡里所惮。江南命功臣钟章为虔州刺史〔一五〕，深嫉之，於是图与凝等议曰：“观章所为，但欲灭吾族矣，若恋土不去，祸且及矣。”於是领其族暨部等三千余人，具
                                                 【一七六三至一七六四页】
                               
铠仗号令而後行，章不敢逐，遂奔湖南〔一六〕。时武穆王在位，见其¤盛，恐难制，欲尽诛之。或者曰：“大王姓马，而廖来归，廖者料也，马得料其势必肥，实国家大兴之兆，其可杀之乎！”武穆喜，遂善待。仍制下以凝为永州刺史，图为行军司马，偃为天策府列校〔一七〕，仍赐庄宅于衡山，自称逸人。偃能於马上挺身而立，取湿衣振奋而服之，以示轻捷。荆南高季兴次子，忘其名，管亲军云猛都，谓之“云猛郎君”。闻偃名，因两境交兵，请与偃¤，偃欣然而往。云猛能用枪，见偃瘦小，心轻之，驰骑而刺偃，垂及之，偃佯落马，云猛势未及止，偃自後奋戈一击堕地，因生擒之，自是其名愈振。故武穆王终世不为¤境所轻者，偃之力焉。至其子希范嗣位，九溪蛮叛，命偃率兵讨之，为流矢所伤，死於蛮中。凶讣至，希范使人报其母张氏，张氏不哭，谓其使曰：“为妾谢大王，举家三百余口，受王分食解衣之赐，虽尽死未足以上报，况一子乎！望大王勿以为念。”希范闻而叹曰：“廖氏有此母，欲不兴其可得乎！”於是厚加存恤，仍遣使召凝，任为从事。至希范薨，国乱，为江南所灭，遂迁金陵，唐主授以水部员外郎，为洪州连昌县令，未几，又迁江州团练使。凝为人不羁，好恢谐，尝览裴说经杜工部墓诗曰：“拟凿孤坟破，重教大雅生。”因曰：“如此，裴说乃劫坟贼耳！”闻者笑之。在江州，盛暑，尝患体燥，乃以一大桶盛冷水，坐于其间，或至终日，虽宾友谒见，出露其首与之谈笑，其简率如此。先是，凝尝梦人以印授之，拜捧之际，其印缺其一角，凝不能测。及授江州之命，始悟曰：“印缺一角，盖偏裨之象也，团练副使，不亦宜乎！”时人异之。
                                                 【一七六四至一七六五页】
                               
    刘言，本朗州之牙将也。初，马氏举族为江南所俘，朗州无帅，¤乃推列校马光惠为武平军留後，光惠署言为副使。既而光惠¤荒僭侈，军情不附，遂行废黜，以言代光惠为留後。时周广顺二年秋也。言既立，北则遣使奉表於周太祖，东亦上章於江南李景，求正授旄钺〔一八〕，景未之许。时边镐据湖南，边镐，原本作“逮镐”，今从通监改正。（影库本粘签）潜遣人¤金帛说诱武陵溪洞诸蛮，欲合势以攻朗州。会李景降伪诏，徵言赴金陵，言惧，不从伪命，以其年冬十月三日，与其节度副使王进逵、行军司马何敬真、都指挥使周行逢等同领舟师以袭潭州。九日，攻拔益阳寨，杀淮军数千人。十三日。至潭州城下。是夕，边镐领其部¤弃城东走，进逵、敬真遂入据其城。言乃遣牙将张崇嗣奉表於周太祖，且言潭州兵戈之後，焚烧殆尽，乞移使府於朗州，从之。诏升朗州为大都督府，在潭州之上。
                                                           【一七六五页】
                               
    广顺三年春正月，制以言为检校太师、同平章事、朗州大都督，充武平军节度使，制置武安、静江等军事。又以王进逵为武安军节度使，何敬真为静江军节度使，并检校太尉。以周行逢领集州集州，原本作“佳州”，今从宋史改正。（影库本粘签）刺史，充武安军节度行军司马。未几，言遣何敬真帅军南击广贼，敬真失律，奔归潭州，为王进逵所杀。其年秋，进逵奏：“刘言与淮贼通连，差指挥使郑¤部领兵士，欲并当道，郑¤为军¤所执，奔入武陵，刘言寻为诸军所废，臣已至朗州安抚讫。”周太祖诏刘言宜勒归私第〔一九〕，委王进逵取便安置。言寻遇害，朝廷乃正授进逵朗州节制。
                                                 【一七六五至一七六六页】
                               
    显德元年秋，制以武安军节度副使周行逢为鄂州鄂州，原本作“郁州”，今据东都事略改正。（影库本粘签）节度使，权知潭州军府事，加检校太尉。三年春正月，世宗将伐淮甸，诏进逵率兵入江南界。二月，进逵准诏而行，仍遣部将潘叔嗣领兵五千为先锋。行及鄂州界，叔嗣回戈以袭朗州。进逵闻之，倍道先入武陵，叔嗣遽攻其城，进逵败，为叔嗣所杀。遣人诣潭州请周行逢至朗州，斩叔嗣於¤。其年秋七月，制以行逢为朗州大都督，充武平军节度使，加兼侍中。自是潭、朗之地，遂为行逢所有。皇朝建隆初，就加中书令。四年，行逢卒，三军立其子保权为帅。未几，朗军乱，求救於朝廷。及王师平定荆、湖，保权入朝，由是湖湘之地尽为王土矣。★永乐大典卷九千九十九。
                                                           【一七六六页】
                               
    钱¤，杭州临安县人。少拳勇，喜任侠，以解仇报怨为事。唐乾符中，事於潜於潜，原本作“乌潜”，今从新唐书改正。（影库本粘签）镇将董昌为部校。属天下丧乱，黄巢寇岭表，江、淮之盗贼¤聚，大者攻州郡，小者剽闾里，董昌聚¤，恣横於杭、越之间，杭州八县，每县召募千人为一都，时谓之“杭州八都”，以遏黄巢之冲要。时有刘汉宏者，聚徒据越州，自称节度使，攻收邻郡；润州牙将薛朗逐其节度使周宝，自称留後。唐僖宗在蜀，诏董昌讨伐，昌以军政委¤，率八都之士进攻越州，诛汉宏；回戈攻润州，擒薛朗。江、浙平，董昌为浙东节度使、越州刺史，表¤代己为杭州刺史。
                                                 【一七六六至一七六七页】
                               
    唐景福中，朝廷以李¤为浙江西道镇海军节度使。时孙儒、杨行密交乱，淮海烟尘数千里，¤常率师以为防捍，孙儒据宣州，不敢侵江、浙，由是¤勋名日著。久之，李¤终不至治所，朝廷以¤为镇海军节度，仍移润州军额於杭州为治所，又立威胜军於越州，董昌为节度使。昌渐骄贵，自言身应符谶，又为祆人王百艺所诳，僭称尊号，乃於越州自称罗平国王，年号大圣，伪命¤为两浙都将。¤不受命，以状闻，唐昭宗命¤讨昌。乾宁四年，¤率浙西将士破越州，擒昌以献，朝廷嘉其功，赐¤铁券，又除宰臣王溥为威胜军节度使〔二０〕。而两浙士庶拜章，请以¤兼杭、越二镇，朝廷不能制，因而授之，改威胜军为镇东，¤乃兼镇海、镇东两藩节制。¤既兼两镇，精兵三万，而杨行密连岁兴戎，攻苏、湖、润等州，欲兼¤两浙，累为¤所败，亦为行密侵盗数州，而¤所部止一十三州而已。天复中，¤大将许再思、徐绾叛，徐绾，原本作“徐绶”，今从九国志改正。（影库本粘签）引宣州节度使田¤谋袭杭州。田¤等率师掩至城下，¤激厉军士，一战败之，生擒徐绾，田¤遁走。
                                                           【一七六七页】
                               
    ¤於临安故里兴造第舍，穷极壮丽，岁时游於里中，车徒雄盛，万夫罗列。其父宽每闻¤至，走窜避之，¤即徒步访宽，请言其故。宽曰：“吾家世田渔为事，未尝有贵达如此，尔今为十三州主，三面受敌，与人争利，恐祸及吾家，所以不忍见汝。”¤泣谢之。
                                                 【一七六七至一七六八页】
                               
    ¤於唐昭宗朝，位至太师、中书令、本郡王，食邑二万户。梁祖革命，以¤为尚父、吴越国王。梁末帝时，加诸道兵马元帅。同光中〔二一〕，为天下兵马都元帅、尚父、守尚书令，封吴越国王，赐玉册、金印。初，庄宗至洛阳，¤厚陈贡奉，求为国王，及玉册诏下，有司详议，¤臣咸言：“玉简金字，唯至尊一人，钱¤人臣，不可。又本朝以来，除四夷远藩，羁縻册拜，或有国王之号，而九州之内亦无此事。”郭崇韬尤不容其僭，而枢密承旨段徊，奸幸用事，能移崇韬之意，曲为¤陈情，崇韬¤¤从之。¤乃以镇海、镇东军节度使名目授其子元¤，自称吴越国王，命所居曰宫殿，府署曰朝廷，其参佐称臣，僭大朝百僚之号，但不改年号而已。伪行制册，加封爵於新罗、渤海，海中夷落亦皆遣使行封册焉。
                                                           【一七六八页】
                                (续)
    明宗即位之初，安重诲用事，¤尝与重诲书，云“吴越国王谨致书于某官执事”，不¤暄凉，重诲怒其无礼。属供奉官乌昭遇使於两浙，乌昭遇，原本作“马昭遇”，考欧阳史、通监、十国春秋俱作“乌”，今改正。（影库本粘签）每以朝廷事私於吴人，仍目¤为殿下，自称臣，谒¤行舞蹈之礼。及回，使副韩玫具述其事，重诲因削¤元帅、尚父、国王之号，以太师致仕。久之，其子元¤等上表陈¤。时淮寇攻逼荆南，明宗疑其同恶，因降诏诘之，元¤等复遣使自淮南间道上表，云：
        窃念臣父天下兵马都元帅、吴越国王臣¤，爰自乾符之岁，便立功劳；至於天复
    之初，已封茅土。两殄稽山之僭伪，频叨凤诏之褒崇，赐铁券而砺岳带河，藏清庙而
    铭钟镂鼎。历事列圣，竭诚累朝，罄臣节以无亏，荷君恩而益重。楚茅吴柚，常居¤
    后之先；赤豹黄罴，不在诸方之後。云台写像，盟府书勋，戮力本朝，一心体国。常
    诫臣兄弟曰：“汝等诸子，须记斯言：老父起自诸都，早平多难，素推忠勇，实¤辛
    勤，遂蒙圣主之畴庸，获忝真王之列壤，恒积满盈之惧，豫怀燕翼之忧。盖以恩礼殊
    尤，宠荣亢极，名品既逾於五等，春秋将及於八旬，不讳之谈，尔当静听。而况手歼
    妖乱，亲¤兴亡，岂宜自为厉阶，更寻覆辙。老身犹健，且作国王之呼；嗣子承家，
    但守藩臣之分。”臣等鲤庭★鲤庭，原本作“厘庭”，今据文改正。（影库本粘签）
    洒袂，¤序书绅，中心藏之，敬闻命矣。
        顷以济阴归邸，梁苑称尊，所在英雄，递相仿¤，互起投龟之诟，皆兴逐鹿之谋
    ，唯臣父王，未尝随例。从微至著，悉蒙天子之丝纶；启土封王，自守诸侯之土宇。
                                                 【一七六八至一七六九页】
                                (续)
    乙酉岁，伏蒙庄宗皇帝遥降玉册、金印，恩加曲阜营丘，显自大朝，来封小国，遂有
    强名之改补，实无干纪之包藏。兼使人徐筠等进贡之时，礼仪有失，尚蒙赦宥，未置
    典刑，敢不投杖责躬，负荆请罪。且爽为臣之礼，诚乖事上之仪，夙夜包羞，寝食俱
    废，捧诏而神魂战栗，拜章而芒刺交¤。
        伏以皇帝陛下，浚哲文思，含弘光大，智周万物，日辟四方，既容能改之非，许
    降自新之路〔二二〕，将功补过，舍短从长，矧兹近代相持，岂足玄机远料。且臣本
    道，与淮南虽连疆畛，久结仇雠，交恶寻盟，十翻九覆，纵敌已逾於三纪，弭兵弭兵
    ，原本作“弦兵”，今据文改正。（影库本粘签）才仅於数年，谅非唇齿之邦，真谓
    腹心之疾。今奉诏书责问，合陈本末端由，布在¤多，宁烦¤缕，彼既人而无礼，此
    亦和而不同。近知侵轶荆门，乖张事大，傥王师之问罪，愿率¤以齐攻，必致先登，
    庶观後¤。横秋雕鹗，只待指呼；跃匣蛟龙，誓平雠隙。今则训齐楼橹，淬砺戈¤，
    决副天威，冀明臣节。伏以臣父王¤，已於泛海，继有飞章，陈父子之丹诚，高悬皎
    日；展君臣之大义，上指圆穹。其将修贡赋於梯航，混车书而表率，如亏奉职，自有
    阴诛。今春已具表章，未蒙便赐俞允，地远而经年方达，天高而沥恳难通。伏乞圣慈
    ，曲行明命。凌霜益翠，始知松柏之心；异日成功，方显忠贞之节。臣元¤等无任感
    激祈恩战惧依投之至。谨遣急¤，间道奉绢表陈乞奏谢以闻。明宗嘉之，乃降制复授¤天下兵马都元帅、尚父、吴越国王。未几，又诏赐上表不名。★案五代会要载长兴二年四月诏曰：周荣吕望，有尚父之称；汉重萧何，有不名之礼。钱¤
                                                 【一七六九至一七七一页】
                               
冠公侯之位，统吴越之封，宜示异恩，俾当缛礼，其钱¤宜赐不名。
                                                           【一七七一页】
                               
    ¤在杭州垂四十年，穷奢极贵。钱塘江旧日海潮逼州城，¤大庀工徒，凿石填江，又平江中罗刹石，悉起台榭，广郡郭周三十里，邑屋之繁会，江山之雕丽，实江南之胜概也。¤学书，好吟¤。江东有罗隐者，有诗名，闻於海内，依¤为参佐。¤尝与隐唱和，隐好讥讽，尝戏为诗，言¤微时骑牛操梃之事，¤亦怡然不怒，其通恕也如此。¤虽季年荒恣，然自唐朝，於梁室，庄宗中兴以来，每来扬帆越海，贡奉无阙，故中朝亦以此善之。
                                                           【一七七一页】
                               
    ¤以长兴三年三月二十八日薨，年八十一。制曰：“故天下兵马都元帅、尚父、吴越国王钱¤，累朝元老，当代勋贤，位已极於人臣，名素高於简册，赠典既无其官爵，易名宜示其优崇，宜令所司定¤，以王礼葬，仍赐神道碑。”¤曰武肃。¤初事董昌，时年甫壮室，性尚刚烈。时有儒士谒於主帅，已进刺矣，见¤稍怠，¤怒，投之罗刹江，及典谒者将召，¤诈云：“客已拂衣去矣。”及为帅时，有人献诗云：“一条江水槛前流。”¤不悦，以为讥己，寻害之。迨於晚岁，方爱人下士，留心理道，数十年间，时甚归美。¤尤恃崇盛，分两浙为数镇，其节制署而後奏。左右前後皆儿孙甥侄，轩陛服饰，比於王者，两浙里俗咸曰“海龙王”。梁开平中，浙民上言，请为¤立生祠，梁太祖许之，令翰林学士李琪李琪，原本作“李琦”，今从通监改正。（影库本粘签）撰生祠堂碑以赐之，至今蒸黎飨之，子孙保之，斯亦近代之名王也。★永乐大典卷一万八千一百二十五。
                                                 【一七七一至一七七二页】
                             
    元¤，¤第五子也。起家为盐铁发运巡官，表授尚书金部郎中，赐金紫。天复中，本州裨校许再思等为乱，构宣州节度使田¤，¤领兵奄至，¤击败再思，与¤通和。¤要盟於¤，¤¤召诸子问之曰：“谁能为吾为田氏之¤者？”例有难色，时元¤年十六，进曰：“唯大王之命。”由是就亲於宣州。
                                                           【一七七二页】
                             
    唐天佑初，承制累迁检校尚书左仆射、内牙将指挥使，数年之间，伐叛御寇，大著勋绩。梁贞明四年夏，¤大举伐吴，以元¤为水战诸军都指挥使。战棹抵东洲，吴人以舟师拒战，元¤为火筏顺风扬灰以坌之，白昼如雾，吴师迷方，遂败之，擒军使彭彦章彭彦章，原本脱“章”字，今从九国志增入。（影库本粘签）¤军校七十余人，得战舰四百只。吴人知不可校，通好於¤。以功奏授镇海军节度副使、检校司徒。梁末，迁清海军节度使、检校太傅、同平章事。後唐同光初，加检校太师、兼中书令、镇东等军节度观察处置等使。时¤自为天下兵马都元帅、尚父、守尚书令、吴越国王，及¤为太师致仕，元¤累贡章疏，乞复旧号，唐明宗许之。¤既年高，欲立嗣，召诸子使各论功，请让於元¤。及¤病笃，召将吏谓之曰：“余病不起，儿皆愚懦，恐不能为尔帅，与尔辈决矣，帅当自择。”将吏号泣言曰：“大令公有军功，多贤行仁孝，已领两镇，王何苦言及此！”¤曰：“此渠定堪否？”曰：“¤等愿奉贤帅。”即出符钥数篚於前，谓元¤曰：“三军言尔可奉，领取此。”¤薨，遂袭父位。
                                                 【一七七二至一七七三页】
                             
    唐长兴四年，遣将作监李¤原本脱“李¤”二字，今据通监增入。（影库本粘签）起复元¤官爵，又命户部侍郎张文宝授兼尚书令。清泰初，封吴王。二年，封越王。天福元年，赐金印。三年，封吴越国王。五年，加天下兵马元帅。六年，授天下兵马都元帅。其年夏有疾，秋府署灾，焚之一空，乃移於他所，其焰皆随而发焉，元¤因惊悸发狂，以是岁八月二十四日薨，年五十五岁。¤曰文穆。元¤幼聪敏，长於抚驭，临戎十五年，决事神速，为军民所附，然奢僭营造，甚於其父，故有回禄之灾焉。元¤有诗千篇，编其尤者三百篇，命曰锦楼集，浙中人士皆传之。子佐为嗣。★永乐大典卷四千六百九十二。
                                                           【一七七三页】
                               
    佐，字玄佑，元¤薨，遂袭其位。晋天福末，制授检校太师、兼中书令、吴越王，仍篆玉为册以赐之。前代玉册，册夷王有之，伪梁时欲厚於¤，首为式例，故因而不改。俄授开府仪同三司、守太尉。时以建安为淮寇所攻，授东南面兵马都元帅，佐寻遣舟师进讨，淮人大败，以功加守太师。汉高祖入汴，佐首献琛¤，表率东道，汉祖嘉之，授诸道兵马都元帅。佐居列土凡七年，境内丰阜，祖父三世皆为元帅，时以为荣。汉初，以疾卒於位，¤曰忠献。佐幼好书，性温恭，能为五七言诗，凡官属遇雪月佳景，必同宴赏，由此士人归心。其班品亦有丞相已下名籍，而禄给甚薄，罕能自济，每朝廷降吏，则去其伪官，或与会则公府助以仆马，处事龌龊，多如此类。然航海所入，岁贡百万，王人一至，所遗至广，故朝廷宠之，为¤藩之冠。佐有子昱，年五岁，未任庶务，乃以其弟¤袭位。永乐大典卷四千六百九十二。
                                                 【一七七三至一七七四页】
                              
    ¤，性明敏严毅，未立时，常以佐性宽善，疑掌兵权者难制，及代佐为帅，以礼法绳下，宿将旧勋，不甚优礼。大将胡进思颇不平之，乃密与亲军谋去¤。汉祖入汴之岁，十二月，进思率甲士三百大噪，突入衙署，¤阖户以拒之，左右与之格¤，尽为进思所杀，遂迁¤於别馆，以甲士援送，幽於锦军，锦军，疑当作“衣锦军”，考册府元龟引薛史亦作“锦军”，今仍其旧。（影库本粘签）立¤异母弟¤为帅。其年夏四月，进思疽发背而卒，越人快之，以为阴灵之诛逆也。★永乐大典卷四千六百九十二。
                                                           【一七七四页】
                               (续)
    ¤，元¤之子，¤之异母弟也。¤既为军校所幽，时¤为温州刺史，¤以无帅，遂迎立之，时汉乾佑元年正月十五日也。其年八月，始授检校太师、兼中书令，充镇海镇东等军节度使、东南面兵马都元帅。周广顺中，累官至守尚书令、中书令、吴越国王。皇朝建隆初，复加天下兵马大元帅，其後事具皇朝日历。永乐大典卷四千六百九十二。    五代史补：钱¤封吴越国王後，大兴府署，版筑斤斧之声，昼夜不绝，士卒怨嗟，或有中夜潜用白土大书於门曰：“没了期，侵早起，抵暮归。”¤一见欣然，遽命书吏亦以白土书数字於其侧曰：“没了期，春衣才罢又冬衣。”时人以为神辅，自是怨嗟顿息矣。  僧昭者，通於术数，居两浙，大为钱塘钱¤所礼，谓之国师。一旦谒¤，有宫中小儿嬉於侧，坠下钱数十文，¤见，谓之曰：“速收，虑人恐踏破汝钱。”昭师笑曰：“汝钱欲踏破，须是牛即可。”¤喜，以为社稷坚牢之义。後至曾孙¤，举族入朝，因而国除。¤年属丑为牛，可谓牛踏钱而破矣。  钱¤末年患双目，有医人不知所从来，自云累世医内外障眼，其术善於用针，无不效者。¤闻，召而使观之，医人曰：“可治，然大王非常人，患殆天与之，若医，是违天理也〔二三〕，恐无益於寿，幸思之。”¤曰：“吾起自行伍，跨有方面，富贵足矣，但得两眼见物，为鬼不亦快乎！”既而下手，莫不应手豁然。¤喜，所赐动以万计，医人皆辞不受。明年，¤卒。  僧契盈，闽中人。通内外学，性尤敏速。广顺初，游戏钱塘，一旦，陪吴越王游碧浪亭，时潮水初满，舟楫辐辏，望之不见其首尾。王喜曰：“吴越地去京师三千余里〔二四〕，而谁知一水之利有如此耶！”契盈对曰〔二五〕：“可谓三千里外一条水，十二时中两度潮。”时人谓之佳对。时江南未通，两浙贡
                                                 【一七七四至一七七五页】
                              
赋自海路而至青州，故云三千里也。
                                                           【一七七五页】
                                 
    史臣曰：自唐末乱离，海内分割，荆、湖、江、浙，各据一方，翼子贻孙，多历年所。夫如是者何也？盖值诸夏多艰，王风不竞故也。洎皇宋之抚运也，因朗、陵之肇乱，命王师以有征，一矢不亡，二方俱服。遂使瑶琨筱¤，咸遵作贡之文；江、汉、濉、漳，尽鼓朝宗之浪。夫如是者何也？盖属大统有归，人寰允洽故也。唯钱氏之守杭、越，逾八十年，盖事大勤王之节，与荆楚、湖湘不侔矣。永乐大典卷五千五百三十八。
                                                 【一七七五至一七七六页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百三十四

    僭伪列传第一
                                                           【一七七九页】
                               
    杨行密，庐州人。少孤贫，有膂力，日行三百里。唐中和之乱，天子幸蜀，郡将遣行密徒步奏事，如期而复。案北梦琐言云：郑綮尝典杨行密为本州步奏官〔一〕。光启初，秦宗权扰淮右，频寇庐、寿，郡将募能致战擒贼者，计级赏之，行密以胆力应募，往必有获，得补为队长。行密乃自募百余人，皆¤勇无行者，杀都将，自权州兵，郡将即以符印付之而去，朝廷因正授行密庐州刺史。
                                                           【一七七九页】
                               
    光启三年，扬州节度使高骈失政，委任妖人吕用之辈。牙将毕师铎惧为用之所谮，自高邮起兵以袭广陵，为用之所¤，乃乞师於宣州秦彦，且言事克之日，愿以扬州帅之。彦先遣将秦稠以兵三千人助师铎攻陷广陵，高骈署师铎为行军司马。未几，秦彦率大¤¤家属渡江，入扬州军府，自称节度使。初，扬州未陷，吕用之诈为高骈檄，徵兵於庐州，及城陷，行密以军万人奄至。毕师铎之入广陵也，吕用之出奔於外，至是委质於行密。行密攻广陵，营於大明寺，秦、毕出兵以攻行密之营，短兵才接，行密伪遁，秦、毕之兵争入其栅，以取金帛，行密发伏兵以击之，秦、毕大败，退走其壁，自是不复出战。
                                                 【一七七九至一七八０页】
                               
    其年九月，秦、毕害高骈於幽所，少长皆死，同坎瘗於道院北垣下。行密攻围弥急，城中食尽，米斗四十千，居人相啖略尽。十月，城陷，秦、毕走东塘，东塘，原本作“束唐”，今从新唐书改正。（影库本粘签）行密入广陵，辇外寨之粟以食饥民，即日米价减至三千。十一月，蔡贼孙儒以¤万人自淮西奄至，还据外寨，行密辎重牛羊军食未入城者，皆为儒所有。时秦、毕来自东塘〔二〕，与儒军合，自是西门之外，复为敌境矣。初，吕用之遇行密於天长，绐行密曰：“用之有白金五千铤〔三〕，瘗於所居之庑下，寇平之日，愿备将士倡楼一醉之资。”至是，行密阅兵，用之在侧，谓用之曰：“仆射许此辈银，何负心也！”遽命斩於三桥之下，夷其族。
                                                           【一七八０页】
                               
    行密既有广陵，遣使至大梁，陈归附之意。是时，梁祖兼领淮南，乃遣牙将张廷范使於淮南，与行密结盟，寻遣行军司马李¤权知淮南留後，令都将郭言以兵援送。行密初则厚礼廷范，及闻李¤之行，悖然有拒命意。廷范惧，易衣夜遁，遇梁祖於宋州，备言行密不轨之心，酌其兵势未可图也，乃追李¤等还，案通监：李¤至盱眙，行密发兵袭之，郭言力战得免。与薛史异。（旧五代史考异）即表行密为淮南留後。
                                                           【一七八０页】
                               
    文德元年正月，孙儒杀秦彦、毕师铎於高邮，引军袭广陵，下之，儒自称节度使，行密收其¤归於庐江。十一月，梁祖遣大将庞师古自颍上渡淮，讨孙儒之乱，师古引兵深入淮甸，不利，还。龙纪元年，孙儒出攻宣州，行密乘虚袭据扬州，北通时溥，孙儒引兵复攻行密。大顺元年，行密危蹙，率¤夜遁，出据宣州，儒复入扬州。二年，乃搜练兵甲以攻行密，属江、淮疾疫，师人多死，儒亦卧病，为部下所执，送於行密，杀之。行密自宣城长驱入於广陵，尽得孙儒之¤。自光启末，高骈失守之後，行密与毕师铎、秦彦、孙儒递相窥图，六七年中，兵戈竞起，八州之内，鞠为荒榛，圜幅数百里，人烟断绝。行密既并孙儒，乃招合遗散，与民休息，政事宽简，百姓便之，搜兵练将，以图霸道。所得孙儒之¤，皆淮西之骁果也，选五千人豢养於府第，厚其衣食，驱之即战，靡不争先。甲胄皆以黑缯饰之，命曰“黑云都”。
                                                 【一七八０至一七八一页】
                               
    乾宁二年，行密尽有淮南之地，昭宗乃降制授行密淮南节度副大使知节度事、管内营田观察处置等使、开府仪同三司、检校太傅、同中书门下平章事、兼扬州大都督府长史〔四〕、上柱国、弘农郡王，食邑三千户，食实封一百户。
                                                           【一七八一页】
                               
    四年，梁祖平兖、郓，朱瑾及沙¤将李承嗣、史俨等皆奔淮南，行密待之优厚，任以为将，瑾与承嗣皆位至方伯。案九国志：行密承制授朱瑾泰宁军节度使，李承嗣振武军节度使。此云位至方伯，似未明晰，附识於此。（旧五代史考异）是岁，行密纵兵侵掠邻部，两浙钱¤、江西锺传、鄂州杜洪皆遣使求救於梁。梁祖遣朱友恭率步骑万人渡江，取便讨伐。行密先令都将瞿章据黄州，及梁师至，即弃郡南渡，固守武昌寨。行密遣将马¤以精兵五千助之，友恭与杜洪大破其¤，遂拔武昌寨，擒瞿章¤淮军三千余人，获马五百疋，淮夷大恐。八月，梁祖遣葛从周领步骑万人自霍丘渡淮，遣庞师古率大军营於清口。淮人决堰纵水，流潦大至。又令朱瑾率劲兵以袭汴军，汴军大败，师古死之。葛从周闻师古之败，自濠梁班师〔五〕，至淠河，为淮人所乘诸军仅得北归。
                                                 【一七八一至一七八二页】
                               
    光化二年，行密北侵，遣张归厚御之而退〔六〕。天复三年，青州王师范叛，乞师於淮南，行密遣将王景仁帅师二万以援之，攻讨密州。七月，梁祖大破师范及景仁之¤，景仁遁还，追至辅唐，杀数千人，进取密州。天佑元年十一月，淮人攻光州，梁祖率军抵霍丘，略於庐寿之境，淮人遁去。二年正月，进攻寿州，淮人闭壁不出，大掠而还。是月，行密攻陷鄂州，擒节度使杜洪，戮於扬州¤，梁之戌兵数千人亦陷焉。其後，江西锺传、宣州田¤俱为行密所并。三年，行密以疾卒於广陵。及其子渭僭号，伪追尊为太祖武皇帝。永乐大典卷六千五十一。
                                                           【一七八二页】
                               
    渥，字奉天，行密长子也。行密卒，渥遂袭伪位，自称吴王，委军政於大将张颢。渥性猜忍，不能御下。天佑五年六月，渥为颢所杀，颢将纳款於梁，遂自称留後，委别将徐温握兵权。居无何，温复杀颢，立行密次子渭为主。及渭僭号，伪追尊为景帝。永乐大典卷六千五十一。
                                                 【一七八二至一七八三页】
                              
    渭，渥之弟也。案：欧阳史及通监皆作隆演，惟薛史作渭，详见通监考异。（旧五代史考异）既立，政事咸委於徐温。时温为镇海军节度、内外马步军都指挥使，乃於上元县置升州，盛开幕府，自握兵柄於上流，其子知训等於扬州居以秉政，凡十余年。温乃册渭为天子，国号大吴，改唐天佑十六年为武义元年。渭以温为大丞相、都督中外诸军事。渭僭号凡三年而卒，¤为惠帝。★永乐大典卷六千五十一。
                                                           【一七八三页】
                               (续)
    溥，行密幼子也。初封丹阳王，渭卒，徐温乃推溥为主，复僭伪号。唐同光元年，庄宗平梁，迁都於洛阳。十二月，溥遣使章景来朝，称“大吴国主致书上大唐皇帝”，其辞旨卑逊，有同笺表。明年八月，又遣其司农卿卢苹贡方物，及献贞简太后珍玩，庄宗命左藏库使王居敏、通事舍人张朗等以名马报之。郭崇韬之平西川也，淮人大惧，将去伪号，称藩於唐。时崇韬欲陈舟师下峡，为平吴之策，会崇韬既诛，洛城有变，淮人闻之，比屋相庆。明宗纂嗣，溥复遣使修好，安重诲安重诲，原本作“仲诲”，今从通监及欧阳史改正。（影库本粘签）奏曰：“杨溥既不称藩，无足与之抗礼，来侦国情，不如辞绝。”乃馆其使，不受所贡，遣之。唐天成二年十月，徐温卒，追封为齐王。温之养李¤子代温佐辅，秉政数年，位至太尉、中书令、录尚书事，袭封齐王，伪加九锡。晋天福二年，溥不得已逊位於¤。¤迁溥於润州，筑丹阳宫以处之。溥自是服羽衣，习辟谷之术，年余以幽死。¤又迁其族於海陵，吴人谓其居为永宁宫。周显德中，李景闻周师渡淮，虑其为变，使人尽杀之。自唐大顺二年，行密始有淮南之地，至溥逊位，凡四十七年而亡。★永乐大典卷六千五十一。    五代史补：杨行密常命宣州刺史田¤领兵围钱塘，钱¤危急，遣其子元¤修好於行密。元¤风神俊迈，行密见之甚喜，因以其女妻之，遽命¤罢兵。初，¤之围城也。尝遣使候钱¤起居，¤厚待之。将行，复与之小饮，时罗隐、皮日休在坐，意以¤之师无能为也，且欲讥之。於是日休为令，取一字，四面被围而不失其本音，因曰：『其』字上加『草』为萁菜，下加『石』为棋子，左加『玉』为琪玉，右加『月』为期会。”罗隐取“于”字上加“雨”为舞雩，下加“皿”为盘盂，左加“玉”为¤玉，右加“
                                                 【一七八三至一七八四页】
                              
邑”为¤地。使者取“亡”字讥钱¤必亡。然“亡”上加“草”为芒〔七〕，下加“心”为忘，右加“邑”为邙，左加“心”为忙，其令不通〔八〕，合坐皆嘻笑之，使大惭而去。未几，¤果班师，先是，行密与¤势力相敌，其为忿怒，虽水火之不若也。行密尝命以大索为钱贯，号曰“穿钱眼”。¤闻之，每岁命以大斧科柳，谓之“斫杨头”，至是，以元¤通婚，二境渐睦，穿眼、斫头之论始止。
                                                           【一七八四页】
                               
    李¤，本海州人，伪吴大丞相徐温之养子也。温字敦美，亦海州人，初从淮南节度使杨行密起兵於庐州，渐至军校。唐末，青州王师范为梁祖所围，乞师於淮南，杨行密发兵赴之，温时为小将，亦预其行。师次青之南鄙，师范已败，淮兵大掠而还。¤时幼¤，为温所虏，温爱其慧黠〔九〕，遂育为己子，名曰知诰。
                                                 【一七八四至一七八五页】
                               
    天佑初，行密卒，其子渥嗣，会左卫左卫，原本作“位卫”，今从十国春秋改正。（影库本粘签）都指挥使张颢杀渥，欲归命於梁。温谓颢曰：“此去梁国，往复三千里，不月余事不成，军国未有主，无主将乱，不如有所立，徐图其事。”颢然之，乃立渥弟渭为帅。温寻杀颢，渭伪授温常州刺史、检校司徒。温留广陵，遣¤知州事。是岁，唐天佑五年也。七年，丁母忧，起复授检校太尉、温州刺史，充本州团练观察使。八年，宣州叛，温与都将柴再用讨平之，★柴再用，原本脱“用”字，今从九国志增入。（影库本粘签）加同中书平章事，充淮南行军司马、内外马步都指挥使、镇海军节度、浙江西道观察等使。十二年八月，温出镇润州，以其子知训知政事，加温镇海军管内水陆马步军都军使，兼宁国军节度、宣歙池等州观察使。时¤为温属郡¤州刺史，乃大理郡廨，温表移其府於金陵，伪授温¤州大都督府长史，充镇海军节度副大使〔一０〕，知节度事，以¤为镇海军节度副使、行润州刺史，★润州，原本作“涧州”，今从欧阳史改正。（影库本粘签）充本州团练使。十五年，知训授淮南行军副使、内外马步军都指挥使，通判军府事。居无何，知训为大将朱瑾所杀，温以¤代知政事。明年，温册赐渭为天子，僭称大吴，改唐天佑十六年为武义元年。
                                                           【一七八五页】
                               
    十八年，渭死，温闻之，自金陵驰归扬州，夜入广陵，议有所立。或有希温旨，言及蜀先主遗命诸葛亮之事，温厉声曰：“若杨氏无男，有女当立矣，无得异议。”由是¤心乃定，遂迎丹阳王溥於润州，以其年六月十八日即伪位，改元为顺义。自是温父子愈盛，中外共专其国，杨氏主祭而己。温累官至竭忠定难建国功臣、大丞相、都督中外诸军事〔一一〕、诸道都统、镇海宁国等军节度、宣歙池等州管内营田观察等使、开府仪同三司、守太师、中书令、金陵尹、东海王，食邑一万户，实封五百户。伪顺义七年改乾贞元年，即後唐天成二年。其年十月二十三日，温卒，伪赠大元帅，追封齐王，¤曰忠武。
                                                           【一七八六页】
                               
    ¤前梦温负登山，逾月温卒，¤乃伪授辅政兴邦功臣，知内外左右事、开府仪同三司、守太尉、中书令、宣城公。¤自平朱瑾之乱，遂执吴政。天成四年，伪吴改太和元年，是岁¤出镇金陵，寻封东海王。至清泰二年改天祚元年，天祚，原本作“天福”，今从十国春秋改正。（影库本粘签）其年以金陵为齐国，封¤为齐王，乃追¤温为忠武王，庙号太祖。¤又进位太尉、录尚书事，留镇金陵，以其子景总政於扬州。未几，伪加¤九锡，建天子旌旗，改金陵为西都，以扬州为东都。¤开国依齐、梁故事，用徐¤为齐国右丞相，宋齐丘为左丞相，以为谋主。伪吴天祚三年，杨溥逊位於¤，国号大齐，改元为升元，建都於金陵，时晋氏天福二年也。¤乃册杨溥为让皇，其册文曰：“受禅老臣知诰，谨上册皇帝为高思元弘古让皇”云。仍以其子遥领平卢军节度使，迁於海陵。
                                                 【一七八六至一七八七页】
                               
    ¤自云唐玄宗第六子永王¤之裔，唐天宝末，安禄山连陷两京，玄宗幸蜀，诏以¤为山南、岭南、黔中、江南四道节度采访等使。¤至广陵，大募兵甲，有窥图江左之意，後为官军所败，死於大庾岭北，故¤指之以为远祖。因还姓李氏，始改名¤，国号大唐，尊徐温为义祖。¤僭位凡七年，子景立。永乐大典卷一万三百九十一。
                                                           【一七八七页】
                             
    景，本名¤，及将臣於周，以犯庙讳，故改之。¤之长子也，案钓矶立谈云；烈祖一日昼寝，梦一黄龙出殿之西楹，矫首内向，如窥伺状。烈祖惊起，使人侦之，顾见玄宗方倚楹而立，遣人侯上动静，於是立嫡之意遂决。¤卒，乃袭伪位，改元为保大〔一二〕。以仲弟遂为皇太弟，季弟达为齐王，仍於父柩前设盟约，兄弟相继。景僭号之後，属中原多事，北土乱离，雄据亠方，行余一纪。其地东暨衢、婺，南及五岭，西至湖湘，北据长淮，凡三十余州，广袤数千里，尽为其所有，近代僭窃之地，最为强盛〔一三〕。又尝遣使私赂北戎，俾为中国之患，自固偷安之计。案南唐书云：契丹遣二使来告曰：“晋少主逆命背约，自贻废黜，吾主欲与唐继先世之好，将册君为中原主。”嗣主曰：“孤守江、淮，社稷已固，与梁、宋阻隔。若尔主不忘先好，惠赐行人，受赐多矣，其他不敢拜命之辱。”
                                                           【一七八七页】
                             
    周显德二年冬，世宗始议南征，以宰臣李谷为前军都部署。是冬，周师围寿春。三年春，世宗亲征淮甸，大败淮寇於正阳，遂进攻寿州。寻又今上败何延锡於涡口，擒皇甫晖於滁州。滁州，原本作“涂州”，今从欧阳史改正。（影库本粘签）景闻之大惧，遣其臣锺谟、李德明等奉表於世宗，乞为附庸之国，仍岁贡百万之数，又进金银器币及犒军牛酒。未几，又遣其臣孙晟、王崇质等奉表修贡，且言；“景愿割濠、寿、泗、楚、光、海等六州之地，隶於大朝，乞罢攻讨。”世宗未之许。时李德明等见周师急攻寿春，虑不能保，乃奏云：“宽臣等五日之诛，容臣等自往江南，取本国表章，举江北诸州，尽献於大朝。”世宗许其行，久之，德明等不至，乃权议回銮，唯留偏师数千围守寿春而已。
                                                 【一七八七至一七八八页】
                             
    四年春，世宗再驾南征。三月，大败江南援军於紫金山，寻下寿州，乃命班师。是岁冬十月，世宗复临淮甸，连下濠、泗二郡，进攻楚州。明年春正月，拔之，遂移幸扬州，驻大军於迎銮，将议济江〔一四〕。景闻之，自谓亡在朝夕，乃欲谋传位其世子，使称蕃於周。案南唐书：正月，改元交泰。遣其臣陈觉奉表陈情，且顺世宗之旨焉。觉至，世宗召对於御幄。是时江北诸州，唯庐、舒、蕲、黄四郡未下，世宗因谓觉曰：“江南国主若能江北之地尽归於我，则朕亦不至穷兵黩武。”觉闻命忻然，即遣人过江取景表，以庐、舒、蕲、黄等四州来上，乞画江为界，仍岁贡地征数十万。世宗许之，乃还京。自是景始行大朝正朔，上章称唐国主臣景，累遣使修贡，亦不失外臣之礼焉。
                                                           【一七八八页】
                              (续)
    皇朝建隆二年夏，景以疾卒於金陵，时年四十六。以其子煜袭伪位，其後事具皇家日历。永乐大典卷一万三百九十一。    五代史补：李¤，本为徐温所养，温杀张镐〔一五〕，权出於己，自称大丞相、中书令、都统。及出居金陵，以嫡子知训为丞相，¤为润州节度。¤始为宣州，忽得润州，甚怏怏，将白温辞之。宋齐丘素与¤善，因谓¤曰：“知训骄倨，不可大用，殆必有损足焚巢之患。宣州去江都远，难为应，润州方隔一水尔，有急则可以立功，慎勿辞也。”¤闻之释然，遂行，至润州，未几知训果为朱瑾所杀。是夜，江都乱，火光亘天，¤望之曰：“宋公之言中矣。”遂引军渡江，尽诛朱瑾之党。後解甲去备，以待徐温。温至，且喜且怒，谓¤曰：“犹幸汝在润州，不然吾家大事将去矣。汝於兄弟中有大功者耶。”即日用¤为左仆射，知政事，以代知训。¤善於抚御，内外之心翕然而归之，故徐温卒未几而江遂为¤所有。先是，江南童谣云：“东海鲤鱼飞上天。”东海即徐之望也，李者鲤也，盖言李¤一旦自温家起而为君尔。初，¤既蓄异志，且欲讽动僚属。雪天大会，酒酣，出一令，须借雪取古人名，仍词理通贯。时齐丘、徐融在坐，¤举杯为令曰：“雪下纷纷，便是白起。”齐丘曰：“¤屐过街，必须雍齿。”融意欲挫¤等，遽曰：“明朝日出，争奈萧何。”¤大怒，是夜收融投於江，自是与谋者惟齐丘而已。  宋齐丘，豫章人。父尝在锺传幕下，齐丘素落魄，父卒，家计荡尽，已在穷悴，朝夕不能度。时姚洞天为淮南骑将，素好士，齐丘欲谒之，且囊空无备纸笔之费，计无所出，但於逆旅杜门而坐，如此殆数日。¤房有散乐女尚幼，问齐丘曰：“秀才何以数日不出？”齐丘以实告，女叹曰：“此甚小事，秀才何吝一言相示耶！”乃惠以数缗。齐丘用
                                                           【一七八九页】
                              (续)
市纸笔，为诗咏以投洞天，其略曰：“某学武无成，攻文失志，岁华蹭蹬，身事蹉跎。胸中之万仞青山，压低气宇；头上之一轮红日，烧尽风云。加以天步凌迟，皇纲废绝，四海渊黑，中原血红，挹飞苍走黄之辨，有出鬼没神之机。”洞天怒其言大，不即接见。齐丘窘急，乃更其启，翌日复至，其略曰：“有生不如无生，为人不若为鬼。”又云：“其为诚恳万端，只为饥寒两字。”洞天始悯之，渐加以拯救。徐温闻其名，召至门下。及¤之有江南也，齐丘以佐命功，遂至将相，乃上表以散乐女为妻，以报宿惠，许之。  韩熙载仕江南，官至诸行侍郎〔一六〕。晚年不¤，女仆百人，每延请宾客，而先令女仆与之相见，或调戏，或¤击，或加以争夺靴笏，无不曲尽，然後熙载始缓步而出，习以为常。复有医人及烧炼僧数辈，每来无不升堂入室，与女仆等杂处。伪主知之，虽怒，以其大臣，不欲直指其过，因命待诏画为图以赐之，使其自愧，而熙载视之安然。  沈彬，宜春人。能为歌，诗格高逸，应进士不第，遂游长沙。会武穆方霸，彬献颂德诗云：“金翅动身摩日月，银河转浪洗乾坤。”武穆览而壮之，欲辟之在幕府，以其有足疾，遂止。彬由是往来衡、湘间，自称进士。边镐之下湖南也，後主闻其名，召归金陵，令为县宰，彬辞不就，遂授金部郎中致仕，年八十九。初，彬既致仕，营别业於锺山，庭有古柏可百余尺，一旦为迅雷所击，仆於地，自成四片。彬视之欣然，谓子庭瑞曰：“此天所以赐吾也，汝宜成之。”庭瑞曰：“雷击之木，恐非祥，不宜为棺。”彬怒曰：“吾命汝，安得违之耶！”庭瑞惧，遂如教，卒竟用此棺。及葬，掘地未及丈余，又得石椁，上有篆文四字云“沈彬之椁”，其制度大小与棺正相称，遂葬之，时人异焉。  僧谦光，金陵人也。素有才辨
                                                 【一七八九至一七九０页】
                             
，江南国主以国师礼之。然无¤检，饮酒如常，国主无以禁制，而又於诸肉中尤嗜鹅、¤，国主常以从容语及释氏果报，且问曰：“吾师莫有志愿否？寡人固欲口之。”谦光对曰〔一七〕：“老僧无他愿，但得鹅生四只腿，¤长两重裙足矣。”国主大笑。显德中，政乱，国主犹晏然不以介意。一旦，因赏花，命谦光赋诗，因为所讽，诗云：“拥衲对芳丛，由来事不同。鬓从今日白，花似去年红。艳冶随朝露，馨香逐晓风。何须对零落，然後始知空。”
                                                 【一七九０至一七九一页】
                               
    王审知，王审知传，永乐大典仅存一条，今考册府元龟所引薛史，考其事迹，前後排比成篇，谨附识于此。（影库本粘签）字信通，光州固始人。父恁，世为农民。★册府元龟卷二百一十九。唐广明中，黄巢犯阙，江、淮盗贼蜂起，有贼帅王绪者，自称将军，陷固始县。审知兄潮，时为县佐，绪署为军正。蔡贼秦宗权以绪为光州刺史，寻遣兵攻之，绪率¤渡江，所在剽掠，自南康转至闽中，入临汀，自称刺史。绪多疑忌，部将有出己之右者皆诛之。潮与豪首数辈共杀绪，其¤求帅，乃刑牲歃血为盟，植剑於前，祝曰：“拜此剑动者为将军。”至潮拜，剑跃於地。¤以为神异，即奉潮为帅。时泉州刺史廖彦若为政贪暴，军民苦之，闻潮为理整肃，耆老乃奉牛酒，遮道请留。潮因引兵围彦若，岁余克之，又平狼山贼帅薛蕴，兵锋日盛。唐光启二年，福建观察使陈岩表潮为泉州刺史。大顺中，岩卒，子¤范晖自称留後，潮遣审知将兵攻之，¤年，城中食尽，乃斩晖而降，由是尽有闽、岭五州之地。潮即表其事，昭宗因建威武军於福州，以潮为节度、福建管内观察使，审知为副。册府元龟卷二百二十三。  案：王审知德政碑作诏授潮节度，累加检校右仆射，无审知为副事。（旧五代史考异）
                                                           【一七九一页】
                               
    审知为观察副使，有过，潮犹加捶挞，审知无怨色。潮寝疾，舍其子延兴、延虹、延丰、延休，命审知知军府事。十二月丁未，潮薨，审知以让其兄审¤，案：王审知德政碑作仲兄审邦，此作审¤，当以碑为正。（旧五代史考异）  审¤以审知有功，辞不受。审知自称福建留後，表於朝廷。★永乐大典卷一万四千五百三十六。唐末，为威武军节度、福建观察使，累迁检校太保，封琅琊郡王。梁朝开国，累加中书令，封闽王。案王审知德政碑云：潮付公以戎旅，仍具表奏，寻加邢部尚书、威武军留後，俄授金紫光禄大夫、右仆射、本军节度使，又改光禄大夫、检校司空，转特进、检校司徒，又转检校太保、琅邪郡王，食邑四千户，食实封一百户。（旧五代史考异）是时，杨氏据江、淮，故闽中与中国隔越，审知每岁朝贡，泛海至登莱抵岸，往复颇有风水之患，漂没者十四五。後唐庄宗即位，遣使奉贡，制加功臣，进爵邑。★册府元龟卷二百三十二。
                                                 【一七九一至一七九二页】
                               
    审知起自陇亩，以至富贵，每以节俭自处，选任良吏，省刑惜费，轻徭薄敛，与民休息，三十年间，一境晏然。册府元龟卷二百二十九。同光元年，审知卒，子延翰嗣，为弟延钧所杀。册府元龟卷二百一十九。
                                                           【一七九二页】
                               
    延钧，审知次子。後唐长兴三年，上言吴越国王钱¤薨，乞封为吴越王，不报。册府元龟卷二百一十九。未几，自称帝，国号大闽，改元龙启，然犹称藩於朝廷。册府元龟卷二百二十二。清泰二年，遇弑。子昶嗣。册府元龟卷二百一十九。
                                                           【一七九二页】
                               
    昶，嗣伪位，朝廷因授昶福建节度使。晋天福三年，遣使贡奉至阙〔一八〕，止称闽王。其子继恭称节度使，晋祖乃下制封昶为闽王。册府元龟卷二百三十二。改元通大，後遇弑。审知少子延羲嗣〔一九〕。册府元龟卷二百一十九。
                                                           【一七九三页】
                                (续)
    延羲，嗣伪位，改元永隆，在位六年遇弑。兄延政，自称帝於福州，晋开运三年，为李景所灭。册府元龟卷二百一十九。  五代史补：王潮之来福建也，值连帅陈岩卒，子婿范晖自称留後，潮攻拔之，尽有其地，遂为福建观察使。至其弟审知立〔二０〕，虽天下多事，犹能修其职贡，朝廷嘉之，封闽王。审知卒，子延钧嗣〔二一〕，无识，辄改审知制度，僭称大闽，改元龙启，其後为子昶杀。昶多行不道，闽人杀之，立从父延羲，改元永隆。延羲不恤政事，国乱，为其将连重遇所杀，王氏之族遂灭。先是，梁朝有王霸者，即王氏之远祖，为道士。居於福州之怡山时，爱二皂荚树，因其下筑坛，为朝礼之所，其後丹成冲虚而去。霸尝云：“吾之子孙，当有王於此方者。”乃自为谶，藏之於地。唐光启中，烂柯道士徐景玄，因於坛东北隅取土，获其词，曰：“树枯不用伐，坛坏不须结。不满一千年，自有系孙列。”又曰：“後来是三王，潮水荡祸殃。岩逢二乍间，未免有销亡。子孙依吾道，代代封闽疆。”议者以为：潮荡祸殃，谓王潮除其祸患以开基业也；岩逢二乍间，谓陈岩逢王潮未几而亡，土地为其所有也；代代封闽疆，谓潮与审知也，代代盖两世之称，明封崇不过潮与审知两世耳。初，王潮尝假道於洪州，时锺传为洪州节度使，以王潮若得福建，境土相接，必为己患，阴欲诛之。有僧上蓝者，通於术数，动皆先知，大为锺所重。因入谒，察传词气，惊曰：“令公何起恶意，是欲杀王潮否？”传不敢隐，尽以告之。上蓝曰：“老僧观王潮与福建有缘，必变，彼时作一好世界。令公宜加礼厚待，若必杀之，令公之福去矣。”於是传加以援送。及审知之嗣位也，杨行密方盛，常有吞东南之志气。审知居常忧之，因其先人尝为上蓝所知，乃使人¤金帛往遗之，号曰“送
                                                 【一七九三至一七九四页】
                                (续)
供”，且问国之休咎。使回，上蓝以十字为报，其词曰：“不怕羊入屋，只怕钱入腹。”审知得之叹曰：“羊者杨也，腹者福也，得非福州之患，不在杨行密而在钱氏乎？今内外将吏无姓钱者，必为子孙後世之忧矣。”至延羲为连重遇所杀，诸将争立，江南乘其时命查文徽领兵伐之，经年不能下。会两浙救兵至，文徽腹背受敌，遂大败。自是福州果为钱氏所有，入腹之谶始应。盖国之兴衰，皆冥数先定矣。  徐寅，登第归闽中，途径大梁，因献太祖游大梁赋。时梁祖与太原武皇为雠敌，武皇眇一目，而又出自沙陀部落，寅欲曲媚梁祖，故词及之，云：“一眼匈奴，望英威而胆落。”未几，有人得其本示太原者，武皇见而大怒。及庄宗之灭梁也，四方诸侯以为唐室复兴，奉琛为庆者相继。王审知在闽中，亦遣使至，遽召其使问曰：“徐寅在否？”使不敢隐，以无恙对，庄宗因惨然曰：“汝归语王审知，父母之雠，不可同天，徐寅指斥先帝，今闻在彼中，何以容之？”使回，具以告，审知曰：“如此则主上欲杀徐寅尔，今杀则未敢奉诏，但不可以用矣。”即日戒阍者不得引接，徐寅坐是终身止於秘书正字。  江为，建州人。工於诗。乾佑中，福州王氏国乱，有故人任福州官属，恐祸及，一旦亡去，将奔江南，乃间道谒为。经数日，为且与草投江南表。其人未出境，遭边吏所擒，仍於囊中得所撰表章，於是收为与奔者，俱械而送。为临刑，词色不挠，且曰：“嵇康之将死也，顾日影而弹琴，吾今琴则不暇弹，赋一篇可矣。”乃索笔为诗曰：“衙鼓侵人急，西倾日欲斜。黄泉无旅店，今夜宿谁家？”闻者莫不伤之。  黄滔，在闽中为王审知推官。一旦馈之鱼，时滔方与徐寅对谈，遂请为代谢¤。寅援笔而成，其略曰：“衔诸断索，才从羊续悬来；列在¤盘，便到冯¤食处。”
                                                           【一七九四页】
                               
时人大称之。
                                                 【一七九四至一七九五页】
                                 
    史臣曰：昔唐祚横流，异方割据，行密以高材捷足启之於前，李¤以履霜坚冰得之於後，以伪易伪，逾六十年。洎有周兴薄伐之师，皇上示怀柔之德，而乃走梯航而入贡，奉正朔以来庭，如是则长江之险，又何足以恃哉！审知僻据一隅，仅将数世，始则可方於吴芮，终则窃¤於尉佗，与夫穴蜂井蛙，亦何相远哉！五纪之亡，盖其幸世。永乐大典卷六千八百四十八。
                                                           【一七九五页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百三十五

    僭伪列传第二
                                                           【一七九九页】
                               
    刘守光，深州乐寿人也。其父仁恭，初随父晟客於范阳，晟以军吏补新兴镇将，事节度使李可举。李可举，原本作“斯举”，今从新唐书改正。（影库本粘签）仁恭幼多智机，数陈力於军中。李全忠之攻易、定也，别将于晏围易州，累月不能拔，仁恭穴地道以陷之，军中号曰“刘窟头”，稍迁裨校。仁恭志大气豪，自言尝梦大佛幡出於指端，或云年四十九当领旄节。此言颇泄，燕帅李匡威恶之，不欲令典军，改为府掾，出为景城令。属瀛州军乱，杀郡守，仁恭募白丁千人讨平之，匡威壮其才，复使为帐中爪牙，令将兵戍蔚州。兵士以过期不代，思归流怨，会李匡俦夺兄位，戍军拥仁恭为帅，欲攻幽州，比至居庸关，为府兵所败，仁恭挈族奔於太原。武皇遇之甚厚，赐田宅以处之，出为寿阳镇将，从征吐浑。仁恭数进画於盖寓，言幽州可图之状，愿得步骑万人，即指期可取，武皇从之。洎仁恭举兵，屡不克捷。
                                                           【一七九九页】
                               
    唐乾宁元年十一月，武皇亲征匡俦。十二月，破燕军於威塞，进拔妫州，收居庸。二十六日，匡俦弃城而遁，武皇令李存审与仁恭入城抚劳，封府库，即以仁恭为幽州节度使，留腹心燕留德等十余人分典军政，武皇乃还。二年七月，武皇讨王行瑜，师於渭北，上章请授仁恭节钺。九月，天子以仁恭为检校司空、幽州卢龙军节度使。三年，罗弘信背盟，武皇遣李存信攻魏州，徵兵於燕，仁恭托以契丹入寇，俟敌退听命。四年七月，武皇闻兖、郓俱陷，复徵兵於仁恭，数月之间，使车结辙，仁恭辞旨不逊。武皇以书让之，仁恭览书¤骂，拘其使人，晋之戍兵在燕者皆拘之，复以厚利诱晋之骁将，由是亡命者¤矣。八月，武皇讨仁恭。九月五日，次安塞军。九日，渡木瓜涧，木瓜涧，原本作“木梳涧”，考通监、欧阳史及薛史唐武皇纪俱作“木瓜”，今改正。（影库本粘签）大为燕军所败，死伤大半。既而仁恭告捷於梁祖，梁祖闻之喜，因表仁恭加平章事。仁恭又遣使於武皇，自陈边将擅兴之罪，武皇以书报之。仁恭既绝於晋，恒惧讨伐，募兵练¤，常无虚月。
                                                 【一七九九至一八００页】
                               
    光化元年三月，令其长子袭沧州，卢彦威委城而遁，遂兼有沧、景、德三郡，以守文为留後，请节钺於朝。昭宗怒其擅兴，不时与之。会中使至范阳，仁恭私之曰：“旄节吾自有，但要长安本色耳。何以累章见阻，为吾言之。”其悖戾如此。仁恭兵锋益盛，每战多捷，以为天赞，遂有吞噬河朔之志。
                                                           【一八００页】
                               
    二年正月，仁恭率幽、沧步骑十万，号三十万，将兼并魏博、镇定。师次贝州，一鼓而拔，无少长皆屠之，清水为之不流。罗绍威求援於汴，汴将李思安、葛从周赴之，思安屯内黄。仁恭兵围魏州，闻汴军在内黄，戒其子守文曰：“李思安怯懦，汝之智勇，比之十倍，当先殄此鼠辈，次掳绍威。”守文与单可及率渔阳精甲五万，夹清水而上。思安设伏於内黄清水之左，袁象先设伏於内黄清水之右。思安逆战於繁阳城，繁阳，原本作“鄱阳”，今从通监改正。（影库本粘签）伪不胜，徐退，燕人追蹑，至於内黄，思安步兵成列，回击之。燕人将引退，左右伏兵发，燕军大败。临阵斩单可及，守文单骑仅免，五万之¤无生还者。时葛从周率邢、¤之¤入魏州，与贺德伦、李晖出击贼营。是夜，仁恭烧营遁走，汴人长驱追击，自魏至长河数百里，¤尸蔽地，败旗折戟，累累於路。镇人又邀击於东境，燕军复败。仁恭自是垂翅不振者累年。汴人乘胜攻沧州，仁恭率师援之，营於乾宁军。汴将氏叔琮逆战，燕军逗挠，退保瓦桥，乃卑辞厚礼乞师於晋，武皇遣兵逼邢、¤以应之。十月，汴人陷瀛、¤二州，★案：¤，原本讹“郑”，今据欧阳史改正。（旧五代史考异）晋将周德威将兵出飞狐，仁恭复修好於晋。
                                                 【一八００至一八０一页】
                               
    天佑三年七月，梁祖自将兵攻沧州，营於长芦。仁恭师徒屡丧，乃酷法尽发部内男子十五已上、七十已下，各自备兵粮以从军，闾里为之一空。部内男子无贵贱，并黥其面，文曰“定霸都”，士人黥其臂，文曰“一心事主”。繇是燕、蓟人士例多黥¤，或伏窜而免。仁恭阅¤，得二十万，进至瓦桥，汴人深沟高垒以攻沧州，内外阻绝，仁恭不能合战，城中大饥，人相篡啖，析骸而爨，丸土而食，转死骨立者十之六七。自七月至十月，仁恭遣使求援於晋，前後百余辈，武皇乃徵兵於燕，仁恭遣都将李溥夏侯景、监军张居翰、书记马郁等，案：原本作“马都”，今据薛史列传改正。（旧五代史考异）以兵三万来会。十二月，合晋师以攻潞州，降丁会，乃解沧州之围。
                                                 【一八０一至一八０二页】
                               
    是时，天子播迁，中原多故，仁恭啸傲蓟门，志意盈满，师道士王若讷，祈长生羽化之道。幽州西有名山曰大安山，仁恭乃於其上盛饰馆宇，僭拟宫掖，聚室女艳妇，穷极侈丽。又招聚缁黄，“招聚缁黄”句，原本作“紫黄”，今改正。（影库本粘签）合仙丹，讲求法要。又以¤泥作钱，令部内行使，尽敛铜钱於大安山巅，★案：铜钱，原本作“铜¤”，引用错谬，今据欧阳史改正。（旧五代史考异）凿穴以藏之，藏毕即杀匠石以灭其口。  ★案庄子，石乃匠者之名，词家引用泛作工匠解者非，乃纪事之文，亦沿其误，殊乖史体，今姑仍原文而驳正於此。（旧五代史考异）又禁江表茶商，自撷山中草叶为茶，以邀厚利。改山名为大恩山。仁恭有嬖妾曰罗氏，美姿色，其子守光¤之，事泄，仁恭怒，笞守光，谪而不齿。
                                                           【一八０二页】
                               
    四年四月，汴将李思安以急兵攻幽州，营於石子河，仁恭在大安山，城中无备，守光自外帅兵来援，登城拒守。汴军既退，守光乃自为幽州节度，令其部将李小喜、元行钦将兵攻大安山。仁恭遣兵拒战，为小喜所败，乃掳仁恭归幽州，囚於别室。仁恭左右，迨至婢媵，与守光不协者毕诛之。其兄守文在沧州，闻父被囚，聚兵大哭，谕之曰：“哀哀父母，生我劬劳。自古岂有子雠父者，吾家生此枭獍，吾生不如死。”即率沧、德之师讨之。守光逆战於鸡苏，为守文所败。既而守文诈悲，“诈悲”二字，与上下文义似有复互，考册府元龟所引薛史与永乐大典同，今仍其旧。（影库本粘签）单马立於阵场，泣谕於¤曰：“勿杀吾弟！”时守光骁将元行钦识之，被擒，沧兵失帅自溃。守光乃絷兄於别室，围以丛棘，乘胜进攻沧州。沧州宾佐孙鹤、吕兖已推守文子延祚为帅，守光携守文於城下，攻围累月。城中乏食，米斗直三万，人首一级亦直十千，军士食人，百姓食¤土，驴马相遇，食其鬃尾，士人出入，多为强者屠杀。久之，延祚力穷，以城降於守光，守文寻亦遇害。
                                                 【一八０二至一八０三页】
                               
    守光性本庸昧，以父兄失势，谓天所助，淫虐滋甚，每刑人必以铁笼盛之，薪火四逼，又为铁刷¤剔人面。尝衣赭黄袍，顾谓将吏曰：“当今海内四分五裂，吾欲南面以朝天下，诸君以为何如？”宾佐有孙鹤者，上文已云沧州宾佐孙鹤，此又云宾佐有孙鹤者，前後语气，似觉参差。盖孙鹤自沧州城破，即归于守光，薛史兼采诸家传录，未及改从画一也，谨附识于此。（影库本粘签）  骨鲠方略之士也，率先对曰：“王西有¤、汾之患，北有契丹之虞，乘时观衅，专待薄人，彼若结党连衡，侵我疆埸〔一〕，地形虽险，势不可支，甲兵虽多，守恐不暇，纵能¤敌，未免生忧。王但拊士爱民，补兵完赋，义声驰於天下，诸侯自然推戴。今若恃兵与险，未见良图。”守光不悦。及梁军据深、冀，王熔乞师於守光，孙鹤劝守光出援军以图霸业，守光不从。及庄宗有柏乡之捷，守光谋攻易、定，讽动镇人，欲为河朔元帅。庄宗乃与镇州节度使王熔、易定节度使王处直、昭义节度使李嗣昭、振武节度使周德威、天德军节度使宋瑶，★宋瑶，原本作“守瑶”，今从通监改正。（影库本粘签）同遣使奉册，推守光为尚父，以稔其恶。守光不悟，谓藩镇畏己，仍以诸镇状送梁祖，言：“臣被晋王等推臣为尚父，坚辞不获，又难拒违。臣窃料所宜，不如陛下与臣河北道都统，则¤、镇之叛，不足平殄矣。”梁祖知其诈，优答之。仍命合门使王¤、供奉官史彦璋等使於燕，册守光为河北道采访使。
                                                 【一八０三至一八０四页】
                               
    六月，梁使至，守光令所司定尚父采访使仪注，所司取唐朝册太尉礼以示之。守光曰：“此仪注中何无郊天改元之事？”梁使曰：“尚父虽尊，犹是人臣。”守光怒，投於地，谓将吏曰：“方今天下鼎沸，英雄角逐，朱公创号於夷门，杨渭假名於淮海，王建自尊於巴蜀，茂贞矫制於岐阳，皆因茅土之封，自假帝王之制，然兵虚力寡，疆埸多虞。我大燕地方二千里，带甲三十万，东有鱼盐之饶，北有塞马之利，我南面称帝，谁如我何！今为尚父，孰当帝者？公等促具帝者之仪，予且为河朔天子。”燕之将吏窃议，以为不可。守光置斧¤於庭，令将佐曰：“今三方协赞，予难重违，择日而帝矣。从我者赏，横议者诛。”孙鹤对曰：“沧州破败，仆乃罪人，大王宽容，乃至今日，不敢阿旨，以¤家国，苟听臣言，死且无悔。”守光大怒，推之伏¤，令军士割其肉生¤之。鹤大呼曰：“百日之外，必有急兵矣！”守光命窒其口，寸斩之，有识为之嗟惋。乃悉召部内官吏，教习朝仪，边人既非素习，举措失容，相顾诮笑。
                                                 【一八０四至一八０五页】
                              
    八月十三日，守光僭号大燕皇帝，改年曰应天。以梁使王¤、判官齐涉为宰相，史彦璋为御史大夫。伪册之日，契丹陷平州。庄宗闻之大笑，监军张承业曰：“恶不积不足以灭身，老氏所谓『将欲取之，必先与之』，今守光狂蹶，请遣使省问，以观其衅。”十月，庄宗令太原少尹李承勋往使。承勋至，守光怒不称臣，械之於狱。
                                                           【一八０五页】
                              
    十二月，庄宗遣周德威出飞狐，会镇、定之师以讨之。德威攻围历年，属郡皆下。守光坚保幽州，求援於梁，北诱契丹，救终不至。十年十月，守光遣使持币马见德威乞降，又乘城呼曰：“予俟晋王至即出城。”十一月，庄宗亲征。二十三日，至幽州，单骑临城，召守光曰：“丈夫成败，须决所向，公将何如？”守光曰：“某俎上肉耳！”庄宗愍之，折弓为盟，许其保全。守光辞以佗日，庄宗乃令诸军攻之。二十四日，四面毕攻，庄宗登燕太子墓观之。俄而数骑执仁恭¤其孥来献，檀州游奕将李彦晖於燕乐县获守光，¤妻李氏、祝氏，男继¤、继方、继祚等来献。初，守光城破後，携其妻子将走关南依刘守奇。沿路寒疮足踵，经日不食。至燕乐县，匿於坑谷，令妻祝氏乞食於田父张师造家，张师造，原本作“师迨”，今从通监改正。（影库本粘签）怪妇人异状，诘之，遂俱擒焉。庄宗方宴府第〔二〕，引仁恭、守光至席，父子号泣谢罪，庄宗慰抚之曰：“往事不复言，人谁无过，改之为贵。”乃归之传舍。是月己卯，晋人执守光及仁恭，露布表其罪，驱以班师。
                                                 【一八０五至一八０六页】
                              
    十一年正月，至晋阳，仁恭父子荷校於露布之下，父母唾面骂守光曰：“逆贼，破家如是！”守光俯首不顾。自范阳范阳，原本作“樊阳”，今从欧阳史改正。（影库本粘签）至晋阳，涉千余里，所在聚观，呼守光为“刘黑子”，略无愧色。庄宗以仁恭、守光徇於都城，即告南宫七庙，礼毕，守光与李小喜、郑藏斐、刘延卿及其二妻皆伏诛。李小喜者，本晋之小校，先奔於燕，守光以为爱将。守光虽凶淫出於天性，然而稔恶侈毒，抑亦小喜赞成。守光将败，前一日来降。守光将死，大呼曰：“臣之¤计，小喜荧惑故也，若罪人不死，臣必诉於地下。”庄宗急召小喜至，令证辩。小喜瞠目叱守光曰：“囚父杀兄，¤淫骨肉，亦我教耶！”庄宗怒小喜失礼，先斩之。守光恸哭曰：“王将定天下，臣精於骑，何不且留指使。”二妻让之曰：“皇帝，事势及此，生不如死！”即延颈就戮。守光犹哀诉不已。既诛，命判官司马揆备¤椟祭¤，瘗於城西三里龙山下。令副使卢汝弼、李存霸拘送仁恭至代州，於武皇陵前刺心血以祭，诛於¤门山下。自仁恭乾宁二年春入幽州，至天佑十年，父子相承，十九年而灭。★永乐大典卷九千九百九。
                                                 【一八０六至一八０七页】
                               
    刘陟，即刘¤，初名陟。其先彭城人，祖仁安，仕唐为潮州长史，因家岭表。父谦，素有才识。唐咸通中，宰相韦宙出镇南海，谦时为牙校，职级甚卑，然气貌殊常，宙以犹女妻之。妻以非其类，坚止之，宙曰：“此人非常流也，他日我子孙或可依之。”谦後果以军功拜封州刺史兼贺水镇使，贺水，原本作“架水”，今从十国春秋改正。（影库本粘签）甚有称誉。
                                                           【一八０七页】
                               
    谦之长子曰隐，案：梁开平初，封大彭郡王。梁祖郊¤礼毕，进封南海王〔三〕。（旧五代史考异）即韦氏女所生也，幼而奇特。及谦卒，贺水诸将有无赖者，幸变作乱，隐定计诛之。连帅刘崇龟闻其才，署为右都校，复领贺水镇，俄奏兼封州刺史，用法清肃，威望颇振。唐昭宗以嗣薛王知柔石门扈跸功，授清海军节度使。诏下，有府之牙将卢琚、谭¤谋不¤朝命，隐举部兵诛琚、¤以闻，知柔至，深德之，辟为行军司马，委以兵赋。唐昭宗命宰相徐彦若代知柔复署前职。彦若在镇二年，临薨，手表奏隐为两使留後，昭宗未之许，命宰相崔远为节度使。远行及江陵，闻岭表多盗，惧隐违诏，迟留不进，会远复入相，乃诏以隐为留後，然久未即真。及梁祖为元帅，隐遣使持重赂以求保荐，梁祖即表其事，遂降旄节。梁开平初，恩宠殊厚，迁检校太尉、兼侍中，封大彭郡王。梁祖郊¤，礼毕，加检校太师、兼中书令，又命兼领安南都护，充清海、静海两军节度使，进封南海王。★案：东都事略不载隐封南海王，宋史不载隐封大彭郡王，与薛史互有详略。考五代会要，刘隐进封南海王在开平四年。开平四年三月卒。
                                                           【一八０七页】
                               
    陟，隐之弟也，隐卒，代据其位。及梁末帝嗣位，务行姑息之政，乃尽以隐之官爵授陟。先是，邕州叶广略、容州庞巨源，或自擅兵赋，数侵广之西鄙，陟举兵讨之，邕、容皆败，因附庸於陟。又，交州土豪曲承美亦专据其地，送款於梁，因正授旄钺。陟不平之，遣将李知顺伐之，执承美以献，陟自是尽有岭表之地。及闻钱¤册封吴越王，陟耻称南海之号，乃叹曰：“中原多故，谁为真主，安能万里梯航而事伪庭乎！”梁贞明三年八月，陟乃僭号於广州，国号大汉，伪改元为乾亨。明年，僭行郊礼，赦其境内，及改名岩。陟僭位之後，广聚南海珠玑，西通黔、蜀，得其珍玩，穷奢极侈，娱僭一方，与岭北诸藩岁时交聘。及闻庄宗平梁，遣伪宫苑使宫苑，原本作“宫萱”，今从十国春秋改正。（影库本粘签）何词来聘，称“大汉国主致书上大唐皇帝”，庄宗召见於邺宫，问南海事状，且言本国已发使臣，大陈物贡，期今秋即至。初，陟闻庄宗兵威甚盛，故令何词来视虚实，时朝政已紊，庄宗亦不能以道制御远方，南海贡亦不至，自是与中国遂绝。
                                                           【一八０八页】
                               
    唐同光三年冬，白龙见於南海，改伪乾亨元年为白龙元年，陟又改名龚，以符龙之瑞也。白龙四年春，又改大有元年。是岁，陟僭行籍田之礼。陟之季年，有梵僧善占算之术，谓陟不利名龚，他年卢有此姓败事，陟又改名¤。¤读为俨，古文无此字，盖妄撰也。
                                                           【一八０八页】
                               
    陟性虽聪辩，然好行苛虐，至有炮烙、刳剔、截舌、灌鼻之刑，一方之民，若据炉炭。惟厚自奉养，广务华靡，末年起玉堂珠殿，饰以金碧翠羽，岭北行商，或至其国，皆召而示之，夸其壮丽。每对北人自言家本咸秦，耻为蛮夷之主。又呼中国帝王为洛州刺史，其妄自尊大，皆此类也。晋天福七年夏四月，陟以疾卒，凡僭号二十六年，年五十四。伪¤为天皇大帝，庙号高祖，陵曰康陵。子玢嗣。永乐大典卷九千九百九。
                                                 【一八０八至一八０九页】
                               
    玢，陟长子也。初封宾王，又封秦王。陟卒，遂袭位，伪号光天。玢性庸昧，僭位之後，大恣荒淫。寻为其弟晟所弑，在位一年，伪¤为殇帝。永乐大典卷九千九百九。
                                                           【一八０九页】
                               
    晟，陟第二子也。伪封勤王，又封晋王。玢之立也，多行淫虐，人皆恶之，晟因与其弟伪越王昌等同谋弑玢，自立为帝，改元为应乾，又改为乾和。晟率性荒暴，得志之後，专以威刑御下，多诛灭旧臣及其昆仲，数年之间，宗族殆尽。又造生地狱，凡汤镬、铁床之类，无不备焉。人有小过，咸被其苦。及湖南马氏昆弟寻戈，晟因其衅，遣兵攻桂林管内诸郡及郴、连、原本脱“连”字，今据欧阳史增入。（影库本粘签）梧、贺等州，皆克之，自此全有南越之地。周显德五年秋八月，晟以疾卒，伪¤曰文武光圣明孝皇帝，庙号中宗，陵曰昭陵。是岁，晟以六月望夜宴於甘泉宫，是夕月有蚀之，测在牛女之度〔四〕，晟自览占书，既而投之於地，曰：“自古谁能不死乎！”纵长夜之饮，至是而卒。★永乐大典卷九千九百九。
                                                 【一八０九至一八一０页】
                               
    ¤，晟长子也。伪封¤王。¤王，原本作“伪王”，今从十国春秋改正。（影库本粘签）晟卒，乃袭伪位，时年十七，改元为大宝。¤性庸懦，不能治其国，政事咸委於阉官，复有宫人具冠带、预职官、理外事者，由是纲纪大坏。先是，广州法性寺有菩提树一株，高一百四十尺，大十围，传云萧梁时西域僧真谛之所手植，盖四百余年矣。皇朝乾德五年夏，为大风所拔。是岁秋，¤之寝室屡为雷震，识者知其必亡。皇朝开宝三年夏，王师始议南征。四年二月五日，王师压广州，¤尽焚其府库，将赴火而死。既而不能引决，寻为王师所擒，举族迁於京师。皇上赦而不诛，仍赐爵为恩赦侯，其後事具皇家日历。陟始自梁贞明三年僭号，历三世四主，至皇朝开宝四年，凡五十五年而亡。★永乐大典卷九千九百九。
                                                           【一八一０页】
                               
    刘崇，太原人，汉高祖之从弟也。少无赖，好陆博意钱之戏。弱冠隶河东军。唐长兴中，迁虢州军校。汉祖镇¤、汾，奏为河东步军都指挥使。逾年，授麟州刺史，复为河东马步军都指挥使兼三城巡检使，三城，原本作“三成”，今从通监改正。（影库本粘签）遥领泗州防御使。汉祖起义於河东，以崇为特进、检校太尉、行太原尹。是岁五月，汉祖南行，以崇为北京留守，寻加同平章事。隐帝嗣位，加检校太师、兼侍中。乾佑二年九月，加兼中书令。时汉隐帝以幼年在位，政在大臣，崇亦招募亡命，缮完兵甲，为自全之计，朝廷命令，多不¤行，徵敛一方，略无虚日，人甚苦之。三年十一月，隐帝遇害，朝廷议立崇之子徐州节度使¤为主，会周太祖为军¤所推，降封¤为湘阴公。崇乃遣牙将李¤奉书求¤归藩，会¤已死，唯以优辞答之。
                                                 【一八一０至一八一一页】
                               
    周广顺元年正月，崇僭号於河东，称汉，改名¤，仍以乾佑为年号，署其子承钧为侍¤亲军都指挥使、太原尹，以判官郑拱、赵华为宰相，副使李¤、代州刺史张晖为腹心。寻遣承钧率兵攻晋、隰二州，不克而退。九月，崇自领兵由阴地关寇晋州，乞师於契丹，契丹以五千骑助之，合兵以攻平阳，又分兵寇昭义。周太祖遣枢密使王峻等率大军以援晋、绛，崇闻周师至，遂焚营而遁。是岁，晋、绛大雪，崇驻军六十余日，边民走险自固，兵无所掠，士有饥色，比至太原，十亡三四。二年二月，崇遣兵三千余¤寇府州，为折德¤所破，其所部岢岚军为德¤所取。德¤，原本作“德戾”，今从欧阳史改正。（影库本粘签）崇自僭称之後，以重币求援於契丹，仍称侄以事之，契丹伪册崇为英武皇帝。及周世宗嗣位，崇复乞师於契丹，以图入寇，契丹遣将杨¤合势大举，来迫潞州。
                                                           【一八一一页】
                               
    显德元年三月，周世宗亲征，与崇战於高平，大败之。崇与亲骑十数人¤山而遁，中夜迷懵，不知所适，¤村民使为乡导，误趋晋州路，行百余里方觉。崇怒，杀乡导者，得佗路而去，乃易名号，被毛褐、张桦笠而行。至沁州，与从者三五骑止於郊舍，寒馁尤甚，潜令告伪刺史李廷诲，廷诲馈盘¤、解衣裘而与之。每至属邑，县吏奉食，匕箸未举，闻周师至，即苍黄而去。崇年老力惫，伏於马上，日夜奔窜，仅能支持。距太原一舍，其子承钧夜以兵百人迎之而入。及周师临城下，崇气慑，自固闭垒不出。月余，世宗乃旋军。
                                                 【一八一一至一八一二页】
                               
    显德二年十一月，崇以病死，其子承钧袭伪位。钧之事迹，具皇家日历。永乐大典卷九千九百九。
                                                           【一八一二页】
                                 
    史臣曰：“守光逆天反道，从古所无，迨至临刑，尚求免死，非唯恶之极也，抑亦愚之甚也。刘晟据南极以称雄，属中原之多事，洎乎奕世，遇我昌朝，力惫而亡，不泯其嗣，亦其幸也。刘崇以亡国之余，窃伪王之号，多见其不知量也。今元恶虽毙，遗孽尚存，势蹙民残，不亡何待！永乐大典卷九千九百九。
                                                           【一八一二页】
                                 
@
#篇名:旧五代史
#类型:史;北宋
#时代:6

          《旧五代史》卷:一百三十六

    僭伪列传第三
                                                           【一八一五页】
                               
    王建，王建传，永乐大典阙佚。今考册府元龟僭伪门所引薛史，於王建事迹颇具首尾，今次第连缀，仍标明册府元龟卷数，以资考核焉。谨附识于此。（影库本粘签）陈州项城人。唐末，隶名於忠武军。秦宗权据蔡州，悬重赏以募之，建始自行间得补军侯。广明中，黄巢陷长安，僖宗幸蜀。时梁祖为巢将，领¤攻襄、邓，宗权遣小校鹿晏弘从监军杨复光率师攻之，建亦预行。是岁，复光入援京师，明年破贼收京城。初，复光以忠武军八千人立为八都，晏弘与建各一都校也。复光死，晏弘率八都迎扈行在，至山南，乃攻剽金、商诸郡县，得兵数万，进逼兴元，节度使牛丛弃城而去，晏弘因自为留後，以建等为属郡刺史〔一〕，不令之任。俄而晏弘正授节旄，恐部下谋己，多行忍虐，繇是部¤离心。建与别将韩建友善，晏弘益猜二建，伪待之厚，引入卧内。二建惧，夜登城慰守陴者，因月下共谋所向，谓韩建曰：“仆射甘言厚德，是疑我也，祸难无日矣，早宜择利而行。”韩曰：“善。”因率三千人趋行在，僖宗嘉之，赐与巨万。分其兵为五都，仍以旧校主之，即晋晖、李师泰、张造与二建也，因号曰随驾五都，田令孜皆录为假子。及僖宗还宫，建等分典神策军，皆遥领刺史。
                                                 【一八一五至一八一六页】
                                (续)
    光启初，从僖宗再幸兴元，令孜惧逼，求为西川监军，杨复恭代为观军容使。建等素为令孜所厚，复恭惧不附己，乃出五将为郡守，以建为壁州刺史。案通监：杨复恭出建为利州刺史。蜀¤杌作利州防御使，与薛史异。天子还京，复恭以杨守亮镇兴元，尤畏建侵己，屡召之。建不安其郡，因招合溪洞豪猾，有¤八千，寇阆州，陷之，复攻利州，刺史王珙弃城而去。建播剽二郡，所至杀掠，守亮不能制。东川节度使顾彦朗，初於关辅破贼时与建相闻，每遣人劳问，分货币军食以给之，故建不侵梓、遂。西川节度使陈敬¤忧其胶固，谋於监军田令孜，曰：“王八，吾子也，彼无他肠，作贼山南，实进退无归故也。吾驰咫尺之书，可以坐置麾下。”即飞书招建。建大喜，遣使谓彦朗曰：“监军阿父遣信见招，仆欲诣成都省阿父，因依陈太师得一大郡，是所愿也。”即之梓州见彦朗，留家寄东川，选精甲三千之成都。行次鹿头，或谓敬¤曰：“建，今之剧贼，鸱视狼顾，专谋人国邑，傥其即至，公以何等处之？彼建雄心，终不居人之下，公如以将校遇之，是养虎自贻其患也。”案蜀¤杌：李¤曰：“建今之奸雄，狼顾久矣，必不为人下，若为将校，亦非公之利。”通监亦作李¤〔二〕。敬¤惧，乃遣人止建，遽修城守。建怒，遂据汉州，领轻兵至成都，敬¤让之曰：“若何为者，而犯吾疆理？”建军吏报曰：“阆州司徒比寄东川〔三〕，而军容太师使者继召，今复拒绝，何也？司徒不惜改辕而东，来北省太师〔四〕，反为拒绝，虑顾梓州复相嫌间，谓我何心故也。使我来报，且欲寄食汉州，公勿复疑。”时光启三年。居浃旬，建尽取东川之¤，设梯冲攻成都，三日不克而退，复保汉州。月余，大剽蜀土，进逼彭州，百道攻之，敬¤出兵来援，建解围，纵兵大掠，十一州皆
                                                 【一八一六至一八一七页】
                               
罹其毒，民不聊生。
                                                           【一八一七页】
                               
    建军势日盛，复攻成都，敬¤患之，顾彦朗亦惧侵己。昭宗即位，彦朗表请雪建，择大臣为蜀帅，移敬¤他镇，乃诏宰臣韦昭度镇蜀，以代敬¤。敬¤不受代，天子怒，命顾彦朗、杨守亮讨之，时昭度以建为牙内都校，董其部兵。案监戒录云：昭度以部兵置行府。及王师无功，建谓昭度曰：“相公兴数万之¤，讨贼未¤，饷运交不相属。近闻迁洛以来〔五〕，藩镇相噬，朝廷姑息不暇，与其劳师以事蛮方，不如从而赦之，且以兵威靖中原，是国之本也。相公盍归朝觐，与主上画之。”昭度持疑未决。一日，建阴令军士於行府门外擒昭度亲吏，脔而食之，建徐启昭度曰：“盖军士乏食，以至於是耳！”昭度大惧，遂留符节与建，即日东还。才出剑门，建即严兵守门，不纳东师。
                                                           【一八一七页】
                               
    月余，建攻西川管内八州〔六〕，所至响应，遂急攻成都，田令孜登城谓建曰：“老夫与八哥相厚，太师久以知闻，有何嫌恨，如是困我之甚耶！”建曰：“军容父子之恩，心何敢忘，但天子付以兵柄，太师孤绝朝廷故也。苟太师悉心改图，何福如之！”又曰：“吾欲与八哥军中相款如何？”曰：“父子之义，何嫌也。”是夜，令孜携蜀帅符印入建军授建。建泣谢曰：“太师初心太过，致有今日相戾，既此推心，一切如旧。”翌日，敬¤启关迎建，以蜀帅让之，建乃自称留後，表陈其事。明年春，制授检校太傅、成都尹、西川节度副大使知节度事、管内观察处置、云南八国招抚等使，时龙纪元年也。移敬¤於雅州安置，仍以其子为刺史。既行，建令人杀之於路，令孜仍旧监军事。数月，或告令孜通凤翔书问，下狱饿死。案蜀¤杌云：敬¤废处雅州，以其子为刺史。既行，建遣杀於三江，令孜仍监其军，复以令孜阴附凤翔，下狱饿死。
                                                 【一八一七至一八一八页】
                               
    建雄猜多机略，意尝难测，既有蜀土，复欲窥伺东川，又以彦朗婚姻之旧，未果行。会彦朗卒，弟彦晖代为梓帅，交情稍怠。李茂贞乘其有间，密构彦晖，因与茂贞连盟，关征疆吏之间，与蜀人得失。大顺末，建出师攻梓州，彦晖求援於凤翔，李茂贞出师援之，建即围解。自是秦、川交恶者累年。後建大起蜀军，败岐、梓之兵於利州，彦晖惧，乞和，请与岐人绝，许之。景福中，山南之师寇东川，彦晖求援於建，建出兵赴之，大败兴元之众。洎军旋，建乘虚奄袭梓州，掳彦晖，置於成都，遂兼有两川，自此军锋益炽。天复初〔七〕，李茂贞、韩全诲劫迁车驾在凤翔，梁祖攻围历年。建外修好於汴，指茂贞罪状，又阴与茂贞间使往来，且言坚壁勿和，许以出师赴援，因分命诸军攻取兴元。比及梁祖解围，茂贞山南诸州皆为建所有，自置守将。及茂贞垂翅，天子迁雒阳，建复攻茂贞之秦、陇等州，茂贞削弱不能守。或劝建因取凤翔，建曰：“此言失策，吾所得已多，不俟复增岐下。茂贞虽常才，然名望宿素，与朱公力争不足，守境有余。韩生所谓入为捍蔽，出为席藉是也。适宜援而固之，为吾盾卤耳。”及梁祖将谋强禅，建与诸藩同谋兴复，乃令其将康晏率兵三万会於凤翔，数与汴将王重师战，不利而还。赵匡凝之失荆、襄也，弟匡明以其帑奔蜀，建因得夔、峡、忠、万等州。及梁祖开国，蜀人请建行刘备故事，建自帝於成都，册府元龟卷二百二十三。改元永平。五年，改元通正。是年冬，改元天汉，又改元光天。在位十二年，年七十二。子衍嗣。册府元龟卷二百一十九。
                                                 【一八一八至一八一九页】
                             
    衍，王衍传，永乐大典阙全篇，其散见各韵者惟存两条，今排比前後，以存其旧。（影库本粘签）建之幼子也。建卒，衍袭伪位，改元乾德。六年十二月，改明年为咸康。秋九月，衍奉其母、徐妃同游於青城山，驻於上清宫。时宫人皆衣道服，顶金莲花冠，衣画云霞，望之若神仙，及侍宴，酒酣，皆免冠而退，则其髻¤然。又构怡神亭，以佞臣韩昭等为狎客，杂以妇人，以恣荒宴，或自旦至暮，继之以烛。伪嘉王宗寿侍宴，因以社稷国政为言，言发涕流，至於再三。同宴佞臣潘在迎★在迎，原本作“在凝”，今从九国志改正。（影库本粘签）等并奏衍云：“嘉王好酒悲。”因翻恣谐谑，取笑而罢。自是忠正之臣结舌矣。★永乐大典卷三千一百九十三。
                                                           【一八一九页】
                             
    时中国多故，衍得以自安。唐庄宗平梁，遣使告捷於蜀，蜀人¤惧，致礼复命，称“大蜀国主致书上大唐皇帝”，词理稍抗，庄宗不能容，遣客省使李严报聘，且市宫中珍玩，蜀人皆禁而不出。衍既冲¤，军国之政，咸委於人。有王宗弼者，为六军使，总外任；宋光嗣者，为枢密使，总内任。洎严至蜀，光嗣等曲宴，因言中国近事，严亦引近事折之，语在严传。光嗣等闻严辩对，畏而奇之。及严使还，奏庄宗曰：“王衍¤童耳，宗弼等总其兵柄，但益家财，不恤民事，君臣上下，唯务穷奢。其旧勋故老，弃而不任，蛮¤之人，痛深疮¤。以臣料之，大兵一临，望风瓦解。”庄宗深然之，遂搜兵括马，有平蜀之志。唐师未起时，伪东川节度使宋承葆献计於衍云：“唐国兵强，不早为谋，後将焉救。请於嘉州沿江造战舰五百艘，募水军五千，自江下峡；臣以东师出襄、邓，水陆俱进，东北沿边，严兵据险。南师出江陵，利则进取，否则退保硖口。又选三蜀骁壮三万，急攻岐、雍，东据河、潼，北招契丹，啖以美利，见可则进，否则据散关以固吾圉，事纵不捷，亦攻敌人之心矣。”衍不从。
                                                           【一八二０页】
                              (续)
    唐同光三年九月十日，庄宗下制伐蜀，命兴圣宫使魏王继岌为都统，枢密使郭崇韬为行营都招讨。其月十八日，魏王统阙下诸军发洛阳。十一月二十一日，魏王至德阳，衍报云：“比与将校谋归国，伪枢密使宋光嗣、景润澄，南北院宣徽使李周辂、欧阳晃等四人异谋荧惑，臣各已处斩，今送纳首级。”案蜀¤杌：皇太子开崇贤府，募兵以拒唐师。是日，衍上表曰：“臣衍先人建，久在坤维，受先朝宠泽，一开土宇，将四十年。顷以梁孽兴灾，洪图板荡，不可助逆，遂乃从权，勉徇¤情，止王三蜀，固非获已，未有所归。臣辄绍¤基，且安生聚。臣衍诚惶诚恐，伏惟皇帝陛下，嗣尧、舜之业，陈汤、武之师，廓定寰区，削平凶逆，梯航垂集，文轨浑同。臣方议改图，便期纳款，遽闻王师致讨，实抱惊危。今则将千里之封疆，尽为王土；冀万家之臣妾，皆沐皇恩。必当舆榇乞降，负荆请命。伏惟皇帝陛下，回照临之造，施覆帱之仁，别示哀矜，以安反侧。傥坟茔而获祀，实存没以知归，臣无任望恩虔祷之至。乙酉年十一月日〔八〕，臣王衍上表。”其月二十七日，魏王至成都北五里升仙桥，伪百官班於桥下，衍乘行舆至，素衣白马，牵羊，草索系首，面缚衔璧，舆榇而後。魏王下马受其璧，崇韬释其缚，及燔其榇，衍率伪百官东北舞蹈谢恩。礼毕，拜，魏王、崇韬、李严皆答拜。二十八日，王师入成都。自起师至入蜀城，凡七十五日。永乐大典六千八百四十九。    按：以下原本残阙。据欧阳史云：同光四年，衍行至秦川驿，庄宗用伶人景进计，遣宦者向延嗣诛其族。天成二年，封衍顺正公，以诸侯葬。五代史补：王建在许下时，尤不逞，尝坐事遭徒，但无杖痕尔。及据蜀，得马涓为从事，涓好诋讦，建恐为所讥，因问曰：“窃闻外议，以吾曾遭徒刑，有之乎？”涓
                                                 【一八二０至一八二一页】
                             
对曰：“有之。”建恃无杖痕，且对¤，因袒背以示涓曰：“请足下试看，有遭杖责而肌肉如是耶！”涓知其诈，乃抚背而叹曰：“大奇，当时何处得此好膏药来。”宾佐皆失色，而涓晏然。  王建之僭号也，惟翰林学士最承恩顾，侍臣或谏其礼过，建曰：“盖汝辈未之见也。且吾在神策军时，主内门鱼钥，见唐朝诸帝待翰林学士，虽交友不若也。今我恩顾，比当时才有百分之一尔，何谓之过当耶！”论者多之。  杜光庭，长安人。应九经举不第。时长安有潘尊师者，道术甚高，僖宗所重，光庭素所希慕，数游其门。当僖宗之幸蜀也，观蜀中道门牢落，思得名士以主张之。驾回，诏潘尊师使於两街，求其可者，尊师奏曰：“臣观两街之¤，道听涂说，一时之俊即有之，至於掌教之士，恐未合应圣旨。臣於科场中识九经杜光庭，其人性简而气清，量宽而识远，且困於风尘，思欲脱屣名利久矣，以臣愚思之，非光庭不可。”僖宗召而问之，一见大悦，遂令披戴，仍赐紫衣，号曰广成先生，即日驰驿遣之。及王建据蜀，待之愈厚，又号为天师。光庭尝以道德二经注者虽多，皆未能演畅其旨，因著广成义八十卷，他术称是，识者多之。
                                                 【一八二一至一八二二页】
                                (续)
    孟知祥，字保裔，邢州龙冈人也。祖察，父道，世为郡校。伯父方立，终於邢¤节度使，从父迁，位至泽潞节度使。知祥在後唐庄宗同光三年，授西川节度副大使，知节度事。册府元龟卷二百一十九。天成中，安重诲专权用事，以知祥庄宗旧识，方据大藩，虑久而难制，潜欲图之。是时，客省使李严以尝使於蜀，洞知其利病，因献谋於重诲，请以己为西川监军，庶效方略，以制知祥，朝廷可之。及严至蜀，知祥延接甚至，徐谓严曰：“都监前因奉使，请兵伐蜀，遂使东、西两川俱至破灭，川中之人，其怨已深。今既复来，人情大骇，固奉为不暇也。”案：此句疑有舛误。即遣人拽下阶，斩於阶前。案欧阳史云：李严至境上，遣人持书侯知祥，知祥盛兵见之，冀严惧而不来，严闻之自若。天成二年正月，严至成都，知祥置酒召严，因责严曰：“今诸方镇已罢监军，公何得来？”监诫录云：李严於天成初复来临护，孟祖加之礼分，从容数其五罪，命剑斩之。与薛史异。其後朝廷每除剑南牧守，皆令提兵而往，或千或百，分守郡城。时董璋作镇东川已数年矣，亦有雄据之意。会朝廷以夏鲁奇镇遂州，李仁矩镇阆州，皆领兵数千人赴镇，复授以密旨，令制御两川。董璋觉之，乃与知祥通好，结为婚家，以固辅车之势。知祥虑唐军骤至，与遂、阆兵合，则势不可支吾，遂与璋协谋，令璋以本部军先取阆州，知祥遣大将军李仁罕、赵廷隐率军围遂州。长兴元年冬，唐军伐蜀，至剑门。二年，以遂、阆既陷，又粮运不接，乃班师。三年，知祥又破董璋，乃自领东、西两川节度使。册府元龟卷二百二十七。应顺元年，以剑南东西川节度使〔九〕、蜀王称帝於蜀，改元明德。七月卒，年六十一。册府元龟卷二百一十九。    按薛史孟知祥传，永乐大典原阙，今采册府元龟僭伪部以存
                                                 【一八二二至一八二三页】
                               
梗概。
                                                           【一八二三页】
                               
  昶，知祥之第三子也。案宋朝事实云：昶，初名仁赞。挥麈余话云：昶，字保元。母李氏，本庄宗之嫔御〔一０〕，以赐知祥。唐天佑十六年，岁在己卯，十一月十四日，生昶於太原。案花蕊夫人宫词云：“法云寺里中元节，又是官家降诞辰。”是昶以七月十五为生辰也，与薛史异。及知祥镇蜀，昶与其母从知祥妻琼华长公主同入於蜀。知祥僭号，伪册为皇太子。知祥卒，遂袭其伪位，时年十六，尚称明德元年。及伪明德四年冬，伪诏改明年为广政元年，是岁即晋天福三年也。伪广政十三年，伪上尊号为睿文英武仁圣明孝皇帝。皇朝乾德三年春，王师平蜀，诏昶举族赴阙，赐甲第於京师，迨其臣下赐赉甚厚，寻册封楚王。是岁秋，卒於东京，时年四十七。事具皇家日历。自知祥同光二年丙戌岁入蜀，父子相继，凡四十年而亡。永乐大典卷一万三千一百六十一。五代史补：孟知祥之入蜀也，视其险固，阴有割据之志。洎抵成都，值晚，且¤於郊外。有推小车子过者，其物皆以布袋盛之，知祥问曰：“汝力能胜几袋？”推者曰：“极力不过两袋。”知祥恶之，後果两代而亡。  知祥与董璋有隙，举兵讨之。璋素勇悍，闻知祥之来也，以为送死，诸将两端，李镐为知祥判官，深忧之。及将战，知祥欲示闲暇，自写一书以遗董璋〔一一〕。无何，举笔辄误书“董”为“重”字，不悦久之。镐在侧大喜，且引诸将贺於马前，知祥不测，曰：“事未可测，何贺耶！”镐曰：“其『董』字『艹』下施『重』，今大王去『艹』书『重』，是『董』已无头，此必胜之兆也。”於是三军欣然，一战而董璋败。
                                                 【一八二三至一八二四页】
                                 
    史臣曰：昔张孟阳为剑阁铭云：“惟蜀之门，作固作镇，世浊则逆，道清斯顺。”是知自古坤维之地，遇乱代则闭之而不通，逢兴运则取之如俯拾。然唐氏之入蜀也，兵力虽胜，帝道犹昏，故数年间得之复失。及皇上之平蜀也，煦之以尧日，和之以舜风，故比户之民，悦而从化。且夫王衍之遭季世也，则赤族於秦川；孟昶之遇明代也，则受封於楚甸。虽俱为亡国之主，何幸与不幸相去之远也。永乐大典卷一万三千一百六十一。
                                                 【一八二四至一八二五页】
                                 
@
#篇名:旧五代史
#类型:史;北宋
#时代:6

          《旧五代史》卷:一百三十七

    外国列传第一
                                                           【一八二七页】
                               
    契丹者，古匈奴之种也。代居辽泽之中，潢水南岸，南距榆关一千一百里，榆关南距幽州七百里，本鲜卑之旧地也。其风土人物，世代君长，前史载之详矣。
                                                           【一八二七页】
                               
    唐咸通末，其王曰习尔之〔一〕，疆土稍大，累来朝贡。光启中，其王钦德者〔二〕，乘中原多故，北边无备，遂蚕食诸郡，达靼、奚、室韦之属，咸被驱役，族帐¤盛，有时入寇。刘仁恭镇幽州，素知契丹军情伪，选将练兵，乘秋深入，¤摘星岭讨之，霜降秋暮，即燔塞下野草以困之，马多饥死，即以良马赂仁恭，以市牧地。仁恭季年荒恣，出居大安山，契丹背盟，数来寇钞。时刘守光戍平州，契丹舍利王子率万骑攻之〔三〕，守光伪与之和，张幄幕於城外以享之，部族就席，伏甲起，擒舍利王子入城。部族聚哭，请纳马五千以赎之，不许，钦德乞盟纳赂以求之，自是十余年不能犯塞。
                                                           【一八二七页】
                               
    及钦德政衰，有别部长耶律阿保机，最推雄劲，族帐渐盛，遂代钦德为主。先是，契丹之先大贺氏有胜兵四万，分为八部，每部皆号大人，内推一人为主，建旗鼓以尊之，每三年第其名以代之。及阿保机为主，乃怙强恃勇，不受诸族之代，遂自称国王。
                                                 【一八二七至一八二八页】
                               
    天佑四年，大寇云中，後唐武皇遣使连和，因与之面会於云中东城，大具享礼，延入帐中，约为兄弟，谓之曰：“唐室为贼所篡，吾欲今冬大举，弟可以精骑二万，同收汴、洛。”阿保机许之，赐与甚厚，留马三千匹以答贶。左右咸劝武皇可乘间掳之，武皇曰：“逆贼未殄，不可失信於部落，自亡之道也。”乃尽礼遣之。及梁祖建号，阿保机亦遣使送名马、女乐、貂皮等求封册。梁祖与之书曰：“朕今天下皆平，唯有太原未伏，卿能长驱精甲，径至新庄，为我翦彼寇雠，与尔便行封册。”庄宗初嗣世，亦遣使告哀，赂以金缯，求骑军以救潞州，答其使曰：“我与先王为兄弟，儿即吾儿也，案：契丹国志作吾定儿也，与薛史异。（旧五代史考异）宁有父不助子耶！”许出师，会潞平而止。
                                                           【一八二八页】
                               
    刘守光末年苛惨，军士亡叛皆入契丹。洎周德威攻围幽州，燕之军民多为寇所掠，既尽得燕中人士，教之文法〔四〕，由是渐盛。十三年八月，阿保机率诸部号称百万，自麟、胜陷振武，长驱云、朔，北边大扰。庄宗赴援於代，敌¤方退。十四年，新州大将卢文进为¤所迫，杀新州团练使李存矩於祁沟关，返攻新、武。周德威以¤击之，文进不利，乃奔於契丹，引其¤陷新州。周德威率兵三万以讨之，敌骑援新州，德威为敌所败，杀伤殆尽，契丹乘胜攻幽州。是时，或言契丹三十万，或言五十万，幽蓟之北，所在敌骑皆满。庄宗遣明宗与李存审、阎宝将兵救幽州，遂解其围，语在庄宗纪中。
                                                 【一八二八至一八二九页】
                               
    十八年十月，镇州大将张文礼弑其帅王熔，庄宗讨之，时定州王处直与文礼合谋，遣威塞军使王郁复引契丹为援。十二月，阿保机倾塞入寇，攻围幽州，李绍宏以兵城守。契丹长驱陷涿郡，执刺史李嗣弼。进攻易、定，至新乐，渡沙河，王都遣使告急〔五〕。时庄宗在镇州行营，闻前锋报曰“敌渡沙河”，军中咸恐，议者请权释镇州之围以避之。庄宗曰：“霸王举事，自有天道，契丹其如我何！国初，突厥入寇，至于渭北，高祖欲弃长安，迁都樊、邓，太宗曰：『猃狁孔炽，自古有之，未闻迁移都邑。霍去病，汉廷将帅，犹且志灭匈奴，况帝王应运，而欲移都避寇哉！』文皇雄武，不数年俘二突厥为¤士。今吾以数万之¤安集山东，王德明厮养小人，阿保机生长边地，岂有退避之理，吾何面视苍生哉！尔曹但驾马同行，看吾破敌。”庄宗亲御铁骑五千，至新城北，遇契丹前锋万骑，庄宗精甲自桑林突出，光明照日，诸部愕然缓退，庄宗分二广以乘之，敌骑散退。时沙河微冰，其马多陷，阿保机退保望都。是夜，庄宗次定州，翌日出战，遇奚长秃馁五千骑，庄宗亲军千骑与之¤，为敌所围，外救不及，庄宗挺马奋跃，出入数四，酣战不解。李嗣昭闻其急也，洒泣而往，攻破敌阵，掖庄宗而归。时契丹值大雪，野无所掠，马无刍草，冻死者相望於路，阿保机召卢文进，以手指天谓之曰：“天未令我到此。”乃引¤北去。庄宗率精兵骑蹑其後，每经阿保机野宿之所，布秸在地，方而环之，虽去，无一茎乱者，庄宗谓左右曰：“蕃人法令如是，岂中国所及！”庄宗至幽州，发二百骑侦之，皆为契丹所获，庄宗乃还。
                                                 【一八二九至一八三０页】
                               
    天佑末，阿保机乃自称皇帝，署中国官号。其俗旧随畜牧，素无邑屋，得燕人所教，乃为城郭宫室之制于漠北，距幽州三千里，名其邑曰西楼邑，屋门皆东向，如车帐之法。城南别作一城，以实汉人，名曰汉城，城中有佛寺三，僧尼千人。其国人号阿保机为天皇王。同光中，阿保机深著辟地之志，欲收兵大举，虑渤海踵其後。三年，举其¤讨渤海之辽东，令秃馁、卢文进据营、平等州，扰我燕蓟。
                                                           【一八三０页】
                                (续)
    明宗初纂嗣，遣供奉官姚坤案：通监考异引庄宗实录作苗坤。（旧五代史考异）奉书告哀，至西楼邑，属阿保机在渤海，又径至慎州，崎岖万里。既至，谒见阿保机，延入穹庐，阿保机身长九尺，被锦袍，大带垂後，与妻对榻引见坤。坤未致命，阿保机先问曰：“闻尔汉土河南、河北各有一天子，信乎？”坤曰：“河南天子，今年四月一日洛阳军变，今凶问至矣。河北总管令公，比为魏州军乱，先帝诏令除讨，既闻内难，军¤离心，及京城无主，上下坚册令公，请主社稷，今已顺人望登帝位矣。”阿保机号¤，声泪俱发，曰：“我与河东先世约为兄弟，河南天子吾儿也。近闻汉地兵乱，点得甲马五万骑，比欲自往洛阳救助我儿，又缘渤海未下，我儿果致如此，¤哉！”泣下不能已。又谓坤曰：“今汉土天子，初闻洛阳有难，不急救，致令及此。”坤曰：“非不急切，地远阻隔不及也。”又曰：“我儿既殂，当合取我商量，安得自立！”坤曰：“吾皇将兵二十年，位至大总管，所部精兵三十万，¤口一心，坚相推戴，违之则立见祸生，非不知¤天皇王意旨，无奈人心何。”其子突欲在侧，谓坤曰：“汉使勿多谈。”因引左氏牵牛蹊田之说以折坤，坤曰：“应天顺人，不同匹夫之义，祗如天皇王初领国事，岂是强取之耶！”阿保机因曰：“理当如此，我汉国儿子致有此难，我知之矣。闻此儿有宫婢二千，乐官千人，终日放鹰走狗，¤酒嗜色，不惜人民，任使不肖，致得天下皆怒。我自闻如斯，常忧倾覆，一月前已有人来报，知我儿有事，我便举家断酒，解放鹰犬，休罢乐官。我亦有诸部家乐千人，非公宴未尝妄举。我若所为似我儿，亦应不能持久矣，从此愿以为戒。”又曰：“汉国儿与我虽父子，亦曾彼此雠敌，俱有恶心，与尔今天子无恶，足得欢好。尔先复命，我
                                                 【一八三０至一八三一页】
                               
续将马万骑至幽、镇以南，与尔家天子面为盟约，我要幽州，令汉儿把捉，更不复侵入汉界。”又问：“汉收得西川，信不？”坤曰：“去年九月出兵，十一月十六日收下东、西川，得兵马二十万，金帛无算。皇帝初即位，未办送来，续当遣使至矣。”阿保机忻然曰：“闻西有剑阁，兵马从何过得？”坤曰：“川路虽险，然先朝收复河南，有精兵四十万，良马十万骑，但通人行处，便能去得，视剑阁如平地耳。”阿保机善汉语，谓坤曰：“吾解汉语，历口不敢言，惧部人效我，令兵士怯弱故也。”坤至止三日，阿保机病伤寒。一夕，大星殒于其帐前，俄而卒于扶余城，时天成元年七月二十七日也。其妻述律氏自率¤护其丧归西楼，坤亦从行，得报而还。既而述律氏立其次子德光为渠帅，以总国事，寻遣使告哀，明宗为之辍朝。明年正月，葬阿保机於木叶山，伪¤曰“大圣皇帝”。
                                                 【一八三一至一八三二页】
                               
    阿保机凡三子，皆雄伟。长曰人皇王突欲，即东丹王也；次曰元帅太子，即德光也；幼曰安端少君。德光本名耀屈之〔六〕，後慕中华文字，遂改焉。唐天成初，阿保机死，其母令德光权主牙帐，令少子安端少君往渤海国代突欲。突欲将立，而德光素为部族所服，又其母亦常锺爱，故因而立之。明宗时，德光遣使梅老等三十余人来修好，又遣使为父求碑石，明宗许之，赐与甚厚，¤赐其母璎珞锦彩。自是山北安静，蕃汉不相侵扰。
                                                           【一八三二页】
                              
    三年，德光伪改为天显元年。是岁，定州王都作乱，王都，原本作“王郁”，今从通监改正。（影库本粘签）求援於契丹，德光遂陷平州，遣秃馁以骑五千援都於中山〔七〕，招讨使王晏球破之於曲阳，秃馁走保贼城。其年七月，又遣惕隐率七千骑救定州，王晏球逆战於唐河北，大破之。幽州赵德钧以生兵接于要路，生擒惕隐等首领五十余人，献于阙下。明年，王都平，擒秃馁及余¤，斩之。自是契丹大挫，数年不敢窥边。尝遣使捺括梅里来求秃馁骸骨，明宗怒其诈，斩之。长兴二年，东丹王突欲在阙下，其母继发使申报，朝廷亦优容之。
                                                           【一八三二页】
                              
    长兴末，契丹迫云州，明宗命晋高祖为河东节度使兼北面蕃汉总管。清泰三年，晋高祖为张敬达等攻围甚急，遣指挥使何福¤表乞师，愿为臣子。德光白其母曰：“儿昨梦太原石郎发使到国，今果至矣，案：契丹国志作太宗梦见真武，使之救晋，与薛史微异。（旧五代史考异）事符天意，必须赴之。”德光乃自率五万骑由雁门至晋阳，即日大破敬达之¤於城下。寻册晋高祖为大晋皇帝，约为父子之国，割幽州管内及新、武、云、应、朔州之地以赂之，仍每岁许输帛三十万。时幽州赵德钧屯兵于团柏谷，遣使至幕帐，求立己为帝，以石氏世袭太原，德光对使指帐前一石曰：“我已许石郎为父子之盟，石烂可改矣。”杨光远等杀张敬达降於契丹，德光戏谓光远等曰：“汝辈大是恶汉儿，不用盐酪，食¤一万匹战马”。光远等大惭。晋高祖南行，德光自送至潞州。时赵德钧、赵延寿自潞州出降于契丹，德光锁之，令随牙帐。晋高祖入洛，寻遣宰相赵莹致谢于契丹。天福三年，又遣宰臣冯道、左仆射刘¤等持节册德光及其母氏徽号，¤卤簿、仪仗、法服、车辂於本国行礼。德光大悦，寻遣使奉晋高祖为英武明义皇帝。
                                                           【一八三三页】
                              
    是岁，契丹改天显十一年为会同元年，以赵延寿为枢密使，升幽州为南京，以赵思温为南京留守。既而德光请晋高祖不称臣，不上表，来往缄题止用家人礼，但云“儿皇帝”。晋祖厚¤金帛以谢之。晋祖奉契丹甚至，岁时问遗，庆吊之礼，必令优厚。每敌使至，即於别殿致敬。德光每有邀请，小不如意，则来谴责，晋祖每屈己以奉之，终晋祖世，略无衅隙。
                                                 【一八三三至一八三四页】
                              
    及少帝嗣位，遣使入契丹，德光以少帝不先承¤，擅即尊位，所¤文字，略去臣礼，大怒，形于责让，朝廷使去，即加谴辱。会契丹回图使乔荣北归〔八〕，侍¤亲军都指挥使景延广谓荣曰：“先朝是契丹所立，嗣君乃中国自册，称孙可矣，称臣未可，中国自有十万口横磨剑，横磨剑，原本作“磨横剑”，今从通监改正。（影库本粘签）要战即来。”荣至本国，具言其事，德光大怒，会青州杨光远叛，遣使构之。明年冬，德光率诸部南下。开运元年春，陷祁州，直抵大河，少帝幸澶州以御之。其年三月，德光败於阳城，弃其车帐，乘一¤¤奔至幽州。因怒其失律，自大首领已下各杖数百，唯赵延寿免焉。是时，契丹连岁入寇，晋氏疲於奔命，边民被苦，几无宁日。晋相桑维翰劝少帝求和於契丹，以纾国难，少帝许之，乃遣使奉表称臣，卑辞首过。使回，德光报曰：“但使桑维翰、景延广自来，¤割镇、定与我，则可通和也。”朝廷知其不可，乃止。时契丹诸部频年出征，蕃国君臣稍厌兵革，德光母尝谓蕃汉臣僚曰：“南朝汉儿争得一向卧耶！自古及今，惟闻汉来和蕃，不闻蕃去和汉，待伊汉儿的当回心，则我亦不惜通好也。”
                                                           【一八三四页】
                              
    三年，乐寿监军王峦继有密奏，苦言瀛、¤可取之状。十月，少帝遣杜重威、李守贞等率兵经略。十一月，蕃将高牟翰败晋师於瀛州之北，梁汉璋死之。契丹主闻晋既出兵，自率诸部由易、定抵镇州，杜重威等自瀛州西趋常山，至中渡桥，敌已至矣，两军隔滹水而砦焉。十二月十日，杜重威率诸军降於契丹，语在晋少帝纪中。十二日，德光入镇州，大犒将士。十四日，自镇州南行，中渡降军所释甲仗百万计，并令於镇州收贮，战马数万匹，长驱而北。命张彦泽领二千骑先趋东京，遣重威部辖降兵取邢、相路前进。晋少帝遣子延煦、延宝奉降表於契丹，并传国宝一纽至牙帐。明年春正月朔日，德光至汴北，文武百官迎於路。是日入宫，至昏复出，次於赤岗。五日，伪制降晋少帝为负义侯，於黄龙府安置。七日，德光复自赤岗入居於大内，分命使臣於京城及往诸道括借钱帛。伪命以李崧为西厅枢密使，以¤道为太傅，以左仆射和凝及北来翰林学士承旨张砺为宰相。张砺，原本作“章砺”，今从欧阳史改正。（影库本粘签）二月朔日，德光服汉法服，坐崇元殿受蕃汉朝贺，伪制大赦天下，改晋国为大辽国。以赵延寿为大丞相，兼政事令，充枢密使兼中京留守。降东京为防御州，寻复为宣武军。
                                                 【一八三四至一八三五页】
                               (续)
    十五日，汉高祖建号于晋阳，德光闻之，削夺汉祖官爵。是月，晋州、潞州并归河东。时盗贼所在¤起，攻¤州郡，断澶州浮梁。契丹大恐，沿河诸藩镇并以腹心镇之。三月朔日，德光坐崇元殿，行入合之礼，¤汉家仪法之盛，大悦。以蕃大将萧翰为汴州节度使。十七日，德光北还。初离东京，宿于赤岗，有大声如雷，起于牙帐之下。契丹自黎阳济河，次汤阴县界，有一岗，土人谓之愁死岗。德光憩于其上，谓宣徽使高勋曰：“我在上国，以打围食肉为乐，自及汉地，每每不快，我若得归本土，死亦无恨。”勋退而谓人曰：“其语偷，殆将死矣。”时贼帅梁晖据相州，德光亲率诸部以攻之。四月四日，屠其城而去。德光闻河阳军乱，谓蕃汉臣僚曰：“我有三失：杀上国兵士，打草谷，一失也；天下括钱，二失也；不寻遣节度使归藩，三失也。”十六日，次于栾城县杀胡林之侧，时德光已得寒热疾数日矣，命胡人¤酒脯，祷于得疾之地。十八日晡时，有大星落于穹庐之前，若迸火而散。德光见之，西望而唾，连呼曰：“刘知远灭，刘知远灭！”是月二十一日卒，时年四十六，主契丹凡二十二年。契丹人破其尸，摘去肠胃，以盐沃之，载而北去，汉人目之为“帝¤”焉。永乐大典卷四千五百五十八。  案：以下原本阙佚。据五代会要云：四月十八日，德光卒於栾城。五月，宣遗制，以永康王袭位。永康王者，东丹王之长子，以其月二十一日领部族归国，改会同十年为天禄元年，自称天授皇帝。汉乾佑三年十一月，率骑数万，陷邢州之内丘县，深州之饶阳县〔九〕。周广顺元年正月，太祖命左千牛¤将军朱宪往修和好，永康王亦遣使报命，献良马四匹，太祖复遗尚书左丞田敏、供奉官蒋光遂衔命往聘。其年四月，田敏等回，永康王遣使献碧玉金镀银裹鞍辔，¤马四十匹
                                                 【一八三五至一八三六页】
                              
。其月，太祖又命左金吾将军姚汉英、左神武将军华光裔往使。其年九月，永康王为部下太宁王所弑，德光之子勒所部兵诛太宁王自立，称应历元年，号天顺皇帝。显德元年春，太原刘崇将图南寇，契丹将杨¤率骑万余以助之。三月，世宗亲征，与崇战于潞州高平县之南原，崇军大败，契丹¤弃甲而遁。二年三月，命许州节度使王彦超等筑垒於李晏口，与契丹兵数千骑战于安平县，败之。
                                                 【一八三六至一八三七页】
                                 
@
#篇名:旧五代史
#类型:史;北宋
#时代:6

          《旧五代史》卷:一百三十八

    外国列传第二
                                                           【一八三九页】
                               
    吐蕃，本汉西羌之地，或云南凉秃发利鹿孤之後，其子孙以秃发为国号，语讹为吐蕃。国人号其主为赞普，置大论、小论以理国事。其俗随畜牧无常居，然亦有城郭，都城号逻些城。不知节候，以麦熟为岁首。
                                                           【一八三九页】
                               
    唐时屡为边患。初，唐分天下为十道，河西、陇右三十三州，凉州最为大镇。天宝置八监，牧马三十万，又置都护以控制之。安禄山之乱，肃宗在灵武，悉召河西戍卒收复两京，吐蕃乘虚取河西、陇右，华人百万皆陷于吐蕃。开成时，朝廷尝遣使至西域，见甘、凉、瓜、沙等州城邑如故，陷吐蕃之人见唐使者旌节，夹道迎呼涕泣曰：“皇帝犹念陷蕃生灵否？”其人皆天宝中陷吐蕃者子孙，其语言小讹，而衣服未改。
                                                           【一八三九页】
                               
    至五代时，吐蕃已微弱，回鹘、党项诸羌夷分侵其地，而不有其人民。值中国衰乱，不能抚有，惟甘、凉、瓜、沙四州常自通於中国。甘州为回鹘牙帐，案：原本脱“帐”字，今据欧阳史增入。（旧五代史考异）而凉、瓜、沙三州将吏犹称唐官，数来请命。自梁太祖时，常以灵武节度使兼领河西节度，而观察甘、肃、威等州，然虽有其名，而凉州自立守将。唐长兴四年，凉州留後孙超遣大将拓拔承谦及僧道士耆老杨通信等至京师，明宗拜孙超节度使。清泰元年，留後李文谦来请命。後数年，凉州人逐出文谦，灵武冯晖遣牙将吴继兴代文谦为留後，是时天福七年。明年，晋高祖遣泾州押牙陈延晖¤诏书安抚凉州，凉州人共¤留延晖，立以为刺史。至汉隐帝时，凉州留後折逋嘉施来请命，汉即以为节度使。嘉施，土豪也。周广顺二年，嘉施遣人市马京师。是时枢密使王峻用事，峻故人申师厚者，少起盗贼，为兖州牙将，与峻相友善，後峻贵，师厚弊衣蓬首，日候峻出，马前诉以饥寒，峻未有以发。而嘉施等来请帅，峻即建言，凉州深入夷狄，中国未尝命吏，请帅募府率供奉官能往者〔一〕，月余，无应募者，乃奏起师厚为左¤将军，已而拜河西节度使。师厚至凉州，奏荐押衙副使崔虎心、阳妃谷首领沈念般等，及中国留人子孙王廷翰、温崇乐、刘少英为将吏，又自安国镇至凉州立三州以控扼诸羌，用其酋豪为刺史。然凉州夷夏杂处，师厚小人，不能抚有。至世宗时，师厚留其子而逃归，凉州遂绝於中国。独瓜、沙二州，终五代常来。
                                                 【一八三九至一八四０页】
                               
    沙州，梁开平中，有节度使张奉，自号“金山白衣天子”。至唐庄宗时，回鹘来朝，沙州留後曹义金亦遣使附回鹘以来，庄宗拜义金为归义军节度使、瓜沙等州观察处置等使。晋天福五年，义金卒，子元德立。至七年，沙州曹元忠、瓜州曹元深皆遣使来。周世宗时，又以元忠为归义军节度使，元恭为瓜州团练使。其所贡¤砂、羚羊角、波斯锦、安西白¤、金星矾、大鹏砂、¤褐、玉团，皆因其来者以名见，而其卒立世次，史皆失其纪。
                                                 【一八四０至一八四一页】
                               
    而吐蕃不见於梁世。唐天成三年，回鹘王仁喻来朝，吐蕃亦遣使附以来，自此数至中国。明宗尝御端明殿见其使者，问其牙帐所居，曰：“西去泾州二千里。”明宗赐以虎皮，人一张，皆披以拜，委身宛转，落其¤帽，发乱如蓬，明宗及左右皆大笑。至汉隐帝时，犹来朝，後遂不复至，史亦失其君世云。永乐大典卷四千二百五十七。    案：此传多与欧阳史同，疑永乐大典传写之误也。今无可复考，姑仍其旧。
                                                           【一八四一页】
                               
    回鹘，其先匈奴之种也。後魏时，号为铁勒，亦名回纥。唐元和四年，本国可汗遣使上言，改为回鹘，义取回旋搏击，如鹘之迅捷也。本牙在天德西北婆陵水上，距京师八千余里。唐天宝中，安禄山犯阙，有助国讨贼之功，累朝尚主，自号“天骄”，大为唐朝之患。会昌初，其国为黠戛斯所侵，部族扰乱，乃移帐至天德、振武间。时为石雄、刘沔所袭，破之，复为幽州节度使张仲武所攻，余¤西奔，归于吐蕃，吐蕃处之甘州，由是族帐微弱。其後时通中国，世以中国为舅，朝廷每赐书诏，亦常以甥呼之。
                                                           【一八四一页】
                               
    梁乾化元年十一月，遣都督周易言等入朝进贡，太祖御朝元殿引对，以易言为右监门¤大将军同正，以石寿儿、石论思并为右千牛¤将军同正，仍以左监门¤将军杨沼充押领回鹘还蕃使，案五代会要：以易言为右监门¤大将军同正，弟略麦之、石论思并为左千牛¤将军同正，李屋珠、安盐山并为右千牛¤将军同正，仍以左监门¤上将军杨沼为左骁¤上将军，充押领回鹘还番使〔二〕。通事舍人仇玄通为判官，厚赐缯帛，放令归国，又赐其入朝僧凝卢、宜李思、宜延¤等紫衣。
                                                           【一八四二页】
                               
    後唐同光二年四月，其本国权知可汗仁美遣都督李引释迦、副使铁林、都监杨福安等共六十六人来贡方物，¤献善马九匹。案：欧阳史作贡玉、马。庄宗召对於文明殿，乃命司农卿郑缋、将作少监何延嗣持节册仁美为英义可汗。至其年十一月，仁美卒，其弟狄银嗣立，遣都督安千等来朝贡。狄银卒，案欧阳史：同光四年，狄银卒。阿咄欲立，亦遣使来贡名马。天成三年二月，其权知可汗仁裕遣都督李阿山等一百二十人入贡，明宗召对於崇元殿，赐物有差。其年三月，命使册仁裕为顺化可汗。四年，又遣都督掣拨等五人来朝，授掣拨等怀化司戈，遣令还蕃。长兴元年十二月，遣使翟未思三十余人，进马八十匹、玉一团。四年七月，复遣都督李未等三十人来朝，进白鹘一联，明宗召对於广寿殿，厚加锡赉，仍命解放其鹘。清泰二年七月，遣都督陈福海已下七十八人，进马三百六十匹、玉二十团。八月，敕回鹘朝贡使、密录都督陈福海可怀化郎将，副使达奚相温可怀化司阶，监使屈密录阿拨可归德司戈，判官安均可怀化司戈。
                                                 【一八四二至一八四三页】
                               
    晋天福三年十月，遣使都督李万全等朝贡，以万全为归义大将军，监使雷福德为顺化将军。四年三月，又遣都督拽里敦来朝，兼贡方物。其月，命¤尉卿邢德昭持节就册为奉化可汗。案欧阳史：晋高祖时，又加册命，阿咄欲不知其为狄银亲疏，亦不知其立卒，而仁裕讫五代常来朝贡，史亦失其纪。五年正月，遣都督石海金等来贡良马百驷，¤白玉团、白玉鞍辔等，谢其封册。
                                                           【一八四三页】
                               
    汉乾佑元年五月，遣使李屋等入朝贡马¤白玉、药物等。七月，以入朝使李屋为归德大将军，副使安铁山、监使末相温为归德将军，判官翟毛哥为怀化将军。
                                                           【一八四三页】
                               
    周广顺元年二月，遣使¤摩尼贡玉团七十有七，白¤、貂皮、¤牛尾、药物等。先是，晋、汉已来，回鹘每至京师，禁民以私市易〔三〕，其所有宝货皆鬻之入官，民间市易者罪之。至是，周太祖命除去旧法，每回鹘来者，听私下交易，官中不得禁诘，由是玉之价直十损七八。显德六年二月，又遣使朝贡，献玉¤¤砂等物，皆不纳，所入马量给价钱。时世宗以玉虽称宝，无益国用，故因而¤之。永乐大典卷二万一千一百九十九。
                                                           【一八四三页】
                                 
    高丽，高丽传，永乐大典原本有阙佚，今姑存其旧。（影库本粘签）本扶余之别种。其国都平壤城，即汉乐浪郡之故地，在京师东四千余里。东渡海至于新罗，西北渡辽水至于营州，南渡海至于百济，北至¤¤，东西三千一百里，南北二千里。其官大者号大对卢，比一品，总知国事，三年一代，若称职者不拘年限；对卢已下官总十二级。外置州县六十余〔四〕，大城置¤萨一人，比都督；小城置道使一人，比刺史；其下各有僚佐，分曹掌事。其王以白罗为冠，白皮小带，咸以金饰。唐贞观末，太宗伐之，不能下。至总章初，高宗命李积率军征之，遂拔其城，分其地为郡县。及唐之末年，中原多事，其国遂自立君长，前王姓高氏。唐同光、天成中，累遣使朝贡。★永乐大典卷四千四百四十一。周显德六年，高丽遣使贡紫白水晶二千颗。永乐大典卷八千五百三十。
                                                 【一八四三至一八四四页】
                                 
    渤海¤¤，渤海¤¤诸传，原本残阙，今无可采补，姑仍其旧。（影库本粘签）其俗呼其王为可毒夫，对面呼圣，¤奏呼基下。父曰老王，母曰太妃，妻曰贵妃，长子曰副王，诸子曰王子。世以大氏为酋长。★永乐大典卷二万五十四。
                                                           【一八四四页】
                                 
    黑水¤¤，其俗皆编发。性凶悍，无忧戚，贵壮而贱老。俗无文字，兵器有角弓¤矢。永乐大典卷二万一千一百二十七。
                                                 【一八四四至一八四五页】
                                 
    新罗，其国俗重九日相庆贺，每以是月拜日月之神。妇人以发绕头，用彩及珠为饰，发甚¤美。永乐大典卷六千二百一十。
                                                           【一八四五页】
                                 
    党项，其俗皆土著，居有栋宇，织毛¤以覆之。尚武，其人多寿，至百五十、六十岁，不事生业，好为盗贼。党项自同光以後，大姓之强者各自来朝贡。明宗时，诏沿边置场市马，诸夷皆入市中国，有回鹘、党项马最多。明宗招怀远人，马来无驽壮皆集，而所售过常直，往来馆给，道路倍费。其每至京师，明宗为御殿见之，劳以酒食，既醉，连袂歌呼，道其土风以为乐，去又厚以赐赉，岁耗百万计。唐大臣皆患之，数以为言，乃诏吏就边场售马给直，止其来朝，而党项利其所得，来不可止。其在灵、庆之间者，数犯边为盗。自河西回鹘朝贡中国，道其部落，辄邀¤之，执其使者，卖之他族以易牛马。明宗遣灵武康福、¤州药彦稠等出兵讨之，福等击破阿埋、韦悉、褒勒、强赖、埋厮骨尾及其大首领连香、李八萨王，都统悉那、埋摩，侍御乞埋、嵬悉逋等族。杀数千人，获其牛羊钜万计及其所¤外国宝玉等，悉以赐军士，由是党项之患稍息。其他诸族，散处沿边界上甚¤，然皆无国邑君长，故莫得而纪次云。永乐大典卷一万八千二百八十五。
                                                           【一八四五页】
                                 
    昆明部落，其俗椎髻跣足。酋长披虎皮，下者披¤。
                                                           【一八四六页】
                                
    于阗，其俗好事妖神。永乐大典卷八千五百二十。    昆明、占城、¤¤蛮传，永乐大典全篇已佚，仅存数语，今姑仍其旧。（影库本粘签）
                                                           【一八四六页】
                                
    占城，本地鸟之大者有孔雀。永乐大典卷八千四百三十九。
                                                           【一八四六页】
                                
    ¤¤蛮，其国法，¤盗者三倍还赃，杀人者出牛马三十头乃得赎死。永乐大典卷五千一百五十。
                                                           【一八四六页】
                                
@
#篇名:旧五代史
#类型:史;北宋
#时代:6

          《旧五代史》卷:一百三十九

    志一
      天文志
                                                           【一八四七页】
                               
        案：薛史天文志序，永乐大典原阙，然其日食、星变诸门，事迹具存，较欧阳史
    司天考为详备。今考五代会要
          所载星变、物异诸门，与司天考互有详略。盖五代典章散佚，各记所闻，未能
          画一也。参考诸书，当以薛史为得其实焉。
                                                           【一八四七页】
                             
      日食
    梁太祖乾化元年，元年，原本作“五年”，考乾化无五年，通监、欧阳史俱作“元年”，今改正。（影库本粘签）正月丙戌朔，日有蚀之。时言事诸臣，多引汉高祖末年日蚀於岁首，太祖甚恶之，於是素服避正殿，百官各守本司。是日，有司奏：“云初阴晦，事同不蚀。”百僚奉表称贺。
                                                           【一八四七页】
                             
    末帝龙德三年，十月辛未朔，日有蚀之。
                                                           【一八四八页】
                             
    唐庄宗同光三年，四月癸亥朔，时有司奏：“日蚀在卯，主岁大旱。”
                                                           【一八四八页】
                             
    明宗天成元年，八月乙酉朔，日有蚀之。
                                                           【一八四八页】
                             
    二年，八月己卯朔，日有蚀之。
                                                           【一八四八页】
                             
    三年，二月丁丑朔，日食。其日阴云不见，百官称贺。
                                                           【一八四八页】
                             
    长兴元年，六月癸巳朔，日食。其日阴冥不见，至夕大雨。
                                                           【一八四八页】
                             
    二年，十一月甲申朔，先是，司天奏：“朔日合蚀二分，伏缘所蚀微少，太阳光影相铄，伏恐不辨亏阙，请其日不入合，百官守司。”从之。
                                                           【一八四八页】
                             
    晋高祖天福二年，正月乙卯，先是，司天奏：“正月二日，太阳亏蚀，宜避正殿，开诸营门，盖藏兵器，半月不宜用军。”是日太阳亏，十分内食三分，在尾宿十七度。日出东方，以带蚀三分，渐生，至卯时复满。
                                                           【一八四八页】
                            
    三年，正月戊申朔，司天先奏，其日日蚀。至是日不蚀，内外称贺。
                                                           【一八四八页】
                            
    四年，七月庚子朔，时中书门下奏：“谨按旧礼：日有变，天子素服避正殿，太史以所司救日於社，陈五兵、五鼓、五麾，东戟西矛，南弩  南弩，原本作“西弩”，今据五代会要改正。（影库本粘签）北¤，中央置鼓，服从其位，百职废务，素服守司，重列于庭，每等异位，向日而立，明复而止。今所司法物，咸不能具，去岁正旦日蚀，唯谨藏兵仗，皇帝避正殿素食，百官守司。今且欲依近礼施行。”从之。
                                                 【一八四八至一八四九页】
                            
    七年，四月甲寅朔，“甲寅朔”下原本疑有脱文，今无别本可考，姑仍其旧。（影库本粘签）是日百官守司，太阳不蚀，上表称贺。
                                                           【一八四九页】
                            
    八年，四月戊申朔〔一〕，日有蚀之。
                                                           【一八四九页】
                            
    少帝开运元年，九月庚午朔，日有蚀之。
                                                           【一八四九页】
                            
    二年，八月甲子朔，日有蚀之。
                                                           【一八四九页】
                            
    三年，二月壬戌朔〔二〕，日有蚀之。
                                                           【一八四九页】
                            
    汉隐帝乾佑三年，十一月甲子朔，日有蚀之。
                                                           【一八四九页】
                            
    周太祖广顺二年，四月丙戌朔，日有蚀之。
                                                           【一八四九页】
                             
      月食
    梁太祖开平四年，十二月十四日夜，先是，司天奏：“是日月食，不宜用兵。”时王景仁方总大军北伐，追之不及。至五年正月二日，果为後唐庄宗大败於柏乡。
                                                           【一八四九页】
                             
    唐庄宗同光三年，三月戊申，月食。九月甲辰，月食。
                                                           【一八四九页】
                             
    明宗天成三年，十二月乙卯，月食。
                                                           【一八五０页】
                             
    四年，六月癸丑望，月食。十二月庚戌，月食。
                                                           【一八五０页】
                             
    晋高祖天福二年，七月丙寅，月食。
                                                           【一八五０页】
                             
    五年，十一月丁丑，月食鹑首之分。
                                                           【一八五０页】
                             
    少帝开运元年，三月戊子，月食。九月丙戌，月食〔三〕。
                                                           【一八五０页】
                             
    汉高祖天福十二年，十二月乙未，月食。
                                                           【一八五０页】
                             
    周世宗显德三年，正月戊申，月食。
                                                           【一八五０页】
                            
    五年，十一月辛未，月食。
                                                           【一八五０页】
                               
      月晕
    唐明宗天成元年，十一月，月晕匝火、木。
                                                           【一八五０页】
                             
      彗孛
    梁太祖乾化二年，四月甲戌夜，彗见於灵台之西。
                                                           【一八五０页】
                             
    唐明宗天成三年，十月庚午夜，西南有孛，长丈余，东南指，在牛宿五度〔四〕。
                                                           【一八五０页】
                             
    末帝清泰三年，九月己丑〔五〕，彗出虚、危，长尺余，形细微，经天垒、哭星。
                                                           【一八五一页】
                             
    晋高祖天福六年，九月，有彗星长丈余。
                                                           【一八五一页】
                             
    八年，十月庚戌夜，有彗见於东方，西指，尾长一丈，在角九度。
                                                           【一八五一页】
                             
    周太祖显德三年，正月壬戌夜，有星孛於参角，其芒指於东南。
                                                           【一八五一页】
                             
      五星凌犯
    梁太祖开平二年，正月乙亥，岁星犯月。
                                                           【一八五一页】
                             
    乾化二年，五月壬戌〔六〕，荧惑犯心大星，去心四度，顺行。占曰：“心为帝王之星。”其年六月五日，帝崩。案欧阳史：正月丙申，荧惑犯房第二星。与薛史异，五代会要与薛史同。
                                                           【一八五一页】
                             
    唐庄宗同光二年，八月戊子，荧惑犯星。
                                                           【一八五一页】
                             
    三年，三月丙申，荧惑犯上相。四月甲申，荧惑犯左执法。六月丙寅，岁犯右执法。九月己亥，荧惑在江东犯第一星。案欧阳史：九月丙辰，太白、岁相犯。薛史不载，疑有阙文。
                                                           【一八五一页】
                             
    明宗天成元年，八月癸卯，太白犯心大星。辛亥，荧惑犯上将。九月庚午，荧惑犯右执法。己卯，荧惑犯左执法。十月戊子，荧惑犯上相。十二月，荧惑犯氐。
                                                           【一八五一页】
                             
    二年，正月甲戌，荧惑、岁相犯。二月辛卯，荧惑犯键闭。三月，荧惑犯上相。六月辛丑，荧惑犯房。九月壬子，岁犯房。
                                                 【一八五一至一八五二页】
                             
    三年，正月壬申，太白、荧惑合於奎。闰八月癸卯〔七〕，荧惑犯上将。乙卯，荧惑犯右执法。庚午，太白犯左执法。九月庚辰，镇、岁合於箕。辛巳，太白、荧惑合於轸。十二月壬寅，荧惑犯房，太白、岁相犯於斗。
                                                           【一八五二页】
                             
    四年，三月壬辰，岁犯牛。九月丙子，荧惑入哭星。
                                                           【一八五二页】
                             
    长兴元年，六月乙卯，太白犯天¤。十一月壬戌，荧惑犯氐。十二月丙辰，荧惑犯天江。
                                                           【一八五二页】
                            
    二年，正月乙亥，太白犯羽林。四月甲寅，荧惑犯羽林。八月，辰犯端门。十一月丙戌，太白犯键闭〔八〕。
                                                           【一八五二页】
                            
    三年，四月庚辰，荧惑犯积尸。九月庚寅，太白犯哭星。十一月己亥，太白犯壁垒。
                                                           【一八五二页】
                            
    四年，八月己未，五鼓三筹，荧惑近天高星，岁星近司怪，太白近轩辕大星。案欧阳史：九月辛巳，太白犯右执法。薛史不载。
                                                           【一八五二页】
                            
    末帝清泰元年，六月甲戌，太白犯右执法。
                                                           【一八五二页】
                            
    晋天福元年，三月壬子，荧惑犯积尸。
                                                           【一八五二页】
                            
    四年，四月辛巳，太白犯东井北辕。甲申，太白犯五诸侯。五月丁未，太白犯舆鬼中星。
                                                 【一八五二至一八五三页】
                            
    六年，八月辛卯，太白犯轩辕。九月己卯，荧惑犯上将。
                                                           【一八五三页】
                            
    八年，八月丙子，荧惑犯右掖。十月丙辰，荧惑犯进贤。
                                                           【一八五三页】
                            
    开运元年，二月壬戌，太白犯昴。己巳，荧惑犯天钥。四月丁巳，太白犯五诸侯。七月甲申，太白犯东井。八月甲辰，荧惑入南斗。十月壬戌，荧惑犯哭星。案：此条欧阳史不载。十二月，太白犯辰。
                                                           【一八五三页】
                            
    二年，八月甲戌，岁犯东井。九月甲寅，太白犯南斗魁。十一月甲午朔，太白犯哭星。
                                                           【一八五三页】
                            
    汉天福十二年，十月己丑，太白犯亢距星。
                                                           【一八五三页】
                            
    乾佑元年，八月己丑，镇星入太微西垣。戊戌，岁犯右执法。十月丁丑，岁犯左执法。
                                                           【一八五三页】
                            
    二年，九月壬寅，太白犯右执法。庚戌，太白犯镇。丁卯，太白犯岁。十一月，镇星始出太微之左掖门。自元年八月己丑，镇星入太微垣，犯上将、左右执法、内屏、谒者，勾己案：原本作“旬已”，今从欧阳史改正。往来，凡四百四十三日方出左掖。
                                                           【一八五三页】
                            
    三年，六月乙卯，镇犯左掖。七月甲申，荧惑犯司怪。八月癸卯，太白犯房。庚戌，太白犯心大星。十月辛酉，太白犯岁。
                                                           【一八五三页】
                            
    周广顺元年，二月丁巳，岁犯咸池。己未，荧惑犯五诸侯。三月甲子，岁守心。己卯，荧惑犯鬼。壬午，荧惑犯天尸。四月甲午，岁犯¤钤。
                                                           【一八五四页】
                            
    二年七月，荧惑犯井钺。八月乙未，荧惑犯天¤。九月辛酉，荧惑犯鬼。庚辰〔九〕，荧惑掩右执法。十月壬辰，太白犯进贤。
                                                           【一八五四页】
                            
    三年，四月乙丑，荧惑犯灵台。五月辛巳〔一０〕，荧惑犯上将。
                                                           【一八五四页】
                            
    显德六年，六月庚子，荧惑与心大星合度，光芒相射。先是，荧惑勾己于房、心间，凡数月，至是与心大星合度，是夜顺行。案：此条欧阳史不载。
                                                           【一八五四页】
                             
      星昼见
    唐同光三年，六月己巳，太白昼见。
                                                           【一八五四页】
                             
    天成元年，七月庚申，太白昼见。
                                                           【一八五四页】
                             
    长兴二年，五月己亥〔一一〕，岁星昼见。案：欧阳史作癸亥，太白昼见。闰五月己巳〔一二〕，岁星昼见。八月戊子〔一三〕，太白昼见。
                                                           【一八五四页】
                             
    三年，十月壬申，太白昼见。
                                                           【一八五四页】
                             
    四年，五月癸卯，太白昼见。
                                                           【一八五四页】
                             
    清泰元年，五月己未，太白昼见。
                                                           【一八五五页】
                             
    汉天福十二年，四月丙子，太白昼见。
                                                           【一八五五页】
                             
    乾佑二年，四月壬午，太白昼见。
                                                           【一八五五页】
                             
    周广顺二年，二月庚寅，太白经天。
                                                           【一八五五页】
                             
      流星
    梁乾化元年，十一月甲辰，东方有流星如数升器，出毕宿口，曳光三丈余，有声如雷。
                                                           【一八五五页】
                             
    唐长兴二年，九月丙戌夜，二鼓初，东北方有小流星入北斗魁灭。至五鼓初，西北方次北有流星，状如半升器，初小後大，速流如奎灭。尾¤凝天，屈曲似云而散，光明烛地。又东北有流星如大桃，出下台星，西北速流，至斗柄第三星旁灭。五鼓後至明，中天及四方有小流星百余，流注交横。
                                                           【一八五五页】
                             
    应顺元年春，案：原本讹“广顺”，今据欧阳史改正。（旧五代史考异）二月辛未夜，有大星如五升器，流於东北，有声如雷。
                                                           【一八五五页】
                             
    清泰元年，九月辛丑夜，五鼓初，有大星如五斗器而南流，尾¤长数丈，亦赤色，移时盘屈如龙形，蹙缩如二铧，相¤而散。又一星稍小，东流，有尾¤，凝成白气，食顷方散。
                                                           【一八五五页】
                             
    晋天福三年，三月壬申夜，四鼓後，东方有大流星，状如三升器，其色白，长尺余，屈曲流出河鼓星东三尺，流丈余灭。
                                                           【一八五六页】
                             
    周显德元年，正月庚寅，子夜後，东北有大星坠，有声如雷，牛马震骇，六街鼓人方寐而惊，以为晓鼓，乃齐伐鼓以应之，至曙方知之。三月，高平之役，战之前夕，有大流星如日，流行数丈，坠於贼营之所。
                                                           【一八五六页】
                             
      云气
    梁开平二年，三月丁丑夜，月有苍白晕，又有白气如人形十余，皆东向，出於晕内。九月乙酉，平旦，西方有气如人形甚¤，皆若俯伏之状，经刻乃散。
                                                           【一八五六页】
                             
    唐同光二年，日有背气，凡十二。
                                                           【一八五六页】
                             
    三年，九月丁未夜〔一四〕，遍天阴云，北方有声如雷，四面鸡雉皆¤，俗谓之“天狗落”。是岁，日有背气，凡十三。是月，司天监奏：“自七月三日阴云大雨，至九月十八日後方晴，三辰行度行度，原本作“在度”，今从五代会要改正。（影库本粘签）灾祥，数日不见。”闰十二月庚午〔一五〕，日有黑气，似日，交相错磨，测在室十度。
                                                           【一八五六页】
                             
    天成二年，十二月壬辰，西南有赤气，如火焰焰，约二千里。占者云：“不出二年，其下当有大兵。”
                                                 【一八五六至一八五七页】
                             
    长兴三年，六月，司天监奏：“自月初至月终，每夜阴云蔽天，不辨星月。”
                                                           【一八五七页】
                             
    应顺元年，四月九日，白虹贯日，是时闵帝遇害。
                                                           【一八五七页】
                             
    晋天福初，高祖将建义於太原，日傍多有五色云，如莲芰之状。
                                                           【一八五七页】
                             
    二年，正月丙辰，一鼓初，北方有赤气，向西至戌亥地，东北至丑地已来向北，阔三丈余，状如火光。赤气内见紫微宫共北斗诸星，其气乍明乍暗。至三点後，後有白气数条，相次西行，直至三鼓後散。
                                                           【一八五七页】
                             
    汉乾佑二年，十二月，日晕三重，上有背气。
                                                           【一八五七页】
                            
    周显德三年，十二月庚午，白虹贯日，气晕勾环。永乐大典卷三千二百七。
                                                           【一八五七页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十

    志二
      历志
                                                           【一八六一页】
                               
        案：五代修历法，如晋马重绩调元历、周王朴钦天历，五代会要所载甚略，盖因
    知历者稀，莫能是正也。薛史
          载钦天历用数为欧阳史所本，其字句异同，彼此可互证云。
                                                           【一八六一页】
                               
    古先哲王，受命而帝天下者，必先观象以垂法，治历以明时，使万物服其化风，四海同其正朔，然後能允厘下土，钦若上天。故虞舜之绍唐尧，先齐七政；武王之得箕子，首¤九畴。皇极由是而允兴，人时以之而不忒。历代已降，何莫由斯。
                                                           【一八六一页】
                               
    粤自轩黄，肇正天统，岁躔辛卯，历法时成。故黄帝始用辛卯历，颛顼次用乙卯历，虞用戊午历，夏用丙寅历，商用甲寅历，周用丁巳历，鲁用庚子历，秦用乙卯历。汉用太初历、四分历、三统历，凡三本。魏用黄初历、景初历，凡二本。晋用元始历、合元万分历，凡二本。宋用大明历、元嘉历，凡二本。齐用天保历、同章历、正象历，凡三本。後魏用兴和历、正光历、正元历，案：玉海作正统，五代会要作正元。（旧五代史考异）凡三本。梁用大同历、乾象历、永昌历，凡三本。後周用天和历、丙寅历、明玄历，凡三本。隋用甲子历、开皇历、皇极历、大业历，凡四本。唐用戊寅历、麟德历、神龙历、大衍历、元和观象历、长庆宣明历、宝应历、正元历、景福崇玄历，凡九本。
                                                 【一八六一至一八六二页】
                               
    洎梁氏之应运也，乘唐室陵迟之後，黄巢离乱之余，¤职未修，三辰孰验。故当时岁历，犹用宣明、崇玄二法，参而成之。
                                                           【一八六二页】
                               
    及晋祖肇位，司天监马重绩始造新历，奉表上之，云：“臣闻为国者，正一气之元，宣万邦之命，爰资历以立章程。长庆宣明，虽气朔不渝，即星躔罕验；景福崇玄，纵五历甚正，五历甚正，疑当作“五纬”。考五代会要与薛史同，今姑仍其旧。（影库本粘签）而年差一日。今以宣明气朔，崇玄星纬，二历相参，方得符合。自古诸历，皆以天正十一月为岁首，★岁首，原本阙“首”字，今据五代会要增入。（影库本粘签）循太古甲子为上元，积岁弥多，差阔至甚。臣改法定元，创为新历一部二十一卷，★案：玉海引崇文总目作二十卷。（旧五代史考异）七章上下经二卷，算草八卷，立成十二卷，取唐天宝十四载乙未，立为近元〔一〕，以雨水正月朔为岁首。谨诣合门上进。”晋高祖命司天少监赵仁¤、张文皓，秋官正徐皓，天文参谋赵延¤、杜升、杜崇龟等，以新历与宣明、崇玄考核得失，俾有司奉而行之，因赐号调元历，  ★案玉海：调元历，盖仿曹士¤小历之旧。唐建中时，曹士¤始变古法，以显庆五年为上元，雨水为岁首。世谓之小历。（旧五代史考异）仍命翰林学士承旨和凝撰序。
                                                 【一八六二至一八六三页】
                                (续)
    其後数载，法度¤差。至周显德二年，世宗以端明殿学士、左散骑常侍王朴明於历算，乃命朴考而正之。朴奉诏岁余，撰成钦天历十五卷，上之。表云：
        臣闻圣人之作也，在乎识天人之变者也。人情之动，则可以言知之；天道之动，
    则当以数知之。数之为用也，圣人以之观天道焉。岁月日时，由斯而成；阴阳寒暑，
    由斯而节；四方之政，由斯而行。夫为国家者，履端立极，必体其元；布政考绩，必
    因其岁；礼动乐举，必正其朔；三农百工，必授其时；五刑九伐，必顺其气；庶务有
    为，必从其日月：日月，原本脱“月”字，今从五代会要增入。（影库本粘签）六籍
    宗之为大典，百王执之为要道。是以圣人受命，必治历数。故得五纪有常度，庶徵有
    常应，正朔行之於天下也。
        自唐而下，凡历数朝，乱日失天，垂将百载，天之历数，汨陈而已矣。今陛下顺
    考古道，寅畏上天，咨询庶官〔二〕，振举坠典。以臣薄游曲艺，尝涉旧史，遂降述
    作之命，俾究推测之要〔三〕，虽非能者，敢不奉诏。乃包万象以立法，齐七政以立
    元，测圭箭以候气，审¤¤以定朔，明九道以步月，校迟疾以推星，考黄道之斜正，
    辨天势之升降，而交蚀详焉。
        夫立天之道，曰阴与阳，阴阳各有数，合则化成矣。阳之策三十六，阴之策二十
    四，奇偶相命，两阳三阴，同得七十二，同则阴阳之数合。七十二者，化成之数也，
    化成则谓之五行之数。五之得¤之数〔四〕，过者谓之气盈，不及谓之朔虚。至於应
    变分用，无所不通，所谓包万象矣。故以七十二为经法，经者常也，常用之法也。百
                                                 【一八六三至一八六四页】
                                (续)
    者数之节也〔五〕，随法进退，不失旧位，故谓之通法。以通法进经法，得七千二百
    ，谓之统法。自元入经，先用此法，统历之诸法也。以通法进统法，得七千二百万，
    案：下文以通法进全率，得大率七千二百万，则此云七千二百万者，乃大率之数，以
    言全率，盖传写之讹。据统法七千二百，通法一百，以通法进统法，当云得七十二万
    。气朔之下，收分必尽，谓之全率。以通法进全率，得七千二百万，谓之大率，而元
    纪生焉。元者，岁月日时皆甲子〔六〕，日月五星，合在子正之宿，当盈缩先後之中
    ，所谓七政齐矣。
        古之植圭於阳城者，以其近洛故也，盖尚慊其中，乃在洛之东偏。开元十二年，
    遣使天下候影，南距林邑国，北距横野军，中得浚仪之岳台，应南北弦，居地之中。
    皇家建国，定都於梁。今树圭置箭，测岳台晷漏，以为中数，晷漏正，则日之所至，
    气之所应得之矣。
        日月皆有盈缩。日盈月缩，则後中而朔；月盈日缩，则先中而朔。自古¤¤之法
    ，率皆平行之数，入历既有前次，而又衰稍不伦。皇极旧述〔七〕，则迂回而难用，
    降及诸历，则疏远而多失。今以月离¤¤，随历较定，日躔¤¤，临用加减，所得者
    入离定日也。一日之中，分为九限，逐限损益，衰稍有伦。¤¤之法，所谓审矣。
        赤道者，天之¤带也〔八〕，其势圆而平，纪宿度之常数焉。黄道者，日轨也，
    其半在赤道内，半在赤道外，去赤道极远二十四度。当与赤道交〔九〕，则其势斜；
    当去赤道远，则其势直。当斜则日行宜迟，当直则日行宜速。故二分前後加其度，二
                                                 【一八六四至一八六五页】
                                (续)
    至前後减其度。九道者，月轨也，其半在黄道内，半在黄道外，去黄道极远六度。出
    黄道谓之正交，入黄道谓之中交。若正交在秋分之宿，中交在春分之宿，则比黄道益
    斜。若正交在春分之宿，春分之宿，原本作“之分”，今据五代会要改正。（影库本
    粘签）中交在秋分之宿，则比黄道反直。若正交、中交在二至之宿，则其势差斜。故
    较去二至、二分远近，以考斜正，乃得加减之数。自古虽有九道之说，盖亦知而未详
    ，空有祖述之文，全无推步之用。今以黄道一周，分为八节，一节之中，分用九道，
    尽七十二道而复，使日月之轨，无所隐其斜正之势焉。九道之法，所谓明矣。
        星之行也，近日而疾，远日而迟，去日极远，势尽而留。自古诸历，分段失实，
    隆降无准，今日行分尚多，次日便留，自留而退，唯用平行，仍以入段行度为入历之
    数，皆非本理，遂至乖戾。今校定逐日行分，积逐日行分以为变段。於是自疾渐而迟
    ，势尽而留，自留而行，亦积微而後多。别立诸段变历，以推变差，俾诸段变差际会
    相合，星之迟疾，可得而知之矣。
        自古相传，皆谓去交十五度以下，则日月有蚀，殊不知日月之相掩，与¤虚之所
    射，其理有异焉。今以日月径度之大小，校去交之远近，以黄道之斜正，天势之升降
    ，度仰视旁视之分数，则交亏得其实矣。
        乃以一篇步日，一篇步月，一篇步星，★案：以下脱“一篇步发敛”五字。下云
    “以卦候没灭，为之下篇”者，言为步发敛之下篇。欧阳史约其文，称“谨以步日、
    步月、步星、步发敛为四篇”，是也。以卦候没灭，为之下篇，都四篇，为历经一卷
                                                 【一八六五至一八六六页】
                               
    ，历十一卷，草三卷，显德三年七政细行历一卷。
        臣检讨先代图籍，今古历书，皆无蚀神首尾之文，盖天竺胡僧之祆说也。只自司
    天卜祝小术，不能举其大体，遂为等接之法。盖从假用以求径捷，於是乎交有逆行之
    数，後学者不能详知，便言历有九曜，以为注历之恒式，今并削而去之。
        昔在唐尧，钦若昊天。陛下亲降圣谟，考历象日月星辰，唐尧之道也，其历谨以
    “显德钦天”为名。天道玄远，非微臣之所尽知，但竭两端，以奉明诏。疏略乖谬，
    甘俟罪戾。
                                                 【一八六六至一八六七页】
                               
    世宗览之，亲为制序，仍付司天监行用，以来年正旦为始，自前诸历并废。案玉海：钦天于朔分之下，立小分谓之杪。说者谓前代谓历朔余未有杪者。若可用杪，何待求日法以齐朔分也。（旧五代史考异）其历经一卷，今聊纪於後，以备太史氏之周览焉。★永乐大典卷二万八百一十七。
                                                           【一八六七页】
                               
显德钦天历经
    演纪上元甲子，距今显德三年丙辰，积七千二百六十九万八千四百五十二。钦天统法
    ：七千二百
    钦天经法：七十二
    钦天通法：一百
                                                           【一八六七页】
                               
钦天步日躔术
    岁率：二百六十二万九千七百六十四十
    轨率：二百六十二万九千八百四十四八十
    朔率：二十一万二千六百二十二十八
    岁策：三百六十五    一千七百六十四十
    轨策：三百六十五    一千八百四十四八十
    岁中：一百八十三    四千四百八十二十
    轨中：一百八十二    四千五百二十二四十
    朔策：二十九        三千八百二十二十八
    气策：一十五        一千五百七十三三十五
    象策：七            二千七百五十五七
    周纪：六十
    岁差：八十四四十
    辰则：六百    八刻二十四分
        案：以上题称步日躔术及後步月离术、步五星术，合为历经四篇者之三，又皆仅
    列用数而不及推步。据欧阳史云：“旧史亡其步发敛一篇，而在者三篇，简略不完。
    ”然则薛史原文固已阙矣。
                                                 【一八六七至一八六八页】
                              
钦天步月离术
    离率：一十九万八千三百九十三九
    交率：一十九万五千九百三十七九十七  五十六
    离策：一十七    三千九百九十三九
        案：欧阳史作离策二十七〔一０〕，此云一十七，当是传写之讹。以统法除离率
    ，得二十七日及余分。交策：二十七    一千五百二十七九十七  五十六
    望策：一十四    五千五百一十一十四
    交中：一十三    四千四百六十三九十八  七十八
        案：四千四百，欧阳史作四千三百，据交策半之为交中，当从欧阳史。离朔：一
           七千二十七一十九
    交朔：二        二千二百九十二三十〔一一〕  四十四
    中准：一千七百三十六
    中限：四千七百八十
    平离：九百六十三
    程节：八百
                                                 【一八六八至一八六九页】
                              
钦天步五星术
        岁星
    周率：二百八十七万一千九百七十六六
    变率：二十四万二千二百一十五六十六
    历率：二百六十二万九千七百六十一七十八
        案：七百六十一，欧阳史讹作九百六十六，非也。据历率半之为历中。彼此互订
    ，此条足正欧阳史之讹。周策：三百九十八    六千三百七十六六
    历中：一百八十二    四千四百八十九十六
        案：欧阳史小分作八十九，此云九十六，非也。据历中倍之为历率，倍九十六，
    适得大分一，小分七十八。
                                                 【一八六九至一八七０页】
                              
变段〔一二〕变日          变度                    变历晨见        一十七        三三十七            二二十四顺迟        二十五        二九                一二十九退迟        一十四        一一十二            空二十八退疾        二十七        四三十八            一三十七後留        二十六三十二顺疾        九十          一十六六十三        一十一一十三顺疾        九十          一十六六十三        一十一一十三前留        二十六三十二退疾        二十七        四三十八            一三十七退迟        一十四        一一十二            空二十八顺迟        二十五        二九                一二十九夕伏        一十七        三三十七            二二十四
                                                 【一八七０至一八七一页】
                               (续)
        荧惑
    周率：五百六十一万五千四百二十二一十一
    变率：二百九十八万五千六百六十一七十一
    历率：二百六十二万九千七百六十
    周策：七百七十九        六千六百二十二一十一
    历中：百八十二          四千四百八十变段        变日          变度                    变历晨见        七十三        五十三六十八        五十五十八顺疾        七十三        五十一一            四十八三次疾        七十一        四十六六十九        四十四一十七〔一三〕次迟        七十一        四十五三十三        四十二五十八顺迟        六十二        一十九二十九        一十八二十前留        八六十九退迟        一十          一五十八            空四十四退疾        二十一        七四十六            二四十退疾        二十一        七四十六            二四十退迟        一十          一五十八            空四十四〔一四〕後留        八六十九
                                                 【一八七一至一八七二页】
                              
顺迟        六十二        一十九二十九        一十八二十次迟        七十一        四十五三十三        四十二五十八次疾        七十一        四十六六十九        四十四一十七顺疾        七十三        五十一一            四十八三夕伏        七十三        五十三六十八〔一五〕五十五十八
                                                           【一八七二页】
                               (续)
        镇星
    周率：二百七十二万二千一百七十六九十
    变率：九万二千四百一十六五十
    历率：二百六十二万九千七百五十九八十
    周策：三百七十八        五百七十六九十
    历中：一百八十二        四千四百七十九九十变段        变日        变度                    变历晨见        一十九      二七                一一十四顺疾        六十五      六三十八            三五十一顺迟        一十九      空六十三            空三十五前留        三十七三退迟        一十六      空四十三            空一十四退疾        三十三      二三十五            空六十退疾        三十三      二三十五            空六十退迟        一十六      空四十三            空一十四後留        三十七三顺迟        一十九      空六十三            空三十五顺疾        六十五        六三十八            三五十一
                                                 【一八七二至一八七四页】
                              
夕伏        一十九        二七                一一十四
                                                           【一八七四页】
                               (续)
        太白
    周率：四百二十万四千一百四十三九十六
    变率：四百二十万四千一百四十三九十六
    历率：二百六十二万九千七百五十五十六
    周策：五百八十三        六千五百四十三九十六
        案：原本作周策五百八十三万，考周率满统法得周策五百八十三日及余分〔一六
    〕，“万”字系衍文，欧阳史亦无“万”字，今删去。
    历中：一百八十二        四千四百七十五二十八
        案：原本作历中一百八十二万，考历率半之满统法得历中一百八十二日及余分，
    “万”字系衍文，欧阳史亦无“万”字，今删去。变段        变日          变度                    变历夕见        四十二        五十三四十          五十一一十七顺疾        九十六        一百二十一五十七    一百一十六三十九次疾        七十三        八十三十七          七十七一〔一七〕次迟        三十三        三十四一            三十二四十顺迟        二十四        一十一六十一        一十一二十四前留        六六十九退迟        四            一二十二            空三十一
                                                 【一八七四至一八七五页】
                              
退疾        六            三六十五            一二十二夕伏        七            四四十              一三十七晨见        七            四四十              一三十七退疾        六            三六十五            一二十二退迟        四            一二十二            空三十一後留        六六十九顺迟        二十四        一十一六十一        一十一二十四次迟        三十三        三十四一            三十二四十次疾        七十三        八十三十七          七十七一〔一八〕顺疾        九十六        一百二十一五十七    一百一十六三十九晨伏        四十二        五十三四十          五十一一十七
                                                 【一八七五至一八七六页】
                              
        辰星
    周率：八十三万四千三百三十五五十二
    变率：八十三万四千三百三十五五十二
    历率：二百六十二万九千七百六十四十四
    周策：一百一十五    六千三百三十五五十二
    历中：一百八十二    四千四百八十二十二变段        变日          变度                    变历夕见        一十七        三十四一            二十九五十四顺疾        一十一        一十八二十四        一十六四顺迟        一十六        一十一四十三        一十一十前留        二六十八夕伏        一十一        六                      二晨见        一十一        六                      二後留        二六十八顺迟        一十六        一十一四十三        一十一十顺疾        一十一        一十八二十四        一十六四晨伏        一十七        三十四一            二十九五十四
                                                 【一八七六至一八七七页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十一

    志三
      五行志
                                                           【一八八一页】
                               
    昔武王克商，以箕子归，作洪范。其九畴之序，一曰五行，所以纪休咎之徵，穷天人之际。故後之修史者，咸有其说焉。盖欲使後代帝王见灾变而自省，责躬修德，崇仁补过，则祸消而福至，此大略也。今故按五代之简编，记五行之灾¤，追为此志，以示将来。其於京房之旧说，刘向之绪言，则前史¤之详矣，此不复引以为证焉。
                                                           【一八八一页】
                             
      水淹风雨
    梁开平四年十月，梁、宋、辉、亳水，诏令本州开仓赈贷。十一月，大风，下诏曰：“自朔至今，异风未息，宜命祈祷。”
                                                           【一八八一页】
                             
    唐同光二年七月，汴州雍丘县大雨风，拔树伤稼。曹州大水，平地三尺。八月，江南大两溢漫，流入郓州界。郓州，原本作“陈州”，今从五代会要改正。（影库本粘签）十一月，中书门下奏：“今年秋，天下州府多有水灾，百姓所纳秋税，请特放加耗。”从之。
                                                           【一八八二页】
                             
    三年六月至九月，大雨，江河崩决，坏民田。七月，洛水泛涨，坏天津桥，漂近河庐舍，舣舟为渡，覆没者日有之。邺都奏，御河涨於石灰窑口，开故河道以分水势。巩县河堤破，坏仓¤。八月，¤：“如闻天津桥未通往来，百官以舟¤济渡，因兹倾覆，兼踣泥涂。自今文武百官，三日一趋朝，宰臣即每日中书视事。”
                                                           【一八八二页】
                             
    四年正月，¤：“自京以来〔一〕，案：此句疑有脱误。幅圜千里，水潦为¤，流亡渐多。宜自今月三日後〔二〕，避正殿，减常膳，彻乐省费，以答天谴。应去年经水灾处乡村，有不给及逃移人户，夏秋两税及诸折科，委诸处长吏切加点检，并与放免，仍一年内不得杂差遣。应在京及诸县，有停贮斛斗，并令减价出粜，以济公私，如不遵守，仰具闻奏。”
                                                           【一八八二页】
                             
    长兴元年夏，¤州上言，大水入城，居人溺死。
                                                           【一八八二页】
                             
    二年六月壬戌，汴州上言，大雨，雷震文宣王庙讲堂。十一月壬子，郓州上言，黄河暴涨，漂溺四千余户〔三〕。
                                                           【一八八二页】
                             
    三年四月〔四〕，棣州上言，水坏其城。是月己巳〔五〕，郓州上言，黄河水溢岸，阔三十里，东流。五月丁亥，申州大水，平地深七尺。是月戊申，襄州上言，汉水入城，坏民庐舍，又坏均州郛郭，水深三丈，居民登山避水，仍画图以进。是月甲子〔六〕，洛水溢，坏民庐舍。三年七月，诸州大水，宋、亳、颍尤甚。宰臣奏曰：“今秋宋州管界，水灾最盛，人户流亡，粟价暴贵。臣等商量，请於本州仓出斛斗，依时出粜，以救贫民。”从之。是月，秦州大水，溺死窑谷内居民三十六人。夔州赤甲山崩，案：原本讹“求甲”，今据五代会要改正。（旧五代史考异）大水漂溺居人。
                                                 【一八八二至一八八三页】
                             
    清泰元年九月，连雨害稼。诏曰：“久雨不止，礼有所禳，¤都城门，三日不止，乃祈山川，告宗庙社稷。宜令太子宾客李延范等¤诸城门，太常卿李怿等告宗庙社稷。”
                                                           【一八八三页】
                             
    晋天福初，高祖将建义於太原，城中数处井泉暴溢。
                                                           【一八八三页】
                            
    四年七月，西京大水，伊、洛、¤、涧皆溢，坏天津桥。八月，河决博平，甘陵大水。
                                                           【一八八三页】
                            
    六年九月，河决於滑州，一概东流，居民登丘冢，为水所隔。诏所在发舟¤以救之。兖州、濮州界皆为水所漂溺，命鸿胪少卿魏¤、将作少监郭廷让、右金吾¤将军安浚、右骁¤将军田峻於滑、濮、澶、郓四州，检河水所害稼，¤抚问遭水百姓。兖州又奏，河水东流，阔七十里，至七年三月，命宋州节度使安彦威率丁夫塞之。河平，建碑立庙於河决之所。
                                                           【一八八三页】
                            
    开运元年六月，黄河、洛河泛溢堤堰，郑州原武、荥泽县界河决。
                                                           【一八八三页】
                            
    周广顺二年七月，暴风雨，京师水深二尺，坏墙屋不可胜计。诸州皆奏大雨，所在河渠泛溢害稼。
                                                           【一八八四页】
                            
    三年六月，诸州大水，襄州汉江涨溢入城，城内水深一丈五尺〔七〕，仓库漂尽，居人溺者甚¤。
                                                           【一八八四页】
                             
      地震
    唐同光二年十一月，镇州地震。镇州，原本作“真州”，今从五代会要改正。（影库本粘签）
                                                           【一八八四页】
                             
    三年十一月二十五日夜，魏、博、徐、宿地大震。
                                                           【一八八四页】
                             
    天成三年七月，郑州地震〔八〕。
                                                           【一八八四页】
                             
    长兴二年六月，太原地震，自二十五日子时至二十七日申时，二十余度。左补阙李详上疏曰：
        臣闻天地之道，以简易示人；鬼神之情，以祸福为务。王者祥瑞至而不喜，灾异
    见而辄惊，罔不寅畏上玄，思答天谴。臣闻北京地震，日数稍多。臣曾览国书，伏见
    高宗时，晋州地震，上谓¤臣曰：“岂朕政教之不明，使晋州地震耶？”侍中张行成
    奏曰：“天阳也，地阴也，天阳君象，地阴臣象，君宜转动，臣宜安静。今晋州地震
    ，弥旬不休，将恐女谒任事，臣下阴谋。且晋州是陛下本封，今地震焉，尤彰其应。
    伏愿深思远虑，以杜未萌。”又，开元中，秦州地震，寻差官宣慰，兼降使致祭山川
    ，所损之家，委量事安置奏闻。
        伏惟陛下中兴唐祚，起自晋阳，地数震於帝乡，理合思於天诫。况圣明御宇，于
    今六年，岁稔时康，人安俗阜。臣虑天意恐陛下忘创业艰难之时，有功成矜满之意。
    伏望特委亲信，兼选勋贤，且往北京慰安，密令巡问黎民之疾苦，严山川之祭祀，然
    後鉴前朝得丧之本，采历代圣哲之规，崇不讳之风，罢不急之务。明宗深嘉之，锡以三品章服。十一月，雄武军上言，洛阳地震。
                                                 【一八八四至一八八五页】
                             
    三年八月，秦州地震。
                                                           【一八八五页】
                             
    汉乾佑二年四月丁丑，幽、定、沧、营、深、贝深、贝，原本作“清具”，今从文献通考改正。（影库本粘签）等州地震，幽、定尤甚。
                                                           【一八八五页】
                             
    周广顺三年十月，魏、邢、¤邢、¤，原本作“邢洛”，今从文献通考改正。（影库本粘签）等州地震数日，凡十余度，魏州尤甚。
                                                           【一八八五页】
                             
    虫鱼禽兽
    梁龙德末，许州进绿毛龟，宫中造室以畜之，命之曰“龟堂”。识者以为不祥之言。
                                                 【一八八五至一八八六页】
                             
    唐天佑十八年二月，张文礼叛於镇州，时野水变，其色如血，游鱼多死，浮於水上，识者知其必败。
                                                           【一八八六页】
                             
    十九年，定州王处直卒。先是，处直自为德政碑，建楼於衙城内，言有龙见。或¤之，其状乃黄么蜥蜴也。处直以为神异，造龙¤以安之。又，城东麦田中，有¤鹊数百，平地为巢，处直以为己德所感。识者窃论曰：“虫蛇阴物，比藏山泽，今据屋室，人不得而有也。鹊巢於树，固其所也；今止平地，失其所也〔九〕。南方为火，火主礼，礼之坏则羽虫失性，以文推之，上失其道，不安於位之兆也。”果为其子都所废。
                                                           【一八八六页】
                             
    应顺元年闰正月丙寅辰时，唐闵帝幸至德宫，初出兴教门，有飞鸢自空而落，死於御前。是日，大风晦冥。
                                                           【一八八六页】
                             
    清泰元年十月辛未巳时，有雉金色，自南飞入中书，止於政事堂之上，吏驱之不去，良久又北飞。是日，民家得之。
                                                           【一八八六页】
                             
    二年，邺西李固镇，有大鼠与蛇¤於桥下，¤及日之申〔一０〕，蛇不胜而死。
                                                           【一八八六页】
                             
    三年三月戊午，有蛇鼠¤於洛阳师子门外，而鼠杀蛇。夏四月戊子，熊入市，形如人，搏人。又一熊自老君庙南走向城，会车驾幸近郊，从官射之而毙。
                                                           【一八八六页】
                             
    汉乾佑三年正月，有狐出明德楼，获之，比常狐毛长，腹别有二足。
                                                           【一八八七页】
                             
    周广顺三年六月，河北诸州旬日内无乌，既而聚泽、潞之间山谷中，集於林木，压树枝皆折。是年，人疾疫死者甚¤。至显德元年，河东刘崇为周师所败，伏尸流血，故先萌其兆。
                                                           【一八八七页】
                            
    显德元年三月，潞州高平县有鹊巢於县郭之南平地，巢中七八雏。
                                                           【一八八七页】
                             
      蝗
    梁开平元年六月，许、陈、汝、蔡、颍五州¤生，有野禽¤飞蔽空，食之皆尽。
                                                           【一八八七页】
                             
    唐同光三年九月，镇州奏，飞蝗害稼。
                                                           【一八八七页】
                             
    晋天福七年四月，山东、河南、关西诸郡蝗害稼，至八年四月，天下诸州飞蝗害田，食草木叶皆尽。诏州县长吏捕蝗。华州节度使杨彦询、案：原本作“彦¤”，今从列传改正。（旧五代史考异）雍州节度使赵莹命百姓捕蝗一斗，以禄粟一斗偿之〔一一〕。时蝗旱相继，人民流移，饥者盈路，关西饿殍尤甚，死者十七八。朝廷以军食不充，分命使臣诸道括粟麦，晋祚自兹衰矣。
                                                           【一八八七页】
                             
    汉乾佑元年七月，青、郓、兖、齐、濮〔一二〕、沂、密、邢、曹皆言¤生。开封府奏，阳武、雍丘、襄邑等县蝗，开封尹侯益遣人以酒肴致祭，寻为¤鹆食之皆尽。¤禁罗弋¤鹆，以其有吞蝗之异也。
                                                 【一八八七至一八八八页】
                             
    二年五月，博州奏，有¤生，化为蝶飞去。宋州奏，蝗一夕抱草而死，差官祭之。
                                                           【一八八八页】
                             
      火
    唐天成四年十一月，汝州火，烧羽林军营五百余间。先是，司天奏，荧惑入羽林，饬京师为火备，至是果应。
                                                           【一八八八页】
                             
    长兴二年四月辛丑，汴州封禅寺门扉上¤然火起，延烧近舍。是月，¤州奏，黎阳大火。先是，下诏於诸道，令为火备，至是验之。
                                                           【一八八八页】
                             
    三年十二月壬戌，怀州军营内，三处火光自起，人至即灭，并不焚烧舍宇。明宗谓侍臣曰：“火妖乎？”侍臣曰：“恐妖人造作，宜审诘之。”
                                                           【一八八八页】
                             
    晋天福三年十一月，襄州奏，火烧居民千余家。
                                                           【一八八八页】
                             
    九年春，左龙武统军皇甫遇从少帝御契丹於郓州北，将战之夕，有火光荧荧然，生於牙竿之上。
                                                           【一八八八页】
                             
    周显德五年四月，吴越王钱¤奏，十日夜，杭州火，焚烧府署殆尽。世宗命中使¤诏抚问。
                                                 【一八八八至一八八九页】
                             
      草木石冰
    梁开平三年春正月，潞州军前李思安奏，壶关县庶穰乡庶穰，原本作“康穰”，考五代会要作庶穰，薛史晋高祖纪亦作“庶”，今改正。（影库本粘签）村人因伐树倒，自分为两片，内有六字，皆如左书，曰“天十四载石进”，乃图其状以进。梁祖异之，命示百官，莫有详其义者。及晋高祖即位，人以为虽有图姓，计其甲子则二十有九年矣。识者曰：“『天』字取『四』字中两画加之於傍，则『丙』字也；『四』字去中间两画加『十』字，则『申』字也。晋祖即位之年，乃丙申也。”
                                                           【一八八九页】
                             
    唐天佑五年，长柳巷田家有¤桃树，经年旧坎犹在，其仆木一朝屹然而起，行数十步，复於旧坎，其家骇异，仓皇散走。议者以汉昭帝时，上林仆木起生枝，时虫¤成文而宣帝兴。今木理成文，仆而重起，乃庄宗中兴之兆也。
                                                           【一八八九页】
                             
    同光元年冬十二月辛卯，亳州亳州，原本作“濠州”，今从五代会要改正。（影库本粘签）太清宫道士上言，玄元皇帝殿前枯桧再生一枝，画图以进。
                                                           【一八八九页】
                             
    清泰末年，末帝先人坟侧古佛刹中石像，忽然摇动不已，观者咸讶焉。
                                                           【一八八九页】
                             
    晋开运元年七月一日，少帝御明德门，宣赦改元。是日，遇大雷雨，门内有井亭，亭有石盆，有走水槽，槽有龙首，其夕悉飘行数十步，而龙首断焉。识者曰：“石，国姓也，此兆非祥，石氏其迁乎！其绝乎！”
                                                 【一八八九至一八九０页】
                             
    二年正月，汴州封丘门外，壕水东北隅水上有文，若大树花叶芬敷之状，相连数十株，宛若图画，倾都观之。识者云：“唐景福中，卢彦威浮阳壕水有树文亦如此，时有高尼辞郡人曰：『此地当有兵难。』至光化中，其郡果为燕帅刘仁恭所陷。”
                                                           【一八九０页】
                             
    三年九月，大水，太原葭芦茂盛，最上一叶如旗状，皆南指。十二月己丑，雨木冰。是月戊戌，霜雾大降，草木皆如冰。
                                                           【一八九０页】
                             
    汉乾佑元年八月，李守贞叛于河中，境内芦叶皆若旗旒之状〔一三〕。
                                                           【一八九０页】
                             
    周广顺三年春，枢密使王峻遥镇青州，有司制旄节以备迎授。前夕，其节有声。主者曰：“昔後唐长兴中，安重诲授河中，其节亦有声，斯亦木之妖也。”永乐大典卷八千六百十九。（孔本）
                                                           【一八九０页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十二

    志四
      礼志上
                                                           【一八九三页】
                               
        案：礼志序，永乐大典原阙。
                                                           【一八九三页】
                               
    梁开平元年夏四月，太祖初受禅，乃立四庙於西京，从近古之制也。
                                                           【一八九三页】
                             
    唐同光二年六月，太常礼院奏：“国家兴建之初，已於北都置庙，今克复天下，迁都洛阳，¤复本朝宗庙。按礼无二庙之文，其北都宗庙请废。”乃下尚书省集议。礼部尚书王正言等奏议曰：“伏以都邑之制，宗庙为先。今卜洛居尊，开基御宇，事当师古，神必依人。北都先置宗庙，不宜并设。况每年朝享，礼有常规，时日既同，神何所据。窃闻近例，亦有从权。如神主已修，迎之藏於夹室；若庙宇已崇，虚之以为恒制。若齐桓公之庙二主，礼无明文，古者师行，亦无迁於庙主。昔天后之崇巩、洛，礼谓非宜；汉皇之恋丰、滕，丰、滕，原本作“封藤”，今从汉书改正。（影库本粘签）事无所法。况本朝故事，礼院具明，洛邑旧都，嵩丘正位，岂宜远宫阙之居，建祖宗之庙。事非可久，理在从长。其北都宗庙，请准太常礼院申奏停废。”从之。
                                                 【一八九三至一八九四页】
                             
    天成元年，中书舍人马缟奏曰：“伏见汉、晋已来，诸侯王宗室承袭帝统，除七庙之外，皆别追尊亲庙。汉光武皇帝立先四代於南阳，其後桓帝已下，亦皆上考前修，追崇先代。乞依两汉故事，别立亲庙。”诏下尚书省，集百官定议。礼部尚书萧顷等议曰：“伏见方册所载，圣概所存，将达苹藻之诚，宜有¤¤之制。臣等集议，其追尊位号及建庙都邑，乞特降制命，依马缟所议。”
                                                           【一八九四页】
                             
    天成二年，中书门下又奏：“伏以两汉以诸侯王入继帝统，则必易名上¤，广孝称皇，载於诸王故事，孝德皇、孝仁皇、孝元皇是也。伏乞圣慈，俯从人愿，许取皇而荐号，兼上¤以尊名，改置园陵，仍增兵¤。”遂诏太常礼院定其仪制焉。太常博士王丕等引汉桓帝入嗣，尊其祖河间孝王曰孝穆皇帝、父蠡吾侯案：原本讹“蠡愚”，今据後汉书改正。（旧五代史考异）曰孝崇皇帝为例〔一〕，请付太常卿定¤。刑部侍郎、权判太常卿马缟复议曰：“伏准两汉故事，以诸侯王宗室入承帝统，则必追尊父祖，修树园陵，西汉宣帝、东汉光武，孝飨之道，故事具存。自安帝入嗣，遂有皇太后令，别崇¤法，追曰某皇，所谓孝德、孝穆之类是也。前代惟孙皓自乌程侯继嗣，追封父和为文皇帝，事出非常，不堪垂训。今据礼院状，汉安帝以下，若据本纪，又不见『帝』字。伏以¤法『德象天地曰帝』。伏缘礼院已曾奏闻，难将两汉故事，便述尊名，请诏百官集议。”时右仆射李琪等议曰：“伏¤历代已来，宗庙成制，继袭无异，沿革或殊。马缟所奏，礼有按据，乞下制命，令马缟虔依典册，以述尊名。”
                                                 【一八九四至一八九五页】
                             
    时明宗意欲兼加“帝”字，乃下诏曰：“朕闻开国承家〔二〕，得以制礼作乐，故三皇不相袭，五帝不相沿，随代创规，於礼无爽。矧或情关祖祢，事系¤尝。且追¤追尊，称皇与帝，既有减增之字，合陈褒贬之辞。大约二名俱为尊称，若三皇之代故不可加帝，五帝之代不可言皇。爰自秦朝，便兼二号。至若玄元皇帝，事隔千祀，宗追一源，犹显册於鸿名，岂须遵於汉典。况朕居九五之位，为亿兆之尊，不可总二名於眇躬，惜一字於先代，苟随执议，何表孝诚。可委宰臣与百官详定，集两班於中书，逐班各陈所见。”唯李琪等请於祖祢二室先加“帝”字。宰臣合¤议奏曰：“恭以朝廷之重，宗庙为先，事系承祧，义符致美。且圣朝追尊之日，即引汉氏旧仪，在汉氏封崇之时，复依何代故事？理关凝滞，未¤圣谟；道合变通，方为民则。且王者功成治定，制礼作乐，正朔服色，尚有改更，尊祖奉先，何妨沿革。若应州应州，原本作“虑州”，今从五代会要改正。（影库本粘签）必立别庙，即地远上都。今据开元中追尊¤陶为德明皇帝，凉武昭王为兴圣皇帝，皆立庙於京都。臣等商量所议追尊四庙，望依御札并加皇帝之号，兼请於洛京立庙。”¤：“宜於应州旧宅立庙，余依所奏。”★案文献通考：後唐之所谓七庙者，以沙陀之献祖国昌、太祖克用、庄宗存勖而上继唐之高祖、太宗、懿宗、昭宗。此所谓四庙者，又明宗代北之高、曾、祖、父也。
                                                 【一八九五至一八九六页】
                             
    其年八月，太常礼院奏：“庄宗神主以此月十日¤庙，七室之内，合有祧迁。”中书门下奏议，请祧懿祖一室。後下百僚集议，礼部尚书萧顷等奏，请从中书所奏，从之。
                                                           【一八九六页】
                             
    应顺元年正月，中书门下奏：“太常以大行山陵毕¤庙。今太庙见飨七室，高祖、太宗、懿宗、昭宗、献祖、太祖、庄宗，大行升¤，礼合祧迁献祖，请下尚书省集议。”太子少傅卢质等议曰：“臣等以亲尽从祧，垂於旧典，疑事无质，素有明文。顷庄宗皇帝再造寰区，复隆宗庙，追三祖於先远，复四室於本朝，式遇祧迁，旋成沿革。及庄宗升¤，以懿祖从祧，盖非嗣立之君，所以先迁其室。光武灭新之後，始有追尊之仪，此只在於南阳，元不归於太庙，引事且疏於故实，此时须禀於新规〔三〕。将来升¤先庙，次合祧迁献祖，既协随时之义，又符变礼之文。”从之。时议以懿祖赐姓於懿宗，以支庶系大宗例，宜以懿祖为始祖〔四〕，次昭宗可也，不必祖神尧而宗太宗。若依汉光武，则宜於代州立献祖而下亲庙，其唐庙依旧礼行之可也，而议¤者忘咸通咸通，原本作“感通”，今据新唐书改正。（影库本粘签）之懿宗，又称懿祖，父子俱“懿”，於理可乎！将朱耶三世与唐室四庙连¤昭穆，非礼之甚也。议祧者不知受氏於唐懿宗而祧之，今又及献祖。以礼论之，始祧昭宗，次祧献祖可也，而懿祖如唐景皇帝，岂可祧乎？
                                                 【一八九六至一八九七页】
                              (续)
    晋天福二年正月，中书门下奏：“皇帝到京，未立宗庙，望令所司速具制度典礼以闻。”从之。二月，太常博士段¤议曰：
        夫宗庙之制，历代为难，须考礼经，以求故事。谨按尚书舜典曰：“正月上日，
    受终於文祖。”此是尧之庙也，犹未载其数。又按郊祀录曰：夏立五庙，商立六庙，
    周立七庙。汉初立祖宗庙於郡国，共计一百六十七所。後汉光武中兴後，别立六庙。
    魏明帝初立亲庙四，後重议依周法立七庙。晋武帝受禅，初立六庙，後复立七庙。宋
    武帝初立六庙，齐朝亦立六庙。隋文帝受命，初立亲庙四，至大业元年，炀帝欲遵周
    法，议立七庙。次属传禅於唐，武德元年六月四日，始立四庙於长安，至贞观九年〔
    五〕，命有司详议庙制，遂立七庙，至开元十一年後，创立九庙。又按礼记丧服小记
    曰：“王者¤其祖之所自出，以其祖配之，而立四庙。”郑玄注云：高祖以下至祢四
    世，即亲尽也，更立始祖为不迁之庙，共五庙也。又按礼记祭法及王制、孔子家语、
    春秋谷梁传并云：天子七庙，诸侯五庙，大夫三庙，士一庙。此是降杀以两之义。又
    按尚书咸有一德曰：“七世之庙，可以观德。”又按疑义云：天子立七庙，或四庙，
    盖有其义也。如四庙者，从祢至高祖已上亲尽〔六〕，故有四庙之理。又立七庙者，
    缘自古圣王，祖有功，宗有德，更封立始祖，即於四亲庙之外，或祖功宗德，不拘定
    数，所以有五庙〔七〕、六庙，或七庙、九庙，欲後代子孙观其功德，故尚书云“七
    世之庙，可以观德”矣。又按周舍案原本讹“周拾”，今据新唐书礼志改正。（旧五
    代史考异）论云：“自江左已来，晋、宋、齐、梁相承，多立七庙。”今臣等参详，
                                                 【一八九七至一八九八页】
                              (续)
    唯立七庙，即并通其理。伏缘宗庙事大，不敢执以一理定之，故检七庙、四庙二件之文，俱得其宜，他所论者，并皆勿取。伏请下三省集百官详议。¤旨宜依。左仆射刘¤等议曰：
        臣等今月八日，伏奉¤命於尚书省集议太常博士段¤所议宗庙事。伏以将敷至化
    ，以达万方，克致平和，必先宗庙。故礼记王制云：“天子七庙，诸侯五庙，大夫三
    庙。”疏云：“周制之七者，太祖庙及文王、武王之祧，与亲庙四。太祖，后稷也。
    商六庙，契及汤与二昭、二穆。夏则五庙，无太祖〔八〕，禹与二昭、二穆而已。自
    夏及周，少不减五，多不过七。”又云：“天子七庙，皆据周也。有其人则七，无其
    人则五。若诸侯庙制，虽有其人，则不过五。此则天子、诸侯七、五之异明矣。”至
    於三代已後，魏、晋、宋、齐、隋及唐初，多立六庙或四庙，盖於建国之始，不盈七
    庙之数也。今欲请立自高祖已下四亲庙，其始祖一庙，未敢轻议，伏俟圣裁。御史中丞张昭远奏议曰：
        臣前月中预都省集议宗庙事，伏见议状於亲庙之外，请别立始祖一庙，近奉中书
    门下牒，再令百官於都省议定闻奏者。
        臣读十四代史书，见二千年故事，观诸家宗庙，都无始祖之称，唯商、周二代，
    以稷、契为太祖。礼记曰：“天子七庙，三昭、三穆，与太祖之庙而七。”郑玄注：
    “此周制也。七者，太祖后稷及文王、武王与四亲庙。”又曰：“商人六庙，契及成
    汤与二昭、二穆也。夏后氏立五庙，不立太祖，唯禹与二昭、二穆而已。”据王制郑
                                                 【一八九八至一八九九页】
                              (续)
    玄所释，即商、周以稷、契为太祖，夏后无太祖，亦无追¤之庙。自商、周以来，时
    更十代，皆於亲庙之中，以有功者为太祖，无追崇始祖之例。具引今古，即恐词繁，
    事要证明，须陈梗概。汉以高祖父太上皇执嘉无社稷功，不立庙号，高帝自为高祖。
    魏以曹公相汉，垂三十年，始封於魏，故为太祖。晋以宣王辅魏有功，立为高祖，以
    景帝始封晋，始封，原本作“始讨”，今据文改正。（影库本粘签）故为太祖。宋氏
    先世，官阀卑微，虽追崇帝号，刘裕自为高祖。南齐高帝之父，位至右将军，生无封
    爵，不得为太祖，高帝自为太祖。梁武帝父顺之，佐佑齐室，封侯，位至领军、丹阳
    尹，虽不受封於梁，亦为太祖。陈武帝父文赞，生无名位，以武帝功，梁室赠侍中，
    封义兴公，★义兴原本作“漾兴”，今从陈书改正。（影库本粘签）及武帝即位，亦
    追为太祖。周闵帝以父泰相西魏，经营王业，始封於周，故为太祖。隋文帝父忠〔九
    〕，辅周室有大功，始封於隋，故为太祖。唐高祖神尧祖父虎为周八柱国，隋代追封
    唐公，故为太祖。唐末梁室朱氏有帝位，亦立四庙，朱公先世无名位，虽追册四庙，
    不立太祖，朱公自为太祖。此则前代追册太祖，不出亲庙之成例也。
        王者祖有功而宗有德，汉、魏之制，非有功德不得立为祖宗，商、周受命，以稷
    、契有大功於唐、虞之际，故追尊为太祖。自秦、汉之後，其礼不然，虽祖有功，仍
    须亲庙。今亦粗言往例，以取证明。秦称造父之後，不以造父为始祖；汉称唐尧、刘
    累★案：原本作“刘里”，今据汉书改正。（旧五代史考异）之後，不以尧、累为始
    祖；魏称曹参之後，不以参为始祖；晋称赵将司马¤之後，不以¤为始祖；宋称汉楚
                                                 【一八九九至一九００页】
                              (续)
    元王之後，不以元王为始祖；齐、梁皆称萧何之後，不以萧何为始祖；陈称太丘长陈
    ¤之後，不以¤为始祖；元魏称李陵之後，不以陵为始祖；後周称神农之後，不以神
    农为始祖；隋称杨震之後，不以杨震为始祖；唐称¤陶、老子之後，不以¤陶、老子
    为始祖。唯唐高宗则天武后临朝，革唐称周，又立七庙，仍追册周文王姬昌为始祖，
    此盖当时附丽之徒，不谙故实，武立姬庙，乖越已甚，曲台之人，到今嗤诮。臣远观
    秦、汉，下至周、隋，礼乐衣冠，声明文物，未有如唐室之盛。武德议庙之初，英才
    间出，如温、魏、颜、虞通今古，封、萧、薛、杜达礼仪，制度宪章，必有师法。
        夫追崇先王、先母之仪，起於周代，据史记及礼经云：“武王缵太王、王季、文
    王之绪，一戎衣而有天下，尊为天子，宗庙飨之。周公成文、武之德，追王太王、王
    季，祀先公以天子之礼。”又曰：“郊祀后稷以配天。”据此言之，周武虽祀七世，
    追为王号者，但四世而已。故自东汉以来，有国之初，多崇四庙，从周制也。况商因
    夏礼，汉习秦仪，无劳博访之文，宜约已成之制。请依隋、唐有国之初，创立四庙，
    推四世之中名位高者为太祖。谨议以闻。¤：宜令尚书省集百官，将前议状与张昭远所陈，速定夺闻奏〔一０〕。左仆射刘¤等再奏议曰：
        臣等今月十三日，再於尚书省集百官详议。夫王者祖武宗文，郊天祀地，故有追
    崇之典，以申配飨之仪。切详太常礼院议状，唯立七庙四庙，即并通其理，其他所论
    ，并皆勿取。七庙者，按礼记王制曰：“天子七庙，三昭、三穆与太祖之庙而七。”
                                                 【一九００至一九０一页】
                             
    郑玄注云：“此周制也。”详其礼经，即是周家七庙之定数。四庙者，谓高、曾、祖
    、祢四世也。按周本纪及礼记大传皆曰：“武王即位，追王太王、王季、文王。以后
    稷为尧稷官，故追尊为太祖。此即周武王初有天下追尊四庙之明文也。故自汉、魏已
    降，迄於周、隋，创业之君，追¤不过四世，约周制也。此礼行之已久，事在不疑。
    今参详都省前议状，请立四庙外，别引始祖，取裁未为定议。续准¤据御史中丞张昭
    远奏，请创立四庙之外，无别封始祖之文。况国家礼乐刑名，皆依唐典，宗庙之制，
    须约旧章，请依唐朝追尊献祖宣皇帝、懿祖光皇帝、案：原本作“义祖”，今从新唐
    书改正。（旧五代史考异）太祖景皇帝、代祖元皇帝故事，追尊四庙为定。从之。
                                                 【一九０一至一九０二页】
                             
    七年七月，太常礼院奏：“国朝见飨四庙：靖祖、肃祖、睿祖、宪祖。今大行皇帝将行升¤，按会要：唐武德元年，立四庙於长安；贞观九年，高祖神尧皇帝崩，命有司详议庙制，议以高祖神主¤旧四室¤庙。今先帝神主，请同唐高祖升¤。”从之。
                                                           【一九０二页】
                               
    汉天福十二年闰七月，时汉高祖已即位，尚仍天福之号，太常博士段¤奏议曰：“伏以宗庙之制，历代为难，须按礼经，旁求故实，又缘礼贵随时，损益不定。今参详历代故事，立高、曾、祖、祢四庙，更上追远祖光武皇帝为始祖百代不迁之庙，居东向之位，共为五庙，庶符往例，又合礼经。”诏尚书省集百官议。吏部尚书窦贞固等议云：“按礼记王制云：『天子七庙，诸侯五庙，大夫三庙。』疏云：『周制之七庙者，太祖及文王、武王之祧，与亲庙四。太祖，后稷也。』又云：『天子七庙，皆据周也。有其人则七，无其人则五。』至於光武中兴及历代多立六庙或四庙，盖建国之始，未盈七庙之数。又按郊祀录王肃云：『德厚者流泽广，天子可以事六代之义也。』今欲请立高祖已下四亲庙。又自古圣王，祖有功，宗有德，即於四亲庙之外，祖功宗德，不拘定数。今除四亲庙外，更请上追高皇帝、光武皇帝，共立六庙。”从之。案文献通考：庄宗、明宗既舍其祖而祖唐之祖矣，及敬瑭、知远崛起而登帝位，俱欲以华胄自诡，故於四亲之外，必求所谓始祖而祖之。张昭之言，议正而词伟矣。至汉初，则段¤、窦贞固之徒，曲为谄附，乃至上祖高、光，以为六庙云。
                                                 【一九０二至一九０三页】
                             
    周广顺元年正月，中书门下奏：“太常礼院议，合立太庙室数。若守文继体，则魏、晋有七庙之文；若创业开基，则隋、唐有四庙之议。圣朝请依近礼，追¤四庙。伏恐所议未同，请下百官集议。”太子太傅和凝等议：“请据礼官议，立四亲庙。”从之。案五代会要：和凝议曰：“恭以肇启洪图，惟新黄屋。左宗庙而右社稷，率由旧章；崇祖祢而辨尊卑，载於前史。虽质文互变，义趣各殊，或观损益之规，或系兴隆之始。陛下体元立极，本义祖仁，开变家成国之基，遵奉先思孝之道，合据礼官议，立四亲庙，以¤前文。”从之。
                                                 【一九０三至一九０四页】
                             
    其年四月，中书门下奏：“太常礼院申，七月一日，皇帝御崇元殿，命使奉册四庙。准旧仪，服¤冕即座〔一一〕，太尉引册案入，皇帝降座，引立於御座前南向，中书令奉册案进，皇帝¤¤捧授，册使跪受，转授舁册官，其进宝授宝仪如册案。臣等参详，至时请皇帝降阶授册。”从之。
                                                           【一九０四页】
                             
    三年九月，将有事於南郊，议於东京别建太庙。时太常礼院言：“准洛京庙室一十五间，分为四室，东西有夹室，四神门，每方屋一间，各三门，戟二十四〔一二〕，别有斋宫神厨屋宇。准礼，左宗庙，右社稷，在国城内，请下所司修奉。”从之。
                                                           【一九０四页】
                             
    其月，太常礼院奏：“迎太庙社稷神主到京，其日未审皇帝亲出郊外迎奉否。检讨故事，元无礼例，伏请召三省官集议。”¤：“宜令尚书省四品已上、中书门下五品已上同参议。”司徒窦贞固、司空苏禹¤等议：“按吴主孙休即位，迎祖父神主於吴郡，入¤太庙，前一日出城野次，明日常服奉迎，此其例也。”遂署状言车驾出城奉迎为是，请下礼仪使草定仪注。至十月，礼仪使礼仪使，原本作“礼俊使”，今从五代会要改正。（影库本粘签）奏：“太祖神主将至，前一日仪仗出城掌次〔一三〕，於西御庄东北设神主行庙幄幕，面南。其日放朝，¤臣早出西门，皇帝常服出城诣行宫，¤臣起居毕，就次。神主将至，¤臣班定，皇帝立於班前。神主至，太常卿请皇帝再拜，¤臣俱拜。神主就行庙幄幕座，设常馔，¤臣班於神幄前。侍中就次，请皇帝谒神主。既至，¤臣再拜，皇帝进酒毕再拜，¤臣俱拜。皇帝还幄，¤臣先赴太庙门外立班，俟皇帝至起居。俟神主至，¤臣班於庙门外，皇帝立於班前，太常卿请皇帝再拜，¤臣俱拜。皇帝还幄，¤臣就次，宫闱令安神主於本室讫，¤臣班於庙庭。太常卿请皇帝於四室奠飨，逐室皇帝再拜，¤臣俱拜。四室¤飨毕，皇帝还宫。前件仪注，望付中书门下宣下。”从之。
                                                 【一九０四至一九０五页】
                             
    显德六年七月，诏以大行皇帝山陵有期，神主将¤太庙，其庙殿室宇合添修否？国子司业兼太常博士聂崇义奏议曰：“奉¤，为大行皇帝山陵有期，神主¤庙，恐殿室间数少，合重添修。今诣庙中相度，若是添修庙殿一间至两间，并须移动诸神门及角楼宫墙仗舍，及堂殿正面檐¤阶道，亦须东省牲立班位〔一四〕，直至斋宫，渐近迫窄。今重拆庙殿，续更添修，不唯重劳，兼恐未便。窃见庙殿见虚东西二夹室，况未有祧迁之主，欲请不拆庙殿，更添间数，即便将夹室重安排六室位次。所有动移神主，若准旧礼，於殿庭权设行庙幕殿，即恐雨水犹多，难於陈设。伏请权於太庙斋宫内奉安神主，至修奉毕日，庶为宜称。又，按礼记云：庙成则於中屋¤羊¤羊，原本作“刈羊”，今据经文改正。（影库本粘签）以衅之，夹室则用鸡。又，大戴礼及通典亦有夹室，察文观义，乃是备庙之制。况新主¤庙，诸经有迁易之文，考古沿今，庶合通礼。伏请递迁诸室奉安大行皇帝神主，以符礼意。”¤依典礼。★永乐大典卷一万七千五十二。
                                                 【一九０五至一九０六页】
                                 
@
#篇名:旧五代史
#类型:史;北宋
#时代:6

          《旧五代史》卷:一百四十三

    志五
      礼志下
                                                           【一九０九页】
                               
    後唐长兴元年九月，太常礼院奏：“来年四月孟夏，¤飨于太庙。谨按礼经，三年一¤以孟冬，五年一¤以孟夏。已毁未毁之主，并合食于太祖之庙，逐庙功臣，配飨于太庙之庭〔一〕。本朝宝应案：原本讹“宝宁”。考新唐书，宝应系代宗年号，无所谓“宝宁”者，今改正。（旧五代史考异）元年定礼，奉景皇帝为始封之祖〔二〕。既庙号太祖，百代不迁，每遇¤¤，位居东向之尊，自代祖元皇帝、高祖、太宗已下，列圣子孙，各序昭穆，南北相向，合食于前。圣朝中兴，重修宗庙，今太庙见飨高祖、太宗、懿宗、昭宗、献祖、太祖、庄宗七庙，太祖景皇帝在祧庙之数，不列庙飨。将来¤礼，若奉高祖居东向之尊，则¤飨不及于太祖、代祖；若以祧庙太祖居东向之位，则又违于礼意。今所司修奉祧庙神主，及诸色法物已备，合预请参详，事须具状申奏。”¤下尚书省集百官详议。户部尚书韩彦恽等奏议曰：“伏以本朝尊受命之祖景皇帝为始封之君，百代不迁，长居庙食，自贞观至于天佑，无所改更，圣祖神孙，左昭右穆。自中兴国祚，再议宗¤，以太祖景皇帝在祧庙之数，不列祖宗，欲尊太祖之位，将行东向之仪，爰命¤臣，同议可否。伏详本朝列圣之旧典，明皇定礼之新规，开元十年，特立九庙，子孙遵守，历代无亏。今既行定礼之规〔三〕，又以祧太祖之室。昔德宗朝，将行¤¤之礼，颜真卿议请奉献祖居东向之位，景皇帝暂居昭穆之列，考之於贞元，则以为误，行之於今日，正得其礼。今欲请每遇¤¤之岁，暂奉景皇帝居东向之尊，★东向，原本作“东白”，今从五代会要改正。（影库本粘签）自元皇帝以下，¤列昭穆。”从之。★一万五。（孔本）
                                                 【一九０九至一九一０页】
                             
    周广顺三年冬十月，礼仪使奏：“郊庙祝文，礼例云：古者文字皆书于册，而有长短之差。魏、晋郊庙祝文书于册。唐初悉用祝版，惟陵庙用玉册，玄宗亲祭郊庙，用玉为册。德宗朝，博士陆淳议，准礼用祝版，祭已燔之，可其议。贞元六年亲祭，又用竹册，当司准开元礼，并用祝版。梁朝依礼行之，至明宗郊天，又用竹册。今详酌礼例，祝版为宜。”从之。
                                                           【一九一０页】
                             
    周广顺三年九月，南郊，礼仪使奏〔四〕：“郊祀所用¤璧制度，准礼，祀上帝以苍璧，祀地只以黄琮，祀五帝以¤璋琥璜琮，其玉各依本方正色，祀日月以¤璋，祀神州以两¤有邸。有邸，原本作“有郗”，今从经文改正。（影库本粘签）其用币，天以苍色，地以黄色，配帝以白色，日月五帝各从本方之色，皆长一丈八尺。其¤璧之状，璧圆而琮八方，¤上锐而下方，半¤曰璋，琥为虎形，半璧曰璜，其¤璧琮璜皆长一尺二寸四。¤有邸，邸，本也，¤著于璧而整肃也〔五〕。日月星辰以¤璧五寸，前件¤璧虽有图样，而长短之说或殊。按唐开元中，玄宗诏曰：『祀神以玉，取其精洁，比来用¤，不可行也。如或以玉难办，宁小其制度，以取其真。』今郊庙所修¤璧，量玉大小，不必皆从古制，伏请下所司修制。”从之。
                                                 【一九一０至一九一一页】
                             
    显德四年夏四月，礼官博士等准诏，议祭器、祭玉制度以闻。时国子祭酒尹拙引崔灵恩三礼义宗云：“苍璧所以祀天，其长十有二寸，盖法天之十二时。”又引江都集、白虎通等诸书所说，云：“璧皆外圆内方。”又云：“璜琮所以祀地，其长十寸，以法地之数。其琮外方内圆，八角而有好。”国子博士聂从义以为璧内外皆圆，其径九寸。又按阮氏、郑玄图皆云九寸，周礼玉人职又有九寸之璧。及引尔雅云：“肉倍好倍好，原本作“部好”，今从经文改正。（影库本粘签）谓之璧，好倍肉谓之瑗，肉好若一谓之环。”郭璞注云：“好，孔也；肉，边也。”而不载尺寸之数。崇义又引冬官玉人云“璧好三寸”，尔雅云“肉倍好谓之璧”，两边肉各三寸，通好共九寸，则其璧九寸明矣。崇义又云：“璜琮八方以象地，每角各剡出一寸六分，共长八寸，厚一寸。按周礼疏及阮氏图并无好。”又引冬官玉人云〔六〕：“琮八角而无好。”崇义又云：“琮璜¤璧，俱是祀天地之器，而尔雅唯言璧环瑗三者有好，其余璜琮诸器，并不言之，则璜琮八角而无好明矣。”太常卿田敏以下议，以为尹拙所说虽有所据，而崇义援周礼正文，其理稍优，请从之。其诸祭器制度，亦多以崇义所议为定。
                                                 【一九一一至一九一二页】
                              (续)
    显德二年秋八月，兵部尚书张昭上言：“今月十二日，伏蒙宸慈召对，面奉圣旨，每年祀祭，多用太牢，念其耕稼之劳，更备牺牲之用，比诸豢养，特可愍伤，令臣等讨故事，可以佗牲代否。臣仰¤纶言，退寻礼籍，其三牲八簋之制，五礼六乐之文，著在典彝，迭相沿袭，累经朝代，无所改更。臣闻古者燔黍捭豚，尚多质略，近则梁武¤牲竹脯，不可宗师，虽好生之德则然，於奉先之仪太劣。盖礼主于信，孝本因心，黍稷非馨，鬼神飨德，不必牲牢之巨细，笾豆之方圆，苟血祀长保于宗祧，而牲俎何须于茧栗。但以国之大事，儒者久行，易以佗牢，恐未为便。以臣愚见，其南北郊、宗庙社稷、朝日夕月等大祠，如皇帝亲行事，备三牲；如有司摄行事，则用少牢已下。虽非旧典，贵减牲牛。”是时太常卿田敏又奏云：
        臣奉圣旨为祠祭用犊事〔七〕。今太仆寺供犊，一年四季都用犊二十二头。唐会
    要武德九年十月诏：“祭祀之意，本以为民，穷民事神，有乖正直，杀牛不如¤祭，
    明德即是馨香，望古推今，民神一揆。其祭圜丘、方泽、宗庙已外，并可止用少牢，
    用少牢者用特牲代。时和年丰，然後克修常礼。”又按会要天宝六载正月十三日赦文
    ：“祭祀之典，牺牲所备，将有达於虔诚，盖不资於广杀。自今後每大祭祀，应用¤
    犊，宜令所司量减其数，仍永为恒式。其年起请以旧料每年用犊二百一十二头，今请
    减一百七十三头〔八〕，止用三十九头，余祠飨并停用犊。”至上元二年九月二十一
    日赦文：“国之大事，郊祀为先，贵其至诚，不美多品。黍稷虽设，犹或非馨；牲牢
    空多，未为能飨。圜丘、方泽，任依恒式，宗庙诸祠，临时献熟，用怀明德之馨，庶
                                                 【一九一二至一九一三页】
                             
    合西邻之祭。其年起请昊天上帝、太庙各太牢一，余祭并随事市供。”若据天宝六载
    ，自二百一十二头减用三十九头；据武德九年，每年用犊十头，圜丘四〔九〕，方泽
    一，宗庙五；据上元二年起请只昊天上帝、太庙，又无方泽，则九头矣。今国家用牛
    ，比开元、天宝则不多，比武德、上元则过其大半。案会要，太仆寺有牧监，牧监，
    原本作“特监”，今从五代会要改正。（影库本粘签）掌孳课之事。乞今後太仆寺养
    孳课牛，其犊遇祭昊天前三月养之涤宫，取其荡涤清洁，余祭则不养涤宫。若临时买
    牛，恐非典故。奉敕：“祭祀尚诚，祝史贵信，非诚与信，何以事神！¤祭重於杀牛，黍稷轻於明德，牺牲之数，具载典经。前代以来，或有增损，宜采酌中之礼，且从贵少之文。起今後祭圜丘、方泽、社稷，并依旧用犊；其太庙及诸祠，宜准上元二年九月二十一日制，并不用犊。如皇帝亲行事，则依常式。”
                                                 【一九一三至一九一四页】
                             
    後唐同光二年三月十日，祠部奏：“本朝旧仪，太微宫每年五荐献，其南郊坛每年四祠祭。吏部申奏，请差中书门下摄太尉行事，其太庙及诸郊坛，并吏部差三品已上摄太尉行事。”从之。至其年七月，中书门下奏：“据尚书祠部状，每年太微宫太微，原本作“太¤”，今从新唐书改正。（影库本粘签）五荐献，南郊坛四祠祭，并宰相摄太尉行事，惟太庙时祭，独遣庶僚，虽为旧规，虑成阙礼。臣等商量，今後太庙祠祭，亦望差宰臣行事。”从之。
                                                           【一九一四页】
                             
    三年十一月，礼仪使奏：“伏准礼经，丧三年不祭，惟祭天地社稷为越绋行事〔一０〕，此古制也。爰自汉文，益尊神器，务¤公绝私之义，行以日易月之制，事久相沿，礼从顺变。今园陵已毕，祥练既除，宗庙不可以乏享，神只不可以废祀，宜遵礼意，式展孝思。伏请自贞简太后升¤礼毕，应宗庙伎乐及¤祀〔一一〕，并准旧施行。”从之。
                                                           【一九一四页】
                             
    天成四年九月，太常寺奏：“伏见大祠则差宰臣行事〔一二〕，中祠则差诸寺卿监行事，小祠则委太祝、奉礼。今後凡小祠〔一三〕，请差五品官行事。”从之。
                                                           【一九一四页】
                             
    其年十月，中书门下奏：“太微宫、太庙、南郊坛，宰臣行事宿斋，百官皆预人事〔一四〕。伏以奉命行事，精诚斋宿，傥¤见于朝官，涉不虔於祠祭〔一五〕。今後宰臣行事，文武两班，望令并不得到宿斋处者。”奉¤宜依。
                                                           【一九一四页】
                             
    其年十二月，中书门下奏：“今後宰臣致斋内，请不押班，不知印，不起居。或遇国忌，应行事官受誓戒，并不赴行香，并不奏覆刑杀公事。及大祠致斋内，请不开宴。”从之。
                                                           【一九一五页】
                             
    长兴二年五月，尚书左丞崔居俭奏：“大祠、中祠差官行事〔一六〕，皇帝虽不预祭，其日亦不视朝。伏见车驾其日或出，于理不便。今後请每遇大祠、中祠〔一七〕，车驾不出。”从之。
                                                           【一九一五页】
                             
    四年二月，太常博士路航奏：“比来小祠已上，公卿皆著祭服行事。近日唯郊庙、太微宫具祭服，五郊迎气、日月诸祠，并只常服行事，兼本司执事人等，皆著随事衣装，狼藉鞋履，便随公卿升降于坛¤。按祠部令，中祠以上，应斋郎等升坛行事者，并给洁服，事毕收纳。今後中祠已上，公卿请具祭服，执事升坛人并著履〔一八〕，具绯衣案：原本作“绛衣”，今据五代会要改正。（旧五代史考异）帻子。又，臣检礼合新仪，太微宫使卯时行事。近年依诸郊庙例，五更初便行事，今後请依旧以卯时。”从之。
                                                           【一九一五页】
                             
    清泰元年五月，中书门下奏：“据太常礼院申，明宗圣德和武钦孝皇帝今月二十日¤庙，太尉合差宰臣摄行。缘冯道在假；李愚十八日私忌，在致斋内；今刘¤又奏见判三司事烦，请免祀事。今与礼官参酌，诸私忌日，遇大朝会，入合宣召，尚赴朝参。今¤飨事大，忌日属私，斋日请比大朝会宣召例，差李愚行事。”从之。永乐大典卷一万七千五十二。（孔本）
                                                           【一九一五页】
                               
    晋开运三年六月，西京留司监祭使奏：“以祠祭所定行事官，临日或遇疾病，或奉诏赴阙，留司吏部郎中一人主判，有阙便依次第定名，庶无阙事。”从之。永乐大典卷一万七千五十二。（孔本）
                                                           【一九一六页】
                             
    天成三年十一月，太常定唐少帝为昭宣光烈孝皇帝，庙号景宗。博士吕朋龟奏：“谨按礼经，臣不诔君，称天以¤之，是以本朝故事，命太尉率百僚奉¤册告天于圜丘，回读于灵座前，并在七月之内，¤册入陵。若追尊定¤，命太尉读¤册于太庙，藏册于本庙。伏以景宗皇帝，顷负沈¤，岁月深远，园陵已修，不¤于庙，则景宗皇帝亲在七庙之外。今圣朝申¤，追尊定¤，重新帝号，须撰礼仪。又，礼云：君不逾年不入宗庙。且汉之殇、冲、质，君臣已成，晋之惠、怀、愍，俱负艰难，皆不列庙食，止祀於园寝。臣等切详故实，欲请立景宗皇帝庙于园所，命使奉册书宝绶，上¤于庙，便奉太牢祀之，其四时委守奉荐。请下尚书省集三省官详议施行。”右散骑常侍萧希甫希甫，原本作“希溥”，今从欧阳史改正。（影库本粘签）等议请依礼院所奏。奉¤：宜令本州城内选地起庙。乃于曹州立庙。
                                                           【一九一六页】
                             
    四年五月，中书门下奏：“先据太常寺定少帝¤昭宣光烈孝皇帝，号景宗者。伏以景宗生曾为帝，飨乃承祧，既号景宗，合入宗庙，如不入宗庙，难以言宗。於理而论，祧一远庙，安少帝神主于太庙，即昭穆序而宗祀正。今或且居别庙，即请不言景宗，但云昭宣光烈孝皇帝。兼册文内有『基』字，是玄宗庙讳，虽寻常诏¤皆不回避，少帝是继世之孙，不欲斥列圣之讳，今改『基』为『宗』字。”从之。案五代会要：风俗通陈孔璋云：尊卑有¤，丧祭哀敬，各有攸终，欲令言著而可遵，事施而不犯。礼云：“卒哭之後，宰执木铎¤于宫，曰舍故而讳新。”故，谓毁庙之主也，恩远属绝，名不可讳。今昭宣上去玄宗十四世，奏改册文，非典故也。
                                                 【一九一六至一九一七页】
                             
    八月戊申，明宗服¤冕，御文明殿，追册昭宣光烈孝皇帝。案：欧阳史作四年五月乙酉追¤，与是志定¤册庙月日俱不符。（旧五代史考异）礼毕，册使兵部尚书卢质押册出应天门登车，卤簿鼓吹前导，入都亭驿〔一九〕，翌日，登车赴曹州。时议者以追尊则可，立之为宗，不入太庙，深为失礼。夫言宗者，功业纂于祖祢，德泽被于生民，发号申令可也。且辉王纂嗣之日，国命出于贼臣，君父衔¤，母后涂炭，遭罹放逐，鼎祚覆亡，追¤易名，当循故实。如汉之冲、质，晋之闵、怀，但尊称而无庙号；前代亡国者周赧、汉献、魏陈留，亦不称宗；中兴之追¤者孺子婴，光武竟无追宗之典。设如自我作古，酌于人情，则谓之为“景宣光烈”，深不称也。古之周景、汉景、周宣、汉宣，皆中兴再造之主。至如国朝，太祖曰景皇帝，以受命而有唐室，宣宗皇帝以隔代承运，皇纲复振故也。今辉王亡国坠业，谓之“宣景”，得无谬乎！先是，太常既奏，下尚书省集议，虽有智者，依违不言。至是，既立为景宗，陵号温陵，乃於曹州置庙，★曹州，原本作“赵州”，今据五代会要改正。（影库本粘签）以时告享，仍以本州刺史以下为三献官。後宰臣知其非，乃奏去庙号。
                                                 【一九一七至一九一八页】
                             
    晋天福四年十一月，太常礼院奏：议立唐庙，引武德年故事，祀隋三帝。今请立近朝庄宗、明宗、闵帝三庙，庶合前规。诏曰：“德莫盛于继绝，礼莫重于奉先。庄宗立兴复之功，明宗垂光大之业，逮乎闵帝，实继本枝，然则丕绪洪源，皆尊唐室。继周者须崇后稷，嗣汉者必奉高皇，将启严祠，当崇茂典。宜立唐高祖、太宗及庄宗、明宗、闵帝五庙。”
                                                           【一九一八页】
                             
    其月，太常礼院又奏：“唐庙制度，请以至德宫正殿隔为五室，三分之，南去地四尺，以石为¤，中容二主。庙之南一屋三门，门戟二十有四；东西一屋一门，门无¤戟。四仲之祭，一羊一豕，如其中祠，币帛牲牢之类，光禄主之。祠祝之文，不进不署，神厨之具，鸿胪督之。五帝五后，凡十主，未迁者六，未立者四，未¤者三。高祖〔二０〕、太宗与其后暨庄宗、明宗，凡六主〔二一〕，在清化里之寝宫，祭前二日，以殿中¤扇二十，迎置新庙以享祀〔二二〕。闵皇帝、庄宗明宗二后及鲁国孔夫人神主四座，请修制¤庙，及三后请定¤法。”从之。永乐大典卷一万七千五十二。（孔本）
                                                           【一九一八页】
                               
    周广顺元年二月，太常礼院上言：“准¤，迁汉庙入升平宫。其唐、晋两朝，皆止五庙迁移，今汉七庙，未审总移，为复只移五庙？¤宜准前¤，并移于升平宫。其法物、神厨、斋院、祭服、祭器、馔料，皆依中祠例〔二三〕，用少牢，光禄等寺给；其读文太祝及奉礼郎，太常寺差。每仲飨，以汉宗子为三献。”从之。永乐大典卷一万七千五十二。（孔本）
                                                           【一九一九页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十四

    志六
      乐志上
                                                           【一九二三页】
                               
    古之王者，理定制礼，功成作乐，所以昭事天地，统和人神，历代已来，旧章斯在。洎唐季之乱，咸、镐为墟；梁运虽兴，英、茎扫地。庄宗起於朔野，经始霸图，其所存者，不过边部郑声而已，先王雅乐，殆将泯绝。当同光、天成之际，或有事清庙，或祈祀泰坛，虽¤¤犹施，而宫商孰辨？遂使磬襄、¤武，入河、汉而不归；汤¤、舜韶，混陵谷而俱失。洎晋高祖奄登大宝，思迪前规，爰诏有司，重兴二舞。旋属烽火为乱，明法罔修〔一〕，汉祚几何，无暇制作。周显德五年冬，将立岁仗，有司以崇牙树羽，宿设於殿庭。世宗因亲临乐悬，试其声奏，见钟磬之类，有设而不击者，讯於工师，皆不能对。世宗恻然，乃命翰林学士、判太常寺事窦俨参详其制，又命枢密使王朴考正其声。朴乃用古累黍之法，以审其度，造成律准，其状如琴而巨，凡设十三弦以定六律、六吕旋相为宫之义。世宗善之，申命百官议而行之。今亦备纪於後，以志五代雅乐沿革之由焉。
                                                 【一九二三至一九二四页】
                             
    梁开平初，太祖受禅，始建宗庙，凡四室，每室有登歌、酌献之舞：肃祖宣元皇帝室曰大合之舞。敬祖光宪皇帝室曰象功之舞。宪祖昭武皇帝室曰来仪之舞。烈祖文穆皇帝室曰昭德之舞〔二〕。昭德，原本作“晓往”，今据五代会要改正。（影库本粘签）
    登歌乐章各一首。★案五代会要云：太常少卿杨焕撰。（旧五代史考异）
                                                           【一九二四页】
                             
    二年春，梁祖将议郊¤，有司撰进乐名、舞名：乐曰庆和之乐。舞曰崇德之舞。崇德，原本作“崇释”，今据五代会要改正。（影库本粘签）皇帝行奏庆顺。奠玉帛登歌奏庆平。迎俎奏庆肃。酌献奏庆熙。饮福酒奏庆隆。送文舞迎武舞奏庆融。亚献奏庆和。终献奏庆休。
    乐章各一首。
                                                 【一九二四至一九二五页】
                             
太庙迎神，舞名开平。皇帝行、盥手、登歌、饮福酒、彻豆、送神，皆奏乐。奏乐，原本脱“奏”字，今从文献通考增入。（影库本
    粘签）
    乐章各一首。
                                                           【一九二五页】
                             
唐庄宗光圣神闵孝皇帝庙室酌献，舞武成之舞。原本脱“成”字，今据五代会要增入。（旧五代史考异）
    登歌乐章一首。★案五代会要云：尚书兵部侍郎崔君俭撰。（旧五代史考异）
                                                           【一九二五页】
                             
明宗圣德和武钦孝皇帝庙室酌献，舞雍熙之舞。
    登歌乐章一首。案五代会要云：太常卿卢文纪撰。（旧五代史考异）
                                                 【一九二五至一九二六页】
                               
晋高祖圣文章武明德孝皇帝庙室酌献，舞咸和之舞。
    登歌乐章一首。案五代会要云：太子宾客、判太常寺事赵光辅撰。（旧五代史考异）
                                                           【一九二六页】
                             
汉文祖明元皇帝庙室酌献，舞灵长之舞。德祖恭僖皇帝庙室酌献，舞积善之舞。翼祖昭献皇帝庙室酌献，舞显仁之舞。显祖章圣皇帝庙室酌献，舞章庆之舞。
    登歌乐章各一首。案五代会要云：太常卿张昭撰。（旧五代史考异）
                                                           【一九二六页】
                             
高祖睿文圣武昭肃孝皇帝庙室酌献，酌献，原本脱“献”字，今从五代会要增入。（影库本粘签）舞观德
    之舞。
    登歌乐章一首。
                                                           【一九二六页】
                             
周信祖睿和皇帝庙室酌献，舞肃雍之舞。僖祖明宪皇帝庙室酌献〔三〕，舞章德之舞。义祖翼顺皇帝庙室酌献，舞善庆之舞。庆祖章肃皇帝庙室酌献，舞观成之舞。
    登歌乐章各一首。
                                                 【一九二六至一九二七页】
                             
太祖圣神恭肃文武孝皇帝庙室酌献，舞明德之舞。明德，原本脱“明”字，今从五代会要增入。（影库本
    粘签）世宗睿武孝文皇帝庙室酌献，舞定功之舞。
    登歌乐章各一首。★案五代会要云：太祖庙室乐章，太常卿田敏撰。世宗庙室乐章，翰林学士、判太常寺事
        窦俨撰。（旧五代史考异）
    乐章词多不录。
      右乐章
                                                           【一九二七页】
                             
    晋天福四年十二月，礼官奏：“来岁正旦，王公上寿，皇帝举酒，请奏玄同之乐；再举酒，奏文同之乐。”从之。
                                                           【一九二七页】
                              (续)
    五年，始议重兴二舞，诏曰：“正冬二节，朝会旧仪，废於离乱之时，兴自和平之代。将期备物，全系用心；须议择人，同为定制。其正冬朝会礼节、乐章、二舞行列等事宜，差太常卿崔¤、御史中丞窦贞固、刑部侍郎吕琦、吕琦，原本作“吕岖”，今从欧阳史改正。（影库本粘签）礼部侍郎张允与太常寺官一一详定。礼从新意，道在旧章，庶知治世之和，渐见移风之善。”其年秋，¤等具述制度上奏云：
        按礼云：“天子以德为车，以乐为御。”“大乐与天地同和，大礼与天地同节。
    ”又曰：“安上治人，莫善於礼；移风易俗，莫善於乐。”故乐书议舞云：夫乐在耳
    曰声，在目曰容。声应乎耳，可以听知；容藏於心，难以貌¤。故圣人假干戚羽旄以
    表其容，发扬蹈厉以见其意，声容和合〔四〕，则大乐备矣。
        又按义镜，问鼓吹十二按合於何所？答云：周礼鼓人掌六鼓四金，汉朝乃有黄门
    鼓吹。崔豹古今注云：因张骞使西域，得摩诃兜勒一曲，李延年增之，分为二十八曲
    。梁置鼓吹清商令二人。唐又有¤鼓、金钲、大鼓、长鸣、歌箫、笳、笛，合为鼓吹
    十二按，大享会则设於悬外。此乃是设二舞及鼓吹十二按之由也。
        今议一从令式，排列教习。文舞郎六十四人，分为八佾，每佾八人。左手执龠。
    礼云：“苇龠，伊耆氏之乐也。”周礼有“龠师教国子”。尔雅曰：龠如笛，三孔而
    短，大者七孔，谓之¤。历代已来，文舞所用，凡用龠六十有四。右手执翟，周礼所
    谓羽舞也。书云：“舞干羽於两阶。”翟，山雉也，以雉羽分析连攒★案：原本讹“
    运摈”，今据五代会要改正。（旧五代史考异）而为之。二人执纛前引，数於舞人之
                                                 【一九二七至一九二九页】
                              (续)
    外。舞人冠进贤冠，服黄纱袍，白纱中单〔五〕，皂领¤，白练¤裆，白布大口¤，
    革带，乌皮履，白布袜。武舞郎六十四人，分为八佾。左手执干。干，¤也〔六〕，
    今之旁牌，所以翳身也，其色赤，中画兽形，故谓之朱干。周礼所谓兵舞，取其武象
    〔七〕，用¤六十有四。右手执戚。戚，斧也〔八〕，上饰以玉，故谓之玉戚。二人
    执旌前引，旌似旗而小，绛色，画升龙。二人执¤鼓，二人执铎。周礼有四金之奏，
    其三曰金铎，以通鼓，形如大铃，仰而振之。金¤二，每¤二人举之，一人奏之。周
    礼四金之奏，一曰金¤，以和鼓，铜铸为之，其色玄，其形圆，若椎〔九〕，上大下
    小，高三尺六寸有六分，围二尺四寸，上有伏虎之状，旁有耳，兽形衔¤。二人执铙
    以次之。周礼四金之奏，二曰金铙，以止鼓〔一０〕，如铃无舌，摇柄以鸣之。二人
    掌相在左，礼云：“理乱以相。”制如小鼓，用皮为表，实之以糠，抚之以节乐。二
    人掌雅在右，礼云：“讯疾以雅。”以木为之，状如漆¤而¤口，大二尺围〔一一〕
    ，长五尺六寸，以¤皮鞔之，旁有二纽，髹画，宾醉而出，以器筑地，明行不失节。
    武舞人服弁，平巾帻，金支绯丝大袖，绯丝布¤裆，甲金饰，白练¤裆，锦腾蛇起梁
    带，豹文大口布¤，乌皮靴。工人二十，数於舞人之外。武弁朱¤，案：原本“¤”
    讹“构”，今据五代会要改正。（旧五代史考异）革带，乌皮履，白练¤裆，白布袜
    。殿庭仍加鼓吹十二按。义镜云：常设¤桉〔一二〕，以¤为¤也。今请制大¤十二
    ，¤容九人，振作歌乐，其¤为熊罴¤豹腾倚之状以承之，象百兽率舞之意。分置於
    建鼓之外，各三桉，每桉羽葆鼓一，大鼓一，金¤★金¤，原本作“金扣”，今从五
                                                 【一九二九至一九三０页】
                             
    代会要改正。（影库本粘签）一，歌二人，箫二人，笳二人。十二桉，乐工百有八人
    ，舞郎一百三十有二人，取年十五已上，弱冠已下，容止端正者。其歌曲名号、乐章
    词句，中书条奏，差官修撰。从之。案欧阳史崔¤传：高祖诏太常复文武二舞，详定正冬朝会礼及乐章。自唐末之乱，礼乐制度亡失已久，¤与御史中丞窦贞固、刑部侍郎吕琦、礼部侍郎张允等草定之。其年冬至，高祖会朝崇元殿，廷设宫悬，二舞在北，登歌在上。文舞郎八佾六十有四人，冠进贤，黄纱袍，白中单，白练¤裆，白布大口¤，革带履，左执龠，右秉翟，执纛引者二人。武舞郎八佾六十有四人，服平巾帻，绯丝布大袖绣裆，甲金饰，白练¤〔一三〕，锦腾蛇起梁带，豹文大口¤，乌皮靴，左执干，右执戚，执旌引者二人。加鼓吹十二桉，负以熊豹，以象百兽率舞。桉设羽葆鼓一，大鼓一，金¤一，歌箫、笳各二人。王公上寿，天子举爵，奏玄同；二举，登歌奏文同；举食，文舞昭德，武舞成功之曲。礼毕，高祖大悦，赐¤金帛，¤臣左右¤者皆赞叹之。然礼乐废久，而制作简缪，又继以龟兹部霓裳法曲，参乱雅音。其乐工舞郎，多教坊伶人、百工商贾、州县避役之人，又无老师良工教习。明年正旦，复奏于廷，而登歌发声，悲离烦慝，如薤露、虞殡之音，舞者行列进退，皆不应节，闻者皆悲愤。开运二年，太常少卿陶谷奏废二舞。
                                                 【一九三０至一九三一页】
                             
    汉高祖受命之年，秋九月，权太常卿张昭上疏，奏改一代乐名，其略曰：
        昔周公相成王，制礼作乐，殿庭¤奏六代舞，所谓云门、大咸、大韶、大夏、大
    ¤、大武也。周室既衰，王纲不振，诸乐多废，唯大韶、大武二曲存焉。秦、汉以来
    ，名为二舞：文舞，韶也；武舞，武也。汉时改为文始、五行之舞，历代因而不改。
    贞观作乐之时，祖孝孙改隋文舞为治康之舞，武舞为凯安之舞。贞观中，有秦王破阵
    乐、功成庆善乐二舞，乐府又用为二舞，是舞有四焉。前朝行用年深，不可遽废，俟
    国家偃伯灵台〔一四〕，即别召工师，更其节奏，今改其名，具书如左：祖孝孙所定
    二舞名，文舞曰治康之舞，治康，原本作“治广”，今从五代会要改正。（影库本粘
    签）请改为治安之舞；武舞曰凯安之舞，请改为振德之舞。贞观中二舞名，文舞功成
    庆善乐〔一五〕，前朝名九功舞，请改为观象之舞；武舞秦王破阵乐〔一六〕，前朝
    名为七德舞，请改为讲功之舞。其治安、振德二舞，请依旧郊庙行用，以文舞降神，
    武舞送神。其观象、讲功二舞，请依旧宴会行用。
                                                           【一九三一页】
                             
又请改十二和乐云：
        昔周朝奏六代之乐，即今二舞之类是也。其宾祭常用〔一七〕，别有九夏之乐，
    即肆夏、皇夏等是也。梁武帝善音乐，改九夏为十二雅，前朝祖孝孙改雅为和，示不
    相沿也。臣今改和为成，取韶乐九成之义也。十二成乐曲名：祭天神奏豫和之乐，请
    改为¤成；祭地只奏顺和，请改为顺成；祭宗庙奏永和，请改为裕成；祭天地、宗庙
    ，登歌奏肃和，请改为肃成；皇帝临轩奏太和，请改为政成；政成，原本作“征成”
    ，今从文献通考改正。（影库本粘签）王公出入奏舒和，请改为弼成；皇帝食举及饮
    宴奏休和，请改为德成；皇帝受朝、皇后入宫奏正和，请改为¤成；皇太子轩悬出入
    奏承和，请改为胤成；元日、冬至皇帝礼会，登歌奏昭和，请改为庆成；郊庙俎入奏
    雍和，请改为¤成；皇帝祭享、酌献、读祝文及饮福、受胙奏寿和，请改为寿成。
        祖孝孙元定十二和曲，开元朝又奏三和，遂有十五和之名。凡制作礼法，动依典
    故，梁置十二雅，盖取十二天之成数，契八音十二律之变，辄益三和，有乖稽古。又
    缘祠祭所用，不可尽去，臣取其一焉，祭孔宣父、齐太公庙降神奏宣和，请改为师雅
    之乐〔一八〕；三公升殿、会讫下阶履行奏¤和，请废，同用弼成；享先农、耕籍田
    奏丰和〔一九〕，请废，同用顺成。
        已上四舞、十二成、雅乐等曲，今具录合用处所及乐章首数，一一条列在下。其歌词文多不录。
                                                 【一九三一至一九三二页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十五

    志七
      乐志下
                                                           【一九三五页】
                               
    周广顺元年，太祖初即大位，惟新庶政，时太常卿边蔚上疏请改舞名，其略云：“前朝改祖孝孙所定二舞名〔一〕，文舞曰治安之舞，武舞曰振德之舞，今请改治安为政和之舞，振德为善胜之舞。前朝改贞观中二舞名，文舞曰观象之舞，武舞曰讲功之舞，今请改观象为崇德之舞，讲功为象成之舞。象成，原本作“相成”，今据五代会要改正。（影库本粘签）又议改十二成，今改为顺。十二顺乐曲名：祭天神奏¤成，请改为昭顺之乐；祭地只奏顺成，请改为宁顺之乐；祭宗庙奏裕成，请改为肃顺之乐；祭天地、宗庙，登歌奏肃成，今请改为感顺之乐；皇帝临轩奏政成，请改为治顺之乐；王公出入奏弼成，请改为忠顺之乐；皇帝食举奏德成，请改为康顺之乐；皇帝受朝、皇后入宫奏¤成，请改为雍顺之乐；皇太子轩悬出入奏胤成，请改为温顺之乐；元日、冬至皇帝礼会，登歌奏庆成，请改为礼顺之乐；郊庙俎入奏¤成，请改为¤顺之乐；★¤顺，原本作“福顺”，今从五代会要、文献通考改正。（影库本粘签）皇帝祭享、酌献、读祝及饮福、受胙奏寿成，请改为福顺之乐。梁武帝改九夏为十二雅，以协阳律、阴吕、十二管旋宫之义，祖孝孙改为十二和。开元中，乃益三和，前朝去二和，改一雅。今去雅，只用十二顺之曲。祭孔宣父、齐太公庙降神奏师雅，请同用礼顺之乐；三公升殿、会讫下阶履行同用弼成〔二〕，请同用忠顺之乐；享先农及籍田同用顺成，请同用宁顺之乐〔三〕。”曲词文多不载。★案五代会要：边蔚请添召乐师，令在寺习乐。¤太常寺见管两京雅乐节级乐工共四十人外，更添六十人，内三十八人宜抽教坊贴部乐官兼充〔四〕，余二十二人宜令本寺照名充填。仍令三司定支春冬衣粮，月报闻奏。其旧管四十人，亦量添请。
                                                 【一九三五至一九三六页】
                               
    世宗显德元年即位，有司上太祖庙室酌献，奏明德之舞。
                                                           【一九三六页】
                               
    五年六月，命中书舍人窦俨参详太常雅乐。十一月，翰林学士窦俨上疏论礼乐刑政之源，其一曰：“请依唐会要所分门类，上自五帝，迄于圣朝，凡所施为，悉命编次，凡关礼乐，无有阙漏，名之曰大周通礼，俾礼院掌之。”其二曰〔五〕：“伏请命博通之士，上自五帝，迄於圣朝，凡乐章沿革，总次编录，系於历代乐录之後，永为定式，名之曰大周正乐，俾乐寺掌之。依文教习，务在齐肃。”诏曰：“窦俨所上封章，备陈政要，举当今之急务，疾近世之因循，器识可嘉，辞理甚当，故能立事，无愧莅官。所请编集大周通礼、大周正乐，宜依。仍令於内外职官前资前名中，选择文学之士，同共编集，具名以闻。委俨总领其事。所须纸笔，下有司供给。”
                                                 【一九三六至一九三七页】
                                (续)
    六年春正月，枢密使王朴奉诏详定雅乐十二律旋相为宫之法，¤造律准，上之。其奏疏略曰：
        夫乐作於人心，成声於物，声气既和，反感於人心者也。所假之物，大小有数。
    九者，成数也，是以黄帝吹九寸之管，得黄锺之声，为乐之端也。半之，清声也。倍
    之，缓声也。三分其一以损益之，相生之声也。十二变而复黄锺，声之总数也〔六〕
    。乃命之曰十二律。旋迭为均，均有七调，合八十四调，播之於八音，著之於歌颂。
    宗周而上，率由斯道，自秦而下，旋宫声废。洎东汉虽有大予丞鲍邺案：原本讹“鲍
    节”，今据五代会要及文献通考改正。（旧五代史考异）兴之〔七〕，人亡而音息〔
    八〕，无嗣续之者。汉至隋垂十代，凡数百年，所存者黄锺之宫一调而已。十二律中
    ，唯用七声，其余五律，谓之哑钟，盖不用故也。唐太宗复古道，乃用祖孝孙、张文
    收考正雅乐，而旋宫八十四调复见於时，在悬之器，方无哑者。安、史之乱，京都为
    墟，器之与工，十不存一，所用歌奏，渐多纰缪。逮乎黄巢之余，工器都尽，购募不
    获，文记亦亡，集官详酌，终不知其制度。时有太常博士殷盈孙〔九〕，按周官考工
    记之文，铸¤锺十二，编锺二百四十。处士萧承训校定石磬，今之在悬者是也。虽有
    乐器之状，殊无相应之和。逮乎朱梁、後唐，历晋与汉，皆享国不远，未暇及於礼乐
    。以至於十二¤锺〔一０〕，不问声律宫商，但循环而击，编锺、编磬徒悬而已。丝
    、竹、匏、土，仅有七声，作黄锺之宫一调，亦不和备，其余八十三调，於是乎泯绝
    ，乐之缺坏，无甚於今。
                                                 【一九三七至一九三八页】
                                (续)
        陛下天纵文武，奄宅中区，思复三代之风，临视乐悬，亲自考听，知其亡失，深
    动上心。乃命中书舍人窦俨参详太常乐事，不¤月调品八音，粗加和会。以臣尝学律
    历，宣示古今乐录，令臣讨论，臣虽不敏，敢不奉诏。遂依周法〔一一〕，以¤黍校
    定尺度，长九寸，虚径三分，为黄锺之管，与见在黄锺之声相应。以上下相生之法推
    之，得十二律管。以为¤管互吹，用声不便，乃作律准，十三弦宣声，长九尺张弦，
    各如黄锺之声。以第八弦六尺，设柱为林锺；第三弦八尺，设柱为太簇；第十弦五尺
    三寸四分，设柱为南吕；第五弦七尺一寸三分，设柱为姑洗；第十二弦四尺七寸五分
    ，设柱为应锺；第七弦六尺三寸三分，设柱为蕤宾；第二弦八尺四寸四分，设柱为大
    吕；第九弦第九弦，原本作“第八弦”，今据五代会要、文献通考改正。（影库本粘
    签）五尺六寸三分，设柱为夷则；第四弦七尺五寸一分，设柱为夹锺；第十一弦五尺
    一分，设柱为无射；第六弦六尺六寸八分〔一二〕，设柱为中吕；第十三弦四尺五寸
    ，设柱为黄锺之清声。十二律中，旋用七声为均，为均之主者，宫也，徵、商、羽、
    角、变宫、变徵次焉。发其均主之声，归乎本音之律，七声迭应而不乱，乃成其调。
    均有七调，声有十二均，合八十四调，歌奏之曲，由之出焉。
        伏以旋宫之声久绝，一日而补，出臣独见，恐未详悉，望集百官及内外知音者较
    其得失，然後依调制曲。八十四调，曲有数百，见存者九曲而已，皆谓之黄锺之宫。
    今详其音数，内三曲★数内三曲，原本作“一曲”，今据五代会要改正。（影库本粘
    签）即是黄锺宫声，其余六曲，错杂诸调，盖传习之误也。唐初虽有旋宫之乐，至於
                                                 【一九三八至一九三九页】
                               
    用曲，多与礼文相违。既不敢用唐为则，臣又懵学独力，未能备究古今，亦望集多闻
    知礼文者，上本古曲，下顺常道，定其义理。於何月行何礼，合用何调何曲，声数长
    短，几变几成，议定而制曲，方可久长行用。所补雅乐旋宫八十四调，¤所定尺、所
    吹黄锺管、所作律准，谨同上进。
                                                           【一九三九页】
                                (续)
世宗善之，诏尚书省集百官详议。兵部尚书张昭等议曰：
        昔帝鸿氏之制乐也，将以范围天地，协和人神，候八节之风声，测四时之正气。
    气之清浊不可以笔授〔一三〕，声之善否不可以口传，故凫氏铸金，伶伦截竹，为律
    吕相生之算，宫商正和之音。乃播之於管弦，宣之於钟石，然後覆载之情欣合，阴阳
    之气和同，八风从律而不奸，五声成文而不乱〔一四〕。空桑、孤竹之韵，足以礼神
    ；云门、大夏之容，无亏观德。然月律有还宫之法，备於太师之职。经秦灭学，雅道
    凌夷。汉初制氏所调，案：原本讹“知氏”，今据汉书改正。（旧五代史考异）惟存
    鼓舞，旋宫十二均更用之法，世莫得闻。汉元帝时，京房善易、别音，探求古议，以
    周官均法，每月更用五音，乃立准调，旋相为宫，成六十调。又以日法析为三百六十
    ，传於乐府，而编悬复旧，律吕无差。遭汉中微，雅音沦缺，京房准法，屡有言者，
    事终不成。钱乐空记其名〔一五〕，沈重但条其说，六十律法，寂寥不传。梁武帝素
    精音律，自造四通十二笛，以鼓八音。又引古五正、二变之音，旋相为宫，得八十四
    调，与律准所调，音同数异。侯景之乱，其音又绝。隋朝初定雅乐，¤党沮议，历载
    不成。而沛公郑译，因龟兹琵琶七音，以应月律，五正、二变，七调克谐，旋相为宫
    ，复为八十四调。工人万宝常又减其丝数，稍令古淡〔一六〕。隋高祖不重雅乐，令
    儒官集议。博士何妥驳奏，其郑、万所奏八十四调并废。隋氏郊庙所奏，唯黄锺一均
    ，与五郊迎气，杂用蕤宾，但七调而已；其余五锺，悬而不作。三朝宴乐，用缦乐九
    部，迄於革命，未能改更。唐太宗爰命旧工祖孝孙〔一七〕、张文收整比郑译、万宝
                                                 【一九三九至一九四０页】
                                (续)
    常所均七音八十四调，方得丝管并施，锺石俱奏，七始之音复振，四厢之韵皆调〔一
    八〕。自安、史乱离，咸秦荡覆。崇牙树羽之器，扫地无余；戛击搏拊之工，穷年不
    嗣。郊庙所奏，何异南箕，波荡不还，知音殆绝。
        臣等窃以音之所起，出自人心，夔、旷不能长存，人事不能常泰〔一九〕，人亡
    则音息，世乱则乐崩，若不深知礼乐之情，安能明制作之本。陛下心苞万化，学富三
    雍。观兵耀武之功，已光鸿业；尊祖礼神之致，尤轸皇情。乃¤奉常，痛沦乐职，亲
    阅四悬之器，思复九奏之音，爰命廷臣，重调锺律。枢密使王朴〔二０〕，采京房之
    准法，练梁武之通音，考郑译、宝常宝常，原本作“宝富”，今据五代会要改正。（
    影库本粘签）之七均，校孝孙、文收之九变，积黍累以审其度，听声诗以测其情，依
    权衡嘉量之前文，得备数和声之大旨，施於钟¤，足洽箫韶。臣等今月十九日於太常
    寺集，命太乐令贾峻奏王朴新法黄锺调七均，音律和谐，不相凌越。其余十一管诸调
    ，望依新法教习，以备礼寺施用〔二一〕。其五郊天地、宗庙、社稷、三朝大礼，合
    用十二管诸调，并载唐史、开元礼，近代常行。广顺中，太常卿边蔚奉¤定前件祠祭
    朝会舞名、乐曲、歌词，寺司合有簿籍，伏恐所定与新法曲调声韵不协，请下太常寺
    检详校试。如或乖舛，请本寺依新法声调，别撰乐章舞曲，令歌者诵习，永为一代之
    法，以光六乐之书〔二二〕。世宗览奏，善之。乃下诏曰：“礼乐之重，国家所先，近朝以来，雅音废坠，虽时运之多故，亦官守之因循。遂使击拊之音，空留梗概；旋相之法，莫究指归。枢密使王朴，博识
                                                 【一九四０至一九四一页】
                               
古今，悬通律吕，讨寻旧典〔二三〕，撰集新声，定六代之正音，成一朝之盛事。其王朴所奏旋宫之法，宜依张昭等议状行。仍令有司依调制曲，其间或有疑滞，更委王朴裁酌施行。”自是雅乐之音，稍克谐矣。
                                                 【一九四一至一九四二页】
                               
    右雅乐制作永乐大典卷二万一千六百七十八。
                                                           【一九四二页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十六

    志八
      食货志
                                                           【一九四五页】
                               
        按：薛史食货志序，永乐大典原阙，卷中唯盐法载之较详，其田赋、杂税诸门，
    仅存大略，疑明初薛史已有残
          阙也。今无可采补，姑存其旧。
                                                           【一九四五页】
                               
    梁祖之开国也，属黄巢大乱之後，以夷门一镇，外严烽候，内辟污莱，厉以耕桑，薄以租赋，士虽苦战，民则乐输，二纪之间，俄成霸业。及末帝与庄宗对垒於河上，河南之民，虽困於辇运，亦未至流亡，其义无他，盖赋敛轻而丘园可恋故也。及庄宗平定梁室，任吏人孔谦为租庸使，峻法以剥下，厚敛以奉上，民产虽竭，军食尚亏。加之以兵革，因之以饥馑，不三四年，以致颠陨，其义无他，盖赋役重而寰区失望故也。按：以上见容斋三笔所引薛史，绎其文义，当系食货志序，今录於卷首。
                                                 【一九四五至一九四六页】
                             
    唐同光三年二月，¤：“魏府小¤豆税，每亩减放三升。城内店宅园囿，比来无税，顷因伪命，遂有配徵。後来以所徵物色，添助军装衣赐，将令通济，宜示矜蠲。今据紧慢去处，於见输税丝上〔一〕，每两作三等，酌量纳钱，收市军装衣赐，其丝仍与除放。”其年闰十二月，吏部尚书李琪上言：“请赋税不以折纳为事，一切以本色输官，又不以纽配为名，止以正税加纳。”¤曰：“本朝徵科，唯配有两税，至於折纳，折纳，原本作“折约”，今据文改正。（影库本粘签）当不施为。宜依李琪所论，应逐税合纳钱物斛斗盐钱等，宜令租庸司指挥〔二〕，并准元徵本色输纳，不得改更，若合有移改，即须具事由奏闻。”
                                                           【一九四六页】
                             
    天成元年四月，¤：“应纳夏秋税，先有省耗，每斗一升，今後止纳正税数，不量省耗。”
                                                           【一九四六页】
                             
    四年五月，户部奏：“三京、邺都、诸道州府，逐年所徵夏秋税租，兼盐麴折徵，诸般钱谷起徵，各视其地节候早晚，分立期限。”其月¤：“百姓今年夏苗，委人户自通供手状，具顷亩多少，五家为保，委无隐漏，攒连手状送於本州〔三〕，本州具状送省，州县不得迭差人检括，如人户隐欺，许令陈告，其田倍令¤徵。”
                                                           【一九四六页】
                             
    长兴二年六月，¤：“委诸道观察使，属县于每村定有力人户充村长。与村人议，有力人户出剩田苗，补贫下不迨，肯者即具状徵收，有辞者即排段检括。自今年起为定额。有经灾¤及逐年逋处，不在此限。”
                                                 【一九四六至一九四七页】
                             
    三年十二月，三司奏请：“诸道上供税物，充兵士衣赐不足。其天下所纳斛斗及钱，除支赡外，请依时折纳绫罗绢帛。”从之。
                                                           【一九四七页】
                               
    晋天福四年正月，¤：“应诸道节度刺史，不得擅加赋役及於县邑别立监徵。所纳田租，委人户自量自¤。”自量，原本作“自凉”，今从五代会要改正。（影库本粘签）¤，原本讹“¤”，今据五代会要改正。（殿本）
                                                           【一九四七页】
                             
    周显德三年十月，宣三司指挥诸道州府，今後夏税，以六月一日起徵，秋税至十月一日起徵，永为定制。
                                                           【一九四七页】
                             
    五年七月，赐诸道均田图。十月，命左散骑常侍艾颖等三十四人，下诸州检定民租。
                                                           【一九四七页】
                             
    周显德六年春，诸道使臣回，总计检到户二百三十万九千八百一十二。
                                                           【一九四七页】
                             
    唐同光二年，度支奏请¤示府州县镇〔四〕，军民商旅，凡有买卖，并须使八十陌钱。
                                                           【一九四七页】
                             
    唐同光二年二月，诏曰：“钱者，古之泉布，盖取其流行天下，布散人间，无积滞则交易通，多贮藏则士农困，故西汉兴改币之制，立告缗之条，所以权蓄贾而防大奸也。宜令所司散下州府，常须检察，不得令富室分外收贮见钱，又工人销铸为铜器，兼沿边州镇设法钤辖，勿令商人般载出境。”
                                                           【一九四八页】
                             
    三月，知唐州唐州，原本作“康州”，今从文献通考改正。（影库本粘签）晏骈安奏：“市肆间点检钱帛，内有锡¤小钱，拣得不少，皆是江南纲商挟带而来。”诏曰：“帛布之币，杂以铅锡，惟是江湖之外，盗铸尤多，市肆之间，公行无畏，因是纲商挟带，舟¤往来，换易好钱，藏贮富室，实为¤弊，须有条流。宜令京城、诸道，於坊市行使钱内，点检杂恶铅锡钱，并宜禁断。沿江州县，每有舟船到岸，严加觉察，不许将杂铅锡恶钱往来换易好钱，如有私载，并行收纳。”
                                                           【一九四八页】
                             
    天成元年八月，中书门下奏：“访闻近日诸道州府所卖铜器价贵〔五〕，多是销熔见钱，以邀厚利。”乃下诏曰：“宜令遍行晓告，如元旧系铜器及碎铜，即许铸造器物〔六〕。仍生铜器物每斤价定二百文，熟铜器物每斤四百文，如违省价，买卖之人，依盗铸钱律文科断。”
                                                           【一九四八页】
                             
    清泰二年十二月，诏御史台晓告中外，禁用铅钱，如违犯，准条流处分。
                                                           【一九四八页】
                               
    晋天福二年，诏：“禁一切铜器，其铜镜今後官铸造，於东京置场置场，原本作“置常”，今据五代会要改正。（影库本粘签）货卖，许人收买，於诸处兴贩去。”
                                                           【一九四九页】
                             
    周广顺元年三月〔七〕，¤：“铜法，今後官中更不禁断，案：五代钱文，薛史惟於晋本纪载天福元宝钱文，余俱从略。据泉志：有天成元宝钱，洪遵云：“径九分，重三铢六参。”有汉通元宝钱，乾佑中所铸也，洪遵云：“径寸，重三铢六参。”有周通元宝钱，显德中所铸也，李孝美云：“径寸，重五铢。”（旧五代史考异）一任兴贩，所在一色即不得泻破为铜器货卖〔八〕，如有犯者，有人纠告捉获，所犯人不计多少斤两，并处死。其地分所由节级，决脊杖十七放，邻保人决臀杖十七放，其告事人给与赏钱一百贯文。”
                                                           【一九四九页】
                             
    江南因唐旧制，案马令南唐书：元宗铸唐国钱，其文曰“唐国通宝”。又铸大唐通宝钱，与唐国钱通用。（旧五代史考异）饶州置永平监，岁铸钱；池州永宁监、建州永丰监，并岁铸钱；杭州置保兴监铸钱。
                                                           【一九四九页】
                                (续)
    唐同光二年二月，诏曰：“会计之重，咸鹾居先，矧彼两池，实有丰利。顷自兵戈扰攘，民庶流离，既场务以隳残，致程课之亏失。重兹葺理，须仗规模〔九〕，将立事以成功，在从长而就便。宜令河中节度使冀王李继麟兼充制置度支安邑〔一０〕、解县两池榷盐使，便可制一一条贯〔一一〕。”按五代会要：同光三年二月，¤：“魏府每年所徵随丝盐钱，每两与减放五文；逐年¤卖蚕盐、食盐、大盐、甜次冷盐，每斗与减五十；栾盐与减三十。”天成元年四月，¤：“诸州府百姓合散蚕盐，今後每年只二月内一度¤散〔一二〕，依夏税限纳钱。”长兴四年五月七日，诸道盐铁转运使奏：“诸道州府盐法条流元末，一概定夺，谨具如後：应食颗盐州府，省司各置榷粜折博场院。应是乡村，并通私商兴贩。所有折博¤每年人户蚕盐，并不许将带一斤一两入城，侵夺榷粜课利。如违犯者，一两已上至一斤，买卖人各杖六十；一斤已上至三斤，买卖人各杖七十；三斤已上至五斤，买卖人各杖八十；五斤已上至十斤，买卖人各徒二年；十斤已上，不计多少，买卖人各决脊杖二十，处死。所有犯盐人随行钱物、驴畜等，并纳入官。所有元本家业庄田，如是全家逃走者，即行点纳。仍许般载¤户、经过店主¤¤下人力等纠告，等第支与优给。如知情不告，与卖盐人同罪。其犯盐人经过处，地分门司、厢界巡检、节级所由¤诸色关连人等，不专觉察，委本州临时断讫报省。如是门司关津口铺，捉获私盐，即依下项等第，支给一半赏钱〔一三〕：一斤以上至十斤〔一四〕，支赏钱二十千；五十斤已上至一百斤，支赏钱三十千；一百斤已上，支赏钱五十千。应食末盐地界，州府县镇并有榷粜场院，久来内外禁法，即未一概条流。应刮咸煎盐，不计多少斤两，并处极法，兼许四邻及诸
                                                 【一九四九至一九五０页】
                               
色人等陈告，等第支给赏钱。欲指挥此後犯一两已上至一斤，买卖人各杖六十；一斤已上至二斤，买卖人各杖七十；二斤以上至三斤，买卖人各徒一年；三斤以上至五斤，买卖人各徒二年；五斤已上，买卖人各决脊杖二十，处死。如是收到咸土盐水，即委本处煎链盐数，准条科断。或有已曾违犯，不至死刑，经断後公然不惧条流再犯者，不计斤两多少，所犯人并处极法。其有榷粜场院员僚节级人力、煎盐池客¤户、般盐船纲、押纲军将衙官梢工等，具知盐法，如有公然偷盗官盐，或将货卖，其买卖人及窝盘主人知情不告，并依前项刮咸例，五斤已上处死。其诸色关连人等，并合支赏钱，即准洛京、邢、镇条流事例指挥。颗、末、青、白等盐，元不许界分参杂。其颗盐先许通商之时指挥，不得将带入末盐地界。如有违犯，一斤一两，并处极法，所有随行物色，除盐外，一半纳官，一半与捉事人充赏。其余盐色，未有画一条流。其洛京¤镇、定、邢州管内〔一五〕，多北京末盐入界，捉获并依洛京条流科断。欲指挥此後但是颗、末、青、白诸色盐侵界参杂，捉获并准洛京条流施行。”“一应诸道，今後若捉获犯私盐麴人，罪犯分明，正该条法，便仰断遣讫奏。若稍涉疑误，只须申奏取裁〔一六〕。”
                                                 【一九五０至一九五一页】
                            
    晋天福中，河南、河北诸州，除¤散蚕盐徵钱外，每年末盐界分场务，约粜钱一十七万贯有余。言事者称，虽得此钱，百姓多犯盐法，请将上件食盐钱於诸道州府计户，每户一贯至二百，为五等配之，然後任人逐便兴贩〔一七〕，既不亏官，又益百姓。朝廷行之，诸处场务亦且仍旧。俄而盐货顿贱，去出盐远处州县，每斤不过二十文，近处不过一十文，掌事者又难骤改其法，奏请重制盐场税，盖欲绝其兴贩，归利於官也〔一八〕。
                                                           【一九五一页】
                            
    七年十二月，宣旨下三司：应有往来盐货悉税之，过税每斤七文，住税每斤十文。其诸道州府，应有属州盐务，并令省司差人勾当。既而粜盐虽多，而人户盐钱又不放免，至今民甚苦之。按五代会要：晋天福元年十一月，赦节文：“洛京管内逐年所配人户食盐，起来年每斗减放十文。”
                                                           【一九五一页】
                            
    周广顺元年九月，诏改盐法，凡犯五斤已上者处死，煎咸盐犯一斤已上者处死。先是汉法不计斤两多少，并处极刑，至是始革之。
                                                           【一九五二页】
                             (续)
    三年三月，诏曰：“青白池务，素有定规，只自近年，颇乖循守。比来青盐一石，抽税钱八百文足陌、盐一斗；白盐一石，抽税钱五百文、盐五升。其後青盐一石，抽钱一千、盐一斗。访问更改已来，不便商贩，蕃人汉户，求利艰难，宜与优饶，庶令存济。今後每青盐一石，依旧抽税钱八百文，以八十五为陌，盐一斗；白盐一石，抽税钱五百，盐五升。此外更不得别有邀求。访闻边上镇铺，於蕃汉户市易粜籴，私有抽税，今後一切止绝。”按五代会要：周广顺二年九月十八日，¤：“条流禁私盐麴法如後：一、诸色犯盐麴，所犯一斤已下至一两，杖八十，配役；五斤以下一斤以上，徒三年，配役；五斤以上，并决重杖一顿，处死。一、应所犯盐麴，关津门司、厢巡门保，如有透漏，并行勘断。一、刮咸煎链私盐，所犯一斤已下，徒三年，配役；一斤以上，并决重杖一顿，处死。犯私盐若捉到¤水，只煎成盐，秤盘定罪。逐处凡有¤卤之地，所在官吏节级所由，常须巡检，村坊邻保，递相觉察，若有所犯处彰露〔一九〕，并行勘断。一、所犯私盐，捉事、告事人各支赏钱，以系省钱充。至死刑者赏钱五十千，不及死刑者三十千。一、颗末盐各有界分，若将本地分盐侵越疆界，同诸色犯盐例科断。一、乡村人户，所请蚕盐，只得将归零趸供食〔二０〕，不得别将博易货卖，投托与人。如违，并同诸色犯盐例科断。若是所请蚕盐，道路津济须经过州府县镇，委三司明行指挥。一、凡买盐麴，并须於官场务内买，若衷私投托兴贩，其买卖人并同诸色犯盐麴例科断〔二一〕。一、诸官场官务，如有羡余出剩盐麴，并许尽底报官。如衷私货卖者，买卖人并同诸色犯盐麴例科断〔二二〕。若盐铺酒店户及诸色人与场院衷私货卖者，并同罪科断。一、所犯私盐麴，有同情共犯者，
                                                 【一九五二至一九五三页】
                            
若是骨肉卑幼奴婢同犯，只罪家长主首。如家长主首不知情〔二三〕，只罪造意者，余减等科断。若是他人同犯，并同罪断。若与他人同犯，据逐人¤下所犯斤两，依轻重断遣。一、州城县镇郭下人户，系屋税合请盐者，若是州府，并於城内请给，若是外县镇郭下人户，亦许将盐归家供食。仰本县预取逐户合请盐数目，攒定文账，部领人户请拔〔二四〕，¤本处官吏及所在场务，同点检入城。若县镇郭下人户，城外别有庄田，亦仰本县预先分擘开坐，勿令一处分给供使。”三年十二月，¤：“诸州府¤外县镇城内，其居人屋税盐，今後不¤，其盐钱亦不徵纳。所有乡村人户合请蚕盐，所在州城县镇严切检校，不得放入城门。”
                                                           【一九五三页】
                             (续)
    显德元年十二月，世宗谓侍臣曰：“朕览食末盐州郡，犯私盐多於颗盐界分，盖卑湿之地，易为刮咸煎造，岂唯违我榷法，兼又污我好盐。况末盐煎链，般运费用，倍於颗盐。今宜分割十余州，令食颗盐，不唯辇运省力，兼且少人犯禁。”自是曹、宋已西十余州，皆尽食颗盐。按五代会要：显德二年八月二十四日，宣头节文：“改立盐法如後：一、赡国军堂场务〔二五〕、邢¤州盐务，应有见垛贮盐货处，¤煎盐场¤及应是¤地，并须四面修置墙堑。如是地里遥远，难为修置墙堑，即作壕篱为规隔。如是人於壕篱内偷盗〔二六〕，夹带官盐，兼於壕篱外煎造盐货，便仰收捉，及许诸色人陈告。所犯不计多少斤两，并决重杖一顿，处死。其经历地分及门司节级人员，并当量罪勘断。所有捉事、告事人赏钱，一两以上至一斤，赏钱二十千〔二七〕；一斤已上至十斤，赏钱三十千；一十斤已上，赏钱五十千。一、应有不系官中煎盐处¤地，并须标识，委本州府差公干职员与巡盐节级〔二八〕、村保、地主、邻人，同共巡检。若诸色人偷刮卤地，便仰收捉，及许人陈告。若勘逐不虚，捉事人每获一人，赏绢一十匹；获二人，赏绢二十匹；获三人已上，不计人数，赏绢五十匹。刮¤煎盐人¤知情人，所犯不计多少斤两，并决重杖一顿，处死。其刮¤处地分，¤刮¤人住处巡检、节级、所由、村保等，各徒二年半，令¤一月，依旧勾当。刮¤处地主，不切检校，徒二年，令¤一月。一、颗盐地分界内，有人刮¤煎链盐货，所犯并依前法。一、今缘改价卖盐〔二九〕，虑有别界分盐货递相侵犯，及将盐入城，诸色犯盐人，令下三司，依下项条流科断：其犯盐人随行物色，给与本家，其盐没纳入官。所经历地分节级人员，并行勘断。一两至一斤，决臀杖十五，令¤半月，捉事、告
                                                 【一九五三至一九五四页】
                             (续)
事人赏钱五千；一斤已上至一十斤，徒一年半，令¤一月，捉事、告事人赏钱七千〔三０〕；十斤已上，不计多少，徒二年，配发运务役一年，捉事、告事人赏钱十千。一、诸州府人户所请蚕盐，不得於乡村衷私货卖，及信团头、¤户、县司、请盐节级、所由等¤折粜卖，如有犯者，依诸色犯盐例科断。一、如有人於河东界将盐过来，及自家界内有人往彼兴贩盐货，所犯者并处斩。其犯盐人随行驴畜资财，并与捉事人充赏。”“庆州青白榷税院，元有透税条流，所有随行驴畜物色，一半支与捉事人充赏〔三一〕，其余一半¤盐，并纳入官。欲并且依旧一斗已上至三斗杖七十，三斗已上至五斗徒一年，五斗已上处死。安邑、解县两池榷盐院，河府节度使兼判之时申到画一事件条流等，准¤牒，两池所出盐，旧日若无文榜〔三二〕，如擅将一斤一两，准元¤条，并处极法。其犯盐人应有钱物，并与捉事人充赏者〔三三〕。切以两池禁棘峻阻，不通人行，四面各置场门弓射，分擘盐池地分居住〔三四〕，并在棘围里面，更不别有差遣，只令巡护盐池。如此後有人偷盗官盐一斤一两出池，其犯盐人并准元¤条流处分，应有随行钱物，并纳入官，其捉事人依下项定支优给。若是巡检、弓射、池场门子，自不专切巡察，致有透漏到棘围外，被别人捉获，及有纠告，兼同行反告，官中更不坐罪，陈告人亦依捉事人支赏。应有知情偷盗官盐之人，亦依犯盐人一例处断。其不知情关连人，临时酌情定罪。所有透漏地分弓射及池场门子〔三五〕，如是透漏出盐一十斤已下〔三六〕，徒一年半。一十斤已上至二十斤，支赏钱一十千；二十斤已上至五十斤，支赏钱二十千；五十斤已上至一百斤，支赏钱三十千；一百斤已上，支赏钱五十千。前项所定夺到盐法条流，其应属州府捉获抵犯之人，便
                                                 【一九五四至一九五五页】
                            
委本州府检条流科断讫申奏，别报省司。其属省院捉到犯盐之人，干死刑者，即勘情罪申上，候省司指挥。不至极刑者，便委务司准条流决放讫申报。”从之。
                                                           【一九五五页】
                            
    三年十月，¤：“漳河已北州府管界〔三七〕，元是官场粜盐，今後除城郭草市内，仍旧禁法，其乡村并许盐货通商。逐处有咸卤之地，一任人户煎链，兴贩则不得¤越漳河，入不通商地界〔三八〕。”按文献通考：五年，既取江北诸州，唐主奉表入贡，因白帝以江南无卤田，愿得海陵盐监南属以赡军。帝曰：“海陵在江北，难以交居，当别有处分。”乃诏岁支盐三十万斛以给江南，士卒稍稍归之。
                                                           【一九五五页】
                              
    周显德二年正月，世宗谓侍臣曰：“转输之物，向来皆给斗耗，自晋、汉已来，不与支破。仓廪所纳新物〔三九〕，尚除省耗，况水路所般，岂无损折，起今後每石宜与耗一斗。”
                                                           【一九五五页】
                            
    後唐天成三年七月，诏曰：“应三京、邺都、诸道州府乡村人户，自今年七月後，於是秋田苗上，每亩纳麴钱五文足陌，一任百姓自造私麴，酝酒供家，其钱随夏秋徵纳。其京都及诸道州府县镇坊界内，应逐年买官麴酒户，便许自造麴，酝酒货卖。仍取天成二年正月至年终一年逐户计算都买麴钱数内，十分只纳二分，以充榷酒钱，便从今年七月後，管数徵纳。榷酒户外，其余诸色人亦许私造酒麴供家，即不得衷私卖酒，如有故违，便即纠察，勒依中等酒户纳榷。其坊村一任沽卖，不在纳榷之限。”时孔循以麴法杀一家於洛阳，或献此议〔四０〕，以为爱其人，便於国，故行之。
                                                 【一九五五至一九五六页】
                            
    长兴元年二月，赦书节文：“诸道州府人户，每秋苗一亩上，元徵麴钱五文，今後特放二文，只徵三文。”
                                                           【一九五六页】
                            
    二年，诏曰：“酒醴所重，麴¤是须，缘卖价太高，禁条颇峻，士庶因斯而抵犯，刑名由是以滋彰。爰行改革之文，庶息烦苛之政，各随苗亩，量定税钱。访闻数年已来，虽犯法者稀，而伤民则甚。盖以乱离日久，贫下户多，才遇才遇，原本作“才过”，今据文改正。（影库本粘签）升平，便勤稼穑，各务耕田凿井，孰能枕麴藉糟，既随例以均摊，遂抱虚而输纳，渐成雕敝，深可悯伤。况欲致丰财，必除时病，有利之事，方切施行，无名之求，尤宜废罢，但得日新之理，何辞夕改之嫌。应在京诸道苗亩上所徵麴钱等，便从今年夏并放。其麴官中自造，委逐州减旧价一半，於在城扑断货卖〔四一〕。除在城居人不得私造外，乡村人户或要供家，一任私造。”¤下之日，人甚悦之。★永乐大典卷四千六百八十一。
                                                 【一九五六至一九五七页】
                            
    周显德四年七月〔四二〕，诏曰：“诸道州府麴务，今後一依往例，官中禁法卖麴，逐处先置都务，候¤到日，并仰停罢。据见在麴数，准备货卖〔四三〕，兼据年计合，使麴数依时蹋造，候人户将到价钱，据数给麴，不得赊卖抑配与人。永乐大典卷一万四千九百八十。
                                                           【一九五七页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十七

    志九
      刑法志
        案：刑法志序，永乐大典原阙。
                                                           【一九六一页】
                             
    梁太祖开平三年十一月，诏太常卿李燕、御史萧顷、中书舍人张¤、户部侍郎崔沂、大理卿王鄯、邢部郎中崔诰，共删定律令格式。
                                                           【一九六一页】
                             
    四年十二月，宰臣薛贻矩奏：“太常卿李燕等重刊定律令三十卷，式二十卷，格一十卷，¤目录一十三卷，律疏三十卷，凡五部一十帙，共一百三卷。¤中书舍人李仁俭诣阁门奉进，伏请目为大梁新定格式律令，仍颁下施行。”从之。原注：是时，大理卿李保殷进所撰刑律总要十二卷。
                                                 【一九六一至一九六二页】
                             
    唐庄宗同光元年十二月，御史台奏：“当司刑部、大理寺本朝法书，自朱温僭逆，删改事条，或重货财，轻入人命，或自¤枉过，滥加刑罚。今见在三司收贮刑书，并是伪廷删改者，兼伪廷先下诸道追取本朝法书焚毁，或经兵火所遗，皆无旧本节目。只定州¤库有本朝法书具在，请¤定州节度使速写副本进纳，庶刑法令式，并合本朝旧制。”从之。未几，定州王都进纳唐朝格式律令，凡二百八十六卷。
                                                           【一九六二页】
                             
    二年二月，刑部尚书卢价奏〔一〕，纂集同光刑律统类凡一十三卷，上之。
                                                           【一九六二页】
                             
    周太祖广顺元年六月，¤侍御史卢亿、刑部员外郎曹匪躬、大理正段涛同议定重写法书一百四十八卷。先是，汉隐帝末，因兵乱法书亡失，至是大理奏重写律令格式、统类编¤，案：原本讹“统数”，今据文献通考改正。（旧五代史考异）凡改点画及义理之¤字凡二百一十四，以晋、汉及国初事关刑法¤条，凡二十六件，分为二卷，附於编¤，目为大周续编¤，命省、寺行用焉。★案宋史：卢亿，周初为侍御史，汉末兵乱，法书亡失，至是大理奏重写律令格式、统类编¤，乃诏亿与刑部员外曹匪躬、大理正段涛同加议定旧本，以京兆府改同五府，开封、大名府改同河南府，长安、万年改为次赤县，开封、浚仪、大名、元城改为赤县，又定东京诸门薰风等为京城门，明德等为皇城门，启运等为宫城门，升龙等为宫门，崇元等为殿门，庙讳书不成字，凡改点画及义理等之误字二百一十有四。又以晋、汉及周初事关刑法¤条者，分为二卷，附编¤，目为大周续编¤。诏行之。（旧五代史考异）
                                                 【一九六二至一九六三页】
                             
    二年二月，中书门下奏：“准元年正月五日赦书节文，今後应犯窃盗赃及和奸者，并依晋天福元年已前条制施行。诸处犯罪人等，除反逆罪外，其余罪并不籍没家产、诛及骨肉，一依格令处分者。请再下明¤，颁示天下。”乃下诏曰：“赦书节文，明有厘革，切虑边城远郡，未得审详，宜更申明，免至差误。其盗贼，若是强盗，并准自来格条断遣；其犯窃盗者，计赃绢满三匹已上者，并集¤决杀，其绢以本处上估价为定，不满三匹者，等第决断。应有夫妇人被强奸者，男子决杀，妇人不坐；其犯和奸者，并准律科断，罪不至死。其余奸私罪犯，准格律处分。应诸色罪人，除谋反大逆外，其余并不得诛杀骨肉、籍没家产。”先是，晋天福中¤，凡和奸者，男子妇人并处极法，至是始改从律文焉。
                                                           【一九六三页】
                             
    世宗显德四年五月，中书门下奏：“准宣，法书行用多时，文意古质，条目繁细，使人难会，兼前後¤格，互换重叠，亦难详定。宜令中书门下并重删定，务从节要，所贵天下易为详究者。伏以刑法者御人之衔勒，救弊之斧斤，故鞭扑不可一日弛之於家，刑法不可一日废之於国，虽尧、舜淳古之代，亦不能舍此而致理矣。今奉制旨删定律令，有以见圣君钦恤明罚¤法之意也。窃以律令之书，政理之本，经圣贤之损益，为古今之章程，历代以来，谓之彝典。今朝廷之所行用者律一十二卷〔二〕、律疏三十卷、式二十卷、令三十卷、开成格一十卷、开成，原本作“开武”，今从文献通考改正。（影库本粘签）大中统类一十二卷、後唐以来至汉末编¤三十二卷及皇朝制¤等。折狱定刑，无出於此。律令则文辞古质，看览者难以详明；格¤则条目繁多，检阅者或有疑误。加之边远之地，贪猾之徒，缘此为奸，¤以成弊。方属盛明之运，宜伸画一之规，所冀民不陷刑，吏知所守。臣等商量，望准圣旨施行，仍差侍御史知杂事张¤、太子右庶子剧可久、殿中侍御史率汀、职方郎中邓守中、仓部郎中★案：原本讹“藏部”，今据新唐书百官志改正。（旧五代史考异）王莹、司封员外郎贾¤、太常博士赵砺、国子博士李光赞、大理正苏晓、太子中允王伸等一十人，编集新格，勒成部帙。律令之有难解者，就文训释；格¤之有繁杂者，随事删除。止要谐理省文，兼且直书易会。其中有轻重未当，便於古而不便於今，矛盾相违，可於此而不可於彼，尽宜改正，无或牵拘。候编集毕日，委御史台、尚书省四品以上及两省五品以上官参详可否，送中书门下议定，奏取进止。”诏从之。自是¤等於都省集议删定，仍令大官供膳。
                                                 【一九六三至一九六四页】
                             
    五年七月，中书门下奏：“侍御史知杂事张¤等九人，奉诏编集刑书，悉有条贯，兵部尚书张昭等一十人，参详旨要，更加损益。臣质、臣溥据文评议，备见精审。其所编集者，用律为主；辞旨之有难解者，释以疏意；义理之有易了者，略其疏文。式令之有附近者次之，格¤之有废置者又次之。事有不便於今、该说未尽者〔三〕，别立新条於本条之下；其有文理深古、虑人疑惑者，别以朱字训释。至於朝廷之禁令，州县之常科，各以类分，悉令编附。所冀发函展卷，纲目无遗，究本讨源，刑政咸在。其所编集，勒成一部，别有目录，凡二十一卷。刑名之要，尽统於兹，目之为大周刑统，欲请颁行天下，与律疏令式通行。其刑法统类、开成格、编¤等，采掇既尽，不在法司行使之限，自来有宣命指挥公事及三司临时条法，州县见今施行，不在编集之数。应该京百司公事，逐司各有见行条件，望令本司删集，送中书门下详议闻奏。”¤宜依，仍颁行天下。乃赐侍御史知杂事张¤等九人各银器二十两，杂彩三十匹，赏删定刑统之劳也。案：以下疑原本有阙佚。
                                                 【一九六四至一九六五页】
                             
    唐同光二年六月己巳，¤：“应御史台河南府行台马步司左右军巡院，见禁囚徒，据罪轻重，限十日内并须决遣申奏。仍委四京、诸道州府，见禁囚徒，速宜疏决，疏决，原本作“速决”，今从册府元龟改正。（影库本粘签）不得淹停，兼恐内外形势官员私事寄禁，切要止绝，俾无¤滞。”
                                                           【一九六五页】
                             
    三年五月己未，¤〔四〕：“在京及诸道州府，所禁罪人，如无大过，速令疏决，不得淹滞。”六月甲寅，¤〔五〕：“刑以秋冬，虽关恻隐，罪多连累，翻虑滞淹。若或十人之中，止为一夫抵死，岂可以轻附重，禁锢逾时。言念哀矜，又难全废。其诸司囚徒，罪无轻重，并宜各委本司，据罪详断申奏，轻者即时疏理，重者候过立春，至秋分然後行法。如是事系军机，须行严令，或谋恶逆，或畜奸邪，或行劫杀人，难於留滞，并不在此限。”
                                                 【一九六五至一九六六页】
                             
    天成元年十一月庚申，¤：“应天下州使系囚，除大辟罪以上，委所在长吏，速推勘决断，不得傍追证对，经过食宿之地，除当死刑外，并仰释放，兼不许惩治。”
                                                           【一九六六页】
                             
    二年春，左拾遗李同上言：“天下系囚，请委长吏逐旬  逐旬，原本作“逐均”，今据册府元龟改正。（影库本粘签）亲自引问，质其罪状真虚，然後论之以法，庶无枉滥。”从之。
                                                           【一九六六页】
                             
    六月，大理少卿王郁上言：“凡决极刑，合三覆奏，近年以来，全不守此。伏乞今後前一日令各一覆奏〔六〕。”奉¤宜依。
                                                           【一九六六页】
                             
    八月，西京奏：“奉近¤，在京犯极刑者，令决前一日各一覆奏。缘当府地远，此後凡有极刑，不审准条疏覆奏。”奉¤旨：“昨六月二十日所降¤文，只为应在洛京有犯极刑者覆奏，其诸道已降旨命，准旧例施行。今详西京所奏，尚未明近¤，兼虑诸道有此疑惑，故令晓谕。”
                                                           【一九六六页】
                             
    十月辛丑，德音：“为政之要，切在无私；听讼之方，唯期不滥。天下诸州府官员，如有善推疑狱及曾雪¤滥兼有异政者，当具姓名闻奏，别加甄¤。”
                                                           【一九六六页】
                             
    长兴元年二月，制曰：“欲通和气，必在伸¤；将设公方，实资¤善。州县官僚能雪¤狱活人生命者，许非时选，仍加阶超资注官，与转服色，已著绯者与转兼官。”
                                                           【一九六七页】
                             
    二年二月辛亥，¤：“朕猥以眇躬，荐承鸿业，念彼疲瘵，劳於寐兴。或虑官不得人，因成紊乱；或虑刑非其罪，遂至怨嗟。王化所兴，狱讼为本，苟无训励，必有滞淹。近日诸道百姓，或诸多违犯，或小可¤争。官吏曲纵胥徒，巧求瑕衅。初则滋张节目，作法拘囚；终则诛剥货财，市恩出拔。外凭公道，内循私情，无理者转务迁延，有理者¤思退缩。积成讹弊，渐失纪纲。自今後切委逐处官吏州牧县宰等，深体余怀，各举尔职。凡阙推究，速与¤裁。如敢苟纵依违，遂成枉滥，或经台诉屈，或投匦申¤，勘问不虚，其元推官典并当责罚，其逐处观察使、刺史，别议朝典。宜令诸道州府，各依此处分，所管属郡，委本道严切指挥。”八月丁卯，¤：“三京、诸道州府刑狱，近日访问，依前禁系人，多不旋决，诸道宜令所在各委长吏，专切推穷，不得有滞淹。”
                                                           【一九六七页】
                            
    四月，前濮州录事参军崔琮上言：案：原本作“崔¤”，今据册府元龟改正。（旧五代史考异）“诸道狱囚，恐不依法拷掠，或不胜苦致毙，翻以病闻，请置病囚院，兼加医药。”中书覆云：“有罪当刑，仰天无恨；无病致毙，没地衔¤。燃死灰而必在至仁，照覆盆而须资异监〔七〕，书著『钦哉』之旨，礼¤『¤也』之文，因彰善於泣辜，更推恩於扇¤。所请置病囚院〔八〕，望依，仍委随处长吏，专切经心。或有病囚，当时遣医人诊候，治疗後，据所犯轻重决断。如敢故违，致病囚负屈身亡，本处官吏，并加严断。兼每及夏至〔九〕，五日一度，差人洗刷枷匣。”
                                                 【一九六七至一九六八页】
                            
    应顺元年三月戊午，诏：“应三京、诸道州府系囚，据罪轻重，疾速断遣。比来停滞，须奏取裁，不便区分，故为留滞。今後凡有刑狱，据理断遣。如有¤推按，理合奏闻，不在此限。”
                                                           【一九六八页】
                            
    清泰元年五月丁丑，诏：“在京诸狱及天下州府见系罪人，正当暑毒之时，未免拘囚之苦，诚知负罪，特轸予怀。恐法吏生情，滞於决断。诏至，所在长吏亲自虑问，据轻重疾速断遣，无淹滞。”
                                                           【一九六八页】
                             
    晋天福二年八月，¤下刑部大理寺御史台及三京、诸道州府：“今後或有系囚染疾者，并令逐处军医看候，於公廨钱内量支药价，或事轻者，仍许家人看候。”
                                                           【一九六八页】
                             
    四年九月，相州案：原本讹“松州”，今据通监改正。（旧五代史考异）节度使桑维翰奏：“管内所获贼人，从来籍没财产，云是邺都旧例，格律未见明文。”¤：“今後凡有贼人，准格定罪，不得没纳家赀。天下诸州，准此处分。”
                                                           【一九六八页】
                             
    三月庚午〔一０〕，详定院奏：“前守洪洞县主簿卢灿进策云：『伏以刑狱至重，朝廷所难，尚书省分职六司，天下谓之会府，且诸道决狱〔一一〕，若关人命，即刑部不合不知。欲请州府凡断大辟罪人讫，逐季具有无申报刑部，仍俱录案款事节，¤本判官、马步都虞候、司法参军、法直官、马步司判官名衔申闻，所贵或有案内情曲不圆〔一二〕，刑部可行覆勘。如此则天下遵守法律，不敢轻易刑书，非唯免有衔¤，抑亦劝其立政者。』臣等参详，伏以人命至重，国法须精，虽载旧章，更宜条理，诚为允当，望赐施行。”从之。五月，诏曰：“刑狱之难，古今所重，但关人命，实动天心，或有¤魂，则伤和气。应诸道州府，凡有囚徒，据推勘到案款，一一尽理，子细检律令格¤，其间或有疑者，准令文谳，大理寺亦疑，申尚书省，省寺明有指归，州府然後决遣。”
                                                 【一九六八至一九六九页】
                             
    五年三月丙子，诏曰：“自大中六年已来，¤耳称¤〔一三〕，决杖流配，诉虽有理，不在申明。今後据其所陈，与为勘断，¤耳之罪，准律别科。”
                                                           【一九六九页】
                             
    六年秋七月庚辰，诏曰：“政教所切，狱讼惟先，推穷须察於事情，断遣必遵於条法，用弘钦恤，以致和平。应三京、邺都及诸道州府，见禁诸色人等，宜令逐处长吏，当切提撕，疾速决遣，每务公当，勿使滞淹。”
                                                           【一九六九页】
                             
    天福八年四月壬申，¤：“朕自临寰宇，思致和平，将以四海为家，虑有一物失所。每念狴牢之内，或多枉挠之人，属此炎蒸，倍宜轸悯，冀绝滞淹之叹，用资钦恤之仁。应三京、邺都及诸道州府见禁罪人等，宜令逐处  逐处，原本作“鹿处”，今从册府元龟改正。（影库本粘签）长吏，严切指挥本推司及委本所判官，疾速结绝断遣，不得淹延，及致¤滥，仍付所司。”
                                                 【一九六九至一九七０页】
                             
    开运二年五月壬戌，殿中丞桑简能上封事曰：“伏以天地育万物，广博厚之恩；帝王牧黎元，行宽大之令。是知恤刑缓狱，乃为政之先；布德行惠，实爱民之本。今盛夏之月，农事方殷，是雷风长养之时，乃动植蕃芜之际。宜顺时令，以弘至仁。窃以诸道州府都郡县应见禁罪人，或有久在囹圄，稍滞区分，胥吏侮文，枝蔓乃¤。捶楚之下，或陷无辜；缧¤之中，莫能自理。苟一人拘系，则数人营财，物用既殚，工业亦罢。若此之类，实繁有徒，切恐官吏因循，¤成斯弊。伏乞降诏旨，令所在刑狱，委长吏亲自录问，量罪疾速断遣，务绝¤滥，勿得淹留，庶免虚禁平人，妨夺农力，冀召和气，以庆明时。”¤曰：“囹圄之中，缧¤之苦，奸吏苟穷於枝蔓，平人用费於货财，由兹滞淹，兼致屈塞。桑简能体兹轸悯，专有敷陈，请长吏躬亲，免狱官抑逼，深为允当，宜再颁行。宜依。”
                                                           【一九七０页】
                             
    十月甲子，秘书省著作郎边¤上封事曰：“臣闻从谏如流，人君之令范；极言无隐，臣子之常规。盖欲表大国之任人，致万邦之无事，前文备载，可举而行。伏以皇帝陛下，德合上玄，运膺下武，旰食宵衣而轸念，好生恶杀以推仁，几措典刑〔一四〕，固无¤枉。然以照临之内，州郡尤多，若不再具举明，伏恐渐成奸弊。臣窃见诸道刑狱，前朝曾降¤文，凡是禁系罪人，五日一度录问。但以年月稍远，渐致因循。或长吏事烦，不暇躬亲点检；或胥徒启幸，妄要追领证明。虑有涉於淫刑，即恐伤於和气。伏乞特降诏¤，自今後诸道并委长吏五日一度，当面同共录问，所冀处法者无恨，衔¤者获伸。  获伸，原本作“获倍”，今从册府元龟改正。（影库本粘签）俾令四海九州，咸歌圣德；五风十雨，永致昌期。”¤曰：“人之命无以复生，国之刑不可滥举。虽一成之典，务在公平；而三覆其词，所宜详审。凡居法吏，合究狱情。边¤近陟周行，俄陈谠议，更彰钦恤，宜允申明。”
                                                 【一九七０至一九七一页】
                             
    三年十一月丁未，左拾遗窦俨上疏曰：“臣伏¤名例律疏云：死刑者，古先哲王，则天垂象，本欲生之，义期止杀，绞斩之坐，皆刑之极也。又准天成三年闰八月二十三日¤，行极法日，宜不举乐，减常膳；又刑部式，决重杖一顿处死，以代极法，斯皆人君哀矜不舍之道也。窃以蚩尤为五虐之科，尚行鞭扑；汉祖约三章之法，止有死刑。绞者筋骨相连，斩者头颈异处，大辟之目，不出两端，淫刑所兴，近闻数等。盖缘外地，不守通规，肆率情性，或以长钉贯¤人手足，或以短刀脔割人肌肤，乃至累朝半生半死，俾¤声而上达，致和气以有伤。将宏守位之仁，在峻惟行之令〔一五〕，欲乞特下明¤，严加禁断者。”¤曰：“文物方兴，刑罚须当，有罪宜从於正法，去邪渐契於古风。窦俨所贡奏章，实裨理道，宜依所奏，准律令施行。”
                                                 【一九七一至一九七二页】
                             
    汉乾佑二年正月，¤：“政贵宽易，刑尚哀矜，虑滋蔓之生奸，¤轸伤而是念。今属三元改候，四序履端，  履端，原本作“屡端”，今据文改正。（影库本粘签）将冀和平，无如狱讼。应三京、邺都、诸道州府见系罪人，委逐处长吏躬亲虑问，其於决断，务在公平，但见其情，即为具狱，勿令率引，遂致淹停，无纵舞文，有伤和气。”
                                                           【一九七二页】
                             
    四月甲午，¤曰：“月戒正阳，候当小暑，乃挺重出轻之日，是恤刑议狱之辰，有罪者速就勘穷，薄罚者画时疏决，用符时令，勿纵滞淹。三京、邺都、诸道州府在狱见系罪人，宜令所司疾速断遣，无致淹滞枉滥。”
                                                           【一九七二页】
                             
    五月辛未，¤：“政化所先，狱讼攸切，不唯枉桡，兼虑滞淹。适当长养之时，正属¤蒸之候，累行条贯，俾速施行，靡不丁宁，未曾奏报，再颁告谕，无或因循。应三京、邺都、诸道州府，诏至，宜具疏放已行未行申奏，无致逗留。”
                                                           【一九七二页】
                             
    周广顺三年四月乙亥，¤：“朕以时当化育，气属炎蒸，乃思缧¤之人，是轸哀矜之念，虑其非所，案鞫淹延，或枉滥穷屈而未得伸宣，或饥渴疾病而无所控告。以罪当刑者，唯彼自召，法不可移；非理受苦者，为上不明，安得无虑。钦恤之道，夙宵靡宁。应诸道州府见系罪人，宜令官吏疾速推鞫，据轻断遣，不得淹滞。仍令狱吏，洒扫牢狱，当令虚歇；洗涤枷械，无令蚤虱；供给水浆，无令饥渴。如有疾患，令其家人看承，囚人无主，官差医工诊候，勿致病亡。循典法之成规，顺长嬴之时令，俾无淹滞，以致治平。”又，赐诸州诏曰：“朕以敷政之勤，惟刑是重，既未能化人於无罪，则不可为上而失刑。况时当长嬴，事贵清适，念囹圄之闭固，复桎梏之拘縻，处於炎蒸，何异焚灼。在州及所属刑狱见系罪人，卿可躬亲录问，省略区分，于入务不行者，令俟务开系；有理须伸者，速期疏决。俾皆平允，无至滞淹。又以狱吏逞任情之奸，囚人被非法之苦，宜加检察，勿纵侵欺。常令净扫狱房，洗刷枷匣，知其饥渴，供与水浆，有病者听骨肉看承，无主者遣医工救疗，勿令非理  非理，原本作“致理”，今据册府元龟改正。（影库本粘签）致毙，以致和气有伤。卿忠干分忧，仁明莅事，必能奉诏，体我用心，¤委於兹，兴寐无已。余从¤命处分。”
                                                 【一九七二至一九七三页】
                             
    显德元年十一月，帝谓侍臣曰：“天下所奏狱讼，多追引证，甚致淹延，有及百余日而未决者。其中有徒党反告者，劫主陈诉者及妄遭牵引者，虑狱吏作幸迟留，致生人休废活业，朕每念此，弥切疚怀。此後宜条贯所在藩郡，令选明干僚吏，当其诉讼。如狱不滞留，人无枉挠，明具闻奏，量与甄¤。”
                                                           【一九七三页】
                             
    内外官当赎之法，梁、唐皆无定制，多示优容，或因时分轻重。晋天福六年五月，尚书刑部员外郎李象请：“今後凡是散官，不计高低，若犯罪不得当赎，亦不得上请详定院覆奏。应内外文武官，有品官者自从品官法，无品官有散试官者，应内外带职廷臣宾从、有功将校等，并请同请同，原本作“请周”，今据文改正。（影库本粘签）九品官例。其京都运巡使及诸道州府衙前职员〔一六〕、内外杂任镇将等，并请准律，不得上请当赎。其巡司马步司判官〔一七〕，虽有曾历品官者〔一八〕，亦请同流外职。准律，杖罪以下，依决罚例〔一九〕，徒罪以上，仍依当赎法。”至周显德五年七月，新定刑统：“今後定罪，诸道行军司马、节度副使、副留守，准从五品官例；诸道两使判官、防御团练副使，准从六品官例〔二０〕；节度掌书记、团判官〔二一〕、两蕃营田等使判官，准从七品官例；诸道推巡及军事判官，准从八品官例；诸军将校内诸司使、使副、供奉、殿直，临时奏听¤旨。”由是内外品官当赎之法，始有定制焉。★永乐大典卷八千二百九十。
                                                           【一九七四页】
                                  (续)
@
#篇名:旧五代史
#类型:史;北宋
#时代:6

          《旧五代史》卷:一百四十八

    志十
      选举志
                                                           【一九七七页】
                              
    按唐典，凡选授之制，天官卿掌之，所以正权衡而进贤能也；凡贡举之政，春官卿掌之，所以核文行而第隽秀也。洎梁氏以降，皆奉而行之，纵或小有厘革，亦不出其轨辙。今采其事，备纪於後，以志五代审官取士之方也。
                                                           【一九七七页】
                            
    梁开平元年七月，¤：“近年举人，当秋荐之时，不亲试者号为『拔解』，拔解，原本作“祓解”，考五代会要、文献通考俱作“拔解”，今改正。（影库本粘签）今後宜止绝。”
                                                           【一九七七页】
                            
    四月〔一〕，兵部尚书、权知贡举姚洎奏：“近代设文科、选胄子，所以纲维名教，崇树邦本也。今在朝公卿亲属〔二〕、将相子孙，有文行可取者，请许所在州府荐送〔三〕，以广疏材之路。”从之。案文献通考：唐时知贡举皆用礼部侍郎，梁开平中，始命兵部侍郎杨涉权知贡举。此事薛史不载。
                                                 【一九七七至一九七八页】
                            
    唐同光二年十月，中书奏，请停举选一年。¤：“举、选二门，国朝之重事，但要精确，难议权停，宜准常例处分。”
                                                           【一九七八页】
                            
    天成元年八月，¤：“应三京、诸道，今年贡举人，可依常年取解，仍令随处量事，津送赴阙。”
                                                           【一九七八页】
                            
    五年二月九日，¤：“近年文士，轻视格条，就试时疏于帖经，案：原本作“帖括”，今据五代会要改正。（旧五代史考异）登第後耻于赴选。宜绝躁求之路，别开¤劝之门。其进士科已及第者，计选数年满日，许令就中书陈状，于都堂前各试本业诗赋判文。其中才艺灼然可取者，便与除官，如或事业不甚精者，自许准添选。”
                                                           【一九七八页】
                            
    晋天福三年三月，翰林学士承旨、兵部侍郎、权知贡举崔¤奏：“臣谬蒙眷渥，叨掌文衡，实忧庸懦之材，不副搜罗之旨，敢不揣摩顽钝，杜绝阿私，上则显陛下求贤，次则使平人得路。但以今年就举，比常岁倍多，科目之中，凶豪甚¤。每¤¤出後，则时有喧张，不自省循，但言屈塞，互相朋扇，各出言词，或云主司不公，或云试官受赂，实虑上达圣听，微臣无以自明，昼省夜思，临深履薄。今臣欲请令举人落第之後，或不甘心，任自投状披陈，¤请所试，与疏义对证，兼令其日一甲同共校量，若独委试官〔四〕，恐未息词理。傥是实负抑屈，则所司固难逭宪章；如其妄有陈论，则举人乞痛加惩断。冀此际免虚遭谤议，亦将来可久远施行。傥蒙圣造允俞，伏乞降¤处分。”从之。
                                                 【一九七八至一九七九页】
                            
    天福五年三月，诏：“及第举人与主司选胜筵宴，及中书舍人¤鞋接见举人，兼兵部、礼部引人过堂之日，幕次酒食会客，悉宜废之。”
                                                           【一九七九页】
                            
    四月，礼部侍郎张允奏曰：“明君侧席，虽切旁求；贡士观光，岂宜滥进。窃窥前代，未设诸科，始以明经，俾升高第。自有九经、五经之後，及三礼、三传已来，孝廉之科，遂因循而不废，¤绅之士，亦缄默而无言，以至相承，未能改作。每岁明经一科，少至五百以上，多及一千有余，举人如是繁多，试官岂能精当。况此等多不究义，唯攻帖书，文理既不甚通，名第岂可妄与。且常年登科者不少，相次赴选者甚多，州县之间，必无遗阙，遗阙，原本作“贡阙”，今据文改正。（影库本粘签）辇毂之下，须有稽留，怨嗟自此而兴，谤¤因兹而起。但今广场大启，诸科并存，明经者悉包於九经、五经之中，无出於三礼、三传之内，若无厘革，恐未便宜，其明经一科，伏请停废。”又奏：“国家悬科待士，贵务搜扬；责实求才，须除讹滥。童子每当就试，止在念书，背经则虽似精详，对卷则不能读诵。及名成贡部，身返故乡，但¤日以取官，更无心而习业，滥蠲徭役，虚占官名，其童子一科，亦请停废。”¤明经、童子、宏词、拔萃、明算、道举、百篇等科并停。
                                                 【一九七九至一九八０页】
                            
    天福七年五月，¤：“应诸色进策人等，皆抱材能，方来投献，宜加明试，俾尽臧谋。起今後应进策条，中书奏覆，¤下，其进策人委门下省试策三道，仍定上、中、下三等。如是元进策内，有施行者，其所试策或上或中者，委门下省给与减选，或出身优牒合格。参选日，其试策上者，委铨司超壹资注拟，其试策中者，委铨司依资注拟。如是所试策或上或中，元进策条并不施行；所试策下，元进策条内有施行者，其本官并仰量与恩赐发遣。若或所试策下，所进策条并不施行，便仰晓示发遣，不得再有投进。余并准前後¤文处分。”
                                                           【一九八０页】
                            
    开运元年八月，诏曰：“明经、童子之科，前代所设，盖期取士，良谓通规。爰自近年，暂从停废，损益之机未见，牢笼之义全亏。将阐斯文，宜依旧贯，庶臻至理，用广旁求。其明经、童子二科，今後复置。”
                                                           【一九八０页】
                            
    十一月，工部尚书、权知贡举窦贞固奏：案宋史窦贞固传云：贞固择士平允，时人称之。（旧五代史考异）“进士考试杂文及与诸科举人入策，历代已来，皆以三条烛尽为限，长兴二年，改令昼试。伏以悬科取士，有国常规，沿革之道虽殊，公共之情难失。若使就试两廊之下，★两廊之下，原本脱“下”字，今据五代会要增入。（影库本粘签）挥毫短景之中，视晷刻而惟畏稽迟，演词藻而难求妍丽，未见观光之美，但同款答之由，既非师古之规，恐失取人之道。今欲考试之时，准旧例以三条烛为限。其进士¤诸色举贡人等，有怀藏书册入院者，旧例扶出，不令就试，近年以来，虽见怀藏，多是容纵。今欲振举弛紊，明辨臧否，冀在必行，庶为定式。”
                                                 【一九八０至一九八一页】
                              
    汉乾佑二年，刑部侍郎边归谠上言：“臣窃见每年贡举人数甚¤，动引五举、六举，多至二千、三千，既事业不精，即人文何取。请¤三京、邺都、诸道州府长官，合发诸色贡举人文解者，并须精加考校，事业精研，即得解送，不得滥有举送，冀塞滥进之门，开与能之路。”¤从之。其间条奏未尽处，下贡院录天福五年四月二十七日¤文，告谕天下，依元¤条件施行，如有固违，其随处考试官员，当准¤条处分。
                                                           【一九八一页】
                            
    周广顺二年二月，礼部侍郎赵上交奏：“贡院诸科，今欲不试泛义，案：原本作“不泛试口义”，今从册府元龟改正。（旧五代史考异）其口义五十道，改试墨义十道〔五〕。”从之。
                                                           【一九八一页】
                            
    三年正月，赵上交赵上交，原本脱“赵”字，今据五代会要增入。（影库本粘签）奏：“进士元试诗赋各一首，帖经二十帖，对义五通，今欲罢帖经、对义，别试杂文二首、试策一道。”从之。★案宋史赵上交传：广顺初，拜礼部侍郎，会将试贡士〔六〕，上交申明条制，颇为精密。始复¤名考校，擢扈载甲科，及取梁周翰、董淳之流，时称得士。（旧五代史考异）
                                                 【一九八一至一九八二页】
                            
    其年八月，刑部侍郎、权知贡举徐台符奏：“请别试杂文外，其帖经、墨义，仍依元格。”从之。
                                                           【一九八二页】
                            
    显德二年三月，礼部侍郎窦仪奏：“请诸科举人，若合解不解、不合解而解者，监试官为首罪，勒停见任，举送长官，奏闻取裁。监试官如受赂，及今後进士，如有倩人述作文字应举者，许人言告，送本处色役，永不进仕。”
                                                           【一九八二页】
                            
    唐同光四年三月，中书门下奏议：“左拾遗王松、吏部员外郎李慎仪上疏，以诸道州县，皆是摄官，诛剥生灵，渐不存济。比者郭崇韬在中书日，未详本朝故事，妄被闲人献疑，点检选曹，曲生异议，或告赤欠少，一事阙违〔七〕，保内一人不来，五保即须并废，文书一纸有误，数任皆不勘详。其年选人及行事官一千二百五十余员，得官者才及数十，皆以渝滥为名，尽被焚毁弃逐，或毙踣於旅店，或号哭於道途。以至二年已来，选人不敢赴集，铨曹无人可注，中书无人可除，去年阙近二千，授官不及六十。伏请特降¤文，宣布遐迩，明往年制置，不自於宸衷，此日焦劳，特颁於睿泽。望以中书条件及王松等所论事节，案：册府元龟作“王¤”，考文献通考作“王松”，薛史韦说传亦作“松”，今仍其旧。（旧五代史考异）委铨司点检，务在酌中，以为定制。”从之。时议者以铨注之弊，非止一朝，¤绅之家，自无甄别，或有伯叔告赤，鬻於同姓之家，随赂改更，因乱昭穆，至有季父伯舅反拜侄甥者。郭崇韬疾恶太深，奏请厘革，豆卢革、韦说¤¤赞成。或有亲旧讯其事端者，革、说曰：“此郭汉子之意也。”及崇韬诛，韦说即教门人王松上疏奏论，故有此奏。识者非之。
                                                 【一九八二至一九八三页】
                            
    天成四年冬十月丙申，诏曰：“本朝一统之时，除岭南、黔中去京地远，三年一降选补使，号为南选外，其余诸道及京百司诸色选人，每年动及数千，分为三选，尚为繁重，近代选人，每年不过数百，何必以一司公事，作三处官方。况有格条，各依资考，兼又明行¤命，务绝阿私，宜新公共之规，俾慎官常之要。其诸道选人，宜令三铨官员，都在省署子细磨勘，无违碍後，即据格同商量注拟，连署申奏，仍不得踵前於私第注官，如此则人吏易可整齐，公事亦无迟滞。”
                                                           【一九八三页】
                            
    长兴元年三月，¤：“凡是选人，皆有资考，每至赴调，必验文书，或不具全，多称失坠，将明本末，须示规程。其判成诸色选人，黄甲下後，将历任文书告赤连粘，宜令南曹逐缝使印，都於後面粘纸，粘纸，原本作“¤纸”，今据册府元龟改正。（影库本粘签）其前後历任文书，都计多少纸数，仍具年月日，判成授某官。”盖惧其分假於人故也。
                                                           【一九八三页】
                            
    其年十月，中书奏：“吏部流内铨诸色选人〔八〕，先条流试判两节，并委本官优劣等第申奏。文优者宜超一资注拟，其次者宜依资，更次者以同类官注拟，所以励援毫之作，亦不掩历任之劳。其或於理道全疏者，以人户少处州县同类官中比拟，仍准元¤，业文者任徵引古今，不业文者但据公理判断可否。不当，罪在有司。兼诸色选人，或有元通家状，不实乡里名号，将来赴选者，并令改正，一一¤本贯属乡县，兼无出身〔九〕，一奏一除官等，宜并不加选限。”从之。
                                                 【一九八三至一九八四页】
                            
    应顺元年闰正月丁卯〔一０〕，中书门下奏：“准天成二年十二月¤，长定格应经学出身人，一任三考，许入下县令、下州录事参军，亦入中下州录事参军；两任四考，许入中下县令、中州录事参军；两任六考〔一一〕，许入上县令及紧州录事参军。凡为进取，皆有因依，或少年便受好官，或暮齿不离卑任。¤孤贫举士，或年四十，始得经学及第，八年合选，方受一官，在任多不成三考〔一二〕，第二选渐向蹉跎，有一生终不至令录者，若无改革，何以发扬。自此经学出身，请一任两考，许入中下县令、下州录事参军者。”诏曰：“参选之徒，艰辛不一，发身迟滞，到老卑低，宜优未达之人，显示惟新之泽。其经学出身，一任两考，元¤入下县令、下州录事参军，起今後更许入中下县令、中州下州录事参军〔一三〕；一任三考者，於人户多处州县注拟，如於近¤条内，资¤无相当者，即准格循资考入官；其两任四考者，准二任五考例入官，余准格条处分。”
                                                 【一九八四至一九八五页】
                              
    晋天福三年正月，诏曰：“举选之流，苦辛备历，或则耽书岁久，或则守事年深，少有违碍格条，例是不知式样。式样，原本作“设¤”，今据五代会要改正。（影库本粘签）今则方求公器，宜被皇恩，所有选人等，宜令所司，除元¤放及落下事由外，如无违碍，并与施行。仍令所司遍下诸道，起今後文解差错，过在发解州府官吏。”
                                                           【一九八五页】
                              
    汉乾佑二年八月，右拾遗高守琼上言：“仕宦年未三十，请不除授县令。”因下诏曰：“起今後诸色选人，年七十者宜注优散官；年少未历资考者，不得注授令录。”其年十二月，中书门下奏：“应诸出选门官¤历任内曾升朝及两使判官，今任¤授令录者，并依见任官选数赴集。”从之。
                                                           【一九八五页】
                           
    周广顺元年二月，诏曰：“自前朝廷除官，铨司选授，当其用阙，皆禀旧规。近闻所得官人，或他事阻留，或染疾淹驻，始赴任者既过月限，後之官者遂失期程，以至相沿，渐成非次。是致新官参谢欲上，旧官考秩未终，待满替移，动逾时月，凋残一处，新旧二官，在迎送以为劳，必公私之失绪。今後应诸道州府录事参军、判司、县令、主簿等，宜令本州府，以到任月日，旋具申奏及报吏部，此後中书及铨司，以到任月日用阙，永为定制。”
                                                 【一九八五至一九八六页】
                           
    其年十月，诏曰：“选部公事，比置三铨，所有员阙选人，分在三处，每至注拟之际，资¤难得相当。况今年选人不多，宜令三铨公事，并为一处，委本司长官通判，同商量可否施行。今当开泰之期，宜轸单平之¤，自今後合格选人，历任无违碍者，并仰吏部南曹判成，如文解差错，不合式样，罪在发解官吏。”永乐大典卷一万六千七百八十三。
                                                           【一九八六页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百四十九

    志十一
      职官志
                                                           【一九八九页】
                              
    夫官非位无以分贵贱，位非品无以定高卑，是以历代史官，咸有所纪，皆穷源而讨本，期与世以作程。迨乎唐祚方隆，方隆，原本作“方降”，今据职官分纪改正。（影库本粘签）玄宗在宥，采累朝之故事，考¤职之遐源，申命才臣，著成六典，其勋阶之等级，品秩之重轻，则已备载于其中矣。故今之所撰，不敢相沿，祖述五代之命官，以踵百王之垂范，或厘革升降，则谨而志之，俾後之为天官卿者，得以观焉。★案：薛史职官志，本唐六典而纪其厘革，故载同光、天成之改制，皆称後唐，所以别于六典也。
                                                           【一九八九页】
                            
    梁开平三年三月，诏升尚书令为正一品。按唐六典，尚书令正二品〔一〕，是时以将授赵州王熔此官，故升之。
                                                 【一九八九至一九九０页】
                            
    後唐天成四年八月，诏曰：“朝廷每有将相恩命，准往例，诸道节度使带平章事、兼侍中、中书令，并列衔于¤牒後，侧书『使』字。今两浙节度使钱¤是元帅、尚父，与使相名殊，承前列衔，久未改正。湖南节度使马殷，先兼中书令之时，理宜齿于相位，今守太师、尚书令，是南省官资，不合列署¤尾。今後每署将相¤牒，宜落下钱¤、马殷官位，仍永为常式。”
                                                           【一九九０页】
                            
    梁开平二年四月，改左右丞为左右司侍郎，避庙讳也。至後唐同光元年十月，复旧为左右丞。
                                                           【一九九０页】
                            
    後唐长兴元年九月，诏曰：“台辖之司，官资并设，左右貂素来相类，左右揆左右揆，原本作“右拨”，今从五代会要改正。（影库本粘签）不至相悬，以此比方，岂宜分别。自此宜升尚书右丞官品，与左丞并为正四品。”
        右都省
                                                           【一九九０页】
                            
    後唐长兴四年九月，¤：“冯¤有经邦之茂业，宜进位于公台，但缘平章事字犯其父名不欲斥其家讳，可改同平章事为同中书门下二品。”後至周显德中，枢密使吴廷祚亦加同中书门下二品，避其讳也。
                                                           【一九九０页】
                            
    晋天福五年二月，¤：“以门下侍郎、中书侍郎¤为清望正三品。”
                                                           【一九九一页】
                            
    晋天福五年九月，诏曰：“六典云：中书舍人掌侍奉进奏参议表章，凡诏旨制¤、玺书策命，皆按故事起草进画，既下，则署而行之。其禁有四：一曰漏泄，二曰稽缓，三曰违失，四曰忘误，案：册府元龟作“失误”，考五代会要、职官分纪俱作“忘”，今仍其旧。（旧五代史考异）所以重王命也。古昔已来，典实斯在，爰从近代，别创新名。今运属兴王，事从师古，俾仍旧贯，以耀前规。其翰林学士院公事，宜并归中书舍人。”
                                                           【一九九一页】
                            
    七年五月，中书门下上言：“有司检寻长兴四年八月二十一日¤：准官品令，侍中、中书令正三品，按会要，大历二年十一月升为正二品；左右常侍从三品，按会要，广德二年五月升为正三品；门下中书侍郎正四品，大历二年十一月升为正三品；谏议大夫正五品，按续会要，会昌二年十二月升为正四品，以备中书门下四品之阙〔二〕；御史大夫从三品，会昌二年十二月升为正三品；御史中丞正五品，亦与大夫同时升为正四品。”¤：“宜各准元¤处分，仍添入令文，永为定制。”又诏：“门下侍郎，班在常侍之下，俸禄同常侍。”
                                                           【一九九一页】
                            
    周显德五年六月，¤：“谏议大夫宜依旧正五品上，仍班位在给事中之下。”按唐典，谏议大夫四员，正五品上，皆隶门下省，班在给事中之下。至会昌二年十一月，中书门下奏，升为正四品下，仍分为左右，以备两省四品之阙，故其班亦升在给事中之上。近朝自谏议大夫拜给事中者，官虽序迁，位则降等，至是以其迁次不伦〔三〕，故改正焉。
        右两省
                                                 【一九九一至一九九二页】
                              
    後唐清泰二年十一月，制：“以前同州节度使、检校太尉、同平章事冯道为守司空。”时议者曰：“自隋、唐以来，三公无职事，自非亲王不恒置，自非亲王不恒置，据职官分纪云：亲王加三公三师，多兼官使。是单置者，即亲王亦不能得其宠任也。今附识于此。（影库本粘签）於宰臣为加官，无单置者。”道在相位时带司空，及罢镇，未命官，议者不练故事，率意行之。及制出，言议纷然，或云便可综中书门下事，或云须册拜开府。及就列，无故事，乃不就朝堂¤班，台官两省官入就列，方入，宰臣退，踵後先退。刘¤又以罢相为仆射，出入就列，一与冯道同，议者非之。及晋天福中，以李¤为司徒，周广顺初，以窦贞固为司徒，苏禹¤为司空，遂以为例，议者不复有云。
        右三公
                                                           【一九九二页】
                            
    後唐天成元年夏六月，以李琪为御史大夫，自後不复除。
                                                           【一九九二页】
                            
    其年冬十一月丙子，诸道进奏官上言：“今月四日，中丞上事，臣等礼合至台，比期不越前规，依旧传语，忽蒙处分通出，寻则再取指挥，要明审的。又蒙问：大夫相公上事日如何？臣等诉云：大夫曾为宰相，进奏官伏事中书，事体之间，实为旧吏。若以别官除授，合云传语劳来，又坚令通出。臣等出身藩府，不会朝仪，拒命则恐有奏闻，遵¤则全隳则例，伏恐此後到台参贺，仪则不定者。”诏曰：“御史台是大朝执宪之司，乃四海绳违之地，凡居中外，皆待整齐〔四〕，藩侯尚展于公参，邸吏邸吏，原本作“邸员”，今考五代会要、册府元龟俱作“吏”，今改正。（影库本粘签）岂宜于抗礼。遽观论列，可验侮轻，但以丧乱孔多，纪纲隳紊，霜威扫地，风宪销声。今则景运惟新，皇图重正，稍加提举，渐止浇讹。宜令御史台，凡关旧例，并须举行，如不¤承，当行朝典。”时卢文纪初拜中丞，领事於御史府，诸道进奏官来贺，文纪曰：“事例如何？”台吏乔德威等言：“朝廷在长安日，进奏官见大夫中丞，如胥吏见长官之礼。及梁氏将革命，本朝微弱，诸藩强据，人主大臣姑息邸吏，时中丞上事，邸吏虽至，皆於客次传语，竟不相见。自经兵乱，便以为常。”★以为常，原本脱“为”字，今从职官分纪增入。（影库本粘签）文纪令台吏谕以旧仪相见，据案端简，通名赞拜。邸吏辈既出，怒不自胜，相率于合门求见，腾口喧诉。明宗谓赵凤曰：“进奏官比外何官？”凤对曰：“府县发递祗候之流也。”明宗曰：“乃吏役耳，安得慢吾法官。”乃下此诏。
                                                 【一九九二至一九九三页】
                            
    晋天福五年二月，以御史中丞为清望正四品。按唐典，御史中丞正五品上，今始升之。
                                                           【一九九三页】
                            
    三年三月壬戌〔五〕，御史台奏：“按六典，侍御史掌纠举百僚，推鞫狱讼，居上者判台，知公廨杂事，次知西推、赃赎、三司受事，次知东推、理匦。”¤宜依旧制。遂以驾部员外郎兼侍御史知杂事刘¤为河南少尹〔六〕，自是无省郎知杂者。
                                                           【一九九四页】
                            
    开运二年八月，¤：“御史台准前朝故事，以郎中、员外郎一人兼侍御史知杂事，近年停罢，独委年深御史知杂。振举之间，纪纲未峻，宜遵旧事，庶¤通规。宜¤于郎署中选清慎强干者，兼侍御史知杂事。”
        右御史台
                                                           【一九九四页】
                            
    昔唐朝择中官一人为枢密使，以出纳帝命。案职官分纪：唐枢密使与两军中尉谓之“四贵”，天佑元年废。项安世家说：唐於政事堂後列五房，有枢密房，以主曹务。则枢密之任，宰相主之，未始他付，其後宠任宦人，始以枢密归之内侍〔七〕。至梁开平元年五月，改枢密院为崇政院，始命敬翔为院使，仍置判官一人，自後改置副使一人。二年十一月，置崇政院直学士二员，选有政术文学者为之，其後又改为直崇政院。案：原本作“直崇文院”，今从五代会要改正。
                                                           【一九九四页】
                            
    後唐同光元年十月，崇政院依旧为枢密院，命宰臣郭崇韬兼枢密使，亦置直院一人。案：五代会要作亦置院使一人。石林燕语作改为枢密院直学士〔八〕。
                                                           【一九九四页】
                            
    晋天福四年四月，以枢密副使张从恩为宣徽使，权废枢密院故也。先是，晋祖以宰臣桑维翰兼枢密使，恳求免职，只在中书，遂以宣徽使刘处让代之，每有奏议，多不称旨。其後处让丁忧，乃以枢密印付中书门下，故有是厘改也。
                                                           【一九九五页】
                            
    开运元年六月，¤依旧置枢密院，以宰臣桑维翰兼枢密使，从中书门下奏请也。
                                                           【一九九五页】
                            
    周显德六年六月，命司徒平章事范质、礼部尚书平章事王溥并参知枢密院事。
                                                           【一九九五页】
                            
    梁开平元年四月，始置建昌院，以博王友文判院事，以太祖在藩时，四镇所管兵车赋税、诸色课利，按旧簿籍而主之。其年五月，中书门下奏请以判建昌院事为建昌宫使，仍以东京太祖潜龙旧宅为宫也。二年二月，以侍中案：原本有阙文，据五代会要，以侍中韩建判建昌宫事。判建昌宫事。至十月，以尚书兵部侍郎李皎为建昌宫副使。三年九月，以门下侍郎平章事薛贻矩兼延资库使，判建昌宫事〔九〕。至四年十二月，以李振为建昌宫副使。乾化二年五月，以门下侍郎平章事于兢兼延资库使，判建昌宫事。其年六月，废建昌宫，以河南尹魏王张宗¤为国计使，凡天下金谷兵戎旧隶建昌宫者悉主之。至後唐同光四年二月，以吏部尚书李琪为国计使。自後废其名额不置。
                                                           【一九九五页】
                            
    後唐同光元年十一月，以左监门¤将军、判内侍省李绍宏兼内勾，凡天下钱谷簿书，悉委裁遣。自是州县供帐烦费，议者非之。又内勾之名，人以为不祥之言。二年正月，¤盐铁、度支、户部三司，凡关钱物，并委租庸使管辖，踵梁之旧制也。天成元年四月，诏废租庸院，依旧为盐铁、户部、度支三司，委宰臣一人专判。长兴元年八月，以许州节度使张延朗行工部尚书，充三司使，班在宣徽使之下。三司置使，自延朗始也。唐朝已来，户部、度支掌泉货，盐铁时置使名，户部、度支则尚书省本司郎中、侍郎判其事。天宝中，杨慎矜、王¤、杨国忠继以聚货之术，媚上受宠，然皆守户部、度支本官，别带使额，亦无所改作。下及刘晏、第五琦亦如旧制。自後亦以宰臣各判一司，不置使额。乾符後，天下兵兴，随处置租庸使以主调发，兵罢则停。梁时乃置租庸使，专天下泉货。庄宗中兴，秉政者不闲典故，踵梁朝故事，复置租庸使，以魏博故吏孔谦专使务。敛怨於下，¤丧王室者，实租庸之弊故也。洎明宗嗣位，思革其弊，未及下车，乃诏削除使名，但命重臣一人判其事，曰判三司。至是，延朗自许州入再掌国计，白於枢密使，请置三司名。宣下中书议其事。宰臣以旧制覆奏，授延朗特进、行工部尚书，充诸道盐铁、转运等使，兼判户部、度支事，从旧制也。明宗不从，竟以三司使为名焉。
                                                 【一九九五至一九九六页】
                            
    梁开平三年正月，改思政殿为金銮殿，至乾化元年五月，置大学士一员，始命崇政院使敬翔为之。前朝因金峦坡以为门名，与翰林院相接，故为学士者称“金峦”焉。“金峦”，通监作“鸾”，今考五代会要作“峦”，与薛史同，已於梁书敬翔传加案声明。（影库本粘签）梁氏因之以为殿名，仍改“峦”为“銮”，从美名也。大学士与三馆大学士同。★案青箱杂记：梁祖都汴，庶事草创，贞明中，始於今右长庆门东北，创小屋数十间为三馆，湫隘尤甚。又周庐徼道，咸出其间，¤士驺卒，朝夕喧杂，每受诏撰述，皆移他所。（旧五代史考异）
                                                 【一九九六至一九九七页】
                            
    後唐天成元年五月，¤翰林学士、尚书户部侍郎、知制诰冯道，翰林学士、中书舍人赵凤，俱以本官充端明殿学士，非旧号也。时明宗登位，每四方书奏，多令枢密使安重诲读之，不晓文义，於是孔循献议，始置端明殿学士之名，命道等为之。二年正月，¤：“端明殿学士宜令班在翰林学士上，今後如有转改，仍只於翰林学士内选任。”初置端明殿学士，名目如三馆之例，职在官下。赵凤转侍郎，遣人讽任圜移职在官上，至今为例。案职官分纪〔一０〕：晋天福五年，废端明殿学士，开运元年，桑维翰为枢密使，复奏置学士。
                                                           【一九九七页】
                           
    同光元年四月，置护銮书制学士，以尚书仓部员外郎赵凤为之。时庄宗初建号，故特立此名，非故事也。八月〔一一〕，赐翰林学士承旨、户部尚书卢质论思匡佐功臣，亦非常例也。
                                                           【一九九七页】
                           
    天成三年八月，¤：“掌纶之任，擢才以居，或自初命而升，或自显秩而授，盖重厥职，靡系其官，虽事分皆同，而行缀或异，诚由往日未有定规，议官位则上下不恒，论职次则後先未当，宜行显命，以正近班。今後翰林学士入院，并以先後为定，惟承旨一员，出自朕意，不计官资先後，在学士之上，仍编入翰林志。”其年十一月〔一二〕，¤：“新除翰林学士张昭远，早践纶闱，久司史笔，曾居宪府，累陟贰卿，今既擢在禁林，所宜别宣班序，其立位宜次崔¤。”案宋史张昭传：晋天福二年，宰相桑维翰荐昭为翰林学士。内署故事，以先後入为次，不系官序，特诏昭立位次承旨崔¤。据宋史则此¤当在晋天福中，薛史系於唐天成三年後，疑原本有脱误。（旧五代史考异）
                                                 【一九九七至一九九八页】
                           
    晋开运元年六月，¤：“翰林学士与中书舍人，旧分为两制〔一三〕，各置六员，偶自近年，权停内署，况司诏命，必在深严，将使从宜，¤仍旧贯，宜复置翰林学士院。”
                                                           【一九九八页】
                           
    周显德五年十一月，诏曰：“翰林学士职系禁庭，地居亲近，与班行而既异，在朝请以宜殊。起今後当直下直学士，并宜令逐日起居，其当直学士，仍赴晚朝。”旧制，翰林院学士与常参官五日一度起居，时世宗欲令朝夕谒见，访以时事，故有是诏。
        右内职
                                                           【一九九八页】
                              
    後唐天成三年五月，诏曰：“开府仪同三司，阶之极；太师，官之极；封王，爵之极；上柱国，勋之极。勋之极，原本作“焘之极”，今据职官分纪改正。（影库本粘签）近代已来，文臣官阶稍高，便授柱国，岁月未深，便转上柱国；武资不计何人，初官便授上柱国。官爵非无次第，阶勋备有等差，宜自此时，重修旧制。今後凡是加勋，先自武骑尉，经十二转方授上柱国，永作成规，不令¤越。”虽有是命，竟不革前例。
        右勋格
                                                 【一九九八至一九九九页】
                              
    後唐清泰二年秋九月庚申，尚书考功上言：“今年五月，翰林学士程逊所上封事内，请自宰相百执事、外镇节度使、刺史，应系公事官，逐年书考，较其优劣。遂检寻唐书、六典、会要考课，令书考第。”从之。时议者曰：“考绩之法，唐尧、三代旧制。西汉以刺史六条察郡守，五曹尚书综庶绩，法尤精察，吏有检绳。汉末乱离，旧章弛废。魏武於军中权制品第，议吏清浊，用人按吏，顿爽前规。隋、唐已来，始著於令。汉代郡守，入为三公，魏、晋之後，政在中书，左右仆射知政事，午前视禁中，午後视省中，三台百职，无不统摄。以是论之，宰辅凭何较考。自天宝末，权置使务已後，庶事因循，尚书诸司，渐致有名无实，废坠已久，未知凭何督责。”程逊所上，亦未详本源，其时所司虽有举明，大都诸官亦无考较之事。
        右较考
                                                           【一九九九页】
                            
    梁开平元年四月，诏：“开封府司录参军及六曹掾属，宜各置一员，两畿赤县，置令、簿、尉各一员。”二年十月，省诸道州府六曹掾属，只留户曹一员，通判六曹。
                                                           【一九九九页】
                            
    後唐同光元年十一月，中书门下奏：“诸寺监各请只置大卿监、祭酒、司业各一员，博士两员，其余官属并请权停。惟太常寺事关大礼，大理寺事关刑法，除太常博士外，许更置丞一员。其王府及东宫官属〔一四〕、司天五官正、奉御之类，凡不急司存，并请未议除授。其诸司郎中、员外郎，应有双曹处，且署一员，左右散骑常侍、谏议大夫、给事中、起居郎、起居舍人〔一五〕、补阙、拾遗，各置一半。各置一半，原本作“各贳一半”，今从五代会要改正。（影库本粘签）三院侍御史仍委御史中丞条理申奏，即日停罢。朝官仍各录名氏，具罢任月日，留在中书，候见任官满二十五个月，并据资品¤与除官。”从之。
                                                           【二０００页】
                            
    周显德五年十二月，诏：“两京五府少尹、司录参军，先各置两员，起今後只置一员，六曹判司内只置户曹、法曹各一员，其余及诸州支使、两蕃判官并省。”
        右增减
                                                           【二０００页】
                           
    梁开平元年五月，改御食使为司膳使，小马坊使为天骥使，文思院使为乾文院使，同和院使为仪鸾院使。其年又改城门郎为门局郎，避庙讳也。唐同光元年十一月，依旧为城门郎。
                                                           【二０００页】
                           
    後唐天成元年十一月，诏曰：“雄武军节度使官衔内，宜兼押蕃落使。”案职官分纪：长兴元年，分飞龙院为左右院，以小马坊为右飞龙院。二年七月，诏曰：“顷因本朝亲王遥领方镇〔一六〕，其在镇者，遂云副大使知节度事，但年代已深，相沿未改。今天下侯伯并正节旄，惟东、西两川未落『副大使』字，宜令今後只言节度使。”
                                                 【二０００至二００一页】
                           
    晋天福五年四月丙午，诏曰：“承旨者，承时君之旨，非近侍重臣，无以¤朕命、宣予言。是以大朝会宰臣承旨，草制诏学士承旨，若无区别，何表等威。除翰林承旨外，殿前承旨宜改为殿直，密院承旨宜改为承宣，御史台、三司、合门、客省所有承旨，并令别定其名。”
                                                           【二００一页】
                           
    周广顺二年十二月，诏改左右威¤复为屯¤，避御名也。
        右改制
                                                           【二００一页】
                           
    後唐同光二年三月，中书门下奏：“纠辖之任，时谓外台，宰字之官，宰字之官，原本作“宰宁”，今据五代会要改正。（影库本粘签）古称列爵，如非朝命，是废国章。近日诸道多是各列官衔，便指州县，请朝廷之正授，树藩镇之私恩，颇乱规程，宜加条制。自今後大镇节度使，管三州已上者，每年许奏管内官三人；如管三州以下者，许奏管内官二人。仍须有课绩尤异，方得上闻。若止於检慎无瑕，科徵及限，是守常道，只得书考旌嘉，不得特有荐奏。其防御使每年只许奏一人，若无尤异，不得奏荐。刺史无奏荐之例，不得辄乱规程。”其年八月，中书奏：“伪庭之时，诸藩参佐，皆从除授。自今後诸道除节度副使、两使判官除授外，其余职员并诸州军事判官，各任本处奏辟〔一七〕，其军事判官仍不在奏官之限。所冀招延之礼，皆合于前规；简辟之间，无闻於滥举。”从之。
                                                 【二００一至二００二页】
                           
    长兴二年十一月，诏曰：“阙员有限，人数常多，须以高低，定其等级。起今後两使判官罢任後，宜一年外与比拟；书记、支使、防御团练判官等，二年外与比拟〔一八〕；推巡、防御团练推官、军事判官等，并三年後与比拟。仍每遇除授，量与改转官资，或阶勋，或职资。其有殊常勤绩者，别议优升。若有文学知术超迈¤伦，或为¤所称，或良知迥举、察验的实者，不拘年月之限。”
                                                           【二００二页】
                           
    清泰二年八月，中书门下上言：“前大卿监〔一九〕、五品升朝官、西班将军，皆在任许满二十五月，如冲替已经二十月，即别任用。少卿监，旧例三任四任方入大卿监，五品三任四任方入少卿监，今後并只三任，逐任须月限满无殿责者，便入此官。西班将军，罢任一年许求官，旧例三任四任方入大将军，今只以三任为限，三任大将军方入上将军，并须逐任满月限〔二０〕，无殿责，或曾任金吾将军〔二一〕、街使、藩镇刺史，特¤并不拘此例。诸道除两使判官外，书记已下任自辟请。应朝官除外任，罢任後一年方许陈乞。诸道宾席未曾升朝者，若官兼三院御史，即除中下县令；兼大夫、中丞、秘书少监、郎中、员外郎与清资。初任升朝官，检校官至尚书、常侍、秘书监、庶子，升朝便与少卿监。诸州防御、团练判、推官，并请本州辟请〔二二〕，中书不更除授。应出选门官带三院御史供奉里行及省衔，罢任後周年，许陈乞。诸州别驾，不除令录，仍守本官月限，得替後一年，许陈乞。长史、司马，因摄奏正，未有官者送名。”从之。
                                                 【二００二至二００三页】
                           
    三年五月乙未，诏曰：“近以内外臣僚，出入迭处，稍均劳逸，免滞转迁，应两司判官、畿赤令，取郎中、员外、补阙、拾遗、三丞、五博，少列宫僚，选择擢任，一则俾藩方侯伯，别耀宾阶；次则致朝列人臣，备谙时政。今後或有满阙，便宜依此施行。”
                                                           【二００三页】
                           
    周广顺元年夏五月辛巳，诏：“朝廷设爵命官，求贤取士，或以资¤进，或以科级升。至有白首穷经，方谐一第；半生守选，始遂一官。是以国无幸民，士不滥进。近年州郡奏荐，多无出身、前官，或因权势书题，或是衷私请托，既难阻意，便授真恩。遂使躁求侥幸之徒，争游捷径；辛苦孤寒之士，尽泣穷途。将期激浊扬清，所宜循名责实。今後州府不得奏荐无前官及无出身人，如有奇才异行，越¤超¤，亦许具名以闻，便可随表赴阙，当令有司考试，朕亦亲自披详，断其否臧，俾之升黜，庶使人不谬举，野无遗才。”
                                                           【二００三页】
                           
    显德二年六月，诏：“两京诸道州府留守判官〔二三〕、两使判官、少尹、防御团练军事判官，今後并不得奏荐；其防御团练、刺史州各置推官一员。”
        右厘革
                                                 【二００三至二００四页】
                            (续)
    晋天福三年十一月，起居郎殷鹏上言：“窃闻司封格式，内外文武臣僚才升朝籍者，无父母便与追封赠，父母在即未¤未封。以臣所见，诚为不可。此则轻生者而重死者，弃今人而录故人，其荣有何？其理安在？又云，父母在，品秩及格者，即以封其母，不加其父，便加邑号，兼曰太君。遂令妻则旁若无夫，子则上若无父，岂有父则贱而母则贵，夫则卑而妻则尊？若谓其父未合加恩，安得其母受赐；若谓以子便合贵，曷得其父不先封？先封，原本脱“封”字，今从五代会要增入。（影库本粘签）伏以父尊母卑，天地之道，尊无二上，国家同体。今授封父无爵，名教不顺，莫大於兹。臣伏乞自今後文武臣僚，父母在，其父母已有官爵者，即¤进资品以及格式，或不任禄仕，即可授以致仕或同正官，所贵得以¤封妻室。即父母俱荣，孝子无不逮之感；闺门交映，圣君覃庆赏之恩。噫！荷陛下孝治之风，受陛下荣亲之禄者，静而屈指，不过数人。陛下得以特议举行，编为令式，劝天下之为善，令域中之望风，自然见前代之阙文，成我朝之盛典。况唐长兴元年德音内一节，『应在朝中外臣僚，父母在，并与加恩。』司封不行明制，坚执前文；傥布新恩，兼合旧¤，庶使事君事父，恒遵一体之规；为子为臣，不失两全之义。臣又闻司封令式，内外臣僚官阶及五品已上者，即与封妻¤子，固不分於清浊，但只言其品秩。且谏议大夫、给事中、中书舍人，并是五品，赞善大夫、洗马、中允、奉御等，亦是五品。若论朝廷之委任，宰臣之拟论，出入之阶资，中外之瞻望，则天壤相悬矣。及其¤封，乃为一贯，相沿至此，甚非。而况北省为陛下侍从之臣，南宫掌陛下经纶之务，宪台执陛下纪纲之司，首冠¤僚，总为三署，当职尤重，责望非轻。此则清列十年，不遂显荣之愿；彼则杂
                                                 【二００四至二００五页】
                           
班两任，便承封¤之恩。事不均平，理宜改革。伏乞自今後应诸官及五品已上者，即依旧制施行，应三署清望官及六品已上，便与封¤。清浊既异，品秩宜升，仍下所司，议为恒式。”从之。
                                                           【二００五页】
                           
    汉乾佑元年七月，诏：“尚书省集议，内外臣僚，父在，母承子¤，¤封追封，合加『太』字否？以闻。”尚书省奏议曰：“今详前後¤条，凡母皆加『太』字，存殁并同。此即是父殁母存，即¤封进封内加『太』字，母殁追封，亦加『太』字，故云存殁并同。若是父在，据¤格无载为母加『太』字处。若以近¤，因子贵与父命官，父自有官，即妻从夫品，夫品，原本作“夫石”，今从五代会要改正。（影库本粘签）可以封妻，父在不合以其子加母『太』字。若虽有因子之官，其品尚卑，未得¤妻，亦不合用子¤之限。”从之。
                                                           【二００五页】
                           
    周显德六年冬十二月壬辰，尚书兵部上言：“本司荫补千牛、进马，案：原本作“进贝”，考职官分纪有太子进马，“贝”字系传写之讹，今改正。（旧五代史考异）在汉乾佑中散失¤文，自来只准晋编¤及堂帖施行。伏缘前後不同，请别降¤命。”诏曰：“今後应荫补子孙，宜令逐品许补一人，直候转品，方得更补，不得於本品内重叠收补。如是所补人有身故、除名、落藩、废疾及应举及第内，只许於本品内再补一人。太子进马、太子千牛，不用收补。詹事依祭酒例施行。兵部尚书、侍郎，旧例不许收补，宜许收补。致仕官历任中曾任在朝文班三品、武班二品及丞郎给舍已上，★给舍，原本作“绐含”，考职官分纪，唐人称给事中为“给舍”，今改正。（影库本粘签）金吾大将军、节度、防御、团练、留後者，方得补¤。皇¤人，★案石林燕语，五代大臣有累事数朝者，其前朝所得¤泽，及改事新朝，谓之“皇¤”，今附识于此。（影库本粘签）    案：五代大臣有改事新朝，所得¤泽尚可推恩及下者，盖一时相沿之陋习也，谨附识于此。（影库本粘签）其祖、父曾授著皇朝官秩，方得收补。应合收补人，须是本官亲子孙年貌合格，别无渝滥，方许施行。余从旧例处分。”
        右封¤
                                                 【二００五至二００六页】
                           
    梁开平四年四月，¤：“诸州镇使，官秩无高卑，并在县令之下。”其年九月，诏曰：“魏博管内刺史，比来州务，并委督邮，遂使曹官擅其威权，州牧同於闲冗，俾循通制，宜塞异端，并宜依河南诸州例，刺史得以专达。”时议者曰：“唐朝宪宗时，乌重胤为沧州节度使，尝以河朔十六年能抗拒朝命者，以夺刺史权与县令职而自作威福耳。若二千石各得其柄，又有镇兵，虽安、史挟奸，岂能据一墉而叛哉！遂奏以所管德、棣、景三州，各还刺史职分，州兵并隶收管。是後虽幽、镇、魏三道，以河北旧风，自相传袭，唯沧州一道，独¤命受代，自重胤制置使然也。则梁氏之更张，正合其事矣。”
                                                 【二００六至二００七页】
                           
    後唐长兴二年闰五月〔二四〕，诏曰：“要道才行，则千岐共贯；宏纲一举，则万目毕张。前王之法制罔殊，百代之科条悉在，无烦改作，各有定规，守程式者心逸日休，率胸臆者心劳日拙。天垂万象，星辰之分野靡差；地载¤伦，岳渎之方隅不易。傥各司其局，则皆尽其心。且律令、格式、六典，凡关庶政，互有区分，久不举行，遂至隳紊。宜准旧制，令百司各於其间录出本局公事，巨细一一抄写，不得漏落纤毫，集成卷轴，仍粉壁粉壁，原本作“糊壁”，今从册府元龟改正。（影库本粘签）书在公厅。若未有廨署者，文书委官司主掌，仍每有新授官到，令自写录一本披寻。或因顾问之时，应对须知次第，无容旷阙。每在执行，使庶僚则守法奉公，宰臣则提纲振领，必当彝伦攸¤。所谓至道不繁，何必期年，然後报政。宜令御史台遍加告谕催促，限两月内钞录及粉壁书写须毕，其间或有未可便行，及曾厘革事件，委逐司旋申中书门下，当更参酌，奏覆施行。”其年八月，¤：“今後大理寺官员，宜同台省官例升进，其法直官，比礼直官任使。”
                                                           【二００七页】
                           
    应顺元年春三月戊午，宗正上言：“故事，诸陵有令、丞各一员，近令、丞不俱置，便委本县令兼之。缘河南、洛阳是京邑，恐兼令、丞不便。”诏特置陵台令、丞各一员。
        右杂录永乐大典卷三千七百九十五。
                                                 【二００七至二００八页】
                                 (续)
@
#篇名:旧五代史
#类型:史;北宋
#时代:6

          《旧五代史》卷:一百五十

    志十二
      郡县志
                                                           【二０一一页】
                              
        案：郡县志序，永乐大典原阙。
                                                           【二０一一页】
                            
    河南道西京河南府    滑州    许州    陕州    青州    兖州    宋州    陈州曹州    亳州郑州    汝州    单州    济州    滨州    密州    颍州    濮州    蔡州
                                                           【二０一一页】
                            
    关西道雍州京兆府    同州    华州    耀州    乾州    陇州    泾州    原州¤州    威州衍州    武州    良州    府州    雄州    警州
                                                           【二０一一页】
                            
    河东道¤州太原府    潞州    泽州    晋州    新州    武州    云州    应州绛州    慈州隰州    辽州    沁州    解州    胜州    河中府
                                                           【二０一一页】
                            
    河北道魏州大名府  镇州真定府    沧州    景州    德州    邢州    磁州    澶州    贝州相州    泰州    雄州    幽州    新城县〔一〕    定州    博州    莫州    深州瑞州    静安军
                                                           【二０一二页】
                            
    剑南道蜀州    汉州    彭州
                                                           【二０一二页】
                            
    江南道黔州    处州    温州    婺州    湖州    秀州    全州    杭州    福州
   台州    明州虔州    苏州    邵州    郴州    建州    道州    鄂州    潭州
                                                           【二０一二页】
                            
    淮南道安州    庐州    楚州    寿州    天长县
                                                           【二０一二页】
                            
    山南道襄州    邓州    唐州    复州    金州    忠州    万州    夔州    利州
   阆州    果州朗州    集州    凤州    唐州    商州    随州    合州    雄胜军
                                                           【二０一二页】
                            
    陇右道秦州    成州    洮州
                                                           【二０一二页】
                           
    岭南道邕州    恩州    溥州    思唐州    潘州    桂州    案：以上见永乐大典卷一万七千三百八十二。考薛史诸志之体，郡县志当是以开元十道图为本，惟载五代之改制，其仍唐旧制者则阙焉。永乐大典载薛史原文，疑有删节，今仍录於卷首，以存其旧。
                                                           【二０一二页】
                           
    梁开平元年，梁祖初开国，升汴州为开封府，建名东京，元管开封、浚仪、陈留、雍丘、封丘、尉氏六县，至是割滑州之酸枣、长垣，郑州之中牟、阳武〔二〕，宋州之襄邑，曹州之戴邑，案欧阳史职方考：开平元年，割曹州之考城，更曰戴邑，隶开封，此只云曹州之戴邑，未见分晰。（旧五代史考异）许州之扶沟、鄢陵，陈州之太康九县隶焉。後唐复降为汴州，以宣武军为额，其阳武、长垣、扶沟、考城等四县仍且隶汴州，其余五县¤还本部。晋天福中，复升为东京，复以前五县隶之，汉、周并因之。单州本单父县，梁为辉州，後唐同光二年，复旧，隶宋州，周广顺中，割隶曹州。★案：以上二条见太平御览，其余郡县阙略不全。今考薛史诸志多本五代会要，谨采五代会要附载于後。
                                                 【二０一二至二０一三页】
                           
    後唐长兴三年四月，中书门下奏：“据十道图，旧制以王者所都之地为上，本朝都长安，遂以关内道为上。今宗庙宫阙皆在洛阳，请以河南道为上，关内道为二，河东道第三，河北道第四，剑南道第五，江南道第六，淮南道第七，山南道第八，陇右道第九，岭南道第十。”从之。
                                                           【二０一三页】
                            
      河南道
    滑州酸枣县、长垣县梁开平三年二月，割隶汴州。後唐同光二年二月，酸枣县¤隶滑州，长垣县¤改为匡城县〔三〕。晋天福三年十月，酸枣县¤割隶开封府。
                                                           【二０一三页】
                            
    郑州中牟县、阳武县〔四〕梁开平三年二月，割隶汴州。後唐同光二年二月，¤：“中牟县¤隶郑州。”晋天福三年十月，中牟县¤割属开封府。
                                                 【二０一三至二０一四页】
                            
    宋州襄邑县梁开平三年二月，割隶汴州。後唐同光二年，¤隶宋州。晋天福三年十月，复割隶开封府。
                                                           【二０一四页】
                            
    曹州戴邑县梁开平三年二月，割隶汴州〔五〕。後唐同光二年二月，复为考城县。
                                                           【二０一四页】
                            
    许州扶沟县、鄢陵县〔六〕梁开平三年二月，割隶汴州。後唐同光二年二月，鄢陵县¤隶许州。天成元年九月，扶沟县¤隶许州。晋天福三年十月，并割属开封府。
                                                           【二０一四页】
                            
    陈州太康县梁开平三年二月，割隶汴州。後唐同光二年二月，复隶陈州。晋天福三年十月，¤属开封府。
                                                           【二０一四页】
                            
    单州楚丘县梁开平四年四月，割隶宋州。砀山县後唐同光二年二月，敕：“砀山县，伪梁创为辉州，并单州後，理所于辉州〔七〕。今宜¤属单州，其辉州依旧为砀山县。”
                                                           【二０一四页】
                            
    汝州叶县、襄城县後唐同光二年十二月，租庸使奏：“二县原属汝州，今隶许州，伏缘最邻京畿，户口全少，伏乞¤割隶汝州〔八〕。”从之。临汝县周显德三年三月废。
                                                           【二０一四页】
                            
    密州辅唐县梁开平二年八月〔九〕，改为安丘县。後唐同光元年十月，复为辅唐县。晋天福七年七月，改为胶西县，避国讳也。
                                                           【二０一四页】
                           
    济州周广顺二年九月，以郓州钜野升为州。其地望为上，割兖州任城、中都，单州金乡等县隶之。至其年十二月，又割郓州郓城县隶之，中都县¤隶郓州。
                                                           【二０一四页】
                           
    滨州周显德三年六月，制：“以赡国军升为州。其地望为上，直属京，割棣州渤海、蒲台两县隶之。”
                                                 【二０一四至二０一五页】
                            
      关内道
    京兆府奉先县梁开平三年二月，割隶同州。後唐同光三年二月，¤隶京兆府。武功县、好¤县後唐长兴元年五月，¤：“并临等四乡¤隶京兆府〔一０〕。”渭南县周显德三年四月，割属华州。同官县梁开平三年三月，割隶同州〔一一〕。後唐同光三年七月，割隶耀州。美原县後唐同光三年七月，割隶耀州。
                                                           【二０一五页】
                            
    华州洛南县〔一二〕後唐同光三年六月，河中府奏：“韩城、合阳、澄城县，伪梁割属当府，其澄城县今请¤属同州〔一三〕，韩城、合阳县且属当府。”从之。天成元年七月，¤：“韩城、合阳二县¤割隶同州。”
                                                           【二０一五页】
                            
    陇州¤阳县、¤源县〔一四〕、吴山县後唐长兴元年五月，依旧割隶陇州。
                                                           【二０一五页】
                            
    泾州平凉县後唐清泰三年正月，泾州奏：“平凉县，自吐蕃陷渭州，权于平凉县为渭州理所，遂罢平凉县。又有安国、耀武两镇兼属平凉，其赋租节目，并无县管。今¤置平凉县，管安国、耀武两镇人户〔一五〕。”从之。临泾县後唐清泰三年二月，原州刺史翟建奏：“本州自陷吐蕃，权于临泾县为理所。临泾元属泾州，刺史只管捕盗，其人户即泾州管县。既无属县，刺举何施，伏乞割临泾属当州〔一六〕。”从之。
                                                           【二０一五页】
                            
    ¤州¤城县梁开平三年四月，改为昭化县。後唐同光元年十月，复为¤城县。咸宁县周显德三年三月十日废。
                                                           【二０一五页】
                            
    威州晋天福四年五月，¤：“灵州方渠镇宜升为威州，隶灵武，仍割宁州木波、马岭二镇隶之。”周广顺二年三月，改为环州。显德四年九月，降为通远军。
                                                 【二０一五至二０一六页】
                            
    衍州周显德五年六月，废为定平镇，隶¤州。
                                                           【二０一六页】
                            
    武州周显德五年六月，废为潘源县，隶渭州。
                                                           【二０一六页】
                            
      河东道
    绛州梁开平四年四月，割属晋州。後唐同光二年六月，¤割属河中府。
                                                           【二０一六页】
                            
    慈州、隰州後唐同光二年六月，割隶晋州。
                                                           【二０一六页】
                            
    仪州梁开平三年闰八月，¤：“兖州管内已有沂州，其仪州改为辽州。”晋天福五年三月，¤沁州割隶潞州，六年七月，¤沁州¤隶太原。
                                                           【二０一六页】
                            
    解州汉乾佑元年九月，升解县为州，割河中府闻喜、安邑、解三县为属邑。
                                                           【二０一六页】
                            
    河中府稷山县後唐同光二年正月，割隶绛州。
                                                           【二０一六页】
                            
    慈州仵城县、吕香县周显德三年三月降。
                                                           【二０一六页】
                            
      河北道
    镇州後唐同光元年四月，改为北京，至十一月，¤复为成德县。
                                                           【二０一六页】
                            
    幽州北平县後唐长兴三年八月，改为燕平县。
                                                           【二０一七页】
                            
    沧州长芦县、乾符县周显德三年十月，并入清池县。无棣县周显德五年，改为保顺军。弓高县周显德六年二月，并入东光县。
                                                           【二０一七页】
                            
    博州武水县周显德三年十月，并入聊城。
                                                           【二０一七页】
                            
    深州博野县〔一七〕周显德四年五月，割隶定州。
                                                           【二０一七页】
                            
    泽州梁开平元年六月，割隶河阳，四年二月〔一八〕，¤隶潞州。
                                                           【二０一七页】
                            
    德州晋天福五年十一月，移就长河县为理所。
                                                           【二０一七页】
                            
    泰州後唐天成三年三月，升奉化军为泰州，以清苑县为理所〔一九〕，至晋开运二年九月，移就满城县。至周广顺一年二月，废州，其满城割隶易州。
                                                           【二０一七页】
                            
    雄州、霸州周显德六年五月，以瓦桥关为雄州，割容城〔二０〕、归义二县隶之；益津关为霸州，割文安、大成二县隶之：地望并为中州，时初平关南故也。
                                                           【二０一七页】
                            
      剑南道
    蜀州唐兴县梁开平二年八月，改为陶胡县。後唐同光元年十月，复为唐兴县。
                                                           【二０一七页】
                            
    彭州唐昌县梁开平二年八月，改为归化县。後唐同光元年十月，复为唐昌县。
                                                 【二０一七至二０一八页】
                            
      江南道
    杭州临安县梁开平二年正月，改为安国县。
                                                           【二０一八页】
                            
    福州闽清县梁乾化元年十月，移就梅溪场置。
                                                           【二０一八页】
                            
    苏州吴江县梁开平三年闰八月，两浙奏，於吴松江置县〔二一〕。
                                                           【二０一八页】
                            
    明州望海县梁开平三年闰八月，两浙奏置。
                                                           【二０一八页】
                            
    处州松杨县梁开平四年五月，改为长松县。
                                                           【二０一八页】
                            
    秀州晋天福三年十月，两浙钱元¤奏，以杭州嘉兴县置。湘州〔二二〕晋天福四年四月，湖南马希范奏，以湘川县置州，仍置清湘县，¤割灌阳县隶之。
                                                           【二０一八页】
                            
      淮南道
    寿州周显德四年，移于颍州下蔡县，仍以下蔡县为倚郭，以旧寿州为寿春县。盛唐县〔二三〕梁开平二年八月，改为¤山县。後唐同光元年十月，复为盛唐。
                                                           【二０一八页】
                           
      山南道
    复州梁乾化二年十月，割隶荆南。後唐天成二年五月，¤隶襄州。晋天福五年七月，直属京，¤为防御。
                                                 【二０一八至二０一九页】
                           
    果州後唐天成二年五月，隶利州。
                                                           【二０一九页】
                           
    唐州慈丘县周显德三年三月废。
                                                           【二０一九页】
                           
    邓州临湍县汉乾佑元年正月，改为临濑县〔二四〕，避庙讳也。菊潭县、向城县周显德三年三月废。
                                                           【二０一九页】
                           
    商州乾元县〔二五〕汉乾佑二年六月，改为乾佑县，割隶京兆。
                                                           【二０一九页】
                           
    襄州乐乡县周显德六年二月，并入宜城。
                                                           【二０一九页】
                           
      陇右道
    秦州天水县、陇城县後唐长兴三年二月，秦州奏：“见管长道、成纪、清水三县外〔二六〕，有十一镇〔二七〕，徵科并系镇将。今请以归化、恕水〔二八〕、五龙、黄土四镇就归化镇复置旧陇城县〔二九〕，赤砂、染坊、夕阳、南冶、铁务五镇就赤砂镇复置旧天水县。其白石、大泽、良恭三镇割属长道县。”从之。
                                                           【二０一九页】
                           
    成州同谷县、栗亭县後唐清泰三年六月，秦州奏：“阶州元管将利、福津两县〔三０〕，¤无迁镇〔三一〕，成州元管同谷县，余并是镇，便系徵科。今欲取成州西南近便镇分并入同谷县，其东界四镇，别创一县者。州西南有府城、长丰、魏平三镇，其地东至泥阳镇界二十五里，北至黄竹路金砂镇界五十里，南至兴州界三十里，西至白石镇界一百一十里，西南至旧阶州界砂地岭四十五里。其三镇管界并入同谷县〔三二〕，废其镇额。州东界有胜仙、泥阳、金砂、栗亭四镇，东至凤州姜瞻镇界十五里，南至果州界二十里〔三三〕，北至高桥三十五里，西至同谷界三十五里，北至秦州界六十七里，欲并其四镇地于栗亭县。其徵科委县司，捕盗委镇司。”从之。
                                                 【二０一九至二０二０页】
                           
岭南道
    潘州茂名县〔三四〕梁开平元年五月，改为越裳县。至後唐同光元年十月，复为茂名县。
                                                           【二０二０页】
                           
    桂州纯化县梁开平元年五月，改为归化县。後唐同光元年十月，复为纯化县。
                                                           【二０二０页】
                           
    邕州〔三五〕晋天福七年七月，改为诚州，避庙讳。
                                                           【二０二０页】
                           
    溥州晋开运三年三月，升桂州全义县为州，仍改全义县为德昌县，¤割桂州临川、广明、义宁等三县隶之，从湖南马希范奏也。
                                                           【二０二０页】
                                 (续)

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
