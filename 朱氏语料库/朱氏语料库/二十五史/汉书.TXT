打开文件:汉书1.txt
 
纪
汉书卷一高帝纪第一
师古曰：「纪，理也，统理众事而系之於年月者也。」高祖，荀悦曰：「讳邦，字季。邦之字曰国。」张晏曰：「礼谥法无『高』，以为功最高而为汉帝之太祖，故特起名焉。」师古曰：「邦之字曰国者，臣下所避以相代也。」沛丰邑中阳里人也，应劭曰：「沛，县也。丰，其乡也。」孟康曰：「後沛为郡而丰为县。」师古曰：「沛者，本秦泗水郡之属县。丰者，沛之聚邑耳。方言高祖所生，故举其本称以说之也。此下言『县乡邑告喻之』，故知邑系於县也。」姓刘氏。师古曰：「本出刘累，而范氏在秦者又为刘，因以为姓。」母媪文颖曰：「幽州及汉中皆谓老妪为媪。」孟康曰：「媪，母别名，音乌老反。」师古曰：「媪，女老称也，孟音是矣。史家不详著高祖母之姓氏，无得记之，故取当时相呼称号而言也。其下王媪之属，意义皆同。至如皇甫谧等妄引谶记，好奇骋博，强为高祖父母名字，皆非正史所说，盖无取焉。宁有刘媪本姓实存，史迁肯不详载？即理而言，断可知矣。他皆类此。」尝息大泽之陂，师古曰：「蓄水曰陂。盖於泽陂堤塘之上休息而寝寐也。陂音彼皮反。」梦与神遇。师古曰：「遇，会也。不期而会曰遇。」是时雷电晦冥，师古曰：「晦冥皆谓暗也。言大雷电而云雾昼暗。」父太公往视，则见交龙於上。已而有娠，应劭曰：「娠，动，怀任之意。左传曰邑姜方娠。」孟康曰：「娠音身，汉史身多作娠，古今字也。」师古曰：「孟说是也。汉书皆以娠为任身字。『邑姜方震』，自为震动之字，不作娠。」高祖，荀悦曰：「讳邦，字季。邦之字曰国。」张晏曰：「礼谥法无『高』，以为功最高而为汉帝之太祖，故特起名焉。」师古曰：「邦之字曰国者，臣下所避以相代也。」沛丰邑中阳里人也，应劭曰：「沛，县也。丰，其乡也。」孟康曰：「後沛为郡而丰为县。」师古曰：「沛者，本秦泗水郡之属县。丰者，沛之聚邑耳。方言高祖所生，故举其本称以说之也。此下言『县乡邑告喻之』，故知邑系於县也。」姓刘氏。师古曰：「本出刘累，而范氏在秦者又为刘，因以为姓。」母媪文颖曰：「幽州及汉中皆谓老妪为媪。」孟康曰：「媪，母别名，音乌老反。」师古曰：「媪，女老称也，孟音是矣。史家不详著高祖母之姓氏，无得记之，故取当时相呼称号而言也。其下王媪之属，意义皆同。至如皇甫谧等妄引谶记，好奇骋博，强为高祖父母名字，皆非正史所说，盖无取焉。宁有刘媪本姓实存，史迁肯不详载？即理而言，断可知矣。他皆类此。」尝息大泽之陂，师古曰：「蓄水曰陂。盖於泽陂堤塘之上休息而寝寐也。陂音彼皮反。」梦与神遇。师古曰：「遇，会也。不期而会曰遇。」是时雷电晦冥，师古曰：「晦冥皆谓暗也。言大雷电而云雾昼暗。」父太公往视，则见交龙於上。已而有娠，应劭曰：「娠，动，怀任之意。左传曰邑姜方娠。」孟康曰：「娠音身，汉史身多作娠，古今字也。」师古曰：「孟说是也。汉书皆以娠为任身字。『邑姜方震』，自为震动之字，不作娠。」遂产高祖。
高祖为人，隆准而龙颜，服虔曰：「准音拙。」应劭曰：「隆，高也。准，颊权准也。颜，额颡也。」李斐曰：「准，鼻也。」文颖曰：「音准的之准。」晋灼曰：「战国策云『眉目准（颊）〔O〕权衡』，眉目准（颊）〔O〕权衡，景佑、汲古、殿、局本都作「O」，王先谦说作「O」是。史记秦始皇蜂目长准。李说文音是也。」师古曰：「颊权X字，岂当借准为之？服音应说皆失之。」美须髯，师古曰：「在颐曰须，在颊曰髯。髯音人占反。」左股有七十二黑子。师古曰：「今中国通呼为s子，吴楚俗谓之志。志者，记也。」宽仁爱人，意豁如也。师古曰：「豁然开大之貌，音呼活反。」常有大度，不事家人生产作业。及壮，试吏，应劭曰：「试用补吏。」为泗上亭长，师古曰：「秦法十里一亭。亭长者，主亭之吏也。亭谓停留行旅宿食之馆。」廷中吏无所不狎侮。师古曰：「廷中，郡府廷之中。廷音定。他皆类此。」好酒及色。常从王媪、武负贳酒，如淳曰：「武，姓也。俗谓老大母为阿负。」师古曰：「刘向列女传云『魏曲沃负者，魏大夫如耳之母也』。此则古语谓老母为负耳。王媪，王家之媪也。武负，武家之母也。贳，赊也，李登、吕忱并音式制反，而今之读者谓与射同，乃引地名射阳其字作贳以为证验，此说非也。假令地名为射，自是假借，亦犹j阳音纣，莲勺音酌，当时所呼，别有意义，岂得即定其字以为正音乎？」时饮醉卧，武负、王媪见其上常有怪。高祖每酤留饮，酒雠数倍。如淳曰：「雠，亦售也。」及见怪，岁竟，此两家常折券弃责。师古曰：「以简牍为契券，既不徵索，故折毁之，弃其所负。」
高祖常繇咸阳，应劭曰：「繇者，役也。」文颖曰：「咸阳，今渭北渭城是也。」师古曰：「咸阳，秦所都。繇读曰纾古通用字。」纵观秦皇帝，师古曰：「纵，放也。天子出行，放人令观。观音工唤反。」喟然大息，曰：「嗟乎，大丈夫当如此矣！」师古曰：「喟，叹息貌。大息言其叹息之大。喟音丘位反。」
单父人吕公孟康曰：「单音善。父音甫。」师古曰：「地理志山阳县也。」善沛令，辟仇，从之客，因家焉。师古曰：「与沛令相善，因辟仇亡匿，初就为客，後遂家沛也。仇，雠也，音求。」沛中豪杰吏闻令有重客，皆往贺。师古曰：「以礼物相庆曰贺。」萧何为主吏，孟康曰：「主吏，功曹也。」主进，文颖曰：「主赋敛礼进，为之帅也。」郑氏曰：「主赋敛礼钱也。」师古曰：「进者，会礼之财也。字本作，又作赆，音皆同耳。古字假借，故转而为进。又音才忍反。陈遵传云陈遂与宣帝博，数负进，帝後诏云可以偿博进未。其进虽有别解，然而所赌者之财疑充会食，义又与此通。」令诸大夫曰：「进不满千钱，坐之堂下。」师古曰：「令，号令也。大夫，客之贵者总称耳。」高祖为亭长，素易诸吏，师古曰：「素，故也，谓旧时也。易，轻也，音弋豉（也）〔反〕。」音弋豉（也）〔反〕。景佑、殿、局本都作「反」。王先谦说作「反」是。乃绐为谒曰「贺钱万」，应劭曰：「绐，欺也。」师古曰：「为谒者，书刺自言爵里，若今参见尊贵而通名也。盖当时自陈姓名，并列贺钱数耳。绐音徒徒在反。」实不持一钱。谒入，吕公大惊，起，迎之门。师古曰：「以其钱多，故特礼之。」吕公者，好相人，见高祖状貌，因重敬之，引入坐上坐。师古曰：「上坐，尊处也。令於尊处坐。上坐音才卧反，次下亦同。」萧何曰：「刘季固多大言，少成事。」高祖因狎侮诸客，遂坐上坐，无所x。师古曰：「x，曲慑也，音丘勿反。」酒阑，文颖曰：「阑言希也。谓饮酒者半罢半在，谓之阑。」吕公因目固留高祖。师古曰：「不欲对坐者显言，故动目而留之。」竟酒，後。吕公曰：「臣少好相人，张晏曰：「古人相与语多自称臣，自卑下之道也，若今人相与言自称仆也。」相人多矣，无如季相，愿季自爱。臣有息女，愿为箕帚妾。」师古曰：「息，生也。言己所生之女。」酒罢，吕媪怒吕公曰：「公始常欲奇此女，与贵人。师古曰：「奇，异也。谓显而异之，而嫁於贵人。」沛令善公，求之不与，何自妄许与刘季？」吕公曰：「此非儿女子所知。」卒与高祖。师古曰：「卒，终也。」吕公女即吕后也，生孝惠帝、鲁元公主。服虔曰：「元，长也。食邑於鲁。」韦昭曰：「元，谥也。」师古曰：「公主，惠帝之姊也，以其最长，故号曰元。吕后谓高帝曰张王以鲁元故不宜有谋，齐悼惠王尊鲁元公主为太后，当时并已谓之元，不得为谥也。韦说失之。」
高祖尝告归之田。服虔曰：「告音如嗥呼之嗥。」李斐曰：「休谒之名，吉曰告，凶曰宁。」孟康曰：「古者名吏休假曰告。告又音喾。汉律，吏二千石有予告，有赐告。予告者，在官有功最，法所当得也。赐告者，病满三月当免，天子优赐其告，使得带印绶将官属归家治病。至成帝时，郡国二千石赐告不得归家。至和帝时，予赐皆绝。」师古曰：「告者，请谒之言，谓请休耳。或谓之谢，谢亦告也。假为嗥喾二音，并无别义，固当依本字以读之。左氏传曰『韩献子告老』，礼记曰『若不得谢』。汉书诸云谢病皆同义。」吕后与两子居田中，有一老父过请饮，吕后因哺之。师古曰：「哺食之哺，屈原曰『哺其糟』是也。以食食人亦谓之哺，国语曰『国中童子无不哺也』，吕氏春秋曰『下壶餐以哺之』，是也。父本请饮，后因食之，故言哺也。哺音必胡反。」老父相后曰：「夫人天下贵人也。」令相两子，见孝惠帝，曰：「夫人所以贵者，乃此男也。」师古曰：「言因有此男，故大贵。」相鲁元公主，亦皆贵。老父已去，高祖适从旁舍来，吕后具言客有过，相我子母皆大贵。高祖问，曰：「未远。」乃追及，问老父。老父曰：「乡者夫人儿子皆以君，如淳曰：「言并得君之贵相也。以或作似。」师古曰：「如说非也。言夫人及儿子以君之故，因得贵耳，不当作似也。乡读曰向。」君相贵不可言。」高祖乃谢曰：「诚如父言，不敢忘德。」师古曰：「诚，实也。」及高祖贵，遂不知老父处。
高祖为亭长，乃以竹皮为冠，令求盗之薛治，应劭曰：「以竹始生皮作冠，今鹊尾冠是也。求盗者，亭卒。旧时亭有两卒，一为亭父，掌开闭埽除，一为求盗，掌逐捕盗贼。薛，鲁国县也，有作冠师，故往治之。」文颖曰：「高祖居贫志大，取其约省，与众有异。」韦昭曰：「竹皮，竹筠也。今南夷取竹幼时绩以为帐。」师古曰：「之，往也。竹皮，　皮，谓　上所解之箨耳，非竹筠也。今人亦往往为　皮巾，古之遗制也。韦说失之。以，古以字。箨音托。」时时冠之，师古曰：「爱珍此冠，休息之暇则冠之。」及贵常冠，所谓「刘氏冠」也。师古曰：「後遂号为『刘氏冠』者，即此冠也。後诏曰『爵非公乘以上不得冠刘氏冠』者。即此冠。」
高祖以亭长为县送徒骊山，应劭曰：「秦始皇葬於骊山，故郡国送徒士往作。」文颖曰：「在新丰南。」项氏曰：「故骊戎国也。」徒多道亡。自度比至皆亡之，师古曰：「度音徒各反。比音必寐反。他皆类此。」到丰西泽中亭，止饮，师古曰：「丰邑之西，其亭在泽中，因以为名。」夜皆解纵所送徒。师古曰：「纵，放也。」曰：「公等皆去，吾亦从此逝矣！」师古曰：「逝，往也。」徒中壮士愿从诸十余人。高祖被酒，师古曰：「被，加也。被酒者，为酒所加。被音皮义反。」夜径泽中，师古曰：「径，小道也。言从小道而行，於泽中过，故其下曰有大蛇当径。」令一人行前。师古曰：「行，案行也，音胡更反。」行前者还报曰：「前有大蛇当径，愿还。」高祖醉，曰：「壮士行，何畏！」乃前，拔剑斩蛇。蛇分为两，道开。行数里，醉困卧。後人来至蛇所，有一老妪夜哭。人问妪何哭，妪曰：「人杀吾子。」人曰：「妪子何为见杀？」妪曰：「吾子，白帝子也，化为蛇，当道，今者赤帝子斩之，应劭曰：「秦襄公自以居西，主少昊之神，作西，祠白帝。至献公时栎阳雨金，以为瑞，又作畦，祠白帝。少昊，金德也。赤帝尧後，谓汉也。杀之者，明汉当灭秦也。」故哭。」人乃以妪为不诚，师古曰：「谓所言不实。」欲苦之，苏林曰：「欲困苦辱之。」师古曰：「今书苦字或作笞。笞，击也，音丑之反。」妪因忽不见。师古曰：「见音胡电反。他皆类此。」後人至，高祖觉。师古曰：「觉谓寝寐而寤也，音功效反。」告高祖，高祖乃心独喜，自负。应劭曰：「负，恃也。」诸从者日益畏之。
秦始皇帝尝曰「东南有天子气」，於是东游以_当之。师古曰：「_，塞也，音一涉反。」高祖隐於芒、砀山泽间，应劭曰：「芒属沛国，砀属梁国，二县之界有山泽之固，故隐其间。」苏林曰：「芒音忙遽之忙。砀音唐。」师古曰：「砀亦音宕。所言属沛国、梁国者，皆是注释之人据见在所属，非必本当时称号境界。他皆类此。」吕后与人俱求，常得之。高祖怪问之。吕后曰：「季所居上常有云气，故从往常得季。」师古曰：「言随云气所在而求得之。」高祖又喜。沛中子弟或闻之，多欲附者矣。
秦二世元年应劭曰：「始皇欲以一至万，示不相袭。始者一，故称二世。」秋七月，陈涉起蕲，苏林曰：「蕲音机，县名，属沛国。」至陈，自立为楚王，李奇曰：「秦灭楚，楚人怨秦，故涉因民之欲，自称楚王，从民望也。」遣武臣、张耳、陈余略赵地。师古曰：「凡言略地者，皆谓行而取之，用功力少。」八月，武臣自立为赵王。郡县多杀长吏以应涉。九月，沛令欲以沛应之。掾、主吏萧何、曹参曰：师古曰：「曹参为掾，萧何为主吏。」「君为秦吏，今欲背之，帅沛子弟，恐不听。愿君召诸亡在外者，师古曰：「时苦秦虐政，赋役烦多，故有逃亡辟吏。」可得数百人，因以劫众，师古曰：「劫谓威胁之。」众不敢不听。」乃令樊哙召高祖。师古曰：「哙音快。」高祖之众已数百人矣。
於是樊哙从高祖来。沛令後悔，恐其有变，乃闭城城守，师古曰：「城守者，守其城也。守音狩。他皆类此。」欲诛萧、曹。萧、曹恐，逾城保高祖。师古曰：「保，安也，就高祖以自安。」高祖乃书帛射城上，与沛父老曰：「天下同苦秦久矣。今父老虽为沛令守，诸侯并起，今屠沛。师古曰：「屠谓破取城邑，诛杀其人，如屠六畜然。」沛今共诛令，择可立立之，以应诸侯，即室家完。师古曰：「完，全也。」不然，父子俱屠，无为也。」父老乃帅子弟共杀沛令，开城门迎高祖，欲以为沛令。高祖曰：「天下方扰，诸侯并起，师古曰：「扰，乱也。」（令）〔今〕置将不善，一败涂地。（令）〔今〕置将不善，景佑、殿本都作「今」。王先谦说作「今」是。师古曰：「一见破败，即当肝脑涂地。」吾非敢自爱，恐能薄，师古曰：「能谓材也。能本兽名，形似熊，足似鹿，为物坚中而强力，故人之有贤材者，皆谓之能。」不能完父兄子弟。师古曰：「乡邑之人，老及长者父兄之行，少及幼者子弟之党，故总而言之。」此大事，愿（吏）〔更〕择可者。」愿（吏）〔更〕择可者。景佑、殿本都作「更」。王先谦说作「更」是。萧、曹（等）皆文吏，萧、曹（等）皆文吏，景佑本无「等」字。杨树达说无「等」字是。自爱，恐事不就，师古曰：「就，成也。」後秦种族其家，师古曰：「诛及种族也。」尽让高祖。诸父老皆曰：「平生所闻刘季奇怪，当贵，且卜筮之，莫如刘季最吉。」高祖数让。众莫肯为，师古曰：「数音所角反。他皆类此。」高祖乃立为沛公。孟康曰：「楚旧僭称王，其县宰为公。陈涉为楚王，沛公起应涉，故从楚制，称曰公。」祠黄帝，祭蚩尤於沛廷，应劭曰：「黄帝战於阪泉，以定天下。蚩尤亦古天子，好五兵，故祠祭之，求福祥也。」臣瓒曰：「孔子三朝记云蚩尤庶人之贪者，非天子也。管仲曰『割庐山发而出水，金从之出，蚩尤受之以作剑戟』也。」师古曰：「瓒所引者同是大戴礼，出用兵篇，而非三朝记也。其余则如应说。沛廷，沛县之廷。」而衅鼓旗。应劭曰：「衅，祭也。杀牲以血涂鼓衅呼为衅。」臣瓒曰：「礼记及大戴礼有衅庙之礼，皆无祭事。」师古曰：「许慎云『衅，血祭也』，然即凡杀牲以血祭者皆为衅，安在其无祭事乎？又古人新成钟鼎，亦必衅之，岂取衅呼为义？应氏之说亦未允也。呼音火亚反。」帜皆赤，祭蚩尤於沛廷，而衅鼓旗。帜皆赤，注【】原在「鼓」字下，明颜读「衅鼓」句绝。吴仁杰据封禅书「祠蚩尤，衅鼓旗」之文，以为「旗」字当属上句。王先谦、杨树达都说吴读是。师古曰：「帜，G也，音式志反。旗缰属，帜即总称焉，史家字或作识，或作志，音义皆同。」由所杀蛇白帝子，（所）杀者赤帝子故也。（所）杀者赤帝子故也。王念孙说下「所」字涉上「所」字而衍。於是少年豪吏如萧、曹、樊哙等皆为收沛子弟，得三千人。
是月，项梁与兄子羽起吴。田儋与从弟荣、横起齐，服虔曰：「儋音负担之担。」师古曰：「音丁甘反。」自立为齐王。韩广自立为燕王。魏咎自立为魏王。陈涉之将周章西入关，至戏，应劭曰：「章字文，陈人也。戏，弘农湖县西界也。」孟康曰：「水名也。」苏林曰：「在新丰东南三十里。」师古曰：戏在新丰东，今有戏水驿。其水本出蓝田北界横岭，至此而北流入渭。孟、苏说是。东越郑及华阴数百里，然始至湖西界，应说大失之矣。戏音许宜反。」秦将章邯距破之。苏林曰：「邯音酒酣之酣。」师古曰：「音下甘反。」
秦二年十月，文颖曰：「十月，秦正月。始皇即位，周火德，以五胜之法胜火者水，秦文公获黑龙，此水德之瑞，於是更名河为「德水」，十月为正月，谓建亥之月水得位，故以为岁首。」沛公攻胡陵、邓展曰：「属山阳，章帝元和年改为胡陵。」方与，郑氏曰：「音房预，属山阳郡。」还守丰。秦泗川监平将兵围丰。文颖曰：「泗川，今沛郡也，高祖更名沛。秦时御史监郡，若今刺史。平，其名也。」师古曰：「泗川郡川字或为水，其实一也。」二日，出与战，破之。令雍齿守丰。十一月，沛公引兵之薜。秦泗川守壮兵败於薛，如淳曰：「秦并天下为三十六郡，置守、尉、监。此泗川有监有守。壮，其名也。」走至戚，郑氏曰：「音忧戚之戚。」如淳曰：「音将毒反。」师古曰：「东海之县也，读如本字。」沛公左司马得杀之。师古曰：「得者，司马之名。」沛公还军亢父，郑氏曰：「亢音人相抗答，父音甫，属任城郡。」至方与。赵王武臣为其将所杀。十二月，楚王陈涉为其御庄贾所杀。魏人周市略地丰沛，使人谓雍齿曰：「丰，故梁徙也，文颖曰：「晋大夫毕万封魏，今河东河北县是也。其後为秦所逼徙都，今魏郡魏县是也。至文侯孙惠王，畏秦，复徙都大梁，今浚仪县大梁亭是也。故世或言魏惠王，或言梁惠王。至孙假为秦所灭，转东徙於丰，故曰丰故梁徙也。」臣瓒曰：「史记及世本毕万居魏，昭子徙安邑，文侯亦居之。汲郡古文云惠王之六年自安邑迁於大梁。」师古曰：「魏不常都於魏郡魏县，瓒说是也。其他则如文氏之释。」今魏地已定者数十城。齿今下魏，魏以齿为侯守丰；师古曰：「封为侯，因令守丰。」不下，且屠丰。」雍齿雅不欲属沛公，苏林曰：「雅，素也。」及魏招之，即反为魏守丰。师古曰：「为音于伪反。」沛公攻丰，不能取。沛公还之沛，怨雍齿与丰子弟畔之。
正月，张耳等立赵後赵歇为赵王。郑氏曰：「歇音遏绝之遏。」苏林曰：「歇音毒歇。」师古曰：「依本字以读之，不当借音。」东阳甯君、秦嘉立景驹为楚王，文颖曰：「秦嘉，东阳郡人，为甯县君。景驹，楚族。景，氏；驹，名也。」晋灼曰：「东阳，县也。」臣瓒曰：「陈胜传云『凌人秦嘉』，然即嘉非东阳人。嘉初起於郯，号大司马，又不为甯县君。东阳甯君自一人，秦嘉又一人。」师古曰：「东阳甯君及秦嘉二人是也。东阳者，为其所属县名。甯君者，姓甯，时号为君。」在留。师古曰：「留，县名。」沛公往从之，道得张良，遂与俱见景驹，请兵以攻丰。时章邯从陈，别将如淳曰：「从陈涉将也。涉在陈，其将相别在他许，皆称陈。」师古曰：「从谓追讨也。尚书曰『夏师败绩，汤遂从之』。」司马夷将兵北定楚地，如淳曰：「夷，章邯司马。」师古曰：「夷，古夷字。」屠相，师古曰：「相，县名。」至砀。东阳甯君、沛公引兵西，与战萧西，师古曰：「萧县之西。」不利，还收兵聚留。二月，攻砀，三日拔之。师古曰：「拔者，破城邑而取之，言若拔树木，并得其根本也。」收砀兵，得六千人，与故合九千人。三月，攻下邑，拔之。师古曰：「下邑，县名。」还击丰，不下。四月，项梁击杀景驹、秦嘉，止薛，沛公往见之。项梁益沛公卒五千人，五大夫将十人。苏林曰：「五大夫，弟九爵名。以五大夫为将，凡十人。」沛公还，引兵攻丰，拔之。雍齿奔魏。
五月，项羽拔襄城还。项梁尽召别将。师古曰：「别将，谓小将别在他所者。」六月，沛公如薛，师古曰：「如，往也。他皆类此。」与项梁共立楚怀王孙心为楚怀王。应劭曰：「六国为秦所并，楚最无罪，为百姓所思，故求其後，立为楚怀王，以祖谥为号，顺民望也。」章邯破杀魏王咎、齐王田儋於临济。师古曰：「破其军而杀其身。」七月，大霖雨。师古曰：「雨三日以上为霖。」沛公攻亢父。章邯围田荣於东阿。沛公与项梁共救田荣，大破章邯东阿。田荣归，沛公、项羽追北，服虔曰：「师败曰北。」韦昭曰：「古背字也，背去而走也。」师古曰：「北，阴幽之处，故谓退败奔走者为北。老子曰『万物向阳而负阴』。许慎说文解字云『北，乖也』。史记乐书曰『纣为朝歌北鄙之音』，『朝歌者不时，北者败也，鄙者陋也』。是知北即训乖，训败，无劳借音。韦昭之徒并为妄矣。」至城阳，攻屠其城。军濮阳东，复与章邯战，又破之。
章邯复振，李奇曰：「振，整也。」如淳曰：「振，起也，收散卒自振迅而起。」晋灼曰：「左氏云『振废滞』，如说是也。」守濮阳，环水。文颖曰：「决水以自环守为固也。」张晏曰：「依河水以自环绕作垒。」师古曰：「文说是也。环音宦。」沛公、项羽去攻定陶。八月，田荣立田儋子市为齐王。定陶未下，沛公与项羽西略地至雍丘，与秦军战，大败之，斩三川守李由。应劭曰：「三川，今河南郡也。由，李斯子。」韦昭曰：「有河、洛、伊，故曰三川也。」还攻外黄，外黄未下。
项梁再破秦军，有骄色。宋义谏，不听。秦益章邯兵。九月，章邯夜衔枚击项梁定陶，师古曰：「衔枚者，止言语嚣，欲令敌人不知其来也。周官有衔枚氏。枚状如箸，横衔之，Ee於项。E者，结碍也。e，绕也。盖为结纽而绕项也。E音获。e音颉。」大破之，杀项梁。时连雨自七月至九月。沛公、项羽方攻陈留，闻梁死，士卒恐，乃与将军吕臣引兵而东，徙怀王自盱台都彭城。郑氏曰：「音d怡。」师古曰：「d音许于反。」吕臣军彭城东，项羽军彭城西，沛公军砀。魏咎弟豹自立为魏王。後九月，文颖曰：「即闰九月也。时律历废，不知闰，谓之後九月。」如淳曰：「时因秦以十月为岁首，至九月则岁终。後九月即闰月。」师古曰：「文说非也。若以律历废不知闰者，则当径谓之十月，不应有後九月。盖秦之历法，应置闰者总致之於岁末。观其此意，当取左传所谓归余於终耳。何以明之？据汉书表及史记，汉未改秦历之前，迄至高后、文帝，屡书後九月，是知故然，非历废也。」怀王并吕臣、项羽军自将之。以沛公为砀郡长，苏林曰：「长如郡守也。」韦昭曰：「秦名曰守，是时改曰长。」封武安侯，将砀郡兵。以羽为鲁公，封长安侯，吕臣为司徒，其父吕青为令尹。应劭曰：「天子曰师尹，诸侯曰令尹。时去六国尚近，故置令尹。」臣瓒曰：「诸侯之卿，唯楚称令尹，其余国称相。时立楚之後，故置官司皆如楚旧也。」师古曰：「瓒说得之。」
章邯已破项梁，以为楚地兵不足忧，乃渡河北击赵王歇，大破之。歇保钜鹿城，秦将王离围之。赵数请救，怀王乃以宋义为上将，项羽为次将，范增为末将，北救赵。
初，怀王与诸将约，先入定关中者王之。师古曰：「约，要也，谓言契也。自函谷关以西总名关中。」当是时，秦兵疆，常乘胜逐北，诸将莫利先入关。师古曰：「不以入关为利，言畏秦也。」独羽怨秦破项梁，奋势，晋灼曰：「愤激也。」愿与沛公西入关。怀王诸老将皆曰：「项羽为人G悍祸贼，师古曰：「G，疾也。悍，勇也。祸贼者，好为祸害而残贼也。G音频妙反，又匹妙反。悍音胡旦反。」尝攻襄城，襄城无嚼类，如淳曰：「嚼音祚笑反。无复有活而嚼食者也。青州俗呼无孑遗为无嚼类。」所过无不残灭。且楚数进取，如淳曰：「楚谓陈涉。数进取，多所攻取也。」师古曰：「楚者，总言楚兵，陈涉、项梁皆是。」前陈王、项梁皆败，孟康曰：「前陈王，陈涉也。」师古曰：「孟说非也。此言前者陈王及项梁皆败，今须得长者往，非谓涉为前陈王也，安有後陈王乎？」不如更遣长者扶义而西，师古曰：「扶，助也，以义自助也。扶字或作杖，杖亦倚任之意。」告谕秦父兄。秦父兄苦其主久矣，今诚得长者往，毋侵暴，宜可下。项羽不可遣，独沛公素宽大长者。」卒不许羽，而遣沛公西收陈王、项梁散卒。乃道砀孟康曰：「道由砀。」至（阳城）〔城阳〕与杠里，至（阳城）〔城阳〕齐召南据史记及曹参传改。王先谦说齐说是。孟康曰：「二县名也。」师古曰：「杠音江。」攻秦军壁，破其二军。
秦三年十月，齐将田都畔田荣，将兵助项羽救赵。沛公攻破东郡尉於成武。孟康曰：「尉，郡都尉也。」师古曰：「本谓之郡尉，至景帝时乃改曰都尉。」十一月，项羽杀宋义，并其兵渡河，自立为上将军，诸将黥布等皆属。十二月，沛公引兵至栗，韦昭曰：「栗，沛郡县名也。」遇刚武侯，应劭曰：「楚怀王将也。功臣表棘蒲刚侯陈武。武一姓柴。刚武侯宜为刚侯武，魏将也。」孟康曰：「功臣表柴武以将军起薛，至霸上，入汉中，非怀王将，又非魏将也，例未有称谥者。」师古曰：「史失其名姓，唯识其爵号，不知谁也。不当改刚武侯为刚侯武。应氏以为怀王将，又云魏将，无所据矣。」夺其军四千余人，并之，与魏将皇欣、武满军合，攻秦军，破之。故齐王建孙田安师古曰：「建，齐襄王子也，立四十四年为秦兵所击，以兵降秦。秦虏之，迁建於河内，遂灭齐。」下济北，从项羽救赵。羽大破秦军钜鹿下，虏王离，走章邯。师古曰：「章邯被破而走。」
二月，沛公从砀北攻昌邑，遇彭越。越助攻昌邑，未下。沛公西过高阳，文颖曰：「聚邑名，属陈留圉。」臣瓒曰：「陈留传在雍丘西南。」郦食其为里监门，服虔曰：「音历异基。」苏林曰：「监门，门卒也。」曰：「诸将过此者多，吾视沛公大度。」乃求见沛公。沛公方踞床，使两女子洗。师古曰：「踞，反企也。洗，洗足也。踞音据。洗音先典反。」郦生不拜，长揖曰：师古曰：「长揖者，手自上而极下。」「足下必欲诛无道秦，不宜踞见长者。」於是沛公起，摄衣谢之，延上坐。食其说沛公袭陈留。臣瓒曰：「轻行无钟鼓曰袭。」沛公以为广野君，以其弟商为将，将陈留兵。三月，攻开封，未拔。师古曰：「开封，县名，属荥阳。」西与秦将杨熊会战白马，师古曰：「白马亦县名，属东郡。」又战曲遇东，文颖曰：「地名也。」苏林曰：「曲音龋。遇音。」师古曰：「龋音丘羽反。」大破之。杨熊走之荥阳，师古曰：「西走也。」二世使使斩之以徇。师古曰：「徇，行示也。司马法曰『斩以徇』，言使人将行遍示众士以为戒。」四月，南攻颍川，屠之。因张良遂略韩地。文颖曰：「河南新郑南至颍川南北，皆韩地也。以良累世相韩，故因之。」
时赵别将司马昂师古曰：「昂音五刚反。」方欲渡河入关，沛公乃北攻平阴，孟康曰：「县名也，属河南。魏文帝改曰河阴。」绝河津。南，战雒阳东，军不利，从S辕臣瓒曰：「险道名也，在缑氏东南。」师古曰：「直渡曰绝。S音环。」至阳城，收军中马骑。六月，与南阳守t战叨，师古曰：「撸县名也。t音蚁。咭舨由反。」（大）破之。（大）破之。景佑本无「大」字，史说亦无。王念孙说系後人所加。略南阳郡，南阳守走，保城守宛。师古曰：「宛，南阳之县也，音於元反。」沛公引兵过宛西。师古曰：「未拔宛城而兵过宛城西出。」张良谏曰：「沛公虽欲急入关，秦兵尚众，距险。师古曰：「依险阻而自固以距敌。」今不下宛，宛从後击，疆秦在前，此危道也。」於是沛公乃夜引军从他道还，偃旗帜，迟明，围宛城三匝。服虔曰：「欲天疾明也。」文颖曰：「迟，未（明）也。」迟，未（明）也。景佑、殿本都无「明」字。王先谦说无「明」字是。天未明之顷已围其城矣。」晋灼曰：「文说是也。」师古曰：「文、晋二家得其大意耳。此言围城事毕，然後天明，明迟於事，故曰迟明。变为去声，音丈二反。汉书诸言迟某事者，义皆类此。史记迟字作　，亦徐缓之意也，音黎。」南阳守欲自刭，郑氏曰：「刭音姑鼎反。以刀割颈为刭。」其舍人陈恢曰：文颖曰：「主厩内小吏，官名也。」苏林曰：「蔺相如为宦者令舍人。韩信为侯，亦有舍人。」师古曰：「舍人，亲近左右之通称也，後遂以为私属官号。恢音口回反。」「死未晚也。」乃逾城见沛公，曰：「臣闻足下约先入咸阳者王之，今足下留守宛。宛郡县连城数十，其吏民自以为降必死，故皆坚守乘城。师古曰：「乘，登也，谓上城而守也。春秋左氏传曰『授兵登陴』。」今足下尽日止攻，士死伤者必多；引兵去宛，宛必随足下。足下前则失咸阳之约，後有疆宛之患。为足下计，莫若约降，师古曰：「共为要约，许其降也。」封其守，因使止守，师古曰：「封其郡守为侯，即令守其郡。」引其甲卒与之西。诸城未下者，闻声争开门而待足下，足下通行无所累。」师古曰：「累音力瑞反。」沛公曰：「善。」七月，南阳守t降，封为殷侯，封陈恢千户。引兵西，无不下者。至丹水，高武侯鳃、襄侯王陵降。苏林曰：「鳃音鱼鳃之鳃。」晋灼曰：「功臣表戚鳃也。王陵，安国侯王陵也。」韦昭曰：「汉封王陵为安国侯，初起兵时在南阳。南阳有穰县，疑襄当为穰，而无禾，字省耳。」臣瓒曰：「时韩成封穰侯，江夏有襄，是陵所封也。」师古曰：「戚鳃初从即为郎，以都尉守蕲城，非至丹水乃降也。此自一人耳，不知其姓。王陵亦非安国侯者。晋说非也。韦氏改襄为穰者，盖亦穿凿也。」还攻胡阳，遇番君别将梅m，苏林曰：「番，音婆，豫章番阳县。」韦昭曰：「吴芮初为番令，故号曰番君。m音呼玄反。」与偕攻析、郦，苏林曰：「郦音躅之。」如淳曰：「音持益反。」师古曰：「析、郦，二县名。苏、如两音并同耳。析县今内乡。郦即菊潭县也。」皆降。所过毋得卤掠，应劭曰：「卤与虏同。」师古曰：「毋，止之辞也，音与无同。他皆类此。掠音力向反，谓略夺也。」秦民喜。遣魏人甯昌使秦。是月章邯举军降项羽，羽以为雍王。瑕丘申阳下河南。服虔曰：「瑕丘，县名。申，姓；阳，名也。」文颖曰：「姓瑕丘，字申阳。」臣瓒曰：「项羽传瑕丘公申阳，是瑕丘县公也。」师古曰：「文说非也。此申阳即项羽所封河南王者耳，何云姓瑕丘乎？
八月，沛公攻武关，应劭曰：「武关，秦南关，通南阳。」文颖曰：「武关在析西百七十里。」入秦。秦相赵高恐，乃杀二世，使人来，欲约分王关中，师古曰：「自与沛公中分关中之地。」沛公不许。九月，赵高立二世兄子子婴为秦王。子婴诛灭赵高，遣将将兵距A关。应劭曰：「A音尧。A山之关。」李奇曰：「在上洛北，蓝田南，武关之西。」沛公欲击之，张良曰：「秦兵尚疆，未可轻。愿先遣人益张旗帜於山上为疑兵，师古曰：「益，多也。多张旗帜，过其人数，令敌疑有多兵。」使郦食其、陆贾往说秦将，淡以利。」师古曰：「淡者，本谓食淡耳，音徒敢反。以食]人，令其淡食，音则改变为徒滥反。今言以利诱之，取食为譬。他皆类此。」秦将果欲连和，沛公欲许之。张良曰：「此独其将欲叛，恐其士卒不从，不如因其怠懈击之。」沛公引兵绕A关，逾蒉山，郑氏曰：「蒉音匮。」苏林曰：「蒉音蒯。」师古曰：「苏音是也，丘怪反。」击秦军，大破之蓝田南。遂至蓝田，又战其北，秦兵大败。
元年冬十月，如淳曰：「张（仓）〔苍〕传云以高祖十月至霸上，张（仓）〔苍〕传云殿本作「苍」。王先谦说作「苍」是。故因秦以十月为岁首。」五星聚于东井。应劭曰：「东井，秦之分野。五星所在，其下当有圣人以义取天下。占见天文志。」沛公至霸上。应劭曰：「霸上，地名，在长安东三十里，古曰滋水，秦穆公更名霸。」师古曰：「霸水上，故曰霸上，即今所谓霸头。」秦王子婴素车白马，系颈以组，应劭曰：「子婴不敢袭帝号，但称王耳。素车白马，丧人之服。组者，天子h也。系颈者，言欲自杀也。」师古曰：「此组谓绶也，所以带玺也。h音弗。」封皇帝玺符节，应劭曰：「玺，信也，古者尊卑共之。左传襄公在楚，季武子使公冶问玺书，追而与之。秦汉尊者以为信，群下乃避之。」师古曰：「符谓诸所合符以为契者也。节以毛为之，上下相重，取象竹节，因以为名，将命者持之以为信。」降枳道旁。苏林曰：「亭名也，在长安东十三里。」师古曰：「枳音轵。轵道亭在霸成观西四里。」诸将或言诛秦王，沛公曰：「始怀王遣我，固以能宽容，且人已服降，杀之不祥。」乃以属吏。师古曰：「属，委也，音之欲反。」遂西入咸阳，欲止宫休舍，师古曰：「舍，息也，於殿中休息也。一曰舍谓屋舍也。」樊哙、张良谏，乃封秦重宝财物府库，还军霸上。萧何尽收秦丞相府图籍文书。十一月，召诸县豪桀曰：「父老苦秦苛法久矣，师古曰：「苛，细也，音何。」诽谤者族，耦语者弃市。应劭曰：「秦法禁民聚语。耦，对也。」师古曰：「族谓诛及其族也。弃市者，取刑人於市，与众弃之。」吾与诸侯约，先入关者王之，吾当王关中。与父老约，法三章耳：杀人者死，伤人及盗抵罪。服虔曰：「随轻重制法也。」李奇曰：「伤人有曲直，盗臧有多少，罪名不可豫定，故凡言抵罪，未知抵何罪也。」师古曰：「抵，至也，当也。服、李二说，意并得之，自外诸家，皆妄解释，故不取也。抵音丁礼反。」余悉除去秦法。吏民皆按堵如故。应劭曰：「按，按次第。堵，墙堵也。」师古曰：「言不迁动也。堵音睹。」凡吾所以来，为父兄除害，非有所侵暴，毋恐！且吾所以军霸上，待诸侯至而定要束耳。」师古曰：「要亦约。」乃使人与秦吏行至县乡邑告谕之。师古曰：「军中遣人与秦吏相随，遍至诸县乡邑而告谕也。」秦民大喜，争持牛羊酒食献享军士。沛公让不受，曰：「仓粟多，不欲费民。」民又益喜，唯恐沛公不为秦王。
或说沛公曰：「秦富十倍天下，地形疆。今闻章邯降项羽，羽号曰雍王，王关中。即来，沛公恐不得有此。可急使守函谷关，文颖曰：「是时关在弘农县衡岭，今移东，在河南谷城县。」师古曰：「今桃林县南有洪溜涧水，即古所谓函谷也。其水北流入河，夹河之岸尚有旧关余迹焉。谷城即新安。」毋内诸侯军，稍徵关中兵以自益，距之。」沛公然其计，从之。十二月，项羽果帅诸侯兵欲西入关，关门闭。闻沛公已定关中，羽大怒，使黥布等攻破函谷关，遂至戏下。沛公左司马曹毋伤闻羽怒，欲攻沛公，使人言羽曰：「沛公欲王关中，令子婴相，珍宝尽有之。」欲以求封。亚父范增说羽曰：如淳曰：「亚，次也。尊敬之次父，犹管仲为仲父。」「沛公居山东时，贪财好色，今闻其入关，珍物无所取，妇女无所幸，此其志不小。吾使人望其气，皆为龙，成五色，此天子气。急击之，勿失。」於是飨士，旦日合战。师古曰：「飨谓饮食也。旦日，明旦也。」是时，羽兵四十万，号百万。沛公兵十万，号二十万，师古曰：「兵家之法，不言实数，皆增之。」力不敌。会羽季父左尹项伯素善张良，师古曰：「伯者，其字也，名缠。」夜驰见张良，具告其实，欲与俱去，毋特俱死。文颖曰：「特，独也。无为独与沛公俱死。」苏林曰：「特，但也。」师古曰：「苏说是也。但，空也，空死而无成名。」良曰：「臣为韩王送沛公，不可不告，亡去不义。」乃与项伯俱见沛公。沛公与伯约为婚姻，曰：「吾入关，秋豪无所敢取， 
文颖曰：「豪，秋乃成好，举盛而言也。」师古曰：「豪成之时，端极纤细，适足谕小，非言其盛。」籍吏民，封府库，待将军。师古曰：「籍谓为簿籍。」所以守关者，备他盗也。日夜望将军到，岂敢反邪！愿伯明言不敢背德。」项伯许诺，即夜复去。戒沛公曰：「旦日不可不早自来谢。」项伯还，具以沛公言告羽，因曰：「沛公不先破关中兵，公巨能入乎？服虔曰：「巨音渠，犹未应得入也。」师古曰：「服说非也。巨读曰讵，讵犹岂也。」且人有大功，击之不祥，不如因善之。」羽许诺。
沛公旦日从百余骑见羽鸿门，孟康曰：「在新丰东十七里，旧大道北下阪口名。」谢曰：「臣与将军　力攻秦，师古曰：「　力，并力也，音力竹反，又力周反。」将军战河北，臣战河南，不自意先入关，能破秦，与将军复相见。师古曰：「意不自谓得然。」今者有小人言，令将军与臣有隙。」师古曰：「隙谓间隙，言乖离不合。」羽曰：「此沛公左司马曹毋伤言之，不然，籍何以（生）〔至〕此？」籍何以（生）〔至〕此？钱大昭说明南监、闽本都作「至」。王念孙据史记项羽纪、高祖纪及通监汉纪，以为「生」当为「至」字之误。羽因留沛公饮。范增数目羽击沛公，师古曰：「动目以谕之。」羽不应。范增起，出谓项庄曰：「君王为人不忍，师古曰：「庄，项羽从弟。」汝入以剑舞，因击沛公，杀之。不者，汝属且为所虏。」庄入为寿。师古曰：「凡言为寿，谓进爵於尊者，而献无疆之寿。」寿毕，曰：「军中无以为乐，请以剑舞。」因拔剑舞。项伯亦起舞，常以身翼蔽沛公。樊哙闻事急，直入，怒甚。羽壮之，赐以酒。哙因谯让羽。师古曰：「谯让，以辞相责也。谯音才笑反。」有顷，沛公起如厕，招樊哙出，置车官属，师古曰：「置，留也，不以自随。」独骑，与樊哙、靳疆、滕公、纪成步，从间道走军，晋灼曰：「纪成，纪通父也。」服虔曰：「走音奏。」师古曰：「间，空也，投空隙而行，不公显也。走谓趣向也，服音是矣。凡此之类，音义皆同。」使张良留谢羽。羽问：「沛公安在？」师古曰：「安在，何在也。他皆类此。」曰：「闻将军有意督过之，师古曰：「督谓视责也。」脱身去，间至军，师古曰：「脱，免也，不敢谒辞，苟自免而去，间行以至军也。脱音他活反。」故使臣献璧。」羽受之。又献玉斗范增。增怒，撞其斗，起曰：「吾属今为沛公虏矣！」师古曰：「撞音丈江反。」
沛公归数日，羽引兵西屠咸阳，杀秦降王子婴，烧秦宫室，所过无不残灭。秦民大失望。羽使人还报怀王，怀王曰：「如约。」师古曰：「谓令沛公王关中。」羽怨怀王不肯令与沛公俱西入关，而北救赵，後天下约。乃曰：「怀王者，吾家所立耳，非有功伐，何以得专主约！师古曰：「积功曰伐。春秋左氏传曰『大夫称伐』。」本定天下，诸将与籍也。」春正月，如淳曰：「以十月为岁首，而正月更为三时之月。」服虔曰：「汉正月也。」师古曰：「凡此诸月号，皆太初正历之後，记事者追改之，非当时本称也。以十月为岁首，即谓十月为正月。今此真正月，当时谓之四月耳。他皆类此。」阳尊怀王为义帝，实不用其命。
二月，羽自立为西楚霸王，文颖曰：「史记货殖传曰淮以北沛、陈、汝南、南郡为西楚，彭城以东东海、吴、广陵为东楚，衡山、九江、江南、豫章、长沙为南楚。羽欲都彭城，故自称西楚。」孟康曰：「旧名江陵为南楚，吴为东楚，彭城为西楚。」师古曰：「孟说是也。」王梁、楚地九郡，都彭城。背约，更立沛公为汉王，王巴、蜀、汉中四十一县，都南郑。师古曰：「即今之梁州南郑县。」三分关中，立秦三将：章邯为雍王，都废丘；孟康曰：「县名，今槐里是。」韦昭曰：「即周时犬丘，懿王所都，秦欲废之，更名废丘。」司马欣为塞王，韦昭曰：「在长安东，名桃林塞。」师古曰：「取河、华之固为厄塞耳，非桃林也。塞音先代反。」都栎阳；苏林曰：「栎音药。」师古曰：「即今之栎阳县是其地。」董翳为翟王，文颖曰：「本上郡，秦所置，项羽以董翳为王，更名为翟。」都高奴。师古曰：「今在~州界。」楚将瑕丘申阳为河南王，都洛阳。赵将司马昂为殷王，都朝歌。师古曰：「即今之朝歌县也。」当阳君英布为九江王，都六。师古曰：「六者，县名，本古国，皋陶之後。」怀王柱国共敖为临江王，应劭曰：「柱国，上卿官也，若相国矣。共敖，其姓名也。」孟康曰：「本南郡，改为临江国。」师古曰：「共音龚。」都江陵。师古曰：「即今之荆州江陵县。」番君吴芮为衡山王，都邾。文颖曰：「邾音朱，县名，属江夏。」故齐王建孙田安为济北王。徙魏王豹为西魏王，都平阳。徙燕王韩广为辽东王。燕将臧荼为燕王，郑氏曰：「荼音荼毒之荼。」如淳曰：「音舒。」师古曰：「郑音是也，音大胡反。」都蓟。师古曰：「蓟即幽州蓟县。」徙齐王田市为胶东王。齐将田都为齐王，都临。师古曰：「在今青州。」徙赵王歇为代王。赵相张耳为常山王。汉王怨羽之背约，欲攻之，丞相萧何谏，乃止。服虔曰：「称丞相者，录事追言之。」
夏四月，诸侯罢戏下，各就国。师古曰：「戏谓军之旌麾也，音许宜反，亦读曰麾。先是，诸侯从项羽入关者，各帅其军，听命於羽，今既受封爵，各使就国，故总言罢戏下也。一说云时从项羽在戏水之上，故言罢戏下，此说非也。项羽见高祖於鸿门，已过戏矣。又入秦烧秦宫室，不复在戏也。汉书通以戏为麾字，义见窦田灌韩传。」羽使卒三万人从汉王，楚子、诸侯人之慕从者数万人，文颖曰：「楚子，犹言楚人也。诸侯人，犹诸侯国人。」从杜南入蚀中。李奇曰：「蚀音力，在杜南。」如淳曰：「蚀，入汉中道川谷名。」张良辞归韩，汉王送至褒中，师古曰：「即今梁州之褒县也。旧曰褒中，言居褒谷之中。隋室讳忠，改为褒内。」因说汉王烧绝栈道，师古曰：「栈即阁也，今谓之阁道。」以备诸侯盗兵，亦视项羽无东意。如淳曰：「视音示。」师古曰：「言令羽知汉王更无东出之意也。汉书多以视为示，古通用字。」
汉王既至南郑，诸将及士卒皆歌讴思东归，师古曰：「讴，齐歌也，谓齐声而歌，或曰齐地之歌。讴音一侯反。」多道亡还者。师古曰：「未至南郑，在道即亡归。」韩信为治粟都尉，亦亡去，萧何追还之，因荐於汉王，曰：「必欲争天下，非信无可与计事者。」於是汉王齐戒设坛场，师古曰：「齐读曰斋。筑土而高曰坛，除地为场。」拜信为大将军，问以计策。信对曰：「项羽背约而王君王於南郑，师古曰：「上王音于放反。」是迁也。如淳曰：「秦法，有罪迁徙之於蜀汉。」吏卒皆山东之人，日夜企而望归，师古曰：「企谓举足而竦身。」及其锋而用之，可以有大功。天下已定，民皆自宁，不可复用。师古曰：「宁，安也，各安其处。」不如决策东向。」因陈羽可图师古曰：「图谓谋而取之。」三秦易并之计。应劭曰：「章邯为雍王，司马欣为塞王，董翳为翟王，分王秦地，故曰三秦。」汉王大说，师古曰：「说读曰悦。」遂听信策，部署诸将。师古曰：「分部而署置。」留萧何收巴蜀租，给军〔粮〕食。给军〔粮〕食。景佑、殿本及通监都有「粮」字。
五月，汉王引兵从故道孟康曰：「县名，属武都。」出袭雍。雍王邯迎击汉陈仓，雍兵败，还走；战好，孟康曰：「音止，神灵之所止也。好，县名，属右扶风。」师古曰：「即今雍州好县。」又大败，走废丘。汉王遂定雍地。东如咸阳，引兵围雍王废丘，而遣诸将略地。
田荣闻羽徙齐王市於胶东而立田都为齐王，大怒，以齐兵迎击田都。都走降楚。六月，田荣杀田市，自立为齐王。时彭城在钜野，师古曰：「钜野，泽名，因以为县，今属郓州。」众万余人，无所属。荣与越将军印，因令反梁地。越击杀济北王安，荣遂并三齐之地。服虔曰：「齐与济北、胶东。」燕王韩广亦不肯徙辽东。秋八月，臧荼杀韩广，并其地。塞王欣、翟王翳皆降汉。
初，项梁立韩後公子成为韩王，张良为韩司徒。羽以良从汉王，韩王成又无功，故不遣就国，与俱至彭城，杀之。及闻汉王并关中，而齐、梁畔之，羽大怒，乃以故吴令郑昌为韩王，距汉。令萧公角击彭越，苏林曰：「萧公，官号也。」孟康曰：「萧令也，时令皆称公。」师古曰：「孟说是也。」越败角兵。时张良徇韩地，苏林曰：「徇音巡，抚其民人也。」孟康曰：「徇，略也。」师古曰：「孟说是。音辞峻反。」遗羽书曰：「汉欲得关中，如约即止，不敢复东。」羽以故无西意，而北击齐。
九月，汉王遣将军薛欧、王吸出武关，师古曰：「欧音乌垢反。吸音翕。」因王陵兵，如淳曰：「王陵亦聚党数千人，居南阳。」从南阳迎太公、吕后於沛。羽闻之，发兵距之阳夏，郑氏曰：「音假借之假。」师古曰：「即今亳州阳夏县。」不得前。
二年冬十月，项羽使九江王布杀义帝於郴。文颖曰：「郴，县名，属桂阳。」如淳曰：「郴音D。」师古曰：「说者或以为史记本纪及汉注云衡山、临江王杀之江中，谓汉书言黥布杀之为错。然今据史记黥布传四月阴令九江王等行击义帝，其八月布使将追杀之郴，又与汉书项羽、英布传相合，是则衡山、临江与布同受羽命，而杀之者布也。非班氏之错。郴D二字并音丑林反。」陈余亦怨羽独不王己，从田荣藉助兵，师古曰：「藉，借也。」以击常山王张耳。耳败走降汉，汉王厚遇之。陈余迎代王歇还赵，歇立余为代王。张良自韩间行归汉，汉王以为成信侯。
汉王如陕，师古曰：「陕，今陕州陕县也，音式冉反。」镇抚关外父老。师古曰：「镇，安也。抚，慰也。」河南王申阳降，置河南郡。使韩太尉韩信击韩，韩王郑昌降。十一月，立韩太尉信为韩王。汉王还归，都栎阳，使诸将略地，拔陇西。以万人若一郡降者，封万户。师古曰：「若者，豫及之辞，言以万人或以一郡降者，皆封万户。」缮治河上塞。晋灼曰：「朝错传秦北攻胡，筑河上塞。」师古曰：「缮，补也。」故秦苑囿园池，令民得田之。师古曰：「养鸟兽曰苑，苑有垣曰囿，所以种植谓之园。田谓耕作也。囿音宥。」
春正月，羽击田荣城阳，荣败走平原，平原民杀之。齐皆降楚，楚焚其城郭，齐人复畔之。诸将拔北地，虏雍王弟章平。赦罪人。二月癸未，令民除秦社稷，立汉社稷。施恩德，赐民爵。臣瓒曰：「爵者，禄位。民赐爵，有罪得以减也。」蜀汉民给军事劳苦，复勿租税二岁。师古曰：「复者，除其赋役也，音方目反。其下并同。」关中卒从军者，复家一岁。举民年五十以上，有修行，能帅众为善，置以为三老，乡一人。择乡三老一人为县三老，与县令丞尉以事相教，复勿繇戍。师古曰：「繇读曰纭！挂允月赐酒肉。
三月，汉王自临晋渡河，师古曰：「旧县名，其地居河之西滨，东临晋境，本列国时秦所名也，即今之同州朝邑县界也。」魏王豹降，将兵从。下河内，虏殷王昂，置河内郡。至修武，陈平亡楚来降。汉王与语，说之，师古曰：「说读曰悦。」使参乘，监诸将。南渡平阴津，苏林曰：「在河阴。」至洛阳，新城三老董公遮说汉王曰：「臣闻『顺德者昌，逆德者亡』，『兵出无名，事故不成』。苏林曰：「名者，伐有罪。」故曰：『明其为贼，敌乃可服。』应劭曰：「为音无为之为。布告天下，言项羽杀义帝，明其为贼乱，举兵征之，乃可服也。」郑氏曰：「为音人相为之为。」师古曰：「应说是也。」项羽为无道，放杀其主，师古曰：「杀读曰弑。诸弑君者，其例皆同。」天下之贼也。夫仁不以勇，义不以力，李奇曰：「彼有仁，我不能以勇服；彼有义，我不能以力服。」文颖曰：「以，用也。己有仁，天下归之，可不用勇而天下自服；己有义，天下奉之，可不用力而天下自定。」师古曰：「为义帝发丧，此为行仁义，不用勇力，文说是也。」三军之众为之素服，以告之诸侯，为此东伐，师古曰：「为并音于伪反。」四海之内莫不仰德。此三王之举也。」师古曰：「三王：夏、殷、周也。言以德义取天下，则可比踪於三王。」汉王曰：「善，非夫子无所闻。」於是汉王为义帝发丧，袒而大哭，如淳曰：「袒亦如礼袒踊也。」师古曰：「袒谓脱衣之袖也，音徒旱反。」哀临三日。师古曰：「众哭曰临，音力禁反。」发使告诸侯曰：「天下共立义帝，北面事之。今项羽放杀义帝江南，大逆无道。寡人亲为发丧，兵皆缟素。师古曰：「缟，白素也，音工老反。」悉发关中兵，收三河士，韦昭曰：「河南、河东、河内也。」南浮江汉以下，愿从诸侯王服虔曰：「汉名王为诸侯王。」师古曰：「服说非也。当时汉未有此称号，直言诸侯及王耳。自谦言随诸侯王之後也。」击楚之杀义帝者。」
夏四月，田荣弟横收得数万人，立荣子广为齐王。羽虽闻汉东，既击齐，欲遂破之而後击汉，汉王以故得劫五诸侯兵，应劭曰：「雍、翟、塞、殷、韩也。」如淳曰：「塞、翟、魏、殷、河南也。」韦昭曰：「塞、翟、韩、殷、魏也。雍时已败。」师古曰：「诸家之说皆非也。张良遗羽书云：『汉欲得关中，如约即止，不敢复东。』东谓出关之东。今羽闻汉东之时，汉固已得三秦矣。五诸侯者，谓常山、河南、韩、魏、殷也。此年十月，常山王张耳降，河南王申阳降，韩王郑昌降。（二）〔三〕月，（二）〔三〕月，景佑、汲古、殿、局本都作「三」。王先谦说作「三」是。魏王豹降，虏殷王昂。皆在汉东之後，故知谓此为五诸侯。时虽未得常山之地，据功臣表云张耳弃国，与大臣归汉，则亦有士卒也。又叔孙通传云二年汉王从五诸侯入彭城。尔时雍王犹在废丘被围，即非五诸侯之数也。寻此纪文昭然可晓，前贤注释，并失指趣。」东伐楚。到外黄，彭越将三万人归汉。汉王拜越为魏相国，令定梁地。汉王遂入彭城，收羽美人货赂，置酒高会。服虔曰：「大会也。」羽闻之，令其将击齐，而自以精兵三万人从鲁出胡陵，至萧，晨击汉军，大战彭城灵壁东孟康曰：「故小县，在彭城南。」睢水上，师古曰：「睢音虽。」大破汉军，多杀士卒，睢水为之不流。师古曰：「杀人既多，填於睢水。」围汉王三匝。大风从西北起，折木发屋，扬砂石，昼晦，师古曰：「晦，暗也。」楚军大乱，而汉王得与数十骑遁去。过沛，使人求室家，室家亦已亡，不相得。汉王道逢孝惠、鲁元，载行。楚骑追汉王，汉王急，推堕二子。滕公下收载，遂得脱。郑氏曰：「滕公，夏侯婴也。」师古曰：「脱音他活反。」审食其从太公、吕后间行，反遇楚军，师古曰：「此审食其及武帝时赵食其读皆与郦食其同，音异基。而近代学者，郦则为异基，审则为食基，赵则食其，非也。同是人名，更无别义，就中舛驳，何所据依？且荀悦汉纪三者并为异基字，断可知矣。太公、吕后本避楚军，乃反与之遇，而见拘执。」羽常置军中以为质。诸侯见汉败，皆亡去。塞王欣、翟王翳降楚，殷王昂死。
吕后兄周吕侯苏林曰：「以姓名侯也。」晋灼曰：「外戚表周吕令武侯泽也。吕，县名，封於吕以为国。」师古曰：「周吕，封名；令武，其谥也。苏云以姓名侯，非也。」将兵居下邑，师古曰：「县名也。」汉王往从之。稍收士卒，军砀。
汉王西过梁地，至虞，师古曰：「即今宋州虞城县。」谓谒者随何曰：「公能说九江王布使举兵畔楚，项王必留击之。得留数月，吾取天下必矣。」随何往说布，果使畔楚。
五月，汉王屯荥阳，萧何发关中老弱未傅者悉诣军。服虔曰：「傅音附。」孟康曰：「古者二十而傅，三年耕有一年储，故二十三而後役之。」如淳曰：「律，年二十三傅之畴官，各从其父畴学之，高不满六尺二寸以下为罢癃。汉仪注云民年二十三为正，一岁为卫士，一岁为材官骑士，习射御骑驰战陈。又曰年五十六衰老，乃得免为庶民，就田里。今老弱未尝傅者皆发之。未二十三为弱，过五十六为老。」师古曰：「傅，著也。言著名籍，给公家徭役也。服音是。」韩信亦收兵与汉王会，兵复大振。与楚战荥阳南京、索间，破之。应劭曰：「京，县名。今有大索、小索亭。」晋灼曰：「音册。」师古曰：「音求索之索。」筑甬道，属河，应劭曰：「恐敌钞辎重，故筑垣墙如街巷也。」郑氏曰：「甬音踊。」师古曰：「属，联也，音之欲反。」以取敖仓粟。孟康曰：「敖，地名，在荥阳西北，山上临河有大仓。」魏王豹谒归视亲疾。师古曰：「谒，请也。亲谓母也。」至则绝河津，反为楚。师古曰：「断其津济以距汉军。为音于伪反。」
六月，汉王还栎阳。壬午，立太子，赦罪人。令诸侯子在关中者皆集栎阳为卫。引水灌废丘，废丘降，章邯自杀。雍（州）〔地〕定，雍（州）〔地〕王先谦说「州」字误，当为「地」。按通监亦作「地」。八十余县，置河上、渭南、中地、陇西、上郡。服虔曰：「河上，即左冯翊也。渭南，京兆也。中地，右扶风也。」师古曰：「凡新置五郡。」令祠官祀天地四方上帝山川，以时祠之。兴关中卒乘边塞。李奇曰：「乘，守也。」师古曰：「乘，登也。登而守之，义与上乘城同。」关中大饥，米斛万钱，师古曰：「一斛直万钱。」人相食。令民就食蜀汉。
秋八月，汉王如荥阳，谓郦食其曰：「缓颊往说魏王豹，张晏曰：「缓颊，徐言引譬喻也。」能下之，以魏地万户封生。」师古曰：「生犹言先生。他皆类此。」食其往，豹不听。汉王以韩信为左丞相，与曹参、灌婴俱击魏。食其还，汉王问：「魏大将谁也？」对曰：「柏直。」王曰：「是口尚乳臭，不能当韩信。师古曰：「乳臭，言其幼少。」骑将谁也？」曰：「冯敬。」曰：「是秦将冯无择子也，虽贤，不能当灌婴。步卒将谁也？」曰：「项它。」师古曰：「它字与他同，并音徒何反。」曰：「是不能当曹参。吾无患矣。」九月，信等虏豹，传诣荥阳。定魏地，置河东、太原、上党郡。信使人请兵三万人，愿以北举燕赵，东击齐，南绝楚粮道。汉王与之。
三年冬十月，韩信、张耳东下井陉击赵，服虔曰：「井陉，山名，在常山，今为县。」师古曰：「陉音形。」斩陈余，获赵王歇。置常山、代郡。甲戌晦，日有食之。十一月癸卯晦，日有食之。
随何既说黥布，布起兵攻楚。楚使项声、龙且攻布，韦昭曰：「且音子闾反。」布战不胜。十二月，布与随何间行归汉。汉王分之兵，与俱收兵至成皋。
项羽数侵夺汉甬道，汉军乏食，与郦食其谋桡楚权。服虔曰：「桡，弱也。」师古曰：「音女教（而）〔反〕，音女教（而）〔反〕，景佑、殿本都作「反」。王先谦说作「反」是。其字从木。」食其欲立六国後以树党，师古曰：「树，立也。」汉王刻印，将遣食其立之。以问张良，良发八难。汉王辍饭吐哺，师古曰：「辍，止也。哺，口中所含食也。饭音扶晚反。哺音步。」曰：「竖儒师古曰：「言其贱劣无智，若童竖也。」几败乃公事！」师古曰：「几，近也。乃，汝也。公，汉王自谓也。几音钜依反。」令趋销印。师古曰：「趋读曰促。促，速也。他皆类此。」又问陈平，乃从其计，与平黄金四万斤，以间疏楚君臣。师古曰：「间音居苋反。次下反间，其音亦同。」
夏四月，项羽围汉荥阳，汉王请和，割荥阳以西者为汉。亚父劝项羽急攻荥阳，汉王患之。陈平反间既行，羽果疑亚父。亚父大怒而去，发病死。
五月，将军纪信曰：「事急矣！臣请诳楚，可以间出。」师古曰：「间出，投间隙私出，若言间行微行耳。纪信诈为汉王，而王出西门遁，是私出也。」於是陈平夜出女子东门二千余人，楚因四面击之。纪信乃乘王车，黄屋左纛，李斐曰：「天子车以黄缯为盖里。纛，毛羽幢也，在乘舆车衡左方上注之。蔡邕曰以优Ｎ参之，如斗，或在W头，或在衡。」应劭曰：「雉尾为之，在左骖，当镳上。」师古曰：「纛音毒，又徒到反。应说非也。」曰：「食尽，汉王降楚。」楚皆呼万岁，之城东观，以故汉王得与数十骑出西门遁。令御史大夫周苛、魏豹、枞公守荥阳。应劭曰：「枞公者，不知其名，故曰公。」苏林曰：「音枞木之枞。」师古曰：「音千容反。」羽见纪信，问：「汉王安在？」曰：「已出去矣。」羽烧杀信。而周苛、枞公相谓曰：「反国之王，难与守城。」师古曰：「谓豹先已经畔汉。」因杀魏豹。
汉王出荥阳，至成皋。自成皋入关，收兵欲复东。辕生说汉王文颖曰：「辕姓，生谓诸生。」曰：「汉与楚相距荥阳数岁，汉常困。愿君王出武关，项王必引兵南走，师古曰：「走亦谓趋，向也，音奏。次後亦同。」王深壁，令荥阳成皋间且得休息。使韩信等得辑河北赵地，师古曰：「辑与集同，谓和合也。诗序曰『劳来还定安集之』。春秋左氏传曰『群臣辑睦』。他皆类此。」连燕齐，君王乃复走荥阳。如此，则楚所备者多，力分。汉得休息，复与之战，破之必矣。」汉王从其计，出军宛叶间，师古曰：「叶，县名，古叶公之国，音式涉反。宛县叶县之间也。」与黥布行收兵。
羽闻汉王在宛，果引兵南，汉王坚壁不与战。是月，彭越渡睢，师古曰：「过睢水也。睢音虽。」与项声、薛公战下邳，破杀薛公。羽使终公守成皋，而自东击彭越。汉王引兵北，击破终公，复军成皋。六月，羽已破走彭越，师古曰：「破之而令遁走。」闻汉复军成皋，乃引兵西拔荥阳城，生得周苛。羽谓苛：「为我将，以公为上将军，封三万户。」周苛骂曰：「若不趋降汉，今为虏矣！师古曰：「若，汝也。趋读曰促。」若非汉王敌也。」羽亨周苛，师古曰：「亨谓煮而杀之，音普庚反。他皆类此。」并杀枞公，而虏韩王信，遂围成皋。汉王跳，如淳曰：「跳音逃，谓走也。史记作逃。」晋灼曰：「跳，独出意也。」师古曰：「晋说是也，音徒雕反。」独与滕公共车出成皋玉门，张晏曰：「成皋北门。」北渡河，宿小修武。晋灼曰：「在大修武城东。」自称使者，晨驰入张耳、韩信壁，而夺之军。乃使张耳北收兵赵地。
秋七月，有星孛于大角。李奇曰：「孛，彗类也，是谓妖星，所以除旧布新也。」师古曰：「孛音步内反。」汉王得韩信军，复大振。八月，临河南乡，师古曰：「乡读曰向。」军小修武，欲复战。郎中郑忠说止汉王，高垒深堑勿战。汉王听其计，使卢绾、刘贾将卒二万人，骑数百，苏林曰：「绾音以绳绾结物之绾。」师古曰：「音乌板反。」渡白马津入楚地，佐彭越烧楚积聚，师古曰：「所畜军粮刍槁之属也。积音子赐反。聚音才喻反。」复击破楚军燕郭西，师古曰：「燕，县名，古南燕国。」攻下睢阳、外黄十七城。九月，羽谓海春侯大司马曹咎曰：「谨守成皋。即汉王欲挑战，慎勿与战，李奇曰：「挑音徒了反。」臣瓒曰：「挑战，`娆敌求战也，古谓之致师。」师古曰：「李音瓒说是。`音他历反。娆音乃了反。」勿令得东而已。我十五日必定梁地，复从将军。」师古曰：「从，就也。」羽引兵东击彭越。
汉王使郦食其说齐王田广，罢守兵与汉和。
四年冬十月，韩信用蒯通计，袭破齐。齐王亨郦生，东走高密。项羽闻韩信破齐，且欲击楚，使龙且救齐。
汉果数挑成皋战，楚军不出，使人辱之数日，大司马咎怒，渡兵汜水。张晏曰：「汜水在济阴界。」如淳曰：「汜音祀。左传曰『鄙在郑地汜』。」臣瓒曰：「高祖攻曹咎於成皋，咎渡汜水而战，今成皋城东汜水是也。」师古曰：「瓒说得之，此水不在济阴也。『鄙在郑地汜』，释者又云在襄城，则非此也。此水旧读音凡，今彼乡人呼之音祀。」士卒半渡，汉击之，大破楚军，尽得楚国金玉货赂。大司马咎、长史欣皆自刭汜水上。汉王引兵渡河，复取成皋，军广武，孟康曰：「於荥阳筑两城而相对，名为广武城，在敖仓西三室山上。」就敖仓食。
羽下梁地十余城，闻海春侯破，乃引兵还。汉军方围锺离 於荥阳东，师古曰：「 
音莫葛反。其字从本末之末。」闻羽至，尽走险阻。师古曰：「走音奏。」羽亦军广武，与汉相守。丁壮苦军旅，老弱罢转饷。师古曰：「罢读曰疲。转，运；饷，馈也，音式向反。」汉王、羽相与临广武之间而语。羽欲与汉王独身挑战，汉王数羽曰：师古曰：「数，责其罪也，音所具反。」「吾始与羽俱受命怀王，曰先定关中者王之。羽负约，王我於蜀汉，罪一也。羽矫杀卿子冠军，自尊，罪二也。如淳曰：「卿者，卿大夫之号。子者，子男之爵。冠军，人之首也。」文颖曰：「卿子，时人相褒尊之辞，犹言公子也。时上将，故言冠军。」师古曰：「矫，托也，托怀王命而杀之也。卿子冠军，文说是也。」羽当以救赵还报，李奇曰：「前受命於怀王往救赵，当还反报。」而擅劫诸侯兵入关，罪三也。怀王约入秦无暴掠，羽烧秦宫室，掘始皇帝冢，收私其财，罪四也。师古曰：「掘而发之，收取其财以私自有也。掘音其勿反。」又疆杀秦降王子婴，罪五也。诈坑秦子弟新安二十万，王其将，李奇曰：「章邯等为王。」罪六也。皆王诸将善地，而徙逐故主，令臣下争畔逆，罪七也。出逐义帝彭城，自都之，夺韩王地，并王梁楚，多自与，罪八也。使人阴杀义帝江南，罪九也。夫为人臣而杀其主，杀其已降，为政不平，主约不信，天下所不容，大逆无道，罪十也。吾以义兵从诸侯诛残贼，使刑余罪人击公，师古曰：「言轻贱也。」何苦乃与公挑战！」羽大怒，伏弩射中汉王。汉王伤胸，乃扪足曰：「虏中吾指！」师古曰：「扪，摸也。伤胸而扪足者，以安众也。扪音门。中音竹仲反。」汉王病创卧，张良疆请汉王起行劳军，以安士卒，师古曰：「行音下更反。其下亦同。」毋令楚乘胜。汉王出行军，疾甚，因驰入成皋。
十一月，韩信与灌婴击破楚军，杀楚将龙且，追至城阳，虏齐王广。齐相田横自立为齐王，奔彭越。汉立张耳为赵王。
汉王疾愈，师古曰：「愈与愈同。愈，差也。」西入关，至栎阳，存问父老，置酒。枭故塞王欣头栎阳市。师古曰：「枭，县首於木上。」留四日，复如军，军广武。关中兵益出，而彭越、田横居梁地，往来苦楚兵，绝其粮食。
韩信已破齐，使人言曰：「齐边楚，师古曰：「边，共为边界。」权轻，不为假王，恐不能安齐。」汉王怒，欲攻之。张良曰：「不如因而立之，使自为守。」春二月，遣张良操印，立韩信为齐王。师古曰：「操，持也，音千高反。」秋七月，立黥布为淮南王。八月，初为算赋。如淳曰：「汉仪注民年十五以上至五十六出赋钱，人百二十为一算，为治库兵车马。」北貉、燕人来致枭骑助汉。应劭曰：「北貉，国也。枭，健也。」张晏曰：「枭，勇也，若六博之枭也。」师古曰：「貉在东北方，三韩之属皆貉类也，音莫客反。」汉王下令：师古曰：「令，教命也。下音胡嫁反。他皆类此。」军士不幸死者，吏为衣衾棺敛，师古曰：「棺音工唤反。敛音力赡反。与作衣衾而敛尸於棺。」转送其家。师古曰：「转，传送也。」四方归心焉。师古曰：「以仁爱故。」
项羽自知少助食尽，韩信又进兵击楚，羽患之。汉遣陆贾说羽，请太公，羽弗听。汉复使侯公说羽，羽乃与汉约，中分天下，割鸿沟以西为汉，应劭曰：「在荥阳东南二十里。」文颖曰：「於荥阳下引河东南为鸿沟，以通宋、郑、陈、蔡、曹、卫，与济、汝、淮、泗会於楚，即今官渡水也。」以东为楚。九月，归太公、吕后，军皆称万岁。乃封侯公为平国君。师古曰：「以其善说，能平和邦国。」羽解而东归。汉王欲西归，张良、陈平谏曰：「今汉有天下太半，韦昭曰：「凡数三分有二为（大）〔太〕半，为（大）〔太〕半，景佑、汲古、殿、局本都作「太」。有一分为少半。」而诸侯皆附，楚兵罢食尽，师古曰：「罢读曰疲。」此天亡之时，不因其几而遂取之，郑氏曰：「几，微也。」师古曰：「几，危也。」所谓养虎自遗患也。」汉王从之。汉书卷一下高帝纪第一下
五年冬十月，汉王追项羽至阳夏南师古曰：「夏音工雅反，已解於上。」止军，与齐王信、魏相国越期会击楚，至固陵，晋灼曰：「即固始也。」师古曰：「後改为固始耳。地理志固始属淮阳。」不会。楚击汉军，大破之。汉王复入壁，深堑而守。谓张良曰：「诸侯不从，柰何？」良对曰：「楚兵且破，未有分地，李奇曰：「信、越等未有益地之分。」师古曰：「分音扶问反。」其不至固宜。师古曰：「理宜然也。」君王能与共天下，可立致也。师古曰：「共有天下之地，割而封之。」齐王信之立，非君王意，信亦不自坚。师古曰：「因信自请为假王，乃立之耳，故曰非君王意。」彭越本定梁地，始君王以魏豹故，拜越为相国。今豹死，越亦望王，而君王不早定。今能取睢阳以北至谷城皆以王彭越，师古曰：「睢音虽。」从陈以东傅海与齐王信，师古曰：「傅读曰附。」信家在楚，其意欲复得故邑。能出捐此地以许两人，师古曰：「捐，弃也，音弋全反。」使各自为战，则楚易败也。」於是汉王发使使韩信、彭越。至，皆引兵来。
十一月，刘贾入楚地，围寿春。汉亦遣人诱楚大司马周殷。殷畔楚，以舒屠六，如淳曰：「以舒之众屠破六县。」师古曰：「六者，县名，即上所谓九江王都六者也，後属庐江郡。」举九江兵迎黥布，并行屠城父，如淳曰：「并行，并击也。」师古曰：「城父，县名。父音甫。」随刘贾皆会。
十二月，围羽垓下。应劭曰：「垓音该。」李奇曰：「沛┫鼐垡孛也。」师古曰：「┮艉饨环础！褂鹨刮藕壕四面皆楚歌，应劭曰：「楚歌者，鸡鸣歌也。汉已略得其地，故楚歌者多鸡鸣时歌也。」师古曰：「楚歌者，为楚人之歌，犹言吴Q越吟耳。若以鸡鸣为歌曲之名，於理则可，不得云鸡鸣时也。高祖令戚夫人楚舞，自为作楚歌，岂亦鸡鸣时乎？」知尽得楚地，羽与数百骑走，是以兵大败。灌婴追斩羽东城。晋灼曰：「九江县。」楚地悉定，独鲁不下。汉王引天下兵欲屠之，为其守节礼义之国，乃持羽头示其父兄，鲁乃降。初，怀王封羽为鲁公，及死，鲁又为之坚守，故以鲁公葬羽於谷城。师古曰：「即济北谷城。」汉王为发（葬）〔丧〕，汉王为发（葬）〔丧〕，景佑、汲古、殿本都作「丧」。王先谦说作「丧」是。哭临而去。师古曰：「临音力禁反。」封项伯等四人为列侯，赐姓刘氏。师古曰：「皆羽之族，先有功於汉者。」诸民略在楚者皆归之。汉王还至定陶，驰入齐王信壁，夺其军。初项羽所立临江王共敖前死，子尉嗣立为王，不降。遣卢绾、刘贾击虏尉。
春正月，追尊兄伯号曰武哀侯。应劭曰：「兄伯早亡，追谥之。」下令曰：「楚地已定，义帝亡後，欲存恤楚众，以定其主。齐王信习楚风俗，更立为楚王，师古曰：「更，改也。」王淮北，都下邳。魏相国建城侯彭越勤劳魏民，卑下士卒，师古曰：「言安辑魏地，保其人众也。下音胡稼反。」常以少击众，数破楚军，其以魏故地王之，号曰梁王，都定陶。」又曰：「兵不得休八年，万民与苦甚，如淳曰：「与音相干与之与。」师古曰：「音弋庶反。」今天下事毕，其赦天下殊死以下。」如淳曰：「死罪之明白也。左传曰斩其木而弗殊。」韦昭曰：「殊死，斩刑也。」师古曰：「殊，绝也，异也，言其身首离绝而异处也。」
於是诸侯上疏曰：「楚王韩信、韩王信、淮南王英布、梁王彭越、故衡山王吴芮、张晏曰：「汉元年，项羽立芮为衡山王，後又夺之地，谓之番君，是以曰故。」赵王张敖、燕王臧荼昧死再拜言，张晏曰：「秦以为人臣上书当言昧犯死罪而言，汉遂遵之。」大王陛下：应劭曰：「陛者，升堂之陛。王者必有执兵陈於阶陛之侧，群臣与至尊言，不敢指斥，故呼在陛下者而告之，因卑以达尊之意也。若今称殿下、阁下、侍者、执事，皆此类也。」先时秦为亡道，天下诛之。大王先得秦王，定关中，於天下功最多。存亡定危，救败继绝，以安万民，功盛德厚。又加惠於诸侯王有功者，使得立社稷。地分已定，而位号比，亡上下之分，师古曰：「言大王与臣等并称王，是为比类相，无尊卑之差别也。地分音扶问反。」大王功德之著，於後世不宣。师古曰：「言位号不殊，则功德之著明者，不宣於後世也。」昧死再拜上皇帝尊号。」汉王曰：「寡人闻帝者贤者有也，师古曰：「言贤德之人乃可有帝号。」虚言亡实之名，非所取也。今诸侯王皆推高寡人，将何以处之哉？」诸侯王皆曰：「大王起於细微，灭乱秦，威动海内。又以辟陋之地，师古曰：「辟读曰僻。」自汉中行威德，诛不义，立有功，平定海内，功臣皆受地食邑，非私之也。大王德施四海，诸侯王不足以道之，居帝位甚实宜，愿大王以幸天下。」晋灼曰：「汉仪注民臣被其德以为侥幸也。」师古曰：「幸者，吉而免凶，可庆幸也，故福喜之事皆称为幸，而死谓之不幸。」汉王曰：「诸侯王幸以为便於天下之民，则可矣。」於是诸侯王及太尉长安侯臣绾等三百人，师古曰：「绾，卢绾也。」与博士稷嗣君叔孙通孟康曰：「稷嗣，邑名。」谨择良日二月甲午，上尊号。汉王即皇帝位于泛水之阳。张晏曰：「在济阴界，取其泛爱弘大而润下也。」师古曰：「据叔孙通传曰为皇帝於定陶，则此水在济阴是也。音敷剑反。」尊王后曰皇后，太子曰皇太子，追尊先媪曰昭灵夫人。
诏曰：如淳曰：「诏，告也。自秦汉以下，唯天子独称之。」「故衡山王吴芮与子二人、兄子一人，从百粤之兵，服虔曰：「非一种，若今言百蛮也。」以佐诸侯，诛暴秦，有大功，诸侯立以为王。项羽侵夺之地，谓之番君。师古曰：「番音蒲何反。」其以长沙、豫章、象郡、桂林、南海立番君芮为长沙王。」臣瓒曰：「茂陵书象郡治临尘，去长安万七千五百里。」文颖曰：「桂林，今郁林也。」师古曰：「桂林，今之桂州境界左右皆是其地，非郁林也。」又曰：「故粤王亡诸世奉粤祀，秦侵夺其地，使其社稷不得血食。师古曰：「祭者尚血腥，故曰血食也。」诸侯伐秦，亡诸身帅闽中兵以佐灭秦，如淳曰：「闽音缗。」应劭曰：「音文饰之文。」师古曰：「闽越，今泉州建安是其地也。其人本蛇种，故其字从虫。如音是也。虫音许尾反。」项羽废而弗立。今以为闽粤王，王闽中地，勿使失职。」
帝乃西都洛阳。夏五月，兵皆罢归家。诏曰：「诸侯子在关中者，复之十二岁，师古曰：「复音方目反。」其归者半之。师古曰：「各已还其本土者，复六岁也。」民前或相聚保山泽，不书名数，师古曰：「保，守也，安也。守而安之，以避难也。名数，谓户籍也。」今天下已定，令各归其县，复故爵田宅，师古曰：「复，还也，音扶目反。」吏以文法教训辨告，勿笞辱。师古曰：「辨告者，分别义理以晓喻之。」民以饥饿自卖为人奴婢者，皆免为庶人。军吏卒会赦，其亡罪而亡爵及不满大夫者，皆赐爵为大夫。如淳曰：「军吏卒会赦，得免罪，及本无罪而亡爵级者，皆赐爵为大夫。」师古曰：「大夫，第五爵也。」故大夫以上赐爵各一级，师古曰：「就加之也。级，等也。」其七大夫以上，皆令食邑，臣瓒曰：「秦制，列侯乃得食邑，今七大夫以上皆食邑，所以宠之也。」师古曰：「七大夫，公大夫也，爵第七，故谓之七大夫。」非七大夫以下，皆复其身及户，勿事。」应劭曰：「不输户赋也。」如淳曰：「事谓役使也。」师古曰：「复其身及一户之内皆不徭赋也。复音扶目反。」又曰：「七大夫、公乘以上，皆高爵也。师古曰：「公乘，第八爵。」诸侯子及从军归者，甚多高爵，吾数诏吏先与田宅，及所当求於吏者，亟与。师古曰：「亟，急也，音居力反。」爵或人君，上所尊礼，师古曰：「爵高有国邑者，则自君其人，故云或人君也。上谓天子。」久立吏前，曾不为决，师古曰：「有辨（说）〔讼〕及陈请者，有辨（说）〔讼〕及陈请者，景佑、殿本都作「讼」。王先谦说作「讼」是。不早为决断。」甚亡谓也。师古曰：「亡谓者，失於事宜，不可以训。」异日秦民爵公大夫以上，令丞与亢礼。应劭曰：「言从公大夫以上，民与令丞亢礼。亢礼者，长揖不拜。」师古曰：「异日，犹言往日也。亢者，当也，言高下相当，无所卑屈，不独谓揖拜也。」今吾於爵非轻也，吏独安取此！师古曰：「於何得此轻爵之法也。」且法以有功劳行田宅，苏林曰：「行音行酒之行，犹付与也。」今小吏未尝从军者多满，如淳曰：「多自满足也。」而有功者顾不得，师古曰：「顾犹反也，言若人反顾然。」背公立私，守尉长吏教训甚不善。师古曰：「守，郡守也。尉，郡尉也。长吏，谓县之令长。」其令诸吏善遇高爵，称吾意。师古曰：「称，副也。」且廉问，有不如吾诏者，以重论之。」师古曰：「廉，察也。廉字本作，其音同耳。」
帝置酒雒阳南宫。上曰：如淳曰：「蔡邕云上者尊位所在也。但言上，不敢言尊号耳。」「通侯诸将应劭曰：「旧曰彻侯，避武帝讳曰通侯。通亦彻也。通者，言其功德通於王室也。」张晏曰：「後改为列侯。列者，见序列也。」毋敢隐朕，如淳曰：「朕，我也。蔡邕曰古者上下共之。咎繇与帝舜言称朕，屈原曰『朕皇考』，至秦独以为尊称，汉遂因之而不改也。」皆言其情。吾所以有天下者何？项氏之所以失天下者何？」高起、王陵对曰：张晏曰：「诏使高官者起，故陵先对。」孟康曰：「姓高，名起。」臣瓒曰：「汉帝年纪高帝时有信平侯臣陵、都武侯臣起。魏相、邴吉高帝时奏事有将军臣陵、臣起。」师古曰：「张说非也。若言高官者起，则丞相萧何、太尉卢绾及张良、陈平之属时皆在陵上，陵不得先对也。」「陛下曼而侮人，师古曰：「曼，易也，读与慢同。」项羽仁而敬人。然陛下使人攻城略地，所降下者，因以与之，与天下同利也。项羽妒贤嫉能，有功者害之，贤者疑之，战胜而不与人功，得地而不与人利，此其所以失天下也。」上曰：「公知其一，未知其二。夫运筹帷幄之中，决胜千里之外，吾不如子房；填国家，抚百姓，给饷馈，不绝粮道，吾不如萧何；师古曰：「填与镇同。镇，安也。馈亦馈字。」连百万之众，战必胜，攻必取，吾不如韩信。三者皆人杰，吾能用之，师古曰：「杰言桀然独出也。」此吾所以取天下者也。项羽有一范增而不能用，此所以为我禽也。」群臣说服。师古曰：「说读曰悦。」
初，田横归彭越。项羽已灭，横惧诛，与宾客亡入海。上恐其久为乱，遣使者赦横，曰：「横来，大者王，小者侯；师古曰：「大者，谓其长率，即横身也。小者，其徒属也。」不来，且发兵加诛。」横惧，乘传诣雒阳，如淳曰：「律，四马高足为置传，四马中足为驰传，四马下足为乘传，一马二马为轺传。急者乘一乘传。」师古曰：「传者，若今之驿，古者以车，谓之传车，其後又单置马，谓之驿骑。传音张恋反。」未至三十里，自杀。上壮其节，为流涕，发卒二千人，以王礼葬焉。
戍卒娄敬求见，说上曰：「陛下取天下与周异，而都雒阳，不便，不如入关，据秦之固。」上以问张良，良因劝上。是日，车驾西都长安。师古曰：「凡言车驾者，谓天子乘车而行，不敢指斥也。是日，即其日也。著是日者，言从善之速也。长安本秦之乡名，高祖作都焉。」拜娄敬为奉春君，张晏曰：「春，岁之始也，今娄敬发事之始，故号曰奉春君也。」赐姓刘氏。六月壬辰，大赦天下。
秋七月，燕王臧荼反，上自将征之。九月，虏荼。诏诸侯王视有功者立以为燕王。荆王臣信等十人如淳曰：「荆亦楚也。」贾逵曰：「秦庄襄王名楚，故改讳荆，遂行於世。」晋灼曰：「诗曰『奋伐荆楚』，自秦之先故以称荆也。」师古曰：「晋说是也。左传又云『荆尸而举』，亦已久矣。」皆曰：「太尉长安侯卢绾功最多，请立以为燕王。」使丞相哙将兵平代地。
利几反，上自击破之。利几者，项羽将。羽败，利几为陈令，降，上侯之颍川。上至雒阳，举通侯籍召之，苏林曰：「都以侯籍召之。」而利几恐，反。师古曰：「普召通侯，而利几自以项羽将，故恐惧而反也。」
後九月，徙诸侯子关中。治长乐宫。
六年冬十月，令天下县邑城。张晏曰：「皇后、公主所食曰邑。令各自筑其城也。」师古曰：「县之与邑，皆令筑城。」
人告楚王信谋反，上问左右，左右争欲击之。用陈平计，乃伪游云梦。韦昭曰：「在南郡之华容也。」师古曰：「梦读如本字，又音莫风反。」十二月，会诸侯于陈，楚王信迎谒，因执之。诏曰：「天下既安，豪桀有功者封侯，新立，未能尽图其功。师古曰：「新立，言新即帝位也。图谓谋而赏之。」身居军九年，或未习法令，或以其故犯法，韦昭曰：「言未习知法令而犯之者，有司因以故犯法之罪罪之，故帝愍焉。」师古曰：「此说非也。言以未习法令之故，不知避罪，遂致犯刑，帝原其本情，故加怜之。」大者死刑，吾甚怜之。其赦天下。」田肯贺上曰：「甚善，陛下得韩信，又治秦中。师古曰：「治谓都之也。秦中谓关中，秦地也。」秦，形胜之国也，张晏曰：「得形势之胜便也。」带河阻山，县隔千里，郑氏曰：「县音悬。」师古曰：「此本古之悬字耳，後人转用为州县字，乃更加心以别之，非当借音。他皆类此。」持戟百万，秦得百二焉。应劭曰：「言河山之险，与诸侯相县隔，绝千里也。所以能禽诸侯者，得天下之利百二也。」李斐曰：「河山之险，由地势高，顺流而下易，故天下於秦县隔千里也。持戟百万，秦得百二焉。」苏林曰：「百二，得百中之二，二万人也。秦地险固，二万人足当诸侯百万人也。」师古曰：「县隔千里，李、应得之。秦得百二，苏说是也。」地势便利，其以下兵於诸侯，譬犹居高屋之上建瓴水也。如淳曰：「瓴，盛水瓶也。居高屋之上而幡瓴水，言其向下之势易也。建音謇。」苏林曰：「瓴读曰铃。」师古曰：「如、苏音说皆是。建音居偃反。」夫齐，东有琅邪、即墨之饶，师古曰：「二县近海，财用之所出。」南有泰山之固，西有浊河之限，晋灼曰：「齐西有平原，河水东北过高唐。高唐即平原也。孟津号黄河，故曰浊河也。」北有勃海之利，地方二千里，持戟百万，县隔千里之外，齐得十二焉。应劭曰：「齐得十之二耳，故愍王称东帝，後复归之，卒为秦所灭者，利钝之势异也。」李斐曰：「齐有山河之限，地方二千里，是与天下县隔也。设有持戟百万之众，齐得十中之二焉。百万十分之二，亦二十万也。但文相避，故言东西秦，其势敌也。」苏林曰：「十二，得十中之二，二十万人当百万。言齐虽固，不如秦二万乃当百万也。」晋灼曰：「案文考义，苏说是也。」师古曰：「苏、晋之释得其意也。秦得百二者，二万人当诸侯百万人也。齐得十二者，二十万人当诸侯百万也。所以言县隔千里之外者，除去秦地，而齐乃与诸侯计利便也。」此东西秦也。非亲子弟，莫可使王齐者。」上曰：「善。」赐金五百斤。上还至雒阳，赦韩信，封为淮阴侯。
甲申，始剖符封功臣曹参等为通侯。师古曰：「剖，破也，与其合符而分授之也。剖音普口反。」诏曰：「齐，古之建国也，今为郡县，其复以为诸侯。师古曰：「为国以封诸侯王。」将军刘贾数有大功，及择宽惠修e者，王齐、荆地。」春正月丙午，韩王信等奏请以故东阳郡、鄣郡、吴郡五十三县立刘贾为荆王，文颖曰：「东阳，今下邳也。鄣郡，今丹（杨）〔阳〕也。」丹（杨）〔阳〕景佑、殿本都作「阳」。吴郡，本会稽也。」韦昭曰：「鄣郡，今故鄣县也，後郡徙丹（杨）〔阳〕，转以为县，故谓之故鄣也。」师古曰：「鄣音章。」以砀郡、薛郡、郯郡三十六县立弟文信君交为楚王。文颖曰：「薛郡，今鲁国是也。郯郡，今东海郡也。」师古曰：「郯音谈。」壬子，以云中、雁门、代郡五十三县立兄宜信侯喜为代王，以胶东、胶西、临淄、济北、博阳、城阳郡七十三县立子肥为齐王，以太原郡三十一县为韩国，徙韩王信都晋阳。
上已封大功臣（三）〔二〕十余人，上已封大功臣（三）〔二〕十余人，周寿昌说高帝功臣表六年正月以前封二十七人，合韩信二十八人，「三」是「二」之误。王先谦说通监亦作「二十余人」，此积画传写之误。其余争功，未得行封。上居南宫，从复道上如淳曰：「复音复，上下有道，故谓之复。」见诸将往往耦语，以问张良。良曰：「陛下与此属共取天下，今已为天子，而所封皆故人所爱，所诛皆平生仇怨。今军吏计功，以天下为不足用遍封，师古曰：「言有功者多，而土地少。」而恐以过失及诛，故相聚谋反耳。」上曰：「为之奈何？」良曰：「取上素所不快，师古曰：「言有旧嫌者也。」计群臣所共知最甚者一人，先封以示群臣。」三月，上置酒，封雍齿，因趣丞相急定功行封。师古曰：「趣读曰促。」罢酒，群臣皆喜，曰：「雍齿且侯，吾属亡患矣！」
上归栎阳，五日一朝太公。太公家令说太公曰：「天亡二日，土亡二王。皇帝虽子，人主也；太公虽父，人臣也。奈何令人主拜人臣！如此，则威重不行。」後上朝，太公拥彗，李奇曰：「为恭也，如今卒持帚也。」师古曰：「彗者，所以埽也，音似岁反。」迎门却行。师古曰：「却退而行也，音丘略反。」上大惊，下扶太公。太公曰：「帝，人主，奈何以我乱天下法！」於是上心善家令言，师古曰：「晋太子庶子刘宝云善其发悟己心，因得尊崇父号，非善其令父敬己。」赐黄金五百斤。夏五月丙午，诏曰：「人之至亲，莫亲於父子，故父有天下传归於子，子有天下尊归於父，此人道之极也。前日天下大乱，兵革并起，万民苦殃，朕亲被坚执锐，师古曰：「被坚谓甲胄也。执锐谓利兵也。被音皮义反。」自帅士卒，犯危难，平暴乱，立诸侯，偃兵息民，天下大安，此皆太公之教训也。诸王、通侯、将军、群卿、大夫已尊朕为皇帝，而太公未有号。今上尊太公曰太上皇。」师古曰：「太上，极尊之称也。皇，君也。天子之父，故号曰皇。不预治国，故不言帝也。」
秋九月，匈奴围韩王信於马邑，信降匈奴。
七年冬十月，上自将击韩王信於铜L，师古曰：「县名也。L音丁奚反。」斩其将。信亡走匈奴，（与）其将曼丘臣、王黄（与）其将曼丘臣、王黄共立故赵後赵利为王，朱子文说「与」字衍。王先谦说朱说是。师古曰：「姓曼丘，名臣也。曼丘、母丘本一姓也，语有缓急耳。曼音万。」共立故赵後赵利为王，师古曰：「故赵，六国时赵也。」收信散兵，与匈奴共距汉。上从晋阳连战，乘胜逐北，至楼烦，会大寒，士卒堕指者什二三。师古曰：「十人之中，二三堕指。」遂至平城，为匈奴所围，七日，用陈平秘计得出。应劭曰：「陈平使画工图美女，间遣人遗阏氏，云汉有美女如此，今皇帝困厄，欲献之。阏氏畏其夺己宠，因谓单于曰：『汉天子亦有神灵，得其土地，非能有也。』於是匈奴开其一角，得突出。」郑氏曰：「以计鄙陋，故秘不传。」师古曰：「应氏之说出桓谭新论，盖谭以意测之，事当然耳，非纪传所说也。」使樊哙留定代地。
十二月，上还过赵，不礼赵王。是月，匈奴攻代，代王喜弃国，自归雒阳，赦为合阳侯。辛卯，立子如意为代王。
春，令郎中有罪耐以上，请之。应劭曰：「轻罪不至于髡，完其Y鬓，故曰Y。古耐字从　，发肤之意也。杜林以为法度之字皆从寸，後改如是。言耐罪已上，皆当先请也。耐音若能。」如淳曰：「耐犹任也，任其事也。」师古曰：「依应氏之说，Y当音而，如氏之解则音乃代反，其义亦两通。（而）〔Y〕谓颊旁毛也。」（而）〔Y〕谓颊旁毛也。景佑、殿本都作「Y」。按下句云「　，毛发貌也」，是释「Y」字所从，则作「Y」是。　，毛发貌也，音所廉反，又先廉反。而功臣侯表宣曲侯通Y为鬼薪，则应氏之说斯为长矣。」民产子，复勿事二岁。师古曰：「勿事，不役使也。」
二月，至长安。萧何治未央宫，立东阙、北阙、前殿、武库、大仓。师古曰：「未央殿虽南向，而上书奏事谒见之徒皆诣北阙，公车司马亦在北焉。是则以北阙为正门，而又有东门、东阙。至於西南两面，无门阙矣。盖萧何初立未央宫，以厌胜之术，理宜然乎？」上见其壮丽，甚怒，谓何曰：「天下匈匈，劳苦数岁，成败未可知，师古曰：「匈匈，喧扰之意。」是何治宫室过度也！」何曰：「天下方未定，故可因以就宫室。师古曰：「就，成也。」且夫天子以四海为家，非令壮丽亡以重威，且亡令後世有以加也。」上说。师古曰：「说读曰悦。」自栎阳徙都长安。置宗正（宫）〔官〕以序九族。置宗正（宫）〔官〕景佑、殿、局本都作「官」。钱大昭说「宫」当作「官」。夏四月，行如雒阳。师古曰：「如，往也。」
八年冬，上东击韩信余寇於东垣。孟康曰：「真定也。」师古曰：「垣音辕。」还过赵，赵相贯高等耻上不礼其王，阴谋欲弑上。上欲宿，心动，问「县名何？」曰：「柏人。」上曰：「柏人者，迫於人也。」去弗宿。
十一月，令士卒从军死者为，服虔曰：「音卫。」应劭曰：「小棺也，今谓之椟。」归其县，县给衣衾棺葬具，如淳曰：「棺音贯，谓棺敛之服也。」臣瓒曰：「初以致其尸於家，县官更给棺衣更敛之也。金布令曰『不幸死，死所为椟，传归所居县，赐以衣棺』也。」师古曰：「初为椟，至县更给衣及棺，备其葬具耳。不劳改读音为贯也。金布者，金布者，令篇（者）〔名〕，景佑、汲古、殿、局本都作「名」。令篇（者）〔名〕，若今言仓库令也。」祠以少牢，长吏视葬。十二月，行自东垣至。师古曰：「至京师。」
春三月，行如雒阳。令吏卒从军至平城及守城邑者如淳曰：「平城左右诸城能坚守（也）〔者〕。」能坚守（也）〔者〕。殿本作「者」。王先谦说作「者」是。皆复终身勿事。师古曰：「复音方目反。」爵非公乘以上毋得冠刘氏冠。文颖曰：「即竹皮冠也。」贾人毋得衣锦绣绮eY，操兵，乘骑马。师古曰：「贾人，坐贩卖者也。绮，文缯也，即今之细绫也。稀，细葛也。，织为布及疏也。Y，织毛若今渭半毹之类也。操，持也。兵，凡兵器也。乘，驾车也。骑，单骑也。贾音古。音丑知反。音伫。Y音居例反。操音千高反。」秋八月，吏有罪未发觉者，赦之。九月，行自雒阳至，淮南王、梁王、赵王、楚王皆从。
九年冬十月，淮南王、梁王、赵王、楚王朝未央宫，置酒前殿。上奉玉卮应劭曰：「饮酒礼器也，古以角作，受四升。古卮字作抵。」晋灼曰：「音支。」师古曰：「卮，饮酒圆器也，今尚有之。」为太上皇寿，师古曰：「进酒而献寿也，已解於上。」曰：「始大人常以臣亡赖，应劭曰：「赖者，恃也。」晋灼曰：「许慎云『赖，利也』，无利入於家也。或曰江淮之间谓小儿多诈狡狯为亡赖。」师古曰：「晋说是也。狯音工外反。」不能治产业，不如仲力。服虔曰：「力，勤力也。」今某之业所就孰与仲多？」师古曰：「就，成也。与亦如也。」殿上群臣皆称万岁，大笑为乐。
十一月，徙齐楚大族昭氏、屈氏、景氏、怀氏、田氏五姓关中，与利田宅。师古曰：「利谓便好也。屈音九勿反。」十二月，行如雒阳。
贯高等谋逆发觉，逮捕高等，师古曰：「逮捕，谓事相连及者皆捕之也。一曰，在道守禁，相属不绝，若今之传送囚耳。」并捕赵王敖下狱。诏敢有随王，罪三族。张晏曰：「父母兄弟妻子也。」如淳曰：「父族、母族、妻族也。」师古曰：「如说是也。」郎中田叔、孟舒等十人自髡钳为王家奴，师古曰：「钳，以铁束颈也，音其炎反。」从王就狱。王实不知其谋。春正月，废赵王敖为宣平侯。徙代王如意为赵王，王赵国。丙寅，前有罪殊死以下，皆赦之。
二月，行自雒阳至。贤赵臣田叔、孟舒等十人，召见与语，汉廷臣无能出其右者。师古曰：「古诸以右为尊，言材用无能过之者，故云不出其右也。他皆类此。」上说，师古曰：「说读曰悦。」尽拜为郡守、诸侯相。
夏六月乙未晦，日有食之。
十年冬十月，淮南王、燕王、荆王、梁王、楚王、齐王、长沙王来朝。
夏五月，太上皇后崩。如淳曰：「王陵传楚取太上皇、吕后为质。又项羽归太公、吕后，不见归媪也。又上五年追尊母媪为昭灵夫人，高后时乃追尊为昭灵后耳。汉仪注高帝母兵起时死小黄北，後於小黄作陵庙。以此二者推之，不得有太上皇后崩也。」李奇曰：「高祖後母也。」晋灼曰：「五年，追尊先媪曰昭灵夫人，言追尊，则明其已亡。史记十年春夏无事，七月太上皇崩，葬栎阳宫，明此长『夏五月太上皇后崩』八字也。又汉仪注先媪已葬陈留小黄。」师古曰：「如、晋二说皆得之，无此太上皇后也。诸家之说更有异端，适为烦秽，不足采也。」秋七月癸卯，太上皇崩，葬万年。师古曰：「三辅黄图云高祖初居栎阳，故太上皇因在栎阳。十年太上皇崩，葬其北原，起万年邑，置长丞也。」赦栎阳囚死罪以下。臣瓒曰：「万年陵在栎阳县界，故特赦之。」八月，令诸侯王皆立太上皇庙于国都。
九月，代相国陈g反。邓展曰：「东海人名猪曰g。」师古曰：「g音许岂反。」上曰：「g尝为吾使，甚有信。师古曰：「为音于伪反。」代地吾所急，故封g为列侯，以相国守代，今乃与王黄等劫掠代地！吏民非有罪也，能去g、黄来归者，皆赦之。」师古曰：「去谓弃离之而来也。」上自东，至邯郸。上喜曰：「g不南据邯郸而阻漳水，吾知其亡能为矣。」赵相周昌奏常山二十五城亡其二十城，请诛守尉。师古曰：「守者，郡守；尉者，郡尉也。」上曰：「守尉反乎？」对曰：「不。」上曰：「是力不足，亡罪。」上令周昌选赵壮士可令将者，白见四人。师古曰：「白於天子而召见也。」上曼骂曰：师古曰：「曼者，渫污也。」「竖子能为将乎！」四人惭，皆伏地。上封各千户，以为将。左右谏曰：「从入蜀汉，伐楚，赏未遍行，今封此，何功？」上曰：「非汝所知。陈g反，赵代地皆g有。吾以羽檄徵天下兵，未有至者，师古曰：「檄者，以木简为书，长尺二寸，用徵召也。其有急事，则加以鸟羽插之，示速疾也。魏武奏事云今边有警，辄露檄插羽。檄音胡历反。」今计唯独邯郸中兵耳。吾何爱四千户，不以慰赵子弟！」皆曰：「善。」又求「乐毅有後乎？」师古曰：「乐毅，战国时燕将也。」得其孙叔，封之乐乡，号华成君。问g将，皆故贾人。上曰：「吾知与之矣。」师古曰：「与，如也，言能如之何也。」乃多以金购g将，师古曰：「购，设赏募也，〔音购〕。」购，设赏募也，〔音购〕。景佑、殿本都多「音购」二字。g将多降。
十一年冬，上在邯郸。g将侯敞将万余人游行，王黄将骑千余军曲逆，文颖曰：「今中山蒲阴是也。」张春将卒万余人度河攻聊城。师古曰：「即今博州聊城县。」汉将军郭蒙与齐将击，大破之。太尉周勃道太原入定代地，师古曰：「道由太原也。」至马邑，马邑不下，攻残之。师古曰：「残谓多所杀戮也。」g将赵利守东垣，高祖攻之不下。卒骂，上怒。城降，卒骂者斩之。诸县坚守不降反寇者，复租赋三岁。
春正月，淮阴侯韩信谋反长安，夷三族。将军柴武斩韩王信於参合。师古曰：「代之县也。」
上还雒阳。诏曰：「代地居常山之北，与夷狄边，赵乃从山南有之，远，数有胡寇，难以为国。颇取山南太原之地益属代，师古曰：「少割以益之，不尽取也。颇音普我反。後皆类此。」代之云中以西为云中郡，则代受边寇益少矣。王、相国、通侯、吏二千石择可立为代王者。」燕王绾、相国何等三十三人皆曰：「子恒贤知温良，请立以为代王，都晋阳。」如淳曰：「文纪言都中都，又文帝过太原，复晋阳、中都二岁，似迁都於中都也。」大赦天下。
二月，诏曰：「欲省赋甚。师古曰：「意甚欲省赋敛也。」今献未有程，师古曰：「程，法式也。」吏或多赋以为献，而诸侯王尤多，民疾之。师古曰：「诸侯王赋其国中，以为献物，又多於郡，故百姓疾苦之。」令诸侯王、通侯常以十月朝献，及郡各以其口数率，师古曰：「率，计也。」人岁六十三钱，以给献费。」又曰：「盖闻王者莫高於周文，伯者莫高於齐桓，师古曰：「伯读曰霸。」皆待贤人而成名。今天下贤者智能岂特古之人乎？师古曰：「特，独也。」患在人主不交故也，士奚由进！师古曰：「奚，何也。」今吾以天之灵，贤士大夫定有天下，以为一家，欲其长久，世世奉宗庙亡绝也。贤人已与我共平之矣，而不与吾共安利之，可乎？贤士大夫有肯从我游者，吾能尊显之。布告天下，使明知朕意。御史大夫昌下相国，臣瓒曰：「周昌已为赵相，御史大夫是赵尧耳。」相国A侯下诸侯王，臣瓒曰：「茂陵书何封国在南阳。A音赞。」师古曰：「瓒说是也。而或云何封沛郡A县，音才何反，非也。案地理志南阳A县云侯国，沛A县不云侯国也。又南阳A者，本是春秋时阴国，所谓迁阴于下阴者也。今为襄州阴城县，有A城，城西见有萧何庙。彼土又有筑水，筑水之阳古曰筑阳县，与A侧近连接。据何本传，何薨之後子禄无嗣，高后封何夫人同为A侯，小子延为筑阳侯。孝文罢同，更封延为A侯。是知何封A国兼得筑阳，此明验也。但A字别有　音，是以沛之　县，史记、汉书皆作A字，明其音同也。班固泗水亭碑以萧何相国所封，与何同韵，於义无爽。然其封邑实在南阳，非沛县也。且地理志云王莽改沛A曰赞治，然则沛A亦有赞音。　、A相乱，无所取信也。说者又引江统徂淮赋以为证，此乃统之疏谬，不可考核，亦犹潘岳西征以陕之曲沃为成师所居耳。斯例甚多，不可具载。」御史中执法下郡守，晋灼曰：「中执法，中丞也。」其有意称明德者，必身劝，为之驾，文颖曰：「有贤者，郡守身自往劝勉，令至京师，驾车遣之。」遣诣相国府，署行、义、年。苏林曰：「行状年纪也。」有而弗言，觉，免。年老癃病，勿遣。」师古曰：「癃，疲病也，音隆。」
三月，梁王彭越谋反，夷三族。师古曰：「夷，平也，谓尽诛除之。」诏曰：「择可以为梁王、淮阳王者。」燕王绾、相国何等请立子恢为梁王，子友为淮阳王。罢东郡，颇益梁；罢颍川郡，颇益淮阳。
夏四月，行自雒阳至。令丰人徙关中者皆复终身。应劭曰：「太上皇思（上）欲归丰，太上皇思（上）欲归丰，殿、局本「上」作「土」。景佑本无此字。高祖乃更筑城寺市里如丰县，号曰新丰，徙丰民以充实之。」师古曰：「徙丰人所居，即今之新丰古城是其处。复音方目反。」
五月，诏曰：「粤人之俗，好相攻击，前时秦徙中县之民南方三郡，如淳曰：「中县之民，中国县民也。秦始皇略取疆梁地以为桂林、象郡、南海郡，故曰三郡。」使与百粤杂处。李奇曰：「欲以介其间，使不相攻击也。」会天下诛秦，南海尉它居南方长治之，晋灼曰：「长音长吏之长。」师古曰：「它，古佗字也，书本亦或作他，并音徒何反。它者，南海尉之名也，姓赵。长治，谓为之长（治）〔帅〕而治理之也。」谓为之长（治）〔帅〕而治理之也。景佑、殿、局本都作「帅」。王先谦说作「帅」是。甚有文理，中县人以故不耗减，师古曰：「耗，损也，音火到反。」粤人相攻击之俗益止，俱赖其力。今立它为南粤王。」使陆贾即授玺绶。师古曰：「即，就也，就其所居而立之。」它稽首称臣。
六月，令士卒从入蜀、汉、关中者皆复终身。师古曰：「复音方目反。」
秋七月，淮南王布反。上问诸将，滕公言故楚令尹薛公有筹策。上（见公）〔召见〕，上（见公）〔召见〕，景佑、殿本都作「召见」。薛公言布形势，上善之，封薛公千户。诏王、相国择可立为淮南王者，群臣请立子长为王。上乃发上郡、北地、陇西车骑，巴蜀材官及中尉卒三万人应劭曰：「材官，有材力者。」张晏曰：「材官、骑士习射御骑驰战陈，常以八月，太守、都尉、令、长、丞会都试，课殿最。水处则习船，边郡将万骑行障塞。光武时省。」韦昭曰：「中尉即执金吾也。」为皇太子卫，军霸上。布果如薛公言，东击杀荆王刘贾，劫其兵，度淮击楚，楚王交走入薛。上赦天下死罪以下，皆令从军；徵诸侯兵，上自将以击布。
十二年冬十月，上破布军于会缶，孟康曰：「音侩保，邑名，属沛国蕲县。」苏林曰：「缶音　。」晋灼曰：「蕲县乡名也。」师古曰：「会音工外反。缶音丈瑞反。苏音是也。此字本作　，而转写者误为缶字耳。音保，非也。黥布传则正作　字，此足明其不作缶也。」布走，令别将追之。
上还，过沛，留，置酒沛宫，悉召故人父老子弟佐酒。应劭曰：「助行酒。」发沛中儿得百二十人，教之歌。酒酣，师古曰：「酣，洽也，音胡甘反。」上击筑，邓展曰：「筑音竹。」应劭曰：「状似琴而大，头安弦，以竹击之，故名曰筑。」师古曰：「今筑形似瑟而细颈也。」自歌曰：「大风起兮云飞扬，威加海内兮归故乡，安得猛士兮守四方！」令儿皆和习之。师古曰：「和音胡卧反。」上乃起舞，　慨伤怀，师古曰：「　音口朗反。慨音口代反。」泣数行下。师古曰：「泣，目中泪也。」谓沛父兄曰：「游子悲故乡。师古曰：「游子，行客也。悲谓顾念也。」吾虽都关中，万岁之後吾魂魄犹思（乐）沛。吾魂魄犹思（乐）沛。景佑本无「乐」字。且朕自沛公以诛暴逆，遂有天下，其以沛为朕汤沐邑，师古曰：「凡言汤沐邑者，谓以其赋税供汤沐之具也。」复其民，世世无有所与。」师古曰：「复音方目反。与读曰豫。」沛父老诸母故人日乐饮极欢，道旧故为笑乐。师古曰：「言日日乐饮也。乐并音来各反。」十余日，上欲去，沛父兄固请。上曰：「吾人众多，父兄不能给。」乃去。沛中空县皆之邑西献。如淳曰：「献牛酒也。」师古曰：「之，往也。皆往邑西，竞有所献，故县中空无人。」上留止，张饮三日。张晏曰：「张，帷帐也。」师古曰：「张音竹亮反。」沛父兄皆顿首曰：「沛幸得复，丰未得，唯陛下哀矜。」上曰：「丰者，吾所生长，极不忘耳。师古曰：「极，至也。至念之不忘也。」吾特以其为雍齿故反我为魏。」沛父兄固请之，乃并复丰，比沛。
汉别将击布军洮水南北，苏林曰：「洮音兆。」皆大破之，追斩布番阳。师古曰：「番音蒲何反。」
周勃定代，斩陈g於当城。韦昭曰：「代郡县也。」
诏曰：「吴，古之建国也，日者荆王兼有其地，师古曰：「日者，犹往日也。」今死亡後。朕欲复立吴王，其议可者。」长沙王臣等言：师古曰：「臣者，长沙王之名，吴芮之子也。今书本或臣下有芮字者，流俗妄加也。」「沛侯濞重厚，服虔曰：「濞音滂濞。」师古曰：「音普懿反。」请立为吴王。」已拜，上召谓濞曰：「汝状有反相。」因拊其背，曰：「汉後五十年东南有乱，岂汝邪？应劭曰：「高祖有聪略，反相径可知。至於东南有乱，克期五十，占者所知也。若秦始皇东巡以厌气，後刘项起东南，疑当如此耳。」如淳曰：「度其贮积足用为难，又吴楚世不宾服。」师古曰：「应说是也。拊谓摩循之。」然天下同姓一家，汝慎毋反。」濞顿首曰：「不敢。」
十一月，行自淮南还。过鲁，以大牢祠孔子。
十二月，诏曰：「秦皇帝、楚隐王、师古曰：「陈胜也。」魏安王、师古曰：「昭王之子也。读曰僖。汉书僖谥及福禧字，例多为。」齐愍王、师古曰：「宣王之子，为淖齿所杀。」赵悼襄王师古曰：「孝成王之子。」皆绝亡後。其与秦始皇帝守冢二十家，楚、魏、齐各十家，赵及魏公子亡忌各五家，师古曰：「亡忌即信陵君也。」令视其冢，复亡与它事。」师古曰：「复音方目反。与读曰豫。」
陈g降将言g反时燕王卢绾使人之g所阴谋。师古曰：「之，往也。」上使辟阳侯审食其迎绾，师古曰：「辟音必亦反。食其音异基。」绾称疾。食其言绾反有端。春二月，使樊哙、周勃将兵击绾。诏曰：「燕王绾与吾有故，爱之如子，闻与陈g有谋，吾以为亡有，故使人迎绾。绾称疾不来，谋反明矣。燕吏民非有罪也，赐其吏六百石以上爵各一级。与绾居，去来归者，赦之，师古曰：「先与绾居，今能去之来归汉者，赦其罪。」加爵亦一级。」诏诸侯王议可立为燕王者，长沙王臣等请立子建为燕王。
诏曰：「南武侯织亦粤之世也，立以为南海王。」文颖曰：「高祖五年，以象郡、桂林、南海、长沙立吴芮为长沙王。象郡、桂林、南海属尉佗，佗未降，遥虚夺以封芮耳。後佗降汉，十一年，更立佗为南越王，自此王三郡。芮唯得长沙、桂林、零陵耳。今复封织为南海王，复遥夺佗一郡，织未得王之。」
三月，诏曰：「吾立为天子，帝有天下，十二年于今矣。与天下之豪士贤大夫共定天下，同安辑之。师古曰：「辑与集同。」其有功者上致之王，次为列侯，下乃食邑。师古曰：「谓非列侯而特赐食邑者。」而重臣之亲，或为列侯，皆令自置吏，得赋敛，女子公主。如淳曰：「公羊传曰『天子嫁女於诸侯，必使诸侯同姓者主之』，故谓之公主。百官表『列侯所食曰国，皇后、公主所食曰邑』。帝姊妹曰长公主，诸王女曰翁主。」师古曰：「如说得之。天子不亲主婚，故谓之公主。诸王即自主婚，故其女曰翁主。翁者，父也，言父主其婚也。亦曰王主，言王自主其婚也。高祖答项羽曰『吾翁即若翁也』。扬雄方言云『周、晋、秦、陇谓父曰翁』。而臣瓒、王或云公者比於上爵，或云主者妇人尊称，皆失之。」为列侯食邑者，皆佩之印，赐大第室。孟康曰：「有甲乙次第，故曰第也。」吏二千石，徙之长安，受小第室。入蜀汉定三秦者，皆世世复。师古曰：「复音方目反。」吾於天下贤士功臣，可谓亡负矣。其有不义背天子擅起兵者，与天下共伐诛之。师古曰：「擅，专也，音上战反。他皆类此。」布告天下，使明知朕意。」
上击布时，为流矢所中，行道疾。疾甚，吕后迎良医。医入见，上问医。曰：「疾可治（不医曰可治）。」（不医曰可治）宋祁说旧本及越本并无「不医曰可治」五字。王念孙说景佑本无五字是。於是上曼骂之，曰：「吾以布衣提三尺取天下，师古曰：「三尺，剑也。下韩安国传所云三尺亦同，而流俗书本或云提三尺剑，剑字後人所加耳。」此非天命乎？命乃在天，虽扁鹊何益！」韦昭曰：「泰山卢人也。名越人，魏桓侯时医也。」臣瓒曰：「史记云齐勃海人也，魏无桓侯。」师古曰：「瓒说是也。扁音步典反。」遂不使治疾，赐黄金五十斤，罢之。吕后问曰：「陛下百岁後，萧相国既死，谁令代之？」上曰：「曹参可。」问其次，曰：「王陵可，然少戆，师古曰：「戆，愚也，古音下绀反，今则竹巷反。」陈平可以助之。陈平知有余，然难独任。周勃重厚少文，然安刘氏者必勃也，可令为太尉。」吕后复问其次，上曰：「此後亦非乃所知也。」师古曰：「乃，汝也。言自此之後，汝亦终矣，不复知之。」
卢绾与数千人居塞下候伺，幸上疾愈，自入谢。师古曰：「冀得上疾愈，自入谢以为己身之幸也。」夏四月甲辰，帝崩于长乐宫。臣瓒曰：「帝年四十二即位，即位十二年，寿五十三。」卢绾闻之，遂亡入匈奴。
吕后与审食其谋曰：「诸将故与帝为编户民，师古曰：「编户者，言列次名籍也。编音鞭。」北面为臣，心常鞅鞅，师古曰：「鞅鞅，不满足也，音於亮反。他皆类此。」今乃事少主，非尽族是，天下不安。」师古曰：「族谓族诛之。是亦此也。」以故不发丧。人或闻，以语郦商。郦商见审食其曰：「闻帝已崩，四日不发丧，欲诛诸将。诚如此，天下危矣。陈平、灌婴将十万守荥阳，樊哙、周勃将二十万定燕代，此闻帝崩，诸将皆诛，必连兵还乡，以攻关中。师古曰：「乡读曰向。还向，犹言反向、内向也。」大臣内畔，诸将外反，亡可F足待也。」文颖曰：「F犹翘也。」如淳曰：「F音如今作乐F行之F。」晋灼曰：「许慎云『F，举足小高也』，音矫。」师古曰：「晋说是也。」审食其入言之，乃以丁未发丧，大赦天下。
五月丙寅，葬长陵。臣瓒曰：「自崩至葬凡二十三日。长陵在长安北四十里。」已下，苏林曰：「下音下书之下。」郑氏曰：「已下棺也。」师古曰：「苏音郑说是也。下音胡亚反。」皇太子群臣皆反至太上皇庙。群臣曰：「帝起细微，拨乱世反之正，师古曰：「反，还也，还之於正道。」平定天下，为汉太祖，功最高。」上尊号曰高皇帝。师古曰：「尊号，谥也。」
初，高祖不修文学，而性明达，好谋，能听，自监门戍卒，见之如旧。初顺民心作三章之约。天下既定，命萧何次律令，韩信申军法，张苍定章程，如淳曰：「章，历数之章术也。程者，权衡丈尺斗斛之平法也。」师古曰：「程，法式也。」叔孙通制礼仪，陆贾造新语。又与功臣剖符作誓，如淳曰：「谓功臣表誓『使河如带，泰山若厉，国乃灭绝』。」丹书铁契，金匮石室，如淳曰：「金匮，犹金g也。」师古曰：「以金为匮，以石为室，重缄封之，保慎之义。」藏之宗庙。虽日不暇给，规摹弘远矣。邓展曰：「若画工规模物之摹。」韦昭曰：「正员之器曰规。摹者，如画工未施采事摹之矣。」师古曰：「取喻规摹，谓立制垂范也。给，足也。日不暇足，言众事繁多，常汲汲也。」
赞曰：春秋晋史蔡墨有言，陶唐氏既衰，荀悦曰：「唐者，帝尧有天下号。陶，发声也。」韦昭曰：「陶唐皆国名，犹汤称殷商矣。」臣瓒曰：「尧初居於唐，後居陶，故曰陶唐也。」师古曰：「三家之说皆非也。许慎说文解字云：『陶，丘再成也，在济阴。夏书曰东至陶丘。陶丘有尧城，尧尝居之，後居於唐，故尧号陶唐氏。』斯得之矣。」其後有刘累，学扰龙，事孔甲，应劭曰：「扰，驯也，能顺养得其嗜欲也。孔甲，夏天子也。」师古曰：「扰音绕，又音饶。」范氏其後也。师古曰：「晋司空士J之孙士会为晋大夫，食采於范，因号范氏。」而大夫范宣子亦曰：「祖自虞以上为陶唐氏，师古曰：「范宣子即士会之孙士丐也。」在夏为御龙氏，师古曰：「即刘累也。」在商为豕韦氏，师古曰：「豕韦，国名，在东郡白马县东南。」在周为唐杜氏，师古曰：「唐、杜，二国名也。殷末豕韦徙国於唐，周成王灭唐，迁之於杜，为杜伯。杜伯之子隰叔奔晋。士会即隰叔之玄孙也。唐，太原晋阳县也。杜，京兆杜县也。」晋主夏盟为范氏。」范氏为晋士师，师古曰：「言晋为霸，主诸夏之盟，而范氏为晋正卿。」鲁文公世奔秦。师古曰：「文公六年，晋襄公卒，士会与先蔑如秦逆公子雍，欲以为嗣。七年，以秦师纳雍，而赵宣子立灵公，与秦师战，败之于刳首。先蔑奔秦，士会从之。」後归于晋，其处者为刘氏。师古曰：「文十三年，晋人使魏寿余伪以魏畔，诱士会而纳之。秦之归其帑，其别族留在秦者既无官邑，而乃复刘累之姓也。」刘向云战国时刘氏自秦获於魏。文颖曰：「六国时，秦伐魏，刘氏随军为魏所获，故得复居魏也。」师古曰：「春秋之後，周室卑微，诸侯疆盛，交相攻伐，故总谓之战国。」秦灭魏，迁大梁，师古曰：「秦昭王伐魏，魏惠王弃安邑，东徙大梁，更号曰梁，非始皇灭六国之时。」都于丰，故周市说雍齿曰「丰，故梁徙也」。是以颂高祖云：「汉帝本系，出自唐帝。降及于周，在秦作刘。涉魏而东，遂为丰公。」晋灼曰：「涉犹入也。」丰公，盖太上皇父。其迁日浅，坟墓在丰鲜焉。师古曰：「鲜，少也，音先浅反。」及高祖即位，置祠祀官，则有秦、晋、梁、荆之巫，应劭曰：「先人所在之国，悉致祠巫祝，博求神灵之意也。」文颖曰：「巫，掌神之位次者也。范氏世仕於晋，故祠祀有晋巫。范会支庶，留秦为刘氏，故有秦巫。刘氏随魏都大梁，故有梁巫。後徙丰，丰属荆，故有荆巫也。」世祠天地，缀之以祀，岂不信哉！师古曰：「缀，言不绝也。」由是推之，汉承尧运，德祚已盛，断蛇著符，旗帜上赤，协于火德，自然之应，得天统矣。孟康曰：「十一月天统，物萌色赤，故云得天统也。」臣瓒曰：「汉承尧绪，为火德。秦承周後，以火代木，得天之统序，故曰得天统。汉初因秦正，至太初元年始用夏正，不用十一月为正也。」师古曰：「瓒说得之。」
汉书卷二惠帝纪第二
孝惠皇帝，荀悦曰：「讳盈之字曰满。」应劭曰：「礼谥法『柔质慈民曰惠』。」师古曰：「孝子善述父之志，故汉家之谥，自惠帝巳下皆称孝也。臣下以满字代盈者，则知帝讳盈也。他皆类此。」高祖太子也，母曰吕皇后。帝年五岁，高祖初为汉王。二年，立为太子。十二年四月，高祖崩。五月丙寅，太子即皇帝位，尊皇后曰皇太后。赐民爵一级。师古曰：「帝初即位为恩惠也。」中郎、郎中满六岁爵三级，四岁二级。苏林曰：「中郎，省中郎也。」外郎满六岁二级。苏林曰：「外郎，散郎也。」中郎不满一岁一级。外郎不满二岁赐钱万。张晏曰：「不满一岁，谓不满四岁之一岁，作郎三岁也。不满二岁，谓不满六岁之二岁，作郎四岁也。」师古曰：「此说非也。直谓作郎未经一岁二岁耳。」宦官尚食比郎中。应劭曰：「宦官，阍寺也。尚，主也。旧有五尚。尚冠、尚帐、尚衣、尚席亦是。」如淳曰：「主天子物曰尚，主文书曰尚书，又有尚符玺郎也。汉仪注省中有五尚，而内官妇人有诸尚也。」谒者、执盾、执戟、武士、驺比外郎。应劭曰：「执盾、执戟，亲近陛卫也。武士，力士也，高祖使武士缚韩信是也。驺，驺骑也。」师古曰：「驺本厩之驭者，後又令为骑，因谓驺骑耳。」太子御骖乘赐爵五大夫，舍人满五岁二级。师古曰：「武士、驺以上，皆旧侍从天子之人也。舍人以上，太子之官属。」赐给丧事者，二千石钱二万，六百石以上万，五百石、二百石以下至佐史五千。如淳曰：「律有斗食、佐史。」韦昭曰：「若今曹史书佐也。」师古曰：「自五百石以下至於佐史皆赐五千。今又言二百石者，审备其等也。」视作斥上者，将军四十金，服虔曰：「斥上，圹上也。」如淳曰：「斥，开也。开土地为冢圹，故以开斥言之。」郑氏曰：「四十金，四十斤金也。」晋灼曰：「近上二千石赐钱二万，此言四十金，实金也。下凡言黄金，真金也。不言黄，谓钱也。食货志黄金一斤直万钱。」师古曰：「诸赐言黄金者，皆与之金。不言黄者，一金与万钱也。」二千石二十金，六百石以上六金，五百石以下至佐史二金。减田租，复十五税一。邓展曰：「汉家初十五税一，俭於周十税一也。中间废，今复之也。」如淳曰：「秦作阿房之宫，收太半之赋，遂行，至此乃复十五而税一。」师古曰：「邓说是也。复音房目反。」爵五大夫、吏六百石以上及宦皇帝而知名者有罪当盗械者，皆颂系。文颖曰：「言皇帝者，以别仕诸王国也。」张晏曰：「时诸侯治民，新承六国之後，咸慕乡邑，或贪逸豫，乐仕诸侯，今特为京师作优裕法也。」如淳曰：「知名，谓宦人教帝书学，亦可表异者也。盗者逃也，恐其逃亡，故著械也。颂者容也，言见宽容，但处曹吏舍，不入（陛）〔狴〕牢也。」不入（陛）〔狴〕牢也。殿、局本都作「狴」。王先谦说作「狴」是。师古曰：「诸家之说皆非也。宦皇帝而知名者，谓虽非五大夫爵、六百石吏，而早事惠帝，特为所知，故亦优之，所以云及耳，非谓凡在京师异於诸王国，亦不必在於宦人教书学也。左官之律起自武帝，此时未有。礼记曰『宦学事师』，谓凡仕宦，非阉寺也。盗械者，凡以罪著械皆得称焉，不必逃亡也。据山海经，贰负之臣、相柳之尸皆云盗械，其义是也。古者颂与容同。五大夫，第九爵也。」上造以上及内外公孙耳孙有罪当刑及当为城旦舂者，皆耐为鬼薪白粲。应劭曰：「上造，爵满十六者也。内外公孙谓王侯内外孙也。耳孙者，玄孙之子也，言去其曾高益远，但耳闻之也。今以上造有功劳，内外孙有骨血属　，施德布惠，故事从其轻也。城旦者，旦起行治城；舂者，妇人不豫外徭，但舂作米：皆四岁刑也。今皆就鬼薪白粲。取薪给宗庙为鬼薪，坐择米使正白为白粲，皆三岁刑也。」李斐曰：「耳孙，曾孙也。」张晏曰：「公孙，宗室侯王之孙也。」晋灼曰：「耳孙，玄孙之曾孙也，诸侯王表在八世。」师古曰：「上造，第二爵名也。内外公孙，国家宗室及外戚之孙也。耳孙，诸说不同。据平纪及诸侯王表说『梁孝王玄孙之（子）耳孙〔音〕』。梁孝王玄孙之（子）耳孙〔音〕。景佑本无「子」字，有「音」字，与平纪文合。诸侯王表「王音以孝王玄孙之曾孙绍封」，故下文说「以此参之，李云曾孙是也」。耳音仍。又匈奴传说握衍朐　单于，云『乌维单于耳孙』。以此参之，李云曾孙是也。然汉书诸处又皆云曾孙非一，不应杂两称而言。据尔雅『曾孙之子为玄孙，玄孙之子为来孙，来孙之子为昆孙，昆孙之子为仍孙』，从己而数，是为八叶，则与晋说相同。仍、耳声相近，盖一号也。但班氏唯存古名，而计其叶数则错也。　音连。」民年七十以上若不满十岁有罪当刑者，皆完之。孟康曰：「不加肉刑髡　也。」师古曰：「若，预及之言也。谓七十以上及不满十岁以下，皆完之也。　音他计反。」又曰：「吏所以治民也，能尽其治则民赖之，故重其禄，所以为民也。师古曰：「为音于伪反。」今吏六百石以上父母妻子与同居，及故吏尝佩将军都尉印将兵及佩二千石官印者，家唯给军赋，他无有所与。师古曰：「同居，谓父母妻子之外若兄弟及兄弟之子等见与同居业者，若今言同籍及同财也。无有所与，与读曰豫。」令郡诸侯王立高庙。师古曰：「诸郡及诸侯王国皆立庙也。今书本郡下或有国字者，流俗不晓妄加之。」
元年冬十二月，赵隐王如意薨。民有罪，得买爵三十级以免死罪。应劭曰：「一级直钱二千，凡为六万，若今赎罪入三十疋缣矣。」师古曰：「令出买爵之钱以赎罪。」赐民爵，户一级。春正月，城长安。
二年冬十月，齐悼　王来朝，献城阳郡以益鲁元公主邑，尊公主为太后。如淳曰：「张敖子偃为鲁王，故公主得为太后。」师古曰：「此说非也。盖齐王忧不得脱，故从内史之言，请尊公主为齐太后，以母礼事之，用悦媚吕太后耳。若鲁元以子为鲁王，自合称太后，何待齐王尊之乎？据张耳传『高后元年鲁元太后薨，後六年宣平侯敖薨，吕太后立敖子偃为王，以母为太后故也』，是则偃因母为齐王太后而得王，非母因偃乃为太后也。」
春正月癸酉，有两龙见兰陵家人井中，师古曰：「家人，言庶人之家。」乙亥夕而不见。陇西地震。
夏旱。颌阳侯仲薨。师古曰：「高帝之兄，吴王濞父也。」秋七月辛未，相国何薨。师古曰：「萧何也。」
三年春，发长安六百里内男女十四万六千人城长安，三十日罢。郑氏曰：「城一面，故速罢。」
以宗室女为公主，嫁匈奴单于。
夏五月，立闽越君摇为东海王。应劭曰：「摇，越王句践之苗裔也，帅百越之兵助高祖，故封。东海，在吴郡东南滨海云。」师古曰：「即今泉州是其地。」
六月，发诸侯王、列侯徒隶二万人城长安。
秋七月，都厩灾。南越王赵佗称臣奉贡。师古曰：「佗音徒何反。」
四年冬十月壬寅，立皇后张氏。师古曰：「张敖之女也。史记及汉书无名字，皇甫谧作帝王世纪皆为惠帝张后及孝文薄后已下别制名焉，至於薄父之徒亦立名字，何从而得之乎？虽欲示博闻，不知陷於穿凿。」
春正月，举民孝弟力田者复其身。师古曰：「弟者，言能以顺道事其兄也。弟音徒计力。复音方目反。」
三月甲子，皇帝冠，赦天下。省法令妨吏民者；除挟书律。应劭曰：「挟，藏也。」张晏曰：「秦律敢有挟书者族。」长乐宫鸿台灾。宜阳雨血。
秋七月乙亥，未央宫凌室灾；师古曰：「凌室，藏冰之室也。豳诗七月之篇曰『纳于凌阴』。」丙子，织室灾。师古曰：「主织作缯帛之处。」
五年冬十月，雷；桃李华，枣实。
春正月，复发长安六百里内男女十四万五千人城长安，三十日罢。
夏，大旱。
秋八月己丑，相国参薨。师古曰：「曹参也。」
九月，长安城成。赐民爵，户一级。师古曰：「家长受也。」
六年冬十月辛丑，齐王肥薨。
令民得卖爵。女子年十五以上至三十不嫁，五算。应劭曰：「国语越王勾践令国中女子年十七不嫁者父母有罪，欲人民繁息也。汉律人出一算，算百二十钱，唯贾人与奴婢倍算。今使五算，罪谪之也。」孟康曰：「或云复之也。」师古曰：「应说是。」
夏六月，舞阳侯哙薨。师古曰：「樊哙也。」
起长安西市，修敖仓。
七年冬十月，发车骑、材官诣荥阳，师古曰：「车，常拟军兴者，若近代之戍车也。骑，常所养马，并其人使行充骑，若今武马及所养者主也。材官，解在高纪。」太尉灌婴将。
春正月辛丑朔，日有蚀之。夏五月丁卯，日有蚀之，既。师古曰：「既，尽也。」
秋八月戊寅，帝崩于未央宫。臣瓒曰：「帝年十七即位，即位七年，寿二十（四）〔三〕。」寿二十（四）〔三〕。史记集解引皇甫谧曰「帝以秦始皇三十七年生，崩时年二十三」。王先谦说瓒说误。九月辛丑，葬安陵。臣瓒曰：「自崩至葬凡二十四日。安陵在长安北三十五里。」师古曰：「三辅黄图云去长陵十里。」
赞曰：孝惠内修亲亲，外礼宰相，优宠齐悼、赵隐，恩敬笃矣。师古曰：「笃，厚也。」闻叔孙通之谏则惧然，苏林曰：「谏复道乘衣冠道也。」师古曰：「惧读曰瞿。瞿然，失守貌，音居具反。」纳曹相国之对而心说，苏林曰：「对修高帝制度、萧何法也。」师古曰：「说读曰悦。」可谓宽仁之主。遭吕太后亏损至德，师古曰：「谓杀赵王，戮戚夫人，因以忧疾不听政而崩。」悲夫！
汉书卷三高后纪第三
高皇后吕氏，荀悦曰：「讳雉之字曰野鸡。」应劭曰：「礼，妇人从夫谥，故称高也。」师古曰：「吕后名雉，字娥，故臣下讳雉也。音许于反。」生惠帝。佐高祖定天下，父兄及高祖而侯者三人。师古曰：「父谓临泗侯吕公也。兄谓周吕侯泽、建成侯释之。」惠帝即位，尊吕后为太后。太后立帝姊鲁元公主女为皇后，无子，取後宫美人子名之以为太子。惠帝崩，太子立为皇帝，年幼，太后临朝称制，师古曰：「天子之言一曰制书，二曰诏书。制书者，谓为制度之命也，非皇后所得称。今吕太后临朝行天子事，断决万机，故称制诏。」大赦天下。乃立兄子吕台、产、禄、台子通四人为王，苏林曰：「台音胞胎。」封诸吕六人为列侯。语在外戚传。
元年春正月，诏曰：「前日孝惠皇帝言欲除三族罪、妖言令，师古曰：「罪之重者戮及三族，过误之语以为妖言，今谓重酷，皆除之。」议未决而崩，今除之。」二月，赐民爵，户一级。初置孝弟力田二千石者一人。师古曰：「特置孝弟力田官而尊其秩，欲以劝厉天下，令各敦行务本。」夏五月丙申，赵王宫丛台灾。师古曰：「连聚非一，故名丛台。盖本六国时赵王故台也，在邯郸城中。」立孝惠後宫子强为淮阳王，如淳曰：「外戚恩泽侯表曰皆吕氏子也，以孝惠子侯。」晋灼曰：「汉注名长。」韦昭曰：「今陈留郡。」不疑为恒山王，如淳曰：「今常山也，因避文帝讳改曰常。」弘为襄城侯，朝为轵侯，师古曰：「轵音只。」武为壶关侯。秋，桃李华。
二年春，诏曰：「高皇帝匡饬天下，师古曰：「匡，正也。饬，整也。饬读与　同，其字从力。」诸有功者皆受分地为列侯，师古曰：「分音扶问反。」万民大安，莫不受休德。师古曰：「休，美也，音虚虬反。他皆类此。」朕思念至於久远而功名不著，亡以尊大谊，施後世。今欲差次列侯功以定朝位，师古曰：「以功之高下为先後之次。」臧于高庙，世世勿绝，嗣子各袭其功位。其与列侯议定奏之。」丞相臣平言：师古曰：「陈平。」「谨与绛侯臣勃、师古曰：「周勃。」曲周侯臣商、师古曰：「郦商。」颍阴侯臣婴、师古曰：「灌婴。」安国侯臣陵等议，师古曰：「王陵。」列侯幸得赐餐钱奉邑，应劭曰：「餐与　同。诸侯四时皆得赐餐钱。」文颖曰：「　，邑中更名算钱，如今长吏食奉，自复媵钱，即租奉也。」韦昭曰：「熟食曰　，酒肴曰钱，粟米曰奉。税租奉禄，正所食也。四时得闲赐，是为　钱。　，小食也。」师古曰：「餐、　同一字耳，音（于）〔千〕安反。音（于）〔千〕安反。景佑、殿本都作「千」。王先谦说作「千」是。　，所谓吞食物也。餐钱，赐厨膳钱也。奉邑，本所食邑也。奉音扶用反。」陛下加惠，以功次定朝位，如淳曰：「功大者位在上。功臣侯表有第一、第二之次。」臣请臧高庙。」奏可。春正月乙卯，地震，羌道、服虔曰：「县有夷蛮曰道。」师古曰：「羌道属陇西郡。」武都道山崩。师古曰：「武都道属武都郡。」夏六月丙戌晦，日有蚀之。秋七月，恒山王不疑薨。行八铢钱。应劭曰：「本秦钱，质如周钱，文曰『半两』，重如其文，即八铢也。汉以其太重，更铸荚钱，今民间名榆荚钱是也。民患其太轻，至此复行八铢钱。」
三年夏，江水、〔汉水〕溢，江水、〔汉水〕溢。钱大昭说「江水」下脱「汉水」二字。按景佑、殿本都有，通监亦有。流民四千余家。师古曰：「水所漂没也。」秋，星昼见。
四年夏，少帝自知非皇后子，出怨言，皇太后幽之永巷。如淳曰：「列女传周宣姜后脱簪珥，待罪永巷，後改为掖庭。」师古曰：「永，长也。本谓宫中之长巷也。」诏曰：「凡有天下治万民者，盖之如天，容之如地；上有欢心以使百姓，百姓欣然以事其上，欢欣交通而天下治。今皇帝疾久不已，乃失惑昏乱，不能继嗣奉宗庙，守祭祀，不可属天下。师古曰：「属，委也，音之欲反。」其议代之。」群臣皆曰：「皇太后为天下计，所以安宗庙社稷甚深。顿首奉诏。」五月丙辰，立恒山王弘为皇帝。晋灼曰：「史记惠帝元年，子不疑为常山王，子山为襄城侯。二年，常山王薨，即不疑也。以弟襄城侯山为常山王，更名义。丙辰，立常山王义为帝。义更名弘。汉书一之，书弘以为正也。」师古曰：「即元年所立弘为襄城侯者，晋说是也。」
五年春，南粤王尉佗自称南武帝。韦昭曰：「生以武为号，不稽古也。」师古曰：「此说非也。成汤曰『吾武甚』，因自号武王。佗言武帝亦犹是耳，何谓其不稽古乎？」秋八月，淮阳王疆薨。九月，发河东、上党骑屯北地。
六年春，星昼见。夏四月，赦天下。秩长陵令二千石。应劭曰：「长陵，高祖陵，尊之，故增其令秩也。」六月，城长陵。张晏曰：「起县邑，故筑城也。」师古曰：「此说非也。黄图云长陵城周七里百八十步，因为殿垣，门四出，及便殿掖庭诸官寺皆在中。是即就陵为城，非止谓邑居也。」匈奴寇狄道，攻阿阳。师古曰：「狄道属陇西。阿阳，天水之县也。今流俗书本或作河阳者，非也。」行五分钱。应劭曰：「所谓荚钱者。」
七年冬十二月，匈奴寇狄道，略二千余人。春正月丁丑，赵王友幽死于邸。己丑晦，日有蚀之，既。以梁王吕产为相国，赵王禄为上将军。立营陵侯刘泽为琅邪王。夏五月辛未，诏曰：「昭灵夫人，太上皇妃也；武哀侯、张晏曰：「高帝兄伯也。」宣夫人，高皇帝兄姊也。如淳曰：「皆追谥。」号谥不称，其议尊号。」丞相臣平等请尊昭灵夫人曰昭灵后，武哀侯曰武哀王，宣夫人曰昭哀后。六月，赵王恢自杀。秋九月，燕王建薨。南越侵盗长沙，遣隆虑侯灶将兵击之。应劭曰：「灶姓周，高祖功臣也。隆虑，今林虑也，後避殇帝讳，故改之。」师古曰：「虑音庐。」
八年春，封中谒者张释卿为列侯。孟康曰：「宦官也。」如淳曰：「百官表谒者掌宾赞受事。灌婴为中谒者，後常以阉人为之。诸官加中者，多阉人也。」诸中官、宦者令丞皆赐爵关内侯，食邑。如淳曰：「列侯出关就国，关内侯但爵耳。其有加（愚）〔异〕者，其有加（愚）〔异〕者，景佑、殿、局本都作「异」。王先谦说作「异」是。与之关内之邑，食其租税。宣纪曰『德、武食邑』是也。」师古曰：「诸中官，凡阉人给事於中者皆是也。宦者令丞，宦者署之令丞。」夏，江水、汉水溢，流万余家。
秋七月辛巳，皇太后崩于未央宫。遗诏赐诸侯王各千金，将相列侯下至郎吏各有差。大赦天下。
上将军禄、相国产颛兵秉政，师古曰：「颛读与专同。」自知背高皇帝约，师古曰：「非刘氏而王，非有功而侯。」恐为大臣诸侯王所诛，因谋作乱。时齐悼惠王子朱虚侯章在京师，以禄女为妇，知其谋，乃使人告兄齐王，令发兵西。章欲与太尉勃、丞相平为内应，以诛诸吕。齐王遂发兵，又诈琅邪王泽发其国兵，并将而西。产、禄等遣大将军灌婴将兵击之。婴至荥阳，使人谕齐王与连和，待吕氏变而共诛之。师古曰：「变谓发动也。」
太尉勃与丞相平谋，以曲周侯郦商子寄与禄善，使人劫商令寄绐说禄师古曰：「绐，诳也。」曰：「高帝与吕后共定天下，刘氏所立九王，吕氏所立三王，皆大臣之议。事（以）〔已〕布告诸侯王，事（以）〔已〕布告诸侯王，景佑、汲古、殿、局本都作「已」。诸侯王以为宜。今太后崩，帝少，足下不急之国守藩，师古曰：「之，往也。」乃为上将将兵留此，为大臣诸侯所疑。何不速归将军印，以兵属太尉，师古曰：「属音之欲反。」请梁王亦归相国印，与大臣盟而之国？齐兵必罢，大臣得安，足下高枕而王千里，此万世之利也。」禄然其计，使人报产及诸吕老人。或以为不便，计犹豫师古曰：「犹，兽名也。尔雅曰『犹如　，善登木』。此兽性多疑虑，常居山中，忽闻有声，即恐有人且来害之，每豫上树，久之无人，然後敢下，须臾又上。如此非一，故不决者称犹豫焉。一曰陇西俗谓犬子为犹，犬随人行，每豫在前，待人不得，又来迎候，故云犹豫也。　音几。」未有所决。禄信寄，与俱出游，过其姑吕痢Ｕ抨淘唬骸烈粜搿！故古曰：「吕后妹。」僚曰：「奴为将而弃军，吕氏今无处矣！」师古曰：「言见诛灭，无处所也。处字或作类，言无种类也。」乃悉出珠玉宝器散堂下，曰：「无为它人守也！」
八月庚申，平阳侯行御史大夫事，师古曰：「，曹参子也，音竹出反。」见相国产计事。郎中令贾寿使从齐来，因数产师古曰：「数，责之也，音数具反。」曰：「王不早之国，今虽欲行，尚可得邪？」具以灌婴与齐楚合从状告产。师古曰：「齐楚俱在山东，连兵西向，欲诛诸吕，亦犹六国为从以敌秦，故言合从也。从音子容反。」平阳侯闻其语，驰告丞相平、太尉勃。勃欲入北军，不得入。襄平侯纪通尚符节，张晏曰：「纪通，信子也。尚，主也，今符节令也。」晋灼曰：「纪信焚死，不见其後。功臣表云纪通纪成之子，以成死事，故封侯。」师古曰：「晋说是也。」乃令持节矫内勃北军。师古曰：「矫，诈也，诈以天子之命也。」勃复令郦寄、典客刘揭说禄，应劭曰：「典客，今大鸿胪也。」师古曰：「揭音竭。」曰：「帝使太尉守北军，欲令足下之国，急归将军印辞去。不然，祸且起。」禄遂解印属典客，师古曰：「属音之欲反。」而以兵授太尉勃。勃入军门，行令军中曰：「为吕氏右袒，为刘氏左袒。」师古曰：「袒，脱衣袖而肉袒也。左右者，偏脱其一耳。袒音徒旱反。」军皆左袒。勃遂将北军。然尚有南军，丞相平召朱虚侯章佐勃。勃令章监军门，令平阳侯告卫尉，毋内相国产殿门。产不知禄已去北军，入未央宫欲为乱。殿门弗内，徘徊往来。师古曰：「徘徊犹傍担不进之意也。徘音裴。」平阳侯驰语太尉勃，勃尚恐不胜，未敢诵言诛之，邓展曰：「诵言，公言也。」乃谓朱虚侯章曰：「急入宫卫帝。」章从勃请卒千人，入未央宫掖门，师古曰：「非正门而在两旁，若人之臂掖也。」见产廷中。日哺时，遂击产。产走。天大风，从官乱，莫敢斗者。逐产，杀之郎中府吏舍厕中。如淳曰：「百官表郎中令掌宫殿门户，故其府在宫中，後转为光禄勋。」
章已杀产，帝令谒者持节劳章。师古曰：「慰问之。」章欲夺节，谒者不肯，章乃从与载，因节信驰斩长乐卫尉吕更始。师古曰：「因谒者所持之节，用为信也。章与谒者同车，故为门者所信，得入长乐宫。」还入北军，复报太尉勃。勃起拜贺章，曰：「所患独产，今已诛，天下定矣。」辛酉，（杀）〔斩〕吕禄，（杀）〔斩〕吕禄，景佑、殿本都作「斩」。笞杀吕痢７植肯げ吨盥滥信，无少长皆斩之。师古曰：「分音扶问反。」
大臣相与阴谋，以为少帝及三弟为王者皆非孝惠子，复共诛之，尊立文帝。语在周勃、高五王传。
赞曰：孝惠、高后之时，海内得离战国之苦，君臣俱欲无为，故惠帝拱己，师古曰：「垂拱而治。」高后女主制政，不出房闼，师古曰：「闼，宫中小门，音他曷反。」而天下晏然，刑罚罕用，民务稼穑，衣食滋殖。师古曰：「滋，益也。殖，生也。」
汉书卷四文帝纪第四
孝文皇帝，荀悦曰：「讳　之字曰常。」应劭曰：「谥法『慈惠爱民曰文』。」高祖中子也，母曰薄姬。如淳曰：「姬音怡，众妾之总称。汉官仪曰姬妾数百，外戚传亦曰幸姬戚夫人。」臣瓒曰：「汉秩禄令及茂陵书姬并内官也，秩比二千石，位次婕妤下，在八子上。」师古曰：「姬者，本周之姓，贵於众国之女，所以妇人美号皆称姬焉。故左氏传曰：『虽有姬、姜，无弃蕉萃。』姜亦大国女也。後因总谓众妾为姬。史记云『高祖居山东时好美姬』是也。若姬是官号，不应云幸姬戚夫人，且外戚传备列后妃诸官，无姬职也。如云众妾总称，则近之。不当音怡，宜依字读耳。瓒说谬也。」高祖十一年，诛陈g，定代地，立为代王，都中都。十七年秋，高后崩，张晏曰：「代王之十七年也。」诸吕谋为乱，欲危刘氏。丞相陈平、太尉周勃、朱虚侯刘章等共诛之，谋立代王。语在高后纪、高五王传。
大臣遂使人迎代王。郎中令张武等议，皆曰：「汉大臣皆故高帝时将，习兵事，多谋诈，其属意非止此也，师古曰：「言常有异志也。属意，犹言注意也。属音之欲反。」特畏高帝、吕太后威耳。今已诛诸吕，新喋血京师，服虔曰：「喋音蹀屣履之蹀。」如淳曰：「杀人流血滂沱为喋血。」师古曰：「喋音大颊反，本字当作蹀。蹀谓履涉之耳。」以迎大王为名，实不可信。愿称疾无往，以观其变。」中尉宋昌进曰：「群臣之议皆非也。夫秦失其政，豪杰并起，人人自以为得之者以万数，然卒践天子位者，刘氏也，师古曰：「卒，终也。」天下绝望，一矣。高帝王子弟，地犬牙相制，所谓盘石之宗也，师古曰：「犬牙，言地形如犬之牙交相入也。」天下服其疆，二矣。汉兴，除秦烦苛，约法令，施德惠，师古曰：「约，省也。」人人自安，难动摇，三矣。夫以吕太后之严，立诸吕为三王，擅权专制，然而太尉以一节入北军，一呼师古曰：「呼，叫也，音火故反。他皆类此。」士皆袒左，为刘氏，畔诸吕，卒以灭之。此乃天授，非人力也。今大臣虽欲为变，百姓弗为使，师古曰：「为音于伪反。」其党宁能专一邪？内有朱虚、东牟之亲，外畏吴、楚、淮南、琅邪、齐、代之疆。方今高帝子独淮南王与大王，大王又长，贤圣仁孝，闻於天下，故大臣因天下之心而欲迎立大王，大王勿疑也。」代王报太后，计犹豫未定。卜之，兆得大横。应劭曰：「龟曰兆，筮曰卦。卜以荆灼龟，文正横也。」占曰：「大横庚庚，余为天王，夏启以光。」服虔曰：「庚庚，横貌也。」李奇曰：「庚庚，其繇文也。占谓其繇也。」张晏曰：「先是五帝官天下，老则嬗贤，至夏启始传嗣，能光先君之业。文帝亦袭父迹，言似启也。」师古曰：「繇音丈救反，本作　。　，书也，谓读卜词。」代王曰：「寡人固已为王，又何王乎？」卜人曰：「所谓天王者，乃天子也。」於是代王乃遣太后弟薄昭见太尉勃，勃等具言所以迎立王者。师古曰：「说所以迎代王之意也。」昭还报曰：「信矣，无可疑者。」代王笑谓宋昌曰：「果如公言。」乃令宋昌骖乘，师古曰：「乘车之法，尊者居左，御者居中，又有一人处车之右，以备倾侧。是以戎事则称车右，其余则曰骖乘。骖者，三也，盖取三人为名义耳。」张武等六人乘六乘传张晏曰：「传车六乘也。」师古曰：「传音张恋反。」诣长安。至高陵止，而使宋昌先之长安观变。
昌至渭桥，苏林曰：「在长安北三里。」丞相已下皆迎。昌还报，代王乃进至渭桥。群臣拜谒称臣，代王下拜。太尉勃进曰：「愿请间。」师古曰：「间，容也，犹今言中间也。请容暇之顷，当有所陈，不欲於众显论也。他皆类此。」宋昌曰：「所言公，公言之；所言私，王者无私。」太尉勃乃跪上天子玺。代王谢曰：「至邸而议之。」师古曰：「郡国朝宿之舍，在京师者率名邸。邸，至也，言所归至也，音丁礼反。他皆类此。」
闰月己酉，入代邸。群臣从至，上议曰：「丞相臣平、太尉臣勃、大将军臣武、服虔曰：「柴武。」御史大夫臣苍、文颖曰：「张苍。」宗正臣郢、文颖曰：「刘郢。」朱虚侯臣章、东牟侯臣兴居、典客臣揭苏林曰：「刘揭也。」师古曰：「揭音竭。」再拜言大王足下：子弘等皆非孝惠皇帝子，师古曰：「不详其有爵位，故总谓之子。」不当奉宗庙。臣谨请阴安侯、苏林曰：「高帝兄伯妻，羹颉侯母，丘嫂也。」晋灼曰：「若萧何夫人封为A侯也。」顷王后、苏林曰：「高帝兄仲妻也。仲名喜，为代王，後废为颌阳侯。子濞为吴王，故追谥为顷王。」如淳曰：「王子侯表曰合阳侯喜以子濞为王，追谥为顷王。顷王后封阴安侯，时吕廖林光侯，萧何夫人亦为A侯。又宗室侯表此时无阴安侯，知其为顷王后也。案汉祠令，阴安侯高帝嫂也。」师古曰：「诸谥为倾者，汉书例作顷字，读皆曰倾。」琅邪王、文颖曰：「刘泽也。」列侯、吏二千石议，大王高皇帝子，宜为嗣。愿大王即天子位。」代王曰：「奉高帝宗庙，重事也。寡人不佞，师古曰：「不佞，不材也。」不足以称。师古曰：「称，副也，音尺孕反。其下皆同。」愿请楚王计宜者，苏林曰：「楚王名交，高帝弟也。」寡人弗敢当。」群臣皆伏，固请。代王西乡让者三，南乡让者再。如淳曰：「让群臣也。或曰宾主位东西面，君臣位南北面，故西乡坐三让不受，群臣犹称宜，乃更南乡坐，示变即君位之渐也。」师古曰：「乡读曰向。」丞相平等皆曰：「臣伏计之，大王奉高祖宗庙最宜称，虽天下诸侯万民皆以为宜。臣等为宗庙社稷计，不敢忽。师古曰：「忽，怠忘也。」愿大王幸听臣等。臣谨奉天子玺符再拜上。」代王曰：「宗室将相王列侯以为（其）〔莫〕宜寡人，宗室将相王列侯以为（其）〔莫〕宜寡人，王念孙说「其」字文义不顺，当依史记作「莫」。杨树达说王校是。寡人不敢辞。」遂即天子位。群臣以次侍。师古曰：「各依职位。」使太仆婴、东牟侯兴居先清宫，应劭曰：「旧典，天子行幸所至，必遣静室令先案行清净殿中，以虞非常。」奉天子法驾迎代邸。如淳曰：「法驾者，侍中骖乘，奉车郎御，属车三十六乘。」皇帝即日夕入未央宫。夜拜宋昌为卫将军，领南北军，张武为郎中令，行殿中。师古曰：「行谓案行也，音下更反。」还坐前殿，下诏曰：「制诏丞相、太尉、御史大夫：间者诸吕用事擅权，师古曰：「间者，犹言中间之时也。他皆仿此。」谋为大逆，欲危刘氏宗庙，赖将相列侯宗室大臣诛之，皆伏其辜。朕初即位，其赦天下，赐民爵一级，女子百户牛酒，苏林曰：「男赐爵，女子赐牛酒。」师古曰：「赐爵者，谓一家之长得之也。女子谓赐爵者之妻也。率百户共得牛若干头，酒若干石，无定数也。」T五日。」服虔曰：「T音蒲。」文颖曰：「音步。汉律，三人以上无故群饮酒，罚金四两，今诏横赐得令会聚饮食五日也。」师古曰：「T之为言布也，王德布於天下而合聚饮食为T。服音是也。字或作脯，音义同。」
元年冬十月辛亥，皇帝见于高庙。遣车骑将军薄昭迎皇太后于代。诏曰：「前吕产自置为相国，吕禄为上将军，擅遣将军灌婴将兵击齐，欲代刘氏。婴留荥阳，与诸侯合谋以诛吕氏。吕产欲为不善，丞相平与太尉勃等谋夺产等军。朱虚侯章首先捕斩产。太尉勃身率襄平侯通持节承诏入北军。典客揭夺吕禄印。其益封太尉勃邑万户，赐金五千斤。丞相平、将军婴邑各三千户，金二千斤。朱虚侯章、襄平侯通邑各二千户，金千斤。封典客揭为阳信侯，赐金千斤。
十二月，立赵幽王子遂为赵王，徙琅邪王泽为燕王。吕氏所夺齐楚地皆归之。尽除收帑相坐律令。应劭曰：「帑，子也。秦法，一人有罪，并其室家。今除此律。」师古曰：「帑读与奴同，假借字也。」正月，有司请蚤建太子，师古曰：「蚤，古以为早晚字也。」所以尊宗庙也。诏曰：「朕既不德，上帝神明未歆飨也，天下人民未有惬志。应劭曰：「惬音箧。惬，满也。」师古曰：「惬，快也。」今纵不能博求天下贤圣有德之人而嬗天下焉，晋灼曰：「嬗，古禅字。」而曰豫建太子，是重吾不德也。师古曰：「重谓增益也，音直用反。他皆类此。」谓天下何？师古曰：「犹言何以称天下之望。」其安之。」师古曰：「安犹徐也，言不宜汲汲耳。」有司曰：「豫建太子，所以重宗庙社稷，不忘天下也。」上曰：「楚王，季父也，春秋高，阅天下之义理多矣，如淳曰：「阅犹更历也。」明於国家之体。吴王於朕，兄也；淮南王，弟也：皆秉德以陪朕，文颖曰：「陪，辅也。」岂为不豫哉！诸侯王宗室昆弟有功臣，多贤及有德义者，若举有德以陪朕之不能终，是社稷之灵，天下之福也。今不选举焉，而曰必子，师古曰：「必将传位於子。」人其以朕为忘贤有德者而专於子，非所以忧天下也。朕甚不取。」师古曰：「不取，犹言不用此为善也。」有司固请曰：「古者殷周有国，治安皆且千岁，师古曰：「治安，言治理而且安宁也。治音丈吏反。」有天下者莫长焉，师古曰：「言上古以来，国祚长久，无及殷周者也。」用此道也。师古曰：「所以能尔者，以承嗣相传故也。」立嗣必子，所从来远矣。高帝始平天下，建诸侯，为帝者太祖。诸侯王列侯始受国者亦皆为其国祖。子孙继嗣，世世不绝，天下之大义也。故高帝设之以抚海内。师古曰：「设，置立也，谓立此法也。」今释宜建师古曰：「释，舍也。宜建，谓适嗣。」而更选於诸侯宗室，非高帝之志也。更议不宜。师古曰：「不当更议。」子启最长，文颖曰：「景帝名。」敦厚慈仁，请建以为太子。」上乃许之。因赐天下民当为父後者爵一级。师古曰：「虽非己生正嫡，但为後者即得赐爵。」封将军薄昭为轵侯。师古曰：「轵音只。」
三月，有司请立皇后。皇太后曰：「立太子母窦氏为皇后。
诏曰：「方春和时，草木群生之物皆有以自乐，而吾百姓鳏寡孤独穷困之人或阽於死亡，服虔曰：「阽音反坫之坫。」孟康曰：「阽音屋檐之檐。」如淳曰：「阽，近边欲堕之意。」师古曰：「服、孟二音并通。」而莫之省忧。师古曰：「省，视也。」为民父母将何如？其议所以振贷之。」师古曰：「振，起也，为给贷之，令其存立也。诸振救、振赡，其义皆同。今流俗作字从贝者非也，自别有训。贷音吐戴反。」又曰：「老者非帛不暖，非肉不饱。师古曰：「暖，温也，音乃短反。」今岁首，不时使人存问长老，师古曰：「存，省视也。」又无布帛酒肉之赐，将何以佐天下子孙孝养其亲？今闻吏禀当受鬻者，或以陈粟，师古曰：「禀，给也。鬻，淖糜也。给米使为糜鬻也。陈，久旧也。小雅甫田之诗曰『我取其陈』。鬻音之六反。淖，溺也，音女教反。」岂称养老之意哉！具为令。」师古曰：「使其备为条制。」有司请令县道，师古曰：「或县或道，皆用此制也。有蛮夷曰道。」年八十已上，赐米人月一石，肉二十斤，酒五斗。其九十已上，又赐帛人二疋，絮三斤。师古曰：「絮，绵也。」赐物及当禀鬻米者，长吏阅视，丞若尉致。师古曰：「长吏，县之令长也。若者，豫及之词。致者，送至也。或丞或尉，自致之也。」不满九十，啬夫、令史致。二千石遣都吏循行，苏林曰：「取其都吏有德也。」如淳曰：「律说，都吏今督邮是也。闲惠晓事，即为文无害都吏。」师古曰：「如说是也。行音下孟反。」不称者督之。师古曰：「循行有不如诏意者，二千石察视责罚之。」刑者及有罪耐以上，不用此令。苏林曰：「一岁为罚作，二岁刑以上为耐。耐，能任其罪也。」师古曰：「刑谓先被刑也。有罪，在吏未决者也。言八十、九十之人虽合加赐，其中有被刑罪者，不在此赐物令条中也。」
楚元王交薨。
四月，齐楚地震，二十九山同日崩，大水溃出。师古曰：「旁决曰溃，上涌曰出。」
六月，令郡国无来献。施惠天下，诸侯四夷远近欢洽。乃修代来功。师古曰：「自代来时有功者。」诏曰：「方大臣诛诸吕迎朕，朕狐疑，皆止朕，师古曰：「狐之为兽，其性多疑，每渡冰河，且听且渡。故言疑者，而称狐疑。」唯中尉宋昌劝朕，朕（已）〔以〕得保宗庙。朕（已）〔以〕得保宗庙。苏舆说史记作「以」，依本书例，作「以」为合。已尊昌为卫将军，师古曰：「尊，高也，高其官秩。」其封昌为壮武侯。诸从朕六人，官皆至九卿。」师古曰：「张武等。」又曰：「列侯从高帝入蜀汉者六十八人益邑各三百户。吏二千石以上从高帝颍川守尊等十人食邑六百户，淮阳守申屠嘉等十人五百户，卫尉足等十人四百户。」封淮南王舅赵兼为周阳侯，齐王舅驷钧为靖郭侯，如淳曰：「邑名也，六国时齐有靖郭君。靖音静。」师古曰：「外戚恩泽侯表云邬侯驷钧以齐王舅侯，今此云靖郭，岂初封靖郭後改为邬乎？邬音一户反，又音於（度）〔庶〕反。」又音於（度）〔庶〕反。景佑、殿本都作「庶」。王先谦说作「庶」是。故常山丞相蔡兼为樊侯。
二年冬十月，丞相陈平薨。诏曰：「朕闻古者诸侯建国千余，各守其地，以时入贡，民不劳苦，上下欢欣，靡有违德。今列侯多居长安，邑远，师古曰：「所食之邑去长安远。」吏卒给输费苦，而列侯亦无繇教训其民。师古曰：「繇读与由同。」其令列侯之国，为吏及诏所止者，遣太子。」李奇曰：「为吏，谓为卿大夫者。诏所止，特以恩爱见留者。」
十一月癸卯晦，日有食之。诏曰：「朕闻之，天生民，为之置君以养治之。人主不德，布政不均，则天示之灾以戒不治。师古曰：「治音直吏反。」乃十一月晦，日有食之，适见于天，师古曰：「适读曰谪，责也，音张革反。见音胡电反。」灾孰大焉！师古曰：「灾莫大於此。」朕获保宗庙，以微眇之身托于士民君王之上，天下治乱，在予一人，唯二三执政犹吾股肱也。朕下不能治育群生，上以累三光之明，师古曰：「三光，日、月、星也。累音力瑞反。」其不德大矣。令至，其悉思朕之过失，师古曰：「令谓此诏书。」及知见之所不及，丐以启告朕。师古曰：「丐音盖。丐亦乞也。启，开也。言以过失开告朕躬，是则於朕为恩惠也。商书说命曰『启乃心，沃朕心』。」及举贤良方正能直言极谏者，以匡朕之不逮。师古曰：「匡，正也。逮，及也。不逮者，意虑所不及。」因各敕以职任，务省繇费以便民。师古曰：「省，减也，音所领反。繇读曰徭。」朕既不能远德，故然念外人之有非，苏林曰：「，寝视不安貌也。」孟康曰：「犹介然也。非，奸非也。」师古曰：「孟说是也。音下板反。」是以设备未息。今纵不能罢边屯戍，又饬兵厚卫，师古曰：「饬，整也，读与　同。」其罢卫将军军。太仆见马遗财足，师古曰：「遗，留也。财与才同。才，少也。太仆见在之马今当减，留才足充事而已。」余皆以给传置。」师古曰：「传音张恋反。置者，置传驿之所，因名置也。他皆类此。」
春正月丁亥，诏曰：「夫农，天下之本也，其开藉田，应劭曰：「古者天子耕藉田（十）〔千〕亩，古者天子耕藉田（十）〔千〕亩，景佑、殿本都作「千」，史记集解同。为天下先。藉者，帝王典藉之常也。」韦昭曰：「藉，借也。借民力以治之，以奉宗庙，且以劝率天下，使务农也。」臣瓒曰：「景帝诏曰『朕亲耕，后亲桑，为天下先』，本以躬亲为义，不得以假借为称也。藉谓蹈藉也。」师古曰：「瓒说是也。国语曰『宣王即位，不藉千亩，虢文公谏』。斯则藉非假借明矣。」朕亲率耕，以给宗庙粢盛。师古曰：「黍稷曰粢，在器曰盛。粢音咨。」民谪作县官及贷种食未入、入未备者，皆赦之。」师古曰：「种者，五谷之种也。食者，所以为粮食也。贷音吐戴反。种音之勇反。」
三月，有司请立皇子为诸侯王。诏曰：「前赵幽王幽死，朕甚怜之，已立其太子遂为赵王。遂弟辟疆师古曰：「辟疆，言辟御疆梁者，亦犹辟兵辟非耳。辟音必亦反。疆音其良反。一说辟读曰辟，疆读曰疆。辟疆，言开土地也。贾谊书曰：『卫侯朝於周，周行人问其名，卫侯曰辟疆。行人还之曰：「启疆、辟疆，天子之号也，诸侯弗得用。」更其名曰毁。』则其义两说并通。他皆类此。」及齐悼惠王子朱虚侯章、东牟侯兴居有功，可王。」乃（遂）立辟疆为河间王，乃（遂）立辟疆为河间王，王先谦说「遂」字涉上文而衍。按史记无「遂」字。章为城阳王，兴居为济北王。因立皇子武为代王，参为太原王，揖为梁王。
五月，诏曰：「古之治天下，朝有进善之旌，应劭曰：「旌，幡也，尧设之五达之道，令民进善也。」如淳曰：「欲有进者，立於旌下言之。」诽谤之木，服虔曰：「尧作之，桥梁交午柱头也。」应劭曰：「桥梁边板，所以书政治之愆失也。至秦去之，今乃复施也。」师古曰：「应说是也。」所以通治道而来谏者也。今法有诽谤@言之罪，师古曰：「高后元年诏除妖言之令，今此又有@言之罪，是则中间曾重复设此条也。@与妖同。」是使众臣不敢尽情，而上无由闻过失也。将何以来远方之贤良？其除之。民或祝诅上，以相约而後相谩，师古曰：「谩，欺也。初为要约，共行祝诅，後相欺诳，中道而止，无实事也。谩音慢，又音莫连反。」吏以为大逆，其有他言，吏又以为诽谤。此细民之愚，无知抵死，师古曰：「抵，触也，亦至也。」朕甚不取。自今以来，有犯此者勿听治。」
九月，初与郡守为铜虎符、竹使符。应劭曰：「铜虎符第一至第五，国家当发兵遣使者，至郡合符，符合乃听受之。竹使符皆以竹箭五枚，长五寸，镌刻篆书，第一至第五。」张晏曰：「符以代古之圭璋，从简易也。」师古曰：「与郡守为符者，谓各分其半，右留京师，左以与之。使音所吏反。」
诏曰：「农，天下之大本也，民所恃以生也，而民或不务本而事末，故生不遂。师古曰：「衣食（之）〔乏〕绝，衣食（之）〔乏〕绝，景佑、殿本都作「乏」。王先谦说作「乏」是。致有夭丧，故不遂其生。」朕忧其然，故今兹亲率群臣农以劝之。其赐天下民今年田租之半。」师古曰：「免不收之。」
三年冬十月丁酉晦，日有食之。十一月丁卯晦，日有蚀之。
诏曰：「前日诏遣列侯之国，辞未行。丞相朕之所重，其为（遂）〔朕〕率列侯之国。」其为（遂）〔朕〕率列侯之国。景佑、殿本都作「朕」，史记同。遂免丞相勃，遣就国。十二月，太尉颍阴侯灌婴为丞相。罢太尉官，属丞相。
夏四月，城阳王章薨。淮南王长杀辟阳侯审食其。师古曰：「杀之於其家。」
五月，匈奴入居北地、河南为寇。师古曰：「北地郡之北，黄河之南，即白羊所居。」上幸甘泉，如淳曰：「蔡邕云天子车驾所至，民臣以为侥幸，故曰幸。见令长三老官属，亲临轩作乐，赐以酒食帛葛越巾佩带之属，民爵有级数，或赐田租之半，故因谓之幸也。」师古曰：「甘泉在云阳，本秦林光宫。」遣丞相灌婴击匈奴，匈奴去。发中尉材官属卫将军，军长安。
上自甘泉之高奴，师古曰：「之，往也。高奴，上郡之县。」因幸太原，见故群臣，皆赐之。举功行赏，诸民里赐牛酒。师古曰：「里别率赐之。」复晋阳、中都民三岁租。师古曰：「复音方目反。」留游太原十余日。
济北王兴居闻帝之代，欲自击匈奴，乃反，发兵欲袭荥阳。於是诏罢丞相兵，以棘蒲侯柴武为大将军，臣瓒曰：「汉帝年纪为陈武，此云柴武，为有二姓。」将四将军十万众击之。祁侯缯贺为将军，军荥阳。秋七月，上自太原至长安。诏曰：「济北王背德反上，诖误吏民，师古曰：「诖亦误也，音卦。」为大逆。济北吏民兵未至先自定及以军城邑降者，皆赦之，复官爵。师古曰：「复音扶目反。」与王兴居去来者，亦赦之。」师古曰：「虽始与兴居共反，今弃之去而来降者，亦赦。」八月，虏济北王兴居，自杀。赦诸与兴居反者。
四年冬十二月，丞相灌婴薨。
夏五月，复诸刘有属籍，家无所与。师古曰：「复音方目反。与读曰豫。」赐诸侯王子邑各二千户。
秋九月，封齐悼惠王子七人为列侯。
绛侯周勃有罪，逮诣廷尉诏狱。
作顾成庙。服虔曰：「庙在长安城南，文帝作。还顾见城，故名之。」应劭曰：「文帝自为庙，制度卑狭，若顾望而成，犹文王灵台不日成之，故曰顾成。贾谊曰：『因顾成之庙，为天下太宗，与汉无极。』」如淳曰：「身存而为庙，若尚书之顾命也。景帝庙号德阳，武帝庙号龙渊，昭帝庙号徘徊，宣帝庙号乐游，元帝庙号长寿，成帝庙号阳池。」师古曰：「以还顾见城，因即为名，於义无取。又书本不作城郭字，应说近之。」
五年春二月，地震。
夏四月，除盗铸钱令。应劭曰：「听民放铸也。」更造四铢钱。应劭曰：「文帝以五分钱太轻小，更作四铢钱，文亦曰『半两』，今民间半两钱最轻小者是也。」
六年冬十月，桃李华。
十一月，淮南王长谋反，废迁蜀严道，死雍。师古曰：「迁於蜀郡之严道，行至扶风雍县，在道而死也。」
七年冬十月，令列侯太夫人、夫人、诸侯王子及吏二千石无得擅徵捕。如淳曰：「列侯之妻称夫人。列侯死，子复为列侯，乃得称太夫人，子不为列侯不得称也。」
夏四月，赦天下。
六月癸酉，未央宫东阙罘Q灾。如淳曰：「东阙与其两旁罘Q皆灾也。」晋灼曰：「东阙之罘Q独灾也。」师古曰：「罘Q，谓连阙曲阁也，以覆重刻垣墉之处，其形罘Q然，一曰屏也。罘音浮。」
八年夏，封淮南厉王长子四人为列侯。
有长星出于东方。文颖曰：「孛、彗、长三星，其占略同，然其形象小异。孛星光芒短，其光四出蓬蓬孛孛也。彗星光芒长，参参如埽彗。长星光芒有一直指，或竟天，或十丈，或三丈，或二丈，无常也。大法，孛、彗星多为除旧布新，火灾，长星多为兵革事。」
九年春，大旱。
十年冬，行幸甘泉。
将军薄昭死。郑氏曰：「昭杀汉使者，文帝不忍加诛，使公卿从之饮酒，欲令自引分。昭不肯，使群臣丧服往哭之，乃自杀。有罪，故言死。」如淳曰：「一说昭与文帝博不胜，当饮酒，侍郎酌，为昭少，一侍郎谴呵之。时此郎下沐，昭使人杀之，是以文帝使自杀。」师古曰：「外戚恩泽侯表云坐杀汉使者自杀。郑说是也。」
十一年冬十一月，行幸代。春正月，上自代还。
夏六月，梁王揖薨。
匈奴寇狄道。
　
十二年冬十二月，河决东郡。
春正月，赐诸侯王女邑各二千户。
二月，出孝惠皇帝後宫美人，令得嫁。
三月，除关无用传。张晏曰：「传，信也，若今过所也。」如淳曰：「两行书缯帛，分持其一，出入关，合之乃得过，谓之传也。」李奇曰：「传，ひ病！故古曰：「张说是也。古者或用ぃ或用缯帛。ふ撸刻木为合符也。传音张恋反。ひ羝簟！
诏曰：「道民之路，在於务本。朕亲率天下农，十年于今，而野不加辟，师古曰：「辟读曰辟。辟，开也。」岁一不登，民有饥色，师古曰：「登，成也。言五谷一岁不成则众庶饥馁，是无蓄积故也。」是从事焉尚寡，而吏未加务也。师古曰：「从事，从农事也。」吾诏书数下，岁劝民种树，师古曰：「树，谓艺殖也。」而功未兴，是吏奉吾诏不勤，而劝民不明也。且吾农民甚苦，而吏莫之省，师古曰：「省，视也。」将何以劝焉？其赐农民今年租税之半。」
又曰：「孝悌，天下之大顺也。力田，为生之本也。三老，众民之师也。廉吏，民之表也。朕甚嘉此二三大夫之行。今万家之县，云无应令，师古曰：「无孝悌力田之人可应察举之令。」岂实人情？是吏举贤之道未备也。其遣谒者劳赐三老、孝者帛人五匹，悌者、力田二匹，廉吏二百石以上率百石者三匹。师古曰：「自二百石以上，每百石加三匹。」及问民所不便安，而以户口率置三老孝悌力田常员，师古曰：「计户口之数以率之，增置其员，广教化也。」令各率其意以道民焉。」师古曰：「道读曰导。」
十三年春二月甲寅，诏曰：「朕亲率天下农耕以供粢盛，皇后亲桑以奉祭服，其具礼仪。」师古曰：「令立耕桑之礼制也。」
夏，除秘祝，应劭曰：「秘祝之官，移过于下，国家讳之，故曰秘也。」语在郊祀志。五月，除肉刑法，语在刑法志。
六月，诏曰：「农，天下之本，务莫大焉。今廑身从事，晋灼曰：「廑，古勤字。」而有租税之赋，是谓本末者无以异也，李奇曰：「本，农也。末，贾也。言农与贾俱出租，无异也，故除田租。」其於劝农之道未备。其除田之租税。赐天下孤寡布帛絮各有数。」
十四年冬，匈奴寇边，杀北地都尉昂。师古曰：「功臣表云侯孙单以父北地都尉昂力战死事，文帝十四年封，与此正合。然则昂姓孙，而徐广乃云姓段，说者因曰段会宗即昂之玄孙，无所据也。会宗，汉书有传，班固不云是昂後，何从而知之乎？」遣三将军军陇西、北地、上郡，中尉周舍为卫将军，郎中令张武为车骑将军，军渭北，车千乘，骑卒十万人。上亲劳军，勒兵，申教令，师古曰：「申谓约束之。」赐吏卒。自欲征匈奴，群臣谏，不听。皇太后固要上，乃止。文颖曰：「要（　）〔劫〕也，要（　）〔劫〕也，景佑、殿、局本都作「劫」，通监注引同。哀痛祝誓之言。」於是以东阳侯张相如为大将军，建成侯董赫、内史栾布皆为将军，击匈奴。匈奴走。
春，诏曰：「朕获执牺牲硅币以事上帝宗庙，十四年于今。历日弥长，以不敏不明师古曰：「敏，材识捷疾。」而久抚临天下，朕甚自。师古曰：「，古愧字。」其广增诸祀坛场硅币。师古曰：「筑土为坛，除地为场。币，祭神之帛。」昔先王远施不求其报，望祀不祈其福，右贤左戚，师古曰：「以贤为上，然後及亲也。」右贤左戚，先民後己，注原在「後己」下，王先谦说当在「左戚」下。先民後己，至明之极也。今吾闻祠官祝，如淳曰：「，福也。贾谊传『受坐宣室』是也。」师古曰：「，本字作禧，假借用耳，同音僖。」皆归福於朕躬，不为百姓，朕甚之。夫以朕之不德，而专乡独美其福，百姓不与焉，师古曰：「与读曰豫。」是重吾不德也。师古曰：「重音直用反。」其令祠官致敬，无有所祈。」
十五年春，黄龙见於成纪。师古曰：「成纪，陇西县。」上乃下诏议郊祀。公孙臣明服色，新垣平设五庙。文颖曰：「公孙臣，鲁人也。」应劭曰：「新垣平，赵人也。」师古曰：「五庙，即下渭阳五帝之庙也。」语在郊祀志。夏四月，上幸雍，始郊见五帝，赦天下，修名山大川尝祀而绝者，有司以岁时致礼。
九月，诏诸侯王公卿郡守举贤良能直言极谏者，上亲策之，傅纳以言。师古曰：「傅读曰敷，敷陈其言而纳用之。」语在朝错传。师古曰：「错音千故反。」
十六年夏四月，上郊祀五帝于渭阳。韦昭曰：「在渭城。」师古曰：「郊祀志云在长安东北，非渭城也。韦说谬矣。」
五月，立齐悼惠王子六人、淮南厉王子三人皆为王。
秋九月，得玉杯，应劭曰：「新垣平诈令人献之。」刻曰「人主延寿」。令天下大T，明年改元。
後元年张晏曰：「新垣平候日再中，以为吉祥，故改元年，以求延年之祚也。」冬十月，新垣平诈觉，谋反，师古曰：「以诈事发觉，自恐被诛，因谋反也。」夷三族。
春三月，孝惠皇后张氏薨。张晏曰：「后党於吕氏，废处北宫，故不曰崩。」
诏曰：「间者数年比不登，师古曰：「比犹频也。」又有水旱疾疫之灾，朕甚忧之。愚而不明，未达其咎。意者朕之政有所失而行有过与？师古曰：「与读曰欤，音弋於反。下皆类此。」乃天道有不顺，地利或不得，人事多失和，鬼神废不享与？何以致此？将百官之奉养或费，无用之事或多与？何其民食之寡乏也！夫度田非益寡，而计民未加益，师古曰：「度谓量计之，音徒各反。」以口量地，其於古犹有余，而食之甚不足者，其咎安在？无乃百姓之从事於末以害农者蕃，师古曰：「末谓工商之业也。蕃亦多也，音扶元反。」为酒醪以靡谷者多，师古曰：「醪，汁滓酒也。靡，散也。醪音来高反。靡音糜。」六畜之食焉者众与？细大之义，吾未能得其中。师古曰：「中音竹仲反。」其与丞相列侯吏二千石博士议之，有可以佐百姓者，率意远思，无有所隐。」
二年夏，行幸雍а艄。苏林曰：「б粲颉！拐抨淘唬骸盖卣淹跛作也。」晋灼曰：「黄图在扶风。」
六月，代王参薨。匈奴和亲。诏曰：「朕既不明，不能远德，使方外之国或不宁息。夫四荒之外不安其生，师古曰：「戎狄荒服，故曰四荒，言其荒忽去来无常也。尔雅曰『孤竹、北户、西王母、日下谓之四荒』。」封圻之内勤劳不处，师古曰：「圻亦畿字。王畿千里。不处者，不获安居。」二者之咎，皆自於朕之德薄而不能达远也。间者累年，匈奴并暴边境，多杀吏民，边臣兵吏（入）〔又〕不能谕其内志，边臣兵吏（入）〔又〕不能谕其内志，景佑、殿本都作「又」，史记同。王先谦说作「又」是。以重吾不德。师古曰：「谕，晓告也。重音直用反。」夫久结难连兵，中外之国将何以自宁？今朕夙兴夜寐，勤劳天下，忧苦万民，为之恻怛不安，师古曰：「恻，痛也。怛，恨也。怛音丁曷反。」未尝一日忘於心，故遣使者冠盖相望，结彻於道，韦昭曰：「使车往还，故彻如结也。」以谕朕志於单于。师古曰：「单于，匈奴天子之号也。单音蝉。」今单于反古之道，师古曰：「（返）〔反〕，还也。」（返）〔反〕，还也。景佑、殿本都作「反」。计社稷之安，便万民之利，新与朕俱弃细过，偕之大道，师古曰：「偕亦俱也。之，往也，趣也。」结兄弟之义，以全天下元元之民。师古曰：「元元，善意也。」和亲以定，始于今年。」
三年春二月，行幸代。
四年夏四月丙寅晦，日有蚀之。五月，赦天下。免官奴婢为庶人。行幸雍。
五年春正月，行幸陇西。三月，行幸雍。秋七月，行幸代。
六年冬，匈奴三万骑入上郡，三万骑入云中。以中大夫令免为车骑将军屯飞狐，如淳曰：「在代郡。」师古曰：「中大夫，官名，其人姓令名免耳。此诸将军下至徐厉，皆书姓，而徐广以为中大夫令是官名，此说非也。据百官表，景帝初改卫尉为中大夫令，文帝时无此官。而中大夫是郎中令属官，秩比二千石。」故楚相苏意为将军屯句注，应劭曰：「山险名也，在雁门阴馆。」师古曰：「句音章句之句。」将军张武屯北地，河内太守周亚夫为将军次细柳，服虔曰：「在长安西北。」如淳曰：「长安细柳仓在渭北，近石徼。」张揖曰：「在昆明池南，今有柳市是也。」臣瓒曰：「一宿曰宿，再宿曰信，过信为次。」师古曰：「匈奴传云『置三将军，军长安西细柳、渭北棘门、霸上』。此则细柳不在渭北，揖说是也。」宗正刘礼为将军次霸上，祝兹侯徐厉为将军次棘门，孟康曰：「在长安北，秦时宫门也。」如淳曰：「三辅黄图棘门在横门外也。」以备胡。
夏四月，大旱，蝗。师古曰：「蝗即螽也，食苗为灾，今俗呼为簸u。蝗音胡光反。u音锺。」令诸侯无入贡。弛山泽。师古曰：「弛，解也，解而不禁，与众庶同其利。」减诸服御。损郎吏员。发仓庾应劭曰：「水漕仓曰庾。胡公曰『在邑曰仓，在野曰庾』。」以振民。民得卖爵。
七年夏六月己亥，帝崩于未央宫。臣瓒曰：「帝年二十三即位，即位二十三年，寿四十六也。」遗诏曰：「朕闻之，盖天下万物之萌生，靡不有死。师古曰：「始生者曰萌。」死者天地之理，物之自然，奚可甚哀！师古曰：「奚，何也。」当今之世，咸嘉生而恶死，厚葬以破业，重服以伤生，吾甚不取。且朕既不德，无以佐百姓；今崩，又使重服久临，师古曰：「临，哭也，音力禁反。下云服临、当临者，音并同也。」以罹寒暑之数，师古曰：「罹音离，遭也。」哀人父子，伤长老之志，损其饮食，绝鬼神之祭祀，以重吾不德，师古曰：「重音直用反。」谓天下何！朕获保宗庙，以眇眇之身托于天下君王之上，师古曰：「眇眇，犹言细末也。」二十有余年矣。赖天之灵，社稷之福，方内安宁，臣瓒曰：「方，四方也。内，中也。犹云中外。」师古曰：「此说非也，直谓（四）方之内耳。」直谓（四）方之内耳。景佑、殿本都无「四」字。靡有兵革。师古曰：「靡，无也。」朕既不敏，常畏过行，以羞先帝之遗德；师古曰：「过行，行有过失也。羞谓忝辱也。行音下更反。」惟年之久长，惧于不终。今乃幸以天年得复供养于高庙，朕之不明与嘉之，其奚哀念之有！如淳曰：「得卒天年，已善矣。」晋灼曰：「若以朕不明，当嘉善朕之俭约，何哀念之有也。」师古曰：「如、晋之说非也。与读曰欤，音弋於反。帝自言或者岂朕见之不明乎，以不可嘉为嘉耳。然朕自谓得终天年，供养高庙，为可嘉之事，无所哀念也。今俗语犹然，其意可晓矣。」其令天下吏民，令到出临三日，皆释服。师古曰：「令谓此诏文也。」无禁取妇嫁女祠祀饮酒食肉。自当给丧事服临者，皆无践。伏俨曰：「践，翦也，谓无斩衰也。」孟康曰：「践，跣也。」晋灼曰：「汉语作跣。跣，徒跣也。」师古曰：「孟、晋二说是也。」（侄）〔至〕带无过三寸。（侄）〔至〕带无过三寸。景佑、殿、局本都作「至」，史记同。无布车及兵器。应劭曰：「无以布衣车及兵器也。」服虔曰：「不施轻车介士也。」师古曰：「应说是也。」无发民哭临宫殿中。殿中当临者，皆以旦夕各十五举音，礼毕罢。非旦夕临时，禁无得擅哭（临）。禁无得擅哭（临）。李慈铭说史记无「临」字，此误衍。以下，师古曰：「为下棺也。音义与高纪同。」服大红十五日，小红十四日，纤七日，释服。服虔曰：「皆当言大功、小功布也。纤，细布衣也。」应劭曰：「红者，中祥、大祥以红为领缘。纤者，　也。凡三十六日而释服矣。此以日易月也。」晋灼曰：「汉书例以红为功也。」师古曰：「红与功同。服、晋二说是也。此丧制者，文帝自率己意创而为之，非有取於周礼也，何为以日易月乎！三年之丧，其实二十七月，岂有三十六月之文！　又无七月也。应氏既失之於前，而近代学者因循谬说，未之思也。」它不在令中者，皆以此令比类从事。师古曰：「言此诏中无文者，皆以类比而行事。」布告天下，使明知朕意。霸陵山川因其故，无有所改。应劭曰：「因山为藏，不复起坟，山下川流不遏绝，就其水名以为陵号。」归夫人以下至少使。」应劭曰：「夫人以下有美人、良人、八子、七子、长使、少使，皆遣归家，重绝人类。」令中尉亚夫为车骑将军，属国悍为将屯将军，师古曰：「典屯军以备非常。」郎中令张武为复土将军，如淳曰：「主穿圹K瘗事也。」师古曰：「穿圹，出土下棺也。已而K之，又即以为坟，故云复土。复，反还也，音扶目反。」发近县卒万六千人，发内史卒万五千人，臧郭穿复土属将军武。师古曰：「即张武也。」赐诸侯王以下至孝悌力田金钱帛各有数。乙巳，葬霸陵。师古曰：「自崩至葬凡七日也。霸陵在长安东南。」
赞曰：孝文皇帝即位二十三年，宫室苑囿车骑服御无所增益。有不便，辄弛以利民。师古曰：「弛，废弛，音式尔反。」尝欲作露台，召匠计之，直百金。上曰：「百金，中人十家之产也。师古曰：「中谓不富不贫。」吾奉先帝宫室，常恐羞之，何以台为！」师古曰：「今新丰县南骊山之顶有露台乡，极为高显，犹有文帝所欲作台之处。」身衣弋绨，如淳曰：「弋，皂也。贾谊曰『身衣皂绨』。」师古曰：「弋，黑色也。绨，厚缯。绨音大奚反。」所幸慎夫人衣不曳地，帷帐无文绣，以示敦朴，为天下先。治霸陵，皆瓦器，不得以金银铜锡为饰，因其山，不起坟。南越尉佗自立为帝，召贵佗兄弟，以德怀之，佗遂称臣。与匈奴结和亲，後而背约入盗，令边备守，不发兵深入，恐烦百姓。吴王诈病不朝，赐以几杖。群臣袁盎等谏说虽切，常假借纳用焉。苏林曰：「假音休假。借音以物借人之借。」张武等受赂金钱，觉，更加赏赐，以其心。专务以德化民，是以海内殷富，兴於礼义，断狱数百，几致刑措。应劭曰：「措，置也。民不犯法，无所刑也。」师古曰：「断狱数百者，言普天之下死罪人不过数百。几，近也，音巨衣反。」呜呼，仁哉！
汉书卷五景帝纪第五
孝景皇帝，荀悦曰：「讳启之字曰开。」应劭曰：「礼谥法『布义行刚曰景』。」文帝太子也。母曰窦皇后。後七年六月，文帝崩。丁未，太子即皇帝位，尊皇太后薄氏曰太皇太后，皇后曰皇太后。
九月，有星孛于西方。
元年冬十月，诏曰：「盖闻古者祖有功而宗有德，应劭曰：「始取天下者为祖，高帝称高祖是也。始治天下者为宗，文帝称太宗是也。」师古曰：「应说非也。祖，始也，始受命也。宗，尊也，有德可尊。」制礼乐各有由。歌者，所以发德也；舞者，所以明功也。高庙酎，张晏曰：「正月旦作酒，八月成，名曰酎。酎之言纯也。至武帝时，因八月尝酎会诸侯庙中，出金助祭，所谓酎金也。」师古曰：「酎，三重酿，醇酒也，味厚，故以荐宗庙。酎音直救反。」奏武德、文始、五行之舞。孟康曰：「武德，高祖所作也。文始，舜舞也。五行，周舞也。武德者，其舞人执干戚。文始舞执羽仑。五行舞冠冕，衣服法五行色。见礼乐志。」孝惠庙酎，奏文始、五行之舞。孝文皇帝临天下，通关梁，不异远方；张晏曰：「孝文十二年，除关不用传，令远近若一。」除诽谤，去肉刑，赏赐长老，收恤孤独，以遂群生；师古曰：「遂，成也，达也。」减耆欲，不受献，师古曰：「耆读曰嗜。」罪人不帑，苏林曰：「刑不及妻子。」师古曰：「帑读与孥同。」不诛亡罪，不私其利也；除宫刑，出美人，重绝人之世也。朕既不敏，弗能胜识。师古曰：「敏，材智速疾也。胜识，尽知之。」此皆上世之所不及，而孝文皇帝亲行之。师古曰：「上世，谓古昔之帝王也。」德厚侔天地，利泽施四海，师古曰：「侔，等也，音牟。」靡不获福。明象乎日月，而庙乐不称，朕甚惧焉。师古曰：「称，副也，音尺孕反。」其为孝文皇帝庙为昭德之舞，师古曰：「昭，明也。」以明休德。师古曰：「休，美也。」然后祖宗之功德，施于万世，永永无穷，朕甚嘉之。其与丞相、列侯、中二千石、礼官具礼仪奏。」丞相臣嘉等奏曰：师古曰：「申屠嘉。」「陛下永思孝道，立昭德之舞以明孝文皇帝之盛德，皆臣嘉等愚所不及。臣谨议：世功莫大於高皇帝，德莫盛於孝文皇帝。高皇帝庙宜为帝者太祖之庙，孝文皇帝庙宜为帝诸太宗之庙。天子宜世世献祖宗之庙。郡国诸侯宜各为孝文皇帝立太宗之庙。诸侯王列侯使者侍祠天子所献祖宗之庙。张晏曰：「王及列侯岁时遣使诣京师侍祠助祭。」如淳曰：「若光武庙在章陵，南阳太守称使者往祭是也。不使侯王祭者，诸侯不得祖天子。凡临祭宗庙皆为侍祭。」师古曰：「张说是也。既云天子所献祖宗之庙，非谓郡国之庙也。」请宣布天下。」制曰「可」。
春正月，诏曰：「间者岁比不登，民多乏食，夭绝天年，朕甚痛之。郡国或硗狭，无所农桑　畜；师古曰：「硗谓硗瘠薄也。狭谓褊隘也。　谓食养之。畜谓牧放也。硗音苦交反。狭音狭。　古系字。」或地饶广，荐草莽，水泉利，而不得徙。如淳曰：「庄周云麋鹿食曰荐。一曰草稠曰荐，深曰莽。」其议民欲徙宽大地者，听之。」
夏四月，赦天下。赐民爵一级。
遣御史大夫青翟至代下与匈奴和亲。文颖曰：「姓严，讳青翟。」臣瓒曰：「此陶青也。庄青翟乃自武帝时人，此纪误。」师古曰：「後人传习不晓，妄增翟字耳，非本作纪之误。」
五月，令田半租。
秋七月，诏曰：「吏受所监临，以饮食免，重；受财物，贱买贵卖，论轻。师古曰：「帝以为当时律条吏受所监临赂遗饮食，即坐免官爵，於法太重，而受所监临财物及贱买贵卖者，论决太轻，故令更议改之。」廷尉与丞相更议著令。」苏林曰：「著音著帻之著。」师古曰：「苏音非也。著音著作之著，音竹　反。」廷尉信谨与丞相议曰：师古曰：「丞相申屠嘉。」「吏及诸有秩受其官属所监、所治、所行、所将，师古曰：「行谓按察也，音下更反。」其与饮食计偿费，勿论。师古曰：「计其所费，而偿其直，勿论罪也。」它物，若买故贱，卖故贵，皆坐臧为盗，没入臧县官。师古曰：「它物，谓非饮食者。」吏迁徙免罢，受其故官属所将监治送财物，夺爵为士伍，免之。李奇曰：「有爵者夺之，使为士伍，有位者免官也。」师古曰：「此说非也。谓夺其爵，令为士伍，又免其官职，即今律所谓除名也。谓之士伍者，言从士卒之伍也。」无爵，罚金二斤，令没入所受。有能捕告，畀其所受臧。」师古曰：「畀，与也，以所受之臧与捕告者也。畀音必寐反。」
二年冬十二月，有星孛于西南。
令天下男子年二十始傅。师古曰：「旧法二十三，今此二十，更为异制也。傅读曰附。解在高纪。」
春三月，立皇子德为河间王，阏为临江王，师古曰：「阏音一曷反。」余为淮阳王，非为汝南王，彭祖为广川王，发为长沙王。
夏四月壬午，太皇太后崩。服虔曰：「文帝母薄太后也。」
六月，丞相嘉薨。
封故相国萧何孙系为列侯。师古曰：「系音胡计反。」
秋，与匈奴和亲。
三年冬十二月，诏曰：「襄平侯嘉晋灼曰：「纪通子也。功臣表襄平侯纪通以父功侯，孝景三年，康侯相夫嗣。推其封薨，正与此合，岂更名嘉乎？」子恢说不孝，谋反，欲以杀嘉，大逆无道。晋灼曰：「恢说言嘉知反情，而实不知也。」师古曰：「此解非也。恢说有私怨於其父，而自谋反，欲令其父坐死也。说读曰悦。」其赦嘉为襄平侯，及妻子当坐者复故爵。如淳曰：「律，大逆不道，父母妻子同产皆弃市。今赦其余子不与恢说谋者，复其故爵。」论恢说及妻子如法。」
春正月，淮阳王宫正殿灾。
吴王濞、胶西王昂、楚王戊、赵王遂、济南王辟光、师古曰：「辟音壁，又音辟，其义两通。」川王贤、胶东王雄渠皆举兵反。大赦天下。遣太尉亚夫、师古曰：「周亚夫。」大将军窦婴将兵击之。斩御史大夫晁错以谢七国。晋灼曰：「错音错置之错。」师古曰：「晁，古朝字。」
二月壬子晦，日有食之。
诸将破七国，斩首十余万级。追斩吴王濞於丹徒。胶西王昂、楚王戊、赵王遂、济南王辟光、川王贤、胶东王雄渠皆自杀。夏六月，诏曰：「乃者吴王濞等为逆，起兵相胁，诖误吏民，吏民不得已。师古曰：「已，止也，言不得止而从之，非本心也。」今濞等已灭，吏民当坐濞等及逋逃亡军者，皆赦之。楚元王子等与濞等为逆，师古曰：「音艺。」朕不忍加法，除其籍，毋令污宗室。」立平陆侯刘礼为楚王，续元王後。孟康曰：「礼，元王子也。」立皇子端为胶西王，胜为中山王。赐民爵一级。
四年春，复置诸关用传出入。应劭曰：「文帝十二年除关无用传，至此复用传。以七国新反，备非常。」
夏四月己巳，立皇子荣为皇太子，彻为胶东王。
六月，赦天下，赐民爵一级。
秋七月，临江王阏薨。
十月戊戌晦，日有蚀之。
　
五年春正月，作阳陵邑。张晏曰：「景帝作寿陵，起邑。」夏，募民徙阳陵，赐钱二十万。
遣公主嫁匈奴单于。
六年冬十二月，雷，霖雨。
秋九月，皇后薄氏废。
七年冬十一月庚寅晦，日有蚀之。
春正月，废皇太子荣为临江王。
二月，罢太尉官。
夏四月乙巳，立皇后王氏。
丁巳，立胶东王彻为皇太子。赐民为父後者爵一级。
中元年夏四月，赦天下，赐民爵一级。封故御史大夫周苛、周昌孙子为列侯。师古曰：「封苛之孙及昌之子也。苛、昌皆尝为御史大夫而从昆弟也，故总言之。」
二年春二月，令诸侯王薨、列侯初封及之国，大鸿胪奏谥、诔、策。应劭曰：「皇帝延诸侯王，宾王诸侯，皆属大鸿胪。故其薨，奏其行迹，赐与谥及哀策诔文也。」臣瓒曰：「景帝此年已置大鸿胪，而百官表云武帝太初元年更以大行为大鸿胪，与此错。」师古曰：「诔者，述累德行之文，音力水反。」列侯薨及诸侯太傅初除之官，大行奏谥、诔、策。如淳曰：「凡言除者，除故官就新官也。」晋灼曰：「礼有大行人、小行人，主谥官，故以此名之。」臣瓒曰：「大行是官名，掌九仪之制以宾诸侯者。」师古曰：「大鸿胪者，本名典客，後改曰大鸿胪。大行令者，本名行人，即典客之属官也，後改曰大行令。故事之尊重者遣大鸿胪，而轻贱者遣大行也。据此纪文，则景帝已改典客为大鸿胪，改行人为大行矣。而百官公卿表乃云景帝中六年更名典客为大行令，武帝太初元年更名大行令为大鸿胪，更名行人为大行令。当是表误。」王薨，遣光禄大夫吊`祠，应劭曰：「衣服曰`。祠，饮食也。车马曰。」师古曰：「`音遂。音芳凤反。」视丧事，因立嗣子。列侯薨，遣大中大夫吊祠，视丧事，因立嗣。其（薨）葬，其（薨）葬，王念孙说「薨」字涉上文四「薨」字而衍。薨事已见上文，此文则专指葬事，故师古云「毕事，毕葬事也」。国得发民挽丧，穿复土，治坟无过三百人毕事。师古曰：「挽谓引车也。毕事，毕葬事也。挽音晚。」
匈奴入燕。
改磔曰弃市，应劭曰：「先此诸死刑皆磔於市，今改曰弃市，自非妖逆不复磔也。」师古曰：「磔谓张其尸也。弃市，杀之於市也。谓之弃市者，取刑人於市，与众弃之也。磔音竹客反。」勿复磔。
三月，临江王荣坐侵太宗庙地，徵诣中尉，自杀。
夏四月，有星孛于西北。
立皇子越为广川王，寄为胶东王。
秋七月，更郡守为太守，郡尉为都尉。师古曰：「更谓改其号。」
九月，封故楚、赵傅相内史前死事者四人子文颖曰：「楚相张尚，太傅赵夷吾。赵相建德，内史王悍。此四人各谏其王无使反，不听，皆杀之，故封其子。」皆为列侯。
甲戌晦，日有蚀之。
三年冬十一月，罢诸侯御史大夫官。师古曰：「所以抑损其权。」
春正月，皇太后崩。文颖曰：「景帝母窦太后，以帝崩後六年乃亡。凡立五十一年，武帝建元六年崩。今此言皇太后崩，误耳。」孟康曰：「此太后崩，史记无也。」臣瓒曰：「王云景帝薄后以此年死，疑是也。当言废后，而言太后，误也。」师古曰：「孟说是也。废后死不书，又不言崩。瓒解为谬。」
夏旱，禁酤酒。师古曰：「酤谓卖酒也，音工护反。」秋九月，蝗。有星孛于西北。戊戌晦，日有蚀之。
立皇子乘为清河王。
四年春三月，起德阳宫。臣瓒曰：「是景帝庙也。帝自作之，讳不言庙，故言宫。西京故事云景帝庙为德阳。」立皇子乘为清河王。
四年春三跃，起德阳宫。臣瓒曰∶「是景帝庙也。帝自作之，讳不言庙，故言宫。西京故事云景帝庙为德阳。」
御史大夫绾奏禁马高五尺九寸以上，齿未平，不得出关。服虔曰：「绾，卫绾也。马十岁，齿下平。」
夏，蝗。
秋，赦徒作阳陵者死罪；欲腐者，许之。苏林曰：「宫刑，其创腐臭，故曰腐也。」如淳曰：「腐，宫刑也。丈夫割势，不能复生子，如腐木不生实。」师古曰：「如说是。腐音辅。」
十月戊午，日有蚀之。
五年夏，立皇子舜为常山王。六月，赦天下，赐民爵一级。
秋八月己酉，未央宫东阙灾。
更名诸侯丞相为相。师古曰：「亦所以抑黜之，令异於汉朝。」
九月，诏曰：「法令度量，所以禁暴止邪也。狱，人之大命，死者不可复生。吏或不奉法令，以货赂为市，朋党比周，师古曰：「比音频寐反。」以苛为察，以刻为明，令亡罪者失职，朕甚怜之。师古曰：「职，常也。失其常理也。」有罪者不伏罪，奸法为暴，甚亡谓也。诸狱疑，若虽文致於法而於人心不厌者，辄谳之。」师古曰：「厌，服也，音一赡反。谳，平议也，音鱼列反。」
六年冬十月，行幸雍，郊五。
十二月，改诸官名。定铸钱伪黄金弃市律。应劭曰：「文帝五年，听民放铸，律尚未除。先时多作伪金，伪金终不可成，而徒损费，转相诳耀，穷则起为盗贼，故定其律也。」孟康曰：「民先时多作伪金，故其语曰『金可作，世可度』。费损甚多而终不成。民亦稍知其意，犯者希，因此定律也。」师古曰：「应说是。」
春三月，雨雪。师古曰：「雨音于具反。」
夏四月，梁王薨，分梁为五国，立孝王子五人皆为王。
五月，诏曰：「夫吏者，民之师也，车驾衣服宜称。师古曰：「称其官也，音尺孕反。」吏六百石以上，皆长吏也，张晏曰：「长，大也。六百石，位大夫。」亡度者或不吏服，出入闾里，与民亡异。令长吏二千石车朱两N，应劭曰：「车耳反出，所以为之藩屏，翳尘泥也。二千石双朱，其次乃偏其左。　以簟为之，或用革。」如淳曰：「N音反，小车两屏也。」师古曰：「据许慎、李登说，N，车之蔽也。左氏传云『以藩载栾盈』，即是有鄣蔽之车也。言车耳反出，非矣。N音甫元反。　音方远反。」千石至六百石朱左N。车骑从者不称其官衣服，下吏出入闾巷亡吏体者，二千石上其官属，三辅举不如法令者，应劭曰：「京兆尹、左冯翊、右扶风共治长安城中，是为三辅。」师古曰：「时未有京兆、冯翊、扶风之名。此三辅者，谓主爵中尉及左右内史也。应说失之。」皆上丞相御史请之。」先是吏多军功，车服尚轻，故为设禁。又惟酷吏奉宪失中，乃诏有司减笞法，定棰令。语在刑法志。师古曰：「棰音止　反。」
六月，匈奴入雁门，至武泉，入上郡，取苑马。如淳曰：「汉仪注太仆牧师诸苑三十六所，分布北边、西边。以郎为苑监，官奴婢三万人，养马三十万疋。」师古曰：「武泉，云中之县也。养鸟兽者通名为苑，故谓牧马处为苑。」吏卒战死者二千人。
秋七月辛亥晦，日有蚀之。
後元年春正月，诏曰：「狱，重事也。人有智愚，官有上下。狱疑者谳有司。有司所不能决，移廷尉。有令谳而後不当，谳者不为失。师古曰：「假令谳讫，其理不当，所谳之人不为罪失。」欲令治狱者务先宽。」三月，赦天下，赐民爵一级，中二千石诸侯相爵右庶长。如淳曰：「虽有尊官未必有高爵，故数有赐爵。」师古曰：「右庶长，第十二爵也。」夏，大T五日，民得酤酒。
五月，地震。秋七月乙巳晦，日有蚀之。
条侯周亚夫下狱死。
二年冬十月，省彻侯之国。晋灼曰：「文纪遣列侯之国，今省之。」师古曰：「省音所领反。」
春，匈奴入雁门，太守冯敬与战死。发车骑材官屯。师古曰：「屯雁门。」
春，以岁不登，禁内郡食马粟，没入之。师古曰：「食读曰　。没入者，没入其马。」
夏四月，诏曰：「雕文刻镂，伤农事者也；锦绣纂组，害女红者也。应劭曰：「纂，今五采属\是也。组者，今绶纷绦是也。」臣瓒曰：「许慎云『纂，赤组也』。」师古曰：「瓒说是也。\，会也。会五彩者，今谓之错彩，非纂也。红读曰功。\音子内反。绦音它牢反。」农事伤则饥之本也，女红害则寒之原也。夫饥寒并至，而能亡为非者寡矣。朕亲耕，后亲桑，以奉宗庙粢盛祭服，为天下先；不受献，减太官，省繇赋，师古曰：「省音所领反。繇读曰纭！褂天下务农蚕，素有畜积，以备灾害。师古曰：「畜读曰蓄。」疆毋攘弱，众毋暴寡，师古曰：「攘，取也，音人羊反。」老耆以寿终，幼孤得遂长。师古曰：「遂，成也。」今岁或不登，民食颇寡，其咎安在？或诈伪为吏，张晏曰：「以诈伪人为吏也。」臣瓒曰：「律所谓矫枉以为吏者也。」师古曰：「二说并非也。直谓诈自称吏耳。」吏以货赂为市，渔夺百姓，侵牟万民。李奇曰：「牟，食苗根虫也。侵牟食民，比之蛑贼也。」师古曰：「渔言若渔猎之为也。」县丞，长吏也，奸法与盗盗，甚无谓也。李斐曰：「奸法，因法作奸也。」文颖曰：「与盗，谓盗者当治，而知情反佐与之，是则共盗无异也。」师古曰：「与盗盗者，共盗为盗耳。」其令二千石修其职；不事官职耗乱者，丞相以闻，请其罪。师古曰：「耗，不明也，读与g同，音莫报反。」布告天下，使明知朕意。」
五月，诏曰：「人不患其不知，患其为诈也；不患其不勇，患其为暴也；不患其不富，患其亡厌也。其唯廉士，寡欲易足。今訾算十以上乃得宦，服虔曰：「訾万钱，算百二十七也。」应劭曰：「古者疾吏之贪，衣食足知荣辱，限訾十算乃得为吏。十算，十万也。贾人有财不得为吏，廉士无訾又不得宦，故减訾四算得宦矣。」师古曰：「訾读与赀同。他皆类此。」廉士算不必众。有市籍不得宦，无訾又不得宦，朕甚愍之。訾算四得宦，亡令廉士久失职，贪夫长利。」师古曰：「长利，长获其利。」
秋，大旱。
三年春正月，诏曰：「农，天下之本也。黄金珠玉，饥不可食，寒不可衣，以为币用，不识其终始。师古曰：「币者，所以通有无，易贵贱也。」间岁或不登，意为末者众，农民寡也。其令郡国务劝农桑，益种树，可得衣食物。师古曰：「树，殖也。」吏发民若取庸采黄金珠玉者，坐臧为盗。韦昭曰：「发民，用其民。取庸，用其资以顾庸。」二千石听者，与同罪。」
皇太子冠，赐民为父後者爵一级。
甲子，帝崩于未央宫。臣瓒曰：「帝年三十二即位，即位十六年，寿四十八。」遗诏赐诸侯王列侯马二驷，师古曰：「八匹也。」吏二千石黄金二斤，吏民户百钱。出宫人归其家，复终身。师古曰：「复音方目反。」二月癸酉，葬阳陵。臣瓒曰：「自崩及葬凡十日。阳陵在长安东北四十五里。」
赞曰：孔子称「斯民，三代之所以直道而行也」，师古曰：「此论语载孔子之辞也。言此今时之人，亦夏、殷、周之所驭，以政化淳壹，故能直道而行。伤今不然。」信哉！周秦之敝，罔密文峻，而奸轨不胜。师古曰：「不可胜。」汉兴，扫除烦苛，与民休息。至于孝文，加之以恭俭，孝景遵业，五六十载之间，至於移风易俗，黎民醇厚。师古曰：「黎，众也。醇，不浇杂。」周云成康，汉言文景，美矣！
汉书卷六武帝纪第六
孝武皇帝，荀悦曰：「讳彻之字曰通。」应劭曰：「礼谥法『威强睿德曰武』。」景帝中子也，母曰王美人。师古曰：「外戚传美人比二千石，视少上造。」年四岁立为胶东王。七岁为皇太子，母为皇后。十六岁，後三年正月，景帝崩。张晏曰：「武帝以景帝元年生，七岁为太子，为太子十岁而景帝崩，时年十六矣。」师古曰：「後三年，景帝後三年也。」甲子，太子即皇帝位，尊皇太后窦氏曰太皇太后，皇后曰皇太后。三月，封皇太后同母弟田`、胜皆为列侯。苏林曰：「`音鼢鼠之鼢。」师古曰：「`亦鼢鼠字也，音扶粉反。」
建元元年师古曰：「自古帝王未有年号，始起於此。」冬十月，诏丞相、御史、列侯、中二千石、二千石、诸侯相举贤良方正直言极谏之士。丞相绾师古曰：「卫绾也。」奏：「所举贤良，或治申、商、韩非、苏秦、张仪之言，应劭曰：「申不害，韩昭侯相也。卫公孙鞅为秦孝公相，封於商，号商君。韩非，韩诸公子，非，名也。苏秦为关东从长。张仪为秦昭王相，为衡说以抑诸侯。」李奇曰：「申不害书执术。商鞅为法，赏不失卑，刑不讳尊，然深刻无恩德。韩非兼行申、商之术。」师古曰：「从音子容反。」乱国政，请皆罢。」奏可。
春二月，赦天下，赐民爵一级。年八十复二算，九十复甲卒。张晏曰：「二算，复二口之算也。复甲卒，不豫革车之赋也。」师古曰：「复音方目反。」行三铢钱。师古曰：「新坏四铢钱造此钱也，重如其文。见食货志。」
夏四月己巳，诏曰：「古之立教，乡里以齿，朝廷以爵，扶世导民，莫善於德。然则於乡里先耆艾，奉高年，古之道也。师古曰：「六十曰耆，五十曰艾。」今天下孝子顺孙愿自竭尽以承其亲，外迫公事，内乏资财，是以孝心阙焉。朕甚哀之。民年九十以上，已有受鬻法，师古曰：「给米粟以为糜鬻。鬻音之六反。」为复子若孙，令得身帅妻妾遂其供养之事。」师古曰：「若者，豫及之辞也。有子即复子，无子即复孙也。遂，（中）〔申〕也。遂，（中）〔申〕也。景佑、汲古、殿、局本都作「申」。王先谦说作「申」是。复音方目反。」
五月，诏曰：「河海润千里，其令祠官修山川之祠，为岁事，孟康曰：「为农祈也。於此造之，岁以为常，故曰为岁事也。」师古曰：「岁以为常是也。总致敬耳，非止祈农。」曲加礼。」如淳曰：「祭礼有所加益。」
赦吴楚七国帑输在官者。应劭曰：「吴楚七国反时，其首事者妻子没入为官奴婢，武帝哀焉，皆赦遣之也。」师古曰：「帑读与孥同。」
秋七月，诏曰：「卫士转置送迎二万人，郑氏曰：「去故置新，常二万人。」其省万人。罢苑马，以赐贫民。」师古曰：「养马之苑，旧禁百姓不得刍牧采樵，今罢之。」
议立明堂。遣使者安车蒲轮，束帛加璧，徵鲁申公。师古曰：「以蒲裹轮，取其安也。」
二年冬十月，御史大夫赵绾坐请毋奏事太皇太后，及郎中令王臧皆下狱，自杀。应劭曰：「礼，妇人不豫政事，时帝已自躬省万机。王臧儒者，欲立明堂辟雍。太后素好黄老术，非薄五经。因欲绝奏事太后，太后怒，故杀之。」丞相婴、太尉`免。师古曰：「窦婴、田`。」
春二月丙戌朔，日有蚀之。夏四月戊申，有如日夜出。
初置茂陵邑。应劭曰：「武帝自作陵也。」师古曰：「本槐里（之县）〔县之〕茂乡，本槐里（之县）〔县之〕茂乡，景佑、殿本都作「县之」。王先谦说作「县之」是。故曰茂陵。」
三年春，河水溢于平原，大饥，人相食。师古曰：「河溢之处损害田亩，故大饥。」
赐徙茂陵者户钱二十万，田二顷。初作便门桥。苏林曰：「去长安四十里。」服虔曰：「在长安西北，茂陵东。」师古曰：「便门，长安城北面西头门，即平门也。古者平便皆同字。於此道作桥，跨渡渭水以趋茂陵，其道易直，即今所谓便桥是其处也。便读如本字。」
秋七月，有星孛于西北。
济川王明坐杀太傅、中傅废迁防陵。应劭曰：「中傅，宦者也。」师古曰：「防陵，汉中县也，今谓之房州。」
闽越围东瓯，应劭曰：「高祖五年立无诸为闽越王。惠帝立摇为东海王，都东瓯，故号东瓯。」师古曰：「瓯音一侯反。」东瓯告急。遣中大夫严助持节发会稽兵，浮海救之。未至，闽越走，兵还。
九月丙子晦，日有蚀之。
四年夏，有风赤如血。六月，旱。秋九月，有星孛于东北。
五年春，罢三铢钱，行半两钱。师古曰：「又新铸作也。」
置五经博士。
夏四月，平原君薨。服虔曰：「王太后之母，武帝外祖母。」
五月，大蝗。
秋八月，广川王越、清河王乘皆薨。
六年春二月乙未，辽东高庙灾。夏四月壬子，高园便殿火。师古曰：「凡言便殿、便室、便坐者，皆非正大之处，所以就便安也。园者，於陵上作之，既有正寝以象平生正殿，又立便殿为休息闲宴之处耳。说者不晓其意，乃解云便殿、便室皆是正名，斯大惑矣。寻石建、韦玄成、孔光等传，其义可知。便读如本字。」上素服五日。
五月丁亥，太皇太后崩。
秋八月，有星孛于东方，长竟天。
闽越王郢攻南越。遣大行王恢将兵出豫章，大司农韩安国出会稽，击之。未至，越人杀郢降，兵还。
元光元年臣瓒曰：「以长星见，故为元光。」冬十一月，初令郡国举孝廉各一人。师古曰：「孝谓善事父母者。廉谓清洁有廉隅者。」
卫尉李广为骁骑将军屯云中，中尉程不识为车骑将军屯雁门，六月罢。
夏四月，赦天下，赐民长子爵一级。复七国宗室前绝属者。师古曰：「此等宗室前坐七国反，故绝属。今加恩赦之，更令上属籍於宗正也。复音扶目反。」
五月，诏贤良曰：「朕闻昔在唐虞，画象而民不犯，应劭曰：「二帝但画衣冠，异章服，而民不敢犯也。」师古曰：「白虎通云『画象者，其衣服象五刑也。犯墨者蒙巾，犯劓者以赭著其衣，犯髌者以墨蒙其髌象而画之，犯宫者扉，犯大辟者布衣无领。』墨谓以墨黥其面也。劓，截其鼻也。髌，去膝盖骨也。宫，割其阴也。扉，草屦也。劓音牛冀反，字或作　，其音同耳。髌音频忍反。扉音扶味反。」日月所烛，莫不率俾。师古曰：「烛，照也。率，循也。俾，使也。言皆循其贡职而可使也。」周之成康，刑错不用，师古曰：「错，置也，音千故反。」德及鸟兽，教通四海。海外肃慎，晋灼曰：「东夷传今挹娄地是也，在夫余之东北千余里大海之滨。」师古曰：「周书序云『成王既伐东夷，肃慎来贺』，即谓此。」北发渠搜，服虔曰：「地名也。」应劭曰：「禹贡析支、渠搜属雍州，在金城河关之西，西戎也。」晋灼曰：「王恢传『北发、月支可得而臣』，似国名也。地理志朔方有渠搜县。」臣瓒曰：「孔子三朝记云『北发渠搜，南抚交址』，此举北以南为对也。禹贡渠搜在雍州西北。渠搜在朔方。」师古曰：「北发，非国名也，言北方即可徵发渠搜而役属之。瓒说近是。」氐羌徕服。师古曰：「徕，古往来之字也。氐音丁奚反。」星辰不孛，日月不蚀，山陵不崩，川谷不塞；麟凤在郊薮，河洛出图书。呜，何施而臻此与！师古曰：「读曰呼。呜呼，叹辞也。臻，至也。」今朕获奉宗庙，夙兴以求，夜寐以思，师古曰：「夙兴，早起也。夜寐，夜久方寐也。」若涉渊水，未知所济。猗与伟与！师古曰：「猗，美也。伟，大也。与，辞也。言美而且大也。与读曰欤，音弋於反。」何行而可以章先帝之洪业休德，师古曰：「章，明也。洪，大也。休，美也。」上参尧舜，下配三王！师古曰：「三王，夏、殷、周。」朕之不敏，不能远德，师古曰：「言德不及远也。」此子大夫之所睹闻也。师古曰：「子者，人之嘉称。大夫，举官称也。志在优贤，故谓之子大夫也。睹，古睹字。」贤良明於古今王事之体，受策察问，咸以书对，著之於篇，师古曰：「篇谓竹简也。」朕亲览焉。」於是董仲舒、公孙弘等出焉。
秋七月癸未，日有蚀之。
二年冬十月，行幸雍，祠五。师古曰：「五帝之也。」
春，诏问公卿曰：「朕饰子女以配单于，金币文绣赂之甚厚，单于待命加曼，侵盗亡已。师古曰：「待命，谓承诏命也。曼与慢同。」边境被害，朕甚闵之。今欲举兵攻之，何如？」大行王恢建议宜击。夏六月，御史大夫韩安国为护军将军，卫尉李广为骁骑将军，太仆公孙贺为轻车将军，大行王恢为将屯将军，（大）〔太〕中大夫李息为材官将军，（大）〔太〕中大夫李息景佑、汲古、殿、局本都作「太」。将三十万众屯马邑谷中，诱致单于，欲袭击之。单于入塞，觉之，走出。六月，军罢。将军王恢坐首谋不进，下狱死。师古曰：「首为此谋，而反不进击匈奴辎重。」
秋九月，令民大T五日。
三年春，河水徙，从顿丘东南流入勃海。师古曰：「顿丘，丘名，因以为县，本卫地也。地理志属东郡，今则在魏州界也。」
夏五月，封高祖功臣五人後为列侯。
河水决濮阳，泛郡十六。师古曰：「濮阳，东郡之县也。水所泛及，凡十六郡界也。泛音敷剑反。」发卒十万救决河。起龙渊宫。服虔曰：「宫在长安西，作铜飞龙，故以冠名也。」如淳曰：「三辅黄图云有龙渊宫，今长安城西有其处。沟洫志救河决亦起龙渊宫於其傍。」孟康曰：「在西平界，其水可用淬刀剑，特坚利。古龙渊之剑取於此水。」师古曰：「黄图云龙渊庙在茂陵东，不言宫也。此言救决河，起龙渊宫，则宫不在长安之西矣。又汉章帝赐尚书韩棱龙渊剑。孟说是也。淬音千内反。」
四年冬，魏其侯窦婴有罪，弃市。师古曰：「以党灌夫也。」春三月乙卯，丞相`薨。
夏四月，陨霜杀草。五月，地震。赦天下。
五年春正月，河间王德薨。
夏，发巴蜀治南夷道，又发卒万人治雁门阻险。师古曰：「所以为固，用止匈奴之寇。」
秋七月，大风拔木。
乙巳，皇后陈氏废。捕为巫蛊者，皆枭首。
八月，螟。师古曰：「食苗心之虫也，音莫经反。」
徵吏民有明当时之务习先圣之术者，县次续食，令与计偕。师古曰：「计者，上计簿使也，郡国每岁遣诣京师上之。偕者，俱也。令所徵之人与上计者俱来，而县次给之食。後世讹误，因承此语，遂总谓上计为计偕。阚不详，妄为解说，云秦汉谓诸侯朝使曰计偕。偕，次也。晋代有计偕簿。又改偕为阶，失之弥远，致误後学。」
六年冬，初算商车。李奇曰：「始税商贾车船，令出算。」
春，穿漕渠通渭。如淳曰：「水转运曰漕。」师古曰：「音才到反。」
匈奴入上谷，杀略吏民。遣车骑将军卫青出上谷，骑将军公孙敖出代，轻车将军公孙贺出云中，骁骑将军李广出雁门。青至龙城，应劭曰：「匈奴单于祭天，大会诸国，名其处为龙城。」获首虏七百级。广、敖失师而还。诏曰：「夷狄无义，所从来久。间者匈奴数寇边境，故遣将抚师。古者治兵振旅，因遭虏之方入，将吏新会，上下未辑，晋灼曰：「入犹还也。不得已而用兵，言师不逾时也。入或作人，因其习俗土地之宜而教革之也。」师古曰：「晋说非也。诏言古者出则治兵，入则振旅，素练其众，不亏戎律。今之出师，因遭寇虏方入为害，而将吏新会，上下未和，故校尉弃军而奔北也。辑与集同。」代郡将军敖、雁门将军广所任不肖，师古曰：「肖，似也。不肖者，言无所象类，谓不材之人也。」校尉又背义妄行，弃军而北，少吏犯禁。文颖曰：「少吏，小吏也。」用兵之法：不勤不教，将率之过也；教令宣明，不能尽力，士卒之罪也。将军已下廷尉，使理正之，师古曰：「下谓以身付廷尉也。理，法也，言以法律处正其罪。下音胡嫁反。他皆类此。」而又加法於士卒，二者并行，非仁圣之心。朕闵众庶陷害，欲刷耻改行，师古曰：「刷，除也，音所劣反。」复奉正（议）〔义〕，复奉正（议）〔义〕，景佑、殿本都作「义」。王先谦说作「义」是。厥路亡繇。师古曰：「一陷重刑，无因复从正道也。繇读与由同。」其赦雁门、代郡军士不循法者。」师古曰：「循，从也，由也。」
夏，大旱，蝗。
六月，行幸雍。
秋，匈奴盗边。遣将军韩安国屯渔阳。
元朔元年应劭曰：「朔，苏也。孟轲曰『后来其苏』。苏，息也，言万民品物大繁息也。」师古曰：「朔犹始也，言更为初始也。苏息之息，非息生义，应说失之。」冬十一月，诏曰：「公卿大夫，所使总方略，壹统类，广教化，美风俗也。夫本仁祖义，褒德禄贤，劝善刑暴，师古曰：「本仁祖义，谓以仁义为本始。」五帝三王所繇昌也。师古曰：「五帝，伏羲、神农、黄帝、尧、舜也。三王，夏、殷、周也。繇读与由同。」朕夙兴夜寐，嘉与宇内之士臻於斯路。师古曰：「天地四方为宇。臻，至也。」故旅耆老，复孝敬，师古曰：「旅耆老者，加惠於耆老之人，若宾旅也。复孝敬者，谓优复孝弟之人也。复音方目反。」选豪俊，讲文学，师古曰：「讲谓和习之。」稽参政事，祈进民心，师古曰：「祈，求也。」深诏执事，兴廉举孝，庶几成风，绍休圣绪。师古曰：「休，美也。绪，业也。言绍先圣之休绪也。故下言昭先帝圣绪。」夫十室之邑，必有忠信；三人并行，厥有我师。师古曰：「论语称孔子云：『十室之邑，必有忠信如丘者焉。』又曰：『三人行，必有我师焉。择其善者而从之，其不善者而改之。』故诏引焉。」今或至阖郡而不荐一人，师古曰：「阖，闭也。总〔一〕郡之中，总〔一)郡之中，景佑、汲古、殿、局本都有「一」字。王先谦说有「一」字是。故云阖郡。」是化不下究，而积行之君子雍於上闻也。师古曰：「究，竟也。言见壅遏，不得闻（雍）〔达〕於天子也。不得闻（雍）〔达〕於天子也。景佑、汲古、殿、局本都作「达」。王先谦说作「达」是。雍读曰壅。」二千石官长纪纲人伦，师古曰：「谓郡之守尉，县之令长。」将何以佐朕烛幽隐，劝元元，师古曰：「烛，照也。元元，善意。」厉蒸庶，师古曰：「蒸，众也。」崇乡党之训哉？且进贤受上赏，蔽贤蒙显戮，古之道也。其与中二千石、礼官、博士议不举者罪。」有司奏议曰：「古者，诸侯贡士，壹适谓之好德，服虔曰：「适，得其人。」再适谓之贤贤，三适谓之有功，乃加九锡；应劭曰：「一曰车马，二曰衣服，三曰乐器，四曰朱户，五曰纳陛，六曰虎贲百人，七曰呋钺，八曰弓矢，九曰鬯。此皆天子制度，尊之，故事事锡与，但数少耳。」张晏曰：「九锡，经本无文，周礼以为九命，春秋说有之。」臣瓒曰：「九锡备物，伯者之盛礼，齐桓、晋文犹不能备，今三进贤便受之，似不然也。当受进贤之一锡。尚书大传云『三适谓之有功，赐以车服弓矢』是也。」师古曰：「总列九锡，应说是也。进贤一锡，瓒说是也。」不贡士，壹则黜爵，再则黜地，三而黜爵地毕矣。李奇曰：「爵地俱削尽。」夫附下罔上者死，附上罔下者刑，与闻国政而无益於民者斥，师古曰：「与读曰豫。斥谓弃逐之。」在上位而不能进贤者退，此所以劝善黜恶也。今诏书昭先帝圣绪，令二千石举孝廉，所以化元元，移风易俗也。不举孝，不奉诏，当以不敬论。张晏曰：「谓其不勤求士报国。」不察廉，不胜任也，当免。」张晏曰：「当率身化下，今亲宰牧而无贤人，为不胜任也。」奏可。
十二月，江都王非薨。
春三月甲子，立皇后卫氏。诏曰：「朕闻天地不变，不成施化；阴阳不变，物不畅茂。师古曰：「畅，通也。」易曰『通其变，使民不倦』。应劭曰：「黄帝、尧、舜祖述伏羲、神农，结网耒耜，以日中为市。交易之业，因其所利，变而通之，使民知之，不苦倦也。」师古曰：「此易下系之辞也。言通物之变，故能乐其器用，不解倦也。」诗云『九变复贯，知言之选』。应劭曰：「逸诗也。阳数九，人君当阳，言变政复礼，合於先王旧贯。知言之选，选，善也。」孟康曰：「贯，道也。选，数也。极天之变而不失道者，知言之数也。」臣瓒曰：「先王创制易教，以救流弊也，是以三王之教有文有质。九，数之多也。」师古曰：「贯，事也。选，择也。论语曰『仍旧贯』，此言文质不同，宽猛殊用，循环复旧，择善而从之。瓒说近之也。」朕嘉唐虞而乐殷周，据旧以鉴新。师古曰：「追观旧迹，以知新政，而为鉴戒。」其赦天下，与民更始。诸逋贷及辞讼在孝景後三年以前，皆勿听治。」师古曰：「逋，亡也。久负官物亡匿不还者，皆谓之逋。逋音布胡反。」
秋，匈奴入辽西，杀太守；入渔阳、雁门，败都尉，杀略三千余人。遣将军卫青出雁门，将军李息出代，获首虏数千级。
东夷D君南闾等服虔曰：「秽貊在辰韩之北，高句丽沃沮之南，东穷于大海。」晋灼曰：「D，古秽字。」师古曰：「南闾者，D君之名。」口二十八万人降，为苍海郡。
鲁王余、长沙王发皆薨。
二年冬，赐淮南王、川王几杖，毋朝。师古曰：「淮南王安、川王志皆武帝诸父列也，故赐几杖焉。」
春正月，诏曰：「梁王、城阳王亲慈同生，文颖曰：「慈，爱也。」愿以邑分弟，其许之。诸侯王请与子弟邑者，朕将亲览，使有列位焉。」於是藩国始分，而子弟毕侯矣。
匈奴入上谷、渔阳，杀略吏民千余人。遣将军卫青、李息出云中，至高阙，师古曰：「山名也，一曰塞名也，在朔方之北。」遂西至符离，师古曰：「幕北塞名也。」获首虏数千级。数河南地，置朔方、五原郡。
三月乙亥晦，日有蚀之。
夏，募民徙朔方十万口。又徙郡国豪杰及訾三百万以上于茂陵。
秋，燕王定国有罪，自杀。
三年春，罢苍海郡。三月，诏曰：「夫刑罚所以防奸也，内长文所以见爱也；晋灼曰：「长音长吏之长。」张晏曰：「长文，长文德也。」师古曰：「诏言有文德者，即亲内而崇长之，所以见仁爱之道。见谓显示也，音胡电反。」以百姓之未洽于教化，朕嘉与士大夫日新厥业，祗而不解。师古曰：「解读曰懈。」其赦天下。」
夏，匈奴入代，杀太守；入雁门，杀略千余人。
六月庚午，皇太后崩。
秋，罢西南夷，城朔方城。令民大T五日。
四年冬，行幸甘泉。
夏，匈奴入代、定襄、上郡，杀略数千人。
五年春，大旱。大将军卫青将六将军兵十余万人出朔方、高阙，获首虏万五千级。
夏六月，诏曰：「盖闻导民以礼，风之以乐，师古曰：「风，教也。诗序曰『上以风化下』。」今礼坏乐崩，朕甚闵焉。故详延天下方闻之士，咸荐诸朝。师古曰：「详，悉也。延，引也。方，道也。闻，博闻也。言悉引有道博闻之士而进於朝也。礼记曰『隆礼由礼，谓之有方之士』。又曰『博闻强识而让，谓之君子』。一曰方谓方正也。」其令礼官劝学，讲议洽闻，举遗兴礼，以为天下先。师古曰：「举遗逸之文而兴礼学。」太常其议予博士弟子，崇乡党之化，以厉贤材焉。」师古曰：「为博士置弟子，既得崇化於乡党，又以奖厉贤材之人。」丞相弘请为博士置弟子员，师古曰：「公孙弘。」学者益广。
秋，匈奴入代，杀都尉。
六年春二月，大将军卫青将六将军兵十余万骑出定襄，斩首三千余级。还，休士马于定襄、云中、雁门。赦天下。
夏四月，卫青复将六将军绝幕，应劭曰：「幕，沙幕，匈奴之南界也。」臣瓒曰：「沙土曰幕。直度曰绝。」师古曰：「应、瓒二说皆是也，而说者或云是塞外地名，非矣。幕者，即今之突厥中碛耳。李陵歌曰『径万里兮渡沙幕』。」大克获。前将军赵信军败，降匈奴。右将军苏建亡军，独身脱还，赎为庶人。
六月，诏曰：「朕闻五帝不相复礼，三代不同法，所繇殊路而建德一也。师古曰：「复，因也，音扶目反。繇读与由同。」盖孔子对定公以徕远，臣瓒曰：「论语及韩子皆言叶公问政於孔子，孔子答以悦近徕远。今云定公，与二书异。」哀公以论臣，如淳曰：「韩非云哀公问政，仲尼曰政在选贤。」景公以节用，如淳曰：「韩非云齐景公问政，仲尼曰政在节财。」非期不同，所急异务也。李奇曰：「期，要也。非要当必不同，所急异务，不得不然。」今中国一统而北边未安，朕甚悼之。日者大将军巡朔方，征匈奴，斩首虏万八千级，诸禁锢及有过者，咸蒙厚赏，得免减罪。师古曰：「有罪者，或被释免，或得减轻。」今大将军仍复克获，师古曰：「仍，频也。」斩首虏万九千级，受爵赏而欲移卖者，无所流。应劭曰：「音移。言军吏士斩首虏，爵级多无所移与，今为置武功赏官，爵多者分与父兄子弟及卖与他人也。」师古曰：「此说非也。许慎说文解字云『，物之重次第也』。此诏言欲移卖爵者，无有差次，不得流行，故为置官级也。音弋赐反。今俗犹谓凡物一重为一也。」其议为令。」有司奏请置武功赏官，以宠战士。
元狩元年应劭曰：「获白麟，因改元曰元狩也。」冬十月，行幸雍，祠五。获白麟，师古曰：「麟，麋身，牛尾，马足，黄色，圜蹄，一角，角端有肉。」作白麟之歌。
十一月，淮南王安、衡山王赐谋反，诛。党与死者数万人。
十二月，大雨雪，民冻死。师古曰：「雨音于具反。」
夏四月，赦天下。
丁卯，立皇太子。赐中二千石爵右庶长，师古曰：「第十一等爵。」民为父後者一级。诏曰：「朕闻咎繇对禹，曰在知人，知人则哲，惟帝难之。师古曰：「尚书咎繇谟载咎繇之辞也。帝谓尧也。」盖君者心也，民犹支体，支体伤则心怛。师古曰：「，痛也。怛，悼也。音千感反。怛音丁曷反。」日者淮南、衡山修文学，流货赂，两国接壤，怵於邪说，服虔曰：「怵音裔。」应劭曰：「狃　也。」如淳曰：「怵音怵惕，见诱怵於邪说也。」师古曰：「作　者非。如说云见诱怵，其义是也，而音怵惕，又非也。怵或体[字耳。[者，诱也，音如戌亥之戌。南越传曰『不可怵好语入朝』。诸如此例，音义同耳。今俗犹云相j[，而说者或改为_导之_，盖穿凿也。j音先诱反。_音述。」而造篡弑，此朕之不德。诗云：『忧心惨惨，念国之为虐。』师古曰：「小雅正月之诗也。惨惨，忧戚之貌。」已赦天下，涤除与之更始。朕嘉孝弟力田，哀夫老g孤寡鳏独师古曰：「g，古耄字。八十曰耄。耄，老称也。一曰g，不明之貌。」或匮於衣食，甚怜愍焉。其遣谒者巡行天下，存问致赐。师古曰：「致，送至也。行音下更反。」曰『皇帝使谒者师古曰：「谒者令使者宣诏书之文。」赐县三老、孝者帛，人五匹；乡三老、弟者、力田帛，人三匹；年九十以上及鳏寡孤独帛，人二匹，絮三斤；八十以上米，人三石。有冤失职，使者以闻。师古曰：「职，常也。失职者，失其常业及常理也。」县乡即赐，毋赘聚』。」如淳曰：「赘，会也。令勿擅徵召赘聚三老孝弟力田也。」师古曰：「即，就也。各遣就其所居而赐之，勿会聚也。赘音之锐反。」
五月乙巳晦，日有蚀之。
匈奴入上谷，杀数百人。
二年冬十月，行幸雍，祠五。
春三月戊寅，丞相弘薨。
遣骠骑将军霍去病出陇西，至皋兰，应劭曰：「在陇西白石县，塞外河名也。」孟康曰：「山关名也。」师古曰：「皋兰，山名也。霍去病传云『过焉支山千有余里，合短兵鏖皋兰下』，则此山也，非河名也。白石县在金城，又不属陇西。应说并失之。鏖音乌曹反。」斩首八千余级。
夏，马生余吾水中。应劭曰：「在朔方北也。」南越献驯象、应劭曰：「驯者，教能拜起周章，从人意也。」师古曰：「驯音巡，谓扰也。应说是也。」能言鸟。师古曰：「即鹦鹉也，今陇西及南海并有之。万震南州异物志云有三种，一种白，一种青，一种五色。交州以南诸国尽有之。白及五色者，其性尤慧解，盖谓此也。隋开皇十八年，林邑国献白鹦鹉，时以为异。是岁贡士咸试赋之。圣皇驭历，屡有兹献。上以幽遐劳费，抚慰弗受。」
将军去病、公孙敖出北地二千余里，过居延，师古曰：「居延，匈奴中地名也，韦昭以为张掖县，失之。张掖所置居延县者，以安处所获居延人而置此县。」斩首虏三万余级。
匈奴入雁门，杀略数百人。遣卫尉张骞、郎中令李广皆出右北平。广杀匈奴三千余人，尽亡其军四千人，独身脱还，及公孙敖、张骞皆後期，当斩，赎为庶人。
江都王建有罪，自杀。胶东王寄薨。
秋，匈奴昆邪王杀休屠王，师古曰：「昆音下门反。屠音储。」并将其众合四万余人来降，置五属国以处之。师古曰：「凡言属国者，存其国号而属汉朝，故曰属国。」以其地为武威、酒泉郡。师古曰：「武威，今凉州也。酒泉，今肃州。」
三年春，有星孛于东方。夏五月，赦天下。立胶东康王少子庆为六安王。封故相国萧何曾孙庆为列侯。
秋，匈奴入右北平、定襄，杀略千余人。
遣谒者劝有水灾郡种宿麦。师古曰：「秋冬种之，经岁乃熟，故云宿麦。」举吏民能假贷贫民者以名闻。师古曰：「贷音吐戴反。」
减陇西、北地、上郡戍卒半。
发谪吏穿昆明池。如淳曰：「食货志以旧吏弄法，故谪使穿池，更发有赀者为吏也。」臣瓒曰：「西南夷传有越Q、昆明国，有滇池，方三百里。汉使求身毒国，而为昆明所闭。今欲伐之，故作昆明池象之，以习水战，在长安西南，周回四十里。食货志又曰时越欲与汉用船战，遂乃大修昆明池也。」师古曰：「谪吏，吏有罪者，罚而役之。滇音颠。」
四年冬，有司言关东贫民徙陇西、北地、西河、上郡、会稽凡七十二万五千口，县官衣食振业，用度不足，请收银锡造白金及皮币以足用。应劭曰：「时国用不足，以白鹿皮为币，朝觐以荐璧。又造银锡为白金。见食货志。」初算缗钱。李斐曰：「缗，丝也，以贯钱也。一贯千钱，出算二十也。」臣瓒曰：「茂陵书诸贾人末作贳贷，置居邑储积诸物，及商以取利者，虽无市籍，各以其物自占，率缗钱二千而一算。此缗钱是储钱也。故随其用所施，施於（吏）〔利〕重者，施於（吏）〔利〕重者，景佑、殿、局本都作「利」。王先谦说作「利」是。其算亦多也。」师古曰：「谓有储积钱者，计其缗贯而税之。李说为是。缗音武巾反。」
春，有星孛于东北。
夏，有长星出于西北。
大将军卫青将四将军出定襄，将军去病出代，各将五万骑。步兵踵军後数十万人。师古曰：「踵，接也，犹言蹑其踵。」青至幕北围单于，斩首万九千级，至阗颜山乃还。邓展曰：「音填塞之填。」去病与左贤王战，斩获首虏七万余级，封狼居胥山乃还。师古曰：「登山祭天，筑土为封，刻石纪事，以彰汉功。」两军士（战）死者数万人。两军士（战）死者数万人。景佑本无「战」字。王念孙说「战」字後人所加，云死者数万人则战死可知。前将军广、後将军食其皆後期。广自杀，食其赎死。如淳曰：「李广传『引兵与右将军食其合军，出东道』。又曰『广自刭，右将军下吏当死，赎为庶人』。霍去病传亦云赵食其为右将军，平阳侯襄为後将军。此纪为误也。」师古曰：「传写者误以右为後。食其，音异基。」
五年春三月甲午，丞相李蔡有罪，自杀。文颖曰：「李广从弟，坐侵陵嫉亍！
天下马少，平牡马匹二十万。如淳曰：「贵平牡马贾，欲使人竞畜马。」
罢半两钱，行五铢钱。
徙天下奸猾吏民於边。师古曰：「猾，狡也，音乎八反。」
六年冬十月，赐丞相以下至吏二千石金，千石以下至乘从者帛，晋灼曰：「乘骑诸从者也。」师古曰：「流俗书本乘上或有公字，非也，後人妄加之。」蛮夷锦各有差。
雨水亡冰。师古曰：「雨音于具反。」
夏四月乙巳，庙立皇子闳为齐王，旦为燕王，胥为广陵王。师古曰：「於庙中策命之。」初作诰。服虔曰：「诰敕王，如尚书诸诰也。」李斐曰：「今敕封拜诸侯王策文亦是也。见武五子传。」
六月，诏曰：「日者有司以币轻多奸，李奇曰：「币，钱也。轻者，若一马直二十万，是为币轻而物重也。重难得，则用不足而奸生。」农伤而末众，师古曰：「末谓工商也。」又禁（以）〔兼〕并之涂，又禁（以）〔兼〕并之涂，景佑、汲古、殿、局本都作「兼」。李奇曰：「谓大家兼役小民，富者兼役贫民，欲平之也。」文颖曰：「兼并者，食禄之家不得治产，兼取小民之利；商人虽富，不得复兼畜田宅，作客耕农也。」师古曰：「李说是。」故改币以约之。李奇曰：「更去半两钱，行五铢钱、皮币，以检约奸邪。」稽诸往古，制宜於今。师古曰：「稽，考也，音工奚反。」废期有月，应劭曰：「禁半两钱及余币物，禁之有期月而民未悉从也。」如淳曰：「期音期。自往年三月至今年四月，期有余月矣。」师古曰：「如说是。」而山泽之民未谕。师古曰：「未谕者，未晓告示之意。」夫仁行而从善，义立则俗易，意奉宪者所以导之未明与？师古曰：「与读曰欤。」将百姓所安殊路，而挢虔吏因乘势以侵蒸庶邪？孟康曰：「虔，固也。矫称上命以货贿用为固。尚书曰『　攘矫虔』。」韦昭曰：「凡称诈为矫，强取为虔。左传曰『虔刘我边垂』。」师古曰：「挢与矫同，其字从手。矫，托也。虔，固也。妄托上命而坚固为邪恶者也。蒸，众也。」何纷然其扰也！师古曰：「扰，烦也。」今遣博士大等六人分循行天下，师古曰：「褚大也。行音下更反。」存问鳏寡废疾，无以自振业者贷与之。师古曰：「贷音土戴反。」谕三老孝弟以为民师，举独行之君子，徵诣行在所。如淳曰：「蔡雍云天子以天下为家，自谓所居为行在所，言今虽在京师，行所在至耳。」师古曰：「此说非也。天子或在京师，或出巡狩，不可豫定，故言行在所耳。不得亦谓京师为行在也。」朕嘉贤者，乐知其人。广宣厥道，士有特招，使者之任也。李奇曰：「设士有殊才异行，当特招者，任在使者分别之。」详问隐处亡位，及冤失职，师古曰：「无位，不被任用也。冤，屈也。失职，失其常业也。」奸猾为害，野荒治苛者，举奏。师古曰：「野荒，言田亩不辟也。治苛，为政尚细刻。」郡国有所以为便者，上丞相、御史以闻。」
秋九月，大司马骠骑将军去病薨。
元鼎元年应劭曰：「得宝鼎故，因是改元。」夏五月，赦天下，大T五日。得鼎汾水上。
济东王彭离有罪，废徙上庸。应劭曰：「春秋时庸国。」
二年冬十一月，御史大夫张汤有罪，自杀。十二月，丞相青翟下狱死。师古曰：「庄青翟。」
春，起柏梁台。服虔曰：「用百头梁作台，因名焉。」师古曰：「三辅旧事云以香柏为之。今书字皆作柏。服说非。」
三月，大雨雪。师古曰：「雨音于具反。」夏，大水，关东饿死者以千数。
秋九月，诏曰：「仁不异远，义不辞难。师古曰：「远近如一，是为仁也。不惮艰难，是为义也。」今京师虽未为丰年，山林池泽之饶与民共之。今水潦移於江南，迫隆冬至，朕惧其饥寒不活。江南之地，火耕水耨，应劭曰：「烧草下水种稻。草与稻并生，高七八寸，因悉芟去，复下水灌之，草死，独稻长，所谓火耕水耨。」方下巴蜀之粟致之江陵，遣博士中等分循行，师古曰：「行音下更反。」谕告所抵，无令重困。师古曰：「抵，至也。重音直用反。」吏民有振救饥民免其厄者，具举以闻。」
三年冬，徙函谷关於新安。应劭曰：「时楼船将军杨仆数有大功，耻为关外民，上书乞徙东关，以家财给其用度。武帝意亦好广阔，於是徙关於新安，去弘农三百里。」以故关为弘农县。
十一月，令民告缗者以其半与之。孟康曰：「有不输税，令民得告言，以半与之。」
正月戊子，阳陵园火。夏四月，雨雹，师古曰：「雨音于具反。」关东郡国十余饥，人相食。
常山王舜薨。子勃嗣立，有罪，废徙房陵。
四年冬十月，行幸雍，祠五。赐民爵一级，女子百户牛酒。行自夏阳，东幸汾阴。师古曰：「夏阳，冯翊之县也。汾阴属河东。汾音扶云反。」十一月甲子，立后土祠于汾阴上。苏林曰：「音谁。」如淳曰：「者，河之东岸特堆掘，长四五里，广（一）〔二〕里余，广（一）〔二〕里余，景佑、殿、局本都作「二」。高十余丈。汾阴县治之上，后土祠在县西。汾在之北，西流与河合。」师古曰：「二说皆是也。者，以其形高起如人尻，故以名云。一说此临汾水之上，地本名k，音与葵同，彼乡人呼葵音如谁，故转而为字耳，故汉旧仪云葵上。」礼毕，行幸荥阳。还至洛阳，诏曰：「祭地冀州，服虔曰：「后土祠在汾阴。汾阴本冀州地也。周时乃分为并州。尔雅曰『两河间曰冀州』。」瞻望河洛，巡省豫州，观于周室，邈而无祀。师古曰：「邈，远绝之意。」询问耆老，乃得孽子嘉。其封嘉为周子南君，臣瓒曰：「汲冢古文谓卫将军文子为子南弥牟。其後有子南固、子南劲。纪年劲朝于魏，後惠成王如卫，命子南为侯。秦并六国，卫最後亡。疑嘉是卫後，故氏子南而称君也。初元五年为周承休侯，元始四年为郑公，建武十三年（此）〔封〕于观为卫公。」十三年（此）〔封〕于观为卫公。景佑、殿、局本都作「封」。王先谦说作「封」是。师古曰：「子南，其封邑之号，以为周後，故总言周子南君。瓒说非也。例不先言姓而後称君，且自嘉已下皆姓姬氏，著在史传。」以奉周祀。」
春二月，中山王胜薨。
夏，封方士栾大为乐通侯，位上将军。
六月，得宝鼎后土祠旁。秋，马生渥洼水中。李斐曰：「南阳新野有暴利长，当武帝时遭刑，屯田敦煌界，数於此水旁见群野马中有奇（异）者，与凡马〔异〕，见群野马中有奇（异）者，与凡马〔异〕，景佑本如此，与汲古、殿、局本都不同。来饮此水。利长先作土人，特勒於水旁。後马玩习，久之代土人特勒收得其马，献之。欲神异此马，云从水中出。」苏林曰：「洼音挂曲之挂。」师古曰：「渥音握。洼音於佳反。」作宝鼎、天马之歌。
立常山宪王子商为泗水王。
五年冬十月，行幸雍，祠五。遂逾陇，应劭曰：「陇，陇s阪也。」师古曰：「即今之陇山，s音丁礼反。」登空同，应劭曰：「山名也。」西临祖厉河而还。李斐曰：「音嗟赖。」
十一月辛巳朔旦，冬至。立泰于甘泉。天子亲郊见，师古曰：「祠太一也。见音胡电反。」朝日夕月。应劭曰：「天子春朝日，秋夕月。朝日以朝，夕月以夕。」臣瓒曰：「汉仪注郊泰，皇帝平旦出竹宫，东向揖日，其夕，西南向揖月，便用郊日，不用春秋也。」师古曰：「春朝朝日，秋暮夕月，盖常礼也。郊泰而揖日月，此又别仪。」诏曰：「朕以眇身托于王侯之上，师古曰：「眇，细末也。」德未能绥民，师古曰：「绥，安也。」民或饥寒，故巡祭后土以祈丰年。冀州壤乃显文鼎，获（祭）〔荐〕於庙。获（祭）〔荐〕於庙。景佑、殿本都作「荐」。王先谦说作「荐」是。师古曰：「得鼎祠旁，祠在上，故云壤。壤谓土也。文鼎，言其有刻镂之文。」渥洼水出马，朕其御焉。战战兢兢，惧不克任，思昭天地，内惟自新。诗云：『四牡翼翼，以征不服。』亲省边垂，用事所极。李斐曰：「极，至也，所至者辄祭也。」师古曰：「逸诗也。」望见泰一，修天文禅。文颖曰：「禅，祭也。」晋灼曰：「禅，古禅字也。」臣瓒曰：「此年初祭太於甘泉，此祭天於文f也。祭天则天文从，故曰修天文f也。」师古曰：「文、晋二说是也。朝日夕月，即天文禅之谓也。」辛卯夜，若景光十有二明。易曰：『先甲三日，後甲三日。』应劭曰：「先甲三日，辛也。後甲三日，丁也。言王者齐戒必自新，临事必自丁宁。」师古曰：「此易蛊卦之辞。」朕甚念年岁未咸登，师古曰：「登谓百谷成。」饬躬斋戒，师古曰：「饬，整也，读与敕同。」丁酉，拜况于郊。」师古曰：「况，赐也。辛夜有光，是先甲三日也。丁日拜况，是後甲三日也。故诏引易文。」
夏四月，南越王相吕嘉反，杀汉使者及其王、王太后。赦天下。
丁丑晦，日有蚀之。
秋，　、虾蟆斗。师古曰：「　，黾也，似虾蟆而长脚，其色青，音下娲反。虾音遐。蟆音麻。黾音莫幸反。」
遣伏波将军路博德出桂阳，下湟水；楼船将军杨仆出豫章，下浈水；郑氏曰：「浈音柽。」孟康曰：「浈音贞。」苏林曰：「浈音　柱之　。」师古曰：「苏音是也。音丈庚反。」归义越侯严为戈船将军，出零陵，下离水；张晏曰：「严故越人，降为归义侯。越人於水中负人船，又有蛟龙之害，故置戈於船下，因以为名也。」臣瓒曰：「伍子胥书有戈船，以载干戈，因谓之戈船也。离水出零陵。」师古曰：「以楼船之例言之，则非为载干戈也。此盖船下安戈戟以御蛟　水虫之害。张说近之。」甲为下濑将军，下苍梧。服虔曰：「甲，故越人归汉者也。」臣瓒曰：「濑，湍也，吴越谓之濑，中国谓之碛。伍子胥书有下濑船。」师古曰：「濑音赖。」皆将罪人，江淮以南楼船十万人。越驰义侯遗应劭曰：「亦越人也。」别将巴蜀罪人，发夜郎兵，下柯江，咸会番禺。如淳曰：「音潘（禺）〔愚〕，音潘（禺）〔愚〕，殿、局本都作「愚」。王先谦说作「愚」是。尉佗所都。」师古曰：「即今之广州。」
九月，列侯坐献黄金酎祭宗庙不如法夺爵者百六人，丞相赵周下狱死。服虔曰：「因八月献酎祭宗庙时使诸侯各献金来助祭也。」如淳曰：「汉仪注诸侯王岁以户口酎黄金於汉庙，皇帝临受献金，金少不如斤两，色恶，王削县，侯免国。」臣瓒曰：「食货志南越反时卜式上书愿死之。天子下诏褒扬，布告天下，天下莫应。列侯以百数，莫求从军。至酎饮酒，少府省金，而列侯坐酎金失侯者百余人。而表云赵周坐为丞相知列侯酎金轻下狱自杀。然则知其轻而不纠`之也。」师古曰：「酎，三重酿醇酒也，音丈救反。」乐通侯栾大坐诬罔要斩。
西羌众十万人反，与匈奴通使，攻故安，围⒑薄５苏乖唬骸⒁暨弧：币艉骸！故古曰：「⒑保金城之县也。罕读如本字。」匈奴入五原，杀太守。
六年冬十月，发陇西、天水、安定骑士及中尉，河南、河内卒十万人，遣将军李息、郎中令（一）〔徐〕自为征西羌，郎中令（一）〔徐〕自为景佑、殿、局本都作「徐」。王先谦说作「徐」是。平之。
行东，将幸缑氏，师古曰：「河南县也。缑音工侯反。」至左邑桐乡，师古曰：「左邑，河东之县也。桐乡，其乡名也。」闻南越破，以为闻喜县。春，至汲新中乡，师古曰：「汲，河内县。新中，其乡名。」得吕嘉首，以为获嘉县。驰义侯遗兵未及下，上便令征西南夷，平之。师古曰：「便音频面反。」遂定越地，以为南海、苍梧、郁林、合浦、交址、九真、日南、珠　、儋耳郡。应劭曰：「二郡在大海中崖岸之边。出真珠，故曰珠　。儋耳者，种大耳。渠率自谓王者耳尤缓，下肩三寸。」张晏曰：「异物志二郡在海中，东西千里，南北五百里。珠　，言珠若崖矣。儋耳之云，镂其颊皮，上连耳匡，分为数支，状似鸡肠，累耳下垂。」臣瓒曰：「茂陵书珠崖郡治s都，去长安七千三百一十四里。儋耳去长安七千三百六十八里，领县五。」师古曰：「儋音丁甘反，字本作瞻。s音审。」定西南夷，以为武都、柯、越Q、沈黎、文山郡。孟康曰：「Q音髓，本　都。」服虔曰：「今蜀郡北部都尉所治，本笮都也。」臣瓒曰：「茂陵书沈黎治笮都，去长安三千三百三十五里，领县二十一。」应劭曰：「文山，今蜀郡岷山，本冉是也。」
秋，东越王余善反，攻杀汉将吏。遣横海将军韩说、中尉王温舒出会稽，师古曰：「说读曰悦。」楼船将军杨仆出豫章，击之。又遣浮沮将军公孙贺出九原，臣瓒曰：「浮沮，井名，在匈奴中，去九原二千里，见汉舆地图。」师古曰：「沮音子闾反。」匈河将军赵破奴出令居，臣瓒曰：「匈河，水名，在匈奴中，去令居千里，见匈奴传。」师古曰：「令音铃。」皆二千余里，不见虏而还。乃分武威、酒泉地置张掖、敦煌郡，师古曰：「敦音徒门反。」徙民以实之。
元封元年应劭曰：「始封泰山，故改年。」冬十月，诏曰：「南越、东瓯咸伏其辜，西蛮北夷颇未辑睦，师古曰：「辑与集同。集，和也。」朕将巡边垂，择兵振旅，躬秉武节，置十二部将军，亲帅师焉。」行自云阳，北历上郡、西河、五原，出长城，北登单于台，至朔方，临北河。勒兵十八万骑，旌旗径千余里，威震匈奴。遣使者告单于曰：「南越王头已县於汉北阙矣。单于能战，天子自将待边；不能，亟来臣服。师古曰：「亟，急也，音居力反。」何但亡匿幕北寒苦之地为！」匈奴焉。师古曰：「，失气也，音之涉反。」还，祠黄帝於桥山，应劭曰：「在上郡，周阳县有黄帝冢。」乃归甘泉。
东越杀王余善降。诏曰：「东越险阻反覆，为後世患，迁其民於江淮间。」遂虚其地。
春正月，行幸缑氏。诏曰：「朕用事华山，至於中岳，文颖曰：「嵩高也，在颍川阳城县。」获驳，见夏后启母石。应劭曰：「启生而母化为石。」文颖曰：「在嵩高山下。」师古曰：「启，夏禹子也。其母涂山氏女也。禹治鸿水，通S辕山，化为熊，谓涂山氏曰：『欲饷，闻鼓声乃来。』禹跳石，误中鼓。涂山氏往，见禹方作熊，惭而去，至嵩高山下化为石，方生启。禹曰：『归我子。』石破北方而启生。事见淮南子。景帝讳启，今此诏云启母，盖史追书之，非当时文。」翌日亲登嵩高，应劭曰：「翌，明也。」御史乘属，在庙旁吏卒咸闻呼万岁者三。服虔曰：「乘，同乘。属，官属也。」如淳曰：「汉仪注御史亦有属。」晋灼曰：「天子出，御史除二人为乘曹，护车驾。」荀悦曰：「万岁，山神称之也。」应劭曰：「嵩高县有上中下万岁里。」师古曰：「乘属，如、晋二说是也。乘音食证反。」登礼罔不答。师古曰：「罔，无也。言登礼於神，无不答应。」其令祠官加增太室祠，韦昭曰：「嵩高山有太室、少室之山，山有石室，故以名云。」禁无伐其草木。以山下户三百为之奉邑，名曰崇高，师古曰：「谓之崇者，示尊崇之。奉音扶用反。」独给祠，复亡所与。」师古曰：「复音方目反。与读曰预。」行，遂东巡海上。
夏四月癸卯，上还，登封泰山，孟康曰：「王者功成治定，告成功於天。封，崇也，助天之高也。刻石纪号，有金策石函金泥玉检之封焉。」应劭曰：「封者，坛广十二丈，高二丈，阶三等，封於其上，示增高也。刻石，纪绩也。立石三丈一尺，其辞曰：『事天以礼，立身以义。事亲以孝，育民以仁。四守之内莫不为郡县，四夷八蛮咸来贡职，与天无极。人民蕃息，天禄永得。』尚玄酒而俎生鱼。下禅梁父，祀地主，示增广。（比）〔此〕古制也。（比）〔此〕古制也。景佑、殿本都作「此」。王先谦说作「此」是。武帝封广丈二尺，高九尺，其下则有g书，秘。语在郊祀志。」降坐明堂。臣瓒曰：「郊祀志『初，天子封泰山，泰山东北址古时有明堂处』，则此所坐者也。明年秋乃作明堂耳。」诏曰：「朕以眇身承至尊，师古曰：「眇，微细也。」兢兢焉惟德菲薄，不明于礼乐，师古曰：「菲，亦薄也，音敷尾反，又音靡。」故用事八神。文颖曰：「武帝祭太一，并祭名山於太坛西南，开除八通鬼道，故言用事八神也。一曰八方之神。」遭天地况施，应劭曰：「况，赐也。施，与也。言天地神灵乃赐我瑞应。」著见景象，屑然如有闻。臣瓒曰：「闻呼万岁者三是也。」震于怪物，欲止不敢，遂登封泰山，至於梁父，然後升f肃然。服虔曰：「增天之高，归功於天。禅，阐也，广土地也。肃然，山名也，在梁父。」张晏曰：「天高不可及，於泰山上立封，又禅而祭之，冀近神灵也。」师古曰：「父读曰甫。」自新，嘉与士大夫更始，其以十月为元封元年。行所巡至，博、奉高、蛇丘，历城、梁父，郑氏曰：「蛇音移。」民田租逋赋贷，已除。师古曰：「逋赋，未出赋者也。逋贷，官以物贷之，而未还也。贷音吐戴反。」加年七十以上孤寡帛，人二匹。四县无出今年算。师古曰：「自博至梁父凡五县，今云四县毋出算者，奉高一县素以供神，非算限也。」赐天下民爵一级，女子百户牛酒。」
行自泰山，复东巡海上，至碣石。文颖曰：「在辽西t县。t县今罢，属临榆。此石著海旁。」师古曰：「碣，碣然特立之貌也，音其列反。」自辽西历北边九原，归于甘泉。
秋，有星孛于东井，又孛于三台。
齐王闳薨。
二年冬十月，行幸雍，祠五。春，幸缑氏，遂至东莱。夏四月，还祠泰山。至瓠子，临决河，服虔曰：「瓠子，堤名也，在东郡白马。」苏林曰：「在鄄城以南，濮阳以北，广百步，深五丈。」命从臣将军以下皆负薪塞河堤，作瓠子之歌。赦所过徒，赐孤独高年米，人四石。还，作甘泉通天台、长安飞廉馆。应劭曰：「飞廉，神禽能致风气者也。明帝永平五年，至长安迎取飞廉并铜马，置上西门外，名平乐馆。董卓悉销以为钱。」晋灼曰：「身似鹿，头如爵，有角而蛇尾，文如豹文。」师古曰：「通天台者，言此台高，上通於天也。汉旧仪云高三十丈，望见长安城。」
朝鲜王攻杀辽东都尉，乃募天下死罪击朝鲜。
六月，诏曰：「甘泉宫内中产芝，九茎连叶。应劭曰：「芝，芝草也，其叶相连。」如淳曰：「瑞应图王者敬事耆老，不失旧故，则芝草生。」师古曰：「内中，谓後庭之室也，故云不异下房。」上帝博临，不异下房，赐朕弘休。师古曰：「上帝，天也。博，广也。弘，大也。休，美也。言天广临，不以下房为幽侧而隔异之，赐以此芝，是大美也。」其赦天下，赐云阳都百户牛酒。」晋灼曰：「云阳、甘泉，黄帝以来祭天圆丘处也。武帝常以避暑，有宫观，故称都也。」师古曰：「此说非也。都谓县之所居在宫侧者耳。赐不遍其境内，故指称其都，非谓天子之都也。若以有宫观称都，则非止云阳矣。」作芝房之歌。
秋，作明堂于泰山下。
遣楼船将军杨仆、左将军荀彘将应募罪人击朝鲜。应劭曰：「楼船者，时欲击越，非水不至，故作大船，上施楼也。」又遣将军郭昌、中郎将卫广发巴蜀兵平西南夷未服者，以为益州郡。
三年春，作角抵戏，应劭曰：「角者，角技也。抵者，相抵触也。」文颖曰：「名此乐为角抵者，两两相当角力，角技艺射御，故名角抵，盖杂技乐也。巴俞戏、鱼龙蔓延之属也。汉後更名平乐观。」师古曰：「抵者，当也。非谓抵触。文说是也。」三百里内皆（来）观。三百里内皆（来）观。景佑本无「来」字。王念孙说後人所加。
夏，朝鲜斩其王右渠降，师古曰：「右渠，朝鲜王名。」以其地为乐浪、临屯、玄菟、真番郡。臣瓒曰：「茂陵书临屯郡治东　县，去长安六千一百三十八里，十五县；真番郡治县，去长安七千六百四十里，十五县。」师古曰：「乐音洛。浪音郎。番音普安反。　音弋支反。音丈甲反。」
楼船将军杨仆坐失亡多免为庶民，左将军荀彘坐争功弃市。师古曰：「弃市，杀之於市也。解在景纪。」
秋七月，胶西王端薨。
武都氐人反，分徙酒泉郡。师古曰：「不尽徙。」
四年冬十月，行幸雍，祠五。通回中道，应劭曰：「回中在安定高平，有险阻，萧关在其北，通治至长安也。」孟康曰：「回中在北地，有山险，武帝故宫。」如淳曰：「三辅黄图云回中宫在　也。」师古曰：「回中在安定，北通萧关。应说是也。而云治道至长安，非也。盖自回中通道以出萧关。孟、如二家皆失之矣。回中宫在F者，或取安定回中为名耳，非今所通道。」遂北出萧关，如淳曰：「匈奴传『入朝　萧关』，萧关在安定朝　县也。」历独鹿、鸣泽，服虔曰：「独鹿，山名也。鸣泽，泽名也。皆在涿郡遒县北界也。」自代而还，幸河东。春三月，祠后土。诏曰：「朕躬祭后土地只，见光集于灵坛，一夜三烛。服虔曰：「烛音注。」师古曰：「烛谓照也，读如本字。」幸中都宫，殿上见光。师古曰：「中都在太原。」其赦汾阴、夏阳、中都死罪以下，赐三县及杨氏皆无出今年租赋。」师古曰：「杨氏，河东聚邑名。」
夏，大旱，民多喝死。如淳曰：「喝音谒。」师古曰：「中热而死也。」
秋，以匈奴弱，可遂臣服，乃遣使说之。单于使来，死京师。匈奴寇边，遣拔胡将军郭昌屯朔方。
五年冬，行南巡狩，至于盛唐，文颖曰：「案地（里）〔理〕志不得，案地（里）〔理〕志不得，景佑、殿本都作「理」。疑当在庐江左右，县名也。」韦昭曰：「在南郡。」师古曰：「韦说是也。」望祀虞舜于九嶷。应劭曰：「舜葬苍梧。九嶷，山名，今在零陵营道。」文颖曰：「九嶷山半在苍梧，半在零陵。」如淳曰：「舜葬九嶷。九嶷在苍梧冯乘县，故或云舜葬苍梧也。」师古曰：「文说是也。嶷音疑，其山九峰，形势相似，故云九嶷山。」登　天柱山，应劭曰：「　音若潜。南狱霍山在　。　，县名，属庐江。」文颖曰：「天柱山在　县南，有祠。　音岑。」师古曰：「　音与潜同。应说是。」自寻阳浮江，亲射蛟江中，获之。师古曰：「许慎云『蛟，龙属也』。郭璞说其状云似蛇而四脚，细颈，颈有白婴，大者数围，卵生，子如一二斛瓮，能吞人也。」舳舻千里，李斐曰：「舳，船後持处也。舻，船前头刺棹处也。言其船多，前後相衔，千里不绝也。」师古曰：「舳音轴。舻音卢。」薄枞阳而出，服虔曰：「县名，属庐江。」师古曰：「枞音千松反。」作盛唐枞阳之歌。遂北至琅邪，并海，师古曰：「并读曰傍。傍，依也，音步浪反。」所过礼祠其名山大川。春三月，还至泰山，增封。甲子，祠高祖于明堂，以配上帝，因朝诸侯王列侯，受郡国计。师古曰：「计，若今之诸州计帐也。」夏四月，诏曰：「朕巡荆扬，辑江淮物，如淳曰：「辑，合也。物犹神也，郊祀志所祭祀事也。」师古曰：「辑与集同。」会大海气，郑氏曰：「会合海神之气，并祭之。」以合泰山。师古曰：「集江淮之神，会大海之气，合致於太山，然後修封，总祭飨也。」上天见象，增修封禅。师古曰：「见谓显示也。」其赦天下。所幸县毋出今年租赋，赐鳏寡孤独帛，贫穷者粟。」还幸甘泉，郊泰。
大司马大将军青薨。
初置刺史部十三州。师古曰：「汉（书）〔旧〕仪云初分十三州，汉（书）〔旧〕仪云景佑、殿本都作「旧」。王先谦说作「旧」是。假刺史印绶，有常治所。常以秋分行部，御史为驾四封乘传。到所部，郡国各遣一吏迎之界上，所察六条。」名臣文武欲尽，诏曰：「盖有非常之功，必待非常之人，故马或奔y而致千里，师古曰：「y，蹋也。奔，走也。奔y者，乘之即奔，立则y人也。y音徒计反。」士或有负俗之累而立功名。晋灼曰：「负俗，谓被世讥论也。」师古曰：「累音力瑞反。」夫泛驾之马，师古曰：「泛，覆也，音（力）〔方〕勇反。音（力）〔方〕勇反。景佑、汲古、殿、局本都作「方」。字本作　，後通用耳。覆驾者，言马有逸气而不循轨辙也。」弛之士，如淳曰：「（拓也）〔音拓〕。（拓也）〔音拓〕。景佑、殿本都作「音拓」。王先谦说作「音拓」是。弛，废也。士行有卓异，不入俗检而见逐者也。」师古曰：「者，落无检局也。弛者，放废不遵礼度也。音土各反。弛音式尔反。」亦在御之而已。师古曰：「在人所以制御之。」其令州郡察吏民有茂材异等应劭曰：「旧言秀才，避光武讳称茂才。异等者，超等轶群不与凡同也。」师古曰：「茂，美也。」可为将相及使绝国者。」师古曰：「绝远之国，谓声教之外。」
六年冬，行幸回中。春，作首山宫。应劭曰：「首山在上郡，於其下立宫庙也。」文颖曰：「在河东蒲阪界。」师古曰：「寻此下诏文及依地理志，文说是。」
三月，行幸河东，祠后土。诏曰：「朕礼首山，昆田出珍物，化或为黄金。应劭曰：「昆田，首山之下田也。武帝祠首山，故神为出珍物，化为黄金。」祭后土，神光三烛。其赦汾阴殊死以下，赐天下贫民布帛，人一匹。」
益州、昆明反，赦京师亡命令从军，遣拔胡将军郭昌将以击之。
夏，京师民观角抵于上林平乐馆。
秋，大旱，蝗。
太初元年应劭曰：「初用夏正，以正月为岁首，故改年为太初也。」冬十月，行幸泰山。
十一月甲子朔旦，冬至，祀上帝于明堂。
乙酉，柏梁台灾。
十二月，禅高里，伏俨曰：「山名，在泰山下。」师古曰：「此高字自作高下之高，而死人之里谓之蒿里，或呼为下里者也，字则为蓬蒿之蒿。或者既见太山神灵之府，高里山又在其旁，即误以高里为蒿里。混同一事，文学之士共有此谬，陆士衡尚不免，况其余乎？今流俗书本此高字有作蒿者，妄加增耳。」祠后土。东临勃海，望祠蓬莱。春还，受计于甘泉。师古曰：「受郡国所上计簿也。若今之诸州计帐。」
二月，起建章宫。文颖曰：「越巫名勇，谓帝曰越国有火灾即复大起宫室以厌胜之，故帝作建章宫。」师古曰：「在未央宫西，今长安故城西俗所呼贞女楼者，即建章宫之阙也。」
夏五月，正历，以正月为岁首。师古曰：「谓以建寅之月为正也。未正历之前谓建亥之月为正，今此言以正月为岁首者，史追正其月名。」色上黄，数用五，张晏曰：「汉据土德，土数五，故用五，谓印文也。若丞相曰『丞相之印章』，诸卿及守相印文不足五字者，以『之』足之。」定官名，协音律。
遣因f将军公孙敖服虔曰：「匈奴地名，因所征以名将军也。」师古曰：「f音羽俱反。」筑塞外受降城。
秋八月，行幸安定。遣贰师将军李广利张晏曰：「贰师，大宛城名。」发天下谪民西征大宛。师古曰：「庶人之有罪谪者也。大宛，国名。宛音於元反。」
蝗从东方飞至敦煌。
二年春正月戊申，丞相庆薨。师古曰：「石庆也。」
三月，行幸河东，祠后土。令天下大T五日，|五日，祠门户，比腊。如淳曰：「|音楼。汉仪注立秋|。」伏俨曰：「|音刘。刘，杀也。」苏林曰：「|，祭名也。，虎属。常以立秋日祭兽王者，亦以此日出（腊）〔猎〕，亦以此日出（腊）〔猎〕，殿、局本都作「猎」。王先谦说作「猎」是。还，以祭宗庙，故有|之祭也。」师古曰：「续汉书作刘。|、刘义各通耳。腊者，冬至後腊祭百神也。腊音来盍反。」
夏四月，诏曰：「朕用事介山，祭后土，皆有光应。文颖曰：「介山在河东皮氏县东南。其山特立，周七十里，高三十里。」其赦汾阴、安邑殊死以下。」
五月，籍吏民马，补车骑马。师古曰：「籍者，总入籍录而取之。」
秋，蝗。遣浚稽将军赵破奴应劭曰：「浚稽山在武威塞北，匈奴常（取）〔所〕以为障蔽。」匈奴常（取）〔所〕以为障蔽。景佑、汲古、殿、局本都作「所」。王先谦说作「所」是。师古曰：「浚音峻。稽音鸡。」二万骑出朔方击匈奴，不还。
冬十二月，御史大夫儿宽卒。师古曰：「儿音五兮反。」
三年春正月，行东巡海上。夏四月，还，修封泰山，禅石闾。应劭曰：「石闾山在泰山下址南方，方士言仙人闾也。」
遣光禄勋徐自为筑五原塞外列城，晋灼曰：「地理志从五原阳县北出石门鄣即得所筑城。」师古曰：「音固。」西北至卢朐，服虔曰：「匈奴地名。」张晏曰：「山名。」师古曰：「张说是也。朐音劬。」游击将军韩说将兵屯之。师古曰：「说读曰悦。」强弩都尉路博德筑居延。
秋，匈奴入定襄、云中，杀略数千人，行坏光禄诸亭障；应劭曰：「光禄勋徐自为所筑列城，今匈奴从此往坏败也。」师古曰：「汉制，每塞要处别筑为城，置人镇守，谓之候城，此即障也。音之向反。」又入张掖、酒泉，杀都尉。
四年春，贰师将军广利斩大宛王首，获汗血马来。应劭曰：「大宛旧有天马种，蹋石汗血。汗从前肩m出，如血。号一日千里。」师古曰：「蹋石者，谓蹋石而有迹，言其蹄坚利。」作西极天马之歌。
秋，起明光宫。师古曰：「三辅黄图云在城中。元后传云成都侯商避暑借明光宫，盖谓此。」
冬，行幸回中。
徙弘农都尉治武关，税出入者以给关吏卒食。
天汉元年应劭曰：「时频年苦旱，故改元为天汉，以祈甘雨。」师古曰：「大雅有云汉之诗，周（周）大夫仍叔所作也。行周（周）大夫仍叔所作也。景佑、殿本都无下「周」字，此衍。以美宣王遇旱灾修德勤政而能致雨，故依以为年号也。」春正月，行幸甘泉，郊泰。三月，行幸河东，祠后土。
匈奴归汉使者，使使来献。
夏五月，赦天下。
秋，闭城门大搜。臣瓒曰：「汉帝年记六月禁逾侈，七月闭城门大搜，则搜索逾侈者也。」李奇曰：「搜索巫蛊也。」师古曰：「时巫蛊未起，瓒说是也。逾侈者，逾法度而奢侈也。」发谪戍屯五原。
二年春，行幸东海。还幸回中。
夏五月，贰师将军三万骑出酒泉，与右贤王战于天山，晋灼曰：「在西域，近蒲类国，去长安八千余里。」师古曰：「即祁连山也。匈奴谓天为祁连。祁音巨夷反。今鲜卑语尚然。」斩首虏万余级。又遣因f将军出西河，骑都尉李陵将步兵五千人出居延北，与单于战，斩首虏万余级。陵兵败，降匈奴。
秋，止禁巫祠道中者。文颖曰：「始汉家於道中祠，排祸咎移之於行人百姓。以其不经，今止之也。」师古曰：「文说非也。秘祝移过，文帝久已除之。今此总禁百姓巫觋於道中祠祭者耳。」大搜。臣瓒曰：「搜谓索奸人也。」晋灼曰：「搜巫蛊也。」师古曰：「瓒说是。」
渠黎六国使使来献。臣瓒曰：「渠黎，西域胡国名。」
泰山、琅邪群盗徐勃等阻山攻城，师古曰：「阻山者，依山之险以自固也。」道路不通。遣直指使者暴胜之等衣绣衣杖斧分部逐捕。师古曰：「杖斧，持斧也。谓建持之以为威也。分音扶问反。」刺史郡守以下皆伏诛。
冬十一月，诏关都尉曰：「今豪杰多远交，依东方群盗。其谨察出入者。」
三年春二月，御史大夫王卿有罪，自杀。
初榷酒酤。如淳曰：「榷音较。」应劭曰：「县官自酤榷卖酒，小民不复得酤也。」韦昭曰：「以木渡水曰榷。谓禁民酤酿，独官开置，如道路设木为榷，独取利也。」师古曰：「榷者，步渡桥，尔雅谓之石杠，今之略笆且病＝闭其事，总利入官，而下无由以得，有若渡水之榷，因立名焉。韦说如音是也。酤音工护反。耙糇谩！
三月，行幸泰山，修封，祀明堂，因受计。还幸北地，祠常山，瘗玄玉。邓展曰：「瘗，埋也。」师古曰：「尔雅曰『祭地曰瘗h』。h其物者，示归于地也。瘗音於例反。」夏四月，赦天下。行所过毋出田租。
秋，匈奴入雁门，太守坐畏懦弃市。如淳曰：「军法，行逗留畏懦者要斩。懦音如掾反。」师古曰：「又音乃馆反。」
四年春正月，朝诸侯王于甘泉宫。发天下七科谪张晏曰：「吏有罪一，亡（人）〔命〕二，亡（人）〔命〕二，景佑、汲古、殿、局本都作「命」。赘婿三，贾人四，故有市籍五，父母有市籍六，大父母有市籍七，凡七科也。」及勇敢士，遣贰师将军李广利将六万骑、步兵七万人出朔方，因f将军公孙敖万骑、步兵三万人出雁门，游击将军韩说师古曰：「说读曰悦。」步兵三万人出五原，强弩都尉路博德步兵万余人与贰师会。广利与单于战余吾水上连日，敖与左贤王战不利，皆引还。
夏四月，立皇子m为昌邑王。孟康曰：「m音博。」晋灼曰：「许慎以为肩m字。」秋九月，令死罪（人）〔入〕赎钱五十万减死一等。令死罪（人）〔入〕赎钱景佑、殿本都作「入」。
太始元年应劭曰：「言汤涤天下，与民更始，故以冠元。」春正月，因f将军敖有罪，要斩。
徙郡国吏民豪桀于茂陵、云陵。师古曰：「此当言云阳，而转写者误为陵耳。茂陵帝自所起，而云阳甘泉所居，故总使徙豪桀也。钩弋赵妤死，葬云阳，至昭帝即位始尊为皇太后而起云陵。武帝时未有云陵。」夏六月，赦天下。
二年春正月，行幸回中。
三月，诏曰：「有司议曰，往者朕郊见上帝，西登陇首，获白麟以馈宗庙，渥洼水出天马，泰山见黄金，师古曰：「见音胡电反。」宜改故名。今更黄金为麟趾蹄以协瑞焉。」应劭曰：「获白麟，有马瑞，故改铸黄金如麟趾蹄以协嘉祉也。古有骏马名要，赤喙黑身，一日行万五千里也。」师古曰：「既云宜改故名，又曰更黄金为麟趾蹄，是则旧金虽以斤两为名，而官有常形制，亦由今时吉字金挺之类矣。武帝欲表祥瑞，故普改铸为麟足马蹄之形以易旧法耳。今人往往於地中得马蹄金，金甚精好，而形制巧妙。音奴了反。」因以班赐诸侯王。
秋，旱。九月，募死罪（人）〔入〕赎钱五十万减死一等。募死罪（人）〔入〕赎钱景佑本作「入」。
御史大夫杜周卒。
三年春正月，行幸甘泉宫，飨外国客。
二月，令天下大T五日。行幸东海，获赤雁，作朱雁之歌。幸琅邪，礼日成山。孟康曰：「礼日，拜日也。」如淳曰：「祭日於成山也。」师古曰：「成山在东（来）〔莱〕不夜县，成山在东（来）〔莱〕不夜县，景佑、汲古、殿、局本都作「莱」。王先谦说作「莱」是。斗入海。郊祀志作盛山，其音同。」登之罘，晋灼曰：「地理志东莱D县有之罘山祠。」师古曰：「罘音浮。D音直瑞反。」浮大海。山称万岁。冬，赐行所过户五千钱，鳏寡孤独帛人一匹。
四年春三月，行幸泰山。壬午，祀高祖于明堂，以配上帝，因受计。癸未，祀孝景皇帝于明堂。甲申，修封。丙戌，禅石闾。夏四月，幸不其，如淳曰：「其音基。不其，山名，因以为县。」应劭曰：「东莱县也。」祠神人于交门宫，应劭曰：「神人，蓬莱仙人之属也。」晋灼曰：「琅邪县有交门宫，武帝所造。」若有乡坐拜者。师古曰：「如有神之景象向祠坐而拜也。汉注云神并见，且白且黑，且大且小，乡坐三拜。乡读曰向。坐音才卧反。」作交门之歌。夏五月，还幸建章宫，大置酒，赦天下。
秋七月，赵有蛇从郭外入邑，与邑中蛇群斗孝文庙下，服虔曰：「赵所立孝文庙也。」邑中蛇死。
冬十月甲寅晦，日有蚀之。
十二月，行幸雍，祠五，西至安定、北地。
征和元年应劭曰：「言征伐四夷而天下和平。」春正月，还，行幸建章宫。
三月，赵王彭祖薨。
冬十一月，发三辅骑士大搜上林，闭长安城门索，文颖曰：「简车马，数军实也。」臣瓒曰：「搜谓索奸人也。上林苑周回数百里，故发三辅车骑入大搜索也。汉帝年记发三辅骑士大搜长安上林中，闭城门十五日，待诏北军征官多饿死。然则皆搜索，非数军实也。」师古曰：「文说非也。索音山客反。」十一日乃解。巫蛊起。
二年春正月，丞相贺下狱死。
夏四月，大风发屋折木。
闰月，诸邑公主、阳石公主师古曰：「诸邑，琅邪县也，以封公主故谓之邑。阳石，北海县也。（主）〔二〕公主皆卫皇后之女也。（主）〔二〕公主皆　皇后之女也。景佑、殿本都作「二」。王先谦说作「二」是。阳字或作羊。」皆坐巫蛊死。
夏，行幸甘泉。
秋七月，（桉）〔按〕道侯韩说、（桉）〔按〕道侯韩说景佑、殿本都作「按」。王先谦说作「按」是。师古曰：「即上游击将军韩说也。」使者江充等掘蛊太子宫。壬午，太子与皇后谋斩充，以节发兵与丞相刘屈哟笳匠ぐ玻师古曰：「屈音丘勿反，又音其勿反。右袅χ反。」死者数万人。庚寅，太子亡，师古曰：「谓逃匿也。」皇后自杀。初置城门屯兵。更节加黄旄。应劭曰：「时太子亦发节以战，故加其上黄以别之。」御史大夫暴胜之、司直田仁坐失纵，胜之自杀，仁要斩。八月辛亥，太子自杀于湖。师古曰：「湖，县名也，即今虢州乡、湖城二县皆其地。」
癸亥，地震。
九月，立赵敬肃王子偃为平〔干〕王。偃为平〔干〕王。景佑、殿、局本都有「干」字。
匈奴入上谷、五原，杀略吏民。
三年春正月，行幸雍，至安定、北地。匈奴入五原、酒泉，杀两都尉。三月，遣贰师将军广利将七万人出五原，御史大夫商丘成二万人出西河，重合侯马通四万骑出酒泉。成至浚稽山师古曰：「音峻鸡。」与虏战，多斩首。通至天山，虏引去，因降车师。皆引兵还。广利败，降匈奴。
夏五月，赦天下。
六月，丞相屈酉掠要斩，妻（子）枭首。妻（子）枭首。景佑本无「子」字。王念孙说「子」字乃後人依屈哟加之也。郑氏曰：「妻作巫蛊，夫从坐，但要斩也。」师古曰：「屈右嘧与贰师将军谋立昌邑王。」
秋，蝗。
九月，反者公孙勇、胡倩发觉，皆伏辜。师古曰：「倩音千见反。」
四年春正月，行幸东莱，临大海。
二月丁酉，陨石于雍，二，师古曰：「雍，扶风之县也。二者，石之数。」声闻四百里。
三月，上耕于钜定。服虔曰：「地名也，近东海。」应劭曰：「齐国县也。」晋灼曰：「案地理志，应说是。」还幸泰山，修封。庚寅，祀于明堂。癸巳，禅石闾。夏六月，还幸甘泉。
秋八月辛酉晦，日有蚀之。
後元元年春正月，行幸甘泉，郊泰，遂幸安定。
昌邑王m薨。
二月，诏曰：「朕郊见上帝，师古曰：「见音胡电反。次下光景并见亦同。」巡于北边，见群鹤留止，以不罗罔，靡所获献。如淳曰：「时春也，非用罗罔时，故无所获也。」荐于泰，光景并见。其赦天下。」
夏六月，御史大夫商丘成有罪自杀。师古曰：「坐於庙中醉而歌。」侍中仆射莽何罗与弟重合侯通谋反，孟康曰：「征和三年言重合侯马通，今此言莽，明德马后恶其先人有反，易姓莽。」师古曰：「莽音莫户反。」侍中驸马都尉金日、奉车都尉霍光、骑都尉上官桀讨之。师古曰：「音丁奚反。」
秋七月，地震，往往涌泉出。
二年春正月，朝诸侯王于甘泉宫，赐宗室。
二月，行幸T五柞宫。晋灼曰：「T，扶风县也。」张晏曰：「有五柞树，因以名宫也。」师古曰：「T音张流反。音竹乙反。」乙丑，立皇子弗陵为皇太子。张晏曰：「昭帝也。後但名弗，以二名难讳故。」丁卯，帝崩于五柞宫，臣瓒曰：「帝年十七即位，即位五十四年，寿七十一。」入殡于未央宫前殿。三月甲申，葬茂陵。臣瓒曰：「自崩至葬凡十八日。茂陵在长安西北八十里也。」
赞曰：汉承百王之弊，高祖拨乱反正，文景务在养民，至于稽古礼文之事，犹多阙焉。孝武初立，卓然罢黜百家，师古曰：「百家，谓诸子杂说，违背六经。」表章六经。师古曰：「六经，谓易、诗、书、春秋、礼、乐也。」遂畴咨海内，举其俊茂，师古曰：「畴，谁也。咨，谋也。言谋於众人，谁可为事者也。」与之立功。兴太学，修郊祀，改正朔，定历数，师古曰：「正音之成反。他皆类此。」协音律，作诗乐，建封禅，礼百神，绍周後，号令文章，焕焉可述。後嗣得遵洪业，而有三代之风。师古曰：「三代，夏、殷、周。」如武帝之雄材大略，不改文景之恭俭以济斯民，虽诗书所称何有加焉！师古曰：「美其雄材大略，而非其不恭俭也。」
汉书卷七昭帝纪第七
孝昭皇帝，荀悦曰：「讳弗之字曰不。」应劭曰：「礼谥法『圣闻周达曰昭』。」武帝少子也。母曰赵妤，师古曰：「，接幸也。妤，美称也。故以名宫中妇官。音接。妤音余。字或并从女。」本以有奇异得幸，师古曰：「谓望气者言有奇女天子气。及召见，手指拳，上自披之，即时伸。」及生帝，亦奇异。文颖曰：「十四月乃生。」语在外戚传。武帝末，戾太子败，燕王旦、广陵王胥行骄曼，师古曰：「行音下更反。」後元二年二月上疾病，师古曰：「疾甚曰病。」遂立昭帝为太子，年八岁。以侍中奉车都尉霍光为大司马大将军，受遗诏辅少主。明日，武帝崩。戊辰，太子即皇帝位，谒高庙。帝姊鄂邑公主应劭曰：「鄂，县名，属江夏。公主所食曰邑。」师古曰：「鄂音五各反。」益汤沐邑，为长公主，师古曰：「帝之姊妹则称长公主，仪比诸王，又以供养天子，故益邑也。」共养省中。伏俨曰：「蔡邕云本为禁中，门合有禁，非侍御之臣不得妄入。行道豹尾中亦为禁中。孝元皇后父名禁，避之，故曰省中。」师古曰：「省，察也，言入此中皆当察视，不可妄也。共读曰供，音居用反。养音弋亮反。他皆类此。」大将军光秉政，领尚书事，车骑将军金日、左将军上官桀副焉。
夏六月，赦天下。
秋七月，有星孛于东方。
济北王宽有罪，自杀。
赐长公主及宗室昆弟各有差。追尊赵妤为皇太后，起云陵。文颖曰：「妤先葬於云阳，是以就云阳为起云陵。」
冬，匈奴入朔方，杀略吏民。发军屯西河，左将军桀行北边。师古曰：「行音下更反。」
始元元年春二月，黄鹄下建章宫太液池中。如淳曰：「谓之液者，言天地和液之气所为也。」臣瓒曰：「时汉用土德，服色尚黄，鹄色皆白，而今更黄，以为（上）〔土〕德之瑞，以为（上）〔土〕德之瑞，景佑、汲古、殿、局本都作「土」。王先谦说作「土」是。故纪之也。太液池，言承阴阳津液以作池也。」师古曰：「如、瓒之说皆非也。黄鹄，大鸟也，一举千里者，非白鹄也。太液池者，言其津润所及广也。鹄音胡笃反。」公卿上寿。赐诸侯王、列侯、宗室金钱各有差。
己亥，上耕于钩盾弄田。应劭曰：「时帝年九岁，未能亲耕帝籍，钩盾，宦者近署，故往试耕为戏弄也。」臣瓒曰：「西京故事弄田在未央宫中。」师古曰：「弄田为宴游之田，天子所戏弄耳，非为昭帝年幼创有此名。」
益封燕王、广陵王及鄂邑长公主各万三千户。
夏，为太后起园庙云陵。
益州廉头、姑缯、柯谈指、同并二十四邑皆反。苏林曰：「皆西南夷别种名也。」师古曰：「并音伴。」遣水衡都尉吕破胡募吏民及发犍为、蜀郡奔命击益州，大破之。应劭曰：「旧时郡国皆有材官骑士以赴急难，今夷反，常兵不足以讨之，故权选取精勇。闻命奔走，故谓之奔命。」李斐曰：「平居发者二十以上至五十为甲卒，今者五十以上六十以下为奔命。奔命，言急也。」师古曰：「应说是也。奔，古奔字耳。犍音虔，又音钜言反。」
有司请河内属冀州，河东属并州。文颖曰：「本属司州。」师古曰：「盖属京师司隶所部。」
秋七月，赦天下，赐民百户牛酒。大雨，渭桥绝。
八月，齐孝王孙刘泽谋反，欲杀青州刺史隽不疑，师古曰：「隽音材兖反，又音辞兖反。」发觉，皆伏诛。迁不疑为京兆尹，赐钱百万。
九月丙子，车骑将军日薨。
闰月，遣故廷尉王平等五人师古曰：「前为此官今不居者，皆谓之故也。」持节行郡国，师古曰：「行音下更反。」举贤良，问民所疾苦、冤、失职者。
冬，无冰。
二年春正月，大将军光、左将军桀皆以前捕斩反虏重合侯马通功封，光为博陆侯，桀为安阳侯。
以宗室毋在位者，举茂才刘辟疆、刘长乐皆为光禄大夫，辟疆守长乐卫尉。师古曰：「长乐宫之卫尉也。」
三月，遣使者振贷贫民毋种、食者。师古曰：「贷音吐戴反。其下并同。」秋八月，诏曰：「往年灾害多，今年蚕麦伤，所振贷种、食勿收责，毋令民出今年田租。」
冬，发习战射士诣朔方，调故吏将屯田张掖郡。师古曰：「调谓发选也。故吏，前为官职者。令其部率习战射士於张掖为屯田也。调音徒钓反。将音子亮反。」
三年春二月，有星孛于西北。
秋，募民徙云陵，赐钱田宅。
冬十月，凤皇集东海，遣使者祠其处。
十一月壬辰朔，日有蚀之。
四年春三月甲寅，立皇后上官氏。文颖曰：「上官桀孙，安之女。」赦天下。辞讼在後二年前，皆勿听治。孟康曰：「武帝後二年。」夏六月，皇后见高庙。赐长公主、丞相、将军、列侯、中二千石以下及郎吏宗室钱帛各有差。
徙三辅富人云陵，赐钱，户十万。
秋七月，诏曰：「比岁不登，民匮於食，师古曰：「匮，空也。」流庸未尽还，师古曰：「流庸，谓去其本乡而行为人庸作。」往时令民共出马，其止勿出。诸给中都官者，且减之。」师古曰：「中都官，京师诸官府。」
冬，遣大鸿胪田广明击益州。
廷尉李种坐故纵死罪弃市。师古曰：「纵谓容放之。种音冲。」
五年春正月，追尊皇太后父为顺成侯。
夏阳男子张延年师古曰：「夏阳，冯翊之县。」诣北阙，自称卫太子，诬罔，要斩。
夏，罢天下亭母马及马弩关。应劭曰：「武帝数伐匈奴，再击大宛，马死略尽，乃令天下诸亭养母马，欲令其繁孳，又作马上弩机关，今悉罢之。」孟康曰：「旧马高五尺六寸齿未平，弩十石以上，皆不得出关，今不禁也。」师古曰：「亭母马，应说也；马弩关，孟说是也。」
六月，封皇后父骠骑将军上官安为桑乐侯。师古曰：「乐音来各反。」
诏曰：「朕以眇身获保宗庙，师古曰：「眇，微也。」战战栗栗，夙兴夜寐，修古帝王之事，通保傅，传孝经、论语、尚书，未云有明。通保傅，传孝经、论语、尚书，未云有明。旧注「保傅传」连读，以为是贾谊所作书名。李慈铭说，帝自谓虽通接保傅，传授孝经、论语、尚书，皆未能有明，当以傅字绝句。王先谦、杨树达都从李读。文颖曰：「贾谊作保傅传，在礼大戴记。言能通读之也。」晋灼曰：「帝自谓通保傅传，未能有所明也。」臣瓒曰：「帝自谓虽通举此四书，皆未能有所明，此帝之谦也。」师古曰：「晋、瓒之说皆非也。帝自言虽通保傅传，而孝经、论语、尚书犹未能明也。」其令三辅、太常举贤良各二人，郡国文学高第各一人。赐中二千石以下至吏民爵各有差。」
罢儋耳、真番郡。师古曰：「儋耳本南越地，真番本朝鲜地，皆武帝所置也。番音普安反。」
秋，大鸿胪广明、军正王平击益州，师古曰：「广明，田广明。」斩首捕虏三万余人，获畜产五万余头。
六年春正月，上耕于上林。
二月，诏有司问郡国所举贤良文学民所疾苦。议罢盐铁榷酤。应劭曰：「武帝时，以国用不足，县官悉自卖盐铁，酤酒。昭帝务本抑末，不与天下争利，故罢之。」
移中监苏武苏林曰：「移音移，厩名也。」应劭曰：「移，地名。监，其官也，掌鞍马鹰犬射猎之具。」如淳曰：「移，尔雅『唐棣，移也』。移园之中有马厩也。」师古曰：「苏音如说是。」前使匈奴，留单于庭十九岁乃还，奉使全节，以武为典属国，如淳曰：「以其久在外国，知边事，故令典主诸属国。」师古曰：「典属国，本秦官，汉因之，掌归义蛮夷，属官有九译令。後省，并大鸿胪。」赐钱百万。
夏，旱，大雩，大得举火。臣瓒曰：「不得举火，抑阳助阴也。」
秋七月，罢榷酤官，令民得以律占租，如淳曰：「律，诸当占租者家长身各以其物占，占不以实，家长不身自书，皆罚金二斤，没入所不自占物及贾钱县官也。」师古曰：「占谓自隐度其实，定其辞也。占音章赡反。下又言占名数，其义并同。今犹谓狱讼之辨曰占，皆其意也。盖武帝时赋敛繁多，律外而取，今始复旧。」卖酒升四钱。以边塞阔远，取天水、陇西、张掖郡各二县置金城郡。
诏曰：「钩町侯毋波服虔曰：「钩音左传射两@之@。」应劭曰：「町音若挺，西南夷也。毋波，其名也。今柯钩町县是也。」师古曰：「音劬挺。」率其君长人民击反者，斩首捕虏有功。其立毋波为钩町王。大鸿胪广明将率有功，赐爵关内侯，食邑。」
元凤元年春，应劭曰：「三年中，凤皇比下东海海西乐乡，於是以冠元焉。」长公主共养劳苦，复以蓝田益长公主汤沐邑。
泗水戴王前薨，以毋嗣，国除。後宫有遗腹子暖，师古曰：「暖音许远反。」相、内史不奏言，上闻而怜之，立暖为泗水王。相、内史皆下狱。
三月，赐郡国所选有行义者涿郡韩福等五人帛，人五十匹，遣归。诏曰：「朕闵劳以官职之事，邓展曰：「闵哀韩福等，不忍劳役以官职之事。」其务修孝弟以教乡里。令郡县常以正月赐羊酒。有不幸者赐衣被一袭，祠以中牢。」师古曰：「幸者，吉而免凶也，故死谓之不幸。一袭，一称也，犹今言一副也。中牢即少牢，谓羊豕也。」
武都氐人反，师古曰：「氐音丁奚反。」遣执金吾马适建、龙额侯韩增、师古曰：「姓马适，名建也。龙额，汉书本或作雒字。功臣侯表云弓高壮侯韩颓当子D封龙雒侯，元鼎五年坐酎金免。後元元年D弟子增绍封龙雒侯。而荀悦汉纪龙雒皆为额字。」崔浩曰：「雒音洛。今河间龙雒村，与弓高相近。」然此既地名，无别指义，各依书字而读之，斯则通矣。D音女交反。」大鸿胪广明将三辅、太常徒，皆免刑击之。苏林曰：「是时太常主诸陵县治民也。」
夏六月，赦天下。
秋七月乙亥晦，日有蚀之，既。
八月，改始元为元凤。
九月，鄂邑长公主、燕王旦与左将军上官桀、桀子票骑将军安、御史大夫桑弘羊皆谋反，伏诛。初，桀、安父子与大将军光争权，欲害之，诈使人为燕王旦上书言光罪。时上年十四，张晏曰：「武帝崩时八岁，即位於今七岁，今年十五。」师古曰：「此云『初，桀、安父子与大将军争权，诈为燕王上书』，盖追道前年事耳，非今岁也。张说（非）〔失〕之。」张说（非）〔失〕之。景佑、殿本都作「失」。王先谦说作「失」是。觉其诈。後有谮光者，上辄怒曰：「大将军国家忠臣，先帝所属，师古曰：「属音之欲反。」敢有谮毁者，坐之。」光由是得尽忠。语在燕王、霍光传。
冬十月，诏曰：「左将军安阳侯桀、票骑将军桑乐侯安、御史大夫弘羊皆数以邪枉干辅政，师古曰：「枉，曲也，以邪曲之事而干求也。」大将军不听，而怀怨望，与燕王通谋，置驿往来相约结。燕王遣寿西长、孙纵之等苏林曰：「寿西，姓也。长，名也。孙姓，纵之名。」赂遗长公主、丁外人、谒者杜延年、大将军长史公孙遗等，交通私书，服虔曰：「外人，主之所幸也。」晋灼曰：「汉语字少君。」师古曰：「此杜延年自别一人，非下谏大夫也。」共谋令长公主置酒，伏兵杀大将军光，徵立燕王为天子，大逆毋道。故稻田使者燕仓先发觉，如淳曰：「特为诸稻田置使者，假与民收其税入也。」以告大司农敞，师古曰：「杨敞也。」敞告谏大夫延年，师古曰：「杜延年，杜周之子。」延年以闻。丞相徵事任宫手捕斩桀，文颖曰：「徵事，丞相官属，位差尊，掾属也。」如淳曰：「时宫以时事召，待诏丞相府，故曰丞相徵事。」张晏曰：「汉仪注徵事比六百石。皆故吏二千石不以臧罪免者为徵事，绛衣奉朝贺正月。」师古曰：「张说是也。」丞相少史王寿诱将安入府门，如淳曰：「汉仪注丞相、太尉、大将军史秩四百石。武帝又置丞相少史，秩四百石。」皆已伏诛，吏民得以安。封延年、仓、宫、寿皆为列侯。」又曰：「燕王迷惑失道，前与齐王子刘泽等为逆，抑而不扬，望王反道自新，师古曰：「所为邪僻，违失正道，欲其旋反而归正，故云反道。」今乃与长公主及左将军桀等谋危宗庙。王及公主皆自伏辜。其赦王太子建、公主子文信及宗室子与燕王、上官桀等谋反父母同产当坐者，皆免为庶人。其吏为桀等所诖误，未发觉在吏者，除其罪。」师古曰：「其罪未发，未为吏所执持者。」
二年夏四月，上自建章宫徙未央宫，大置酒。赐郎从官帛，及宗室子钱，人二十万。吏民献牛酒者赐帛，人一匹。
六月，赦天下。诏曰：「朕闵百姓未赡，师古曰：「赡，足也。」前年减漕三百万石。师古曰：「减省转漕，所以休力役也。」颇省乘舆马及（菀）〔苑〕马，颇省乘舆马及（菀）〔苑〕马，景佑、殿本都作「苑」。王先谦说作「苑」是。师古曰：「乘舆马谓天子所自乘以驾车舆者。他皆类此。」以补边郡三辅传马。张晏曰：「驿马也。」师古曰：「传音张恋反。」其令郡国毋敛今年马口钱，文颖曰：「往时有马口出敛钱，今省。」如淳曰：「所谓租及六畜也。」三辅、太常郡得以叔粟当赋。」如淳曰：「百官表太常主诸陵，别治其县，爵秩如三辅郡矣。元帝永光五年，令各属在所郡也。」师古曰：「诸应出赋算租税者，皆听以叔粟当钱物也。叔，豆也。」
三年春正月，泰山有大石自起立，上林有柳树枯僵自起生。师古曰：「僵，偃也，谓树枯死偃卧在地者也。僵音纪良反。」
罢中牟苑赋贫民。师古曰：「在荥阳。」诏曰：「乃者民被水灾，颇匮於食，朕虚仓廪，应劭曰：「武帝始开三边，徙民屯田，皆与犁牛。後丞相御史复间有所请。今　自上所赐与勿收责，丞相所请乃令其顾税耳。」使使者振困乏。其止四年毋漕。三年以前所振贷，非丞相御史所请，边郡受牛者勿收责。」师古曰：「仓，新谷所藏也。廪，谷所振入也。」
夏四月，少府徐仁、廷尉王平、左冯翊贾胜胡皆坐纵反者，仁自杀，平、胜胡皆要斩。
冬，辽东乌桓反，以中郎将范明友为度辽将军，应劭曰：「当度辽水往击之，故以度辽为官号。」将北边七郡郡二千骑击之。
四年春正月丁亥，帝加元服，如淳曰：「元服，谓初冠加上服也。」师古曰：「如氏以为衣服之服，此说非也。元，首也。冠者，首之所著，故曰元服。其下汲黯传序云『上正元服』，是知谓冠为元服。」见于高庙。赐诸侯王、丞相、大将军、列侯、宗室下至吏民金帛牛酒各有差。赐中二千石以下及天下民爵。毋收四年、五年口赋。如淳曰：「汉仪注民年七岁至十四出口赋钱，人二十三。二十钱以食天子，其三钱者，武帝加口钱以补车骑马。」三年以前逋更赋未入者，皆勿收。如淳曰：「更有三品，有卒更，有践更，有过更。古者正卒无常人，皆当迭为之，一月一更，是谓卒更也。贫者欲得顾更钱者，次直者出钱顾之，月二千，是谓践更也。天下人皆直戍边三日，亦名为更，律所谓繇戍也。虽丞相子亦在戍边之调。不可人人自行三日戍，又行者当自戍三日，不可往便还，因便住一岁一更。诸不行者，出钱三百入官，官以给戍者，是谓过更也。律说，卒践更者，居也，居更县中五月乃更也。後从尉律，卒践更一月，休十一月也。食货志曰：『月为更卒，已复为正，一岁屯戍，一岁力役，三十倍於古。』此汉初因秦法而行之也。後遂改易，有谪乃戍边一岁耳。逋，未出更钱者也。」师古曰：「更音工衡反。」令天下T五日。
甲戌，丞相千秋薨。师古曰：「田千秋。」
夏四月，诏曰：「度辽将军明友前以羌骑校尉将羌王侯君长以下击益州反虏，後复率击武都反氐，今破乌桓，斩虏获生，有功。师古曰：「既斩反虏，又获生口也。俘取曰获。」其封明友为平陵侯。平乐监傅介子持节使，师古曰：「持节而为使。」诛斩楼兰王安，归首县北阙，封义阳侯。」
五月丁丑，孝文庙正殿火，上及群臣皆素服。发中二千石将五校作治，六日成。师古曰：「率领五校之士以作治也。校音下教反。」太常及庙令丞郎吏皆劾大不敬，会赦，太常L阳侯德免为庶人。文颖曰：「L音料。德，江德也。L阳在魏郡清渊。」师古曰：「会六月赦耳。史终言之。」
六月，赦天下。
五年春正月，广陵王来朝，益国万一千户，赐钱二千万，黄金二百斤，剑二，安车一，乘马二驷。师古曰：「八匹也。」
夏，大旱。
六月，发三辅及郡国恶少年吏有告劾亡者，屯辽东。如淳曰：「告者，为人所告也。劾者，为人所劾也。」师古曰：「恶少年谓无赖子弟也。告劾亡者，谓被告劾而逃亡。」
秋，罢象郡，分属郁林、柯。
冬十一月，大雷。
十二月庚戌，丞相诉薨。师古曰：「王诉也。诉亦欣字。」
六年春正月，募郡国徒筑辽东玄菟城。夏，赦天下。诏曰：「夫谷贱伤农，师古曰：「粜多而钱少，是为伤也。」今三辅、太常谷减贱，郑氏曰：「减音减少之减。」其令以叔粟当今年赋。」应劭曰：「太常掌诸陵园，皆徙天下豪富民以充实之，後悉为县，故与三辅同赋。」
右将军张安世宿卫忠谨，封富平侯。
乌桓复犯塞，遣度辽将军范明友击之。
元平元年春二月，诏曰：「天下以农桑为本。日者省用，罢不急官，师古曰：「谓非要职（官）〔者〕。」谓非要职（官）〔者〕。景佑本作「者」。减外繇，师古曰：「繇读曰纭！垢桑者益众，而百姓未能家给，师古曰：「给，足也。家家自给足，是（谓）〔为〕家给也。」是（谓）〔为〕家给也。景佑、殿本都作「为」。朕甚愍焉。其减口赋钱。」有司奏请减什三，上许之。
甲申，晨有流星，大如月，众星皆随西行。
夏四月癸未，帝崩于未央宫。臣瓒曰：「帝年九岁即位，即位十三年，寿二十二。」师古曰：「帝年八岁即位，明年改元，改元之後凡十三年，年二十一。」六月壬申，葬平陵。臣瓒曰：「自崩至葬凡四十九日。平陵在长安西北七十里。」
赞曰：昔周成以孺子继统，而有管、蔡四国流言之变。师古曰：「四国，谓管、蔡、商、奄也。流，放也。武王崩，成王幼弱，周公摄政，四国乃流言曰公将不利於孺子，遂致雷风之异。成王既见金g之册，乃不疑周公。事见豳诗及周书大诰。」孝昭幼年即位，亦有燕、盍、上官逆乱之谋。成王不疑周公，孝昭委任霍光，各因其时以成名，大矣哉！承孝武奢侈余敝师旅之後，海内虚耗，户口减半，师古曰：「耗，损也，音火到反。减读为减省之减。」光知时务之要，轻繇薄赋，与民休息。师古曰：「繇读曰纭！怪潦荚、元凤之间，匈奴和亲，百姓充实。举贤良文学，问民所疾苦，议盐铁而罢榷酤，尊号曰「昭」，不亦宜乎！
汉书卷八宣帝纪第八
孝宣皇帝，荀悦曰：「讳询，字次卿。询之字曰谋。」应劭曰：「谥法『圣善周闻曰宣』。」武帝曾孙，戾太子孙也。韦昭曰：「以违戾擅发兵，故谥曰戾。」臣瓒曰：「太子诛江充以除谗贼，而事不见明。後武帝觉寤，遂族充家，宣帝不得以加恶谥也。董仲舒曰『有其功无其意谓之戾，无其功有其意谓之罪』。」师古曰：「瓒说是也。」太子纳史良娣，服虔曰：「史，姓也。良娣，官也。」师古曰：「太子有妃，有良娣，有孺子，凡三等。娣音次第之第。」生史皇孙。师古曰：「以外家姓称之，故曰史皇孙。」皇孙纳王夫人，生宣帝，号曰皇曾孙。生数月，遭巫蛊事，太子、良娣、皇孙、王夫人皆遇害。语在太子传。曾孙虽在襁褓，李奇曰：「襁，络也，以缯布为之，络负小儿。褓，小儿大藉也。」孟康曰：「褓，小儿被也。」师古曰：「襁即今之小儿绷也。褓，孟说是也。襁音居丈反。褓音保。绷音补耕反。」犹坐收系郡邸狱。如淳曰：「谓诸郡邸置狱也。」师古曰：「据汉旧仪，郡邸狱治天下郡国上计者，属大鸿胪。此盖巫蛊狱繁，收系者众，故曾孙寄在郡邸狱。」而邴吉为廷尉监，师古曰：「监者，廷尉之官属。」治巫蛊於郡邸，怜曾孙之亡辜，使女徒复作淮阳赵徵卿、渭城胡组更乳养，李奇曰：「复作者，女徒也。谓轻罪，男子守边一岁，女子　弱不任守，复令作於官，亦一岁，故谓之复作徒也。」孟康曰：「复音服，谓弛刑徒也，有赦令诏书去其钳K赭衣。更犯事，不从徒加，与民为例，故当复为官作，满其本罪年月日，律名为复作也。」师古曰：「孟说是也。赵徵卿淮阳人，胡组渭城人，皆女徒也。二人更递乳养曾孙。而邴吉传云郭徵卿。纪、传不同，未知孰是。更音工衡反。」私给衣食，视遇甚有恩。
巫蛊事连岁不决。至後元二年，武帝疾，往来长杨、五柞宫，师古曰：「长杨、五柞二宫并在T，皆以树名之。帝往来二宫之间也。柞字或作g，其音同。」望气者言长安狱中有天子气，上遣使者分条中都官狱师古曰：「中都官，凡京师诸官府也。」系者，轻重皆杀之。内谒者令郭穰夜至郡邸狱，师古曰：「百官表云内者署属少府。续汉书志云掌宫中布张诸亵物。丁孚汉官云令秩千石，盖当时权为此使。」吉拒闭，使者不得入，曾孙赖吉得全。因遭大赦，吉乃载曾孙送祖母史良娣家。语在吉及外戚传。
後有诏掖庭养视，上属籍宗正。应劭曰：「掖庭，宫人之官，有令丞，宦者为之。诏敕掖庭养视之，始令宗正著其属籍。」时掖庭令张贺尝事戾太子，思顾旧恩，师古曰：「顾，念也。」哀曾孙，奉养甚谨，以私钱供给教书。既壮，为取暴室啬夫许广汉女，应劭曰：「暴室，宫人狱也，今曰薄室。许广汉坐法腐为宦者，作啬夫也。」师古曰：「暴室者，掖庭主织作染练之署，故谓之暴室，取暴晒为名耳。或云薄室者，薄亦暴也。今俗语亦云薄晒。盖暴室职务既多，因为置狱主治其罪人，故往往云暴室狱耳。然本非狱名，应说失之矣。啬夫者，暴室属官，亦犹县乡之啬夫也。晒音所懈反，又音所智反。」曾孙因依倚广汉兄弟及祖母家史氏。师古曰：「倚音於绮反。」受诗於东海褐形蹋服虔曰：「阂麴ァ！故古曰：「东海人，姓海字中翁也。阂舴扛７础Ｖ卸猎恢佟！垢卟暮醚В然亦喜游侠，师古曰：「喜音许吏反。」斗鸡走马，具知闾里奸邪，吏治得失。数上下诸陵，师古曰：「诸陵皆据高敞地为之，县即在其侧。帝每周游往来诸陵县，去则上，来则下，故言上下诸陵。」周遍三辅，师古曰：「游行皆至其处。」常困於莲勺卤中。如淳曰：「为人所困辱也。莲勺县有盐池，纵广十余里，其乡人名为卤中。莲音辇。勺音灼。」师古曰：「如说是也。卤者，咸地也，今在栎阳县东。其乡人谓此中为卤盐池也。」尤乐杜、之间，师古曰：「二县之间也。杜属京兆，属扶风。音扈。」率常在下杜。孟康曰：「在长安南。」师古曰：「率者，总计之言也。下杜即今之杜城。」时会朝请，舍长安尚冠里，文颖曰：「以属弟尚亲，故岁时随宗室朝会也。」如淳曰：「春曰朝，秋曰请。」师古曰：「舍，止也。尚冠者，长安中里名。帝会朝请之时，即於此里中止息。请音才姓反。」身足下有毛，卧居数有光耀。师古曰：「遍身及足下皆有毛。」每买饼，所从买家辄大雠，师古曰：「雠读曰售。」亦以（自是）〔是自〕怪。亦以（自是）〔是自〕怪。景佑、殿、局本都作「是自」。
元平元年四月，昭帝崩，毋嗣。大将军霍光请皇后徵昌邑王。六月丙寅，王受皇帝玺绶，尊皇后曰皇太后。癸巳，光奏王贺淫乱，请废。语在贺及光传。
秋七月，光奏议曰：「礼，人道亲亲故尊祖，尊祖故敬宗。大宗毋嗣，择支子孙贤者为嗣。孝武皇帝曾孙病已，师古曰：「盖以夙遭屯难而多病苦，故名病已，欲其速差也。後以为鄙，更改讳询。」有诏掖庭养视，至今年十八，师受诗、论语、孝经，操行节俭，慈仁爱人，可以嗣孝昭皇帝後，奉承祖宗，子万姓。」师古曰：「天子以万姓为子，故云子万姓。」奏可。遣宗正德至曾孙尚冠里舍，洗沐，赐御府衣。太仆以C猎车奉迎曾孙，文颖曰：「C猎，小车，前有曲舆不衣也，近世谓之C猎车也。」孟康曰：「今之载猎车也。前有曲C，特高大，猎时立其中格射禽兽。」李奇曰：「兰舆轻车也。」师古曰：「文、李二说皆是。时未备天子车驾，故且取其轻便耳，非藉高大也。孟说失之。C音铃。」就齐宗正府。庚申，入未央宫，见皇太后，封为阳武侯。师古曰：「先封侯者，不欲立庶人为天子也。」已而群臣奉上玺绶，即皇帝位，谒高庙。
八月己巳，丞相敞薨。师古曰：「杨敞也。」
九月，大赦天下。
十一月壬子，立皇后许氏。赐诸侯王以下金钱，至吏民鳏寡孤独各有差。皇太后归长乐宫。初置屯卫。
本始元年春正月，募郡国吏民訾百万以上徙平陵。文颖曰：「昭帝陵。」遣使者持节诏郡国二千石谨牧养民而风德化。师古曰：「以德化被於下，故云风也。诗序曰『上以风化下』。」
大将军光稽首归政，上谦让委任焉。论定策功，益封大将军光万七千户，车骑将军光禄勋富平侯安世万户。李斐曰：「居光禄位，以车骑官号尊之，无车骑官属。」诏曰：「故丞相安平侯敞等居位守职，与大将军光、车骑将军安世建议定策，以安宗庙，功赏未加而薨。其益封敞嗣子忠及丞相阳平侯义、师古曰：「蔡义。」度辽将军平陵侯明友、师古曰：「范明友。」前将军龙雒侯增、师古曰：「韩增。」太仆建平侯延年、师古曰：「杜延年。」太常蒲侯昌、师古曰：「苏昌。」谏大夫宜春侯谭、师古曰：「王谭。」当涂侯平、师古曰：「功臣表云魏不害以捕反者胡倩功封当涂侯，其子圣以定策功益封，凡二千二百户。今此纪言当涂侯平，与表乖错，未知孰是。或者有二名乎？」杜侯屠耆堂、苏林曰：「姓复陆，其祖父复陆支本匈奴胡也，归义为属国王从骠骑有功，乃更封也。」长信少府关内侯胜师古曰：「夏侯胜。」邑户各有差。封御史大夫广明为昌水侯，师古曰：「田广明。」後将军充国为营平侯，师古曰：「赵充国。」大司农延年为阳城侯，师古曰：「田延年。」少府乐成为爰氏侯，师古曰：「史乐成。」光禄大夫迁为平丘侯。师古曰：「王迁。」赐右扶风德、师古曰：「周德。」典属国武、师古曰：「苏武。」廷尉光、师古曰：「李光。」宗正德、师古曰：「楚元王之曾孙，刘辟疆子。」大鸿胪贤、师古曰：「韦贤。」詹事畸、苏林曰：「畸音p只之p。」师古曰：「宋（p）〔畸〕也。宋（p）〔畸〕也。殿本作「畸」。王先谦说作「畸」是。音居宜反。」光禄大夫吉、师古曰：「丙吉。」京辅都尉广汉师古曰：「赵广汉也。三辅郡皆有都尉，如诸郡。左辅都尉治高陵，右辅都尉治d，京辅都尉治华阴灌北。」爵皆关内侯。德、武食邑。」张晏曰：「旧关内侯无邑也，以苏武守节外国，刘德宗室俊彦，故特令食邑。」
夏四月庚午，地震。诏内郡国举文学高第各一人。韦昭曰：「中国为内郡，缘边有夷狄障塞者为外郡。成帝（侍）〔时〕，成帝（侍）〔时〕，景佑、殿本「侍」都作「时」。内郡举方正，北边二十二郡举勇猛士。」
五月，凤皇集胶东、千乘。赦天下。赐吏二千石、诸侯相、下至中都官、宦吏、六百石爵，各有差，如淳曰：「中都官宦吏，奄人为吏者也。」晋灼曰：「凡职在京师者也。」师古曰：「二说皆非也。中都官，谓在京师诸官也。宦吏，诸奄官也。」自左更至五大夫。师古曰：「左更，第十二爵也。五大夫，第九爵也。更音工衡反。」赐天下人爵各一级，孝者二级，女子百户牛酒。租税勿收。
六月，诏曰：「故皇太子在湖，未有号谥。师古曰：「湖，县名也。死於湖，因即葬焉。」岁时祠，其议谥，置园邑。」语在太子传。
秋七月，诏立燕剌王太子建为广阳王，师古曰：「剌音来曷反。」立广陵王胥少子弘为高密王。
二年春，以水衡钱为平陵，徙民起第宅。应劭曰：「水衡与少府皆天子私藏耳。县官公作，当仰给司农，今出水衡钱，言宣帝即位为异政也。」晋灼曰：「食货志：『初，大司农管盐铁，官布多，故置水衡，欲以主盐铁。及杨可告缗，上林财物众，乃令水衡主上林。』上林三官，主铸钱也。」
大司农阳城侯田延年有罪，自杀。师古曰：「坐增僦直而自入。」
夏五月，诏曰：「朕以眇身奉承祖宗，夙夜惟念孝武皇帝躬履仁义，选明将，讨不服，匈奴远遁，平氐、羌、昆明、南越，百蛮乡风，师古曰：「乡读曰向也。」款塞来享；应劭曰：「款，叩也，皆叩塞门来服从也。」如淳曰：「款，宽也。请除守塞者，自保不为寇害也，故曰款五原塞。」师古曰：「应说是也。此泛说夷狄来宾之事，非呼韩邪保塞意也。」建太学，修郊祀，定正朔，协音律；封泰山，塞宣房，苏林曰：「堤名，在东郡界。」李斐曰：「决河上宫名也。」张晏曰：「瓠子堤名。」师古曰：「苏、张二说皆是。」符瑞应，宝鼎出，白麟获。功德茂盛，不能尽宣，而庙乐未称，师古曰：「称，副也。」其议奏。」有司奏请宜加尊号。六月庚午，尊孝武庙为世宗庙，奏盛德、文始、五行之舞，应劭曰：「宣帝复采昭德之舞为盛德舞，以尊世宗庙也。诸帝庙皆常奏文始、四时、五行舞也。」天子世世献。武帝巡狩所幸之郡国，皆立庙。赐民爵一级，女子百户牛酒。
匈奴数侵边，又西伐乌孙。乌孙昆弥及公主因国使者上书，
*师古曰：「昆弥，乌孙王之号也。国使者，汉朝之使也。」言昆弥愿发国精兵击匈奴，唯天子哀怜，出兵以救公主。秋，大发兴调关东轻车锐卒，师古曰：「调亦选也。锐，利也，言其勇利也。调音徒钓反。」选郡国吏三百石伉健习骑射者，皆从军。师古曰：「伉，强也，音口浪反。」御史大夫田广明为祁连将军，应劭曰：「祁连，匈奴中山名也。诸将分部，广明值此山，因以为号也。」师古曰：「祁音上夷反。」後将军赵充国为蒲类将军，应劭曰：「蒲类，匈奴中海名也，在敦煌北。」晋灼曰：「匈奴传有蒲类泽。」师古曰：「晋说是也。」云中太守田顺为虎牙将军，及度辽将军范明友、前将军韩增，凡五将军，兵十五万骑，校尉常惠持节护乌孙兵，咸击匈奴。
三年春正月癸亥，皇后许氏崩。戊辰，五将军师发长安。夏五月，军罢。祁连将军广明、虎牙将军顺有罪，下有司，皆自杀。晋灼曰：「田千秋子也。广明坐逗留，顺坐增虏获。」校尉常惠将乌孙兵入匈奴右地，大克获，封列侯。
大旱。郡国伤旱甚者，民毋出租赋。三辅民就贱者，且毋收事，尽四年。晋灼曰：「不给官役也。」师古曰：「收谓租赋也，事谓役使也。尽本始四年而止。」
六月己丑，丞相义薨。师古曰：「蔡义。」
四年春正月，诏曰：「盖闻农者兴德之本也，今岁不登，已遣使者振贷困乏。其令太官损膳省宰，师古曰：「膳，具食也，食之善者也。宰为屠杀也。省，减也。汉仪注太宰令屠者七十二人，宰二百人。」乐府减乐人，使归就农业。丞相以下至都官令丞师古曰：「都官令丞，京师诸署之令丞。」上书入谷，输长安仓，助贷贫民。民以车船载谷入关者，得毋用传。」师古曰：「传，传符也。欲谷之多，故不问其出入也。传音张恋反。」
三月乙卯，立皇后霍氏。赐丞相以下至郎吏从官金钱帛各有差。赦天下。
夏四月壬寅，郡国四十九地震，或山崩水出。诏曰：「盖灾异者，天地之戒也。朕承洪业，奉宗庙，托于士民之上，未能和群生。乃者地震北海、琅邪，坏祖宗庙，朕甚惧焉。丞相、御史其与列侯、中二千石博问经学之士，有以应变，师古曰：「谓御塞灾异也。」辅朕之不逮，毋有所讳。令三辅、太常、内郡国举贤良方正各一人。律令有可蠲除以安百姓，条奏。被地震坏败甚者，勿收租赋。」大赦天下。上以宗庙堕，素服，避正殿五日。师古曰：「堕者，毁也，音火规反。」
五月，凤皇集北海安丘、淳于。师古曰：「二县皆属北海郡。」秋，广川王吉有罪，废迁上庸，自杀。
地节元年应劭曰：「以先者地震，山崩水出，於是改年曰地节，欲令地得其节。」春正月，有星孛于西方。
三月，假郡国贫民田。师古曰：「权以给之，不常与。」
夏六月，诏曰：「盖闻尧亲九族，以和万国。师古曰：「尚书尧典云：『克明俊德，以亲九族。九族既睦，平章百姓。百姓昭明，协和万邦。』故诏引之。」朕蒙遗德，奉承圣业，惟念宗室属未尽而以罪绝，若有贤材，改行劝善，其复属，使得自新。」师古曰：「复音扶目反。」
冬十一月，楚王延寿谋反，自杀。
十二月癸亥晦，日有蚀之。
二年春三月庚午，大司马大将军光薨。诏曰：「大司马大将军博陆侯师古曰：「尊之，故不名。」宿卫孝武皇帝三十余年，辅孝昭皇帝十有余年，遭大难，躬秉义，率三公、诸侯、九卿、大夫定万世策，以安宗庙。天下蒸庶，咸以康宁，师古曰：「蒸庶，众人也。康，安也。」功德茂盛，朕甚嘉之。复其後世，畴其爵邑，师古曰：「律，非始封，十减二。畴者，等也，言不复减也。」师古曰：「复音方目反。」世世毋有所与。师古曰：「与读曰豫。」功如萧相国。」
夏四月，凤皇集鲁郡，群鸟从之。师古曰：「今流俗书本此下云『戊申立皇太子』，而後年又有立皇太子事，此盖以元纪云元帝二岁宣帝即位，八岁为皇太子，故後人妄於此书加之，旧本无也。据疏广及丙吉传并云地节三年立皇太子，此即明验，而或者妄为臆说，乖於实矣。」大赦天下。
五月，光禄大夫平丘侯王迁有罪，下狱死。
上始亲政事，又思报大将军功德，乃复使乐平侯山领尚书事，师古曰：「霍山，光之兄孙。」而令群臣得奏封事，以知下情。五日一听事，〔自丞相〕以下各奉职奏事，〔自丞相〕以下各奉职奏事，景佑、殿本都有「自丞相」三字，通监同。以傅奏其言，应劭曰：「敷，陈也。各自奏陈其言，然後试之以官，考其功德也。」师古曰：「傅读曰敷。」考试功能。侍中尚书功劳当迁及有异善，厚加赏赐，至于子孙，终不改易。师古曰：「言各久其职事也。」枢机周密，品式备具，上下相安，莫有苟且之意也。
三年春三月，诏曰：「盖闻有功不赏，有罪不诛，虽唐虞犹不能以化天下。今胶东相成劳来不怠，师古曰：「王成也。劳来者，言慰勉而招延之也。小雅鸿雁之诗序曰『劳来还定安集之』。劳音卢到反。来音卢代反。」流民自占八万余口，师古曰：「占者，谓自隐度其户口而著名籍也。占音之赡反。」治有异等。师古曰：「政治异於常等。」其秩成中二千石，赐爵关内侯。」
又曰：「鳏寡孤独高年贫困之民，朕所怜也。前下诏假公田，货种、食。师古曰：「贷音吐戴反。」其加赐鳏寡孤独高年帛。二千石严教吏谨视遇，毋令失职。」师古曰：「职，常也。失职，谓失其常业也。」
令内郡国举贤良方正可亲民者。
夏四月戊申，立皇太子，大赦天下。赐御史大夫爵关内侯，中二千石爵右庶长，张晏曰：「自公孙弘後，丞相常封列侯，第二十等爵。故赐御史大夫爵关内侯，第十九等爵也。右庶长，第十一等爵也。」师古曰：「张说非也。此以立皇太子国之大庆，故特赐御史大夫及中二千石爵耳，非常制也。」天下当为父後者爵一级。赐广陵王黄金千斤，诸侯王十五人黄金各百斤，列侯在国者八十七人黄金各二十斤。
冬十月，诏曰：「乃者九月壬申地震，朕甚惧焉。有能箴朕过失，师古曰：「箴，戒也。」及贤良方正直言极谏之士以匡朕之不逮，师古曰：「匡，正也。」毋讳有司。李奇曰：「讳，避也。虽有司在显职，皆言其过，勿避之。」朕既不德，不能附远，是以边境屯戍未息。今复饬兵重屯，久劳百姓，师古曰：「饬读与敕同。饬，整也。」非所以绥天下也。其罢车骑将军、右将军屯兵。」又诏曰：「池h未御幸者，假与贫民。苏林曰：「折竹以绳绵连禁御，使人不得往来，律名为h。」服虔曰：「h在池水中作室，可用栖鸟，鸟入中则捕之。」应劭曰：「池者，陂池也。h者，禁苑也。」臣瓒曰：「h者，所以养鸟也。设为藩落，周覆其上，令鸟不得出，犹苑之畜兽，池之畜鱼也。」师古曰：「苏、应二说是。」郡国宫馆，勿复修治。流民还归者，假公田，贷种、食，师古曰：「贷音吐戴反。种，五谷种也，音之勇反。」且勿算事。」师古曰：「不出算赋及给徭役。」
十一月，诏曰：「朕既不逮，导民不明，师古曰：「不逮者，意虑不及也。」反侧晨兴，念虑万方，不忘元元。唯恐羞先帝圣德，师古曰：「羞谓忝辱也。」故并举贤良方正以亲万姓，历载臻兹，然而俗化阙焉。师古曰：「多历年载，迄至于今。」传曰：『孝弟也者，其为仁之本与！』师古曰：「论语载有若之言。与读曰予。」其令郡国举孝弟有行义闻于乡里者各一人。」十二月，初置廷尉平四人，秩六百石。
省文山郡，并蜀。师古曰：「以其县道隶蜀郡。」
四年春二月，封外祖母博平君，故A侯萧何曾孙建世为侯。
诏曰：「导民以孝，则天下顺。今百姓或遭衰至凶灾，师古曰：「衰音千回反。」而吏繇事，使不得葬，师古曰：「繇读曰徭。事谓役使之。」伤孝子之心，朕甚怜之。自今诸有大父母，父母丧者勿繇事，使得收敛送终，尽其子道。」
夏五月，诏曰：「父子之亲，夫妇之道，天性也。虽有患祸，犹蒙死而存之。师古曰：「蒙，冒也。」诚爱结于心，仁厚之至也，岂能违之哉！自今子首匿父母，妻匿夫，孙匿大父母，皆勿坐。师古曰：「凡首匿者，言为谋首而藏匿罪人。」其父母匿子，夫匿妻，大父母匿孙，罪殊死，皆上请廷尉以闻。」
立广川惠王孙文为广川王。
秋七月，大司马霍禹谋反。诏曰：「乃者，东织室令史张赦应劭曰：「旧时有东西织室，织作文绣郊庙之服。令史，其主者吏。」使魏郡豪李竟文颖曰：「有权势豪右大家。」报冠阳侯霍云谋为大逆，如淳曰：「报，白也。」师古曰：「此说非也。谓张赦因李竟传言於霍云与共谋反耳，非告白其罪也。赦既为织室令史，身在京师，不须令李竟发之。据霍禹传，其事明矣。」朕以大将军故，抑而不扬，冀其自新。今大司马博陆侯禹与母宣成侯夫人显及从昆弟冠阳侯云、乐平侯山、师古曰：「据霍光传，云、山皆去病之孙，则於禹为子行也。今此纪言从昆弟，盖转写者脱子字耳。当言从昆弟子也。」诸姊妹婿度辽将军范明友、长信少府邓广汉、中郎将任胜、骑都尉赵平、长安男子冯殷等晋灼曰：「汉语字子都。」谋为大逆。显前又使女侍医淳于衍进药杀共哀后，师古曰：「杀读曰弑。共读曰恭。」谋毒太子，欲危宗庙。逆乱不道，咸（服）〔伏〕其辜。咸（服）〔伏〕其辜。景佑、殿本都作「伏」。诸为霍氏所诖误未发觉在吏者，皆赦除之。」八月己酉，皇后霍氏废。
九月，诏曰：「朕惟百姓失职不赡，遣使者循行郡国问民所疾苦。师古曰：「行音下更反。」吏或营私烦扰，不顾厥咎，朕甚闵之。今年郡国颇被水灾，已振贷。师古曰：「贷音吐戴反。」盐，民之食，而贾咸贵，师古曰：「贾读曰价。其下亦同。」众庶重困。师古曰：「更增其困也。重音直用反。」其减天下盐贾。」
又曰：「令甲，死者不可生，文颖曰：「萧何承秦法所作为律令，律经是也。天子诏所增损，不在律上者为令。令甲者，前帝第一令也。」如淳曰：「令有先後，故有令甲、令乙、令丙。」师古曰：「如说是也。甲乙者，若今之第一、第二篇耳。」刑者不可息。李斐曰：「息，灭也。若黥劓者，虽欲改过，其创瘢不可复灭也。」师古曰：「息谓生长也，言劓、刖、膑、割之徙不可更生长，亦犹谓子为息耳。李说非也。」此先帝之所重，而吏未称。师古曰：「称，副也。」今系者或以掠辜若饥寒瘐死狱中，苏林曰：「瘐，病也。囚徒病，律名为瘐。」如淳曰：「律，囚以饥寒而死曰瘐。」师古曰：「瘐，病，是也。此言囚或以掠笞及饥寒及疾病而死。如说非矣。瘐音庾，字或作愈，其音亦同。」何用心逆人道也！朕甚痛之。其令郡国岁上系囚以掠笞若瘐死者所坐名、县、爵、里，师古曰：「名，其人名也。县，所属县也。爵，其身之官爵也。里，所居邑里也。」丞相御史课殿最以闻。」师古曰：「凡言殿最者：殿，後也，课居後也；最，凡要之首也，课居先也。殿音丁见反。」
十二月，清河王年有罪，废迁房陵。
元康元年春，以杜东原上为初陵，更名杜县为杜陵。徙丞相、将军、列侯、吏二千石、訾百万者杜陵。
三月，诏曰：「乃者凤皇集泰山、陈留，甘露降未央宫。朕未能章先帝休烈，师古曰：「章，明也。休，美也。烈，业也。」协宁百姓，承天顺地，调序四时，获蒙嘉瑞，赐兹祉福，夙夜兢兢，靡有骄色，内省匪解，永惟罔极。师古曰：「省，视也。永，长也。惟，思也。罔，无也。极，中也。帝言内自视察，不敢惰怠，长思正道，恐无其中也。解读曰懈。」书不云乎？『凤皇来仪，庶（不）〔尹〕允谐。』庶（不）〔尹〕允谐。景佑、汲古、殿、局本都作「尹」。师古曰：「虞书益稷之篇曰：『箫韶九成，凤皇来仪，击石拊石，百兽率舞，庶尹允谐。』言奏乐之和，凤皇以其容仪来下，百兽相率舞蹈。是乃众官之长，信皆和辑，故神人交畅。」其赦天下徒，赐勤事吏中二千石以下至六百石爵，自中郎吏至五大夫，师古曰：「赐中郎吏爵得至五大夫。自此以上，每为等级而高赐也。五大夫，第九爵也。一日二千石至五大夫，自此以下而差降。」佐史以上二级，民一级，女子百户牛酒。加赐鳏寡孤独、三老、孝弟力田帛。所振贷勿收。」
夏五月，立皇考庙。益奉明园户为奉明县。师古曰：「奉明园即皇考史皇孙之所葬也，本名广明，後追改也。」
复高皇帝功臣绛侯周勃等百三十六人家子孙，令奉祭祀，师古曰：「复音方目反。次下亦同。」世世勿绝。其毋嗣者，复其次。
秋八月，诏曰：「朕不明六艺，郁于大道，孟康曰：「郁，不通也。」是以阴阳风雨未时。其博举吏民，厥身修正，通文学，明於先王之术，宣究其意者，各二人，师古曰：「究，尽也。」中二千石各一人。」
冬，置建章卫尉。
二年春正月，诏曰：「书云『文王作罚，刑兹无赦』，师古曰：「周书康诰之辞也。言文王作法，罚其有乱常违教者，则刑之无放释也。」今吏修身奉法，未有能称朕意，朕甚愍焉。其赦天下，与士大夫厉精更始。」李斐曰：「今吏已修身奉法矣，但不能称上意耳，故赦之。」师古曰：「言文王作罚，有犯之者，皆刑无赦，今我意有所闵，闵吏修身奉法矣，而未称其任，故特赦之，与更始耳。李说非也。」
二月乙丑，立皇后王氏。师古曰：「王奉光女。」赐丞相以下至郎从官钱帛各有差。
三月，以凤皇甘露降集，赐天下吏爵二级，民一级，女子百户牛酒，鳏寡孤独高年帛。
夏五月，诏曰：「狱者万民之命，所以禁暴止邪，养育群生也。能使生者不怨，死者不恨，则可谓文吏矣。今则不然。用法或持巧心，析律贰端，深浅不平，师古曰：「析，分也。谓分破律条，妄生端绪，以出入人罪。」增辞饰非，以成其罪。奏不如实，上亦亡繇知。师古曰：「上者，天子自谓也。繇读与由同。」此朕之不明，吏之不称，四方黎民将何仰哉！二千石各察官属，勿用此人。吏务平法。或擅兴繇役，饰厨传，称过使客，韦昭曰：「厨谓饮食，传谓传舍。言修饰意气，以称过使而已。」师古曰：「使人及宾客来者，称其意而遣之，令过去也。称音尺孕反。过者，过度之过也。」越职逾法，以取名誉，譬犹践薄冰以待白日，岂不殆哉！师古曰：「殆，危也。」今天下颇被疾疫之灾，朕甚愍之。其令郡国被灾甚者，毋出今年租赋。」
又曰：「闻古天子之名，难知而易讳也。今百姓多上书触讳以犯罪者，朕甚怜之。其更讳询。诸触讳在令前者，赦之。」师古曰：「令谓今诏书。」
冬，京兆尹赵广汉有罪，要斩。
三年春，以神爵数集泰山，赐诸侯王、丞相、将军、列侯、二千石金，郎从官帛，各有差。赐天下吏爵二级，民一级，女子百户牛酒，鳏寡孤独高年帛。
三月，诏曰：「盖闻象有罪，舜封之。应劭曰：「象者，舜弟也，日以杀舜为事。舜为天子，犹封之於有鼻之国。」骨肉之亲粲而不殊。师古曰：「粲，明也。殊，绝也。当明於仁恩不离绝也。」其封故昌邑王贺为海昏侯。」
又曰：「朕微眇时，御史大夫丙吉、中郎将史曾、史玄、长乐卫尉许舜、侍中光禄大夫许延寿皆与朕有旧恩。及故掖庭令张贺辅导朕躬，修文学经术，恩惠卓异，厥功茂焉。诗不云乎？『无德不报。』师古曰：「大雅抑之诗也。言受人之德必有报也。」封贺所子弟子侍中中郎将彭祖为阳都侯，如淳曰：「贺，张安世兄，有一子早死，故以彭祖为子。」师古曰：「所子者，言养弟子以为子。」追赐贺谥曰阳都哀侯。吉、曾、玄、舜、延寿皆为列侯。故人下至郡邸狱复作师古曰：「谓胡组、赵徵卿之辈也。复音扶目反。」尝有阿保之功，臣瓒曰：「阿，倚；保，养也。」皆受官禄田宅财物，各以恩深浅报之。」
夏六月，诏曰：「前年夏，神爵集雍。晋灼曰：「汉注大如`爵，黄喉，白颈，黑背，腹斑文也。」师古曰：「`音晏。」今春，五色鸟以万数飞过属县，师古曰：「三辅诸县也。」翱翔而舞，欲集未下。其令三辅毋得以春夏`巢探卵，弹射飞鸟。师古曰：「`音佗狄反。射音食亦反。」具为令。」立皇子钦为淮阳王。
四年春正月，诏曰：「朕惟耆老之人，发齿堕落，血气衰微，亦亡暴虐之心，今或罹文法，拘执囹圄，不终天命，朕甚怜之。自今以来，诸年八十以上，非诬告杀伤人，佗皆勿坐。」师古曰：「诬告人及杀伤人皆如旧法，其余则不论。」遣大中大夫疆等十二人循行天下，师古曰：「行音下更反。」存问鳏寡，览观风俗，察吏治得失，举茂材异伦之士。二月，河东霍徵史等谋反，诛。
三月，诏曰：「乃者，神爵五采以万数集长乐、未央、北宫、高寝、甘泉泰殿中及上林苑。朕之不逮，寡于德厚，屡获嘉祥，非朕之任。其赐天下吏爵二级，民一级，女子百户牛酒。加赐三老、孝弟力田帛，人二匹，鳏寡孤独各一匹。
秋八月，赐故右扶风尹翁归子黄金百斤，以奉其祭祀。又赐功臣适後师古曰：「适读曰嫡，承嗣者也。或子或孙，不拘後裔，故总言後也。」黄金，人二十斤。丙寅，大司马卫将军安世薨。
比年丰，谷石五钱。师古曰：「比，频也。」神爵元年应劭曰：「前年神爵集于长乐宫，故改年。」春正月，行幸甘泉，郊泰。三月，行幸河东，祠后土。诏曰：「朕承宗庙，战战栗栗，惟万事统，未烛厥理。师古曰：「惟，思也。统，绪也。烛，照也。」乃元康四年嘉谷玄稷降于郡国，服虔曰：「玄稷，黑粟也。」神爵仍集，师古曰：「仍，频也。」金芝九茎产于函德殿铜池中，服虔曰：「金芝，色像金也。」如淳曰：「函亦含也。铜池，承留也。」晋灼曰：「以铜作池也。」师古曰：「函德，殿名也。铜池，承留是也，以铜为之。函读与含同。」九真献奇兽，苏林曰：「白象也。」晋灼曰：「汉注驹形，（鳞）〔麟〕色，（鳞）〔麟〕色，景佑、殿本都作「麟」。王先谦说作「麟」是。牛角，仁而爱人。」师古曰：「非白象也，晋说是矣。」南郡获白虎威凤为宝。服虔曰：「威凤，鸟名也。」晋灼曰：「凤之有威仪者也，与尚书『凤皇来仪』同意。」师古曰：「晋说是。」朕之不明，震于珍物，服虔曰：「震，惊也。」苏林曰：「震，动也。珍物，瑞应也。」师古曰：「苏说是也。获珍物而心感动也。」饬躬斋精，祈为百姓。师古曰：「饬与敕同。为音于伪反。」东济大河，天气清静，神鱼舞河。幸万岁宫，神爵翔集。服虔曰：「万岁宫在东郡平阳县，今有津。」晋灼曰：「黄图汾阴有万岁宫，是时幸河东。」师古曰：「晋说是。」朕之不德，惧不能任。其以五年为神爵元年。赐天下勤事吏爵二级，民一级，女子百户牛酒，鳏寡孤独高年帛。所振贷物勿收。行所过毋出田租。」西羌反，发三辅、中都官徒弛刑，李奇曰：「弛，废也。谓若今徒解钳K赭衣，置任输作也。」师古曰：「中都官，京师诸官府也。汉仪注长安中诸官狱三十六所。弛刑，李说是也。若今徒囚但不枷锁而责保散役之耳。弛音式尔反。」及应募次飞射士、服虔曰：「周时度江，越人在船下负船，将覆之。次飞入水杀之。汉因以材力名官。」如淳曰：「吕氏春秋荆有兹非，得宝剑於干将。度江中流，两蛟绕舟。兹非拔宝剑赴江刺两蛟杀之。荆王闻之，任以执圭。後世以为勇力之官。兹、次音相近。」臣瓒曰：「本秦左弋官也，武帝改曰次飞官，有一令九丞，在上林苑中结D缴以弋凫雁，岁万头，以供祀宗庙。许慎曰『次，便利也』。便利D缴以弋凫雁，故曰次飞。诗曰『抉拾既次』者也。」师古曰：「取古勇力人以名官，熊渠之类是也。亦因取其便利轻疾若飞，故号次飞。弋凫雁事，自使次飞为之，非取飞鸟为名。瓒说失之。次音次。」羽林孤儿，应劭曰：「天有羽林大将军之星。林，喻若林木之盛。羽，羽翼鸷击之意。故以名武官焉。」如淳曰：「百官表取从军死事者之子养羽林，官教以五兵，号曰羽林孤儿，少壮令从军。汉仪注羽林从官七百人。」胡、越骑，三河、颍川、沛郡、淮阳、汝南材官，金城、陇西、天水、安定、北地、上郡骑士、羌骑，诣金城。夏四月，遣後将军赵充国、疆弩将军许延寿击西羌。六月，有星孛于东方。
即拜酒泉太守辛武贤为破羌将军，师古曰：「即，就也。就酒泉而拜之，不徵入。」与两将军并进。师古曰：「两将军，即赵充国、许延寿。」诏曰：「军旅暴露，转输烦劳，其令诸侯王、列侯、蛮夷王侯君长当朝二年者，皆毋朝。」师古曰：「朝来年之正月。」秋，赐故大司农朱邑子黄金百斤，以奉祭祀。後将军充国言屯田之计，语在充国传。
二年春二月，诏曰：「乃者正月乙丑，凤皇甘露降集京师，群鸟从以万数。朕之不德，屡获天福，祗事不怠，其赦天下。
夏五月，羌虏降服，斩其首恶大豪杨玉、酋非首。文颖曰：「羌胡名大帅为酋，如中国言魁。非首，其名也。」如淳曰：「酋音酒　熟。」师古曰：「文说失矣。酋者，自其魁帅之称，而此酋不当其义也。盖首恶者，唱首为恶也。大豪者，魁帅也。杨玉及酋非皆人名，言斩此二人之首级耳。既已言大豪，不当重言酋。且赵充国传又云酋非、杨玉首，此其明验也。酋音才由反。」置金城属国以处降羌。秋，匈奴日逐王先贤掸郑氏曰：「掸音缠束之缠。」晋灼曰：「音田。」师古曰：「郑音是也。」将人众万余来降。使都护西域骑都尉郑吉迎日逐，破车师，皆封列侯。九月，司隶校尉盖宽饶有罪，下有司，自杀。
匈奴单于遣名王奉献，师古曰：「名王者，谓有大名，以别诸小王也。」贺正月，始和亲。师古曰：「贺来岁之正月。」三年春，起乐游苑。师古曰：「三辅黄图云在杜陵西北。又关中记云宣帝立庙於曲池之北，号乐游。案其处则今之所呼乐游庙者是也。其余基尚可识焉。盖本为苑，後因立庙乎？乐音来各反。」三月丙午，丞相相薨。师古曰：「魏相。」秋八月，诏曰：「吏不廉平则治道衰。今小吏皆勤事，而奉禄薄，师古曰：「奉音扶用反。其下亦同。」欲其毋侵渔百姓，难矣。如淳曰：「渔，夺也，谓夺其利便也。」晋灼曰：「许慎云捕鱼之字也。」师古曰：「渔者，若言渔猎也。晋说是也。」其益吏百石以下奉十五。」如淳曰：「律，百石奉月六百。」韦昭曰：「若食一斛，则益五斗。」四年春二月，诏曰：「乃者凤皇甘露降集京师，嘉瑞并见。修兴泰一、五帝、后土之祠，祈为百姓蒙祉福。师古曰：「为音于伪反。」鸾凤万举，蜚览翱翔，集止于旁。师古曰：「万举，犹言举以万数也。蜚，古飞字也。言鸾凤飞翔，览观都邑也。」斋戒之暮，神光显著。荐鬯之夕，神光交错。师古曰：「鬯，香酒，所以祭神。」或降于天，或登于地，或从四方来集于坛。上帝嘉向，海内承福。师古曰：「向读曰飨。」其赦天下，赐民爵一级，女子百户牛酒，鳏寡孤独高年帛。」夏四月，颍川太守黄霸以治行尤异秩中二千石，如淳曰：「太守虽号二千石，有千石、八百石居者。有功德茂异乃得满秩。霸得中二千石，九卿秩也。」晋灼曰：「此直谓二千石增秩为中二千石耳，不谓满不满也。」师古曰：「如说非也。霸旧已二千石矣，今增为中二千石，以宠异之。此与地节三年增胶东相王成秩其事同耳。汉制，秩二千石者一岁得一千四百四十石，实不满二千石也，其云中二千石者，一岁得二千一百六十石。举成数言之，故曰中二千石。中者，满也。」赐爵关内侯，黄金百斤。及颍川吏民有行义者爵，人二级，力田一级，贞妇顺女帛。令内郡国举贤良可亲民者各一人。
五月，匈奴单于遣弟呼留若王胜之来朝。师古曰：「呼留若者，王之号也，胜之其人名。」冬十月，凤皇十一集杜陵。
十一月，河南太守严延年有罪，弃市。
十二月，凤皇集上林。
五凤元年应劭曰：「先者凤皇五至，因以改元云。」春正月，行幸甘泉，郊泰。皇太子冠。皇太后赐丞相、将军、列侯、中二千石帛，人百匹，大夫人八十匹，〔夫人六十匹〕。大夫人八十匹，〔夫人六十匹〕。景佑、殿本有此五字。又赐列侯嗣子爵五大夫，男子为父後者爵一级。
夏，赦徒作杜陵者。
冬十二月乙酉朔，日有蚀之。
左冯翊韩延寿有罪，弃市。
二年春三月，行幸雍，祠五。
夏四月己丑，大司马车骑将军增薨。师古曰：「韩增。」秋八月，诏曰：「夫婚姻之礼，人伦之大者也；酒食之会，所以行礼乐也。今郡国二千石或擅为苛禁，禁民嫁娶不得具酒食相贺召。由是废乡党之礼，令民亡所乐，非所以导民也。诗不云乎？『民之失德，乾f以愆。』师古曰：「小雅伐木之诗也。f，食也。愆，过也。言人无恩德，不相饮食，则阙乾f之事，为过恶也。乾音干。f音侯。」勿行苛政。」冬十一月，匈奴呼速累单于帅众来降，师古曰：「速，古速字。累音力追（切）〔反〕。」封为列侯。十二月，平通侯（阳）〔杨〕恽平通侯（阳）〔杨〕恽景佑本作「扬」。殿、局本都作「杨」。王先谦说作「杨」是。师古曰：「恽音於吻反。」坐前为光禄勋有罪，免为庶人。不悔过，怨望，大逆不道，要斩。三年春正月癸卯，丞相吉薨。师古曰：「丙吉也。」三月，行幸河东，祠后土。诏曰：「往者匈奴数为边寇，百姓被其害。朕承至尊，未能绥定匈奴。虚闾权渠单于请求和亲，病死。右贤王屠耆堂代立。骨肉大臣立虚闾权渠单于子为呼韩邪单于，击杀屠耆堂。诸王并自立，分为五单于，更相攻击，师古曰：「更音工衡反。」死者以万数，畜产大耗什八九，师古曰：「耗，损也。言十损其八九也。耗音呼到反。」人民饥饿，相燔烧以求食，师古曰：「燔，焚也，音扶元反。」因大乖乱。单于阏氏服虔曰：「阏氏音焉支。」子孙昆弟及呼速累单于、名王、右伊秩訾、且渠、当户以下师古曰：「伊秩訾、且渠、当户，皆匈奴官号也。訾音子移反。且音子余反。」将众五万余人来降归义。单于称臣，使弟奉珍朝贺正月，北边晏然，靡有兵革之事。朕饬躬齐戒，师古曰：「饬与敕同。」郊上帝，祠后土，神光并见，或兴于谷，烛耀齐宫，十有余刻。师古曰：「烛亦照也。刻者，以漏言时也。」甘露降，神爵集。已诏有司告祠上帝、宗庙。三月辛丑，鸾凤又集长乐宫东阙中树上，张晏曰：「门外阙内（行）〔衡〕马之里树也。」（行）〔衡〕马之里树也。景佑、殿本都作「衡」。飞下止地，文章五色，留十余刻，吏民并观。朕之不敏，惧不能任，娄蒙嘉瑞，获兹祉福。师古曰：「娄，古屡字。」书不云乎？『虽休勿休，祗事不怠。』师古曰：「周书吕刑之辞。言虽见（裒）〔褒〕美，勿自以为有德美，当敬於事，无怠（堕）〔惰〕也。」言虽见（裒）〔褒〕美，无怠（堕）〔惰〕也。殿本作「褒」作「惰」。王先谦说作「褒」「惰」是。公卿大夫其勖焉。师古曰：「勖，勉也。」减天下口钱。赦殊死以下。赐民爵一级，女子百户牛酒。大T五日。加赐鳏寡孤独高年帛。」置西河、北地属国以处匈奴降者。
四年春正月，广陵王胥有罪，自杀。
匈奴单于称臣，遣弟谷蠡王入侍。服虔曰：「谷音鹿。」韦昭曰：「蠡音如丽反。」师古曰：「谷，服音是也。蠡音落奚反。」以边塞亡寇，减戍卒什二。大司农中丞耿寿昌奏设常平仓，以给北边，应劭曰：「寿昌奏令边郡谷贱时增贾而籴，谷贵时减贾而粜，名曰常平仓。见食货志。」省转漕。赐爵关内侯。夏四月辛丑晦，日有蚀之。诏曰：「皇天见异，以戒朕躬，是朕之不逮，吏之不称也。师古曰：「称，副也。」以前使使者问民所疾苦，复遣丞相、御史掾二十四人循行天下，师古曰：「行音下更反。」举冤狱，察擅为苛禁深刻不改者。」甘露元年春正月，行幸甘泉，郊泰。
匈奴呼韩邪单于遣子右贤王铢娄渠堂入侍。师古曰：「铢音殊。娄音力于反。」二月丁巳，大司马车骑将军延寿薨。文颖曰：「许延寿。」夏四月，黄龙见新丰。
丙申，太上皇庙火。甲辰，孝文庙火。上素服五日。
冬，匈奴单于遣弟左贤王来朝贺。
二年春正月，立皇子嚣为定陶王。师古曰：「嚣音敖。」诏曰：「乃者凤皇甘露降集，黄龙登兴，醴泉滂流，枯槁荣茂，师古曰：「槁音口老反。」神光并见，咸受祯祥。师古曰：「祯，正也。祥，福也。祯音贞。」其赦天下。减民算三十。师古曰：「一算减钱三十也。」赐诸侯王、丞相、将军、列侯、中二千石金钱各有差。赐民爵一级，女子百户牛酒，鳏寡孤独高年帛。」夏四月，遣护军都尉禄将兵击珠崖。
秋九月，立皇子宇为东平王。
冬十二月，行幸i阳宫应劭曰：「宫在，秦文王所起。」伏俨曰：「在扶风。」李斐曰：「i音倍。」师古曰：「应说、李音是也。」属玉观。服虔曰：「以玉饰，因名焉，在扶风。」李奇曰：「属玉音N|。其上有此鸟，因以为名。」晋灼曰：「属玉，水鸟，似，以名观也。」师古曰：「晋说是也。属音之欲反。」匈奴呼韩邪单于款五原塞，师古曰：「款，叩也。」愿奉国珍朝三年正月。师古曰：「欲於甘露三年正月行朝礼。」诏有司议。咸曰：「圣王之制，施德行礼，先京师而後诸夏，先诸夏而後夷狄。诗云：『率礼不越，遂视既发。相土烈烈，海外有截。』文颖曰：「遂，遍也。发，行也。言契能使其民率礼不越法度，遍承视其教令奉顺而行也。相土，契孙也。烈烈，威也。截，整齐也。威武之盛烈烈然，四海之外率服整齐也。」师古曰：「此商颂长发之诗。」陛下圣德，充塞天地，光被四表。师古曰：「四表，四方之外也。」匈奴单于乡风慕义，师古曰：「乡读曰向。」举国同心，奉珍朝贺，自古未之有也。单于非正朔所加，王者所客也，礼仪宜如诸侯王，称臣昧死再拜，位次诸侯王下。」诏曰：「盖闻五帝三王，礼所不施，不及以政。师古曰：「言荒外之人非礼所设者，政刑亦不及。」今匈奴单于称北藩臣，朝正月，朕之不逮，德不能弘覆。其以客礼待之，位在诸侯王上。」三年春正月，行幸甘泉，郊泰。
匈奴呼韩邪单于稽侯G来朝，应劭曰：「G音若讪。」李奇曰：「G音山。」师古曰：「稽音古奚反。G音删，又音先安反。」赞谒称藩臣而不名。赐以玺绶、冠带、衣裳、安车、驷马、黄金、锦绣、缯絮。使有司道单于师古曰：「道读曰导。导，引也。」先行就邸长安，宿长平。上自甘泉宿池阳宫。上登长平阪，如淳曰：「阪名也，在池阳南。上原之阪有长平观，去长安五十里。」师古曰：「泾水之南原，即今所谓眭城阪也。」诏单于毋谒。师古曰：「不拜见也。」其左右当户之群皆列观，孟康曰：「左右当户，匈奴官名。」蛮夷君长王侯迎者数万人，夹道陈。上登渭桥，咸称万岁。单于就邸。置酒建章宫，飨赐单于，观以珍宝。师古曰：「观，示也。」二月，单于罢归。（之）〔遣〕长乐卫尉高昌侯忠、（之）〔遣〕长乐　尉高昌侯忠、景佑、殿本都作「遣」。钱大昭说当作「遣」。晋灼曰：「功臣表董忠。」车骑都尉昌、晋灼曰：「韩昌。」骑都尉虎文颖曰：「不（异）〔知〕姓。」不（异）〔知〕姓。景佑、殿、局本都作「知」。王先谦说作「知」是。晋灼曰：「百官表唯记三辅、郡以上。若此皆不见姓，无从知之。」将万六千骑送单于。单于居幕南，保光禄城。孟康曰：「前光禄徐自为所筑城。」诏北边振谷食。郅支单于远遁，师古曰：「郅音质。」匈奴遂定。诏曰：「乃者凤皇集新蔡，群鸟四面行列，皆乡凤皇立，以万数。师古曰：「行音胡郎反。乡读曰向。」其赐汝南太守帛百匹，新蔡长吏、三老、孝弟力田、鳏寡孤独各有差。赐民爵二级。毋出今年租。」三月己丑，丞相霸薨。文颖曰：「黄霸。」诏诸儒讲五经同异，太子太傅萧望之等平奏其议，上亲称制临决焉。乃立梁丘易、大小夏侯尚书、谷梁春秋博士。
冬，乌孙公主来归。应劭曰：「楚王女解忧。」四年夏，广川王海阳有罪，废迁房陵。
冬十月丁卯，未央宫宣室阁火。
黄龙元年应劭曰：「先是黄龙见新丰，因以冠元焉。」师古曰：「汉注云此年二月黄龙见广汉郡，故改年。然则应说非也。见新丰者於此五载矣。」春正月，行幸甘泉，郊泰。匈奴呼韩邪单于来朝，礼赐如初。二月，单于归国。
诏曰：「盖闻上古之治，君臣同心，举措曲直，各得其所。师古曰：「措，置也，音千故反。」是以上下和洽，海内康平，其德弗可及已。师古曰：「已，语终辞。」朕既不明，数申诏公卿大夫务行宽大，师古曰：「申，束也，谓约束之。」顺民所疾苦，师古曰：「知所疾苦，则顺其意也。」将欲配三王之隆，明先帝之德也。今吏或以不禁奸邪为宽大，纵释有罪为不苛，或以酷恶为贤，皆失其中。师古曰：「中音竹仲反。」奉诏宣化如此，岂不缪哉！方今天下少事，繇役省减，兵革不动，而民多贫，盗贼不止，其咎安在？上计簿，具文而已，师古曰：「虽有其文，而实不副也。簿音步户反。其下亦同。」务为欺谩，以避其课。师古曰：「谩，诳言也，音慢，又音莫连反。」三公不以为意，朕将何任？师古曰：「言无所委任。」诸请诏省卒徒自给者皆止。应劭曰：「时有请云，诏使出者省卒徒，以其直自给，不复取禀假。虽有进入於官，非旧章也，故绝之。」张晏曰：「先是武帝以用度不足，宜有以益官者。或奉使，求不受奉禄，自省其徒众，以取其禀者或自给。於是奸吏缘以为利，所得多於本禄，故绝之。」如淳曰：「是时有所省卒徒，而群臣有请之以自给官府者。先时听与之，今更悔之，不复听也。」师古曰：「应、张二说是也。」御史察计簿，疑非实者，按之，使真伪毋相乱。」三月，有星孛于王良、阁道，入紫宫。苏林曰：「皆星名。」夏四月，诏曰：「举廉吏，诚欲得其真也。吏六百石位大夫，有罪先请，秩禄上通，足以效其贤材，自今以来毋得举。」韦昭曰：「吏六百石者不得复举为廉吏也。」冬十二月甲戌，帝崩于未央宫。臣瓒曰：「帝年十八即位，即位二十五年，寿四十（八）〔三〕。」寿四十（八）〔三〕。景佑、殿本都作「三」，通监同。王鸣盛说「八」字误。癸巳，尊皇太后曰太皇太后。师古曰：「於此已书尊太皇太后，而元纪之首又重书之。然尊太皇太后及皇太后宜同一时，则元纪为是，而此纪误重之。」赞曰：孝宣之治，信赏必罚，师古曰：「有功必赏，有罪必罚。」综核名实，政事文学法理之士咸精其能，至于技巧工匠器械，自元、成间鲜能及之，师古曰：「械者，器之总名也。一曰有盛为械，无盛为器。鲜，少也，言少有能及之者。鲜音先践反。」亦足以知吏称其职，民安其业也。遭值匈奴乖乱，推亡固存，李奇曰：「推亡者，若纣为无道，天下苦之，有灭亡之形，周武遂推而弊之。固存者，譬如邻国以道　民，上下一心，势必能存，因就而坚固之。今匈奴内自奋争有事，故宣帝能朝呼韩邪而固存之，走郅支单于使远遁，是谓推亡也。」师古曰：「尚书仲虺之诰曰『推亡固存，邦乃其昌』。言有亡道者则推而灭之，有存道者则辅而固之。王者如此，国乃昌盛，故此赞引之。」信威北夷，师古曰：「信读为申，古通用字。一说恩信及威并著北夷。」单于慕义，稽首称藩。功光祖宗，业垂後嗣，可谓中兴，侔德殷宗、周宣矣。师古曰：「侔等殷之高宗及周宣王也。」
汉书卷九元帝纪第九
孝元皇帝，荀悦曰：「讳]之字曰盛。」应劭曰：「谥法『行义悦民曰元』。」师古曰：「]音式亦反。」宣帝太子也。母曰共哀许皇后，张晏曰：「礼，妇人从夫谥。闵其见杀，故兼二谥。」师古曰：「共读曰恭。」宣帝微时生民间。年二岁，宣帝即位。八岁，立为太子。师古曰：「宣帝即位之明年改元曰本始。本始凡四年而改元曰地节。地节三年立皇太子。若初即位年二岁，则立为太子时年九岁矣。又宣帝以元平元年七月即位，而外戚传云许后生元帝数月，宣帝立为帝。是则即位时太子未必二岁也。参校前後众文，此纪进退为错。」壮大，柔仁好儒。见宣帝所用多文法吏，以刑名绳下，晋灼曰：「刑，刑家；名，名家也。太史公曰：『法家严而少恩，名家俭而善失真。』」师古曰：「晋说非也。刘向别录云申子学号刑名。刑名者，以名责实，尊君卑臣，崇上抑下。宣帝好观其君臣篇。绳谓弹治之耳。」大臣杨恽、（盍）〔盖〕宽饶等坐刺讥辞语为罪而诛，（盍）〔盖〕宽饶等钱大昭说明南监、闽本作「盖」。按殿本作「盖」，本传同。师古曰：「恽音於吻反。」尝侍燕从容言：师古曰：「从音千容反。」「陛下持刑太深，宜用儒生。」宣帝作色曰：师古曰：「作，动也。意怒故动色。」「汉家自有制度，本以霸王道杂之，奈何纯（住）〔任〕德教，奈何纯（住）〔任〕德教，景佑、殿、局本都作「任」。钱大昭说当作「任」。用周政乎！师古曰：「姬周之政。」且俗儒不达时宜，好是古非今，使人眩於名实，师古曰：「眩，乱视也，音胡眄反。」不知所守，何足委任！」乃叹曰：「乱我家者，太子也！」繇是疏太子而爱淮阳王，师古曰：「繇读与由同。」曰：「淮阳王明察好法，宜为吾子。」而王母张妤尤幸。上有意欲用淮阳王代太子，然以少依许氏，俱从微起，故终不背焉。黄龙元年十二月，宣帝崩。癸巳，太子即皇帝位，谒高庙。尊皇太后曰太皇太后，苏林曰：「上官后。」皇后曰皇太后。文颖曰：「　成王皇后，母养元帝者也。」初元元年春正月辛丑，孝宣皇帝葬杜陵。臣瓒曰：「自崩至葬凡二十八日。杜陵在长安南五十里也。」赐诸侯王、公主、列侯黄金，吏二千石以下钱帛，各有差。大赦天下。三月，封皇太后兄侍中中郎将王舜为安平侯。丙午，立皇后王氏。以三辅、太常、郡国公田及苑可省者振业贫民，师古曰：「振起之，令有作业。」赀不满千钱者赋贷种、食。师古曰：「赋，给与之也。贷，假也。贷音土戴反。种音之勇反。」封外祖父平恩戴侯同产弟子中常侍许嘉为平恩侯，奉戴侯後。文颖曰：「戴侯，许广汉。」夏四月，诏曰：「朕承先帝之圣绪，获奉宗庙，战战兢兢。间者地数动而未静，惧於天地之戒，不知所繇。师古曰：「繇与由同。」方田作时，朕忧蒸庶之失业，师古曰：「蒸，众也。」临遣光禄大夫褒等十二人应劭曰：「自临面约敕乃遣之。」循行天下，师古曰：「行音下更反。」存问耆老鳏寡孤独困乏失职之民，师古曰：「失职，失其常业。」延登贤俊，招显侧陋，因览风俗之化。相守二千石诚能正躬劳力，师古曰：「相者，诸侯王相也。守，郡守也。」宣明教化，以亲万姓，则六合之内和亲，庶几无忧矣。书不云乎？『股肱良哉，庶事康哉！』师古曰：「虞书益稷之辞也。言君能任贤，股肱之臣皆得良善，则众事安宁。」布告天下，使明知朕意。」又曰：「关东今年谷不登，民多困乏。其令郡国被灾害甚者毋出租赋。江海陂湖园池属少府者以假贫民，师古曰：「湖，深水。」勿租赋。赐宗室有属籍者马一匹至二驷，师古曰：「二驷，八匹。」三老、孝者帛五匹，弟者、力田三匹，鳏寡孤独二匹，吏民五十户牛酒。」师古曰：「以五十户为率，共赐之。」六月，以民疾疫，令大官损膳，减乐府员，省苑马，以振困乏。
秋八月，上郡属国降胡万余人亡入匈奴。
九月，关东郡国十一大水，饥，或人相食，转旁郡钱谷以相救。诏曰：「间者阴阳不调，黎民饥寒，无以保治，师古曰：「保，安也。」惟德浅薄，不足以充入旧贯之居。应劭曰：「言己德浅薄，不足以充旧贯。旧贯者，常居也。」师古曰：「论语称闵子骞云『仍旧贯』。帝自谦，言不足充入先帝之宫室，故引以为言也。」其令诸宫馆希御幸者勿缮治，师古曰：「缮，补也。」太仆减谷食马，水衡省肉食兽。」师古曰：「减谓损其数。省者，全去之。」二年春正月，行幸甘泉，郊泰。赐云阳民爵一级，女子百户牛酒。
立弟竟为清河王。
三月，立广陵厉王太子霸为王。
诏罢黄门乘舆狗马，师古曰：「黄门，近署也，故亲幸之物属焉。」水衡禁囿、宜春下苑、孟康曰：「宫名也，在杜县东。」晋灼曰：「史记云葬二世杜南宜春苑中。」师古曰：「宜春下苑即今京城东南隅曲江池是。」少府次飞外池、如淳曰：「汉仪注次飞具D缴以射凫雁，给祭祀，是故有池也。」严h池田苏林曰：「严饰池上之屋及其地也。」晋灼曰：「严h，射苑也。许慎曰：『严，弋射者所蔽也。』池田，苑中田也。」师古曰：「晋说是。」假与贫民。诏曰：「盖闻贤圣在位，阴阳和，风雨时，日月光，星辰静，黎庶康宁，考终厥命。师古曰：「考，老也。言得寿考，终其天命。」今朕恭承天地，托于公侯之上，明不能烛，德不能绥，灾异并臻，连年不息。乃二月戊午，地震于陇西郡，毁落太上皇庙殿壁木饰，坏败o道县城郭官寺及民室屋，压杀人众。师古曰：「o道属天水。凡府庭所在皆谓之寺。o音完。压音乌狎反。」山崩地裂，水泉涌出。天惟降灾，震惊朕师。师古曰：「师，众也。」治有大亏，咎至於斯。夙夜兢兢，不通大变，深惟郁悼，未知其序。师古曰：「郁，不通之意也。序，次也。」间者岁数不登，元元困乏，不胜饥寒，以陷刑辟，朕甚闵之。郡国被地动灾甚者无出租赋。赦天下。有可蠲除减省以便万姓者，条奏，毋有所讳。丞相、御史、中二千石举茂材异等直言极谏之士，朕将亲览焉。」夏四月丁巳，立皇太子。赐御史大夫爵关内侯，中二千石右庶长，师古曰：「第十一爵。」天下当为父後者爵一级，列侯钱各二十万，五大夫十万。师古曰：「五大夫，第九爵。」六月，关东饥，齐地人相食。秋七月，诏曰：「岁比灾害，民有菜色，师古曰：「五谷不收，人但食菜，故其颜色变恶。」惨怛於心。师古曰：「惨，痛也。怛，悼也。」已诏吏虚仓廪，开府库振救，赐寒者衣。今秋禾麦颇伤。一年中地再动。北海水溢，流杀人民。阴阳不和，其咎安在？公卿将何以忧之？其悉意陈朕过，靡有所讳。」师古曰：「悉意，尽意也。靡，无也。」冬，诏曰：「国之将兴，尊师而重傅。故前将军望之傅朕八年，道以经书，厥功茂焉。师古曰：「茂，美也。道读曰导。」其赐爵关内侯，食邑八百户，朝朔望。」十二月，中书令弘恭、石显等谮望之，令自杀。
三年春，令诸侯相位在郡守下。师古曰：「此诸侯谓诸侯王也。」珠　郡山南县反，博谋群臣。待诏贾捐之以为宜弃珠　，救民饥馑。师古曰：「谷不熟为饥，蔬不熟为馑。蔬，菜也。」乃罢珠　。夏四月乙未晦，茂陵白鹤馆灾。诏曰：「乃者火灾降於孝武园馆，朕战栗恐惧。不烛变异，咎在朕躬。师古曰：「烛，照也。」群司又未肯极言朕过，以至於斯，将何以寤焉！百姓仍遭凶厄，无以相振，师古曰：「仍，频也。」加以烦扰苛吏，拘牵乎微文，不得永终性命，师古曰：「永，长也。」朕甚闵焉。其赦天下。」夏，旱。立长沙炀王弟宗为王。（师古）〔郑氏〕曰：（师古）〔郑氏〕曰：景佑、殿本都作「郑氏」。「炀音供养之养也。」封故海昏侯贺子代宗为侯。六月，诏曰：「盖闻安民之道，本繇阴阳。师古曰：「繇与由同。」间者阴阳错谬，风雨不时。朕之不德，庶几群公有敢言朕之过者，今则不然。偷合苟从，未肯极言，师古曰：「偷与偷同。」朕甚闵焉。永惟A庶之饥寒，远离父母妻子，劳於非业之作，卫於不居之宫，师古曰：「不急之事，（古）〔故〕云非业也。」（古）〔故〕云非业也。景佑、殿本都作「故」，通监注引同。恐非所以佐阴阳之道也。其罢甘泉、建章宫卫，令就农。百官各省费。师古曰：「费用之物务减省。」条奏毋有所讳。有司勉之，毋犯四时之禁。丞相御史举天下明阴阳灾异者各三人。」於是言事者众，或进擢召见，人人自以得上意。师古曰：「人人各自以当天子之意。」四年春正月，行幸甘泉，郊泰。三月，行幸河东，祠后土。赦汾阴徒。赐民爵一级，女子百户牛酒，鳏寡高年帛。行所过无出租赋。
五年春正月，以周子南君为周承休侯，文颖曰：「姓姬，名延年。其祖父姬嘉，本周後，武帝元鼎四年封为周子南君，令奉周（祠）〔祀〕。」令奉周（祠）〔祀〕。王先谦说殿本作「祀」是。按通监注亦作「祀」。师古曰：「承休国在颍川。」位次诸侯王。三月，行幸雍，祠五。
夏四月，有星孛于参。诏曰：「朕之不逮，序位不明，师古曰：「逮，及也。言官人之位失其次序。」众僚久龋应劭曰：「纫艨酢！故古曰：「龋古旷字。旷，空也。不得其人，则职事空废。」未得其人。元元失望，上感皇天，阴阳为变，咎流万民，朕甚惧之。乃者关东连遭灾害，饥寒疾疫，夭不终命。诗不云乎？『凡民有丧，匍匐救之。』师古曰：「邶国谷风之诗也。言见人有丧祸之事，则当尽力以救之。匍音步扶反。匐音步得反。」其令太官毋日杀，师古曰：「不得日日宰杀。」所具各减半。师古曰：「食具也。」乘舆秣马，无乏正事而已。师古曰：「秣，养也，以粟秣食之也。正事谓驾供郊祀搜狩之事，非游田者也。秣音末。」罢角抵、上林宫馆希御幸者、齐三服官、李斐曰：「齐国旧有三服之官。春献冠帻u为首服，纨素为冬服，轻绡为夏服，凡三。」如淳曰：「地理志曰齐冠带天下。胡公曰服官主作文绣，以给衮龙之服。地理志襄邑亦有服官。」师古曰：「齐三服官，李说是也。u与{同，音山尔反，即今之方目　也。纨素，今之绢也。轻绡，今之轻　也。襄邑自出文绣，非齐三服也。」北假田官、李斐曰：「主假赁见官田与民，收其假税也。故置田农之官。」晋灼曰：「匈奴传秦始皇渡河据阳山北假中，王莽传五原北假膏壤殖谷。北假，地名。」师古曰：「晋说是也。」盐铁官、常平仓。博士弟子毋置员，以广学者。赐宗室子有属籍者马一匹至二驷，三老、孝者帛，人五匹，弟者、力田三匹，鳏寡孤独二匹，吏民五十户牛酒。」省刑罚七十余事。除光禄大夫以下至郎中保父母同产之令。应劭曰：「旧时相保，一人有过，皆当坐之。」师古曰：「特为郎中以上除此令者，所以优之也。同产，谓兄弟也。」令从官给事宫司马中者，得为大父母父母兄弟通籍。应劭曰：「从官，谓宦者及虎贲、羽林、太医、太官是也。司马中者，宫内门也。司马主武，兵禁之意也。籍者，为二尺竹牒，记其年纪名字物色，县之宫门，案省相应，乃得入也。」师古曰：「应说非也。从官，亲近天子常侍从者皆是也。故此下云科第郎、从官。司马门者，宫之外门也。卫尉有八屯，卫候司马主卫士徼巡宿卫。每面各二司马，故谓宫之外门为司马门。」冬十二月丁未，御史大夫贡禹卒。
卫司马谷吉使匈奴，不还。师古曰：「即卫尉八屯之卫司马。」永光元年春正月，行幸甘泉，郊泰。赦云阳徒。赐民爵一级，女子百户牛酒，高年帛。行所过毋出租赋。
二月，诏丞相、御史举质朴敦厚逊让有行者，光禄岁以此科第郎、从官。师古曰：「始令丞相、御史举此四科人以擢用之。而见在郎及从官，又令光禄每岁依此科考校，定其第高下，用知其人贤否也。」三月，诏曰：「五帝三王任贤使能，以登至平，而今不治者，岂斯民异哉？师古曰：「言今所治人，即五帝三王之众庶。」咎在朕之不明，亡以知贤也。是故壬人在位，服虔曰：「壬人，佞人也。」而吉士雍蔽。师古曰：「吉，善也。大雅卷阿之诗曰『蔼蔼王多吉士』。雍读曰〔壅〕。」雍读曰〔壅〕。景佑、殿本都有「壅」字，此脱。重以周秦之弊，民渐薄俗，师古曰：「为薄俗所渐染也。重音直用反。」去礼义，触刑法，岂不哀哉！繇此观之，元元何辜？师古曰：「繇读与由同。」其赦天下，令厉精自新，各务农亩。无田者皆假之，货种、食如贫民。师古曰：「此皆谓遇赦新免罪者也，故云如贫人。」赐吏六百石以上爵五大夫，勤事吏二级，为父後者民一级，女子百户牛酒，鳏寡孤独高年帛。」是月雨雪，师古曰：「雨音于具反。」陨霜伤麦稼，秋罢。如淳曰：「当言罢某官某事，烂脱失之。」晋灼曰：「或无稼字，或稼字在秋下。稼或作（臧）〔桑〕，稼或作（臧）〔桑〕，钱大昭说明南监、闽本作「桑」。王先谦说殿本作「桑」是。或作霖。五行志永光元年三月陨霜杀桑，九月二日陨霜杀稼，天下大饥。言伤麦稼，秋罢，是也。」师古曰：「晋说得之。秋者，谓秋时所收谷稼也。今俗犹谓麦豆之属为杂稼。云秋罢者，言至秋时无所收也。」二年春二月，诏曰：「盖闻唐虞象刑而民不犯，师古曰：「象刑，解在武纪。」殷周法行而奸轨服。师古曰：「轨与宄同。乱在外曰奸，在内曰轨。」今朕获承高祖之洪业，托位公侯之上，夙夜战栗，永惟百姓之急，未尝有忘焉。然而阴阳未调，三光昧。师古曰：「与暗同，又音乌感反。」元元大困，流散道路，盗贼并兴。有司又长残贼，失牧民之术。是皆朕之不明，政有所亏。咎至於此，朕甚自耻。为民父母，若是之薄，谓百姓何！师古曰：「言何以抚临百姓。」其大赦天下，赐民爵一级，女子百户牛酒，鳏寡孤独高年、三老、孝弟力田帛。」又赐诸侯王、公主、列侯黄金，中二千石以下至中都官长吏各有差，吏六百石以上爵五大夫，勤事吏各二级。三月壬戌朔，日有蚀之。诏曰：「朕战战栗栗，夙夜思过失，不敢荒宁。师古曰：「荒，废也。不敢废事而自宁。」惟阴阳不调，未烛其咎。娄敕公卿，日望有效。师古曰：「娄，古屡字。其後亦同。」至今有司执政，未得其中，师古曰：「中音竹仲反。」施与禁切，未合民心。师古曰：「施惠褊薄，禁令烦苛。」暴猛之俗弥长，和睦之道日衰，百姓愁苦，靡所错躬。师古曰：「错，置也，音千故反。」是以氛邪岁增，侵犯太阳，师古曰：「氛，恶气也。邪者，言非正气也。太阳，日也。」正气湛掩，日久夺光。师古曰：「湛读与沈同。湛掩者，见掩而湛没。」乃壬戌，日有蚀之。天见大异，以戒朕躬，师古曰：「见，显示。」朕甚悼焉。其令内郡国举茂材异等贤良直言之士各一人。」夏六月，诏曰：「间者连年不收，四方咸困。元元之民，劳於耕耘，又亡成功，困於饥馑，亡以相救。朕为民父母，德不能覆，而有其刑，甚自伤焉。其赦天下。
秋七月，西羌反，遣右将军冯奉世击之。八月，以太常任千秋为奋威将军，别将五校并进。师古曰：「别领五校之兵，而与右将军并进。」三年春，西羌平，军罢。
三月，立皇子康为济阳王。
夏四月癸未，大司马车骑将军接薨。师古曰：「王接。」冬十一月，诏曰：「乃者己丑地动，中冬雨水，大雾，师古曰：「中读曰仲。雨音于具反。」盗贼并起。吏何不以时禁？各悉意对。」师古曰：「时禁，谓月令所当禁断者也。悉，尽也。」冬，复盐铁官、博士弟子员。师古曰：「复音扶目反。」以用度不足，民多复除，师古曰：「复音方目反。」无以给中外繇役。四年春二月，诏曰：「朕承至尊之重，不能烛理百姓，娄遭凶咎。加以边竟不安，师旅在外，师古曰：「娄读曰屡。竟读曰境。」赋敛转输，元元骚动，穷困亡聊，犯法抵罪。夫上失其道而绳下以深刑，朕甚痛之。其赦天下，所贷贫民勿收责。」三月，行幸雍，祠五。
夏六月甲戌，孝宣园东阙灾。
戊寅晦，日有蚀之。诏曰：「盖闻明王在上，忠贤布职，则群生和乐，方外蒙泽。今朕于王道，师古曰：「读与暗同。」夙夜忧劳，不通其理，靡瞻不眩，靡听不惑，师古曰：「靡，无也。眩，视乱也，音胡眄反。」是以政令多还，民心未得，李奇曰：「还，反也。易曰『涣汗其大号』，言王者发号施令如汗出，不可复反。」邪说空进，事亡成功。此天下所著闻也。公卿大夫好恶不同，师古曰：「爱憎各异也。」或缘奸作邪，侵削细民，元元安所归命哉！乃六月晦，日有蚀之。诗不云？『今此下民，亦孔之哀！』师古曰：「小雅十月之交之诗也。孔，甚也。言灾异既多，百姓甚可哀愍。」自今以来，公卿大夫其勉思天戒，慎身修永，以辅朕之不逮。师古曰：「虞书咎繇谟云『慎厥身修思永』，言当慎修其身，思为长久之道。故此诏云慎身修永也。今流俗书本永上有职字者，後人不晓，妄加之耳。」直言尽意，无有所讳。」九月戊子，罢卫思后园服虔曰：「戾太子母也。」及戾园。冬十月乙丑，罢祖宗庙在郡国者。诸陵分属三辅。师古曰：「先是诸陵总属太常，今各依其地界属三辅。」以渭城寿陵亭部原上为初陵。服虔曰：「元帝初置陵，未有名也，故曰初。」诏曰：「安土重迁，黎民之性；师古曰：「重，难也。」骨肉相附，人情所愿也。顷者有司缘臣子之义，奏徙郡国民以奉园陵，令百姓远弃先祖坟墓，破业失产，亲戚别离，人怀思慕之心，家有不安之意。是以东垂被虚耗之害，关中有无聊之民，师古曰：「耗，损也，音呼到反。」非久长之策也。诗不云？『民亦劳止，迄可小康，惠此中国，以绥四方。』师古曰：「大雅民劳之诗也。止，语助也。迄，至也。康，安也。言人劳已久，至此可以小安逸之。施惠京师，以及四远也。」今所为初陵者，勿置县邑，使天下咸安土乐业，亡有动摇之心。布告天下，令明知之。」又罢先后父母奉邑。应劭曰：「先后为其父母置邑守冢，以奉祭祀，既已久远，又非典制，故罢之。」师古曰：「奉邑，奉音扶用反。」五年春正月，行幸甘泉，郊泰。三月，上幸河东，祠后土。
秋，颍川水出，流杀人民。吏、从官县被害者与告。晋灼曰：「从官，犹从役从军也。」臣瓒曰：「告，休假也。」师古曰：「晋说非也。从官，即上侍从之官也。言凡为吏为从官，其本县有被害者，皆与休告。」士卒遣归。冬，上幸长杨射熊馆，师古曰：「射音食亦反。」布车骑，大猎。十二月乙酉，毁太上皇、孝惠皇帝寝庙园。
建昭元年春三月，上幸雍，祠五。
秋八月，有白蛾群飞蔽日，从东都门至枳道。如淳曰：「三辅黄图长安城东面北头门号曰宣平城门，其外郭曰东都门也。」师古曰：「蛾，若今之蚕蛾类也。音五何反。枳音只。枳道解在高纪。」冬，河间王元有罪，废迁房陵。罢孝文太后、孝昭太后寝园。
二年春正月，行幸甘泉，郊泰。三月，行幸河东，祠后土。益三河〔大〕郡太守秩。益三河〔大〕郡太守秩。景佑本有「大」字。户十二万为大郡。
夏四月，赦天下。
六月，立皇子（兴）〔舆〕为信都王。立皇子（兴）〔舆〕为信都王。景佑本作「舆」。宋祁说作「舆」是。闰月丁酉，太皇太后上官氏崩。
冬十一月，齐楚地震，大雨雪，师古曰：「雨音于具反。」树折屋坏。淮阳王舅张博、魏郡太守京房坐窥道诸侯王以邪意，漏泄省中语，师古曰：「道读曰导。」博要斩，房弃市。三年夏，令三辅都尉、大郡都尉秩皆二千石。
六月甲辰，丞相玄成薨。师古曰：「韦玄成。」秋，使护西域骑都尉甘延寿、副校尉陈汤师古曰：「言延寿及汤本充西域之使，故先言使而後序其官职及姓名。」挢发戊己校尉屯田吏士及西域胡兵攻郅支单于。师古曰：「挢与矫同。矫，托也。实不奉诏，诈以上命发兵，故言矫发也。戊己校尉者，镇安西域，无常治处，亦犹甲乙等各有方位，而戊与己四季寄王，故以名官也。时有戊校尉，又有己校尉。一说，戊己位在中央，今所置校尉处三十六国之中，故曰戊己也。郅音质。」冬，斩其首，传诣京师，县蛮夷邸门。师古曰：「县，古悬字也。蛮夷邸，若今鸿胪客馆。」四年春正月，以诛郅支单于告祠郊庙。赦天下。群臣上寿置酒，以其图书示後宫贵人。服虔曰：「讨郅支之图书也。或曰单于土地山川之形书也。」师古曰：「或说非。」夏四月，诏曰：「朕承先帝之休烈，师古曰：「休，美也。烈，业也。」夙夜栗栗，惧不克任。间者阴阳不调，五行失序，百姓饥馑。惟A庶之失业，临遣谏大夫博士赏等二十一人循行天下，师古曰：「行音下更反。」存问耆老鳏寡孤独乏困失职之人，举茂材特立之士。相将九卿，其帅意毋怠，使朕获观教化之流焉。」六月甲申，中山王竟薨。
蓝田地沙石雍霸水，安陵岸崩雍泾水，水逆流。孟康曰：「安陵岸，惠帝陵旁泾水岸也。」师古曰：「雍读曰壅。」五年春三月，诏曰：「盖闻明王之治国也，明好恶而定去就，崇敬让而民兴行，故法设而民不犯，令施而民从。今朕获保宗庙，兢兢业业，匪敢解怠，师古曰：「兢兢，慎也。业业，危也。解读曰懈。」德薄明，教化浅微。师古曰：「读与暗同。」传不云？『百姓有过，在予一人。』师古曰：「论语载殷汤伐桀告天下之文也。言君天下者，当任其忧责。」其赦天下，赐民爵一级，女子百户牛酒，三老、孝弟力田帛。」又曰：「方春农桑兴，百姓（戮）〔　〕力自尽之时也，百姓（戮）〔　〕力景佑、殿本都作「　」。王先谦说作「　」是。故是月劳农劝民，无使後时。师古曰：「劳农，谓慰勉之。劳音来到反。」今不良之吏，覆案小罪，师古曰：「覆音方目反。」徵召证案，兴不急之事，以妨百姓，使失一时之作，亡终岁之功，公卿其明察申敕之。」师古曰：「申，重也，一曰约束之耳。」夏六月庚申，复戾园。
壬申晦，日有蚀之。
秋七月庚子，复太上皇寝庙园、原庙、文颖曰：「高祖已自有庙，在长安城中，惠帝更於渭北作庙，谓之原庙。尔雅曰原者再，再作庙也。」晋灼曰：「原，本也。始祖之庙，故曰本也。」师古曰：「文说是。」昭灵后、武哀王、昭哀后、卫思后园。师古曰：「昭灵后，高祖母也。武哀王，高祖兄也。昭哀后，高祖姊也。卫思后，戾太子母也。」竟宁元年应劭曰：「韩邪单于愿保塞，边竟得以安宁，故以冠元也。」师古曰：「据如应说，竟读为境。古之用字，境竟实同。但此诏云『边垂长无兵革之事』，竟者终极之言，言永安宁也。既无兵革，中外安宁，岂止境上？若依本字而读，义更弘通也。」春正月，匈奴韩邪单于来朝。诏曰：「匈奴郅支单于背叛礼义，既伏其辜，韩邪单于不忘恩德，乡慕礼义，师古曰：「乡读曰向。」复修朝贺之礼，愿保塞传之无穷，边垂长无兵革之事。其改元为竟宁，赐单于待诏掖庭王樯为阏氏。」应劭曰：「郡国献女未御见，须命於掖庭，故曰待诏。王樯，王氏女，名樯，字昭君。」文颖曰：「本南郡秭归人也。」苏林曰：「阏氏音焉支，如汉皇后也。」师古曰：「秭音姊。」皇太子冠。赐列侯嗣子爵五大夫，师古曰：「第九爵。」天下为父後者爵一级。二月，御史大夫延寿卒。师古曰：「即繁延寿也。繁音蒲何反。」三月癸未，复孝惠皇帝寝庙园、孝文太后、孝昭太后寝园。夏，封骑都尉甘延寿为列侯。赐副校尉陈汤爵关内侯，黄金百斤。
五月壬辰，帝崩于未央宫。臣瓒曰：「帝年二十七即位，即位十六年，寿四十三。」毁太上皇、孝惠、孝景皇帝庙。罢孝文、孝昭太后、昭灵后、武哀王、昭哀后寝园。
秋七月丙戌，葬渭陵。臣瓒曰：「自崩及葬凡五十五日。渭陵在长安北五十六里也。」赞曰：臣外祖兄弟为元帝侍中，应劭曰：「元、成帝纪皆班固父彪所作，臣则彪自说也。外祖，金敞也。」如淳曰：「班固外祖，樊叔皮也。」师古曰：「应说是。」语臣曰元帝多材艺，善史书。应劭曰：「周宣王太史史　所作大篆。」鼓琴瑟，吹洞箫，如淳曰：「箫之无底者。」自度曲，被歌声，应劭曰：「自隐度作新曲，因持新曲以为歌诗声也。」荀悦曰：「被声，能播乐也。」臣瓒曰：「度曲，谓歌终更授其次，谓之度曲。西京赋曰『度曲未终，云起雪飞』。张衡舞赋亦曰『度终复位，次受二八』。」师古曰：「应、荀二说皆是也。度音大各反。被音皮义反。」分Y节度，苏林曰：「Y，度也，知曲之终始节度也。」韦昭曰：「Y，切也，谓能分切句绝，为之节制也。」师古曰：「韦说是也。Y音千本反。」穷极幼眇。师古曰：「幼眇读曰要妙。」少而好儒，及即位，徵用儒生，委之以政，贡、薛、韦、匡迭为宰相。师古曰：「贡禹、薛广德、韦贤、匡衡迭互而为丞相也。迭音大结反。」而上牵制文义，优游不断，师古曰：「为文义所牵制，故不断决。」孝宣之业衰焉。然宽弘尽下，出於恭俭，号令温雅，有古之风烈。
汉书卷十成帝纪第十
孝成皇帝，荀悦曰：「讳骜，字太孙。骜之字曰俊。」应劭曰：「谥法『安民立政曰成』。」师古曰：「骜音五到反。」元帝太子也。母曰王皇后，元帝在太子宫生甲观画堂，应劭曰：「甲观在太子宫甲地，主用乳生也。画堂画九子母。」如淳曰：「甲观，观名。画堂，堂名。三辅黄图云太子宫有甲观。」师古曰：「甲者，甲乙丙丁之次也。元后传言见於丙殿，此其例也。而应氏以为在宫之甲地，谬矣。画堂，但画饰耳，岂必九子母乎？霍光止画室中，是则宫殿中通有彩画之堂室。」为世嫡皇孙。宣帝爱之，字曰太孙，常置左右。年三岁而宣帝崩，元帝即位，帝为太子。壮好经书，宽博谨慎。初居桂宫，师古曰：「三辅黄图桂宫在城中，近北宫，非太子宫。」上尝急召，太子出龙楼门，张晏曰：「门楼上有铜龙，若白鹤、飞廉之为名也。」不敢绝驰道，应劭曰：「驰道，天子所行道也，若今之中道。」师古曰：「绝，横度也。」西至直城门，晋灼曰：「黄图西出南头第二门也。」得绝乃度，还入作室门。上迟之，问其故，以状对。上大说，师古曰：「说读曰悦。」乃著令，令太子得绝驰道云。师古曰：「言云者，此举著令之文。」其後幸酒，乐燕乐，晋灼曰：「幸酒，好酒也。乐燕，沈　也。」师古曰：「幸酒，晋说是也。乐燕乐者，论语称孔子云『损者三乐：乐骄乐，乐逸游，乐燕乐，损矣。』燕乐，燕私之乐也。上乐读如本字，又音五孝反。下乐音来各反。今流俗本无下乐字，後人不晓辄去之。」上不以为能。而定陶恭王有材艺，母傅昭仪又爱幸，上以故常有意欲以恭王为嗣。赖侍中史丹护太子家，辅助有力，上亦以先帝尤爱太子，故得无废。竟宁元年五月，元帝崩。六月己未，太子即皇帝位，谒高庙。尊皇太后曰太皇太后，皇后曰皇太后。以元舅侍中卫尉阳平侯王凤为大司马大将军，领尚书事。
乙未，有司言：「乘舆车、牛马、禽兽皆非礼，不宜以葬。」奏可。
七月，大赦天下。
建始元年春正月乙丑，皇曾祖悼考庙灾。文颖曰：「宣帝父史皇孙庙。」立故河间王弟上郡库令良为王。如淳曰：「汉官北边郡库，官之兵器所藏，故置令。」有星孛于营室。
罢上林诏狱。师古曰：「汉旧仪云上林诏狱主治苑中禽兽宫馆事，属水衡。」二月，右将军长史姚尹等使匈奴还，去塞百余里，暴风火发，烧杀尹等七人。
赐诸侯王、丞相、将军、列侯、王太后、公主、王主、张晏曰：「天子女曰公主，秩比公也。王主，王之女也。」师古曰：「王主则翁主也。王自主婚，故曰王主。」吏二千石黄金，宗室诸官吏千石以下至二百石及宗室子有属籍者、三老、孝弟力田、鳏寡孤独钱帛，各有差，吏民五十户牛酒。诏曰：「乃者火灾降於祖庙，有星孛于东方，始正而亏，如淳曰：「言始即帝之正而有彗星之亏也。」咎孰大焉！师古曰：「孰有大於此者。孰，谁也。」书云：『惟先假王正厥事。』师古曰：「商书高宗肜日载武丁之臣祖己之辞也。假，至也。言先古至道之君遭遇灾变，则正其行事，修德以应之。」群公孜孜，帅先百寮，辅朕不逮。师古曰：「孜孜，不怠之意。孜音兹。」崇宽大，长和睦，凡事恕己，毋行苛刻。师古曰：「恕者，仁也。恕己之心以度於物。」其大赦天下，使得自新。」封舅诸吏光禄大夫关内侯王崇为安成侯。应劭曰：「百官表诸吏得举法案劾，职如御史中丞。武帝初置，皆兼官所加，或列侯、将军、卿大夫为之，无员也。」赐舅王谭、商、立、根、逢时爵关内侯。夏四月，黄雾四塞，博问公卿大夫，无有所讳。六月，有青蝇无万数师古曰：「言其极多，虽欲以万数计之而不可得，故云无万数。」集未央宫殿中朝者坐。服虔曰：「公卿以下朝会坐也。」晋灼曰：「内朝臣之朝坐也。」师古曰：「朝臣坐之在宫殿中者也，服说是矣。坐音才卧反。」秋，罢上林宫馆希御幸者二十五所。
八月，有两月相承，晨见东方。服虔曰：「相承，在上下也。」应劭曰：「案京房易传云『君弱如妇，为阴所乘，则两月出』。」九月戊子，流星光烛地，长四五丈，委曲蛇形，贯紫宫。
十二月，作长安南北郊，罢甘泉、汾阴祠。是日大风，拔甘泉中大木十韦以上。师古曰：「韦与围同。」郡国被灾什四以上，毋收田租。师古曰：「什四，谓田亩所收，十损其四。」二年春正月，罢雍五。辛巳，上始郊祀长安南郊。诏曰：「乃者徙泰、后土于南郊、北郊，朕亲饬躬，郊祀上帝。师古曰：「饬，整也，读与敕同。」皇天报应，神光并见。三辅长无共张繇役之劳，师古曰：「共音居用反。张音竹亮反。谓供具张设。他皆类此。」赦奉郊县长安、长陵应劭曰：「天郊在长安城南，地郊在长安城北长陵界中。二县有奉郊之勤，故一切并赦之。」及中都官耐罪徒。师古曰：「中都官，京师诸官府。」减天下赋钱，算四十。」孟康曰：「本算百二十，今减四十，为八十。」闰月，以渭城延陵亭部为初陵。
二月，诏三辅内郡举贤良方正各一人。师古曰：「内郡，谓非边郡。」三月，北宫井水溢出。
辛丑，上始祠后土于北郊。
丙午，立皇后许氏。师古曰：「许嘉女。」罢六厩、技巧官。服虔曰：「倡技巧者也。」师古曰：「谓巧艺之技耳，非倡乐之技也。」夏，大旱。
东平王宇有罪，削樊、亢父县。师古曰：「樊及亢父，东平之二县也。亢音抗。父音甫。」秋，罢太子博望苑，文颖曰：「武帝为卫太子作此苑，令受宾客也。」以赐宗室朝请者。师古曰：「请音才性反。」减乘舆厩马。三年春三月，赦天下徒。赐孝弟力田爵二级。诸逋租赋所振贷勿收。
秋，关内大水。七月，上小女陈持弓闻大水至，走入横城门，阑入尚方掖门，服虔曰：「音斯。」应劭曰：「上，地名，在渭水边。陈，姓也。持弓，名也。无符籍妄入宫曰阑。掖门者，正门之傍小门也。」如淳曰：「横音光。三辅黄图北面西头第一门。」师古曰：「掖门在两傍，言如人臂掖也。」至未央宫钩盾中。吏民惊上城。九月，诏曰：「乃者郡国被水灾，流杀人民，多至千数。京师无故讹言大水至，师古曰：「讹，伪言。」吏民惊恐，奔走乘城。师古曰：「乘，登也。」殆苛暴深刻之吏未息，元元冤失职者众。师古曰：「职，常也。失其常业。」遣谏大夫林等循行天下。」师古曰：「行音下更反。」冬十二月戊申朔，日有蚀之。夜，地震未央宫殿中。诏曰：「盖闻天生众民，不能相治，为之立君以统理之。君道得，则草木昆虫咸得其所；师古曰：「昆，众也。昆虫，言众虫也。又许慎说文云『二虫为　，读与昆同，谓虫之总名，两义并通。而郑康成以昆虫为明虫，失之矣。虫音许尾反。」人君不德，谪见天地，师古曰：「言天地见变，所以责之。」灾异娄发，以告不治。师古曰：「娄，古屡字也。治音丈吏反。」朕涉道日寡，举错不中，师古曰：「中，当也，音竹仲反。」乃戊申日蚀地震，朕甚惧焉。公卿其各思朕过失，明白陈之。『女无面从，退有後言。』师古曰：「虞书益稷之篇云帝曰『予违汝弼，汝无面从，退有後言』。谓我有违道，汝当正之，无得对面则顺从唯唯，退後则有谤之言也。故此诏引之。」丞相、御史与将军、列侯、中二千石及内郡国举贤良方正能直言极谏之士，诣公车，朕将览焉。」越Q山崩。
四年春，罢中书宦官，臣瓒曰：「汉初中人有中谒者令。孝武加中谒者令为中书谒者令，置仆射。宣帝时，任中书官弘恭为令，石显为仆射。元帝即位数年，恭死，显代为中书令，专权用事。至成帝乃罢其官。」初置尚书员五人。师古曰：「汉旧仪云尚书四人为四曹：常侍尚书主丞相御史事，二千石尚书主刺史二千石事，户曹尚书主庶人上书事，主客尚书主外国事。成帝置五人，有三公曹，主断狱事。」夏四月，雨雪。师古曰：「雨音于具反。」五月，中谒者丞陈临杀司隶校尉辕丰於殿中。应劭曰：「丰为长安令，治有能名，擢拜司隶校尉。临素与丰有怨，见其尊显，畏为己害，拜讫未出，使人刺杀。」秋，桃李实。大水，河决东郡金堤。师古曰：「金堤者，河堤之名，今在滑州界。」冬十月，御史大夫尹忠以河决不忧职，自杀。河平元年春三月，诏曰：「河决东郡，流漂二州，师古曰：「兖州、豫州之地。」校尉王延世堤塞辄平，其改元为河平。赐天下吏民爵，各有差。」夏四月己亥晦，日有蚀之，既。诏曰：「朕获保宗庙，战战栗栗，未能奉称。师古曰：「谓不副先帝之业。」传曰：『男教不修，阳事不得，则日为之蚀。』天著厥异，辜在朕躬。公卿大夫其勉悉心，以辅不逮。师古曰：「悉，尽也。逮，及也。」百寮各修其职，敦任仁人，退远残贼。师古曰：「敦，厚也。远，离也。远音于万反。」陈朕过失，无有所讳。」大赦天下。六月，罢典属国并大鸿胪。
秋九月，复太上皇寝庙园。
二年春正月，沛郡铁官冶铁飞。语在五行志。
夏六月，封舅谭、商、立、根、逢时皆为列侯。
三年春二月丙戌，犍为地震山崩，师古曰：「犍音其言反，又其连反。」雍江水，水逆流。师古曰：「雍音壅。其下皆同。」秋八月乙卯晦，日有蚀之。
光禄大夫刘向校中秘书。师古曰：「言中以别外。」谒者陈农使，使求遗书於天下。师古曰：「言令陈农为使，而（吏反下使）使之求遗书也。言令陈农为使，而（吏反下使）使之求遗书也。上使音所〔吏反，下使〕读如本字。景佑、殿、局本都如此。上使音所〔吏反，下使〕读如本字。」四年春正月，匈奴单于来朝。
赦天下徒，赐孝弟力田爵二级，诸逋租赋所振贷勿收。
二月，单于罢归国。
三月癸丑朔，日有蚀之。
遣光禄大夫博士嘉等十一人行举濒河之郡师古曰：「巡行而举其状也。濒，水　也。濒河，言傍河也。行音下更反。濒音频，又音宾。傍音步浪反。」水所毁伤困乏不能自存者，财振贷。师古曰：「财与裁同，谓量其等差而振贷之。」其为水所流压死，不能自葬，令郡国给椟葬埋。师古曰：「椟谓小棺。音卫。椟音读。」已葬者与钱，人二千。避水它郡国，在所冗食之，文颖曰：「冗，散也。散廪食使生活，不占著户给役使也。」如淳曰：「散著人间给食之，官偿其直也。」师古曰：「文说是也。冗音如勇反。食读曰　。」谨遇以文理，无令失职。师古曰：「勿使失其常理。」举敦厚有行能直言之士。壬申，长陵临泾岸崩，雍泾水。
夏六月庚戌，楚王嚣薨。
山阳火生石中，改元为阳朔。
阳朔元年。应劭曰：「时阴盛阳微，故改元曰阳朔，欲阳之苏息也。」师古曰：「应说非也。朔，始也。以火生石中，言阳气之始。」春二月丁未晦，日有蚀之。
三月，赦天下徒。
冬，京兆尹王章有罪，下狱死。
二年春，寒。诏曰：「昔在帝尧立羲、和之官，应劭曰：「尚书尧典曰『乃命羲、和』。羲氏、和氏世掌天地之官。」命以四时之事，令不失其序。故书云『黎民於蕃时雍』，应劭曰：「黎，众也。时，是也。雍，和也。言众民於是变化，用是太和也。」韦昭曰：「蕃，多也。」师古曰：「此虞书尧典之辞也。今尚书作变，而此纪作蕃，两说并通。蕃音扶元反。」明以阴阳为本也。今公卿大夫或不信阴阳，薄而小之，师古曰：「谓为轻小之事也。」所奏请多违时政。李奇曰：「时政，月令也。」传以不知，周行天下，如淳曰：「在位者皆不知阴阳时政，转转相因，故令後人遂不知也。」师古曰：「如说非也。言递相因循，以所不知之事施设教命，周遍天下。」而欲望阴阳和调，岂不谬哉！其务顺四时月令。」三月，大赦天下。
夏五月，除吏八百石、五百石秩。李奇曰：「除八百就六百，除五百就四百。」秋，关东大水，流民欲入函谷、天井、壶口、五阮关者，勿苛留。应劭曰：「天井在上党高都。壶口在壶关。五阮在代郡。」如淳曰：「阮音近卷反。」师古曰：「苛，细刻也。阮音其远反。苛音何。」遣谏大夫博士分行视。师古曰：「行音下更反。」八月甲申，定陶王康薨。
九月，奉使者不称。师古曰：「不副上意。」诏曰：「古之立太学，将以传先王之业，流化於天下也。儒林之官，四海渊原，宜皆明於古今，温故知新，通达国体，师古曰：「温，厚也，谓厚积於故事也。」故谓之博士。否则学者无述焉，为下所轻，非所以尊道德也。『工欲善其事，必先利其器。』师古曰：「论语载孔子之言也，故此诏引焉。」丞相、御史其与中二千石、二千石杂举可充博士位者，使卓然可观。」师古曰：「卓然，高远之貌也。」是岁，御史大夫张忠卒。师古曰：「史不记其月，故书之於岁末。其下王骏亦同。」三年春三月壬戌，陨石东郡，八。
夏六月，颍川铁官徒申屠圣等百八十人杀长吏，盗库兵，自称将军，经历九郡。遣丞相长史、御史中丞逐捕，以军兴从事，皆伏辜。师古曰：「逐捕之事须有发兴，皆依军法。」秋八月丁巳，大司马大将军王凤薨。
四年春正月，诏曰：「夫洪范八政，以食为首，师古曰：「洪范，尚书篇名，箕子为周武王所说。洪，大也。范，法也。八政一曰食，盖王政之所先，故以为首。」斯诚家给刑错之本也。师古曰：「言仓廪充盈，则家家自足，人不犯禁，无所用刑也。」先帝劭农，苏林曰：「劭音翘，精异之意也。」晋灼曰：「劭，劝勉也。」师古曰：「晋说是也。其字从力，音时召反。」薄其租税，宠其疆力，师古曰：「谓优宠力田之人。」令与孝弟同科。师古曰：「谓每同荐举及加赐也。」间者，民弥惰怠，乡本者少，趋末者众，将何以矫之？师古曰：「乡读曰向。矫，正也。」方东作时，应劭曰：「东作，耕也。」师古曰：「春位在东，耕者始作，故曰东作。虞书尧典曰『平秩东作』。」其令二千石勉劝农桑，出入阡陌，致劳来之。师古曰：「阡陌，田间道也，南北曰阡，东西曰陌，盖秦时商鞅所开也。劳来，劝勉之意也。劳音郎到反。来音郎代反。」书不云乎？『服田力啬，乃亦有秋。』应劭曰：「农夫服田，厉其膂力，乃有秋收也。」师古曰：「此商书盘庚之辞。」其勖之哉！」二月，赦天下。
秋九月壬申，东平王宇薨。
闰月壬戌，御史大夫于永卒。师古曰：「于定国子。」鸿嘉元年春二月，诏曰：「朕承天地，获保宗庙，明有所蔽，德不能绥，刑罚不中，众冤失职，趋阙告诉者不绝。是以阴阳错谬，寒暑失序，师古曰：「序，次也。」日月不光，百姓蒙辜，朕甚闵焉。师古曰：「蒙，被也。」书不云乎？『即我御事，罔克耆寿，咎在厥躬。』文颖曰：「此尚书文侯之命篇中辞也。言我周家用事者，无能有耆老贤者，使国之危亡，罪咎在其用事者也。」师古曰：「『咎在厥躬』，平王自谓，故帝引之以自责耳。文氏乃云咎在用事，斯失之矣。」方春生长时，临遣谏大夫理等师古曰：「天子自临敕而遣。」举三辅、三河、弘农冤狱。公卿大夫、部刺史明申敕守相，称朕意焉。其赐天下民爵一级，女子百户牛酒，加赐鳏寡孤独高年帛。逋贷未入者勿收。」壬午，行幸初陵，赦作徒。师古曰：「徒人之在陵作役者。」以新丰戏乡为昌陵县，师古曰：「戏水之乡也，音许宜反。」奉初陵，赐百户牛酒。上始为微行出。张晏曰：「於後门出，从期门郎及私奴客十余人。白衣组帻，单骑出入市里，不复警跸，若微贱之所为，故曰微行。」冬，黄龙见真定。师古曰：「本赵国东垣县也，高祖十一年更名真定。」二年春，行幸云阳。
三月，博士行饮酒礼，有雉蜚集于庭，历阶升堂而g，师古曰：「蜚，古飞字也。历阶，谓以次而登也。」後集诸府，又集承明殿。师古曰：「在未央宫中。」诏曰：「古之选贤，傅纳以言，明试以功，师古曰：「傅读曰敷。敷，陈也。令其陈言而省纳之，乃试以事也。」故官无废事，下无逸民，师古曰：「逸，遁也。」教化流行，风雨和时，百谷用成，众庶乐业，咸以康宁。朕承鸿业十有余年，数遭水旱疾疫之灾，黎民娄困於饥寒，师古曰：「娄，古屡字。」而望礼义之兴，岂不难哉！朕既无以率道，师古曰：「道读曰导。」帝王之道日以陵夷，师古曰：「陵，丘陵也。夷，平也。言其颓替若丘陵之渐平也。又曰陵迟亦言如丘陵之逶迟，稍卑下也。他皆类此。」意乃招贤选士之路郁滞而不通与，师古曰：「与读曰欤。」将举者未得其人也？其举敦厚有行义能直言者，冀闻切言嘉谋，匡朕之不逮。」夏，徙郡国豪杰赀五百万以上五千户于昌陵。赐丞相、御史、将军、列侯、公主、中二千石冢地、第宅。师古曰：「并於昌陵赐之。」六月，立中山宪王孙云客为广德王。
三年夏四月，赦天下。令吏民得买爵，贾级千钱。师古曰：「贾读曰价。」大旱。
秋八月乙卯，孝景庙阙灾。
冬十一月甲寅，皇后许氏废。
广汉男子郑躬等六十余人攻官寺，篡囚徒，师古曰：「逆取曰篡。」盗库兵，自称山君。四年春正月，诏曰：「数敕有司，务行宽大，而禁苛暴，讫今不改。一人有辜，举宗拘系，农民失业，怨恨者众，伤害和气，水旱为灾，关东流冗者众，师古曰：「冗，散失其事业也。冗音人勇反。」青、幽、冀部尤剧，朕甚痛焉。未闻在位有恻然者，孰当助朕忧之！师古曰：「孰，谁也。」已遣使者循行郡国。师古曰：「行音下更反。」被灾害什四以上，民赀不满三万，勿出租赋。逋贷未入，皆勿收。流民欲入关，辄籍内。师古曰：「录其名籍而内之。」所之郡国，谨遇以理，师古曰：「之，往也。」务有以全活之，思称朕意。」秋，勃海、清河河溢，被灾者振贷之。
冬，广汉郑躬等党与浸广，师古曰：「浸，古浸字。浸，渐也。」犯历四县，众且万人。拜河东都尉赵护为广汉太守，发郡中及蜀郡合三万人击之。或相捕斩，除罪。师古曰：「贼党相捕斩而来者，赦其本罪。」旬月平，迁护为执金吾，赐黄金百斤。永始元年春正月癸丑，太官凌室火。师古曰：「藏冰之室。」戊午，戾后园阙火。夏四月，封婕妤赵氏父临为成阳侯。五月，封舅曼子侍中骑都尉光禄大夫王莽为新都侯。六月丙寅，立皇后赵氏。师古曰：「赵飞燕也，即上所谓婕妤赵氏。」大赦天下。秋七月，诏曰：「朕执德不固，谋不尽下，师古曰：「言不博谋於群下。」过听将作大匠万年师古曰：「过，误也。万年，解万年也。」言昌陵三年可成。作治五年，中陵、司马殿门内尚未加功。如淳曰：「陵中有司马殿门，如生时制也。」臣瓒曰：「天子之藏圹中无司马殿门也。此谓陵上寝殿及司马门也。时皆未作之，故曰尚未加功。」师古曰：「中陵，陵中正寝也。司马殿门内，瓒说是也。」天下虚耗，师古曰：「耗，损也，音呼到反。」百姓罢劳，师古曰：「罢读曰疲。」客土疏恶，服虔曰：「取他处土以增高，为客土也。」终不可成。朕惟其难，怛然伤心。师古曰：「惟，思也。」夫『过而不改，是谓过矣。』师古曰：「论语载孔子之言，故诏引之。」其罢昌陵，及故陵勿徙吏民，令天下毋有动摇之心。」立城阳孝王子俚为王。如淳曰：「俚音里。」八月丁丑，太皇太后王氏崩。师古曰：「宣帝王皇后也。」二年春正月己丑，大司马车骑将军王音薨。
二月癸未夜，星陨如雨。乙酉晦，日有蚀之。诏曰：「乃者，龙见于东莱，日有蚀之。天著变异，以显朕邮，师古曰：「邮与尤同，谓过也。」朕甚惧焉。公卿申敕百寮，深思天诫，有可省减便安百姓者，条奏。所振贷贫民，勿收。」又曰：「关东比岁不登，师古曰：「比，频也。」吏民以义收食贫民、入谷物助县官振赡者，已赐直，如淳曰：「赐之爵，复租赋以为直。」师古曰：「此说非也。收食贫人，谓收取而养食之。助县官振赡，谓出物以助郡县之官也。已赐直，谓官赐其所费直也。今方更加爵及免赋耳。食读曰　。」其百万以上，加赐爵右更，师古曰：「第十四爵也。更音工行反。」欲为吏补三百石，其吏也迁二等。师古曰：「先已为吏，则迁二等。」三十万以上，赐爵五大夫，师古曰：「第九爵也。」吏亦迁二等，民补郎。十万以上，家无出租赋三岁。万钱以上，一年。」冬十一月，行幸雍，祠五。
十二月，诏曰：「前将作大匠万年知昌陵卑下，不可为万岁居，奏请营作，建置郭邑，妄为巧诈，积土增高，多赋敛繇役，兴卒暴之作。师古曰：「卒读曰（　）〔猝〕，卒读曰（　）〔猝〕，景佑、殿、局本都作「猝」。王先谦说作「猝」是。谓急也。」卒徒蒙辜，死者连属，师古曰：「属音之欲反。」百姓罢极，天下匮竭。师古曰：「罢读曰疲。匮，空也。竭，尽也。」常侍闳前为大司农中丞，数奏昌陵不可成。师古曰：「闳，王闳也。」侍中卫尉长数白宜早止，徙家反故处。师古曰：「长，淳于长也。」朕以长言下闳章，如淳曰：「以卫尉长数白罢，故因下闳请奏罢作之章。」师古曰：「下音胡稼反。」公卿议者皆合长计。〔长〕首建至策，〔长〕首建至策，李慈铭说「首建」上当更有「长」字。闳典主省大费，师古曰：「司农中丞主钱谷顾庸，故云典主。」民以康宁。闳前赐爵关内侯，黄金百斤。其赐长爵关内侯，食邑千户，闳五百户。万年佞邪不忠，毒流众庶，海内怨望，至今不息，虽蒙赦令，不宜居京师。其徙万年敦煌郡。」是岁，御史大夫王骏卒。师古曰：「王吉之子也。」三年春正月己卯晦，日有蚀之。诏曰：「天灾仍重，朕甚惧焉。师古曰：「仍，频也。重音直用反。」惟民之失职，师古曰：「失其常业也。」临遣大中大夫嘉等循行天下，师古曰：「行音下更反。」存问耆老，民所疾苦。其与部刺史举敦朴逊让有行义者各一人。」冬十月庚辰，皇太后诏有司复甘泉泰、汾阴后土、雍五、陈仓陈宝祠。师古曰：「陈宝祠在陈仓。」语在郊祀志。十一月，尉氏男子樊并等十三人谋反，师古曰：「尉氏，陈留之县。」杀陈留太守，劫略吏民，自称将军。徒李谭等五人共格杀并等，皆封为列侯。十二月，山阳铁官徒苏令等二百二十八人攻杀长吏，盗库兵，自称将军，经历郡国十九，杀东郡太守、汝南都尉。遣丞相长史、御史中丞持节督趣逐捕。师古曰：「趣读曰促。」汝南太守严诉捕斩令等。师古曰：「诉与欣同。令即苏令。」迁诉为大司农，赐黄金百斤。四年春正月，行幸甘泉，郊泰，神光降集紫殿。大赦天下。赐云阳吏民爵，女子百户牛酒，鳏寡孤独高年帛。三月，行幸河东，祠后土，赐吏民如云阳，行所过无出田租。
夏四月癸未，长乐临华殿、未央宫东司马门皆灾。师古曰：「东面之司马门也。」六月甲午，霸陵园门阙灾。出杜陵诸未尝御者归家。诏曰：「乃者，地震京师，火灾娄降，师古曰：「娄，古屡字。」朕甚惧之。有司其悉心明对厥咎，师古曰：「悉，尽也。」朕将亲览焉。」又曰：「圣王明礼制以序尊卑，异车服以章有德，虽有其财，而无其尊，不得逾制，故民兴行，师古曰：「行音下更反。」上义而下利。师古曰：「以义为上，以利为下。」方今世俗奢僭罔极，师古曰：「罔，无也。极，中也，一曰止也。」靡有厌足。公卿列侯亲属近臣，四方所则，师古曰：「则，法也。」未闻修身遵礼，同心忧国者也。或乃奢侈逸豫，务广第宅，治园池，多畜奴婢，被服绮谷，师古曰：「被音皮义反。」设钟鼓，备女乐，车服嫁娶葬埋过制。吏民慕效，浸以成俗，师古曰：「浸，渐也。」而欲望百姓俭节，家给人足，岂不难哉！诗不云乎？『赫赫师尹，民具尔瞻。』师古曰：「小雅节南山之诗也。赫赫，盛貌也。师尹，尹氏为太师之官也。言居位甚高，备为众庶所瞻仰。」其申敕有司，以渐禁之。师古曰：「谓约束也。」青绿民所常服，且勿止。师古曰：「然则禁红紫之属。」列侯近臣，各自省改。师古曰：「省，视也。视而改之。论语称曾子曰『吾日三省吾身』。」司隶校尉察不变者。」秋七月辛未晦，日有蚀之。
元延元年春正月己亥朔，日有蚀之。
三月，行幸雍，祠五。
夏四月丁酉，无云有雷，声光耀耀，四面下至地，昏止。赦天下。
秋七月，有星孛于东井。诏曰：「乃者，日蚀星陨，谪见于天，大异重仍。师古曰：「仍，频也。重音直用反。」在位默然，罕有忠言。今孛星见于东井，朕甚惧焉。公卿大夫、博士、议郎其各悉心，惟思变意，明以经对，无有所讳；与内郡国举方正能直言极谏者各一人，师古曰：「令公卿与内郡国各举一人。」北边二十二郡举勇猛知兵法者各一人。」封萧相国後喜为A侯。
冬十二月辛亥，大司马大将军王商薨。
是岁，昭仪赵氏害後宫皇子。师古曰：「赵飞燕之妹。」二年春正月，行幸甘泉，郊泰。
三月，行幸河东，祠后土。
夏四月，立广陵孝王子守为王。
冬，行幸长杨宫，从胡客大校猎。如淳曰：「合军聚众，有幡校击鼓也。周礼校人掌王田猎之马，故谓之校猎。」师古曰：「如说非也。此校谓以木自相贯穿为阑校耳。校人职云『六厩成校』，是则以遮阑为义也。校猎者，大为阑校以遮禽兽而猎取也。军之幡旗虽有校名，本因部校，此无豫也。」宿i阳宫，师古曰：「i音倍。」赐从官。三年春正月丙寅，蜀郡岷山崩，师古曰：「岷音武巾反。」雍江三日，江水竭。二月，封侍中卫尉淳于长为定陵侯。
三月，行幸雍，祠五。
四年春正月，行幸甘泉，郊泰。
二月，罢司隶校尉官。
三月，行幸河东，祠后土。
甘露降京师，赐长安民牛酒。
绥和元年春正月，大赦天下。
二月癸丑，诏曰：「朕承太祖鸿业，奉宗庙二十五年，德不能绥理宇内，百姓怨望者众。不蒙天佑，至今未有继嗣，天下无所系心。观于往古近事之戒，祸乱之萌，皆由斯焉。师古曰：「始生曰萌。」定陶王欣於朕为子，慈仁孝顺，可以承天序，继祭祀。其立欣为皇太子。封中山王舅谏大夫冯参为宜乡侯，益中山国三万户，以慰其意。师古曰：「以不得继统为帝之後，恐其怨恨。」赐诸侯王、列侯金，天下当为父後者爵，三老、孝弟力田帛，各有差。」又曰：「盖闻王者必存二王之後，所以通三统也。师古曰：「天、地、人是为三统。二王之後并己为三。」昔成汤受命，列为三代，师古曰：「夏、殷、周是为三代。」而祭祀废绝。考求其後，莫正孔吉。臣瓒曰：「无若孔吉最正也。」其封吉为殷绍嘉侯。」三月，进爵为公，及周承休侯皆为公，地各百里。行幸雍，祠五。
夏四月，以大司马票骑（大）将军（根）为大司马，以大司马票骑（大）将军（根）为大司马，沈钦韩说「大」字衍，荀纪无。按景佑、殿本都无「根」字。文颖曰：「王根也。」罢将军官。御史大夫为大司空，封为列侯。益大司马、大司空奉如丞相。如淳曰：「律，丞相、大司马大将军奉钱月六万，御史大夫奉月四万也。」秋八月庚戌，中山王兴薨。
冬十一月，立楚孝王孙景为定陶王。
定陵侯淳于长大逆不道，下狱死。廷尉孔光使持节赐贵人许氏药，饮药死。师古曰：「即前所废皇后许氏也。」十二月，罢部刺史，更置州牧，秩二千石。
二年春正月，行幸甘泉，郊泰。
二月壬子，丞相翟方进薨。
三月，行幸河东，祠后土。
丙戌，帝崩于未央宫。臣瓒曰：「帝年二十即位，即位二十六年，寿四十五。」师古曰：「即位明年乃改元耳，寿四十六。」皇太后诏有司复长安南北郊。四月己卯，葬延陵。臣瓒曰：「自崩至葬凡五十四日。延陵在扶风，去长安六十二里。」赞曰：臣之姑充後宫为婕妤，晋灼曰：「班彪之姑也。」父子昆弟侍帷幄，数为臣言成帝善修容仪，升车正立，不内顾，不疾言，不亲指，师古曰：「不内顾者，谓俨然端严，不回眄也。不疾言者，为轻肆也。不亲指者，为惑下也。此三句者，本论语乡党篇述孔子之事，故班氏引之以美成帝。今论语云：『车中不内顾，不疾言，不亲指。』内顾者，说者以为前视不过衡轭，旁视不过　较，与此不同。　音於绮反。」临朝渊嘿，尊严若神，可谓穆穆天子之容者矣！师古曰：「礼记云『天子穆穆，诸侯皇皇，大夫济济，士跄跄』，故此赞引之。」博览古今，容受直辞。公卿称职，奏议可述。师古曰：「称职，克当其任也。可述，言有文采。」遭世承平，上下和睦。然湛于酒色，师古曰：「湛读曰耽。」赵氏乱内，外家擅朝，言之可为於邑。师古曰：「於邑，短气貌，读如本字。於又音乌。邑又音乌合反。他皆类此。」建始以来，王氏始执国命，哀、平短祚，莽遂篡位，盖其威福所由来者渐矣！
汉书卷十一哀帝纪第十一
孝哀皇帝，荀悦曰：「讳欣之字曰喜。」应劭曰：「恭仁短折曰哀。」元帝庶孙，定陶恭王子也。母曰丁姬。年三岁嗣立为王，长好文辞法律。师古曰：「年长而好之。」元延四年入朝，尽从傅、相、中尉。师古曰：「三官皆从王入朝。」时成帝少弟中山孝王亦来朝，独从傅。上怪之，以问定陶王，对曰：「令，诸侯王朝，得从其国二千石。傅、相、中尉皆国二千石，故尽从之。」上令诵诗，通习，能说。师古曰：「说其义。」他日问中山王：「独从傅在何法令？」不能对。令诵尚书，又废。师古曰：「中忘之。」及赐食於前，後饱；起下，袜系解。师古曰：「食而独在後饱，及起，又袜系解也。袜音武伐反。」成帝由此以为不能，而贤定陶王，数称其材。时王祖母傅太后随王来朝，私赂遗上所幸赵昭仪及帝舅票骑将军曲阳侯王根。昭仪及根见上亡子，亦欲豫自结为长久计，皆更称定陶王，师古曰：「更音工衡反。」劝帝以为嗣。成帝亦自美其材，为加元服而遣之，师古曰：「为之冠。」时年十七矣。明年，使执金吾任宏守大鸿胪，持节徵定陶王，立为皇太子。谢曰：「臣幸得继父守藩为诸侯王，材质不足以假充太子之宫。师古曰：「谦不敢言为太子，故云假充，若言非正。」陛下圣德宽仁，敬承祖宗，奉顺神只，宜蒙福佑子孙千亿之报。师古曰：「大雅假乐之诗曰『干禄百福，子孙千亿』。言成王宜众宜人，天所保佑，求得福禄，故子孙众多也。十万曰亿。故此谢书引以为言。」臣愿且得留国邸，旦夕奉问起居，俟有圣嗣，归国守藩。」书奏，天子报闻。後月余，立楚孝王孙景为定陶王，奉恭王祀，所以奖厉太子专为後之谊。师古曰：「奖，劝使也。」语在外戚传。绥和二年三月，成帝崩。四月丙午，太子即皇帝位，谒高庙。尊皇太后曰太皇太后，皇后曰皇太后。大赦天下。赐宗室王子有属者马各一驷，师古曰：「有属，谓亲未尽，尚有服者。」吏民爵，百户牛酒，三老、孝弟力田、鳏寡孤独帛。太皇太后诏尊定陶恭王为恭皇。五月丙戌，立皇后傅氏。师古曰：「傅晏女。」诏曰：「春秋『母以子贵』，尊定陶太后曰恭皇太后，丁姬曰恭皇后，各置左右詹事，食邑如长信宫、中宫。」应劭曰：「成帝母王太后居长信宫。」李奇曰：「傅姬如长信，丁姬如中宫也。」师古曰：「中宫，皇后之宫。」追尊傅父为崇祖侯、丁父为褒德侯。师古曰：「傅父，傅太后之父。丁父，丁太后之父。」封舅丁明为阳安侯，舅子满为平周侯。追谥满父忠为平周怀侯，皇后父晏为孔乡侯，皇太后弟侍中光禄大夫赵钦为新成侯。六月，诏曰：「郑声淫而乱乐，师古曰：「郑国有溱、洧之水，男女亟於其间聚会，故俗乱而乐淫。」圣王所放，师古曰：「放，弃也。论语称孔子曰『放郑声』。」其罢乐府。」曲阳侯根前以大司马建社稷策，益封二千户。师古曰：「王根也，建议立哀帝为太子。」太仆安阳侯舜辅导有旧恩，益封五百户，师古曰：「王舜。」及丞相孔光、大司空泛乡侯何武益封各千户。师古曰：「泛音泛。」诏曰：「河间王良丧太后三年，为宗室仪表，师古曰：「仪表者，言为礼仪之表率。」益封万户。」又曰：「制节谨度以防奢淫，为政所先，百王不易之道也。师古曰：「言为常法，不可改易。」诸侯王、列侯、公主、吏二千石及豪富民多畜奴婢，田宅亡限，与民争利，百姓失职，重困不足。师古曰：「失职，失其常分也。重音直用反。」其议限列。」师古曰：「令条列而为限禁。」有司条奏：「诸王、列侯得名田国中，列侯在长安及公主名田县道，关内侯、吏民名田，皆无得过三十顷。如淳曰：「名田国中者，自其所食国中也，既收其租税，又自得有私田三十顷。名田县道者，令甲，诸侯在国，名田他县，罚金二两。今列侯有不之国者，虽遥食其国租税，复自得田於他县道，公主亦如之，不得过三十顷。」诸侯王奴婢二百人，列侯、公主百人，关内侯、吏民三十人。年六十以上，十岁以下，不在数中。贾人皆不得名田、为吏，如淳曰：「市井子孙不得为吏，见食货志。」犯者以律论。诸名田畜奴婢过品，皆没入县官。齐三服官、诸官织绮绣，难成，害女红之物，皆止，无作输。如淳曰：「红亦工也。其所作已成未成皆止，无复作，皆输所近官府也。」师古曰：「如说非也。谓未成者不作，已成者不输耳。」除任子令及诽谤诋欺法。应劭曰：「任子令者，汉仪注吏二千石以上视事满三年，得任同产若子一人为郎。不以德选，故除之。」师古曰：「任者，保也。诋，诬也，音丁礼反。」掖庭宫人年三十以下，出嫁之。官奴婢五十以上，免为庶人。禁郡国无得献名兽。益吏三百石以下奉。师古曰：「奉音扶用反。」察吏残贼酷虐者，以时退。有司无得举赦前往事。博士弟子父母死，予宁三年。」师古曰：「宁谓处家持丧服。」秋，曲阳侯王根、成都侯王况皆有罪。根就国，况免为庶人，归故郡。
诏曰：「朕承宗庙之重，战战兢兢，惧失天心。间者日月亡光，五星失行，郡国比比地动。师古曰：「比比，犹言频频也。」乃者河南、颖川郡水出，流杀人民，坏败庐舍。朕之不德，民反蒙辜，朕甚惧焉。已遣光禄大夫循行举籍，师古曰：「举其名籍也。行音下更反。」赐死者棺钱，人三千。师古曰：「赐钱三千以充棺。」其令水所伤县邑及他郡国灾害什四以上，民赀不满十万，皆无出今年租赋。」师古曰：「什四，谓十分损四。」建平元年春正月，赦天下。侍中骑都尉新成侯赵钦、成阳侯赵诉皆有罪，免为庶人，师古曰：「诉、钦皆赵昭仪之兄。」徙辽西。太皇太后诏外家王氏田非冢茔，皆以赋贫民。师古曰：「茔，冢域也。赋，给与也。茔音营。」二月，诏曰：「盖闻圣王之治，以得贤为首。其与大司马、列侯、将军、中二千石、州牧、守、相举孝弟敦厚能直言通政事，延于侧陋可亲民者，各一人。」师古曰：「言有孝弟敦厚直言通政事之人，虽在侧陋，可延致而任者，皆令举之。」三月，赐诸侯王、公主、列侯、丞相、将军、中二千石、中都官郎吏金钱帛，各有差。
冬，中山孝王太后媛、师古曰：「冯奉世之女也。媛音爰。」弟宜乡侯冯参有罪，皆自杀。二年春三月，罢大司空，复御史大夫。师古曰：「复音扶目反。此下皆同。」夏四月，诏曰：「汉家之制，推亲亲以显尊尊。师古曰：「天子之至亲，当极尊号。」定陶恭皇之号不宜复称定陶。尊恭皇太后曰帝太太后，称永信宫；恭皇后曰帝太后，称中安宫。立恭皇庙于京师。赦天下徒。」罢州牧，复刺史。
六月庚申，帝太后丁氏崩。上曰：「朕闻夫妇一体。诗云：『谷则异室，死则同穴。』师古曰：「诗王风大车之篇也。谷，生也。穴，冢圹也。」昔季武子成，杜氏之殡在西阶下，请合葬而许之。师古曰：「季武子，鲁大夫季孙宿也。成，新为室也。事见礼记檀弓。」附葬之礼，自周兴焉。师古曰：「礼记称孔子曰『合葬非古也，自周公以来未之有改也』。」『郁郁乎文哉！吾从周。』师古曰：「论语称孔子曰『周监於二代，郁郁乎文哉！吾从周』。言周观视夏、殷之礼而损益之，典文大备，吾从周礼也。郁郁，文章貌。」孝子事亡如事存。帝太后宜起陵恭皇之园。」遂葬定陶。发陈留、济阴近郡国五万人穿复土。师古曰：「为冢圹也。复音扶目反。」侍诏夏贺良等言赤精子之谶，应劭曰：「诸以材技徵召，未有正官，故曰待诏。夏，姓也。贺良，名也。高祖感赤龙而生，自谓赤帝之精，良等因是作此谶文。」汉家历运中衰，当再受命，宜改元易号。诏曰：「汉兴二百载，历数开元。皇天降非材之佑，应劭曰：「哀帝自言不材，天降之佑。」汉国再获受命之符，朕之不德，曷敢不通！夫基事之元命，必与天下自新，师古曰：「基，始也。元，大也。始为大事之命，谓改制度也。又曰更受天之大命。」其大赦天下。以建平二年为太初元将元年。号曰陈圣刘太平皇帝。李斐曰：「陈，道也。言得神道圣者刘也。」如淳曰：「陈，舜後。王莽，陈之後。谬语以明莽当篡立而不知。」韦昭曰：「敷陈圣刘之德也。」师古曰：「如、韦二说是也。」漏刻以百二十为度。」师古曰：「旧漏昼夜共百刻，今增其二十。此本齐人甘忠可所造，今贺良等重言，遂施行之。事见李寻传。」七月，以渭城西北原上永陵亭部为初陵。勿徙郡国民，使得自安。
八月，诏曰：「（时）〔待〕诏夏贺良等建言改元易号，（时）〔待〕诏夏贺良等钱大昭说「时」当作「待」。按景佑、殿、局本都作「待」。增益漏刻，可以永安国家。朕过听贺良等言，师古曰：「过，误也。」冀为海内获福，卒亡嘉应。皆违经背古，不合时宜。六月甲子制书，非赦令也，皆蠲除之。如淳曰：「悔前赦令不蒙其福，故收令还之。」臣瓒曰：「改元易号，大赦天下，以求延祚，而不蒙福，哀帝悔之，故更下制书，诸非赦罪事皆除之。谓改制易号，令皆复故也。」师古曰：「如释非也，瓒说是矣。非赦令也，犹言自非赦令耳。也，语终辞也。而读者不晓，辄改也为他字，失本文也。」贺良等反道惑众，下有司。」皆伏辜。丞相博、御史大夫玄、孔乡侯晏有罪。师古曰：「博，朱博。玄，赵玄。晏，（何）〔傅〕晏。」晏，（何）〔傅〕晏。景佑、殿、局本都作「傅」。博自杀，玄减死二等论，晏削户四分之一。语在博传。三年春正月，立广德夷王弟广汉为广平王。
癸卯，帝太太后所居桂宫正殿火。
三月己酉，丞相当薨。师古曰：「平当。」有星孛于河鼓。夏六月，立鲁顷王子N乡侯闵为王。苏林曰：「N音鱼，县名也，属东海。」师古曰：「又音吾。」冬十一月壬子，复甘泉泰、汾阴后土祠，罢南北郊。
东平王云、云后谒、安成恭侯夫人放文颖曰：「恭侯王崇，王太后弟。」皆有罪。云自杀，谒、放弃市。四年春，大旱。关东民传行西王母筹，师古曰：「西王母，元后寿考之象。行筹，又言执国家筹策行於天下。」经历郡国，西入关至京师。民又会聚祠西王母，或夜持火上屋，李奇曰：「皆阴为阳之象。」击鼓号呼相惊恐。师古曰：「呼音火故反。」二月，封帝太太后从弟侍中傅商为汝昌侯，太后同母弟子侍中郑业为阳信侯。
三月，侍中驸马都尉董贤、光禄大夫息夫躬、南阳太守孙宠皆以告东平王封列侯。语在贤传。
夏五月，赐中二千石至六百石及天下男子爵。
六月，尊帝太太后为皇太太后。
秋八月，恭皇园北门灾。
冬，诏将军、中二千石举明兵法有大虑者。师古曰：「虑谓策谋思虑。」元寿元年春正月辛丑朔，日有蚀之。诏曰：「朕获保宗庙，不明不敏，宿夜忧劳，未皇宁息。师古曰：「皇，暇也。」惟阴阳不调，元元不赡，师古曰：「赡，足也。」未睹厥咎。娄敕公卿，庶几有望。师古曰：「望其厉精为治。娄，古屡字。」至今有司执法，未得其中，师古曰：「中音竹仲反。」或上暴虐，假势获名，温良宽柔，陷於亡灭。是故残贼弥长，和睦日衰，百姓愁怨，靡所错躬。师古曰：「错，置也，音千故反。」乃正月朔，日有蚀之，厥咎不远，在余一人。公卿大夫其各悉心勉帅百寮，师古曰：「悉，尽也。寮，官也。」敦任仁人，黜远残贼，师古曰：「敦，厚也。远音（手）〔于〕万反。」远音（手）〔于〕万反。景佑、殿、局本都作「于」。王先谦说作「于」是。期於安民。陈朕之过失，无有所讳。其与将军、列侯、中二千石举贤良方正能直言者各一人。大赦天下。」丁巳，皇太太后傅氏崩。
三月，丞相嘉有罪，下狱死。师古曰：「王嘉。」秋九月，大司马票骑将军丁明免。
孝元庙殿门铜龟蛇铺首鸣。如淳曰：「门铺首作龟蛇之形而鸣呼也。」师古曰：「门之铺首，所以衔环者也。铺音普胡反。」二年春正月，匈奴单于、乌孙大昆弥来朝。二月，归国，单于不说。师古曰：「说读曰悦。」语在匈奴传。夏四月壬辰晦，日有蚀之。
五月，正三公官分职。大司马卫将军董贤为大司马，丞相孔光为大司徒，御史大夫彭宣为大司空，封长平侯。正司直、司隶，造司寇职，师古曰：「司直、司棣，汉旧有之，但改正其职掌。而司寇旧无，今特创置，故云造也。」事未定。六月戊午，帝崩于未央宫。臣瓒曰：「帝年二十即位，即位六年，寿二十五。」师古曰：「即位明年乃改元，寿二十六。」秋九月壬寅，葬义陵。臣瓒曰：「自崩至葬凡百五日。义陵在扶风，去长安四十六里。」赞曰：孝哀自为藩王及充太子之宫，文辞博敏，幼有令闻。师古曰：「博，广也。敏，疾也。令，善也。闻，名也。」睹孝成世禄去王室，权柄外移，是故临朝娄诛大臣，欲疆主威，以则武、宣。师古曰：「则，法也。」雅性不好声色，时览卞射武戏。应劭曰：「卞射，皮卞而射也。」苏林曰：「手搏为卞，角力为武戏也。」晋灼曰：「甘延寿传『试卞为期门』。」师古曰：「苏、晋二说是。」即位痿痹，苏林曰：「痿音萎枯之萎。」如淳曰：「痿音　b弩。病两足不能相过曰痿。」师古曰：「痿亦痹病也，音人佳反。痹音必寐反。　b者，弩名，事见晋令。　音烦。b音蕤。」末年浸剧。师古曰：「浸，渐也。」飨国不永，哀哉！师古曰：「永，长也。」
汉书卷十二平帝纪第十二
孝平皇帝，荀悦曰：「讳b之字曰乐。」应劭曰：「布纲治纪曰平。」师古曰：「b音口旱反。」元帝庶孙，中山孝王子也。母曰卫姬。年三岁嗣立为王。元寿二年六月，哀帝崩，太皇太后诏曰：「大司马贤年少，不合众心。师古曰：「董贤。」其上印绶，罢。」贤即日自杀。新都侯王莽为大司马，领尚书事。秋七月，遣车骑将军王舜、大鸿胪左咸使持节迎中山王。师古曰：「为使而持节也。使音所吏反。」辛卯，贬皇太后赵氏为孝成皇后，退居北宫，哀帝皇后傅氏退居桂宫。师古曰：「北宫及桂宫皆在城中，而非未央宫中也。」孔乡侯傅晏、少府董恭等皆免官爵，徙合浦。师古曰：「恭，董贤之父。」九月辛酉，中山王即皇帝位，谒高庙，大赦天下。帝年九岁，太皇太后临朝，大司马莽秉政，百官总己以听於莽。师古曰：「聚束曰总，音　。」诏曰：「夫赦令者，将与天下更始，诚欲令百姓改行e己，全其性命也。（性）〔往〕者有司多举奏赦前事，（性）〔往〕者有司多举奏赦前事，景佑、殿、局本都作「往」。钱大昭说「性」当作「往」。累增罪过，诛陷亡辜，殆非重信慎刑，洒心自新之意也。师古曰：「洒，涤也，音先礼反。」及选举者，其历职更事有名之士，则以为难保，师古曰：「更，经也。难保者，言己尝有罪过，不可保也。更音工衡反。」废而弗举，甚谬於赦小过举贤材之义。师古曰：「论语云仲弓问政，孔子对曰『赦小过，举贤材』，故此诏引之。」对诸有臧及内恶未发而荐举者，皆勿案验。师古曰：「有臧，谓以臧货致罪。」令士厉精乡进，师古曰：「乡读曰向。」不以小疵妨大材。师古曰：「疵，病也。」自今以来，有司无得陈赦前事置奏上。师古曰：「置，立也。置奏上，谓立文奏而上陈也。上音时掌反。」有不如诏书为亏恩，以不道论。定著令，布告天下，使明知之。」元始元年春正月，越裳氏重译献白雉一，黑雉二，师古曰：「越裳，南方远国也。译谓传言也。道路绝远，风俗殊隔，故累译而後乃通。」诏使三公以荐宗庙。群臣奏言大司马莽功德比周公，赐号安汉公，及太师孔光等皆益封。语在莽传。赐天下民爵一级，吏在位二百石以上，一切满秩如真。如淳曰：「诸官吏初除，皆试守一岁乃为真，食全奉。平帝即位故赐真。」师古曰：「此说非也。时诸官有试守者，特加非常之恩，令如真耳。非凡除吏皆当试守也。一切者，权时之事，非经常也。犹如以刀切物，苟取整齐，不顾长短纵横，故言一切。他皆放此。」立故东平王云太子开明为王，故桃乡顷侯子成都为中山王。封宣帝耳孙信等三十六人皆为列侯。太仆王恽等二十五人师古曰：「恽音於吻反。」前议定陶傅太后尊号，守经法，不阿指从邪，右将军孙建爪牙大臣，大鸿胪咸前正议不阿，师古曰：「左咸。」後奉节使迎中山王，师古曰：「谓奉持节而为使。」及宗正刘不恶、执金吾任岑、中郎将孔永、尚书令麾、沛郡太守石诩，师古曰：「岑音士林反。恂音荀。诩音况羽反。」皆以前与建策，东迎即位，师古曰：「帝本在中山，出关而迎，故曰东迎。与读曰豫。」奉事周密勤劳，赐爵关内侯，食邑各有差。赐帝徵即位前所过县邑吏二千石以下至佐史爵，各有差。又令诸侯王、公、列侯、关内侯亡子而有孙若子同产子者，皆得以为嗣。师古曰：「子同产子者，谓养昆弟之子为子者。」公、列侯嗣子有罪，耐以上先请。宗室属未尽而以罪绝者，复其属。师古曰：「复音扶目反。」其为吏举廉佐史，补四百石。如淳曰：「宗室为吏及举廉及佐史，皆补四百石。」师古曰：「此说非也。言宗室为吏者，皆令举廉，各从本秩。而依廉吏迁之为佐史者，例补四百石。」天下吏比二千石以上年老致仕者，参分故禄，以一与之，终其身。师古曰：「参，三也。」遣谏大夫行三辅，师古曰：「行音下更反。」举籍吏民，张晏曰：「举录赋敛之籍而（赏）〔偿〕之。」举录赋敛之籍而（赏）〔偿〕之。景佑、殿本都作「偿」。王先谦说作「偿」是。以元寿二年仓卒时横赋敛者，偿其直。师古曰：「卒读曰猝。横音胡孟反。」义陵民冢不妨殿中者勿发。如淳曰：「陵上有宫墙，象生制度为殿屋，故曰殿中。」师古曰：「此说非也。殿中，谓圹中象正殿处。」天下吏（舍）〔民〕亡得置什器储馈Ｌ煜吕簦ㄉ幔〔民〕亡得置什器储馈＞坝印⒌畋径甲鳌该瘛埂Ｖ苁俨说作「民」是。师古曰：「军法，五人为伍，二伍为什，则共其器物。故通谓生生之具为什器，亦犹今之从军及作役者十人为火，共畜调度也。储，积也。溃具也。酪粽杉头础！苟月，置羲和官，秩二千石；外史、闾师，秩六百石。应劭曰：「周礼闾师掌四郊之民，时其徵赋也。」班教化，禁淫祀，放郑声。乙未，义陵神衣在柙中，丙申旦，衣在外床上，文颖曰：「哀帝陵也。衣在中，今自出在床上。」师古日：「柙，匮也，音狎。」令以急变闻。师古曰：「非常之事，故云急变。」用太牢祠。夏五月丁巳朔，日有蚀之。大赦天下。公卿、将军、中二千石举敦厚能直言者各一人。
六月，使少傅左将军丰师古曰：「甄丰。」赐帝母中山孝王姬玺书，拜为中山孝王后。赐帝舅卫宝、宝弟玄爵关内侯。赐帝女弟四人号皆曰君，食邑各二千户。封周公後公孙相如为褒鲁侯，孔子後孔均为褒成侯，奉其祀。追谥孔子曰褒成宣尼公。
罢明光宫及三辅驰道。
天下女徒已论，归家，顾山钱月三百。如淳曰：「已论者，罪已定也。令甲，女子犯罪，作如徒六月，顾山遣归。说以为当於山伐木，听使入钱顾功直，故谓之顾山。」应劭曰：「旧刑鬼薪，取薪於山以给宗庙，今使女徒出钱顾薪，故曰顾山也。」师古曰：「如说近之。谓女徒论罪已定，并放归家，不亲役之，但令一月出钱三百，以顾人也。为此恩者，所以行太皇太后之德，施惠政於妇人。」复贞妇，乡一人。师古曰：「复音方目反。乡一人，取其尤最者。」置少府海丞、果丞各一人；师古曰：「海丞，主海税也。果丞，掌诸果实也。」大司农部丞十三人，人部一州，劝农桑。太皇太后省所食汤沐邑十县，属大司农，常别计其租入，以赡贫民。
秋九月，赦天下徒。
以中山苦陉县为中山孝王后汤沐邑。师古曰：「陉音形。」二年春，黄支国献犀牛。应劭曰：「黄支在日南之南，去京师三万里。」师古曰：「犀状如水牛，头似　而四足类象，黑色，一角当额前，鼻上又有小角。」诏曰：「皇帝二名，通于器物，孟康曰：「平帝本名箕子，更名曰b。箕，用器也，故云通于器物。」今更名，合於古制。师古曰：「更，改也。」使太师光奉太牢告祠高庙。」夏四月，立代孝王玄孙之子如意为广宗王，江都易王孙盱台侯宫为广川王，师古曰：「盱音许于反。台音怡。」广川惠王曾孙伦为广德王。封故大司马博陆侯霍光从父昆弟曾孙阳、宣平侯张敖玄孙庆忌、绛侯周勃玄孙共、舞阳侯樊哙玄孙之子章皆为列侯，复爵。师古曰：「共读曰恭。复音扶福反。」赐故曲周侯郦商等後玄孙郦明友等百一十三人爵关内侯，食邑各有差。郡国大旱，蝗，青州尤甚，民流亡。安汉公、四辅、三公、卿大夫、吏民为百〔姓〕困乏献其田宅者二百三十人，为百〔姓〕困乏献其田宅者景佑、殿、局本都作「姓」字，此脱。张晏曰：「王莽为太傅，孔光为太师，王舜为太保，甄丰为少傅，是为四辅。莽复兼大司马，马宫为司徒，王崇为司空，是为三公。」以口赋贫民。师古曰：「计口而给其田宅。」遣使者捕蝗，民捕蝗诣吏，以石斗受钱。师古曰：「量蝗多少而赏钱。」天下民赀不满二万，及被灾之郡不满十万，勿租税。民疾疫者，舍空邸第，为置医药。师古曰：「舍，止也。」赐死者一家六尸以上葬钱五千，四尸以上三千，二尸以上二千。罢安定呼池苑，以为安民县，师古曰：「中山之安定也。池音大河反。」起官寺市里，募徙贫民，县次给食。至徙所，赐田宅什器，假与犁、牛、种、食。师古曰：「种音之勇反。」又起五里於长安城中，如淳曰：「民居之里。」宅二百区，以居贫民。秋，举勇武有节明兵法，郡一人，诣公车。
九月戊申晦，日有蚀之。赦天下徒。
使谒者大司马掾四十四人持节行边兵。师古曰：「行音下更反。」遣执金吾候陈茂假以钲鼓，晋灼曰：「百官表执金吾属官有两丞、候、司马。」应劭曰：「将帅乃有钲鼓，今茂官轻兵少，又但往谕晓之耳，所以假钲鼓者，欲重其威也。钲者，铙也，似铃，柄中上下通。」师古曰：「钲音征。铙音女交反。」募汝南、南阳勇敢吏士三百人，谕说江湖贼成重等二百余人皆自出，送家在所收事。如淳曰：「贼虽自出，得还其家而已，不得复除，尚当役作之也。」师古曰：「如说非也。言身既自出，又各送其家人诣本属县邑从赋役耳。」重徙云阳，服虔曰：「重，成重也。作贼长帅，故徙之也。」赐公田宅。冬，中二千石举治狱平，岁一人。李奇曰：「吏治狱平端也。」三年春，诏有司为皇帝纳采安汉公莽女。师古曰：「婚礼有纳采、问名之礼，谓采择其可娶者。」语在莽传。又诏光禄大夫刘歆等杂定婚礼。四辅、公卿、大夫、博士、郎、吏家属皆以礼娶，亲迎立轺并马。服虔曰：「轺音　，立乘小车也。并马，骊驾也。」师古曰：「新定此制也。并音步鼎反。」夏，安汉公奏车服制度，吏民养生、送终、嫁娶、奴婢、田宅、器械之品。立官稷及学官。如淳曰：「郊祀志曰『已有官社，未有官稷，遂立官稷於官社之後』。」臣瓒曰：「汉初除秦社稷，立汉社稷，其後又立官社，配以夏禹，而不立官稷。至此始立官稷。光武之後，但有官社，不立官稷。」师古曰：「淳、瓒二说皆未尽也。初立官稷於官社之後，是为一处。今更创置建於别所，不相从也。」郡国曰学，县、道、邑、侯国曰校。校、学置经师一人。乡曰庠，聚曰序。张晏曰：「聚，邑落名也。」师古曰：「聚小於乡。聚音才喻反。」序、庠置孝经师一人。阳陵任横等自称将军，盗库兵，攻官寺，出囚徒。大司徒掾督逐，皆伏辜。
安汉公世子宇与帝外家卫氏有谋。宇下狱死，诛卫氏。
四年春正月，郊祀高祖以配天，宗祀孝文以配上帝。
改殷绍嘉公曰宋公，周承休公曰郑公。
诏曰：「盖夫妇正则父子亲，人伦定矣。前诏有司复贞妇，归女徒，师古曰：「复音方目反。」诚欲以防邪辟，师古曰：「辟读曰僻。」全贞信。及g悼之人师古曰：「八十曰g，七年曰悼。g者老称，言其昏暗也。悼者，未成为人，於其死亡，可哀悼也。g音莫报反。」刑罚所不加，圣王之所制也。惟苛暴吏多拘系犯法者亲属，妇女老弱，购怨伤化，百姓苦之。师古曰：「购，结也。」其明敕百寮，妇女非身犯法，及男子年八十以上七岁以下，家非坐不道，诏所名捕，它皆无得系。张晏曰：「名捕，谓下诏特所捕也。」其当验者，即验问。师古曰：「就其所居而问。」定著令。」二月丁未，立皇后王氏，大赦天下。
遣太仆王恽等八人置副，假节，分行天下，览观风俗。师古曰：「行音下更反。」赐九卿已下至六百石、宗室有属籍者爵，自五大夫以上各有差。师古曰：「五大夫，第九爵。」赐天下民爵一级，鳏寡孤独高年帛。夏，皇后见于高庙。加安汉公号曰「宰衡」。应劭曰：「周公为太宰，伊尹为阿衡，采伊、周之尊以加莽。」赐公太夫人号曰功显君。封公子安、临皆为列侯。安汉公奏立明堂、辟b。应劭曰：「明堂所以正四时，出教化。明堂上圜下方，八窗四达，布政之宫，在国之阳。上八窗法八风，四达法四时，九室法九州，十二重法十二月，三十六户法三十六（雨）〔旬〕，七十二　法七十二（风）〔候〕。三十六户法三十六（雨）〔旬〕，七十二　法七十二（风）〔候〕。宋祁说「雨」字旧作「旬」，「风」字旧作「候」，疑此本有误。按景佑本正作「旬」作「候」。孝经曰：『宗祀文王於明堂，以配上帝。』上帝谓五时帝太昊之属。黄帝曰合宫，有虞曰总章，殷曰阳馆，周曰明堂。辟b者，象璧圜，雍之以水，象教化流行。」尊孝宣庙为中宗，孝元庙为高宗，天子世世献祭。置西海郡，徙天下犯禁者处之。
梁王立有罪，自杀。
分京师置前光、後丞烈二郡。更公卿、大夫、八十一元士官名位次师古曰：「更，改也。」及十二州名。分界郡国所属，罢置改易，天下多事，吏不能纪。冬，大风吹长安城东门屋瓦且尽。
五年春正月，祭明堂。应劭曰：「礼五年而再殷祭，壹E壹。祭者，毁庙与未毁庙之主皆合食於太祖。」师古曰：「音洽。」诸侯王二十八人、列侯百二十人、宗室子九百余人徵助祭。师古曰：「徵，召也。」礼毕，皆益户，赐爵及金帛，增秩补吏，各有差。诏曰：「盖闻帝王以德抚民，其次亲亲以相及也。昔尧睦九族，舜敦叙之。师古曰：「虞书尧典云『昔在帝尧，克明峻德，以亲九族，九族既睦，平章百姓』。咎繇谟曰『敦叙九族，庶明厉翼』。言尧能明峻德之士而任用之，以（陆）〔睦〕高祖玄孙之亲，以（陆）〔睦〕高祖玄孙之亲，景佑、殿、局本都作「睦」。乃令百姓平和章明。舜又厚叙此亲，使众庶皆明其教，而自勉励翼戴上命也。故此诏引之。」朕以皇帝幼年，且统国政，师古曰：「朕者，太皇太后自称也。」惟宗室子皆太祖高皇帝子孙及兄弟吴顷、楚元之後，师古曰：「吴顷谓高帝之兄仲也。初为代王，後废为合阳侯，而子濞封为吴王，故追谥仲为吴顷王。顷读曰倾。」汉元至今，十有余万人，虽有王侯之属，莫能相纠，师古曰：「纠谓禁察也。」或陷入刑罪，教训不至之咎也。传不云乎？『君子笃於亲，则民兴於仁。』师古曰：「此论语载孔子之辞也。言上能厚於亲属，则下皆化之，起为仁行也。以论语传圣人之言，故（为）〔谓〕之传。故（为）〔谓〕之传。钱大昭说「为」当作「谓」。按景佑、殿本都作「谓」。他皆类此。」其为宗室自太上皇以来族亲，各以世氏，郡国置宗师以纠之，致教训焉。二千石选有德义者以为宗师。考察不从教令有冤失职者，宗师得因邮亭书言宗伯，请以闻。晋灼曰：「宗伯，宗正也。」师古曰：「邮，行书舍也。言为书以付邮亭，令送至宗伯也。邮音尤。」常以岁正月赐宗师帛各十匹。」羲和刘歆等四人使治明堂、辟b，师古曰：「为使者而典其事。」令汉与文王灵台、周公作洛同符。师古曰：「文王筑灵台，周公成雒邑，言与之符合。」太仆王恽等八人使行风俗，师古曰：「行音下更反。」宣明德化，万国齐同。皆封为列侯。徵天下通知逸经、古记、天文、历算、锺律、小学、史篇、方术、本草及以五经、论语、孝经、尔雅教授者，在所为驾一封轺传，如淳曰：「律，诸当乘传及发驾置传者，皆持尺五寸木传信，封以御史大夫印章。其乘传参封之。参，三也。有期会累封两端，端各两封，凡四封也。乘置驰传五封也，两端各二，中央一也。轺传两马再封之，一马一封也。」师古曰：「以一马驾轺车而乘传。传音张恋反。」遣诣京师。至者数千人。闰月，立梁孝王玄孙之耳孙音为王。
冬十二月丙午，帝崩于未央宫。臣瓒曰：「帝年九岁即位，即位五年，寿十四。」师古曰：「汉注云帝春秋益壮，以母卫大后故怨不悦。莽自知益疏，篡杀之谋由是生，因到（猎）〔腊〕日上椒酒，因到（猎）〔腊〕日上椒酒，钱大昭说「猎」当作「腊」。按景佑、殿本都作「腊」。置药酒中。故翟义移书云『莽鸩弑孝平皇帝』。」大赦天下。有司议曰：「礼，臣不殇君。皇帝年十有四岁，宜以礼敛，加元服。」师古曰：「敛音力赡反。」奏可。葬康陵。臣瓒曰：「在长安北六十里。」诏曰：「皇帝仁惠，无不顾哀，师古曰：「言帝平生多所顾念哀怜。」每疾一发，气辄上逆，害於言语，故不及有遗诏。其出媵妾，皆归家得嫁，如孝文时故事。」师古曰：「媵妾，谓从皇后俱来者。媵之言送。媵音食证反，又音孕也。」赞曰：孝平之世，政自莽出，褒善显功，以自尊盛。观其文辞，方外百蛮，亡思不服；师古曰：「大雅文王有声之诗曰：『自（东）〔西〕自（西）〔东〕，自（东）〔西〕自（西）〔东〕，景佑本如此，与诗合。自南自北，亡思不服。』言武王於镐京行辟雍之礼，自四方来观者皆感其德化，心无不归服。故此赞引之。」休徵嘉应，颂声并作。师古曰：「休，美也。徵，证也。」至乎变异见於上，民怨於下，莽亦不能文也。如淳曰：「不可复文饰也。」


打开文件:汉书2.txt
 
表
汉书卷十三异姓诸侯王表第一
昔诗书述虞夏之际，舜禹受f，师古曰：「古禅字，音上扇反。」积德累功，洽於百姓，摄位行政，考之于天，师古曰：「谓在v玑玉衡以齐七政。考之于天，知已合天心不也。」经数十年，然後在位。殷周之王，乃繇G稷，师古曰：「繇读与由同。」修仁行义，历十余世，至于汤武，然後放杀。师古曰：「杀读曰弑。它皆类此。」秦起襄公，章文、缪，献、师古曰：「言奏之初大，起於襄公始为诸侯，至文公、缪公、献公，更为章著也。襄公，庄公之子；文公，襄公之子也。缪公，德公之少子；献公，灵公之子也。」秦起襄公，章文、缪，献、孝、昭、严，稍蚕食六国。注在「献」下，明颜以「章文、缪、献」断句。王念孙说献公在缪公之後十六世，而与文、缪并数，既为不伦，且上下句法，亦属参差。当断「章文、缪」为句，「献、孝、昭、严」为句。王先谦说王说是。孝、昭、严，稍蚕食六国，师古曰：「孝谓孝公也，即献公之子。昭谓昭襄王，即惠王之子，武王之弟也。严谓庄襄王，即昭襄王之孙，孝文王之子也。後汉时避明帝讳，以庄为严，故汉书姓及谥本作庄者皆易为严也。它皆类此。蚕食，谓渐吞灭之，如蚕食叶也。」百有余载，至始皇，乃并天下。以德若彼，用力如此其（艰）〔艰〕难也。其（艰）〔艰〕难也。钱大昭说「艰」当作「艰」。按景佑、殿、局本都作「艰」。师古曰：「艰，古艰字也。」秦既称帝，患周之败，以为起於处士横议，诸侯力争，四夷交侵，以弱见夺。服虔曰：「言因横议而败也。」应劭曰：「孟轲云『圣王不作，诸侯恣行，处士横议』。」师古曰：「处士谓不官於朝而居家者也。横音（朝）〔胡〕孟反。横音（朝）〔胡〕孟反。景佑、汲古、殿、局本都作「胡」。次下『横发』，其音亦同也。」於是削去五等，应劭曰：「周制，公、侯、伯、子、男五等爵。」堕城销刃，应劭曰：「坏其坚城，恐复阻以害己也。聚天下之兵，铸以为铜人十二，不欲令民复逆命也。古者以铜为兵。」师古曰：「堕音火规反。」箝语烧书，应劭曰：「禁民聚语，畏其谤己。箝，缄也。箝与钳同。」晋灼曰：「许慎云『箝，　也』。」师古曰：「晋说是也。谓箝　其口，不听妄言也，即所谓禁耦语者也。箝音（某）〔其〕占反。箝音（某）〔其〕占反。景佑、汲古、局本都作「其」。　音蹑。」内锄雄俊，外攘胡粤，师古曰：「攘，却也。粤，古越字。」用壹威权，为万世安。师古曰：「令威权壹归於己。」然十余年间，猛敌横发乎不虞，师古曰：「虞，度也。意所不度，谓之不虞。」适戍疆於五伯，师古曰：「适读曰谪。谪戍，谓陈胜、吴广也。伯读曰霸。五霸谓昆吾、大彭、豕韦、齐桓、晋文也。谪音陟厄反。」闾阎逼於戎狄，应劭曰：「周礼二十五家为闾。阎音檐，门闾外旋下荫，谓之步檐也。闾阎民陈胜之属，言其逼秦甚於戎狄也。」师古曰：「闾，里门也。阎，里中门也。陈胜、吴广本起闾左之戍，故总言闾阎，应说非也。闾左解在陈胜传。逼音逼。」向应於谤议，服虔曰：「音惨。」应劭曰：「秦法，诽谤者族。今陈胜奋臂大呼，天下莫不向应，向应之害更烈於所谤议也。」师古曰：「向音响。响应者，如响之应声。，痛也。服音是也。」奋臂威於甲兵。乡秦之禁，适所以资豪桀而速自毙也。师古曰：「乡读曰向，谓曩时也。秦禁，谓堕城销刃、箝语烧书之属是也。」是以汉亡尺土之阶，繇一剑之任，五载而成帝业。师古曰：「繇读与由同。任，用也，事也。」书传所记，未尝有焉。何则？古世相革，皆承圣王之烈，师古曰：「革，变也。烈谓余烈也。」今汉独收孤秦之弊。镌金石者难为功，摧枯朽者易为力，师古曰：「镌，琢石也，音子全反。」其势然也。故据汉受命，谱十八王，月而列之，天下一统，乃以年数。应劭曰：「谱音补。项羽为西楚霸王，为天下主，命立十八王，王高祖於蜀汉。汉元年，诸王毕封各就国，始受命之元，故以冠表焉。」张晏曰：「时天下未定，参错变易，不可以年纪，故列其月，五年诛籍，乃以年纪焉。」讫于孝文，异姓尽矣。
汉书卷十四诸侯王表第二
昔周监於二代，师古曰：「监，视也。二代，夏、殷也。」三圣制法，师古曰：「三圣谓文王、武王及周公也。」立爵五等，师古曰：「公、侯、伯、子、男。」封国八百，同姓五十有余。周公、康叔建於鲁、卫，各数百里；太公於齐，亦五侯九伯之地。臣瓒曰：「礼记王制云：『五国以为属，属有长；二百一十国以为州，州有伯。』」师古曰：「五侯，五等诸侯也。九伯，九州之伯也。伯，长也。」诗载其制曰：「介人惟藩，大师惟垣。大邦惟屏，大宗惟翰。怀德惟宁，宗子惟城。母俾城坏，毋独斯畏。」师古曰：「大雅板之诗也。介，善也。藩，篱也。屏，蔽也。垣，墙也。翰，干也。怀，和也。俾，使也。以善人为之藩篱，谓封周公、康叔於鲁、卫；以大师为垣墙，谓封太公於齐也。大邦以为屏蔽，谓成国诸侯也；大宗以为桢干，谓王之同姓也。能和其德则天下安宁，分建宗子则列城坚固。城不可使堕坏，宗不可使单独。单独堕坏，则畏惧斯至。」所以亲亲贤贤，褒表功德，师古曰：「亲贤俱封，功德并建。」关诸盛衰，深根固本，为不可拔者也。故盛则周、邵相其治，致刑错；衰则五伯扶其弱，与共守。师古曰：「伯读曰霸。此五霸谓齐桓、宋襄、晋文、秦穆、吴夫差也。」自幽、平之後，日以陵夷，师古曰：「陵夷，言如山陵之渐平。夷谓颓替也。」至厄区河洛之间，应劭曰：「厄者，狭也。区者，p●也。西迫强秦，东有韩魏，数见侵暴，p●不安也。」师古曰：「厄音於懈反。区音区。」分为二周，师古曰：「谓东西二周也。」有逃责之台，被窃呋之言。服虔曰：「周赧王负责，无以归之，主迫责急，乃逃於此台，後人因以名之。」刘德曰：「洛阳南宫台是也。」应劭曰：「窃呋，谓出至路边窃取人呋也。」师古曰：「应说非也。呋钺，王者以为威，用斩戮也。言周室衰微，政令不行於天下，虽有呋钺，无所用之，是谓私窃隐藏之耳。被音皮义反。呋音肤。音移，又音直移反。」然天下谓之共主，如淳曰：「虽至微弱，犹共以为之主。」疆大弗之敢倾。师古曰：「言诸侯虽疆大者，不敢倾灭周也。」历载八百余年，数极德尽，既於王赧，师古曰：「既亦尽也。赧，谥也，一曰名也，音女版反。」降为庶人，用天年终。号位已绝於天下，尚犹枝叶相持，莫得居其虚位，海内无主，三十余年。师古曰：「秦昭襄王五十二年周初亡，五十六年昭襄王卒，孝文王立一年而卒，庄襄王立四年而卒，子政立二十六年而乃并天下，自号始皇帝。是为三十五年无主也。」秦据势胜之地，骋狙诈之兵，应劭曰：「狙，伺也，因（闻）〔间〕伺隙出兵也。因（闻）〔间〕伺隙出兵也。朱一新说「闻」疑作「间」。按景佑、殿、局本都作「间」。狙音若蛆反。」师古曰：「音千絮反。」蚕食山东，壹切取胜。师古曰；「蚕食，解在异姓诸侯王表。壹切，解在平纪也。」因矜其所习，自任私知，姗笑三代，汤灭古法，师古曰：「姗，古讪字也。讪，谤也，音所谏反，又音删。」窃自号为皇帝，而子弟为匹夫，内亡骨肉本根之辅，外亡尺土藩翼之卫。陈、吴奋其白挺，应劭曰：「白挺，大杖也。孟子书曰『可使制挺以挞秦楚』是也。」师古曰：「挺音徒鼎反。」刘、项随而毙之。故曰，周过其历，秦不及期，国势然也。应劭曰：「武王克商，卜世三十，卜年七百，今乃三十六世，八百六十七岁，此谓过其历者也。秦以谥法少，恐後世相袭，自称始皇，子曰二世，欲以一迄万，今至子而亡，此之为不及期也。」汉兴之初，海内新定，同姓寡少，惩戒亡秦孤立之败，於是剖裂疆土，立二等之爵。（项羽）〔韦昭〕曰：「汉封功臣，大者王，小者侯也。」功臣侯者百有余邑，尊王子弟，大启九国。师古曰：「九国之数在下也。」自雁门以东，尽辽阳，为燕、代。师古曰：「辽阳，辽水之阳也。」常山以南，太行左转，度河、济，渐于海，为齐、赵。师古曰：「太行，出名也。左转，亦谓自太行而东也。渐，入也，一曰浸也。行音胡刚反。渐音子廉反，亦读如本字。」谷、泗以往，奄有龟、蒙，为梁、楚。晋灼曰：「水经云泗水出鲁（下）〔卞〕县。」臣瓒曰：「谷在彭城，泗之下流为谷水。」师古曰：「奄，覆也。龟、蒙，二山名。」东带江、湖，薄会稽，为荆吴。文颖曰：「即今吴也。高帝六年为荆国，十年更名吴。」师古曰：「荆吴，同是一国也。」北界淮濒，略庐、衡，为淮南。师古曰：「濒，水涯也，音频，又音宾。庐、衡，二山名也。」波汉之阳，亘九嶷，为长沙。郑氏曰：「波音陂泽之陂。」孟康曰：「亘，竟也，音古赠反。」师古曰：「汉之阳者，循汉水而往也。水北曰阳。（陂）〔波〕音彼皮反，又音彼义反。九嶷，山名，有九峰，在零陵营道。嶷音疑。」诸侯（北）〔比〕境，周（市）〔匝〕三垂，外接胡越。师古曰：「比谓相接次也。三垂，谓北东南也。比音频寐反。」天子自有三河、东郡、颍川、南阳，师古曰：「三河，河东、河南、河内也。」自江陵以西至巴蜀，北自云中至陇西，与京师内史凡十五郡，公主、列侯颇邑其中。师古曰：「十五郡中又往往有列侯、公主之邑。」而藩国大者夸州兼郡，连城数十，师古曰：「夸音跨。」宫室百官同制京师，可谓挢枉过其正矣。师古曰：「挢与矫同。枉，曲也。正曲曰矫。言矫秦孤立之败而大封子弟，过於强盛，有失中也。」虽然，高祖创业，日不暇给，孝惠享国又浅，高后女主摄位，而海内晏如，师古曰：「晏如，安然也。」亡狂狡之忧，卒折诸吕之难，成太宗之业者，亦赖之於诸侯也。然诸侯原本以大，末流滥以致溢，小者淫荒越法，大者睽孤横逆，以害身丧国。师古曰：「易睽卦九四爻辞曰『睽孤，见豕负涂』。睽孤，乖刺之意。睽音工携反。」故文帝采贾生之议分齐、赵，景帝用朝错之计削吴、楚。武帝施主父之册，下推恩之令，使诸侯王得分户邑以封子弟，不行黜陟，而藩国自析。自此以来，齐分为七师古曰：「谓齐、城阳、济北、济南、淄川、胶西、胶东也。」赵分为六，师古曰：「谓赵、平原、真定、中山、广川、河间也。」梁分为五，师古曰：「谓梁、济川、济东、山阳、济阴也。」淮南分为三。师古曰：「谓淮南、衡山、庐江。」皇子始立者，大国不过十余城。长城、燕、代虽有旧名，皆亡南北边矣。如淳曰：「长沙之南更置郡，燕、代以北更置缘边郡。其所有饶利、兵马、器械，三国皆失之矣。」景遭七国之难，抑损诸侯，减黜其官。师古曰：「谓改丞相曰相，省御史大夫、廷尉、少府、宗正、博士，损大夫、谒者诸官长丞员等也。」武有衡山、淮南之谋，作左官之律，服虔曰：「仕於诸侯为左官，绝不得使仕於王侯也。」应劭曰：「人道上右，今舍天子而仕诸侯，故谓之左官也。」师古曰：「左官犹言左道也。皆僻左不正，应说是也。汉时依上古法，朝廷之列以右为尊，故谓降秩为左迁，仕诸侯为左官也。」设附益之法，张晏曰：「律郑氏说，封诸侯过限曰附益。或曰阿媚王侯，有重法也。」师古：「附益者，盖取孔子云『求也为之聚敛而附益之』之义也，皆背正法而厚於私家也。」诸侯惟得衣食税租，不与政事。师古曰：「与读曰豫。」至於哀、平之际，皆继体苗裔，亲属疏远，师古曰：「言非始封之君，皆其後裔也，故於天子益疏远矣。」生於帷墙之中，不为士民所尊，势与富室亡异。而本朝短世，国统三绝，师古曰：「谓成、哀、平皆早崩，又无继嗣。」是故王莽知汉中外殚微，本末俱弱，师古曰：「殚，尽也，音单。」亡所忌惮，生其奸心；因母后之权，假伊周之称，颛作威福庙堂之上，不降阶序而运天下。师古曰：「序谓东西厢。颛与专同。」诈谋既成，遂据南面之尊，分遣五威之吏，驰传天下，班行符命。汉诸侯王厥角稽首，应劭曰：「厥者，顿也。角者，额角也。稽者，首至地也。言王莽渐渍威福日久，亦值汉之单弱，王侯见莽篡弑，莫敢怨望，皆顿角稽首至地而上其玺绶也。」晋灼曰：「厥犹竖也，叩头则额角竖。」师古曰：「应说是也。稽音口礼反，与稽同。」奉上玺h，惟恐在後，师古曰：「h音弗，玺之组也。」或乃称美颂德，以求容媚，岂不哀哉！是以究其终始疆弱之变，明监戒焉。
汉书卷十五王子侯表第三
大哉，圣祖之建业也！後嗣承序，以广亲亲。至于孝武，以诸侯王疆土过制，或替差失轨，而子弟为匹夫，师古曰：「疆亦　字也。替，古僭字也。轨，法也。」轻重不相准，於是制诏御史：「诸侯王或欲推私恩分子弟邑者，令各条上，朕且临定其号名。」自是支庶毕侯矣。诗云「文王孙子，本支百世」，师古曰：「大雅文王之诗也。本，本宗也。支，支子也。言文王有明德，故天祚子，子孙嫡者为天子，支庶为诸侯，皆不绝也。」信矣哉！师古曰：「侯所食邑，皆书其郡县於下。其有不书者，史失之也。或但言某人嗣及直书薨，不具年月，皆阙文也。」
孝元之世，亡王子侯者，盛衰终始，岂非命哉！元始之际，王莽擅朝，伪褒宗室，侯及王之孙焉；师古曰：「王之孙亦得封侯，谓承乡侯s以下是也。」居摄而愈多，非其正，故弗录。师古曰：「王莽所封，故不以为正也。」旋踵亦绝，悲夫！
汉书卷十六高惠高后文功臣表第四
自古帝王之兴，曷尝不建辅弼之臣所与共成天功者乎！师古曰：「天功，天下之功业也。虞书舜典曰『钦哉，惟时亮天功』也。」汉兴自秦二世元年之秋，楚陈之岁，师古曰：「谓陈涉自称楚王时也。」初以沛公总帅雄俊，三年然後西灭秦，立汉王之号，五年东克项羽，即皇帝位，八载而天下乃平，始论功而定封。讫十二年，侯者百四十有三人。时大城名都民人散亡，户口可得而数裁什二三，师古曰：「裁与才同，十分之内才有二三也。」是以大侯不过万家，小者五六百户。封爵之誓曰：「使黄河如带，泰山若厉，国以永存，爰及苗裔。」应劭曰：「封爵之誓，国家欲使功臣传祚无穷也。带，衣带也。厉，砥厉石也。河当何时如衣带，山当何时如厉石，言如带厉，国犹永存，以及後世之子孙也。」於是申以丹书之信，重以白马之盟，师古曰：「丹书，解在高纪。白马之盟，谓刑白马歃其血以为盟也。」又作十八侯之位次。孟康曰：「唯作元功萧、曹等十八人位次耳。高后乃诏作位次下竟。」师古曰：「谓萧何、曹参、张敖、周勃、樊哙、郦商、奚涓、夏侯婴、灌婴、傅宽、靳歙、王陵、陈武、王吸、薛欧、周昌、丁复、虫达，从第一至十八也。」高后二年，复诏丞相陈平尽差列侯之功，录弟下竟，臧诸宗庙，副在有司。师古曰：「副，贰也。其列侯功籍已藏於宗庙，副贰之本又在有司。」始未尝不欲固根本，而枝叶稍落也。故逮文、景四五世间，流民既归，户口亦息，列侯大者至三四万户，小国自倍，师古曰：「自倍者，谓旧五百户，今者至千也。曹参初封万六百户，至後嗣侯宗免时，有户二万三千，是为户口蕃息故也。它皆类此。」富厚如之。师古曰：「言其赀财亦稍富厚，各如户口之多也。」子孙骄逸，忘其先祖之艰难，多陷法禁，陨命亡国，〔或〕（云）〔亡〕子孙。讫於孝武後元之年，靡有孑遗，耗矣。孟康曰：「耗音毛。无有毛米在者也。」师古曰：「孟音是也，而解非也。孑然，独立貌，言无有独存者，至於耗尽也。今俗语犹谓无为耗，音毛。」罔亦少密焉。服虔曰：「法罔差益密也。」故孝宣皇帝愍而录之，乃开庙臧，览旧籍，诏令有司求其子孙，咸出庸保之中，师古曰：「庸，〔卖〕功庸也；保，可安信也：皆赁作者也。」并受复除，或加以金帛，师古曰：「复音方目反。」用章中兴之德。降及孝成，复加恤问，稍益衰微，不绝如　u。晋灼曰：「线，今线缕字也，音先战反。」善乎，杜业之纳说也！曰：「昔唐以万国致时雍之政，师古曰：「雍，和也。尧典云『黎萌於变时雍』，故杜业引之也。」虞、夏以（之）多群后飨共己之治。师古曰：「群后谓诸侯也。恭己，无为也。孔子曰：『无为而治者，其舜也欤！夫何为哉？恭己正南面而已。』共读曰恭。」汤法三圣，殷氏太平。师古曰：「三圣谓尧、舜、禹也。」周封八百，重译来贺。师古曰：「重译谓越裳氏也。」是以内恕之君乐继绝世，隆名之主安立亡国，师古曰：「以立亡国之後为安泰也。」至於不及下车，德念深矣。张晏曰：「谓武王入殷，未及下车，封黄帝之後於蓟，虞舜之後於陈也。」成王察牧野之克，顾群后之勤，知其恩结於民心，功光於王府也，故追述先父之志，录遗老之策，高其位，大其宇，师古曰：「宇谓启土所居也。」爱敬饬尽，命赐备厚。师古曰：「饬，谨也，读与敕同。」大孝之隆，於是为至。至其没也，世主叹其功，无民而不思。所息之树且犹不伐，师古曰：「谓召伯止於甘棠之下而听讼，人思其德，不伐其树，召南甘棠之诗是也。」况其庙乎？是以燕、齐之祀与周并传，子继弟及，历载不堕。师古曰：「弟代兄位谓之及。堕，毁也，音火规反。」岂无刑辟，繇祖之竭力，故支庶赖焉。师古曰：「言国家非无刑辟，而功臣子孙得不陷罪辜而能长存者，思其先人之力，令有续嗣也。繇读与由同。」迹汉功臣，亦皆割符世爵，受山河之誓，存以著其号，亡以显其魂，赏亦不细矣。百余年间而袭封者尽，或绝失姓，或乏无主，朽骨孤於墓，苗裔流於道，生为愍隶，死为转尸。应劭曰：「死不能葬，故尸流转在沟壑之中。」师古曰：「愍隶者，言为徒隶，可哀愍之也。」以往况今，甚可悲伤。师古曰：「况，譬也。」圣朝怜闵，诏求其後，四方忻忻，靡不归心。出入数年而不省察，恐议者不思大义，设言虚亡，则厚德掩息，遴柬布章，晋灼曰：「许慎云『遴，难行也』。柬，古简字也。简，少也。言今难行封，则得继绝者少，若然，此必布闻彰於天下也。」师古曰：「遴读与吝同。」非所以视化劝後也。师古曰：「视读与示同。」三人为众，虽难尽继，宜从尤功。」孟康曰：「言人三为众，虽难尽继，取其功尤高者（三）〔一〕人继之，於名为众矣。」服虔曰：「尤功，封重者一人也。」师古曰：「孟说是也。」於是成帝复绍萧何。哀、平之世，增修曹参、周勃之属，得其宜矣。以缀续前记，究其本末，并序位次，尽于孝文，以昭元功之候籍（云）。师古曰：「籍谓名录也，高纪所云通侯籍也。」
汉书卷十七景武昭宣元成功臣表第五
昔书称「蛮夷帅服」，师古曰：「舜典之辞也。言王者德泽广被，则四夷相率而降服也。」诗云「徐方既来」，师古曰：「大雅常武之诗曰：『王猷允塞，徐方既。』言周之王道信能充实，则徐方、淮夷并来朝也。来，古来字。」春秋列潞子之爵，许其慕诸夏也。应劭曰：「潞子离狄内附，春秋嘉之，称其爵，列诸盟会也。」师古曰：「潞音路。」汉兴至于孝文时，乃有弓高、襄城之封，师古曰：「弓高侯~当，襄城侯桀龙，皆从匈奴来降而得封也。」虽自外来，本功臣後。故至孝景始欲侯降者，丞相周亚夫守约而争。应劭曰：「景帝欲封王皇后兄信，亚夫对『高祖之约，非功臣不侯也』。」师古曰：「景帝欲封匈奴降者徐卢等，而亚夫争之，以为不可。今表所称，盖谓此尔，不列王信事也。应说失之。」帝黜其议，初开封赏之科，师古曰：「不从亚夫之言，竟封也。」又有吴楚之事。武兴胡越之伐，将帅受爵，应本约矣。师古曰：「应高祖非有功不得侯之约。」後（有）〔世〕承平，颇有劳臣，辑而序之，续元功次云。师古曰：「辑与集同。元功，谓佐兴其帝业者也。」
汉书卷十八外戚恩泽侯表第六
自古受命及中兴之君，必兴灭继绝，修废举逸，然後天下归仁，四方之政行焉。师古曰：「论语孔子陈帝王之法云『审法度，修废官，四方之政行焉；兴灭国，继绝世，举逸人，天下之人归心焉。』故此序引之也。」传称武王克殷，追存贤圣，至乎不及下车。师古曰：「礼记云『武王克殷，未及下车，而封黄帝之後於蓟，封帝尧之後於祝，封帝舜之後於陈。』此其事也。」世代虽殊，其揆一也。高帝拨乱诛暴，庶事草创，日不暇给，然犹修祀六国，求聘四皓，过魏则宠无忌之墓，适赵则封乐毅之後。师古曰：「高纪十二年诏云：『秦皇帝、楚隐王、魏安王、齐愍王、赵悼襄王皆绝无後。其与秦皇帝守冢二十家，楚、魏、齐各十家，赵及魏公子无忌各五家。』张良传高帝谓四人曰『吾求公，公避逃我，今公何自从吾儿游乎？』又高纪十年『求乐毅有後乎，得其孙叔，封之乐乡，号华成君』也。楚、魏、齐、赵皆旧六国，故总云六国。四皓须眉皓白，故谓之四皓。称号在王贡两龚鲍传。」及其行赏而授位也，爵以功为先後，官用能为次序。後嗣共己遵业，旧臣继踵居位。师古曰：「共读曰恭。」至乎孝武，元功宿将略尽。会上亦兴文学，进拔幽隐，公孙弘自海濒而登宰相，师古曰：「海濒，谓近海之地。濒音频，又音宾。」於是宠以列侯之爵。又畴咨前代，询问耆老，初得周後，复加爵邑。自是之後，宰相毕侯矣。元、成之间，晚得殷世，以备宾位。汉兴，外戚与定天下，侯者二人。服虔曰：「吕后兄周吕侯泽、建成侯释之。」师古曰：「与读曰豫，言豫其功也。」故誓曰：「非刘氏不王，若有亡功非上所置而侯者，天下共诛之。」是以高后欲王诸吕，王陵廷争；孝景将侯王氏，修侯犯色。师古曰：「修音条。」卒用废黜。是後薄昭、窦婴、上官、卫、霍之侯，以功受爵。其余后父据春秋褒纪之义，应劭曰：「春秋，天子将纳后於纪，纪本子爵也，故先褒为侯，言王者不取於小国。」帝舅缘大雅申伯之意，应劭曰：「申伯，周宣王元舅也，为邑於谢。後世欲光宠外亲者，缘申伯之恩，援此义以为谕也。」浸广博矣。师古曰：「浸，渐也。」是以别而叙之。
汉书卷十九上百官公卿表第七
师古曰：「汉制，三公号称万石，其俸月各三百五十斛谷。其称中二千石者月各百八十斛，二千石者百二十斛，比二千石者百斛，千石者九十斛，比千石者八十斛，六百石者七十斛，比六百石者六十斛，四百石者五十斛，比四百石者四十五斛，三百石者四十斛，比三百石者三十七斛，二百石者三十斛，比二百石者二十七斛，一百石者十六斛。」易叙宓羲、神农、（皇）〔黄〕帝作教化民，应劭曰：「宓羲氏始作八卦，神农氏为耒●，黄帝氏作衣裳，神而化之，使民宜之。」师古曰；「见易下系。宓音伏，字本作，转写讹谬耳。」而传述其官，师古曰：「春秋左氏传载郯子所说也。」以为宓羲龙师名官，应劭曰；「师者长也，以龙纪其官长，故为龙师。春官为青龙，夏官为赤龙，秋官为白龙，冬官为黑龙，中官为黄龙。」张晏曰：「庖羲将兴，神龙负图而至，因以名师与官也。」神农火师火名，应劭曰：「火德也，故为炎帝。春官为大火，夏官为鹑火，秋官为西火，各官为北火，中官为中火。」张晏曰：「神农有火星之瑞，因以名师与官也。」黄帝云师云名，应劭曰：「黄帝受命有云瑞，故以云纪事也。由是而言，故春官为青云，夏官为缙云，秋官为白云，冬官为黑云，中官为黄云。」张晏曰：「黄帝有景云之应，因以名师与官也。」少昊鸟师鸟名。应劭曰：「金天氏，黄帝子青阳也。」张晏曰：「少昊之立，凤鸟适至，因以名官。凤鸟氏为历正，玄鸟司分，伯赵司至，青鸟司开，丹鸟司闭。」师古曰：「玄鸟，燕也。伯赵，伯劳也。青鸟，I也。丹鸟，雉也。」自颛顼以来，为民师而命以民事，应劭曰：「颛顼氏代少昊者也，不能纪远，始以职事命官也。春官为木正，夏官为火正，秋官为金正，冬官为水正，中官为土正。」师古曰：「自此以上皆郯子之辞也。」有重黎、句芒、祝融、后土、蓐收、玄冥之官，然已上矣。应劭曰：「少昊有四叔，重为句芒，胲为蓐收，修及熙为玄冥。颛顼氏有子曰黎，为祝融。共工氏有子曰句龙，为后土。故有五行之官，皆封为上公，祀为贵神。」师古曰：「上谓其事久远也。胲音该。」书载唐虞之际，命羲和四子应劭曰：「尧命四子分掌四时之教化也。」张晏曰：「四子谓羲仲、羲叔、和仲、和叔也。」师古曰：「事见虞书尧典。」顺天文，授民时；咨四岳，以举贤材，扬侧v；师古曰：「四岳，分主四方诸侯者。」十有二牧，柔远能迩；应劭曰：「牧，州牧也。」师古曰：「柔，安也，能，善也。迩，近也。」禹作司空，平水土；师古曰：「空，穴也。古人穴居，主穿土为穴以居人也。」弃作后稷，播百谷；应劭曰：「弃，臣名也。后，主也，为此稷官之主也。」师古曰：「播谓布种也。」G作司徒，敷五教；应劭曰：「五教，父义，母慈，兄友，弟恭，子孝也。」师古曰；「G音先列反。」咎繇作士，正五刑；应劭曰：「土，狱官之长。」张晏曰：「五刑谓墨、刖、劓、|、宫、大辟也。」师古曰：「咎音皋。繇音弋昭反。墨，凿其额而涅以墨也。刖，断足也。劓，割鼻也。|，去髌骨也。宫，阴刑也。大辟，杀之也。」垂作共工，利器用；应劭曰：「垂，臣名也。为共工，理百工之事也。」师古曰：「共读曰龚。」益作朕虞，育草木鸟兽；应劭曰：「益，伯益也。虞，掌山泽禽兽官名也。」师古曰：「益，古益字也。虞，度也，主商度山川之事。」伯夷作秩宗，典三礼；应劭曰：「伯夷，臣名也。典天神、地只、人鬼之礼也。」师古曰：「秩，次也；宗，尊也：主尊神之礼，可以次序也。」夔典乐，和神人；应劭曰：「夔，臣名也。」师古曰：「夔音钜龟反。」龙作纳言，出入帝命。应劭曰：「龙，臣名也。纳言，如今尚书，管王之喉舌也。」师古曰：「自此以上皆尧典之文。」夏、殷亡闻焉，师古曰：「言夏、殷置官事不见於书传也。礼记明堂位曰『夏后氏官百，殷二百』，盖言其大数而无职号统属也。」周官则备矣。师古曰：「事见周书周官篇及周礼也。」天官冢宰，地官司徒，春官宗伯，夏官司马，秋官司寇，各官司空，是为六卿，师古曰：「冢宰掌邦治，司徒掌邦教，宗伯掌邦礼，司马掌邦政，司寇掌邦禁，司空掌邦土也。」各有徒属职分，用於百事。师古曰：「言百者，举大数也。分音扶问反。」太师、太傅、太保，是为三公，应劭曰：「师，训也。傅，覆也。保，养也。」师古曰：「傅，相也」盖参天子，坐而议政，无不总统，故不以一职为官名。又立三少为之副，少师、少傅、少保，是为孤卿，与六卿为九焉。记曰三公无官，言有其人然後充之，师古曰：「不必备员，有德者乃处之。」舜之於尧，伊尹於汤，周公、召公於周，是也。或说司马主天，司徒主人，司空主土，是为三公。四岳谓四方诸侯。自周衰，官失而百职乱，战国并争，各变异。秦兼天下，建皇帝之号，张晏曰：「五帝自以德不及三皇，故自去其皇号。三王又以德不及五帝，自损称王。秦自以德褒二行，故兼称之。」立百官之职。汉因循而不革，师古曰：「革，改也。」明简易，随时宜也。其後颇有所改。王莽篡位，慕从古官，而吏民弗安，亦多虐政，遂以乱亡。故略表举大分，师古曰：「分音扶问反。」以通古今，备温故知新之义云。师古曰：「论语称孔子曰『温故而知新，可以为师矣』。温犹厚也，言厚蓄故事，多识於新，则可为师。」相国、丞相，应劭曰：「丞者，承也。相者，助也。」皆秦官，金印紫绶，掌丞天子助理万机。秦有左右，荀悦曰：「秦本次国，命卿二人，是以置左右丞相，无三公官。」高帝即位，置一丞相，十一年更名相国，绿绶。孝惠、高后置左右丞相，文帝二年复置一丞相。有两长史，秩千石。哀帝元寿二年更名大司徒。武帝元狩五年初置司直，秩比二千石，掌佐丞相举不法。太尉，秦官，应劭曰：「自上安下曰尉，武官悉以为称。」金印紫绶，掌武事。武帝建元二年省。元狩四年初置大司马，应劭曰：「司马，主武也，诸武官亦以为号。」以冠将军之号。师古曰：「冠者，加於其上共为一官也。」宣帝地节三年置大司马，不冠将军，亦无印绶官属。成帝绥和元年赐大司马金印紫绶，置官属，禄比丞相，去将军。哀帝建平二年复去大司马印绶、官属，冠将军如故。元寿二年复赐大司马印绶，置官属，去将军，位在司徒上。有长史，秩千石。御史大夫，秦官，应劭曰：「侍御史之率，故称大夫云。」臣瓒曰：「茂陵书御史大夫秩中二千石。」位上卿，银印青绶，掌副丞相。有两丞，秩千石。一曰中丞，在殿中兰台，掌图籍秘书，外督部刺史，内领侍御史员十五人，受公卿奏事，举劾按章。成帝绥和元年更名大司空，金印紫绶，禄比丞相，置长史如中丞，官职如故。哀帝建平二年复为御史大夫，元寿二年复为大司空，御史中丞更名御史长史。侍御史有绣衣直指，服虔曰：「指事而行，无阿私也。」师古曰：「衣以绣者，尊宠之也。」出讨奸猾，治大狱，武帝所制，不常置。太傅，古官，高后元年初置，金印紫绶。後省，八年复置。後省，哀帝元寿二年复置。位在三公上。
太师、太保，皆古官，平帝元始元年皆初置，金印紫绶。太师位在太傅上，太保次太傅。
前後左右将军，皆周末官，秦因之，位上卿，金印紫绶。汉不常置，或有前後，或有左右，皆掌兵及四夷。有长史，秩千石。
奉常，秦官，掌宗庙礼仪，有丞。景帝中六年更名太常。应劭曰：「常，典也，掌典三礼也。」师古曰：「太常，王者旌旗也，画日月焉，王有大事则建以行，礼官主奉持之，故曰奉常也。後改曰太常，尊大之（仪）〔义〕也。」属官有太乐、太祝、太宰、太史、太卜、太医六令丞，又均官、都水两长丞，服虔曰：「均官，主山陵上　输入之官也。」如淳曰：「律，都水治渠堤水门。三辅黄图云三辅皆有都水也。」又诸庙寝园食官令长丞，有b太宰、太祝令丞，文颖曰：「b，主熟食官。」如淳曰：「五在b，故特置太宰以下诸官。」师古曰：「如说是也。雍，右扶风之县也。太宰即是具食之官，不当复置饔人也。」五各一尉。又博士及诸陵县皆属焉。景帝中六年更名太祝为祠祀，武帝太初元年更曰庙祀，初置太卜。博士，秦官，掌通古今，秩比六百石，员多至数十人。武帝建元五年初置五经博士，宣帝黄龙元年稍增员十二人。元帝永光元年分诸陵邑属三辅。王莽改太常曰秩宗。郎中令，秦官，臣瓒曰：「主郎内诸官，故曰郎中令。」掌宫殿掖门户，有丞。武帝太初元年更名光禄勋。应劭曰：「光者，明也。禄者，爵也。勋，功也。」如淳曰：「胡公曰勋之言阍也。阍者，古主门官也。光禄主宫门。」师古曰：「应说是也。」属官有大夫、郎、谒者，皆秦官。又期门、羽林皆属焉。服虔曰：「与期门下以微行，後遂以名官。」师古曰：「羽林，亦宿卫之官，言其如羽之疾，如林之多也。一说羽所以为王者羽翼也。」大夫掌论议，有太中大夫、中大夫、谏大夫，皆无员，多至数十人。武帝元狩五年初置谏大夫，秩比八百石，太初元年更名中大夫为光禄大夫，秩比二千石，太中大夫秩比千石如故。郎掌守门户，出充车骑，有议郎、中郎、侍郎、郎中，皆无员，多至千人。议郎、中郎秩比六百石，侍郎比四百石，郎中比三百石。中郎有五官、左、右三将，秩皆比二千石。郎中有车、户、骑三将，如淳曰：「主车曰车郎，主户卫曰户郎。汉仪注郎中令主郎中，左右车将主左右车郎，左右户将主左右户郎也。」秩皆比千石。谒者掌宾赞受事，员七十人，秩比六百石，有仆射，应劭曰：「谒，请也，白也。仆，主也。」秩比千石。期门掌执兵送从，武帝建元三年初置，比郎，无员，多至千人，有仆射，秩比千石。平帝元始元年更名虎贲郎，师古曰：「贲读与奔同，言如猛兽之奔。」置中郎将，秩比二千石。羽林掌送从，次期门，武帝太初元年初置，名曰建章营骑，後更名羽林骑。又取从军死事之子孙养羽林，官教以五兵，号曰羽林孤儿。师古曰：「五兵谓弓矢、殳、矛、戈、戟也。」羽林有令丞。宣帝令中郎将、骑都尉监羽林，秩比二千石。仆射，秦官，自侍中、尚书、博士、郎皆有。古者重武官，有主射以督课之，军屯吏、驺、宰、永巷宫人皆有，取其领事之号。孟康曰：「皆有仆射，随所领之事以为号也。若军屯吏则曰军屯仆射，永巷则曰永巷仆射。」卫尉，秦官，掌宫门卫屯兵，师古曰：「汉旧仪云卫尉寺在宫内。胡广云主宫阙之门内卫士，於周垣下为区庐。区庐者，若今之仗宿屋矣。」有丞。景帝初更名中大夫令，後元年复为卫尉。属官有公车司马、卫士、旅贲三令丞。师古曰：「汉官仪云公车司马掌殿司马门，夜徼宫中，天下上事及阙下凡所徵召皆总领之，令秩六百石。旅，众也。贲与奔同，言为奔走之任也。」卫士三丞。又诸屯卫候、司马二十二官皆属焉。长乐、建章、甘泉卫尉皆掌其宫，师古曰：「各随所掌之宫以名官。」职略同，不常置。太仆，秦官，应劭曰：「周穆王所置也，盖大御众仆之长，中大夫也。」掌舆马，有两丞。属官有大厩、未央、家马三令，各五丞一尉。师古曰：「家马者，主供天子私用，非大祀戎事军国所须，故谓之家马也。」又车府、路C、骑马、骏马四令丞；伏俨曰：「主乘舆路车，又主凡小车。C，今之小马车曲舆也。」师古曰：「C音零。」又龙马、闲驹、橐泉、PB、承华五监长丞；如淳曰：「橐泉厩在橐泉宫下。PB，野马也。」师古曰：「闲，阑，养马之所也，故曰闲驹。PB出北海中，其状如马，非野马也。P音徒高反。B音涂。」又边郡六牧师菀令，各三丞；师古曰：「汉官仪云牧师诸菀三十六所，分置北边、西边，分养马三十万头。」又牧橐、昆蹄令丞应劭曰：「橐，橐佗。昆蹄，好马名也。蹄音啼。」如淳曰：「尔雅曰『昆蹄研，善升[』者也，因以为厩名。」师古曰：「牧橐，言牧养橐佗也。昆，兽名也。蹄研者，谓其蹄下平也。善升[者，谓山形如甑，而能升之也。蹄即古蹄字耳。研音五见反。[音言，又音牛偃反。」皆属焉。中太仆掌皇太后舆马，不常置也。武帝太初元年更名家马为马，应劭曰：「主乳马，取其汁治之，味酢可饮，因以名官也。」如淳曰：「主乳马，以韦革为夹兜，受数斗，盛马乳，取其上（把）〔肥〕，因名曰马。礼乐志丞相孔光奏省乐官七十二人，给大官马酒。今梁州亦名马酪为马酒。」晋灼曰：「音挺之。」师古曰：「晋音是也。音徒孔反。」初置路C。廷尉，秦官，应劭曰：「听狱必质诸朝廷，与众共之，兵狱同制，故称廷尉。」师古曰：「廷，平也。治狱贵平，故以为号。」掌刑辟，有正、左右监，秩皆千石。景帝中六年更名大理，武帝建元四年复为廷尉。宣帝地节三年初置左右平，秩皆六百石。哀帝元寿二年复为大理。王莽改曰作士。典客，秦官，掌诸归义蛮夷，有丞。景帝中六年更名大行令，武帝太初元年更名大鸿胪。应劭曰：「郊庙行礼赞九宾，鸿声胪传之也。」属官有行人、译官、别火三令丞如淳曰：「汉仪注别火，狱令官，主治改火之事。」及郡邸长丞。师古曰：「主诸郡之邸在京师者也。」武帝太初元年更名行人为大行令，初置别火。王莽改大鸿胪曰典乐。初，置郡国邸属少府，中属中尉，後属大鸿胪。宗正，秦官，应劭曰：「周成王之时彤伯入为宗正也。」师古曰：「彤伯为宗伯，不谓之宗正。」掌亲属，有丞。平帝元始四年更名宗伯。属官有都司空令丞，如淳曰：「律，司空主水及罪人。贾谊曰『输之司空，编之徒官』。」内官长丞。师古曰：「律历志主分寸尺丈也。」又诸公主家令、门尉皆属焉。王莽并其官於秩宗。初，内官属少府，中属主爵，後属宗正。治粟内史，秦官，掌谷货，有两丞。景帝後元年更名大农令，武帝太初元年更名大司农。属官有太仓、均输、平准、都内、籍田五令丞，孟康曰：「均输，谓诸当所有输於官者，皆令输其地土所饶，平其所在时贾，官更於佗处卖之，输者既便，而官有利也。」斡官、铁市两长丞。如淳曰：「斡音`，或作干。斡，主也，主均输之事，所谓斡盐铁而榷酒酤也。」晋灼曰：「此竹箭干之官长也。均输自有令。」师古曰：「如说近是也。纵作干读，当以干持财货之事耳，非谓箭干也。」又郡国诸仓农监、都水六十五官长丞皆属焉。p粟都尉，服虔曰：「p音搜狩之搜。搜，索也。」武帝军官，不常置。王莽改大司农曰羲和，後更为纳言。初，斡官属少府，中属主爵，後属大司农。少府，秦官，掌山海池泽之税，以给共养，应劭曰：「名曰禁钱，以给私养，自别为藏。少者，小也，故称少府。」师古曰：「大司农供军国之用，少府以养天子也。（供）〔共〕音居用反。养音弋亮反。」有六丞。属官有尚书、符节、太医、太官、汤官、导官、乐府、若卢、考工室、左弋、居室、甘泉居室、左右司空、东织、西织、东园匠十（二）〔六〕官令丞，服虔曰：「若卢，诏狱也。」邓展曰：「旧洛阳两狱，一名若卢，主受亲戚妇女。」如淳曰：「若卢，官名也，藏兵器。品令曰若卢郎中二十人，主弩射。汉仪注有若卢狱令，主治库兵将相大臣。」臣瓒曰：「冬官为考工，主作器械也。」师古曰：「太官主膳食，汤官主饼饵，导官主择米。若卢，如说是也。左弋，地名。东园匠，主作陵内器物者也。」又胞人、都水、均官三长丞，师古曰：「胞人，主掌宰割者也。胞与庖同。」又上林中十池监，师古曰：「三辅黄图云上林中池上h五所，而此云十池监，未详其数。」又中书谒者、黄门、钩盾、尚方、御府、永巷、内者、宦者（七）〔八〕官令丞。师古曰：「钩盾主近苑囿，尚方主作禁器物，御府主天子衣服也。」诸仆射、署长、中黄门皆属焉。师古曰：「中黄门，奄人居禁中在黄门之内给事者也。」武帝太初元年更名考工室为考工，左弋为次飞，居室为保宫，甘泉居室为昆台，永巷为掖廷。次飞掌弋射，有九丞两尉，太官七丞，昆台五丞，乐府三丞，掖廷八丞，宦者七丞，钩盾五丞两尉。成帝建始四年更名中书谒者令为中谒者令，初置尚书，员五人，有四丞。河平元年省东织，更名西织为织室。绥和二年，哀帝省乐府。王莽改少府曰共工。中尉，秦官，掌徼循京师，如淳曰：「所谓游徼，徼循禁备盗贼也。」师古曰：「徼谓遮绕也。徼音工钓反。」有两丞、候、司马、千人。师古曰：「候及司马及千人皆官名也。属国都尉云有丞、候、千人。西域都护云司马、候、千人各二人。凡此千人，皆官名也。」武帝太初元年更名执金吾。应劭曰：「吾者，御也，掌执金革以御非常。」师古曰：「金吾，鸟名也，主辟不祥。天子出行，职主先导，以御非常，故执此鸟之象，因以名官。」属官有中垒、寺互、武库、都船四令丞。如淳曰：「汉仪注有寺互。都船狱令，治水官也。」都船、武库有三丞，中垒两尉。又式道左右中候、候丞及左右京辅都尉、尉丞兵卒皆属焉。应劭曰：「式道凡三候，车驾出还，式道候持麾至宫门，门乃开。」师古曰：「式，表也。」初，寺互属少府，中属主爵，後属中尉。自太常至执金吾，秩皆中二千石，丞皆千石。
太子太傅、少傅，古官。属官有太子门大夫、应劭曰：「员五人，秩六百石。」庶子、应劭曰：「员五人，秩六百石。」先马、张晏曰：「先马，员十六人，秩比谒者。」如淳曰：「前驱也。国语曰句践亲为夫差先马。先或作洗也。」舍人。将作少府，秦官，掌治宫室，有两丞、左右中候。景帝中六年更名将作大匠。属官有石库、东园主章、左右前後中校七令丞，如淳曰：「章谓大材也。旧将作大匠主材吏名章曹掾。」师古曰：「今所谓木锺者，盖章声之转耳。东园主章掌大材，以供东园大匠也。」又主章长丞。师古曰：「掌凡大木也。」武帝太初元年更名东园主章为木工。成帝阳朔三年省中候及左右前後中校五丞。詹事，秦官，应劭曰：「詹，省也，给也。」臣瓒曰：「茂陵书詹事秩真二千石。」掌皇后、太子家，有丞。师古曰：「皇后、太子各置詹事，随其所在以名官。」属官有太子率更、家令丞，仆、中盾、卫率、厨厩长丞，张晏曰：「太子称家，故曰家令。」臣瓒曰：「茂陵中书太子家令秩八百石。」应劭曰：「中盾主周卫徼道，秩四百石。」如淳曰：「汉仪注卫率主门卫，秩千石。」师古曰：「掌知漏刻，故曰率更。自此以上，太子之官也。更音工衡反。」又中长秋、私府、永巷、仓、厩、祠祀、食官令长丞。诸宦官皆属焉。师古曰：「自此以上，皆皇后之官。」成帝鸿嘉三年省詹事官，并属大长秋。师古曰：「省皇后詹事，总属长秋也。」长信詹事掌皇太后宫，景帝中六年更名长信少府，张晏曰：「以太后所居宫为名也。居长信宫则曰长信少府，居长乐宫则曰长乐少府也。」平帝元始四年更名长乐少府。将行，秦官，应劭曰：「皇后卿也。」景帝中六年更名大长秋，师古曰：「秋者收成之时，长者恒久之义，故以为皇后官名。」或用中人，或用士人。师古曰：「中人，奄人也。」典属国，秦官，掌蛮夷降者。武帝元狩三年昆邪王降，师古曰：「昆音下门反。」复增属国，置都尉、丞、候、千人。属官，九译令。成帝河平元年省并大鸿胪。水衡都尉，应劭曰：「古山林之官曰衡。掌诸池苑，故称水衡。」张晏曰：「主都水及上林苑，故曰水衡。主诸官，故曰都。有卒徒武事，故曰尉。」师古曰：「衡，平也，主平其税入。」武帝元鼎二年初置，掌上林苑，有五丞。属官有上林、均输、御羞、禁圃、辑濯、锺官、技巧、六厩、辩铜九官令丞。如淳曰：「御羞，地名也，在蓝田，其土肥沃，多出御物可进者，扬雄传谓之御宿。三辅黄图御羞、宜春皆苑名也。辑濯，船官也。锺官，主铸钱官也。辩铜，主分别铜之种类也。」师古曰：「御宿，则今长安城南御宿川也，不在蓝田。羞、宿声相近，故或云御羞，或云御宿耳。羞者，珍羞所出；宿者，止宿之义。辑读与楫同，音集；濯音直孝反：皆所以行船也。汉旧仪云天子六　，未央、承华、PB、骑马、辂C、大　也，马皆万匹。据此表，大仆属官以有大　、未央、辂C、骑马、PB、承华，而水衡又云六　技巧官，是则技巧之徒供六　者，其官别属水衡也。」又衡官、水司空、都水、农仓，又甘泉上林、都水七官长丞皆属焉。上林有八丞十二尉，均输四丞，御羞两丞，都水三丞，禁圃两尉，甘泉上林四丞。成帝建始二年省技巧、六厩官。王莽改水衡都尉曰予虞。初，御羞、上林、衡官及铸钱皆属少府。内史，周官，秦因之，掌治京师。景帝二年分置左〔右〕内史。师古曰：「地理志云武帝建元六年置左右内史，而此表云景帝二年分置，表志不同。又据史记，知志误矣。」右内史武帝太初元年更名京兆尹，张晏曰：「地绝高曰京。左传曰『莫之与京』。十亿曰兆。尹，正也。」师古曰：「京，大也。兆者，众数。言大众所在，故云京兆也。」属官有长安市、厨两令丞，又都水、铁官两长丞。左内史更名左冯翊，张晏曰：「冯，辅也。翊，佐也。」属官有廪牺令丞尉。师古曰：「廪主藏谷，牺主养牲，皆所以供祭祀也。」又左都水、铁官、云垒、长安四市四长丞皆属焉。主爵中尉，秦官，掌列侯。景帝中六年更名都尉，武帝太初元年更名右扶风，张晏曰：「扶，助也。风，化也。」治内史右地。属官有掌畜令丞。如淳曰：「尹翁归传曰『豪强有论罪，输掌畜官，使斫s』。东方朔曰『益为右扶风』，畜牧之所在也。」又（有）〔右〕都水、铁官、厩、b厨四长丞皆属焉。如淳曰：「五在b，故有厨。」与左冯翊、京兆尹是为三辅，服虔曰：「皆治在长安城中。」师古曰：「三辅黄图云京兆在尚冠前街东入，故中尉府，冯翊在太上皇庙西入，右扶风在夕阴街北入，故主爵府。长安以东为京兆，长陵以北为左冯翊，渭城以西为右扶风也。」皆有两丞。列侯更属大鸿胪。元鼎四年更置（二）〔三〕辅都尉、都尉丞各一人。自太子太傅至右扶风，皆秩二千石，丞六百石。
护军都尉，秦官，武帝元狩四年属大司马，成帝绥和元年居大司马府比司直，哀帝元寿元年更名司寇，平帝元始元年更名护军。
司隶校尉，周官，师古曰：「以掌徒隶而巡察，故云司隶。」武帝征和四年初置。持节，从中都官徒千二百人，师古曰：「中都官，京师诸官府也。」捕巫蛊，督大奸猾。师古曰：「督谓察视也。」後罢其兵。察三辅、三河、弘农。元帝初元四年去节。成帝元延四年省。绥和二年，哀帝复置，但为司隶，冠进贤冠，属大司空，比司直。城门校尉掌京师城门屯兵，有司马、师古曰：「八屯各有司马也。」十二城门候。师古曰：「门各有候，萧望之署小苑东门候，亦其比也。」中垒校尉掌北军垒门内，外掌西域。师古曰：「掌北军垒门之内，而又外掌西域。」屯骑校尉掌骑士。步兵校尉掌上林苑门屯兵。越骑校尉掌越骑。如淳曰：「越人内附，以为骑也。」晋灼曰：「取其材力超越也。」师古曰：「宣纪言次飞射士、胡越骑，又此有胡骑校尉。如说是。」长水校尉掌长水宣曲胡骑。师古曰：「长水，胡名也。宣曲，观名，胡骑之屯於宣曲者。」又有胡骑校尉，掌池阳胡骑，不常置。师古曰：「胡骑之屯池阳者也。」射声校尉掌待诏射声士。服虔曰：「工射者也。冥冥中闻声则中之，因以名也。」应劭曰：「须诏所命而射，故曰待诏射也。」虎贲校尉掌轻车。凡八校尉，皆武帝初置，有丞、司马。师古曰：「自中垒以下凡八校尉。城门不在此数中。」自司隶至虎贲校尉，秩皆二千石。西域都护加官，宣帝地节二年初置，以骑都尉、谏大夫使护西域三十六国，有副校尉，秩比二千石，丞一人，司马、候、千人各二人。戊己校尉，元帝初元元年置，师古曰：「甲乙丙丁庚辛壬癸皆有正位，唯戊己寄治耳。今所置校尉亦无常居，故取戊己为名也。有戊校尉，有己校尉。一说戊己居中，镇覆四方，今所置校尉亦处西域之中抚诸国也。」有丞、司马各一人，候五人，秩比六百石。奉军都尉掌御乘舆车，驸马都尉掌驸马，师古曰：「驸，副马也。非正驾车，皆为副马。一曰驸，近也，疾也。」皆武帝初置，秩比二千石。侍中、左右曹、诸吏、散骑、中常侍，皆加官，应劭曰：「入侍天子，故曰侍中。」晋灼曰：「汉仪注诸吏、给事中日上朝谒，平尚书奏事，分为左右曹。魏文帝合散骑、中常侍为散骑常侍也。」所加或列侯、将军、卿大夫、将、都尉、尚书、太医、太官令至郎中，亡员，如淳曰：「将谓郎将以下也。自列侯下至郎中，皆得有散骑及中常侍加官。是时散骑及常侍各自一官，亡员也。」多至数十人。侍中、中常侍得入禁中，诸曹受尚书事，诸吏得举法，散骑骑并乘舆车。师古曰：「并音步浪反。骑而散从，无常职也。」给事中亦加官，师古曰：「汉官解诂云掌侍从左右，无员，常侍中。」所加或大夫、博士、议郎，掌顾问应对，位次中常侍。中黄门有给事黄门，位从将大夫。皆秦制。爵：一级曰公士，师古曰：「言有爵命，异於士卒，故称公士也。」二上造，师古曰：「造，成也，言有成命於上也。」三簪袅，师古曰：「以组带马曰袅。簪袅者，言饰此马也。袅音乃了反。」四不更，师古曰：「言不豫更卒之事也。更音工衡反。」五大夫，师古曰：「列位从大夫。」六官大夫，七公大夫，师古曰：「加官、公者，示稍尊也。」八公乘，师古曰：「言其得乘公家之车也。」九五大夫，师古曰：「大夫之尊也。」十左庶长，十一右庶长，师古曰：「庶长，言为众列之长也。」十二左更，十三中更，十四右更，师古曰：「更言主领更卒，部其役使也。更音工衡反。」十五少上造，十六大上造，师古曰：「言皆主上造之士也。」十七驷车庶长，师古曰：「言乘驷马之车而为众长也。」十八大庶长，师古曰：「又更尊也。」十九关内侯，师古曰：「言有侯号而居京畿，无国邑。」二十彻侯。师古曰：「言其爵位上通於天子。」皆秦制，以赏功劳。彻侯金印紫绶，避武帝讳，曰通侯，或曰列侯，改所食国令长名相，又有家丞、门大夫、庶子。诸侯王，高帝初置，师古曰：「蔡邕云汉制皇子封为王，其实诸侯也。周末诸侯或称王，汉天子自以皇帝为称，故以王号加之，总名诸侯王也。」金玺X绶，如淳曰：「X音戾。X，绿也，以绿为质。」晋灼曰：「X，草名也，出琅邪平昌县，似艾，可染绿，因以为绶名也。」师古曰：「晋说是也。玺之言信也。古者印玺通名，今则尊卑有别。汉旧仪云诸侯王黄金玺，橐佗钮，文曰玺，谓刻云某王之玺。」掌治其国。有太傅辅王，内史治国民，中尉掌武职，丞相统众官，群卿大夫都官如汉朝。景帝中五年令诸侯王不得复治国，天子为置吏，改丞相曰相，省御史大夫、廷尉、少府、宗正、博士官，大夫、谒者、郎诸官长丞皆损其员。武帝改汉内史为京兆尹，中尉为执金吾，郎中令为光禄勋，故王国如故。损其郎中令，秩千石；改太仆曰仆，秩亦千石。成帝绥和元年省内史，更令相治民，如郡太守，中尉如郡都尉。监御史，秦官，掌监郡。汉省，丞相遣史分刺州，不常置。武帝元封五年初置部刺史，掌奉诏条察州，师古曰：「汉官典职仪云刺史班宣，周行郡国，省察治状，黜陟能否，断治冤狱，以六条问事，非条所问，即不省。一条，强宗豪右田宅逾制，以强R弱，以众暴寡。二条，二千石不奉诏书遵承典制，倍公向私，旁诏守利，侵渔百姓，聚敛为奸。三条，二千石不恤疑狱，风厉杀人，怒则任刑，喜则淫赏，烦扰刻暴，剥截黎元，为百姓所疾，山崩石裂，n祥讹言。四条，二千石选署不平，苟阿所爱，蔽贤宠顽。五条，二千石子弟恃怙荣势，请托所监。六条，二千〔石〕违公下比，阿附豪强，通行货赂，割损正令也。」秩六百石，员十三人。成帝绥和元年更名牧，秩二千石。哀帝建平二年复为刺史，元寿二年复为牧。郡守，秦官，掌治其郡，秩二千石。有丞，边郡又有长史，掌兵马，秩皆六百石。景帝中二年更名太守。
郡尉，秦官，掌佐守典武职甲卒，秩比二千石。有丞，秩皆六百石。景帝中二年更名都尉。
关都尉，秦官。农都尉、属国都尉，皆武帝初置。
县令、长，皆秦官，掌治其县。万户以上为令，秩千石至六百石。减万户为长，秩五百石至三百石。皆有丞、尉，秩四百石至二百石，是为长吏。师古曰：「吏，理也，主理其县内也。」百石以下有斗食、佐史之秩，师古曰：「汉官名秩簿云斗食月奉十一斛，佐史月奉八斛也。一说，斗食者，岁奉不满百石，计日而食一斗二升，故云斗食也。」是为少吏。大率十里一亭，亭有长。十亭一乡，乡有三老、有秩、啬夫、游徼。三老掌教化。啬夫职听讼，收赋税。游徼徼循禁贼盗。县大率方百里，其民稠则减，稀则旷，乡、亭亦如之，皆秦制也。列侯所食县曰国，皇太后、皇后、公主所食曰邑，有蛮夷曰道。凡县、道、国、邑千五百八十七，乡六千六百二十二，亭二万九千六百三十五。凡吏秩比二千石以上，皆银印青绶，师古曰：「汉旧仪云银印背龟钮，其文曰章，谓刻曰某官之章也。」光禄大夫无。师古曰：「无印绶。」秩比六百石以上，皆铜印黑绶，大夫、博士、御史、谒者、郎无。师古曰：「大夫以下亦无印绶。」其仆射、御史治书尚符玺者，有印绶。比二百石以上，皆铜印黄绶。师古曰：「汉旧仪云六百石、四百石至二百石以上皆铜印鼻钮，文曰印。谓钮但作鼻，不为虫兽之形，而刻文云某官之印。」成帝阳朔二年除八百石、五百石秩。绥和元年，长、相皆黑绶。哀帝建平二年，复黄绶。吏员自佐史至丞相，十二万二百八十五人。
汉书卷二十古今人表第八
师古曰：「但次古人而不表今人者，其书未毕故也。」自书契之作，先民可得而闻者，经传所称，唐虞以上，帝王有号谥。辅佐不可得而称矣，文颖曰：「言远，经传不复称序也。」师古曰：「契谓刻木以记事。自唐虞以上帝王有号见於经典，其臣佐不可得而称记也。」而诸子颇言之，虽不考孔氏，然犹著在篇籍，归乎显善昭恶，劝戒後人，故博采焉。孔子曰：「若圣与仁，则吾岂敢？」师古曰：「此孔子自谦，不敢当圣与仁也。」又曰：「何事於仁，必也圣乎！」师古曰：「言能博施於人而济众者，非止称仁，乃为圣人也。」「未知，焉得仁？」师古曰：「言智者虽能利物，犹不及仁者所济远也。」「生而知之者，上也；学而知之者，次也；困而学之，又其次也；困而不学，民斯为下矣。」师古曰：「困谓有所不通也。」又曰：「中人以上，可以语上也。」师古曰：「言中庸之人渐於训诲，可以知上智之所知也。」「唯上智与下愚不移。」师古曰：「言上智不染於恶，下愚虽教无成。自此已上皆见论语。凡引此者，盖班氏自述所表先圣後仁乃智愚之次，皆依於孔子者也。」传曰：譬如尧舜，禹、稷、G与之为善则行，师古曰：「传谓解说经义者也。」　、兜欲与为恶则诛。师古曰：「め，捣N也。兜，浑敦也。」可与为善，不可与为恶，是谓上智。桀纣，龙逢、比干欲与之为善则诛，师古曰：「关龙逢，桀之臣也；王子比干，纣之臣也：皆直谏而死也。」于莘、崇侯与之为恶则行。师古曰：「于莘，桀之勇人也。崇侯，纣之佞臣也。」可与为恶，不可与为善，是谓下愚。齐桓公，管仲相之则霸，竖貂辅之则乱。师古曰：「竖貂，即寺人貂也。」可与为善，可与为恶，是谓中人。因兹以列九等之序，究极经传，继世相次，总备古今之略要云。张晏曰：「老子玄默，仲尼所师，虽不在圣，要为大贤，文伯之母达於礼典，动为圣人所叹，言为後世所则，而在第四。田单以即墨孤城复强齐之大，鲁连之博通，忽於荣利，蔺子申威秦王，退让廉颇，乃在第五。大姬巫怪，好祭鬼神，陈人化之，国多淫祀，寺人孟子违於大雅，以保其身，既被宫刑，怨刺而作，乃在第三。　上A，昏乱礼度，恶不忍闻，乃在第七。其余差违纷错不少，略举扬较，以起失谬。独驰骛於数千岁之中，旁观诸子，事业未究，而寻遇窦氏之难，使之然乎？」师古曰：「六家之论，轻重不同；百行所存，趣拾难壹。张氏辄申所见，掎摭班史，然其所论，又自差错。且年代久远，坟典む亡，学者舛驳，师论分异，是以表载古人名氏，或与诸书不同。今则特有发明，用畅厥旨。自女娲以下，帝鸿以前，诸子传记，互有舛驳，叙说不同，无所取正，大要知其古帝之号而已。诸人士见於史传，彰灼可知者，无待解释，其间幽昧者，时复及焉。」


打开文件:汉书3.txt
 
志
汉书卷二十一上律历志第一
师古曰：「志，记也，积记其事也。春秋左氏传曰『前志有之』。」虞书曰「乃同律度量衡」，师古曰：「虞书，舜典也。同谓齐等。」所以齐远近立民信也。自伏戏画八卦，由数起，师古曰：「万物之数，因八卦而起也。」至黄帝、尧、舜而大备。三代稽古，法度章焉。师古曰：「三代，夏、殷、周也。稽，考也。考於古事，而法度益明。」周衰官失，孔子陈後王之法，曰：「谨权量，审法度，修废官，举逸民，四方之政行矣。」师古曰：「此论语载孔子述古帝王之政，以示後世。权谓斤两也。量，斗斛也。法度，丈尺也。逸民，谓有德而隐处者。」汉兴，北平侯张苍首律历事，师古曰：「首谓始定也。」孝武帝时乐官考正。师古曰：「更质正其事。」至元始中王莽秉政，欲耀名誉，徵天下通知钟律者百（余）余人，使羲和刘歆等典领条奏，言之最详。故删其伪辞，取正义，著于篇。师古曰：「班氏自云作志取刘歆之义也。自此以下讫於『用竹为引者，事之宜也』，则其辞焉。」一曰备数，二曰和声，三曰审度，四曰嘉量，五曰权衡。参五以变，错综其数，稽之於古今，效之於气物，和之於心耳，考之於经传，咸得其实，靡不协同。
数者，一、十、百、千、万也，所以算数事物，顺性命之理也。书曰：「先其算命。」师古曰：「逸书也。言王者统业，先立算数以命百事也。」本起於黄钟之数，始於一而三之，三三积之，孟康曰：「黄钟，子之律也。子数一。泰极元气含三为一，是以一数变而为三也。」历十二辰之数，十有七万七千一百四十七，而五数备矣。孟康曰：「初以子一乘丑三，余则转因其成数以三乘之，历十二辰，得是积数也。五行阴阳变化之数备於此矣。」其算法用竹，径一分，长六寸，二百七十一枚而成六觚，为一握。苏林曰：「六觚，六角也。度角至角，其度一寸，面容一分，算九枚，相因之数有十，正面之数实九，其表六九五十四，算中积凡得二百七十一枚。」径象乾律黄钟之一，而长象坤吕林钟之长。张晏曰：「林钟长六寸。」韦昭曰：「黄锺管九寸，十分之一，得其一分也。」其数以易大衍之数五十，其用四十九，成阳六爻，得周流六虚之象也。孟康曰：「以四十九成阳六爻为乾，乾之策数二百一十六，以成六爻，是为周流六虚之象也。」夫推历生律张晏曰：「推历十二辰以生律吕也。」制器，规圜矩方，权重衡平，准绳嘉量，张晏曰：「准，水平。量知多少，故曰嘉。」探赜索隐，钩深致远，莫不用焉。师古曰：「赜亦深也。索，求也。」度长短者不失豪樱孟康曰：「豪，兔豪也。十豪为印！故古曰：「度音大各反。」量多少者不失圭撮，应劭曰：「圭，自然之形，阴阳之始也。四圭曰撮，三指撮之也。」孟康曰：「六十四黍为圭。」师古曰：「撮音仓括反。」权轻重者不失黍t。孟康曰：「t音（墨）蠡。」应劭曰：「十黍为t，十t为一铢。」师古曰：「t，孟音来戈反，此字读亦音累绁之累。」纪於一，协於十，长於百，大於千，衍於万，其法在算术。宣於天下，小学是则。职在太史，羲和掌之。声者，宫、商、角、徵、羽也。所以作乐者，谐八音，荡（降）〔涤〕人之邪意，全其正性，移风易俗也。八音：土曰埙，应劭曰：「世本暴辛公作埙。」师古曰：「烧土为之，其形锐上而平底，六孔吹之。埙音许元反，字或作熏，其音同耳。」匏曰笙，应劭曰：「世本随作笙。」师古曰：「匏，瓠也。列管瓠中，施簧管端。」皮曰鼓，师古曰：「鼓者郭也，言郭张皮而为之。」竹曰管，孟康曰：「礼乐器记，管，漆竹，长一尺，六孔。尚书大传，西王母来献白玉棺。汉章帝时零陵文学奚景於泠道舜祠下得白玉棺。古以玉作，不但竹也。」丝曰弦，石曰磬，金曰钟，木曰恰Ｊ古曰：「怯m同，m，始也。乐将作，先鼓之，故谓之恰Ｗ慈缙嵬埃中有椎，连底动之，令左右击。音昌六反。」五声和，八音谐，而乐成。商之为言章也，物成孰可章度也。师古曰：「度音大各反。」角，触也，物触地而出，戴芒角也。宫，中也，居中央，畅四方，唱始施生，为四声纲也。徵，祉也，物盛大而　祉也。羽，宇也，物聚臧宇覆之也。夫声者，中於宫，触於角，祉於徵，章於商，宇於羽，故四声为宫纪也。协之五行，则角为木，五常为仁，五事为貌。商为金为义为言，徵为火为礼为视，羽为水为智为听，宫为土为信为思。以君臣民事物言之，则宫为君，商为臣，角为民，徵为事，羽为物。唱和有象，故言君臣位事之体也。五声之本，生於黄钟之律。九寸为宫，或损或益，以定商、角、徵、羽。九六相生，阴阳之应也。律十有二，阳六为律，阴六为吕。律以统气类物，一曰黄钟，二曰太族，师古曰：「族音千豆反。其下并同。」三曰姑洗，四曰蕤宾，五曰夷则，六曰亡射。师古曰：「亡读曰无。射音亦石反。」吕以旅阳宣气，一曰林钟，二曰南吕，三曰应钟，四曰大吕，五曰夹钟，六曰中吕。师古曰：「中读曰仲。」有三统之义焉。其传曰，黄帝之所作也。黄帝使泠纶，师古曰：「泠音零。纶音伦也。」自大夏之西，应劭曰：「大夏，西戎之国也。」昆仑之阴，取竹之解谷孟康曰：「解，脱也。谷，竹沟也。取竹之脱无沟节者也。一说昆仑之北谷名也。」晋灼曰：「谷名是也。」生，其窍厚均者，应劭曰：「生者，治也。窍，孔也。」孟康曰：「竹孔与肉薄厚等也。」晋灼曰：「取谷中之竹，生而（孔外肉）〔肉孔外内〕厚薄自然均者，截以为c，不复加削刮也。」师古曰：「晋说是也。」断两节间而吹之，以为黄钟之宫。师古曰：「黄钟之宫，律之最长者。」制十二c以听凤之鸣，师古曰：「c音大东反。」其雄鸣为六，雌鸣亦六，比黄钟之宫，而皆可以生之，是为律本。师古曰：「比，合也。可以生之，谓上下相生也，故谓之律本。比音频寐反。」至治之世，天地之气合以生风；天地之风气正，十二律定。孟康曰：「律得风气而成声，风和乃律调也。」臣瓒曰：「风气正则十二月之气各应其律，不失其序。」黄钟：黄者，中之色，君之服也；钟者，种也。天之中数五，韦昭曰：「一三在上，七九在下。」五为声，声上宫，五声莫大焉。地之中数六，韦昭曰：「二四在上，八十在下。」六为律，律有形有色，色上黄，五色莫盛焉。故阳气施种於黄泉，孳萌万物，师古曰：「孳读与滋同，滋，益也。萌，始生。」为六气元也。以黄色名元气律者，著宫声也。宫以九唱六，孟康曰：「黄钟阳九，林钟阴六，言阳唱阴和。」变动不居，周流六虚。始於子，在十一月。大吕：吕，旅也，言阴大，旅助黄钟（宫）〔宣〕气而牙物也。位於丑，在十二月。太族：族，奏也，言阳气大，奏地而达物也。师古曰：「奏，进也。」位於寅，在正月。夹钟，言阴夹助太族宣四方之气而出种物也。位於卯，在二月。姑洗：洗，e也，言阳气洗物辜e之也。孟康曰：「辜，必也，必使之e也。」位於辰，在三月。中吕，言微阴始起未成，著於其中旅助姑洗宣气齐物也。位於巳，在四月。蕤宾：蕤，继也，宾，导也，言阳始导阴气使继养物也。位於午，在五月。林钟：林，君也，言阴气受任，助蕤宾君主种物使长大盛也。师古曰：「种物，种生之物。，古茂字也。种音之勇反。」位於未，在六月。夷则：则，法也，言阳气正法度而使阴气夷当伤之物也。师古曰：「夷亦伤。」位於申，在七月。南吕：南，任也，言阴气旅助夷则任成万物也。位於酉，在八月。亡射：射，厌也，言阳气究物而使阴气毕剥落之，终而复始，亡厌已也。位於戌，在九月。应钟，言阴气应亡射，该臧万物而杂阳阂种也。孟康曰：「（该）〔阂〕，臧塞也，阴杂阳气，臧塞为万物作种也。」晋灼曰：「外闭曰阂。」师古曰：「阂音胡待反。下言『该阂於亥』，音训并同也。」位於亥，在十月。三统者，天施，地化，人事之纪也。李奇曰：「统，绪也。」十一月，乾之初九，阳气伏於地下，始著为一，万物萌动，钟於太阴，故黄钟为天统，律长九寸。九者，所以究极中和，为万物元也。易曰：「立天之道，曰阴与阳。」师古曰：「易说卦之辞。」六月，坤之初六，阴气受任於太阳，继养化柔，万物生长，之於未，令种刚疆大，故林钟为地统，律长六寸。六者，所以含阳之施，之於六合之内，令刚柔有体也。「立地之道，曰柔与刚。」师古曰：「此亦说卦之辞也。」「乾知太始，坤作成物。」师古曰：「此上系之辞。」正月，乾之九三，万物棣通，孟康曰：「棣谓通意也。」师古曰：「棣音替。」族出於寅，人奉而成之，仁以养之，义以行之，令事物各得其理。寅，木也，为仁；其声，商也，为义。故太族为人统，律长八寸，象八卦，宓戏氏之所以顺天地，通神明，类万物之情也。师古曰：「宓读与伏同。」「立人之道，曰仁与义。」师古曰：「此说卦之辞。」「在天成象，在地成形。」师古曰：「此上系之辞。」「后以裁成天地之道，辅相天地之宜，以左右民。」师古曰：「此泰卦象辞也。后，君也，谓王者也。左右，助也。左读曰佐。右读曰佑。」此三律之谓矣，是为三统。其於三正也，黄钟子为天正，师古曰：「正音之成反。下皆类此。」林钟未之　丑为地正，太族寅为人正。三正正始，是以地正适其始纽於阳东北丑位。易曰「东北丧朋，乃终有庆」，孟康曰：「未在西南，阳也，阴而入阳，为失其类也。」师古曰：「此坤卦彖辞。」答应之道也。及黄钟为宫，则太族、姑洗、林钟、南吕皆以正声应，无有忽微，孟康曰：「忽微，若有若无，细於发者也。谓正声无有残分也。」不复与它律为役者，同心一统之义也。非黄钟而它律，虽当其月自宫者，则其和应之律有空积忽微，孟康曰：「十二月之气各以其月之律为宫，非五音之正，则声有高下差降也。空积，若郑氏分一寸为数千。」不得其正。此黄钟至尊，亡与并也。易曰：「参天两地而倚数。」师古曰：「易说卦之辞也。倚，立也。参谓奇也，两谓耦也。七九阳数，六八阴数。」天之数始於一，终於二十有五。其义纪之以三，故置一得三，又二十五分之六，凡二十五置，终天之数，得八十一，以天地五位之合终於十者乘之，为八百一十分，应历一统孟康曰：「十九岁为一章，一统凡八十一章。」千五百三十九岁之章数，黄钟之实也。繇此之义，师古曰：「繇读（为）〔与〕由同。由，用也。」起十二律之周径。孟康曰：「律孔径三分，参天之数也；围九分，终天之数也。」地之数始於二，终於三十。其义纪之以两，故置一得二，凡三十置，终地之数，得六十，以地中数六乘之，为三百六十分，当期之日，林钟之实。孟康曰：「林钟长六寸，围六分。以围乘长，得积三百六十分也。」师古曰：「期音基。谓十二月为一期也。」人者，继天顺地，序气成物，统八卦，调八风，理八政，正八节，谐八音，舞八佾，监八方，被八荒，以终天地之功，故八八六十四。其义极天地之变，以天地五位之合终於十者乘之，为六百四十分，以应六十四卦，大族之实也。孟康曰：「大族长八寸，围八分，为积六百四十分也。」书曰：「天功人其代之。」师古曰：「虞书咎繇谟也。言圣人禀天造化之功代而行之。」天兼地，人则天，故以五位之合乘焉，「唯天为大，唯尧则之」之象也。师古曰：「则，法也。论语称孔子曰『大哉尧之为君也，唯天为大，唯尧则之』，美帝尧能法天而行化。」地以中数乘者，阴道理内，在中馈之象也。师古曰：「馈字与馈同。易家人卦六二爻辞曰『无攸遂，在中馈』，言妇人之道，取象於阴，无所必遂，但居中主馈食而已，故云然。」三统相通，故黄钟、林钟、太族律长皆全寸而亡余分也。天之中数五，地之中数六，而二者为合。六为虚，五为声，周流於六虚。虚者，爻律夫阴阳，登降运行，列为十二，而律吕和矣。太极元气，函三为一。孟康曰：「元气始起於子，未分之时，天地人混合为一，故子数独一也。」师古曰：「函读与含同。後皆类此。」极，中也。元，始也。行於十二辰，始动於子。参之於丑，得三。又参之於寅，得九。又参之於卯，得二十七。又参之於辰，得八十一。又参之於巳，得二百四十三。又参之於午，得七百二十九。又参之於未，得二千一百八十七。又参之於申，得六千五百六十一。又参之於酉，得万九千六百八十三。又参之於戌，得五万九千四十九。又参之於亥，得十七万七千一百四十七。此阴阳合德，气钟於子，化生万物者也。故孳萌於子，纽牙於丑，引达於寅，冒茆於卯，师古曰：「茆谓丛生也，音莫保反。」振美於辰，已盛於巳，@布於午，苏林曰：「@音愕。」昧B於未，师古曰：「B，蔽也，音爱。」申坚於申，留孰於酉，毕入於戌，该阂於亥。出甲於甲，奋轧於乙，师古曰：「轧音於黠反。」明炳於丙，大盛於丁，丰於戊，理纪於己，敛更於庚，悉新於辛，怀任於壬，陈揆於癸。故阴阳之施化，万物之终始，既类旅於律吕，又经历於日辰，而变化之情可见矣。玉衡杓建，天之纲也；如淳曰：「杓音Y，斗端星也。」孟康曰：「斗在天中，周制四方，犹宫声处中，为四声纲也。」师古曰：「杓音必遥反。」日月初（缠）〔躔〕，星之纪也。孟康曰：「（缠）〔躔〕，舍也。二十八舍列在四方，日月行焉，起於星纪，而又周之，犹四声为宫纪也。」晋灼曰：「下言斗纲之端连贯营室，织女之纪指牵牛之初，以纪日月，故曰星纪。五星起其初，日月起其中。是谓天之纲纪也。」师古曰：「躔，践也，音直连反。」纲纪之交，以原始造设，合乐用焉。律吕唱和，以育生成化，歌奏用焉。指顾取象，然後阴阳万物靡不条鬯该成。师古曰：「条，达也。鬯与畅同。」故以成之数忖该之积，孟康曰：「成之数者，谓黄钟之法数。该之积，为黄钟变生十二辰积实之数也。忖，除也。言以法数除积得九寸，即黄钟之长也。言该者，该众律之数也。」师古曰：「忖音千本反。」如法为一寸，则黄钟之长也。孟康曰：「得一寸，则所谓得九寸也。言一者，张法辞。」参分损一，下生林钟。张晏曰：「黄钟长九寸，以二乘九得十八，以三除之，得林钟六寸。其法率如此，推当算乃解。」晋灼曰：「蔡邕律历记『凡阳生阴曰下，阴生阳曰上』也。」参分林钟益一，上生太族。参分太族损一，下生南吕。参分南吕益一，上生姑洗。参分姑洗损一，下生应钟。参分应钟益一，上生蕤宾。参分蕤宾损一，下生大吕。参分大吕益一，上生夷则。参分夷则损一，下生夹钟。参分夹钟益一，上生亡射。参分亡射损一，下生中吕。阴阳相生，自黄钟始而左旋，八八为伍。孟康曰：「从子数辰至未得八，下生林钟。数未至寅得八，上生太族。律上下相生，皆以此为率。伍，耦也，八八为耦。」其法皆用铜。职在大乐，太常掌之。度者，分、寸、尺、丈、引也，所以度长短也。师古曰：「度音大各反。下皆类此。」本起黄钟之长。以子谷黍中者，孟康曰：「子北方，北方黑，谓黑黍也。」师古曰：「此说非也。子谷犹言谷子耳，即黑黍，无取北方为号。中者，不大不小也。言取黑黍谷子大小中者，率为分寸也。音钜。」一黍之广，度之九十分，黄钟之长。一为一分，十分为寸，十寸为尺，十尺为丈，十丈为引，而五度审矣。其法用铜，高一寸，广二寸，长一丈，而分寸尺丈存焉。用竹为引，高一分，广六分，长十丈，其方法矩，高广之数，阴阳之象也。孟康曰：「高一分，广六分。一为阳，六为阴也。」分者，自三微而成著，可分别也。寸者，忖也。尺者，　也。师古曰：「　音约。」丈者，张也。引者，信也。师古曰：「信读曰伸，言其长。」夫度者，别於分，忖於寸，　於尺，张於丈，信於引。引者，信天下也。职在内官，师古曰：「内官，署名也。百官表云『内官长丞，初属少府，中属主爵，後属宗正』。」廷尉掌之。师古曰：「法度所起，故属廷尉也。」量者，龠、合、升、斗、斛也，师古曰：「龠音仑。合音合。」所以量多少也。师古曰：「量音力张反。」本起於黄钟之龠，用度数审其容，师古曰：「因度以生量也。其容，谓其中所容受之多少也。」以子谷黍中者千有二百实其龠，以井水准其概。孟康曰：「概欲其直，故以水平之。井水清，清则平也。」师古曰：「概所以概平斗斛之上者也，音工代反，又音工内反。」合龠为合，十合为升，十升为斗，十斗为斛，而五量嘉矣。师古曰：「嘉，善也。」其法用铜，方尺而圜其外，旁有缪伞ＶＪ显唬骸缫籼跎Ｖ条。纾过也。算方一尺，所受一斛，过九游搴溃然後成斛。今尚方有王莽时铜斛，制尽与此同。」师古曰：「纾不满之处也，音吐雕反。」其上为斛，其下为斗。孟康曰：「其上谓仰斛也，其下谓覆斛之底，受一斗。」左耳为升，右耳为合龠。其状似爵，以縻爵禄。晋灼曰：「縻，散也。」上三下二，参天两地，圜而函方，左一右二，阴阳之象也。其圜象规，其重二钧，备气物之数，合万有一千五百二十。孟康曰：「三十斤为钧，钧万一千五百二十铢。」声中黄钟，始於黄钟而反覆焉，孟康曰：「反斛声中黄钟，覆斛亦中黄钟之宫，宫为君也。」臣瓒曰：「仰斛受一斛，覆斛受一斗，故曰反覆焉。」师古曰：「覆音芳目反。」君制器之象也。龠者，黄钟律之实也，跃微动气而生物也。合者，合龠之量也。升者，登合之量也。斗者，聚升之量也。斛者，角斗平多少之量也。夫量者，跃於龠，合於合，登於升，聚於斗，角於斛也。职在太仓，大司农掌之。师古曰：「米粟之量，故在太仓也。」衡权者，衡，平也，权，重也，衡所以任权而均物平轻重也。其道如底，师古曰：「底，平也，谓以底石厉物令平齐也。底音指。」以见准之正，绳之直，左旋见规，右折见矩。其在天也，佐助旋机，斟酌建指，以齐七政，师古曰：「七政，日、月、五星也。」故曰玉衡。论语云：「立则见其参於前也，孟康曰：「权、衡、量，三等为参。」在车则见其倚於衡也。」又曰：「齐之以礼。」此衡在前居南方之义也。权者，铢、两、斤、钧、石也，所以称物平施，知轻重也。本起於黄钟之重。一龠容千二百黍，重十二铢，两之为两。二十四铢为两。十六两为斤。三十斤为钧。四钧为石。忖为十八，易十有八变之象也。孟康曰：「忖，度也，度其义有十八也。黄钟、龠、铢、两、钧、斤、石凡七，与下十一象为十八也。」张晏曰：「象易三揲蓍而成一爻，十八变具六爻而成卦。」五权之制，以义立之，以物钧之，其余小大之差，以轻重为宜。圜而环之，令之肉倍好者，孟康曰：「谓为（钟）〔锤〕之形如环也。」如淳曰：「体为肉，孔为好。」师古曰：「锤者，称之权也，音直垂反，又音直睡反。」周旋无端，终而复始，无穷已也。铢者，物繇忽微始，至於成著，可殊异也。师古曰：「繇读与由同。由，从也。」两者，两黄钟律之重也。李奇曰：「黄钟之管重十二铢，两十二得二十四也。」二十四铢而成两者，二十四气之象也。斤者，明也，三百八十四铢，易二篇之爻，阴阳变动之象也。十六两成斤者，四时乘四方之象也。钧者，均也，阳施其气，阴化其物，皆得其成就平均也。权与物均，重万一千五百二十铢，当万物之象也。四百八十两者，六旬行八节之象也。孟康曰：「六甲为六旬，一岁有八节，六甲周行成岁，以六乘八节得之。」三十斤成钧者，一月之象也。石者，大也，权之大者也。始於铢，两於两，明於斤，均於钧，终於石，物终石大也。四钧为石者，四时之象也。重百二十斤者，十二月之象也。终於十二辰而复於子，黄钟之象也。孟康曰：「称之数始於铢，终於石。石重百二十斤，象十二月。铢之重本取於子。律，黄钟一龠容千二百黍，为十二铢，故曰复於子，黄钟之象也。」千九百二十两者，阴阳之数也。三百八十四爻，五行之象也。四万六千八十铢者，万一千五百二十物历四时之象也。而岁功成就，五权谨矣。权与物钧而生衡，孟康曰：「谓锤与物钧，所称适停，则衡平也。」衡运生规，规圜生矩，矩方生绳，绳直生准，韦昭曰：「立准以望绳，以水为平。」准正则平衡而钧权矣。是为五则。规者，所以规圜器械，令得其类也。矩者，所以矩方器械，令不失其形也。规矩相须，阴阳位序，圜方乃成。准者，所以揆平取正也。绳者，上下端直，经纬四通也。准绳连体，衡权合德，百工繇焉，以定法式，师古曰：「繇读与由同。由，用也。」辅弼执玉，以翼天子。师古曰：「翼，助也。」诗云：「尹氏大师，秉国之钧，四方是维，天子是毗，俾民不迷。」师古曰：「小雅节南山之诗也。言尹氏居太师之官，执持国之权量，维制四方，辅翼天子，使下无迷惑也。」咸有五象，其义一也。以阴阳言之，大阴者，北方。北，伏也，阳气伏於下，於时为冬。冬，终也，物终臧，乃可称。水润下。知者谋，谋者重，故为权也。大阳者，南方。南，任也，阳气任养物，於时为夏。夏，假也，物假大，乃宣平。火炎上。礼者齐，齐者平，故为衡也。少阴者，西方。西，迁也，阴气迁落物，於时为秋。秋，イ也，师古曰：「　音子由反。」物　敛，乃成孰。金从革，改更也。义者成，成者方，故为矩也。少阳者，东方。东，动也，阳气动物，於时为春。春，蠢也，物蠢生，乃动运。木曲直。仁者生，生者圜，故为规也。中央者，阴阳之内，四方之中，经纬通达，乃能端直，於时为四季。土稼啬蕃息。师古曰：「蕃，多也。息，生也。蕃音扶元反。」信者诚，诚者直，故为绳也。五则揆物，有轻重圜方平直阴阳之义，四方四时之体，五常五行之象。厥法有品，各顺其方而应其行。职在大行，鸿胪掌之。师古曰：「平均曲直，齐一远近，故在鸿胪。」书曰：「予欲闻六律、五声、八音、七始咏，以出内五言，女听。」师古曰：「虞书益稷篇所载舜与禹言。」予者，帝舜也。言以律吕和五声，施之八音，合之成乐。七者，天地四时人之始也。顺以歌咏五常之言，听之则顺乎天地，序乎四时，应人伦，本阴阳，原情性，风之以德，感之以乐，师古曰：「以德化之，以乐动之。诗序曰『上以风化下』。」莫不同乎一。唯圣人为能同天下之意，故帝舜欲闻之也。今广延群儒，博谋讲道，修明旧典，同律，审度，嘉量，平衡，钧权，正准，直绳，立于五则，备数和声，以利兆民，贞天下於一，同海内之归。师古曰：「贞，正也。易下系之辞曰『天下之动贞夫一者也』，言皆以一为正也。又曰『天下同归而殊涂，一致而百虑』，言途虽殊其归则同，虑虽百其致则一也，故志引之云尔。」凡律度量衡用铜者，名自名也，师古曰：「取铜之名，以合於同也。」所以同天下，齐风俗也。铜为物之至精，不为燥湿寒暑变其节，不为风雨暴露改其形，介然有常，有似於士君子之行，师古曰：「介然，特异之意。」是以用铜也。用竹为引者，事之宜也。李奇曰：「引长十丈，高一分，广六分，唯竹篾柔而坚为宜耳。」历数之起上矣。传述颛顼命南正重司天，火正黎司地，臣瓒曰：「南正司天，则北正当司地，不得言火正也。古文火字与北相似，故遂误耳。」师古曰：「此说非也。班固幽通赋云『玄黎醇耀於高辛』，是则黎为火正也。」其後三苗乱德，二官咸废，师古曰：「三苗，国名，缙云氏之後为诸侯者，即饕餮也。二官，重、黎也。」而闰余乖次，孟康曰：「以岁之余日为闰，故曰闰余。次，十二次也。史推历失闰，则斗建与月名错也。」孟陬殄灭，孟康曰：「正月为孟陬。历纪废绝，闰余乖错，不与正岁相值，谓之殄灭也。」摄提失方。孟康曰：「摄提，星名，随斗杓所指建十二月，若历误，春三月当指辰而乃指巳，是为失方也。」尧复育重、黎之後，使纂其业，故书曰：「乃命羲、和，钦若昊天，历象日月星辰，敬授民时。」「岁三百有六旬有六日，以闰月定四时成岁，允百官，众功皆美。」师古曰：「此皆虞书尧典之辞也。钦，敬；若，顺也。昊天，言天气广大也。星，四方之中星也。辰，日月所会也。羲氏、和氏，重、黎之後，以其继掌天地，故尧命之，使敬顺昊天，历象星辰之分节，敬记天时，以授下人也。匝四时凡三百六十六日，而定一岁。十二月月三十日，正三百六十日，则余六日矣。又除小月六日，是为岁有余十二日，未盈三岁，便得一月，则置闰焉，以定四时之气节，成一岁之历象，则能信理百官，众功皆美也。」其後以授舜曰：「咨尔舜，天之历数在尔躬。」「舜亦以命禹。」师古曰：「事见论语尧曰篇。」至周武王访箕子，师古曰：「访箕子，谓灭殷之後。」箕子言大法九章，而五纪明历法。孟康曰：「岁月日星辰，是谓五纪也。」师古曰：「大法九章即洪范九畴也。其四曰协用五纪也。」故自殷周，皆创业改制，咸正历纪，服色从之，顺其时气，以应天道。三代既没，五伯之末史官丧纪，畴人子弟分散，李奇曰：「同类之人俱明历者也。」如淳曰：「家业世世相传为畴。」师古曰：「如说是也。」或在夷狄，故其所记，有黄帝、颛顼、夏、殷、周及鲁历。战国扰攘，秦兼天下，未皇暇也，亦颇推五胜，孟康曰：「五行相胜，秦以周为火，用水胜之。」而自以为获水德，乃以十月为正，色上黑。师古曰：「获水德，谓有黑龙之瑞。」汉兴，方纲纪大基，庶事草创，袭秦正朔。以北平侯张苍言，用颛顼历，比於六历，疏阔中最为微近。然正朔服色，未睹其真，而朔晦月见，弦望满亏，多非是。
至武帝元封七年，汉兴百二岁矣，大中大夫公孙卿、壶遂、太史令司马迁等言「历纪坏废，宜改正朔」。是时御史大夫儿宽明经术，师古曰：「儿音五奚反。」上乃诏宽曰：「与博士共议，今宜何以为正朔？服色何上？」宽与博士赐等议，皆曰：「帝王必改正朔，易服色，所以明受命於天也。创业变改，制不相复，师古曰：「复，重也，因也，音扶目反。次下亦同。」推传序文，则今夏时也。臣等闻学褊陋，不能明。陛下躬圣发愤，昭配天地，师古曰：「躬圣者，言身有圣德也。发愤，谓念正朔未定也。昭，明也。」臣愚以为三统之制，後圣复前圣者，二代在前也。今二代之统绝而不序矣，唯陛下发圣德，宣考天地四时之极，则顺阴阳以定大明之制，为万世则。」於是乃诏御史曰：「乃者有司言历未定，广延宣问，以考星度，未能雠也。师古曰：「雠，相当。」盖闻古者黄帝合而不死，名察发敛，定清浊，起五部，建气物分数。应劭曰：「言黄帝造历得仙，名节会，察寒暑，致启分，发敛至，定清浊，起五部。五部，金、木、水、火、土也。建气物分数，皆叙历之意也。」孟康曰：「合，作也。黄帝作历，历终而复始，无穷已也，故曰不死。名春夏为发，秋冬为敛。清浊，谓律声之清浊也。五部，谓五行也。天有四时，分为五行也。气，二十四气也。物，万物也。分，历数之分也。」晋灼曰：「蔡邕天文志『浑天名察发敛，以行日月，以步五纬』。」臣瓒曰：「黄帝圣德，与神灵合契，升龙登仙，故曰合而不死。题名宿度，候察进退。史记曰『名察宿度』，谓三辰之度，吉凶之验也。」然则上矣。书缺乐弛，朕甚难之。师古曰：「弛，废也。音式尔反。」依违以惟，未能修明。师古曰：「依违，不决之意也。惟，思也。」其以七年为元年。」李奇曰：「改元封七年为太初元年。」遂诏卿、遂、迁与侍郎尊、大典星射姓等师古曰：「姓射，名姓也。」议造汉历。乃定东西，立晷仪，下漏刻，以追二十八宿相距於四方，举终以定朔晦分至，躔离弦望。应劭曰：「躔，径也。离，远也。」臣瓒曰：「案离，历也，日月之所历也。」邓展曰：「日月践历度次。」乃以前历上元泰初四千六百一十七岁，至於元封七年，复得阏逢摄提格之岁，中冬孟康曰：「言复得者，上元泰初时亦是阏逢之岁，岁在甲曰阏逢，在寅曰摄提格，此为甲寅之岁也。」师古曰：「中读曰仲。」十一月甲子朔旦冬至，日月在建星，李奇曰：「古以建星为宿，今以牵牛为宿。」孟康曰：「建星在牵牛间。」晋灼曰：「贾逵论太初历冬至日在牵牛初者，牵牛中星也。古历皆在建星。建星即斗星也。太初历四分法在斗二十六度。史官旧法，冬夏至常不及太初历五度。四分法在斗二十一度，与行事候法天度相应。」太岁在子，已得太初本星度新正。姓等奏不能为算，师古曰：「姓即射姓也。」愿募治历者，更造密度，各自增减，以造汉太初历。乃选治历邓平及长乐司马可、酒泉候宜君、师古曰：「可者司马之名也。宜君亦候之名也。候，官号也。故曰东南一尉，西北一候。」侍郎尊及与民间治历者，凡二十余人，方士唐都、巴郡落下闳与焉。晋灼曰：「三人姓名也。史记历书『唐都分天部，而巴郡落下闳运算推历』。」师古曰：「姓唐，名都，方术之士也。姓落下名闳，巴郡人也。都与闳凡二人，言三人，非也。与读曰豫。」都分天部，孟康曰：「谓分部二十八宿为距度。」而闳运算转历。其法以律起历，曰：「律容一龠，积八十一寸，则一日之分也。孟康曰：「黄钟律长九寸，围九分，以围乘长，得积八十一寸也。」与长相终。律长九寸，百七十一分而终复。师古曰：「复音扶目反。」三复而得甲子。夫律阴阳九六，爻象所从出也。故黄钟纪元气之谓律。律，法也，莫不取法焉。」与邓平所治同。於是皆观新星度、日月行，更以算推，如闳、平法。法，一月之日二十九日八十一分日之四十三。先藉半日，名曰阳历；不藉，名曰阴历。所谓阳历者，先朔月生；阴历者，朔而後月乃生。平曰：「阳历朔皆先旦月生，以朝诸侯王群臣便。」乃诏迁用邓平所造八十一分律历，罢废尤疏远者十七家，复使校历律昏明。宦者淳于陵渠复覆太初历晦朔弦望，皆最密，日月如合璧，五星如连珠。孟康曰：「谓太初上元甲子夜半朔旦冬至时，七曜皆会聚斗、牵牛分度，夜尽如合璧连珠也。」师古曰：「言其应候不差也。」陵渠奏状，遂用邓平历，以平为太史丞。後二十七年，元凤三年，太史令张寿王上书言：「历者天地之大纪，上帝所为。传黄帝调律历，汉元年以来用之。今阴阳不调，宜更历之过也。」师古曰：「更，改也。」诏下主历使者鲜于妄人诘问，寿王不服。妄人请与治历大司农中丞麻光等二十余人杂候日月晦朔弦望、八节二十四气，钧校诸历用状。奏可。诏与丞相、御史、大将军、右将军史各一人杂候上林清台，课诸历疏密，凡十一家。以元凤三年十一月朔旦冬至，尽五年十二月，各有第。寿王课疏远。案汉元年不用黄帝调历，寿王非汉历，逆天道，非所宜言，大不敬。有诏勿劾。复候，尽六年。太初历第一，即墨徐万且、长安徐禹治太初历亦第一。师古曰：「且音子余反。」寿王及待诏李信治黄帝调历，课皆疏阔，又言黄帝至元凤三年六千余岁。丞相属宝、长安单安国、安陵G育治终始，苏林曰：「G音布回反。」师古曰：「姓G，名育也。单音善。」言黄帝以来三千六百二十九岁，不与寿王合。寿王又移帝王录，舜、禹年岁不合人年。寿王言化益为天子代禹，师古曰：「化益即伯益。」骊山女亦为天子，在殷周间，皆不合经术。寿王历乃太史官殷历也。寿王猥曰安得五家历，师古曰：「猥，曲也。」又妄言太初历亏四分日之三，去小余七百五分，以故阴阳不调，谓之乱世。劾寿王吏八百石，古之大夫，服儒衣，诵不详之辞，作n言欲乱制度，不道。奏可。寿王候课，比三年下，师古曰：「比，频也。下，下狱也，音胡稼反。」终不服。再劾死，更赦勿劾，师古曰：「更，经也，音工衡反。」遂不更言，诽谤益甚，竟以下吏。故历本之验在於天，自汉历初起，尽元凤六年，三十六岁，而是非坚定。至孝成世，刘向总六历，列是非，作五纪论。向子歆究其微眇，师古曰：「眇，细也，音莫小反，又读曰妙。他皆类此。」作三统历及谱以说春秋，推法密要，故述焉。师古曰：「自此以下，皆班氏所述刘歆之说也。」夫历春秋者，天时也，列人事而（目）〔因〕以天时。传曰：「民受天地之中以生，所谓命也。师古曰：「此春秋左氏传周大夫刘康公之言也。中谓中和之气也。」是故有礼谊动作威仪之则以定命也，能者养以之福，不能者败以取祸。」师古曰：「之，往也，往就福也。自此以上，皆刘康公辞。」故列十二公二百四十二年之事，以阴阳之中制其礼。故春为阳中，万物以生；秋为阴中，万物以成。是以事举其中，礼取其和，历数以闰正天地之中，以作事厚生，皆所以定命也。易金火相革之卦曰「汤武革命，顺乎天而应乎人」，师古曰：「离下兑上，故云金火相革。此革卦彖辞。」又曰「治历明时」，师古曰：「此革卦象辞。」所以和人道也。周道既衰，幽王既丧，天子不能班朔，鲁历不正，以闰余一之岁为首。孟康曰：「当以闰尽岁为首，今失正，未尽一岁便以为首也。」师古曰：「音剖，又音部。」故春秋刺「十一月乙亥朔，日有食之」。於是辰在申，孟康曰：「辰谓斗建。」臣瓒曰：「日月之会为辰。」师古曰：「事在襄二十七年。」而司历以为在建戌，史书建亥。哀十二年，亦以建申流火之月为建亥，张晏曰：「周之十二月，夏之十月也。再失闰，当为八月建酉，而云建申，误也。仲尼曰：『火犹西流，司历过也。』刘歆徒以诗『七月流火』为喻，不知八月火犹西流也。」而怪蛰虫之不伏也。自文公闰月不告朔，至此百有余年，莫能正历数。故子贡欲去其饩羊，孔子爱其礼，师古曰：「饩，生牲也。礼，人君每月告朔於庙，有祭事，故用牲。子贡见其礼废而欲去其羊，孔子曰：『赐也，汝爱其羊，我爱其礼。』事见论语。」而著其法於春秋。经曰：「冬十月朔，日有食之。」传曰：「不书日，官失之也。天子有日官，诸侯有日御，日官居卿以}日，礼也。苏林曰：「}，致也。」师古曰：「音之履反。」日御不失日以授百官於朝。」言告朔也。师古曰：「刘家本有此语。」元典历始曰元。传曰：「元，善之长也。」共养三德为善。孟康曰：「谓三统之微气也，当施育万物，故谓之德。」师古曰：「共读曰供。」又曰：「元，体之长也。」合三体而为之原，故曰元。於春三月，每月书王，元之三统也。三统合於一元，故因元一而九三之以为法，孟康曰：「辰有十二，其三为天地人之统。老子曰『三生万物』，是以余九。辰得三气，乃能施化。故每辰者，以三统之数乘之，是谓九三之法，得积万九千六百八十三。」十一三之以为实。孟康曰：「以子数一乘丑三，余次辰，亦每三乘之，周十一辰，得十七万七千一百四十七。」实如法得一。黄钟初九，律之首，阳之变也。因而六之，以九为法，得林钟孟康曰：「以六乘黄钟之九，得五十四。」初六，吕之首，阴之变也。皆参天两地之法也。孟康曰：「三三而九，二三而六，参两之义也。」上生六而倍之，下生六而损之，皆以九为法。九六，阴阳夫妇子母之道也。孟康曰：「异类为子母，谓黄钟生林钟也。同类为夫妇，谓黄钟以大吕为妻也。」律娶妻如淳曰：「黄钟生林钟。」而吕生子，如淳曰：「林钟生太族。」天地之情也。六律六吕，而十二辰立矣。五声清浊，而十日行矣。李奇曰：「声一清一浊，合为二，五声凡十，合於十日，从甲至癸也。」孟康曰：「谓东方甲乙、南方丙丁之属，分在五方，故五声属焉。」传曰「天六地五」，数之常也。天有六气，张晏曰：「六气，阴、阳、风、雨、晦、明也。」降生五味。孟康曰：「月令五方之味，酸咸是也。」夫五六者，天地之中合，孟康曰：「天阳数奇，一三五七九，五在其中。地阴数耦，二四六八十，六在其中。故曰天地之中合。」而民所受以生也。故日有六甲，辰有五子，孟康曰：「六甲之中唯甲寅无子，故有五子。」十一而天地之道毕，言终而复始。太极中央元气，故为黄钟，其实一龠，以其长自乘，故八十一为日法，所以生权衡度量，礼乐之所繇出也。师古曰：「繇读与由同。」经元一以统始，易太极之首也。春秋二以目岁，邓展曰：「春秋则为二矣。」孟康曰：「春为阳中，万物以生；秋为阴中，万物以成。举春秋以目一岁。」易两仪之中也。於春每月书王，易三极之统也。於四时虽亡事必书时月，易四象之节也。时月以建分至启闭之分，易八卦之位也。张晏曰：「二至、二分、立春、立夏、立秋、立冬。」象事成败，易吉凶之效也。朝聘会盟，易大业之本也。故易与春秋，天人之道也。传曰：「龟，象也。筮，数也。物生而後有象，象而後有滋，滋而後有数。」师古曰：「左氏传载韩简之言也。物生则有象，有象而滋益，滋益乃数起。龟以象告吉凶，筮以数示祸福。」是故元始有象一也，春秋二也，三统三也，四时四也，合而为十，成五体。以五乘十，大衍之数也，而道据其一，其余四十九，所当用也，故蓍以为数。以象两两之，又以象三三之，又以象四四之，又归奇象闰十九孟康曰：「岁有闰分七，分满十九，则为闰也。」师古曰：「奇音居宜反。」及所据一加之，因以再A两之，师古曰：「A音勒。」是为月法之实。如日法得一，则一月之日数也，而三辰之会交矣，是以能生吉凶。孟康曰：「三辰，日月星也。轨道相错，故有交会。交会即阴阳有干陵胜负，故生吉凶也。」故易曰：「天一地二，天三地四，天五地六，天七地八，天九地十。天数五，地数五，五位相得而各有合。天数二十有五，地数三十，凡天地之数五十有五，此所以成变化而行鬼神也。」师古曰：「皆上系之辞。」并终数为十九，易穷则变，故为闰法。孟康曰：「天终数九，地终数十。穷，终也，言闰亦日之穷余，故取二终之数以为义。」参天九，两地十，是为会数。参天数二十五，两地数三十，是为朔望之会。以会数乘之，则周於朔旦冬至，是为会月。孟康曰：「会月，二十七章之月数也，得朔旦冬至日与岁复。」九会而复元，孟康曰：「谓四千六百一十七岁之月数也，所谓元月。」黄钟初九之数也。经於四时，虽亡事必书时月。时所以记启闭也，月所以纪分至也。启闭者，节也。分至者，中也。节不必在其月，故时中必在正数之月。故传曰：「先王之正时也，履端於始，举正於中，归余於终。履端於始，序则不愆；举正於中，民则不惑；归余於终，事则不R。」师古曰：「自此以上，左氏传之辞也。履端於始，谓步历之始，以为术之端首也。举正於中，谓分一期为十二月，举中气以正月也。归余於终，谓有余日，则归於终，积而成闰也。R，乖也，音布内反。」此圣王之重闰也。以五位乘会数，而朔旦冬至，是为章月。四分月法，以其一乘章月，是为中法。参闰法为周至，以乘月法，以减中法而约之，则（六）〔七〕A之数，为一月之闰法，其余七分，此中朔相求之术也。朔不得中，是谓闰月，言阴阳虽交，不得中不生。故日法乘闰法，是为统岁。三统，是为元岁。元岁之闰，阴阳灾，三统闰法。易九厄曰：初入元，百六，阳九；次三百七十四，阴九；孟康曰：「易传也。所谓阳九之厄，百六之会者也。初入元百六岁有厄者，则前元之余气也，若余分为闰也。易爻有九六七八，百六与三百七十四，六乘八之数也，六八四十八，合为四百八十岁也。」次四百八十，阳九；孟康曰：「亦六乘八之数也，於易爻六有变，故再数也。」如淳曰：「六八四十八，为四百八十岁，有九年旱。」次七百二十，阴七；孟康曰：「〔亦〕九乘八之数也。八九七十二，为七百二十岁。」次七百二十，阳七；孟康曰：「亦九乘八之数也。於易爻九变，故再数也。」如淳曰：「八十岁纪一甲子冬至。以八乘九，八九七十二，故七百二十岁，乃有灾也。」次六百，阴五；次六百，阳五；孟康曰：「七八爻乘八之数也。七乘八得五百六十岁，八乘八得六百四十岁，合千二百岁也。於易爻七八不变，气不通，故合而数之，各得六百岁也。」如淳曰：「爻有七八，八八六十四，七八五十六，二爻之数，合千二百。满纯阴七八不变，故通其气，使各六百岁，乃有灾。」次四百八十，阴三；次四百八十，阳三。孟康曰：「此六乘八之数也。六既有变，又阴爻也，阳奇阴偶，故九再数，而六四数，七八不变，又无偶，各一数。一元之中，有五阳四阴，阳旱阴水，九七五三，皆阳数也，故曰阳九之厄。」如淳曰：「九六者，阳奇阴偶。偶，故重出，覆取上六八四十八，故同四百八十岁。正以九七五三为灾者，从天奇数也。易天之数曰：『立天之道，曰阴与阳。』系天故取其奇为灾岁数。八十岁则甲子冬至，一甲子六十日，一岁三百六十日，八十岁，得四百八十甲子又五日。五八四十，为四百日又四分日之一。八十岁有八十分，八十分为二十日，凡四百八十日，得七十甲子。八十岁合四百八十七甲子，余分皆尽，故八十岁则一甲子冬至也。」凡四千六百一十七岁，与一元终。经岁四千五百六十，灾岁五十七。孟康曰：「经岁，从百六终阳三也，得灾岁五十七，合为一元，四千六百一十七岁。」是以春秋曰：「举正於中。」又曰：「闰月不告朔，非礼也。闰以正时，时以作事，事以厚生，师古曰：「言四时渐差，则置闰以正之，因顺时而命事，事得其序，则年谷丰熟。」生民之道於是乎在矣。不告闰朔，弃时正也，何以为民？」师古曰：「自此以上，皆左氏传之辞也。为，治也。」故善僖「五年春王正月辛亥朔，日南至，公既视朔，遂登观台以望，而书，礼也。凡分至启闭，必书云物，为备故也。」至昭二十年二月己丑，日南至，失闰，至在非其月。梓慎望氛气而弗正，不履端於始也。故传不曰冬至，而曰日南至。极於牵牛之初，日中之时景最长，以此知其南至也。斗纲之端连贯营室，织女之纪指牵牛之初，以纪日月，故曰星纪。五星起其初，日月起其中，凡十二次。日至其初为节，至其中斗建下为十二辰。视其建而知其次。故曰「制礼上物，不过十二，天之大数也」。经曰春王正月，传曰周正月「火出，於夏为三月，商为四月，周为五月。夏数得天」，师古曰：「自此以上，左传之辞。」得四时之正也。三代各据一统，明三统常合，而迭为首，师古曰：「迭，互也，音大结反。此下亦同。」登降三统之首，周还五行之道也。师古曰：「还读曰旋。」故三五相包而生。天统之正，始施於子半，苏林曰：「子之西，亥之东，其中间也。或曰於子半曰地统，受於丑初。」臣瓒曰：「谓分十二辰，各有上中下，言半，谓在中也，又受於寅初，此谓上也。」日萌色赤。地统受之於丑初，日肇化而黄，至丑半，日牙化而白。人统受之於寅初，日孽成而黑，至寅半，日生成而青。天施复於子，地化自丑毕於辰，如淳曰：「地以十二月生万物，三月乃毕。」人生自寅成於申。如淳曰：「人功自正月至七月乃毕。」故历数三统，天以甲子，李奇曰：「夏正月朔日。」地以甲辰，韦昭曰：「殷正月朔日。」人以甲申。李奇曰：「周正月朔日。」孟仲季迭用事为统首。三微之统既著，而五行自青始，其序亦如之。五行与三统相错。传曰「天有三辰，地有五行」，然则三统五星可知也。易曰：「参五以变，错综其数。通其变，遂成天下之文；极其数，遂定天下之象。」师古曰：「易上系之辞。」太极运三辰五星於上。而元气转三统五行於下。其於人，皇极统三德五事。故三辰之合於三统也，日合於天统，月合於地统，斗合於人统。五星之合於五行，水合於辰星，火合於荧惑，金合於太白，木合於岁星，土合於填星。三辰五星而相经纬也。天以一生水，地以二生火，天以三生木，地以四生金，天以五生土。五胜相乘，以生小周，以乘乾坤之策，而成大周。阴阳比类，交错相成，故九六之变登降於六体。三微而成著，三著而成象，二象十有八变而成卦，四营而成易，为七十二，参三统两四时相乘之数也。参之则得乾之策，两之则得坤之策。苏林曰：「策，数也。」以阳九九之，为六百四十八，以阴六六之，为四百三十二，凡一千八十，阴阳各一卦之微算策也。八之，为八千六百四十，而八卦小成。引而信之，师古曰：「信读曰伸。」又八之，为六万九千一百二十，天地再之，为十三万八千二百四十，然後大成。五星会终，触类而长之，以乘章岁，为二百六十二万六千五百六十，而与日月会。三会为七百八十七万九千六百八十，而与三统会。三统二千三百六十三万九千四十，而复於太极上元。九章岁而六之为法，太极上元为实，实如法得一，阴（一）阳各万一千五百二十，当万物气体之数，天下之能事毕矣。
下统母日法八十一。孟康曰：「分一日为八十一分，为三统之本母也。」元始黄钟初九自乘，一龠之数，得日法。闰法十九，因为章岁。合天地终数，得闰法。统法千五百三十九。以闰法乘日法，得统法。元法四千六百一十七。参统法，得元法。会数四十七。参天九，两地十，得会数。章月二百三十五。五位乘会数，得章月。月法二千三百九十二。推大衍象，得月法。通法五百九十八。四分月法，得通法。中法十四万五百三十。以章月乘通法，得中法。周天五十六万二千一百二十。以章月乘月法，得周天。岁中十二。以三统乘四时，得岁中。月周二百五十四。以章月加闰法，得月周。朔望之会百三十五。参天数二十五，两地数三十，得朔望之会。会月六千三百四十五。以会数乘朔望之会，得会月。统月万九千三十五。参会月，得统月。元月五万七千一百五。参统月，得元月。章中二百二十八。以闰法乘岁中，得章中。统中万八千四百六十八。以日法乘章中，得统中。元中五万五千四百四。参统中，得元中。策余八千八十。什乘元中，以减周天，得策余。周至五十七。参闰法，得周至。（统）〔纪〕母。木金相乘为十二，是为岁星小周。小周乘　策，为千七百二十八，是为岁星岁数。见中分二万七百三十六。积中十三，中余百五十七。见中法千五百八十三。见数也。见闰分万二千九十六。积月十三，月余万五千七十九。见月法三万七十七。见中日法七百三十万八千七百一十一。见月日法二百四十三万六千二百三十七。金火相乘为八，又以火乘之为十六而小复。小复乘乾策，为三千四百五十六，是为太白岁数。见中分四万一千四百七十二。积中十九，中余四百一十三。见中法二千一百六十一。复数。见闰分二万四千一百九十二。积月十九，月余三万二千三十九。见月法四万一千五十九。晨中分二万三千三百二十八。积中十，中余千七百一十八。（「十」一作「七」）夕中分万八千一百四十四。积中八，中余八百五十六。晨闰分万三千六百八。积月十一，月余五千一百九十一。夕闰分万五百八十四。积月八，月余二万六千八百四十八。见中日法九百九十七万七千三百三十七。见月日法三百三十二万五千七百七十九。土木相乘而合经纬为三十，是为镇星小周。小周乘　策，为四千三百二十，是为镇星岁数。见中分五万一千八百四十。积中十二，中余千七百四十。见中法四千一百七十五。见数也。见闰分三万二百四十。积月十二，月余六万三千三百。见月法七万九千三百二十五。见中日法千九百二十七万五千九百七十五。见月日法六百四十二万五千三百二十五。火经特成，故二岁而过初，三十二过初为六十四岁而小周。小周乘乾策，则太阳大周，为万三千八百二十四岁，是为荧惑岁数。见中分十六万五千八百八十八。积中二十五，中余四千一百六十三。见中法六千四百六十九。见数也。见闰分九万六千七百六十八。积月二十六，月余五万二千九百五十四。见月法十二万二千九百一十一。（「二千」一作「一千」）见中日法二千九百八十六万七千三百七十三。见月日法九百九十五万五千七百九十一。水经特成，故一岁而及初，六十四及初而小复。小复乘　策，则太阴大周，为九千二百一十六岁，是为辰星岁数。见中分十一万五百九十二。积中三，中余三万二千四百六十九。见中法二万九千四十一。复数也。见闰分六万四千五百一十二。积月三，月余五十一万四百二十三。见月法五十五万一千七百七十九。晨中分六万二千二百八。积中二，中余四千一百二十六。夕中分四万八千三百八十四。积中一，中余万九千三百四十三。晨闰分三万六千二百八十八。积月二，月余十一万四千六百八十二。夕闰分二万八千二百二十四。积月一，月余三十九万五千七百四十一。见中日法一亿三千四百八万二千二百九十七。见月日法四千四百六十九万四千九十九。合太阴太阳之岁数而中分之，各万一千五百二十。阳施其气，阴成其物。以星行率减岁数，余则见数也。东九西七乘岁数，并九七为法，得一，金、水晨夕岁数。以岁中乘岁数，是为星见中分。星见数，是为见中法。以岁闰乘岁数，是为星见闰分。以章岁乘见数，是为见月法。以元法乘见数，是为见中日法。以统法乘见数，是为见月日法。
五步
木，晨始见，去日半次。顺，日行十一分度二，百二十一日。始留，二十五日而旋。逆，日行七分度一，八十四日。复留，二十四日三分而旋。复顺，日行十一分度二，百一十一日有百八十二万八千三百六十二分而伏。凡见三百六十五日有百八十二万八千三百六十五分，除逆，定行星三十度百六十六万一千二百八十六分。凡见一岁，行一次而後伏。日行不盈十一分度一。伏三十三日三百三十三万四千七百三十七分，行星三度百六十七万三千四百五十一（一作「三」）分。一见，三百九十八日五百一十六万三千一百二分，行星三十三度三百三十三万四千七百三十七分。通其率，故曰日行千七百二十八分度之百四十五。
金，晨始见，去日半次。逆，日行二分度一，六日。始留，八日而旋。始顺，日行四十六分度三十三，四十六日。顺，疾，日行一度九十二分度十五，百八十四日而伏。凡见二百四十四日，除逆，定行星二百四十四度。伏，日行一度九十二分度三十三有奇。师古曰：「奇音居宜反。下皆类此。」伏八十三日，行星百一十三度四百三十六万五千二百二十分。凡晨见、伏三百二十七日，行星三百五十七度四百三十六万五千二百二十分。夕始见，去日半次。顺，日行一度九十二分度十五，百八十一日百七分日四十五。顺，迟，日行四十六分度三（一作「四」）十三，四十六日。始留，七日百七分日六十二分而旋。逆，日行二（一作「三」）分度一，六日而伏。凡见二百四十一日，除逆，定行星二百四十一度。伏，逆，日行八分度七有奇。伏十六（「一作六十」）日百二十九万五千三百五十二分，行星十四度三百六万九千八百六十八分。一凡夕见伏，二百五十七日百二十九万五千三百五十二（一作「一」）分，行星二百二十六度六百九十万七千四百六十九分。一复，五百八十四日百二十九万五千三百五十二分。行星亦如之，故曰日行一度。土，晨始见，去日半次。顺，日行十五分度一，八十七日，始留，三十四日而旋。逆，日行八十一分度五，百一日。复留，三十三日八十六万二千四百五十五分而旋。复顺，日行十五分度一，八十五日而伏。凡见三百四十日八十六万二千四百五十五分，除逆，定（一多「余」字）行星五度四百四十七万三千九百三十分。伏，日行不盈十五分度三。（百）三十七日千七百一十七万一百七十分，行星七度八百七十三万六千五百七十分。一见，三百七十七日千八百三万二千六百二十五分，行星十二度千三百二十一万五百分。通其率，故曰日行四千三百二十分度之百四十五。
火，晨始见，去日半次。顺，日行九十二分度五十三，二百七十六日，始留，十日而旋。逆，日行六十二分度十七，六十二日。复留，十日而旋。复顺，日行九十二分度五十三，二百七十六日而伏。凡见六百三十四日，除逆，定行星三百一度。伏，日行不盈九十二分度七十三（分），伏百四十六日千五百六十八万九千七百分，行星百一十四度八百二十一万八千五分。一见，七百八十日千五百六十八万九千七百分，凡行星四百一十五度八百二十一万八千五分。通其率，故曰日行万三千八百二十四分度之七千三百五十五。
水，晨始见，去日半次。逆，日行二度，一日。始留，二日而旋。顺，日行七分度六，（一多「十」字）七日。顺，疾，日行一度三分度一，（一多「一」字）十八日而伏。凡见二十八日，除逆，定行星二十八度。伏，日行一度九分度七有奇，三十七日一亿二千二百二万九千六百五分，行星六十八度四千六百六十一万一百二十八分。凡晨见、伏，六十五日一亿二千二百二万九千六百五分，行星九十六度四千六百六十一万一百二十八分。夕始见，去日半次。顺，疾，日行一度三分度一，十六日二分日一。顺，迟，日行七分度六，七（一作「十」）日。留，一日二分日一而旋。逆，日行二度，一日而伏。凡见二十六日，除逆，定行星二十六度。伏，逆，日行十五分度四有奇，二十四日，行星六度五千八百六十六万二千八百二十分。凡夕见伏，五十日，行星十九度七千五百四十一万九千四百七十七分。一复，百一十五日一亿二千二百二万九千六百五分。行星亦如之，故曰日行一度。
统术推日月元统，置太极上元以来，外所求年，盈元法除之，余不盈统者，则天统甲子以来年数也。盈统，除之，余则地统甲辰以来年数也。又盈统，除之，余则人统甲申以来年数也。各以其统首日为纪。
推天正，以章月乘（人）〔入〕统岁数，盈章岁得一，名曰积月，不盈者名曰闰余。闰余十二以上，岁有闰。求地正，加积月一；求人正，加二。
推正月朔，以月法乘积月，盈日法得一，名曰积日，不盈者名曰小余。小余三十八以上，其月大。积日盈六十，除之，不盈者名曰大余。数从统首日起，算外，则朔日也。求其次月，加大余二十九，小余四十三。小余盈日法得一，从大余，数除如法。求弦，加大余七，小余三十一。求望，倍弦。
推闰余所在，以十二乘闰余，加（十）〔七〕得一。盈章中，数所得，起冬至，算外，则中至终闰盈。中气在朔若二日，则前月闰也。
推冬至，以（算）〔策〕余乘（人）〔入〕统岁数，盈统法得一，名曰大余，不盈者名曰小余。除数如法，则所求冬至日也。
求八节，加大余四十五，小余千一（百）〔十〕。求二十四气，三其小余，加大余十五，小余千一十。
推中部二十四气，皆以元为法。
推五行，其四行各七十三日，统（岁）〔法〕分之七十七。中央各十八日，统法分之四百四。冬至後，中央二十七日六百六分。
推合晨所在星，置积日，以统法乘之，以十九乘小余而并之。盈周天，除去之；不盈者，令盈统法得一度。数起牵牛，算外，则合晨所入星度也。
推其日夜半所在星，以章岁乘月小余，以减合晨度。小余不足者，破全度。
推其月夜半所在星，以月周乘月小余，盈统法得一度，以减合晨度。
推诸加时，以十二乘小余为实，各盈分母为法，数起於子，算外，则所加辰也。
推月食，置会余岁积月，以二十三乘之，盈百三十五，除之。不盈者，加二十三得一月，盈百三十五，数所得，起其正，算外，则食月也。加时，在望日冲辰。
纪术推五星见复，置太极上元以来，尽所求年，乘大统见复数，盈岁数得一，则定见复数也。不盈者名曰见复余。见复余盈其见复数，一以上见在往年，倍一以上，又在前往年，不盈者在今年也。
推星所（一多「在」字）见中次，以见中分乘定见复数，盈见中法得一，则积中（法）也。不盈者名曰中余。以元中除积中，余则中元余也。以章中除之，余则入章中数也。以十二除之，余则星见中次也。中数从冬至起，次数从星纪起，算外，则星所见中次也。
推星见月，以闰分乘定见〔复数〕，以章岁乘中余从之，盈见月法得一，并积中，则积月也。不盈者名曰月（中）余。以元月除积月余，名曰月元余。以章月除月元余，则入章月数也。以十二除之，至有闰之岁，除十三入章。三岁一闰，六岁二闰，九岁三闰，十一岁四闰，十四岁五闰，十七岁六闰，十九岁七闰。不盈者数起於天正，算外，则星所见月也。
推至日，以中法乘中元余，盈元法得一，名曰积日，不盈者名曰小余。小余盈二千五百九十七以上，中大。数除积日如法，算外，则冬至也。
推朔日，以月法乘月元余，盈日法得一，名曰积日，余名曰小余。小余三十八以上，月大。数除积日如法，算外，则星见月朔日也。
推入中次日度数，以中法乘中余，以见中法乘其小余并之，盈见中日法得一，则入中日入次度数也。中（次）〔以〕至日数，次以次初数，算外，则星所见及日所在度数也。求夕，在日後十五度。
推入月日数，以月法乘月余，以见月法乘其小余并之，盈见月日法得一，则入月日数也。并之大余，数除如法，则见日也。
推後见中，加积中於中元余，加後〔中〕余於中余，盈其法得一，从中元余，〔除〕数如法，则〔後〕见〔中〕也。
推後见月，加积月於月元余，加後月余於月余，盈其法得一，从月元余，除数如法，则後见月也。
推至日及入中次度数，如上法。
推朔日及入月数，如上法
推晨见加夕，夕见加晨，皆如上法。
推五步，置始见以来日数，至所求日，各以其行度数乘之。其星若日有分者，分子乘全为实，分母为法。其两有分者，分母分度数乘全，分子从之，令相乘为实，分母相乘为法，实如法得一，名曰积度。数起星初见（星宿）所在宿度，算外，则星所在宿度也。
岁术推岁所在，置上元以来，外所求年，盈岁数，除去之，不盈者以百四十五乘之，以百四十四为法，如法得一，名曰积次，不盈者名曰次余。积次盈十二，除去之，不盈者名曰定次。数从星纪起，算尽之外，则所在次也。欲知太岁，以六十除（余）积次，余不盈者，数从丙子起，算尽之外，则太岁日也。
赢缩。传曰：「岁弃其次而旅於明年之次，以害鸟帑，师古曰：「帑与奴同。」周楚恶之。」五星之（盈）〔赢〕缩不是过也。过次者殃大，过舍者灾小，不过者亡咎。次度。六物者，岁时（数）日月星辰也。辰者，日月之会而建所指也。星纪，初斗十二度，大雪。中牵牛初，冬至。於夏为十一月，商为十二月，周为正月。终於婺女七度。
玄枵，初婺女八度，小寒。中危初，大寒。於夏为十二月，商为正月，周为二月。终於危十五度。
诹訾，初危十六度，立春。中营室十四度，惊蛰。今曰雨水，於夏为正月，商为二月，周为三月。终於奎四度。
降娄，初奎五度，雨水。今曰惊蛰。中娄四度，春分。於夏为二月，商为三月，周为四月。终於胃六度。
大梁，初胃七度，谷雨。今曰清明。中昴八度，清明。今曰谷雨，於夏为三月，商为四月，周为五月。终於毕十一度。
实沈、初毕十二度，立夏。中井初，小满。於夏为四月，商为五月，周为六月。终於井十五度。
鹑首，初井十六度，芒种。中井三十一度，夏至。於夏为五月，商为六月，周为七月。终於柳八度。
鹑火，初柳九度，小暑。中张三度，大暑。於夏为六月，商为七月，周为八月。终於张十七度。
鹑尾，初张十八度，立秋。中翼十五度，处暑。於夏为七月，商为八月，周为九月。终於轸十一度。
寿星，初轸十二度，白露。中角十度，秋分。於夏为八月，商为九月，周为十月。终於氐四度。
大火，初氐五度，寒露。中房五度，霜降。於夏为九月，商为十月，周为十一月。终於尾九度。
析木，初尾十度，立冬。中箕七度，小雪。於夏为十月，商为十一月，周为十二月。终於斗十一度。
角十二。亢九。氐十五。房五。心五。尾十八。箕十一。东七十五度。斗二十六。牛八。女十二。虚十。危十七。营室十六。壁九。北九十八度。奎十六。娄十二。胃十四。昴十一。毕十六。觜二。参九。西八十度。井三十三。鬼四。柳十五。星七。张十八。翼十八。轸十七。南百一十二度。
九章岁为百七十一岁，而九道小终。九终千五百三十九岁而大终。三终而与元终。进退於牵牛之前四度五分。九会。阳以九终，故日有九道。阴兼而成之，故月有十九道。阳名成功，故九会而终。四营而成易，故四岁中余一，四章而朔余一，为篇首，八十一章而终一统。
一，甲子元首。汉太初元年。十，辛酉。十九，己未。二十八，丁巳。三十七，乙卯。四十六，壬子。五十五，庚戌。六十四，戊申。七十三，丙午，中。甲辰二统。辛丑。己亥。丁酉。乙未。壬辰。庚寅。戊子。丙戌，季。甲申三统。辛巳。己卯。丁丑。文王四十二年。乙亥。微二十六年。壬申。庚午。戊辰。丙寅，孟。愍二十二年。
二，癸卯。十一，辛丑。二十，己亥。二十九，丁酉。（二）〔三〕十八，甲午。四十七，壬辰。五十六，庚寅。六十五，戊子。七十四，乙酉，中。癸未。辛巳。己卯。丁丑。甲戌。壬申。庚午。戊辰。乙丑，季。癸亥。辛酉。己未。丁巳。周公五年。甲寅。壬子。庚戌。戊申元四年。乙巳，孟。
三，癸未。十二，辛巳。二十一，己卯。三十，丙子。三十九，甲戌。四十八，壬申。五十七，庚子。六十六，丁卯。七十五，乙丑，中。癸亥。辛酉。己未。丙辰。甲寅。壬子。庚戌。丁未。乙巳，季。癸卯。辛丑。己亥。丙申。甲午。壬辰。庚寅。成十二年。丁亥。乙酉，孟。
四，癸亥。初元二年。十三，辛酉。二十二，戊午。三十一，丙辰。四十，甲寅。四十九，壬子。五十八，己酉。六十七，丁未。七十六，乙巳，中。癸卯。辛丑。戊戌。丙申。甲午。壬辰。己丑。丁亥。乙酉，季。癸未。辛巳。戊寅。丙子。甲戌。壬申。惠三十八年。己巳。丁卯。乙丑，孟。
五，癸卯。河平元年。十四，庚子。二十三，戊戌。三十二，丙申。四十一，甲午。五十，辛卯。五十九，己丑。六十八，丁亥。七十七，乙酉，中。癸未。庚辰。戊寅。丙子。甲戌。辛未。己巳。丁卯。乙丑，季。商太甲元年。癸亥。庚申。戊午。丙辰。甲寅。献十五年。辛亥。己酉。丁未。乙巳，孟。楚元三年。
六，壬午。十五，庚辰。二十四，戊寅。三十三，丙子。四十二，癸酉。五十一，辛未。六十，己巳。六十九，丁卯。七十八，甲子，中。壬戌。庚申。戊午。丙辰。癸丑。辛亥。己酉。丁未。甲辰，季。壬寅。庚子。戊戌。丙申。炀二十四年。癸巳。辛卯。己丑。丁亥。康四年。甲申，孟。
七，壬戌。始建国三年。十六，庚申。二十五，戊午。三十四，乙卯。四十三，癸丑。五十二，辛亥。六十一，己酉。七十，丙午。七十九，甲辰，中。壬寅。庚子。戊戌。乙未。癸巳。辛卯。己丑。丙戌。甲申，季。壬午。庚辰。戊寅。乙亥。癸酉。辛未。己巳。定七年。丙寅。甲子，孟。
八，壬寅。十七，庚子。二十六，丁酉。三十五，乙未。四十四，癸巳。五十三，辛卯。六十二，戊子。七十一，丙戌。八十，甲申，中。壬午。庚辰。丁丑。乙亥。癸酉。辛未。戊辰。丙寅。甲子，季。壬戌。庚申。丁巳。乙卯。癸丑。辛亥。僖五年。戊申。丙午。甲辰，孟。
九，壬午。十八，己卯。二十七，丁丑。三十六，乙亥。四十五，癸酉。五十四，庚午。六十三，戊辰。七十二，丙寅。八十一，甲子，中。壬戌。己未。丁巳。乙卯。癸丑。庚戌。戊申。丙午。甲辰，季。壬寅。己亥。丁酉。乙未。癸巳。懿九年。庚寅。戊子。丙戌。甲申，孟。元朔六年。
推章首朔旦冬至日，置大余三十九，小余六十一，数除如法，各从其统首起。求其後章，当加大余三十九，小余六十一，各尽其八十一章。
推篇，大余亦如之，小余加一。求周至，加大余五十九，小余二十一。
世经春秋昭公十七年「郯子来朝」，传曰昭子问少昊氏鸟名何故，师古曰：「郯，国名；子，其君之爵也。郯国即东海郯县是也。朝，朝於鲁也。昭子，鲁大夫叔孙昭子也，名S。」对曰：「吾祖也，我知之矣。昔者，黄帝氏以云纪，故为云师而云名；炎帝氏以火纪，故为火师而火名；共工氏以水纪，故为水师而水名；师古曰：「共读曰龚。下皆类此。」太昊氏以龙纪，故为龙师而龙名。我高祖少昊（絷）〔挚〕之立也，凤鸟适至，故纪於鸟，为鸟师而鸟名。」言郯子据少昊受黄帝，黄帝受炎帝，炎帝受共工，共工受太昊，故先言黄帝，上及太昊。稽之於易，炮牺、神农、黄帝相继之世可知。师古曰：「炮与庖同也。」太昊帝易曰：「炮牺氏之王天下也。」言炮牺继天而王，为百王先，首德始於木，故为帝太昊。作罔罟以田渔，取牺牲，师古曰：「　音古。」故天下号曰炮牺氏。祭典曰：「共工氏伯九域。」师古曰：「祭典，即礼经祭法也。伯读与霸同。下亦类此。」言虽有水德，在火木之间，非其序也。任知刑以疆，故伯而不王。秦以水德，在周、汉木火之间。师古曰：「志言秦为闰位，亦犹共工不当五德之序。」周人　其行序，故易不载。邓展曰：「　，去也，以其非次故去之。」师古曰：「此指谓共工也。　，古迁字。其下并同。」炎帝
易曰：「炮牺氏没，神农氏作。」言共工伯而不王，虽有水德，非其序也。以火承木，故为炎帝。教民耕农，故天下号曰神农氏。
黄帝
易曰：「神农氏没，黄帝氏作。」火生土，故为土德。与炎帝之後战於阪泉，遂王天下。始垂衣裳，有轩冕之服，邓展曰：「凡冠，前卑後高，故曰轩冕也。」师古曰：「此说非也。轩，轩车也。冕，冕服也。春秋左氏传曰『服冕乘轩』。」故天下号曰轩辕氏。少昊帝
考德曰少昊曰清。师古曰：「考德者，考五帝德之书也。」清者，黄帝之子清阳也，是其子孙名挚立。土生金，故为金德，天下号曰金天氏。周　其乐，故易不载，序於行。颛顼帝春秋外传曰，少昊之衰，九黎乱德，颛顼受之，乃命重黎。苍林昌意之子也。金生水，故为水德。天下号曰高阳氏。周　其乐，故易不载，序於行。
帝喾
春秋外传曰，颛顼之所建，帝喾受之。清阳玄嚣之孙也。〔水〕生木（故），故为木德。天下号曰高辛氏。帝挚继之，不知世数。周　其乐，故易不载。周人E之。
唐帝
帝系曰，帝喾四妃，陈丰生帝尧，封於唐。盖高辛氏衰，天下归之。木生火，故为火德，天下号曰陶唐氏。让天下於虞，使子朱处于丹渊为诸侯。即位七十载。
虞帝
帝系曰，颛顼生穷蝉，五世而生瞽叟，瞽叟生帝舜，处虞之妫I，师古曰：「妫，水名也。水曲曰I，音人锐反。」尧嬗以天下。师古曰：「嬗，古禅让字也。其下亦同。」火生土，故为土德。天下号曰有虞氏。让天下於禹，使子商均为诸侯。即位五十载。伯禹
帝系曰，颛顼五世而生鲧，鲧生禹，虞舜嬗以天下。土生金，故为金德。天下号曰夏后氏。继世十七王，四百三十二岁。
成汤
书经汤誓汤伐夏桀。金生水，故为水德。天下号曰商，後曰殷。孟康曰：「初契封商，汤居殷而受命，故二号。」三统，上元至伐桀之岁，十四万一千四百八十岁，岁在大火房五度，故传曰：「大火，阏伯之星也，实纪商人。」後为成汤，方即世崩没之时，为天子用事十三年矣。商十二月乙丑朔旦冬至，故书序曰：「成汤既没，太甲元年，使伊尹作伊训。」伊训篇曰：「惟太甲元年十有二月乙丑朔，伊尹祀于先王，诞资有牧方明。」言虽有成汤、太丁、外丙之服，以冬至越祀先王于方明如淳曰：「觐礼，诸侯觐天子，为坛十有二寻，加方明于其上。」孟康曰：「方明者，神明之象也，以木为之，方四尺，画六采，东青，西白，南赤，北黑，上玄，下黄。」以配上帝，是朔旦冬至之岁也。後九十五岁，商十二月甲申朔旦冬至，亡余分，是为孟统。自伐桀至武王伐纣，六百二十九岁，故传曰殷「载祀六百」。殷历曰，当成汤方即世用事十三年，十一月甲子朔旦冬至，终六府首。师古曰：「府首即首。」当周公五年，则为距伐桀四百五十八岁，少百七十一岁，不盈六百二十九。又以夏时乙丑为甲子，计其年乃孟统後五章，癸亥朔旦冬至也。以为甲子府首，皆非是。凡殷世继嗣三十一王，六百二十九岁。四分，上元至伐桀十三万二千一百一十三岁，其八十八纪，甲子府首，入伐桀後百二十七岁。
春秋历，周文王四十二年十二月丁丑朔旦冬至，孟统之二会首也。後八岁而武王伐纣。
武王书经牧誓武王伐商纣。水生木，故为木德。天下号曰周室。
三统，上元至伐纣之岁，十四万二千一百九岁，岁在鹑火张十三度。文王受命九年而崩，再期，在大祥而代纣，故书序曰：「惟十有一年，武王伐纣，〔作〕太誓。」八百诸侯会。还归二年，乃遂伐纣克殷，以箕子归，十三年也。故书序曰：「武王克殷，以箕子归，作洪范。」洪范篇曰：「惟十有三祀，王访于箕子。」自文王受命而至此十三年，岁亦在鹑火，故传曰：「岁在鹑火，则我有周之分野也。」师初发，以殷十一月戊子，日在析木箕七度，故传曰：「日在析木。」是夕也，月在房五度。房为天驷，故传曰：「月在天驷。」後三日得周正月辛卯朔，合辰在斗前一度，斗柄也，故传曰：「辰在斗柄。」明日壬辰，晨星始见。师古曰：「　，古晨字也。其字从臼。臼音居玉反。」癸巳武王始发，丙午还师，戊午度于孟津。孟津去周九百里，师行三十里，故三十一日而度。明日己未冬至，　星与婺女伏，历建星及牵牛，至於婺女天鼋之首，故传曰：「星在天鼋。」周书武成篇：「惟一月壬辰，旁死霸，孟康曰：「月二日以往，月〔生〕魄死（死），故言死魄。魄，月质也。」师古曰：「霸，古魄字同。」若翌日癸巳，武王乃朝步自周，于征伐纣。」序曰：「一月戊午，师度于孟津。」至庚申，二月朔日也。四日癸亥，至牧野，夜陈，甲子昧爽而合矣。故外传曰：「王以二月癸亥夜陈。」武成篇曰：「粤若来三月，既死霸，粤五日甲子，咸刘商王纣。」师古曰：「今文尚书之辞。刘，杀也。」是岁也，闰数余十八，正大寒中，在周二月己丑晦。明日闰月庚寅朔。三月二日庚申惊蛰。四月己丑朔死霸。死霸，朔也。生霸，望也。是月甲辰望，乙巳，旁之。故武成篇曰：「惟四月既旁生霸，粤六日庚戌，武王燎于周庙。翌日辛亥，祀于天位。粤五日乙卯，乃以庶国祀馘于周庙。」师古曰：「亦今文尚书也。祀馘，献于庙而告祀也。截耳曰馘，音居获反。」文王十五而生武王，受命九年而崩，崩後四年而武王克殷。克殷之岁八十六矣，後七岁而崩。故礼记文王世子曰：「文王九十七而终，武王九十三而终。」凡武王即位十一年，周公摄政五年，正月丁巳朔旦冬至，殷历以为六年戊午，距炀公七十六岁，入孟统二十九章首也。後二岁，得周公七年「复子明辟」之岁。是岁二月乙亥朔，庚寅望，後六日得乙未。故召诰曰：「惟二月既望，粤六日乙未。」又其三月甲辰朔，三日丙午。召诰曰：「惟三月丙午F。」孟康曰：「F，月出也，音敷尾反。」古文月采篇曰「三日曰F」。师古曰：「月采说月之光采，其书则亡。」是岁十二月戊辰晦，周公以反政。故洛诰篇曰：「戊辰，王在新邑，A祭岁，命作策，惟周公诞保文武受命，惟七年。」成王元年正月己巳朔，此命伯禽俾侯于鲁之岁也。师古曰：「俾，使也。封之使为诸侯。」後三十年四月庚戌朔，十五日甲子哉生霸。师古曰：「哉，始也。」故顾命曰「惟四月哉生霸，王有疾不豫，甲子，王乃洮沫水」，作顾命。师古曰：「洮，盥手也。沫，洗面也。洮音徒高反。沫即　字也，音呼内反。」翌日乙丑，成王崩。康王十二年六月戊辰朔，三日庚午，故毕命丰刑曰：「惟十（月）〔有〕二年六月庚午F，王命作策丰刑。」孟康曰：「逸书篇名。」春秋、殷历皆以殷，鲁自周昭王以下亡年数，故据周公、伯禽以下为纪。鲁公伯禽，推即位四十六年，至康王十六年而薨。故传曰「燮父、禽父并事康王」，师古曰：「燮父，晋唐叔虞之子。禽父，即伯禽也。父读曰甫。甫者，男子之美称。」言晋侯燮、鲁公伯禽俱事康王也。子考公就立，酋。师古曰：「又记此酋者，诸说不同，而名字或异也。下皆放此。酋音在由反。」考公，世家即位四年，及炀公熙立。师古曰：「及者，兄弟相及，非子继父也。下皆类此。」炀公二十四年正月丙申朔旦冬至，殷历以为丁酉，距微公七十六岁。师古曰：「炀音弋向反。」世家，炀公即位六十年，子幽公宰立。幽公，世家即位十四年，及微公立，沸。师古曰：「音弗。沸，古沸字。」微公二十六年正月乙亥朔旦冬至，殷历以为丙子，距献公七十六岁。世家，微公即位五十年，子厉公翟立，擢。厉公，世家即位三十七年，及献公具立。献公十五年正月甲寅朔旦冬至，殷历以为乙卯，距懿公七十六岁。
世家，献公即位五十年，子慎公肆，　。师古曰：「　音皮秘反，又音吁器反。」慎公，世家即位三十年，及武公敖立。武公，世家即位二年，子懿公被立，戏。师古曰：「戏音许宜反。」懿公九年正月癸巳朔旦冬至，殷历以为甲午，距惠公七十六岁。世家，懿公即位九年，兄子柏御立。柏御，世家即位十一年，叔父孝公称立。孝公，世家即位二十七年，子惠公皇立。惠公三十八年正月壬申朔旦冬至，殷历以为癸酉，距公七十六岁。师古曰：「读曰僖。下皆类此。」世家，惠公即位四十六年，子隐公息立。
凡伯禽至春秋，三百八十六年。
春秋隐公，春秋即位十一年，及桓公轨立。此元年上距伐纣四百岁。
桓公，春秋即位十八年，子庄公同立。
庄公，春秋即位三十二年，子愍公启方立。
愍公，春秋即位二年，及公申立。公五年正月辛亥朔旦冬至，殷历以为壬子，距成公七十六岁。
是岁距上元十四万二千五百七十七岁，得孟统五十三章首。故传曰：「五年春王正月辛亥朔，日南至。」「八月甲午，晋侯围上阳。」（章）〔童〕谣云：「丙子之辰，龙尾伏辰，服振振，取虢之纭Ｊ古曰：「音均，又弋均反。振音之人反。」鹑之贲贲，天策ll，火中成军，虢公其奔。」师古曰：「贲音奔。l音徒门反，又土门反。」卜偃曰：「其九月十月之交乎？丙子旦，日在尾，月在策，鹑火中，必是时也。」冬十二月丙子灭虢。言历者以夏时，故周十二月，夏十月也。是岁，岁在大火。故传曰晋侯使寺人披伐蒲，重耳奔狄。师古曰：「晋侯谓献公也。寺人，奄人也，披其名也。蒲，晋邑也，公子重耳之所居。献公用骊姬之谗，故令披伐之，而重耳惧罪出奔也。事见春秋左氏传及国语。」董因曰：「君之行，岁在大火。」师古曰：「董因，晋史也。本周太史辛有之後，以董主史官，故为董氏，因其名也。」後十二年，之十六岁，岁在寿星。故传曰重耳处狄十二年而行，过卫五鹿，乞食於野人，野人举　而与之。子犯曰：「天赐也，後十二年，必获此土。岁复於寿星，必获诸侯。」後八岁，之二十四年也，岁在实沈，秦伯纳之。故传曰董因云：「君以辰出，而以参入，必获诸侯。」春秋，公即位三十三年，子文公兴立。文公元年，距辛亥朔旦冬至二十九岁。是岁闰余十三，正小雪，闰当在十一月後，而在三月，故传曰「非礼也」。後五年，闰余十，是岁亡闰，而置闰。闰，所以正中朔也。亡闰而置闰，又不告朔，故经曰「闰月不告朔」，言亡此月也。传曰：「不告朔，非礼也。
春秋，文公即位十八年，子宣公倭立。师古曰：「倭音於危反。」宣公，春秋即位十八年，子成公黑肱立。成公十二年正月庚寅朔旦冬至，殷历以为辛卯，距定公七年七十六岁。
春秋，成公即位十八年，子襄公午立。襄公二十七年，距辛亥百九岁。九月乙亥朔，是建申之月也。鲁史书：「十二月乙亥朔，日有食之。」传曰：「冬十一月乙亥朔，日有食之，於是辰在申，司历过也，再失闰矣。」言时实行以为十一月也，不察其建，不考之於天也。二十八年距辛亥百一十岁，岁在星纪，故经曰：「春无冰。」传曰：「岁在星纪，而淫於玄枵。」三十年岁在埚ぁＨ十一年岁在降娄。是岁距辛亥百一十三年，二月有癸未，上距文公十一年会于承匡之岁夏正月甲子朔凡四百四十有五甲子，奇二十日，为日二万六千六百有六旬。故传曰绛县老人曰：「臣生之岁，正月甲子朔，四百四十有五甲子矣。其季於今，三之一也。」师旷曰：「S成子会于承匡之岁也，七十三年矣。」史赵曰：「亥有二首六身，下二如身，则其日数也。」孟康曰：「下二画使就身也。」师古曰：「杜预云『亥字二画在上，并三六为身，如算之六也。下亥上二画，　置身旁』。」士文伯曰：「然则二万六千六百有六旬也。」春秋，襄公即位三十一年，子昭公稠立。昭公八年岁在析木，十年岁在颛顼之虚，玄枵也。十八年距辛亥百三十一岁，五月有丙子、戊寅、壬午，火始昏见，宋、卫、陈、郑火。二十年春王正月，距辛亥百三十三岁，是辛亥後八章首也。正月己丑朔旦冬至，失闰。故传曰：「二月己丑，日南至。」三十二年，岁在星纪，距辛亥百四十五岁，盈一次矣。故传曰：「越得岁，吴伐之，必受其咎。
春秋，昭公即位三十二年，及定公宋立。定公七年，正月己巳朔旦冬至，殷历以为庚午，距元公七十六岁。
春秋，定公即位十五年，子哀公（将）〔蒋〕立。哀公十二年冬十二月流火，非建戌之月也。是月也螽，故传曰：「火伏而後蛰者毕，今火犹西流，司历过也。」诗曰：「七月流火。」春秋，哀公即位二十七年。自春秋尽哀十四年，凡二百四十二年。
六国春秋哀公後十三年逊于邾，子悼公曼立，宁。悼公，世家即位三十七年，子元公嘉立。元公四年正月戊申朔旦冬至，殷历以为己酉，距康公七十六岁。元公，世家即位二十一年，子穆公衍立，显。穆公，世家即位三十三年，子恭公奋立。恭公，世家即位二十二年，子康公毛立。康公四年正月丁亥朔旦冬至，殷历以为戊子，距缗公七十六岁。师古曰：「缗读与愍同。下皆类此。」康公，世家即位九年，子景公偃立。景公，世家即位二十九年，子平公旅立。平公，世家即位二十年，子缗公贾立。缗公二十二年正月丙寅朔旦冬至，殷历以为丁卯，距楚元七十六岁。缗公，世家即位二十三年，子顷公　立。顷公，表十八年，秦昭王之五十一年也，秦始灭周。周凡三十六王，八百六十七岁。秦伯师古曰：「伯读曰霸。其下亦同。」昭（公）〔王〕，本纪无天子五年。孝文王，本纪即位一年。元年，楚考烈王灭鲁顷公为家人，周灭後六年也。庄襄王，本纪即位三年。始皇，本纪即位三十七年。二世，本纪即位三年。凡秦伯五世，四十九岁。汉高祖皇帝，著纪，伐秦继周。木生火，故为火德。天下号曰汉。距上元年十四万三千二十五岁，岁在大棣之东井二十二度，鹑首之六度也。故汉志曰岁在大棣，名曰敦，太岁在午。八年十一月乙巳朔旦冬至，楚元三年也。故殷历以为丙午，距元朔七十六岁。著纪，高帝即位十二年。
惠帝，著纪即位七年。
高（帝）〔后〕，著纪即位八年。
文帝，前十六年，後七年，著纪即位二十三年。
景帝，前七年，中六年，後三年，著纪即位十六年。
武帝建元、元光、元朔各六年。元朔六年十一月甲申朔旦冬至，殷历以为乙酉，距初元七十六岁。元狩、元鼎、元封各六年。汉历太初元年，距上元十四万三千一百二十七岁。前十一月甲子朔旦冬至，岁在星纪婺女六度，故汉志曰岁名困敦，师古曰：「敦音顿。」正月岁星出婺女。太初、天汉、太始、征和各四年，後二年，著纪即位五十四年。昭帝始元、元凤各六年，元平一年，著纪即位十三年。
宣帝本始、地节、元康、神爵、五凤、甘露各四年，黄龙一年，著纪即位二十五年。元帝初元二年十一月癸亥朔旦冬至，殷历以为甲子，以为纪首。是岁也，十月日食，非合辰之会，不得为纪首。距建武七十六岁。初元、永光、建昭各五年，竟宁一年，著纪即位十六年。
成帝建始、河平、阳朔、鸿嘉、永始、元延各四年，绥和二年，著纪即位二十六年。
哀帝建平四年，元寿二年，著纪即位六年。
平帝，著纪即位元始五年，以宣帝玄孙婴为嗣，谓之孺子。孺子，著纪新都侯王莽居摄三年，王莽居摄，盗袭帝位，窃号曰新室。始建国五年，天凤六年，地皇三年，著纪盗位十四年。更始帝，著纪以汉宗室灭王莽，即位二年。赤眉贼立宗室刘盆子，灭更始帝。自汉元年讫更始二年，凡二百三十岁。
光武皇帝，著纪以景帝後高祖九世孙受命中兴复汉，改元曰建武，岁在鹑尾之张度。建武三十一年，中元二年，即位三十三年。
汉书卷二十二礼乐志第二
六经之道同归，而礼乐之用为急。师古曰：「六经谓易、诗、书、春秋、礼、乐也。」治身者斯须忘礼，则暴曼入之矣；师古曰：「斯须，犹须臾。」为国者一朝失礼，则荒乱及之矣。人函天地阴阳之气，有喜怒哀乐之情。师古曰：「函，包容也，读与含同。它皆类此。」天禀其性而不能节也，师古曰：「禀谓给授也。」圣人能为之节而不能绝也，故象天地而制礼乐，所以通神明，立人伦，师古曰：「伦，理也。」正情性，节万事者也。人性有男女之情，妒忌之别，为制婚姻之礼；有交接长幼之序，为制乡饮之礼；有哀死思远之情，为制丧祭之礼；有尊尊敬上之心，为制朝觐之礼。哀有哭踊之节，乐有歌舞之容，师古曰：「踊，跳也。哀甚则踊。」正人足以副其诚，邪人足以防其失。师古曰：「副，称也。」故婚姻之礼废，则夫妇之道苦，而淫辟之罪多；孟康曰：「苦音W。夫妇之道行W不固也。」师古曰：「苦，恶也，不当假借。辟读曰僻。」乡饮之礼废，则长幼之序乱，而争斗之狱蕃；师古曰：「蕃亦多也，音扶元反。他皆类此。」丧祭之礼废，则骨肉之恩薄，而背死忘先者众；师古曰：「先者，先人，谓祖考。」朝聘之礼废，则君臣之位失，而侵陵之渐起。故孔子曰：「安上治民，莫　於礼；移风易俗，莫　於乐。」师古曰：「此孝经载孔子之言也。　，古善字。」礼节民心，乐和民声，政以行之，刑以防之。礼乐政刑四达而不R，则王道备矣。师古曰：「R，乖也，音布内反。」乐以治内而为同，李奇曰：「同於和乐也。」礼以修外而为异；李奇曰：「尊卑为异也。」同则和亲，异则畏敬；和亲则无怨，畏敬则不争。揖让而天下治者，礼乐之谓也。二者并行，合为一体。畏敬之意难见，则著之於享献辞受，登降跪拜；师古曰：「见谓彰显也。」和亲之说难形，则发之於诗歌咏言，钟石`弦。师古曰：「说读曰悦。形亦见也。`字与管同。」盖嘉其敬意而不及其财贿，美其欢心而不流其声音。师古曰：「流，移也。心不移溢於音声也。」故孔子曰：「礼云礼云，玉帛云乎哉？乐云乐云，钟鼓云乎哉？」师古曰：「论语载孔子之言也。谓礼以节人为贵，乐以和人为本，玉帛钟鼓乃其末也。」此礼乐之本也。故曰：「知礼乐之情者能作，识礼乐之文者能述；作者之谓圣，述者之谓明。明圣者，述作之谓也。」师古曰：「作谓有所兴造也。述谓明辨其义而循行也。」王者必因前王之礼，顺时施宜，有所损益，即民之心，稍稍制作，师古曰：「即，就也。」至太平而大备。周监於二代，礼文尤具，师古曰：「监，观也。二代，夏、殷也。言周观夏、殷之礼，而增损之也。」事为之制，曲为之防，师古曰：「言每事立制，委曲防闲也。」故称礼经三百，威仪三千。於是教化浃洽，师古曰：「浃，彻也。洽，沾也。浃音子牒反。」民用和睦，灾害不生，祸乱不作，囹圄空虚，四十余年。应劭曰：「囹圄，周狱名也。」师古曰：「囹，狱也。圄，守也。故总言囹圄，无系於周。囹音来丁反。圄音牛吕反。」孔子美之曰：「郁郁乎文哉！吾从周。」师古曰：「论语载孔子之言也。郁郁，文章貌。」及其衰也，诸侯逾越法度，恶礼制之害己，去其篇籍。遭秦灭学，遂以乱亡。汉兴，拨乱反正，日不暇给，师古曰：「拨去乱俗而还之於正道也。给，足也。言事务殷多，日日修造，尚不能足，故无暇也。」犹命叔孙通制礼仪，以正君臣之位。高祖说而叹曰：师古曰：「说读曰悦。」「吾乃今日知为天子之贵也！」以通为奉常，遂定仪法，师古曰：「奉常，则太常也。解在百官公卿表。」未尽备而通终。至文帝时，贾谊以为「汉承秦之败俗，废礼义，捐廉耻，今其甚者杀父兄，盗者取庙器，而大臣特以簿书不报期会为故，师古曰：「特，但也。簿，文簿也。故谓大事也。言公卿但以文案簿书报答为事也。簿音步户反。」至於风俗流溢，恬而不怪，师古曰：「恬，安也，谓心以为安。」以为是适然耳。师古曰：「言正当如此，非失道也。」夫移风易俗，使天下回心而乡道，师古曰：「乡读曰向。」类非俗吏之所能为也。夫立君臣，等上下，使纲纪有序，六亲和睦，如淳曰：「六亲，贾谊书以为父也，子也，从父昆弟也，从祖昆弟也，曾祖昆弟也，族昆弟也。」此非天之所为，人之所设也。人之所设，不为不立，不修则坏。师古曰：「为，作也。」汉兴至今二十余年，宜定制度，兴礼乐，然後诸侯轨道，百姓素朴，狱讼衰息」。师古曰：「轨道，言遵道，犹车行之依轨辙也。」乃草具其仪，师古曰：「草谓创立其事也。它皆类此。」天子说焉。师古曰：「说读曰悦。」而大臣绛、灌之属害之，故其议遂寝。师古曰：「旧说以为绛谓绛侯周勃也，灌谓灌婴也。而楚汉春秋高祖之臣别有绛灌，疑昧之文，不可明也。此既言大臣，则当谓周勃、灌婴也。」至武帝即位，进用英隽，议立明堂，制礼服，以兴太平。师古曰：「服谓衣服之色也。」会窦太后好黄老言，不说儒术，师古曰：「说读曰悦。」其事又废。後董仲舒对策言：「王者欲有所为，宜求其端於天。天道大者，在於阴阳。阳为德，阴为刑。天使阳常居大夏而以生育长养为事，阴常居大冬而积於空虚不用之处，以此见天之任德不任刑也。阳出布施於上而主岁功，阴入伏藏於下而时出佐阳。阳不得阴之助，亦不能独成岁功。王者承天意以从事，故务德教而省刑罚。刑罚不可任以治世，犹阴之不可任以成岁也。今废先王之德教，独用执法之吏治民，而欲德化被四海，故难成也。是故古之王者莫不以教化为大务，立大学以教於国，设庠序以化於邑。师古曰：「庠序，行礼养老之处也。」教化已明，习俗已成，天下尝无一人之狱矣。至周末世，大为无道，以失天下。秦继其後，又益甚之。自古以来，未尝以乱济乱，大败天下如秦者也。师古曰：「济，益也。」习俗薄恶，民人抵冒。师古曰：「抵，忤也。冒，犯也。言无廉耻，不畏惧也。抵音丁礼反。」今汉继秦之後，虽欲治之，无可柰何。法出而奸生，令下而诈起，一岁之狱以万千数，如以汤止沸，沸俞甚而无益。师古曰：「俞，进也，音逾，又音愈。它皆类此。」辟之琴瑟师古曰：「辟读曰譬。」不调，甚者必解而更张之，乃可鼓也。为政而不行，甚者必变而更化之，乃可理也。故汉得天下以来，常欲善治，而至今不能胜残去杀者，失之当更化而不能更化也。古人有言：『临渊羡鱼，不如归而结网。』今临政而愿治七十余岁矣，不如退而更化。更化则可善治，而灾害日去，福禄日来矣。」是时，上方征讨四夷，锐志武功，师古曰：「锐，利也。言一意进求，若兵刃之锐利。」不暇留意礼文之事。至宣帝时，琅邪王吉为谏大夫，又上疏言：「欲治之主不世出，师古曰：「言时时而一出，难常遇也。」公卿幸得遭遇其时，未有建万世之长策，举明主於三代之隆者也。其务在於簿书断狱听讼而已，此非太平之基也。今俗吏所以牧民者，非有礼义科指可世世通行者也，以意穿凿，各取一切。师古曰：「苟顺一时，非正道。」是以诈伪萌生，刑罚无极，质朴日消，恩爱浸薄。师古曰：「浸，古浸字。浸，渐也。」孔子曰『安上治民，莫善於礼』，非空言也。愿与大臣延及儒生，述旧礼，明王制，驱一世之民，济之仁寿之域，师古曰：「言以仁道治之，皆得其性，则寿考也。域，界也。」则俗何以不若成康？寿何以不若高宗？」师古曰：「成康，周之二王，太平之时也。高宗，殷王武丁也。有德可尊，故曰高宗。享国五十九年，故云寿。」上不纳其言，吉以病去。至成帝时，犍为郡於水滨得古磬十六枚，师古曰：「滨，水涯也，音宾。」议者以为　祥。刘向因是说上：「宜兴辟雍，设庠序，陈礼乐，隆雅颂之声，盛揖攘之容，师古曰：「攘，古让字。」以风化天下。如此而不治者，未之有也。或曰，不能具礼。师古曰：「或曰者，刘向设为难者之言，而後答释也。」礼以养人为本，如有过差，是过而养人也。师古曰：「过差，犹失错也。」刑罚之过，或至死伤。今之刑，非皋陶之法也，而有司请定法，削则削，笔则笔，服虔曰：「言随君意也。」师古曰：「削者，谓有所删去，以刀削简牍也。笔者，谓有所增益，以笔就而书也。」救时务也。至於礼乐，则曰不敢，是敢於杀人不敢於养人也。为其俎豆`弦之间小不备，因是绝而不为，是去小不备而就大不备，（大不备）或莫甚焉。师古曰：「大不备者，事之亏失，莫甚於此。」夫教化之比於刑法，刑法轻，是舍所重而急所轻也。师古曰：「舍，废也。」且教化，所恃以为治也，刑法所以助治也。今废所恃而独立其所助，非所以致太平也。自京师有R逆不顺之子孙，师古曰：「R，乖也，音布内反。」至於陷大辟受刑戮者不绝，繇不习五常之道也。师古曰：「繇与由同。五常，仁、义、礼、智、信，人性所常行之也。」夫承千岁之衰周，继暴秦之余敝，民渐渍恶俗，贪饕险v，不闲义理，师古曰：「贪甚曰饕。言行险曰v。饕音吐高反。v音彼义反。」不示以大化，而独芬孕谭＃终已不改。师古曰：「酚肭同。」故曰：『导之以礼乐，而民和睦。』师古曰：「孝经载孔子之言也。」初，叔孙通将制定礼仪，见非於齐鲁之士，然卒为汉儒宗，业垂後嗣，斯成法也。」成帝以向言下公卿议，会向病卒，丞相大司空奏请立辟雍。案行长安城南，师古曰：「行音下更反。」营表未作，遭成帝崩，群臣引以定谥。孟康曰：「谥法曰『安民立政曰成』。帝欲立辟b，未就而崩，群臣议谥，引为美，谓之成。」及王莽为宰衡，欲耀众庶，遂兴辟b，因以篡位，海内畔之。世祖受命中兴，拨乱反正，师古曰：「谓後汉光武帝也。」改定京师于土中。师古曰：「谓都洛阳。」即位三十年，四夷宾服，百姓家给，政教清明，师古曰：「给，足也，言家家皆足。」乃营立明堂、辟b。显宗即位，李奇曰：「明帝曰显宗。」躬行其礼，宗祀光武皇帝于明堂，养三老五更於辟b，李奇曰：「王者父事三老，兄事五更。诗云『三寿作朋』。」邓展曰：「汉直以一公为三老，用大夫为五更，（母常人）〔每常大〕行礼乃置。」师古曰：「郑玄说云三老五更谓老人更知三德五事者也。更音工衡反。蔡邕以为更当为叟。叟，老人之称也。」威仪既盛美矣。然德化未流洽者，礼乐未具，群下无所诵说，而庠序尚未设之故也。孔子曰：「辟如为山，未成一匮，止，吾止也。」师古曰：「论语载孔子之言。匮者，织草为器，所以盛土也。言为山欲成，尚少一匮之土，止而不为，则其功终已不就。如斯之人，吾所不能教喻也。辟读曰譬。」今叔孙通所撰礼仪，与律令同录，臧於理官，师古曰：「古书怀藏之字本皆作臧，汉书例为臧耳。理官，即法官也。」法家又复不传。汉典寝而不著，民臣莫有言者。师古曰：「寝，息也。」又通没之後，河间献王采礼乐古事，稍稍增辑，至五百余篇。师古曰：「辑与集同。」今学者不能昭见，但推士礼以及天子，说义又颇谬异，故君臣长幼交接之道浸以不章。师古曰：「浸，渐也。」乐者，圣人之所乐也，而可以善民心。其感人深，其移风易俗易，师古曰：「易音弋豉反。」故先王著其教焉。师古曰：「著，明也。」夫民有血气心知之性，而无哀乐喜怒之常，应感而动，然後心术形焉。师古曰：「言人之性感物则动也。术，道径也。心术，心之所由也。形，见也。」是以纤微　瘁（一作「衰」）之音作，而民思忧；师古曰：「　瘁，谓减缩也，音子笑反。」阐谐曼易之音作，而民康乐；师古曰：「阐，广也。谐，和也。曼易，言不急刻也。易音弋豉反。」厉猛奋之音作，而民刚毅；师古曰：「厉，抗厉也。猛奋，发扬也。（古）〔作〕　字，〔非是〕。」廉直正诚之音作，而民肃敬；宽裕和顺之音作，而民慈爱；师古曰：「裕，饶也。」流辟邪散之音作，而民淫乱。师古曰：「辟读曰僻。」先王耻其乱也，故制雅颂之声，本之情性，稽之度数，制之礼仪，师古曰：「稽，考也。」合生气之和，导五常之行，师古曰：「生气，阴阳之气也。导，引也。」使之阳而不散，阴而不集，师古曰：「集谓聚滞也。」刚气不怒，柔气不慑，师古曰：「慑，恐也，音之涉反。」四畅交於中，而发作於外，师古曰：「畅，通达也。」皆安其位而不相夺（也），足以感动人之善心（而）〔也〕，不使邪气得接焉，是先王立乐之方也。王者未作乐之时，因先王之乐以教化百姓，说乐其俗，师古曰：「说乐其俗，使和说而安乐也。说读曰悦。乐音来各反。」然後改作，以章功德。易曰：「先王以作乐崇德，殷荐之上帝，以配祖考。」师古曰：「此豫卦象辞也。殷，盛大也。上帝，天也。言王者作乐，崇表其德，大荐於天，而以祖考配飨之也。」昔黄帝作咸池，颛顼作六茎，帝喾作五英，师古曰：「喾音酷。」尧作大章，舜作招，师古曰：「招读曰韶。下皆类此。」禹作夏，汤作获，师古曰：「获音护。」武王作武，周公作勺。勺，言能勺先祖之道也。师古曰：「勺读曰酌。酌，取也。」武，言以功定天下也。获，言救民也。夏，大承二帝也。师古曰：「夏，大也。二帝谓尧、舜也。」招，继尧也。师古曰：「韶之言绍，故曰继尧也。」大章，章之也。师古曰：「章，明也。」五英，英华茂也。六茎，及根茎也。师古曰：「泽及下也。」咸池，备矣。师古曰：「咸，皆也。池，言其包容浸润也。故云备矣。」自夏以往，其流不可闻已，师古曰：「言歌颂皆亡也。已，语终辞。」殷颂犹有存者。师古曰：「谓正考甫所得那以下是。」周诗既备，师古曰：「谓雅颂皆得其所。」而其器用张陈，周官具焉。师古曰：「谓大司乐以下诸官所掌。」典者自卿大夫师瞽以下，皆选有道德之人，师古曰：「师，乐工。瞽，无目者。」朝夕习业，以教国子。国子者，卿大夫之子弟也。皆学歌九德，师古曰：「水火金木土谷谓之六府。正德、利用、厚生谓之三事。六府三事谓之九功。九功之德皆可歌也，故言九德也。」诵六诗，应劭曰：「六诗者，诗有六义，一曰风，二曰赋，三曰比，四曰兴，五曰雅，六曰颂。」习六舞、五声、八音之和。师古曰：「六舞谓舞、羽舞、　舞、旄舞、干舞、人舞也。五声，宫、商、角、徵、羽也。八音，金、石、丝、竹、匏、土、革、木。音弗。　音皇。」故帝舜命夔曰：「女典乐，教胄子，师古曰：「虞书舜典所载也。夔，舜臣名。胄子，即国子也。」直而温，师古曰：「正直温和也。」宽而栗，师古曰：「宽大而敬栗。」刚而无虐，师古曰：「刚毅而不害虐也。」简而无敖。师古曰：「简约而无傲慢也。敖读曰傲。」诗言志，歌　言，师古曰：「　，古咏字也。在心为志，发言为诗。　，永也。永，长也，歌所以长言之。」声依　，律和声，师古曰：「依，助也。五声所以助歌也，六律所以和声也。」八音克谐。」师古曰：「谐亦和也。自此以上，皆帝舜之言。」此之谓也。又以外赏诸侯德盛而教尊者。其威仪足以充目，音声足以动耳，诗语足以感心，故闻其音而德和，省其诗而志正，师古曰：「省，视也。」论其数而法立。是以荐之郊庙则鬼神飨，作之朝廷则群臣和，立之学官则万民协。听者无不虚己竦神，说而承流，师古曰：「竦，敬也。说读曰悦。」是以海内遍知上德，被服其风，师古曰：「被音皮义反。言蒙其风化，若被而服之。」光日新，化上迁善，而不知所以然，至於万物不夭，天地顺而嘉应降。故诗曰：「钟鼓，磬管锵锵，降福穰穰。」师古曰：「此周颂执竞之诗也。，和也。锵锵，盛也。穰穰，多也。言周王祭祖考之庙，奏乐而八音和盛，则神降之福至多也。音皇。穰音人羊反。」书云：「击石拊石，百兽率舞。」师古曰：「虞书舜典也。石谓磬也。言乐之和谐也，至於击拊磬石，则百兽相率而舞也。」鸟兽且犹感应，而况於人乎？况於鬼神乎？故乐者，圣人之所以感天地，通神明，安万民，成性类者也。然自雅颂之兴，而所承衰乱之音犹在，师古曰：「言若周时尚有殷纣之余声。」是谓淫过凶曼之声，为设禁焉。世衰民散，小人乘君子，师古曰：「乘，陵也。」心耳浅薄，则邪胜正。故书序「殷纣断弃先祖之乐，乃作淫声，用变乱正声，以说妇人。」师古曰：「今文周书泰誓之辞也。说读曰悦。」乐官师瞽抱其器而奔散，或适诸侯，或入河海。师古曰：「奔，古奔字。论语云：『太师挚适齐，亚饭干适楚，三饭缭适蔡，四饭缺适秦，鼓方叔入於河，播武入于汉，少师阳、击磬襄入于海。』此志所云及古今人表所叙，皆谓是也。云诸侯者，追系其地，非为当时已有国名。而说论语者乃以为（追）鲁哀公时礼坏乐崩，乐人皆去，斯亦未允也。夫六经残缺，学者异师，文义兢驰，各守所见。而马、郑群儒，皆在班、扬之後，向、歆博学，又居王、杜之前，校其是非，不可偏据。其汉书所引经文，与近代儒家往往乖别，既自成义指，即就而通之，庶免守株，以申贤达之意。非苟越异，理固然也。它皆类此。」夫乐本情性，浃肌肤而臧骨髓，虽经乎千载，其遗风余烈尚犹不绝。至春秋时，陈公子完奔齐。师古曰：「完，陈厉公子，即敬仲也，庄二十二年遇难出奔齐也。」陈，舜之後，招乐存焉。故孔子适齐闻招，三月不知肉味，曰「不图为乐之至於斯！」美之甚也。师古曰：「事见论语。」周道始缺，怨刺之诗起。王泽既竭，而诗不能作。王官失业，雅颂相错，师古曰：「错，杂也。」孔子论而定之，故曰：「吾自卫反鲁，然後乐正，雅颂各得其所。」师古曰：「事亦见论语。」是时，周室大坏，诸侯恣行，设两观，乘大路。应劭曰：「观，阙门边两观也。礼，诸侯一观。大路，天子之车。」陪臣管仲、季氏之属，师古曰：「陪，重也。诸侯者，天子之臣，故其臣称重臣也。季氏，鲁桓公子季友之後，专执国政而奢僭也。」三归雍彻，八佾舞廷。师古曰：「三归，取三姓女也。妇人谓嫁曰归，故曰三归。盖谓管仲耳。雍，乐诗也，彻馔奏之。八佾，八列之舞。皆僭天子礼也。此谓季氏耳。」制度遂坏，陵夷而不反，师古曰：「陵夷，渐颓替也。解在成帝纪及诸侯王表。」桑间、濮上，郑、卫、宋、赵之声并出，应劭曰：「桑间，卫地，濮上，濮水之上，皆好新声。」师古曰：「郑、卫、宋、赵诸国，亦皆有淫声。」内则致疾损寿，外则乱政伤民。巧伪因而饰之，以营乱富贵之耳目。师古曰：「营犹回绕也。」庶人以求利，列国以相间。师古曰：「间音居苋反。」故秦穆遗戎而由余去，应劭曰：「戎，西戎也。由余，其贤臣也。秦欲兼之，遗以女乐，由余谏而不听，遂去入秦。」齐人馈鲁而孔子行。师古曰：「馈亦馈字。论语云『齐人馈女乐，季桓子受之，三日不朝，孔子行』也。」至於六国，魏文侯最为好古，师古曰：「魏文侯本晋大夫毕万之後，僭诸侯者。」而谓子夏曰：「寡人听古乐则欲寐，及闻郑、卫，余不知倦焉。」子夏辞而辨之，终不见纳，师古曰：「事见礼之乐记。」自此礼乐丧矣。汉兴，乐家有制氏，服虔曰：「鲁人也，善乐事也。」以雅乐声律世世在大乐官，但能纪其铿轮鼓舞，而不能言其义。师古曰：「铿轮，金石之声也。铿音丘耕反。轮音初庚反。其下亦同。」高祖时，叔孙通因秦乐人制宗庙乐。大祝迎神于庙门，奏嘉至，李奇曰：「嘉，善也，善神之至也。」犹古降神之乐也。皇帝入庙门，奏永至，以为行步之节，犹古采荠、肆夏也。刘德曰：「歌乐，在逸诗。」师古曰：「荠音才私反，礼经或作F，又作茨，音并同耳。」乾豆上，奏登歌，师古曰：「乾豆，脯羞之属。」独上歌，不以`弦乱人声，欲在位者遍闻之，犹古清庙之歌也。登歌再终，下奏休成之乐，服虔曰：「叔孙通所奏作也。」美神明既飨也。皇帝就酒东厢，坐定，奏永安之乐，美礼已成也。又有房中祠乐，高祖唐山夫人所作也。服虔曰：「高帝姬也。」韦昭曰：「唐山，姓也。」周有房中乐，至秦名曰寿人。凡乐，乐其所生，礼不忘本。高祖乐楚声，故房中乐楚声也。孝惠二年，使乐府令夏侯宽备其箫管，更名曰安世乐。高（祖）庙奏武德、文始、五行之舞；孝文庙奏昭德、文始、四时、五行之舞；孝武庙奏盛德、文始、四时、五行之舞。武德舞者，高祖四年作，以象天下乐己行武以除乱也。文始舞者，曰本舜招舞也，高祖六年更名曰文始，以示不相袭也。五行舞者，本周舞也，秦始皇二十六年更名曰五行也。四时舞者，孝文所作，以（明）示天下之安和也。盖乐己所自作，明有制也；师古曰：「言自制作也。」乐先王之乐，明有法也。师古曰：「遵前代之法。」孝景采武德舞以为昭德，以尊大宗庙。至孝宣，采昭德舞为盛德，以尊世宗庙。诸帝庙皆常奏文始、四时、五行舞云。高祖六年又作昭容乐、礼容乐。昭容者，犹古之昭夏也，主出武德舞。苏林曰：「言昭容乐生於武德舞。」礼容者，主出文始、五行舞。舞人无乐者，将至至尊之前不敢以乐也；出用乐者，言舞不失节，能以乐终也。大氐皆因秦旧事焉。师古曰：「氐，归也，音丁礼反。其後字或作抵，音义并同。」初，高祖既定天下，过沛，与故人父老相乐，醉酒欢哀，作「风起」之诗，令沛中僮儿百二十人习而歌之。至孝惠时，以沛宫为原庙，师古曰：「原，重也。言已有正庙，更重立（之）〔也〕。」皆令歌儿习吹以相和，常以百二十人为员。文、景之间，礼官肄业而已。师古曰：「肄，习也，音弋二反。」至武帝定郊祀之礼，祠太一於甘泉，就乾位也；师古曰：「言在京师之西北也。」祭后土於汾阴，泽中方丘也。师古曰：「汾水之旁，土特堆起，是泽中方丘也。祭地，以方象地形。」乃立乐府，师古曰：「始置之也。乐府之名盖起於此，哀帝时罢之。」采诗夜诵，师古曰：「采诗，依古遒人徇路，采取百姓讴谣，以知政教得失也。夜诵者，其言辞或秘不可宣露，故於夜中歌诵也。」有赵、代、秦、楚之讴。以李延年为协律都尉，多举司马相如等数十人造为诗赋，略论律吕，以合八音之调，作十九章之歌。以正月上辛用事甘泉圜丘，师古曰：「用上辛，用周礼郊天日也。辛，取齐戒自新之义也。为圜丘者，取象天形也。」使童男女七十人俱歌，昏祠至明。夜常有神光如流星止集于祠坛，天子自竹宫而望拜，韦昭曰：「以竹为宫，天子居中。」师古曰：「汉旧仪云竹宫去坛三里。」百官侍祠者数百人皆肃然动心焉。安世房中歌十七章，其诗曰：
大孝备矣，休德昭清。高张四县，乐充宫庭。晋灼曰：「四县，乐四县也，天子宫县。」师古曰：「谓设宫县而高张之。县，古悬字。」芬树羽林，云景杳冥，师古曰：「言所树羽葆，其盛若林，芬然众多，仰视高远，如云日之杳冥也。」金支秀华，庶旄翠旌。张晏曰：「金支，百二十支。秀华，中主有华艳也。旄，锺之旄也。」文颖曰：「析羽为旌，翠羽为之也。」臣瓒曰：「乐上众饰，有流　羽葆，以黄金为支，其首敷散，若草木之秀华也。」师古曰：「金支秀华，瓒说是也。庶，众也。庶旄翠旌，谓析五采羽，注翠旄之首而为旌耳。」七始华始，肃倡和声。孟康曰：「七始，天地四时人之始。华始，万物英华之始也。以为乐名，如六英也。」师古曰：「肃，敬也。言歌者敬而倡谐和之声。」神来宴郑庶几是听。师古曰：「郑戏也。言庶几神来宴戏听此乐也。忠粜砥浞础！怪嘀嘁羲停细齐人情。晋灼曰：「粥粥，敬惧貌也。细，微也。以乐送神，微感人情，使之齐肃也。」师古曰：「粥音弋六反。」忽乘青玄，熙事备成。师古曰：「言还神礼毕，忽登青天而去，福熙之事皆备成也。熙与禧同。」清思ll，经纬冥冥。苏林曰：「l音窈。」师古曰：「ll，幽静也。经纬，谓经纬天地。」我定历数，人告其心。师古曰：「言臣下各竭其心，致诚悫也。」敕身齐戒，施教申申。应劭曰：「敕，谨敬之貌。」师古曰：「齐读曰斋。」乃立祖庙，敬明尊亲。大矣孝熙，四极爰。师古曰：「熙亦福也。四极，四方极远之处也。尔雅曰：『东至於泰远，西至於国，南至於濮铅，北至於祝栗，谓之四极。』音彬。字与臻同。」王侯秉德，其邻翼翼，师古曰：「邻，言德不孤必有邻也。翼翼，恭敬也。」显明昭式。清明鬯矣，皇帝孝德。师古曰：「鬯，古畅字。畅，通也。」竟全大功，抚安四极。海内有奸，纷乱东北。师古曰：「谓匈奴。」诏抚成师，武臣承德。师古曰：「成师，言各置（郊）〔部〕校，师出以律也。春秋左氏传曰『成师以出』。」行乐交逆，箫、勺群慝。晋灼曰：「箫，舜乐也。勺，周乐也。言以乐征伐也。」师古曰：「言制定新乐，教化流行，则逆乱之徒尽交欢也。慝，恶也。勺读曰酌。」肃为济哉，盖定燕国。师古曰：「匈奴服从，则燕国安静无寇难也。」大海荡荡水所归，高贤愉愉民所怀。李奇曰：「愉愉，怿也。」师古曰：「荡荡，广大貌也。愉愉，和乐貌也。怀，思也。言海以广大之故，众水归之；王者有和乐之德，则人皆思附也。」大山崔，百卉殖。民何贵？贵有德。师古曰：「言大山以崔嵬之故，能生养百卉；明君以崇高其德，故为万姓所尊也。崔音才回反。」安其所，乐终产。师古曰：「万物各安其所，而乐终其生也。」乐终产，世继绪。师古曰：「言传祚无穷。」飞龙秋，游上天。苏林曰：「秋，飞貌也。」师古曰：「庄子有秋驾之法者，亦言驾马腾骧，秋秋然也。扬雄赋曰『秋秋跄跄入西园』，其义亦同。读者不晓秋义，或改此秋字为秫稷之秫，失之远矣。」高贤愉，乐民人。师古曰：「言王者有愉愉之德，故使众人皆安乐。」丰草@，女罗施。孟康曰：「@音『四月秀@』。@，盛貌也。」应劭曰：「女罗，兔丝也，延于松柏之上。异类而犹载之，况同姓，言族亲不可不覆遇也。」　何如，谁能回！师古曰：「回，乱也。言至德之善，上古帝皇皆不如之，而不可干乱。」大莫大，成教德；长莫长，被无极。师古曰：「被音皮义反。次下亦同。」雷震震，电耀耀。明德乡，治本约。服虔曰：「与臣民之约。」师古曰：「乡，方也。言王者之威，取象雷电，明示德义之方，而治政本之约。约读曰要。」治本约，泽弘大。师古曰：「政教有常，则恩惠溥洽。」加被宠，咸相保。师古曰：「言德政所加，人被宠渥，则室家老幼皆相保也。」德施大，世曼寿。师古曰：「曼，延也。」都荔遂芳，桂华。苏林曰：「音]之。音下之。」孟康曰：「，出；，入。都良薜荔之香鼓动桂华也。」晋灼曰：「桂华似殿名，次下言『桂华冯冯翼翼，承天之则』，言树此香草以e齐其芳气，乃达於宫殿也。」臣瓒曰：「茂陵中书歌都C、桂英、美芳、鼓行，如此复不得为殿名。」师古曰：「诸家说皆未尽也。此言都良薜荔俱有芬芳，桂华之形然也。皆谓神宫所有耳。音一校反。音一瓜反。」孝奏天仪，若日月光。师古曰：「言以孝道进承於天，天神下降，故有光。」乘玄四龙，回驰北行。羽旄殷盛，芬哉芒芒。师古曰：「芬亦谓众多。芒芒，广远之貌。」孝道随世，我署文章。师古曰：「署犹分部也，一曰表也。」桂华。冯冯翼翼，承天之则。师古曰：「冯冯，盛满也。翼翼，众貌也。」吾易久远，烛明四极。晋灼曰：「易，疆易也。久，固也。武帝自言拓境广远安固也。」师古曰：「此说非也。久犹长也，自言疆易远大耳。非武帝时也，不得云拓境。」慈惠所爱，美若休德。师古曰：「若，顺也。休亦美也。」杳杳冥冥，克绰永福。师古曰：「绰，缓也，亦谓延长也。」美（芳）〔若〕。oo即即，师象山则。孟康曰：「oo，崇积也。即即，充实也。师，众也。则，法也。积实之盛众类於山也。」师古曰：「o音五回反。」乌呼孝哉，案抚戎国。蛮夷竭欢，象来致福。李奇曰：「象，译也。蛮夷遣（择）〔译〕致福贡也。」兼临是爱，终无兵革。师古曰：「兼临，言在上位者普包容也。」嘉荐芳矣，告灵飨矣。告灵既飨，德音孔臧。师古曰：「飨字合韵皆音乡。孔，甚也。臧，善也。」惟德之臧，建侯之常。承保天休，令问不忘。师古曰：「建侯，封建诸侯也。易屯卦曰『利建侯』。休，美也。令，善也。问，名也。」皇皇鸿明，荡侯休德。服虔曰：「侯，惟也。」臣瓒曰：「天下荡平，惟帝之休德。」嘉承天和，伊乐厥福。师古曰：「伊，是也。」在乐不荒，惟民之则。师古曰：「则，法也。」浚则师德，下民咸殖。令问在旧，孔容翼翼。师古曰：「浚，深也。师，众也。则，法也。殖，生也。旧，久也。翼翼，敬也。言有深法众德，故能生育群黎，久有善名，其容甚敬也。」孔容之常，承帝之明。师古曰：「帝谓天也。下皆类此。」下民之乐，子孙保光。师古曰：「言永保其光宠也。」承顺温良，受帝之光。嘉荐令芳，寿考不忘。师古曰：「不忘，言长久也。」承帝明德，师象山则。师古曰：「众象山而为法，言不骞不崩。」云施称民，永受厥福。师古曰：「言称物平施，其泽如云也。称音尺孕反。」承容之常，承帝之明。下民安乐，受福无疆。师古曰：「疆，竟也。下皆类此。」郊祀歌十九章，其诗曰：
练时日，侯有望，师古曰：「练，选也。」　k萧，延四方。李奇曰：「k，肠间脂也。萧，香蒿也。」师古曰：「以萧　脂合馨香也。四方，四方之神也。k音来雕反。　音人说反。」九重开，灵之澹师古曰：「天有九重，言皆开门而来降厥福。」垂惠恩，鸿祜休。师古曰：「鸿，大也。祜，福也。休，美也。祜音怙。」灵之车，结玄云，驾飞龙，羽旄纷。师古曰：「纷纷，言其多。」灵之下，若风马，师古曰：「言速疾也。」左仓龙，右白虎。师古曰：「以为卫。」灵之来，神哉沛，师古曰：「沛，疾貌，音补盖反。」先以雨，般裔裔。师古曰：「先以雨，言神欲行，令雨先驱也。般读与班同。班，布也。裔裔，飞流之貌。」灵之至，庆阴阴，师古曰：「言垂阴覆遍於下。」相放　，震澹心。师古曰：「放　犹仿佛也。澹，动也。放音P。　音沸。澹音大滥反。」灵已坐，五音饬，师古曰：「饬读与敕字同，谓整也。」虞至旦，承灵亿。师古曰：「虞，乐也。亿，安也。」牲茧栗，粢盛香，尊桂酒，宾八乡。应劭曰：「桂酒，切桂置酒中也。」晋灼曰：「尊，大尊也。元帝时大宰丞李元记云『以水渍桂，为大尊酒』。」师古曰：「茧栗，言角之小如茧及栗之形也。八乡，八方之神。」灵安留，吟青黄，服虔曰：「吟音含。」师古曰：「服说非也。吟谓歌诵也。青黄，谓四时之乐也。」遍观此，眺瑶堂。应劭曰：「眺，望也。瑶，石而似玉者也。」师古曰：「以瑶饰堂。瑶音遥。」众并，绰奇丽，孟康曰：「音互。，好也。」如淳曰：「，美目貌。」晋灼曰：「音坼罅之罅。」师古曰：「孟说是也。谓供神女乐，并好丽也。」颜如荼，兆逐靡。应劭曰：「荼，野菅白华也。言此奇丽，白如荼也。」孟康曰：「兆逐靡者，兆民逐观而猗靡也。」师古曰：「菅，茅也。言美女颜貌如茅荼之柔也。荼者，今俗所谓蒹锥也。荼音涂。菅音奸。靡，合韵音武义反。」被华文，厕雾e，曳阿锡，佩珠玉。如淳曰：「阿，细缯。锡，细布也。」师古曰：「厕，杂也。雾e，言其轻细若云雾也。」侠嘉夜，　兰芳，如淳曰：「佳、侠，皆美人之称。嘉夜，芳草也。」师古曰：「侠与挟同，言怀挟芳草也。　即今白芷。　音昌改反。」澹容与，献嘉觞。师古曰：「澹，安也。容与，言闲舒也。澹音大滥反。」练时日一帝临中坛，四方承宇，师古曰：「言天神尊者来降中坛，四方之神各承四宇也。坛字或作禅，读亦曰坛。字加示者，神灵之耳。下言紫坛、嘉坛，其义并同。」绳绳意变，备得其所。应劭曰：「绳绳，谨敬更正意也。」孟康曰：「众多也。」臣瓒曰：「尔雅曰『绳绳，戒也』。」师古曰：「瓒说是也。」清和六合，制数以五。张晏曰：「此后土之歌也。土数五。」海内安宁，兴文]武。师古曰：「]，古偃字。」后土富媪，昭明三光。张晏曰：「媪，老母称也。坤为母，故称媪。海内安定，富媪之功耳。」穆穆优游，嘉服上黄。孟康曰：「土色上黄也。」帝临二青阳开动，根D以遂，臣瓒曰：「春为青阳。」师古曰：「草根曰D。遂者，言皆生出也。D音该。」膏润并爱，行毕逮。孟康曰：「音岐。」师古曰：「并，兼也。逮，及也。凡有足而行者，称行也。」霆声发荣，檀η晏，晋灼曰：「蹋穴也。谓蛰虫惊听也。」师古曰：「逃胙彝。言雷霆始发，草木舒荣，则蛰虫处岩崖者，莫不顷听而起。顷读曰倾。」枯　复产，乃成厥命。师古曰：「枯　，谓草木经冬零落者也。　音口老反。」众庶熙熙，施及夭胎，师古曰：「熙熙，和乐貌也。施，延也。少长曰夭，在孕曰胎。施音弋豉反。夭音乌老反。」群生玻惟春之祺。服虔曰：「惨簟赫空柯端埂弧！谷绱驹唬骸胳鳎福也。」师古曰：「玻丰厚之貌也，音徒感反。祺音其。」青阳三邹子乐。朱明盛长，　与万物，臣瓒曰：「夏为朱明。」师古曰：「　，古敷字也。　与，言开舒也。与音弋於反。」桐生茂豫，靡有所x。师古曰：「桐读为通。茂豫，美盛而光悦也。言草木皆通达而生，美悦光泽，各无所x，皆申遂也。x音丘物反。」敷华就实，既阜既昌，师古曰：「敷，布也。就，成也。阜，大也。昌，盛也。」登成甫田，百鬼迪尝。师古曰：「甫田，大田也。百鬼，百神也。迪，进也。尝谓歆飨之也。言此粢盛，皆因大田而登成，进於祀所，而为百神所歆飨也。迪音大历反。」广大建祀，肃雍不忘，神若宥之，传世无疆。师古曰：「若，善也。宥，佑也。」朱明四邹子乐。西颢沆砀，秋气肃杀，韦昭曰：「西方少昊也。」师古曰：「沆音胡浪反。砀音荡。沆砀，白气之貌也。」含秀垂颖，续旧不废。师古曰：「五谷百草，秀颖成实，皆因旧苗，无废绝也。不荣而实曰秀，叶末曰颖。废合韵音发。」奸伪不萌，n孽伏息，隅辟越远，四貉咸服。师古曰：「四貉犹言四夷。辟读曰僻。貉音莫客反。」既畏兹威，惟慕纯德，附而不骄，正心翊翊。师古曰：「纯，大也。言畏威怀德，皆来宾附，无敢骄怠，尽虔敬。」西颢五邹子乐。玄冥陵阴，蛰虫盖臧，师古曰：「玄冥，北方之神也。」　木零落，抵冬降霜。孟康曰：「抵，至也，至冬而降霜，音底。」师古曰：「　，古草字。」易乱除邪，革正异俗，师古曰：「易，变；革，改也。」兆民反本，抱素怀朴。条理信义，望礼五岳。师古曰：「条，分也，畅也。」籍敛之时，掩收嘉谷。师古曰：「籍敛，谓收籍田也。」玄冥六邹子乐。惟泰元尊，媪神蕃，李奇曰：「元尊，天也。媪神，地也。祭天燔燎，祭地瘗埋也。」师古曰：「李说非也。泰元，天也。蕃，多也。，福也。言天神至尊，而地神多福也。蕃音扶元反。读曰禧。」经纬天地，作成四时。精建日月，星辰度理，阴阳五行，周而复始。云风雷电，降甘露雨，百姓蕃滋，咸循厥绪。师古曰：「蕃，多也。滋，益也。循，顺也。绪，业也。」继统共勤，顺皇之德，师古曰：「共读曰恭。皇，皇天也。此言天子继承祖统，恭勤为心而顺天也。」鸾路龙鳞，罔不Z饰。苏林曰：「Z音I涂之I。I，饰也。」师古曰：「罔，无也。Z，振也。谓皆振整而饰之也。Z音许乙反。」嘉笾列陈，庶几宴享，师古曰：「嘉笾，谓祭祀之笾实也。木曰豆，竹曰笾。享字合韵宜（因）〔音〕乡。」灭除凶灾，（列）〔烈〕腾八荒。师古曰：「言威烈之盛，逾於八荒。」钟鼓竽笙，云舞翔翔，招摇灵旗，九夷宾将。师古曰：「画招摇於旗以征伐，故称灵旗。将犹从也。」惟泰元七建始元年，丞相匡衡奏罢「鸾路龙鳞」，更定诗曰「涓选休成」。臣瓒曰：「涓，除也。除恶选取美成者也。」天地并况，惟予有慕，师古曰：「况，赐也。」爰熙紫坛，思求厥路。师古曰：「熙，兴也。紫坛，坛紫色也。思求降神之路也。」恭承祀，Z豫为纷，孟康曰：「积聚修饰，为此纷华也。」师古曰：「Z音於粉反。」黼绣周张，承神至尊。师古曰：「白与黑画为斧形谓之黼。」千童罗舞成八溢，师古曰：「溢与佾同。佾，列也。」合好效欢虞泰一。师古曰：「虞与娱同。」九歌毕奏斐然殊，鸣琴竽瑟会轩朱。师古曰：「轩朱即朱轩也。言总合音乐，会於轩槛之前。」G磬金鼓，灵其有喜，师古曰：「G，美玉名，以为磬也。喜，合韵音许吏反。」百官济济，各敬厥事。盛牲实俎进闻膏，师古曰：「言以牲实俎，以萧　脂，则其芬馨达於神所，故曰盛牲实俎进闻膏。」神奄留，临须摇。晋灼曰：「须摇，须臾也。」师古曰：「奄读曰淹。」长丽前剡光耀明，孟康曰：「欲令神宿留，言日虽暮，长更星在前扶助，常有光明也。剡或作扶。」晋灼曰：「剡即光炎字也。」臣瓒曰：「长丽，灵鸟也。故相如赋曰『前长丽而後皇』。旧说云鸾也。张衡思玄赋亦曰『前长丽使拂羽』。」师古曰：「晋、瓒二说是也。丽音离。剡音艳。」寒暑不忒况皇章。晋灼曰：「况，赐也。皇，君也。章，明也。言长更星终始不改其光，神永以此明赐君也。」臣瓒曰：「忒，差也。寒暑不差，言阴阳和也，以此赐君，章贤德也。」师古曰：「瓒说是也。」展诗应律m玉鸣，晋灼曰：「m，鸣玉声也。」师古曰：「m音火玄反。」函宫吐角激徵清。发梁扬羽申以商，晋灼曰：「下有『梁黄鼓员四人』，似新造音乐者姓名也。」师古曰：「晋说非也。自函宫吐角以下，总言五声之备耳。申，重也。发梁，歌声绕梁也。函与含同。」造兹新音永久长。声气远条凤鸟　，师古曰：「条，达也。　，古翔字。」神夕奄虞盖孔享。师古曰：「虞，乐也。盖，语辞也。孔，甚也。享，合韵音乡。」天地八丞相匡衡奏罢「黼绣周张」，更定诗曰「肃若旧典」。师古曰：「肃，敬也。若，顺也。」日出入安穷？时世不与人同。晋灼曰：「日月无穷，，而人命有终，世长而寿短。」故春非我春，夏非我夏，秋非我秋，冬非我冬。泊如四海之池，遍观是邪谓何？晋灼曰：「言人寿不能安固如四海，遍观是，乃知命甚促。谓何，当如之何也。」师古曰：「泊，水貌也，音步各反，又音魄。」吾知所乐，独乐六龙，六龙之调，使我心若。应劭曰：「易曰『时乘六龙以御天』。武帝愿乘六龙，仙而升天，曰『吾所乐独乘六龙然，御六龙得其调，使我心若』。」訾黄其何不徕下！应劭曰：「訾黄一名乘黄，龙翼而马身，黄帝乘之而仙。武帝意欲得之，曰：『何不来邪？』」师古曰：「訾，嗟叹之辞也。黄，乘黄也。叹乘黄不来下也。訾音咨。」日出入九太一况，天马下，师古曰：「言此天马乃太一所赐，故来下也。」沾赤汗，沫流赭。应劭曰：「大宛马汗血沾濡也，流沫如赭也。」李奇曰：「沫音　面之　。」晋灼曰：「沫，古　字也。」师古曰：「沫、沫两通。沫者，言被面如　也，字从水傍午未之未，音呼内反。沫者，言汗流沫出也，字从水傍本末之末，音亦如之。然今书字多作沫面之沫也。」志m傥，精权奇，　浮云，上驰。苏林曰：「　音蹑。言天马上蹑浮云也。」师古曰：「音乌感反。言然而上驰。」体容与，万里，孟康曰：「音逝。」如淳曰：「，超逾也。」晋灼曰：「古字。」师古曰：「孟音非也。读与厉同，言能厉渡万里也。」今安匹，龙为友。师古曰：「言今更无与匹者，唯龙可为之友耳。」元狩三年马生渥洼水中作。天马徕，从西极，涉流沙，九夷服。师古曰：「言九夷皆服，故此马远来也。徕，古往来字也。」天马徕，出泉水，虎脊两，化若鬼。应劭曰：「马毛色如虎脊〔者〕有两也。」师古曰：「言其变化若鬼神。」天马徕，历无草，径千里，循东道。张晏曰：「马从西而来东也。」师古曰：「言马从西来，经行碛卤之地无草者，（几）〔凡〕千里而至东道。」天马徕，执徐时，应劭曰：「太岁在辰曰执徐。言得天马时岁在辰也。」孟康曰：「东方震为龙，又青龙宿。言以其方来也。」师古曰：「应说是也。」将摇举，谁与期？如淳曰：「遥，远也。摇或作遥。」师古曰：「如说非也。言当奋摇高举，不可与期也。」天马徕，开远门，竦予身，逝昆仑。应劭曰：「言天马虽去人远，当豫开门以待之也。」文颖曰：「言武帝好仙，常庶几天马来，当乘之往发昆仑也。」师古曰：「文说是也。」天马徕，龙之媒，应劭曰：「言天马者乃神龙之类，今天马已来，此龙必至之效也。」游阊阖，观玉台。应劭曰：「阊阖，天门。玉台，上帝之所居。」太初四年诛宛王获宛马作。天马十天门开，e荡荡，如淳曰：「e读如迭。e荡荡，天体坚清之状也。」师古曰：「e音大结反。」穆并骋，以临飨。师古曰：「言众神穆然方驾驰骋而临祠祭。」光夜烛，德信著，师古曰：「神光夜照，应诚而来，是德信著明。」灵浸（平而）鸿，长生豫。师古曰：「神灵德泽所浸，溥博无私，其福甚大，故我得长生之道而安豫也。」大朱涂广，夷石为堂，师古曰：「涂，道路也。夷，平也。言通神之路，饰以朱丹，又甚广大。平夷密石，累以为堂。」饰玉梢以舞歌，体招摇若永望。师古曰：「梢，竿也，舞者所持。玉梢，以玉饰之也。招摇，申动之貌。永，长也。梢音所交反。招音韶。望，合韵音亡。」星留俞，塞陨光，师古曰：「俞，答也。言众星留神，答我飨荐，降其光耀，四面充塞也。俞音逾。」照紫幄，珠禄啤Ｈ绱驹唬骸乱糸妫黄貌也。」师古曰：「紫幄，飨神之幄也。帐上四下而覆曰幄。言光照紫幄，故其珠色氯欢黄也。乱粼啤！贯Ρ去集，贰双飞常羊。文颖曰：「舞者骨腾肉飞，如鸟之回翅而双集也。」师古曰：「常羊，犹逍遥也。」月穆穆以金波，日华耀以宣明。师古曰：「言月光穆穆，若金之波流也。宣，遍也。」假清风轧忽，激长至重觞。师古曰：「轧忽，长远之貌也。重觞，谓累献也。」神裴回若留放，冀亲以肆章。孟康曰：「音觐。」师古曰：「言神灵裴回，留而不去，故我得觐见，冀以亲附而陈诚意，遂章明之。」函蒙祉福常若期，师古曰：「函，包也。蒙，被也。言为神所飨，故能包函蒙被祉福，应诚而至，有常期也。」寂x上天知厥时。应劭曰：「言天虽寂x高远，而知我飨荐之时也。x音来朝反。」泛泛滇滇从高澹应劭曰：「泛泛，上浮之意也。滇滇，盛貌也。」晋灼曰：「滇音『振旅阗阗』。」师古曰：「音徒千反。」殷勤此路胪所求。应劭曰：「胪，陈也。言所以殷勤此路，乃欲陈所求也。」师古曰：「胪音力於反。」佻正嘉吉弘以昌，如淳曰：「佻读曰肇。肇，始也。」休嘉砰隐溢四方。师古曰：「休，美也。嘉，庆也。砰音普萌反。砰隐，盛意。」专精厉意逝九阂，如淳曰：「阂亦陔也。淮南子曰若士者谓卢敖曰『吾与汗漫期乎九陔之上』。陔，重也。谓九天之上也。」师古曰：「阂，合韵音改，又音亥。」纷云六幕浮大海。师古曰：「纷云，兴作之貌。六幕，犹言六合也。」天门十一景星显见，信星彪列，如淳曰：「景星者，德星也，见无常，常出有道之国。镇星为信星，居国益地。」师古曰：「谓彰著而为行列也。」象载昭庭，日亲以察。师古曰：「象谓县象也。载，事也。县象秘事，昭显於庭，日来亲近，甚明察也。」参侔开阖，爰推本纪，应劭曰：「参，三也。言景星光明开阖，乃三於日月也。」晋灼曰：「侔，等也。开阖，犹开辟也。言今之鼎瑞，参等於上世。」师古曰：「晋说是。」汾出鼎，皇祜元始。师古曰：「皇，大也。祜，福也。音谁。祜音怙。」五音六律，依韦飨昭，师古曰：「依韦，谐和不相乖离也。飨读曰响。昭，明也，言声响之明也。」杂变并会，雅声远姚。师古曰：「姚，G姚，言飞扬也。」空桑琴瑟结信成，张晏曰：「传曰『空桑为瑟，一弹三叹』，祭天质故也。」师古曰：「空桑，地名也，出善木，可为琴瑟也。」四兴递代八风生。应劭曰：「四时递代成阴阳，八风以生也。」臣瓒曰：「舞者四县代奏也。左氏传曰『夫舞者，所以节八音而行八风』也。」师古曰：「瓒说是也。八方之风，谓东北曰条风，东方曰明庶风，东南曰清明风，南方曰景风，西南曰凉风，西方曰阊阖风，西北曰不周风，北方曰广莫风。」殷殷钟石羽仑鸣。师古曰：「殷殷，声盛也。石谓磬也。羽仑，韶舞所持者也。殷音隐。」河龙供鲤醇牺牲。晋灼曰：「河龙，夏之所赐者也。供鲤，给厨祭也。」师古曰：「醇谓色不杂也。牺牲，牛羊全体者也。」百末旨酒布兰生。张晏曰：「百末，末作之末也。」晋灼曰：「百日之末酒也，芬香布列，若兰之生也。」师古曰：「百末，百草华之末也。旨，美也。以百草华末杂酒，故香且美也。事见春秋繁露。」泰尊柘浆析朝酲。应劭曰：「柘浆，取甘柘汁以为饮也。酲，病酒也。析，解也。言柘浆可以解朝酲也。」微感心攸通修名，师古曰：「言精微所应，其心攸远，故得通达成长久之名。」周流常羊思所并。师古曰：「周流，犹周行也。常羊，犹逍遥也。思所并，思与神道合也，下言合所思是也。」穰穰复正直往甯，师古曰：「穰穰，多也。复犹归也。直，当也。甯，愿也。言获福既多，归於正道，克当往日所愿也。复音扶目反，甯合韵音宁。」冯P切和疏写平。晋灼曰：「冯，冯夷，河伯也。P，觜P，龟属也。」师古曰：「言冯夷命灵P，使切厉谐和水神，令之疏导川潦，写散平均，无灾害也。P音弋随反，又音携。」上天布施后土成，穰穰丰年四时荣。景星十二元鼎五年得鼎汾阴作。齐房产草，九茎连叶，师古曰：「齐读曰斋。其下并同。」宫童效异，披图案谍。臣瓒曰：「宫之童竖致此异瑞也。」苏林曰：「谍，谱弟之也。」玄气之精，回复此都，师古曰：「玄，天也。言天气之精，回旋反复於此云阳之都，谓甘泉也。」蔓蔓日茂，芝成灵华。师古曰：「蔓蔓。言其长久，日以茂盛也。」齐房十三元封二年芝生甘泉齐房作。后皇嘉坛，立玄黄服，师古曰：「坛，祭坛也。服，祭服也。」物发冀州，兆蒙祉福。晋灼曰：「得宝鼎於汾阴也。」臣瓒曰：「汾阴属冀州。」WW四塞，说液洗Γ孟康曰：「W音兖。」师古曰：「WW，流行之貌也。说遥远夷也。合处，内附也。思村谧侄，其字从彳。彳音丑益反。」经营万亿，咸遂厥宇。师古曰：「宇，居也。言我经营万方亿兆，故得咸遂其居。」后皇十四华　　，固灵根。神之澹过天门，车千乘，敦昆仑。师古曰：「敦读曰屯。屯，聚也。」神之出，排玉房，周流杂，拔兰堂。师古曰：「拔。舍止也，音步曷反。」神之行，旌容容，骑沓沓，般纵纵。孟康曰：「纵音总。」晋灼曰：「音人相鲇伦鞫瘛！故古曰：「容容，飞扬之貌。沓沓，疾行也。般，相连也。纵纵，众也。容音勇。纵音总。一曰容读如本字，鲆舨殴反。」神之徕，泛翊翊，甘露降，庆云集。如淳曰：「天文志云『若　非　，若云非云，郁郁纷纷，是谓庆云』。」师古曰：「翊音弋入反，又音立。」神之揄，临坛宇，师古曰：「揄，引也。坛宇，谓祭祠坛场及宫室。言神引来降临之也。揄音逾。」九疑宾，夔龙舞。如淳曰：「九疑，舜所葬。言以舜为宾客也。夔典乐，龙管纳言，皆随舜而来，舞以乐神。」神安坐，　吉时，师古曰：「　，古翔字也。言神安坐回翔，皆趣吉时也。」共翊翊，合所思。师古曰：「共读曰恭。翊翊，敬也。」神嘉虞，申贰觞，师古曰：「虞，乐也。贰觞，犹重觞也。」福滂洋，迈延长。师古曰：「滂洋，饶广也。滂音普郎反。洋音羊，又音祥。」沛施佑，汾之阿，师古曰：「沛音普大反。沛然泛貌也。阿，水之曲隅。」扬金光，横泰河，师古曰：「横，充满也。泰河，大河也。」莽若云，增阳波。师古曰：「莽，云貌。言光明之盛，莽莽然如云也。」遍胪欢，腾天歌。师古曰：「胪，陈也。腾，升也。言陈其欢庆，令歌上升於天。」华　　十五五神相，包四邻，如淳曰：「五帝为太一相也。」师古曰：「包，含也。四邻，四方。」土地广，扬浮云。M嘉坛，椒兰芳，孟康曰：「M，摩也。」师古曰：「音公忽反。谓摩拭其坛，加以椒兰之芳。」璧玉精，垂华光。师古曰：「言礼神之璧乃玉之精英，故有光华也。」益亿年，美始兴，师古曰：「言福庆方兴起也。」交於神，若有承。师古曰：「言神来降临，故尽其肃恭。」广宣延，咸毕觞，师古曰：「言遍延诸神，咸歆祭祀，毕尽觞爵也。」灵舆位，偃蹇骧。师古曰：「神既毕飨，则严驾灵舆，引其侍从之位偃蹇高骧也。蹇音居偃反。」卉汨胪，析奚（道）〔遗〕？师古曰：「卉汨，疾意也。胪，陈也。析，分也。奚，何也。言速自陈列分散而归，无所留也。汨音于笔反。」淫渌泽，　然归。师古曰：「淫，久也。渌泽，泽名。言我飨神之後，久在渌泽，乃　然而归也。渌音绿。　音乌黄反。」五神十六朝陇首，览西垠，臣瓒曰：「谓朝於陇首而览西北也。」师古曰：「陇坻之首也。垠，　也。坻音丁礼反。」雷电　，获白麟。臣瓒曰：「　祭五，皆有报应，声若雷，光若电也。」师古曰：「　，古燎字。」爰五止，显黄德，师古曰：「爰，曰也，发语辞也。止，足也。时白麟足有五蹄。」图匈虐，熏鬻殛。应劭曰：「熏鬻，匈奴本号也。」师古曰：「殛，穷也。一曰，殛，诛也，音居力反。」辟流离，抑不详，师古曰：「流离不得其所者，为开道路，使之安集。违道不详善者，则抑黜之，以申惩劝也。」宾百僚，山河飨。师古曰：「百僚，百神之官也。飨，合韵音乡。」掩回辕，M长驰，如淳曰：「M音选ｔMM，长貌也。」师古曰：「音武元反。」腾雨师，洒路陂。师古曰：「洒，洒也。路陂，路傍也。言使雨师洒道也。洒音洒，又音山豉反。」流星陨，感惟风，　归云，抚怀心。师古曰：「怀心，怀柔之心也。　音蹑。」朝陇首十七元狩元年行幸雍获白麟作。象载瑜，白集西，服虔曰：「象载，鸟名也。」师古曰：「此说非也。象载，象舆也。山出象舆，瑞应车也。瑜，美貌也。言此瑞车瑜然色白而出西方也。西，合韵音先。」食甘露，饮荣泉。师古曰：「驾舆者之所饮食也。荣泉，言泉有光华。」赤雁集，六纷员，师古曰：「言六者，所获赤雁之数也。纷员，多貌也。言西获象舆，东获赤雁，祥瑞多也。员音云。」殊翁杂，五采文。孟康曰：「翁，雁颈也。言其文采殊异也。」神所见，施祉福，登蓬莱，结无极。师古曰：「见，显示也。蓬莱，神山也，在海中。结，成也。」象载瑜十八太始三年行幸东海获赤雁作。赤蛟绥，黄华盖，师古曰：「绥绥，赤蛟貌。黄华盖，言其上有黄气，状若盖也。」露夜零，昼G。师古曰：「音乌感反。G音蔼。G，云气之貌。」百君礼，六龙位，师古曰：「百君，亦谓百神也。」勺椒浆，灵已醉。师古曰：「勺读曰酌。」灵既享，锡吉祥，芒芒极，降嘉觞。师古曰：「芒芒，广大貌，音莫郎反。」灵殷殷，烂扬光，师古曰：「殷殷，盛也。烂，光貌。殷音隐。」延寿命，永未央。杳冥冥，塞六合，泽汪瑁辑万国。师古曰：「塞，满也。辑，和也。天地四方谓之六合。汪瑁言饶多也。枰綮斗戏矗又音乌外反。辑与集同。」灵DD，象舆T，孟康曰：「D音近，不安欲去也。T，待也。」如淳曰：「T，仆人严驾待发之意也。」师古曰：「D，孟音是也。T，如说是也。T音仪。」票然逝，旗逶蛇。师古曰：「票然，轻举意也。逶蛇，旗貌也。票音匹遥反。蛇音移。」礼乐成，灵将归，托玄德，长无衰。师古曰：「言托恃天德，冀获长生，无衰竭也。」赤蛟十九其余巡狩福应之事，不序郊庙，故弗论。
是时，河间献王有雅材，亦以为治道非礼乐不成，因献所集雅乐。天子下大乐官，常存肄之，师古曰：「肄，习也。音弋二反。」岁时以备数，然不常御，常御及郊庙皆非雅声。然诗乐施於後嗣，犹得有所祖述。昔殷周之雅颂，乃上本有弧⒔原，应劭曰：「简狄，有恢女，吞燕卵而生契。」师古曰：「姜，后稷之母也。」G、稷始生，玄王、公刘、古公、大伯、王季、姜女、大任、太姒之德，师古曰：「G，殷之始祖。稷，周之始祖。玄王亦殷之先祖，承黑帝之後，故曰玄王。公刘，后稷之曾孙也。古公父，即豳公也。大伯，大王之子，王季之兄也。王季，文王之父也。姜女，甫之妃也。大任，文王之母也。太姒，文王之妃，武王之母也。毛、郑说诗，以玄王即G也。此志既言G，又有玄王，则玄王非G一人矣。」乃及成汤、文、武受命，武丁、成、康、宣王中兴，师古曰：「武丁，殷王高宗也。周成王，武王之子也。康王，成王之子也。宣王，厉王之子。」下及辅佐阿衡、周、召、太公、申伯、召虎、仲山甫之属，师古曰：「阿衡，伊尹职号也。周，周公旦也。召，召公]也。太公，师尚父也。申伯、召虎、仲山甫，皆周宣王臣也。」君臣男女有功德者，靡不褒扬。功德既信美矣，褒扬之声盈乎天地之间，是以光名著於当世，遗誉垂於无穷也。今汉郊庙诗歌，未有祖宗之事，八音调均，又不协於钟律，而内有掖庭材人，外有上林乐府，皆以郑声施於朝廷。至成帝时，谒者常山王禹世受（可）〔河〕间乐，能说其义，其弟子宋　等上书言之，师古曰：「　音于辄反。」下大夫博士平当等考试。当以为「汉承秦灭道之後，赖先帝圣德，博受兼听，修废官，立大学，河间献王聘求幽隐，修兴雅乐以助化。时，大儒公孙弘、董仲舒等皆以为音中正雅，立之大乐。春秋乡射，作於学官，希阔不讲。师古曰：「讲谓论习也。」故自公卿大夫观听者，但闻（监）〔铿〕轮，不晓其意，而欲以风谕众庶，其道无由。师古曰：「风，化也。」是以行之百有余年，德化至今未成。今　等守习孤学，大指归於兴助教化。衰微之学，兴废在人。宜领属雅乐，以继绝表微。师古曰：「表，显也。」孔子曰：『人能弘道，非道弘人。』师古曰：「论语载孔子之言。」河间区区，（不）〔小〕国藩臣，师古曰：「区区，小貌也。」以好学修古，能有所存，师古曰：「存意於礼乐。」民到于今称之，况於圣主广被之资，师古曰：「被犹覆也，音皮义反。」修起旧文，放郑近雅，述而不作，信而好古，於以风示海内，扬名後世，诚非小功小美也。」事下公卿，以为久远难分明，当议复寝。是时，郑声尤甚。黄门名倡丙疆、景武之属富显於世，贵戚五侯定陵、富平外戚之家师古曰：「五侯，王凤以下也。定陵，淳于长也。富平，张放。」淫侈过度，至与人主争女乐。哀帝自为定陶王时疾之，又性不好音，及即位，下诏曰：「惟世俗奢泰文巧，而郑卫之声兴。夫奢泰则下不孙而国贫，师古曰：「孙读曰逊。」文巧则趋末背本者众，师古曰：「趋读曰趣。趣，向也。」郑卫之声兴则淫辟之化流，师古曰：「辟读曰僻也。」而欲黎庶敦朴家给，犹浊其源而求其清流，师古曰：「源，水泉之本。」岂不难哉！孔子不云乎？『放郑声，郑声淫。』师古曰：「论语载孔子之言。」其罢乐府官。郊祭乐及古兵法武乐，在经非郑卫之乐者，条奏，别属他官。」丞相孔光、大司空何武奏：「郊祭乐人员六十二人，给祠南北郊。大乐鼓员六人，嘉至鼓员十人，邯郸鼓员二人，骑吹鼓员三人，江南鼓员二人，淮南鼓员四人，巴俞鼓员三十六人，师古曰：「巴，巴人也。俞，俞人也。当高祖初为汉王，得巴俞人，并捷善斗，与之定三秦灭楚，因存其武乐也。巴俞之乐因此始也。巴即今之巴州，俞即今之（俞）〔渝〕州，各其本地。」歌鼓员二十四人，楚严鼓员一人，梁皇鼓员四人，临淮鼓员三十五人，兹邡鼓员三人，晋灼曰：「邡音方。」凡鼓十二，员百二十八人，朝贺置酒陈殿下，应古兵法。外郊祭员十三人，诸族乐人兼云招给祠南郊用六十七人，师古曰：「招读与翘同。」兼给事雅乐用四人，夜诵员五人，刚、别丛倍人，师古曰：「刚及别唇怨拿也。匆舴簟！垢盛德主调篪员二人，师古曰：「篪以竹为之，七孔，亦笛之类也，音池。」听工以律知日冬夏至一人，钟工、磬工、箫工员各一人，仆射二人主领诸乐人，皆不可罢。竽工员三人，一人可罢。师古曰：「竽，笙类也，三十六簧，音于。」琴工员五人，三人可罢。柱工员二人，一人可罢。师古曰：「柱工，主筝瑟之柱者。」绳弦工员六人，四人可罢。师古曰：「弦，琴瑟之弦。绳言主纠合作之也。」郑四会员六十二人，一人给事雅乐，六十一人可罢。张瑟员八人，七人可罢。安世乐鼓员二十人，十九人可罢。沛吹鼓员十二人，族歌鼓员二十七人，陈吹鼓员十三人，商乐鼓员十四人，东海鼓员十六人，长乐鼓员十三人，缦乐鼓员十三人，师古曰：「缦乐，杂乐也，音漫。」凡鼓八，员百二十八人，朝贺置酒，陈前殿房中，不应经法。治竽员五人，楚鼓员六人，常从倡三十人，常从象人四人，孟康曰：「象人，若今戏虾鱼师子者也。」韦昭曰：「著假面者也。」师古曰：「孟说是。」诏随常从倡十六人，秦倡员二十九人，秦倡象人员三人，诏随秦倡一人，雅大人员九人，朝贺置酒为乐。楚四会员十七人，巴四会员十二人，铫四会员十二人，李奇曰：「疑是　。」韦昭曰：「铫，国名，音繇。」师古曰：「韦说是也。铫音姚。」齐四会员十九人，蔡讴员三人，齐讴员六人，竽瑟钟磬员五人，皆郑声，可罢。师学百四十二人，其七十二人给大官马酒，李奇曰：「以马乳为酒，撞乃成也。」师古曰：「音动。马酪味如酒，而饮之亦可醉，故呼马酒也。」其七十人可罢。大凡八百二十九人，其三百八十八人不可罢，可领属大乐，其四百四十一人不应经法，或郑卫之声，皆可罢。」奏可。然百姓渐渍日久，又不制雅乐有以相变，豪富吏民湛沔自若，师古曰：「湛读曰沈，又读曰耽。自若，言自如故也。」陵夷坏于王莽。今海内更始，民人归本，户口岁息，师古曰：「今谓班氏撰书时也。息，生也。」平其刑辟，牧以贤良，至於家给，既庶且富，则须庠序礼乐之教化矣。师古曰：「家给，解已在前。庶，众也。论语云孔子曰：『庶矣哉！』冉有曰：『既庶矣，又何加焉？』曰：『富之。』曰：『既富矣，又何加焉？』曰：『教之。』故班氏引之也。」今幸有前圣遗制之威仪，诚可法象而补备之，经纪可因缘而存著也。孔子曰：「殷因於夏礼，所损益，可知也；周因於殷礼，所损益，可知也；其或继周者，百世可知也。」师古曰：「论语载孔子答子张之言也。」今大汉继周，久旷大仪，未有立礼成乐，此贾（宜）〔谊〕、仲舒、王吉、刘向之徒所为发愤而增叹也。师古曰：「感叹也。」
汉书卷二十三刑法志第三
夫人宵天地之　，应劭曰：「宵，类也。头圜象天，足方象地。」孟康曰：「宵，化也，言禀天地气化而生也。」师古曰：「宵义与肖同，应说是也。故庸妄之人谓之不肖，言其状　无所象似也。　，古貌字。」怀五常之性，师古曰：「五常，仁、义、礼、智、信。」聪明精粹，师古曰：「精，细也，言其识性细密也。粹，淳也，音先遂反。」有生之最灵者也。爪牙不足以供耆欲，趋走不足以避利害，师古曰：「耆读曰嗜。」无毛羽以御寒暑，必将役物以为养，任智而不恃力，此其所以为贵也。故不仁爱则不能群，不能群则不胜物，不胜物则养不足。群而不足，争心将作，上圣卓然先行敬让博爱之德者，众心说而从之。师古曰：「说读曰悦。」从之成群，是为君矣；归而往之，是为王矣。师古曰：「言争往而归之也。」洪范曰：「天子作民父母，为天下王。」师古曰：「洪范，周书也。」圣人取类以正名，而谓君为父母，明仁爱德让，王道之本也。爱待敬而不败，德须威而久立，故制礼以崇敬，作刑以明威也。圣人既躬明之性，师古曰：「躬谓身亲有之。」必通天地之心，制礼作教，立法设刑，动缘民情，而则天象地。师古曰：「则，法也。」故曰先王立礼，「则天之明，因地之性」也。师古曰：「春秋左氏传载郑大夫子太叔之辞也。」刑罚威狱，以类天之震曜杀戮也；师古曰：「震谓雷电也。」温慈惠和，以效天之生殖长育也。书云「天秩有礼」，「天讨有罪」。师古曰：「此虞书咎繇谟之辞也。秩，叙也。言有礼者天则进叙之，有罪者天则讨治之。」故圣人因天秩而制五礼，师古曰：「五礼，吉、凶、宾、军、嘉。」因天讨而作五刑。师古曰：「其说在下也。」大刑用甲兵，张晏曰：「以六师诛暴乱。」其次用斧钺；韦昭曰：「斩刑也。」中刑用刀锯，韦昭曰：「刀，割刑。锯，刖刑也。」其次用钻凿；韦昭曰：「钻，髌刑也。凿，黥刑也。」师古曰：「钻，钻去其髌骨也。钻音子端反。髌音频忍反。」薄刑用鞭扑。师古曰：「扑，杖也，音普木反。」大者陈诸原野，师古曰：「谓征讨所杀也。」小者致之市朝，应劭曰：「大夫以上尸诸朝，士以下尸诸市。」其所繇来者上矣。师古曰：「繇读与由同。」自黄帝有涿鹿之战以定火灾，郑氏曰：「涿鹿在彭城南。与炎帝战，炎帝火行，故云火（炎）〔灾〕。」李奇曰：「黄帝与炎帝战於阪泉，今言涿鹿，地有二名也。」文颖曰：「国语云，黄帝，炎帝弟也。炎帝号神农，火行也，後子孙暴虐，黄帝伐之，故言以定火灾。律历志云『与炎帝後战於阪泉』。涿鹿在上谷，今见有阪泉地黄帝祠。」师古曰：「文说是也。彭城者，上谷北别有彭城，非宋之彭城也。」颛顼有共工之陈以定水害。文颖曰：「共工，主水官也，少昊氏衰，秉政作害，颛顼伐之。本主水官，因为水行也。」师古曰：「共读曰龚。次下亦同。」唐虞之际，至治之极，犹流共工，放兜，窜三苗，殛鲧，然後天下服。师古曰：「舜受尧禅而流共工于幽州，放兜于崇山，窜三苗于三危，殛鲧于羽山也。殛，诛也，音居力反。」夏有甘扈之誓，师古曰：「谓启与有扈战于甘之野，作甘誓，事见夏书。扈国，今县是也。甘即甘水之上。」殷、周以兵定天下矣。师古曰：「谓汤及武王。」天下既定，戢臧干戈，教以文德，师古曰：「戢，敛也。」而犹立司马之官，设六军之众，师古曰：「司马，夏官卿，掌邦政，军旅属焉。万二千五百人为军，王则六军也。」因井田而制军赋。地方一里为井，井十为通，通十为成，成方十里；成十为终，终十为同，同方百里；同十为封，封十为畿，畿方千里。有税有（租）〔赋〕。师古曰：「税者，田租也。赋谓发敛财也。」税以足食，赋以足兵。故四井为邑，四邑为丘。丘，十六井也，有戎马一匹，牛三头。四丘为甸。甸，六十四井也，有戎马四匹，兵车一乘，牛十二头，甲士三人，卒七十二人，干戈备具，是谓乘马之法。郑氏曰：「甲士在车上也。」师古曰：「乘音食证反。其下并同。」一同百里，提封万井，苏林曰：「提音~，陈留人谓举田为~。」李奇曰：「提，举也，举四封之内也。」师古曰：「李说是也。提读如本字，苏音非也。说者或以为积土而封谓之堤封，既改文字，又失义也。」除山川沈斥，城池邑居，园囿术路，三千六百井，臣瓒曰：「沈斥，水田舄卤也。」如淳曰：「术，大道也。」师古曰「川谓水之通流者也。沈谓居深水之下也。斥，咸卤之地。」定出赋六千四百井，戎马四百匹，兵车百乘，此卿大夫采地之大者也，师古曰：「采，官也。因官食地，故曰采地。尔雅曰『采、寮，官也』。说者不晓采地之义，因谓菜地，云以种菜，非也。」是谓百乘之家。一封三百一十六里，提封十万井，定出赋六万四千井，戎马四千匹，兵车千乘，此诸侯之大者也，是谓千乘之国。天子畿方千里，提封百万井，定出赋六十四万井，戎马四万匹，兵车万乘，故称万乘之主。戎马车徒干戈素具，春振旅以搜，夏拔舍以苗，秋治兵以，冬大阅以狩，师古曰：「振旅，整众也。搜，搜择不任孕者。拔舍，草止，不妨农也。苗，为苗除害也。治兵，观威武也。，应杀气也。大阅，简车马也。狩，火田。一曰，狩，守也，围守而取之。拔音步末反。」皆於农隙以讲事焉。师古曰：「隙，空闲也。讲，和习之也。」五国为属，属有长；十国为连，连有帅；师古曰：「长音竹两反。帅音所类反。」三十国为卒，卒有正；二百一十国为州，州有牧。连帅比年简车，师古曰：「比年，频年也。」卒正三年简徒，师古曰：「徒，人众。」群牧五载大简车徒，此先王为国立武足兵之大略也。周道衰，法度　，师古曰：「　即堕字。堕，毁也，音火规反。」至齐桓公任用管仲，而国富民安。公问行伯用师之道，师古曰：「伯读曰霸。」管仲曰：「公欲定卒伍，修甲兵，大国亦将修之，而小国设备，则难以速得志矣。」於是乃作内政而寓军令焉，师古曰：「寓，寄也，寄於内政而修军令也。」故卒伍定里，而军政成郊。连其什伍，师古曰：「五人为伍，二伍为什。」居处同乐，死生同忧，祸福共之，故夜战则其声相闻，昼战则其目相见，缓急足以相死。其教已成，外攘夷狄，内尊天子，以安诸夏。师古曰：「攘，却也。诸夏，中国之诸侯也。夏，大也，言大於四夷也。攘音人羊反。」齐（威）〔桓〕既没，晋文接之，亦先定其民，作被庐之法，应劭曰：「搜於被庐之地，作执秩以为六官之法，因以名之也。」师古曰：「被庐，晋地也。被音皮义反。」总帅诸侯，迭为盟主。师古曰：「迭，互也，音大结反。」然其礼已颇僭差，又随时苟合以求欲速之功，故不能充王制。二伯之後，浸以陵夷，师古曰：「浸，渐也。陵夷，颓替也。二伯，齐桓公、晋文公也。伯读曰霸。」至鲁成公作丘甲，师古曰：「丘，十六井也，止出戎马一匹，牛三头。四丘为甸。甸，六十四井也，乃出戎马四匹，兵车一乘，牛十二头，甲士三人，卒七十二人耳。今乃使丘出甸赋，违常制也。一说，别令人为丘作甲也。士农工商四类异业，甲者非凡人所能为，而令作之，讥不正也。」哀公用田赋，师古曰：「田赋者，别计田亩及家财各为一赋。言不依古制，役烦敛重也。」搜狩治兵大阅之事皆失其正。春秋书而讥之，以存王道。於是师旅亟动，百姓罢敝，师古曰：「亟，屡也，音丘吏反。罢读曰疲。」无伏节死难之谊。孔子伤焉，曰：「以不教民战，是谓弃之。」师古曰：「论语载孔子之言也，非其不素习。」故称子路曰：「由也，千乘之国，可使治其赋也。」而子路亦曰：「千乘之国，摄大国之间，加之以师旅，因之以饥馑，由也为之，比及三年，可使有勇，且知方也。」师古曰：「皆论语所载也。方，道也。比音必寐反。」治其赋兵教以礼谊之谓也。春秋之後，灭弱吞小，并为战国，稍增讲武之礼，以为戏乐，用相夸视。师古曰：「视读曰示。」而秦更名角抵，师古曰：「抵音丁礼反，解在武纪。」先王之礼没於淫乐中矣。雄桀之士因势辅时，作为权诈以相倾覆，吴有孙武，齐有孙膑，师古曰：「膑音频忍反。」魏有吴起，秦有商鞅，皆禽敌立胜，垂著篇籍。当此之时，合从连衡，师古曰：「衡，横也。战国时，齐、楚、韩、魏、燕、赵为从，秦国为衡。从音子容反。谓其地形南北从长也。秦地形东西横长，故为衡也。」转相攻伐，代为雌雄。师古曰：「代亦迭也。」齐愍以技击疆，孟康曰：「兵家之技巧。技巧者，习手足，便器械，积机关，以立攻守之胜。」魏惠以武卒奋，师古曰：「奋，盛起。」秦昭以锐士胜。师古曰：「锐，勇利。」世方争於功利，而驰说者以孙、吴为宗。时唯孙卿明於王道，师古曰：「孙卿，楚人也，姓荀字况，避汉宣帝之讳，故改曰孙卿。」而非之曰：「彼孙、吴者，上势利而贵变诈；施於暴乱昏曼之国，君臣有间，师古曰：「言有间隙不谐和。」上下离心，政谋不良，故可变而诈也。夫仁人在上，为下所昂，师古曰：「昂读曰仰。」犹子弟之卫父兄，若手足之捍头目，何可当也？师古曰：「捍，御难也，音下旦反。」邻国望我，欢若亲戚，芬若椒兰，顾视其上，犹焚灼仇雠。人情岂肯为其所恶而攻其所好哉？故以桀攻桀，犹有巧拙；以桀诈尧，若卵投石，夫何幸之有！师古曰：「言往必破碎。」诗曰：『武王载旆，有虔秉钺，如火烈烈，则莫我敢遏。』师古曰：「殷颂长发之诗也。武王谓汤也。虔，敬也。遏，止也。言汤建号兴师，本犹仁义，虽执戚钺，以敬为先，故得如火之盛，无能止也。」言以仁谊绥民者，无敌於天下也。若齐之技击，得一首则受赐金。事小敌　，则偷可用也；师古曰：「偷与偷同，谓苟且。」事钜敌坚，则涣然离矣。师古曰「钜，大也。涣然，散貌。」是亡国之兵也。魏氏武卒，衣三属之甲，服虔曰：「作大甲三属，竟人身也。」苏林曰：「兜鍪也，盆领也，髀也。」如淳曰：「上身一，髀一，　缴一，凡三属也。」师古曰：「如说是也。属，联也，音之欲反。髀音陛。　即胫字。」操十二石之弩，负矢五十　，置戈其上，冠胄带剑，赢三日之粮，师古曰：「　读曰个。个，枚也。胄，兜鍪也。冠胄带剑者，著兜鍪而又带剑也。赢谓担负也，音盈。」日中而趋百里，师古曰：「中，一日之中。」中试则复其户，利其田宅。师古曰：「中试，试之而中科条也。复谓免其赋税也。利田宅者，给其便利之处也。中音竹仲反。复音方目反。」如此，则其地虽广，其税必寡，其气力数年而衰。是危国之兵也。秦人，其生民也狭厄，其使民也酷烈。师古曰：「狭，地小也。隘，险固也。酷，重厚也。烈，猛威也。」劫之以势，隐之以厄，郑氏曰：「秦地多隘，臧隐其民於隘中也。」臣瓒曰：「秦政急峻，隐括其民於隘狭之法。」师古曰：「郑说是也。」狃之以赏庆，道之以刑罚，师古曰：「狃，串习也，音女九反。道读曰导。」使其民所以要利於上者，非战无由也。功赏相长，五甲首而隶五家，服虔曰：「能得著甲者五人首，使得隶役五家也。」如淳曰：「役隶五家，是为相君长。」是最为有数，故能四世有胜於天下。然皆干赏蹈利之兵，庸徒鬻卖之道耳，师古曰：「鬻音育。」未有安制矜节之理也。师古曰：「矜，（特）〔持〕也。」故虽地广兵疆，鳃鳃常恐天下之一合而共轧己也。苏林曰：「鳃音慎而无礼则葸之葸。鳃，惧貌也。」张晏曰：「轧，践轹也。」师古曰：「鳃音先祀反。轧音於黠反。」至乎齐桓、晋文之兵，可谓入其域而有节制矣，孟康曰：「入王兵之域，而未尽善也。」然犹未本仁义之统也。故齐之技击不可以遇魏之武卒，魏之武卒不可以直秦之锐士，师古曰：「直亦当也。」秦之锐士不可以当桓、文之节制，桓、文之节制不可以敌汤、武之仁义。」故曰：「善师者不陈，师古曰：「战陈之义本因陈列为名，而音变耳，字则作陈，更无别体。而末代学者辄改其字旁从车，非经史之本文也。今宜依古，不从流俗也。」善陈者不战，善战者不败，善败者不亡。」若夫舜修百僚，咎繇作士，师古曰：「士师，理官，谓司寇之职也。」命以「蛮夷猾夏，寇贼奸轨」，师古曰：「虞书舜典舜命咎繇之文也。猾，乱也。夏，诸夏也。寇谓攻剽，贼谓杀人。在外为奸，在内为轨。」而刑无所用，所谓善师不陈者也。汤、武征伐，陈师誓众，而放禽桀、纣，师古曰：「谓汤誓、泰誓、牧誓是也。」所谓善陈不战者也。齐桓南服疆楚，使贡周室，师古曰：「谓僖四年伐楚，次于陉，责包茅不入，王祭不供也。」北伐山戎，为燕开路，师古曰：「谓庄三十年伐山戎，以其病燕故也。」存亡继绝，功为伯首，师古曰：「谓存三亡国，卫、邢、鲁也。伯读曰霸。」所谓善战不败者也。楚昭王遭阖庐之祸，国灭出亡，师古曰：「谓定四年吴入郢，楚子出，涉睢济江，入于云中也。」父老送之。王曰：「父老反矣！何患无君？」父老曰：「有君如是其贤也！」师古曰：「言无有如此君者。」相与从之。或奔走赴秦，号哭请救，师古曰：「谓申包胥如秦乞师也。奔，古奔字。」秦人（怜之谓）〔为〕之出兵。师古曰：「谓秦子蒲、子武帅车五百乘以救楚也。」二国并力，遂走吴师，师古曰：「谓子蒲大败夫概王于沂，（遂）〔e〕射之子从子西败吴师於军祥。」昭王返国，师古曰：「吴师已归，楚子入郢。」所谓善败不亡者也。若秦因四世之胜，据河山之阻，任用白起、王翦豺狼之徒，奋其爪牙，禽猎六国，以并天下。师古曰：「言如猎之取兽。」穷武极诈，士民不附，卒隶之徒，还为敌雠，师古曰：「谓陈胜、吴广、英布之徒也。」Y起云合，果共轧之。师古曰：「Y，疾风也。如Y之起，言其速也。如云之合，言其盛也。Y音必遥反。」斯为下矣。凡兵，所以存亡继绝，救乱除害也。故伊、吕之将，子孙有国，与商周并。师古曰：「言其同盛衰也。」至於末世，苟任诈力，以快贪残，争城杀人盈城，争地杀人满野。孙、吴、商、白之徒，皆身诛戮於前，而（功）〔国〕灭亡於後。师古曰：「孙武、孙膑、吴起、商鞅、白起也。」报应之势，各以类至，其道然矣。汉兴，高祖躬神武之材，行宽仁之厚，总　英雄，以诛秦、项。任萧、曹之文，用良、平之谋，骋陆、郦之辩，明叔孙通之仪，文武相配，大略举焉。天下既定，踵秦而置材官於郡国，师古曰：「踵，因也。」京师有南北军之屯。至武帝平百粤，内增七校，晋灼曰：「百官表中垒、屯骑、步兵、越骑、长水、胡骑、射声、虎贲，凡八校尉，胡骑不常置，故此言七也。」外有楼船，皆岁时讲肄，修武备云。师古曰：「肄，习也，音弋二反。」至元帝时，以贡禹议，始罢角抵，而未正治兵振旅之事也。古人有言：「天生五材，民并用之，师古曰：「五材，金、木、水、火、土也。」废一不可，谁能去兵？」鞭扑不可弛於家，师古曰：「弛，放也，音式尔反。」刑罚不可废於国，征伐不可偃於天下；用之有本末，行之有逆顺耳。孔子曰：「工欲善其事，必先利其器。」师古曰：「论语载孔子之言。」文德者，帝王之利器；威武者，文德之辅助也。夫文之所加者深，则武之所服者大；德之所施者博，则威之所制者广。三代之盛，至於刑错兵寝者，其本末有序，帝王之极功也。师古曰：「刑错兵寝，皆谓置而弗用也。」昔周之法，建三典以刑邦国，诘四方：师古曰：「诘，责也，音口一反。字或作诰，音工到反。诰，谨也，以刑治之令谨敕也。」一曰，刑新邦用轻典；师古曰：「新辟地立君之国，其人未习於教，故用轻法。」二曰，刑平邦用中典；师古曰：「承平守成之国，则用中典常行之法也。」三曰，刑乱邦用重典。师古曰：「篡杀畔逆之国，化恶难移，则用重法诛杀之也。自此以上，（皆）〔大〕司寇所职也。」五刑，墨罪五百，劓罪五百，宫罪五百，刖罪五百，杀罪五百，所谓刑平邦用中典者也。师古曰：「墨，黥也，凿其面以墨涅之。劓，截鼻也。宫，淫刑也，男子割腐，妇人幽闭。刖，断足也。杀，死刑也。自此以上，司刑所职也。劓音牛冀反。刖音五刮反，又音月。」凡杀人者踣诸市，师古曰：「踣谓毙之也，音妨付反。」墨者使守门，师古曰：「黥面之人不妨禁卫也。」劓者使守关，师古曰：「以其貌毁，故远之。」宫者使守内，师古曰：「人道既绝，於事便也。」刖者使守囿，师古曰：「驱御禽兽，无足可也。」完者使守积。师古曰：「完谓不亏其体，但居作也。积，积聚之物也。自此以上，掌戮所职也。」其奴，男子入于罪隶，李奇曰：「男女徒总名为奴。」女子入舂槁。孟康曰：「主暴燥舂之也。」韦昭曰：「舂，舂人；槁，槁人也。给此二官之役。」师古曰：「槁音古老反。」凡有爵者，与七十者，与未　者，皆不为奴。师古曰：「有爵，谓命士以上也。　，毁齿，男子八岁，女子七岁，而毁齿矣。自此以上，司厉所职也。」周道既衰，穆王g荒，命甫侯度时作刑，以诘四方。师古曰：「穆王，昭王之子也，享国既百年，而王g乱荒忽，乃命甫侯为司寇，商度时宜，而作刑之制，以治四方也。甫，国名也。g音莫报反。度音大各反。」墨罚之属千，劓罚之属千，髌罚之属五百，宫罚之属三百，大辟之罚其属二百。师古曰：「髌罚，去膝头骨。大辟，死刑也。髌音频忍反。」五刑之属三千，师古曰：「五者之刑凡三千。」盖多於平邦中典五百章，所谓刑乱邦用重典者也。春秋之时，王道浸坏，教化不行，师古曰：「浸，渐也。」子产相郑而铸刑书。师古曰：「子产，郑大夫公孙侨也。铸刑法於鼎，事在昭六年。」晋叔向非之曰：师古曰：「叔向，晋大夫羊舌Z也。遗其书以非之。向音许两反。」「昔先王议事以制，不为刑辟。李奇曰：「先议其犯事，议定然後乃断其罪，不为一成之刑著於鼎也。」师古曰：「虞舜则象以典刑，流宥五刑。周礼则三典五刑，以诘邦国。非不豫设，但弗宣露使人知之。」惧民之有争心也，犹不可禁御，是故闲之以谊，纠之以政，师古曰：「闲，防也。纠，举也。」行之以礼，守之以信，奉之以仁；师古曰：「奉，养也。」制为禄位以劝其从，师古曰：「劝其从教之心也。」严断刑罚以威其淫。师古曰：「淫，放也。」惧其未也，故诲之以忠，　之以行，晋灼曰：「　，古竦字也。」师古曰：「　谓奖也，又音所项反。」教之以务，师古曰：「时所急。」使之以和，师古曰：「悦以使人也。」临之以敬，　之以疆，师古曰：「　谓监视也。」断之以刚。犹求圣哲之上，明察之官，忠信之长，慈惠之师。师古曰：「上谓公侯也。官，卿佐也。长、师，皆列职之首也。」民於是乎可任使也，而不生祸乱。民知有辟，则不忌於上，并有争心，以徵於书，而徼幸以成之，弗可为矣。师古曰：「辟，法也。为，治也。权移於法，故人不畏上，因危文以生诈妄，徼幸而成巧，则弗可治也。」夏有乱政而作禹刑，商有乱政而作汤刑，周有乱政而作九刑。韦昭曰：「谓正刑五，及流、赎、鞭、扑也。」三辟之兴，皆叔世也。师古曰：「叔世言晚时也。」今吾子相郑国，制参辟，铸刑书，孟康曰：「谓夏、殷、周乱政所制三辟也。」将以靖民，不亦难乎！师古曰：「靖，安也，一曰治也。」诗曰：『仪式刑文王之德，日靖四方。』师古曰：「周颂我将之诗也。言法象文王之德，以为仪式，则四方日以安靖也。」又曰：『仪刑文王，万邦作孚。』师古曰：「大雅文王诗也。孚，信也。又言法象文王，则万国皆信顺也。」如是，何辟之有？师古曰：「若诗所言，不宜制刑辟。」民知争端矣，将弃礼而徵於书。师古曰：「取证於刑书。」锥刀之末，将尽争之，师古曰：「喻微细。」乱狱滋丰，货赂并行。师古曰：「滋，益也。」终子之世，郑其败！」子产报曰：「若吾子之言，侨不材，不能及子孙，吾以救世也。」师古曰：「言虽非长久之法，且救当时之敝。」偷薄之政，自是滋矣。孔子伤之，曰：「导之以德，齐之以礼，有耻且格；导之以政，齐之以刑，民免而无耻。」师古曰：「论语载孔子之言也。格，正也。言用德礼，则人有耻而自正；尚政刑，则下苟免而无耻。」「礼乐不兴，则刑罚不中；刑罚不中，则民无所错手足。」师古曰：「亦论语所载孔子之言也。礼以治人，乐以易俗，二者不兴，则刑罚滥矣。错，置（矣）〔也〕。」孟氏使阳肤为士师，师古曰：「亦论语所载。阳肤，曾子弟子也。士师，狱官。」问於曾子，师古曰：「问何以居此职也。」亦曰：「上失其道，民散久矣。如得其情，则哀矜而勿喜。」师古曰：「此曾子对辞。（前）〔言〕萌俗浇离，轻犯於法，乃由上失其道，非下之过。今汝虽得狱情，当哀矜之，勿（自）喜也。」陵夷至於战国，韩任申子，秦用商鞅，连相坐之法，造参夷之诛；师古曰：「参夷，夷三族。」增加肉刑、大辟，有凿颠、抽胁、镬亨之刑。师古曰：「鼎大而无足曰镬，以鬻人也。」至於秦始皇，兼吞战国，遂毁先王之法，灭礼谊之官，专任刑罚，躬操文墨，师古曰：「躬，身也。操，执持也，音千高反。」昼断狱，夜理书，自程决事，日县石之一。服虔曰：「县，称也。石，百二十斤也。始皇省读文书，日以百二十斤为程。」而奸邪并生，赭衣塞路，囹圄成市，天下愁怨，溃而叛之。汉兴，高祖初入关，约法三章曰：「杀人者死，伤人及盗抵罪。」蠲削烦苛，兆民大说。师古曰：「说读曰悦。」其後四夷未附，兵革未息，三章之法不足以御奸，师古曰：「御，止也。」於是相国萧何　摭秦法，师古曰：「　摭，谓收拾也。　音九问反。摭音之石反。」取其宜於时者，作律九章。当孝惠、高后时，百姓新免毒　，人欲长幼养老。师古曰：「　音呼各反。」萧、曹为相，填以无为，师古曰：「言以无为之法填安百姓也。填音竹刃反。」从民之欲，而不扰乱，是以衣食滋殖，刑罚用稀。及孝文即位，躬修玄默，劝趣农桑，减省租赋。而将相皆旧功臣，少文多质，惩恶亡秦之政，论议务在宽厚，耻言人之过失。化行天下，告讦之俗易。师古曰：「讦，面相斥罪也，音居谒反。」吏安其官，民乐其业，畜积岁增，户口浸息。师古曰：「畜读曰蓄。浸，益也。息，生也。」风流笃厚，禁罔疏阔。选张释之为廷尉，罪疑者予民，师古曰：「从轻断。」是以刑罚大省，至於断狱四百，师古曰：「谓普天之下重罪者也。」有刑错之风。即位十三年，齐太仓令淳于公有罪当刑，诏狱逮系长安。师古曰：「逮，及也。辞之所及，则追捕之，故谓之逮。一曰逮者，在道将送，防御不绝，若今之传送囚也。」淳于公无男，有五女，当行会逮，骂其女曰：「生子不生男，缓急非有益（也）！」其少女缇萦，自伤悲泣，师古曰：「缇萦，女名也。缇音他弟反。」乃随其父至长安，上书曰：「妾父为吏，齐中皆称其廉平，今坐法当刑。妾伤夫死者不可复生，刑者不可复属，师古曰：「属，联也，音之欲反。」虽後欲改过自新，其道亡繇也。师古曰：「繇读与由同。由，从也。」妾愿没入为官婢，以赎父刑罪，使得自新。」书奏天子，天子怜悲其意，遂下令曰：「制诏御史：盖闻有虞氏之时，画衣冠异章服以为戮，而民弗犯，何治之至也！今法有肉刑三，孟康曰：「黥、劓二，（则）〔刖〕左右趾合一，凡三也。」而奸不止，其咎安在？非乃朕德之薄，而教不明与！师古曰：「与读曰欤。」吾甚自愧。故夫训道不纯而愚民陷焉。师古曰：「道读曰导。」诗曰：『恺弟君子，民之父母。』师古曰：「大雅s酌之诗也。言君子有和乐简易之德，则其下尊之如父，亲之如母也。」今人有过，教未施而刑已加焉，或欲改行为善，而道亡繇至，师古曰：「繇读与由同。」朕甚怜之。夫刑至断支体，刻肌肤，终身不息，师古曰：「息，生也。」何其刑之痛而不德也！岂称为民父母之意哉？其除肉刑，有以易之；及令罪人各以轻重，不亡逃，有年而免。孟康曰：「其不亡逃者，满其年数，得免为庶人。」具为令。」师古曰：「使更为条制。」丞相张苍、御史大夫冯敬奏言：「肉刑所以禁奸，所由来者久矣。陛下下明诏，怜万民之一有过被刑者终身不息，及罪人欲改行为善而道亡繇至，於盛德，臣等所不及也。臣谨议请定律曰：诸当完者，完为城旦舂；臣瓒曰：「文帝除肉刑，皆有以易之，故以完易髡，以笞代劓，以K左右止代刖。今既曰完矣，不复云以完代完也。此当言髡者完也。」当黥者，髡钳为城旦舂；当劓者，笞三百；当斩左止者，笞五百；当斩右止，及杀人先自告，及吏坐受赇枉法，守县官财物而即盗之，已论命复有笞罪者，皆弃市。李奇曰：「命，逃亡也。复於论命中有罪也。」晋灼曰：「命者，名也，成其罪也。」师古曰：「止，足也。当斩右足者，以其罪次重，故从弃市也。杀人先自告，谓杀人而自首，得免罪者也。吏受赇枉法，谓曲公法而受赂者也。守县官财物而即盗之，即今律所谓主守自盗者也。杀人害重，受赇盗物，赃污之身，故此三罪已被论名而又犯笞，亦皆弃市也。今流俗书本『笞三百』『笞五百』之上及『劓者』之下有『籍笞』字，『复有笞罪』亦云『复有籍笞罪』，皆後人妄加耳，旧本无也。」罪人狱已决，完为城旦舂，满三岁为鬼薪白粲。鬼薪白粲一岁，为隶臣妾。隶臣妾一岁，免为庶人。师古曰：「男子为隶臣，女子为隶妾。鬼薪白粲满（三）〔一〕岁为隶臣，隶臣一岁免为庶人。隶妾亦然也。」隶臣妾满二岁，为司寇。司寇一岁，及作如司寇二岁，皆免为庶人。如淳曰：「罪降为司寇，故一岁，正司寇，故二岁也。」其亡逃及有罪耐以上，不用此令。师古曰：「於本罪中又重犯者也。」前令之刑城旦舂岁而非禁锢者，如完为城旦舂岁数以免。李奇曰：「谓文帝作此令之前有刑者。」臣昧死请。」制曰：「可。」是後，外有轻刑之名，内实杀人。斩右止者又当死。斩左止者笞五百，当劓者笞三百，率多死。师古曰：「斩右止者弃市，故入於死。以笞五百代斩左止，笞三百代劓，笞数既多，亦不活也。」景帝元年，下诏曰：「加笞与重罪无异，孟康曰：「重罪谓死刑。」幸而不死，不可为人。师古曰：「谓不能自起居也。」其定律：笞五百曰三百，笞三百曰二百。」犹尚不全。至中六年，又下诏曰：「加笞者，或至死而笞未毕，朕甚怜之。其减笞三百曰二百，笞二百曰一百。」又曰：「笞者，所以教之也，其定棰令。」师古曰：「棰，策也，所以击者也，音止　反。」丞相刘舍、御史大夫卫绾请：「笞者，棰长五尺，其本大一寸，其竹也，末薄半寸，皆平其节。当笞者笞臀。如淳曰：「然则先时笞背也。」师古曰：「臀音徒门反。」毋得更人，师古曰：「谓行笞者不更易人也。」毕一罪乃更人。」自是笞者得全，然酷吏犹以为威。死刑既重，而生刑又轻，民易犯之。及至孝武即位，外事四夷之功，内盛耳目之好，徵发烦数，百姓贫耗，师古曰：「耗，损也，音呼到反。」穷民犯法，酷吏击断，奸轨不胜。於是招进张汤、赵禹之属，条定法令，作见知故纵、监临部主之法，师古曰：「见知人犯法不举告为故纵，而所监临部主有罪并连坐也。」缓深故之罪，孟康曰：「孝武欲急刑，吏深害及故入人罪者，皆宽缓。」急纵出之诛。师古曰：「吏释罪人，疑以为纵出，则急诛之。亦言尚酷。」其後奸猾巧法，转相比况，禁罔浸密。师古曰：「浸，渐也。其下亦同。」律令凡三百五十九章，大辟四百九条，千八百八十二事，死罪决事比万三千四百七十二事。师古曰：「比，以例相比况也。」文书盈於几阁，典者不能遍睹。是以郡国承用者驳，师古曰：「不晓其指，用意不同也。」或罪同而论异。奸吏因缘为市，师古曰：「弄法而受财，若市买之交易。」所欲活则傅生议，所欲陷则予死比，师古曰：「傅读曰附。」议者咸冤伤之。宣帝自在闾阎而知其若此，及即尊位，廷史路温舒上疏，言秦有十失，其一尚存，治狱之吏是也。语在温舒传。上深愍焉，乃下诏曰：「间者吏用法，巧文浸深，是朕之不德也。夫决狱不当，使有罪兴邪，不辜蒙戮，晋灼曰：「当重而轻，使有罪者起邪恶之心也。」师古曰：「有罪者更兴邪恶，无辜者反陷重刑，是决狱不平故。」父子悲恨，朕甚伤之。今遣廷史与郡鞠狱，任轻禄薄，如淳曰：「廷史，廷尉史也。以囚辞决狱事为鞠，谓疑狱也。」李奇曰：「鞠，穷也，狱事穷竟也。」师古曰：「李说是也。」其为置廷平，秩六百石，员四人。其务平之，以称朕意。」於是选于定国为廷尉，求明察宽恕黄霸等以为廷平，季秋後请谳。时上常幸宣室，斋居而决事，如淳曰：「宣室，布政教之室也。重用刑，故斋戒以决事。」晋灼曰：「未央宫中有宣室殿。」师古曰：「晋说是也。贾谊传亦云受坐宣室，盖其殿在前殿之侧也，斋则居之。」狱刑号为平矣。时涿郡太守郑昌上疏言：「圣王置谏争之臣者，非以崇德，防逸豫之生也；立法明刑者，非以为治，救衰乱之起也。今明主躬垂明听，虽不置廷平，狱将自正；若开後嗣，不若删定律令。师古曰：「删，刊也。有不便者，则刊而除之。」律令一定，愚民知所避，奸吏无所弄矣。今不正其本，而置廷平以理其末也，政衰听怠，则廷平将招权而为乱首矣。」苏林曰：「招音翘。翘，举也，犹卖弄也。」孟康曰：「招，求也，招致权著己也。」师古曰：「孟说是也。」宣帝未及修正。至元帝初立，乃下诏曰：「夫法令者，所以抑暴扶弱，欲其难犯而易避也。今律令烦多而不约，自典文者不能分明，而欲罗元元之不逮，师古曰：「罗，网也。不逮，言意识所不及。」斯岂刑中之意哉！师古曰：「中，当也。」其议律令可蠲除轻减者，条奏，唯在便安万姓而已。」至成帝河平中，复下诏曰：「甫刑云『五刑之属三千，大辟之罚其属二百』，师古曰：「甫刑，即周书吕刑。初为吕侯，号曰吕刑，後为甫侯，又称甫刑。」今大辟之刑千有余条，律令烦多，百有余万言，奇请它比，日以益滋，师古曰：「奇请，谓常文之外，主者别有所请以定罪也。它比，谓引它类以比附之，稍增律条也。奇音居宜反。」自明习者不知所由，师古曰：「由，从也。」欲以晓喻众庶，不亦难乎！於以罗元元之民，夭绝亡辜，岂不哀哉！其与中二千石、二千石、博士及明习律令者议减死刑及可蠲除约省者，令较然易知，条奏。书不云乎？『惟刑之恤哉！』师古曰：「虞书舜典之辞。恤，忧也，言当忧刑也。」其审核之，务准古法，师古曰：「核，究其实也。」朕将尽心览焉。」有司无仲山父将明之材，师古曰：「有司以下，史家之言也。大雅蒸人之诗曰：『肃肃王命，仲山父将之；邦国若否，仲山父明之。』将，行也。否，不善也。言王有诰命，则仲山父行之；邦国有不善之事，则仲山父明之。故引以为美，伤今不能然也。」不能因时广宣主恩，建立明制，为一代之法，而徒钩摭微细，毛举数事，以塞诏而已。师古曰：「毛举，言举毫毛之事，轻小之甚〔者〕。塞犹当（者）也。」是以大议不立，遂以至今。议者或曰，法难数变，此庸人不达，疑塞治道，圣智之所常患者也。师古曰：「塞谓不通也。」故略举汉兴以来，法令稍定而合古便今者。汉兴之初，虽有约法三章，网漏吞舟之鱼，师古曰：「言疏阔。吞舟，谓大鱼也。」然其大辟，尚有夷三族之令。令曰：「当三族者，皆先黥，劓，斩左右止，笞杀之，枭其首，菹其骨肉於市。师古曰：「菹谓醢也。菹音侧於反。」其诽谤詈诅者，又先断舌。」故谓之具五刑。彭越、韩信之属皆受此诛。至高后元年，乃除三族罪、n言令。孝文二年，又诏丞相、太尉、御史：「法者，治之正，所以禁暴而卫善人也。今犯法者已论，而使无罪之父母妻子同产坐之及收，朕甚弗取。其议。」左右丞相周勃、陈平奏言：「父母妻子同产相坐及收，所以累其心，使重犯法也。师古曰：「重，难也。累音力瑞反。」收之之道，所由来久矣。臣之愚计，以为如其故便。」文帝复曰：「朕闻之，法正则民　，罪当则民从。师古曰：「　，谨也，音丘角反。」且夫牧民而道之以善者，吏也；师古曰：「道读曰导。以善导之也。」既不能道，又以不正之法罪之，是法反害於民，为暴者也。师古曰：「法害於人，是法为暴。」朕未见其便，宜孰计之。」平、勃乃曰：「陛下幸加大惠於天下，使有罪不收，无罪不相坐，甚盛德，臣等所不及也。臣等谨奉诏，尽除收律、相坐法。」其後，新垣平谋为逆，复行三族之诛。由是言之，风俗移易，人性相近而习相远，信矣。师古曰：「论语云孔子曰『性相近，习相远』也，言人同禀五常之性，其所取舍本相近也，但所习各异，渐渍而移，则相远矣。」夫以孝文之仁，平、勃之知，犹有过刑谬论如此甚也，而况庸材溺於末流者乎？周官有五听、八议、三刺、三宥、三赦之法。师古曰：「刺，杀也。讯而有罪，则杀之也。宥，宽也。赦，舍也，谓释置也。」五听：一曰辞听，师古曰：「观其出言，不直则烦。」二曰色听，师古曰：「观其颜色，不直则变。」三曰气听，师古曰：「观其气息，不直则喘。」四曰耳听，师古曰：「观其听聆，不直则惑。」五曰目听。师古曰：「观其瞻视，不直则乱。」八议：一曰议亲，师古曰：「王之亲族也。」二曰议故，师古曰：「王之故旧也。」三曰议贤，师古曰：「有德行者也。」四曰议能，师古曰：「有道艺者。」五曰议功，师古曰：「有大勋力者。」六曰议贵，师古曰：「爵位高者也。」七曰议勤，师古曰：「谓尽悴事国者也。」八曰议宾。师古曰：「谓前代之後，王所不臣者也。自五听以下至此，皆小司寇所职也。」三刺：一曰讯群臣，二曰讯群吏，三曰讯万民。师古曰：「讯，问也，音信。」三宥：一曰弗识，二曰过失，三曰遗忘。师古曰：「弗识，不审也。过失，非意也。遗忘，（勿）〔忽〕忘也。」三赦：一曰幼弱，二曰老g，三曰o愚。师古曰：「幼弱，谓七岁以下。老g，谓八十以上。o愚，生而疑I者。自三刺以下至此，皆司刺所职也。g读与耄同。o音丑江反，又音贞巷反。」凡囚，「上罪梏而桎，中罪梏桎，下罪梏；王之同族，有爵者桎，以待弊。」师古曰：「械在手曰梏，两手同械曰，在足曰桎。弊，断罪也。自此以上掌囚所职也。梏音古笃反。即拱字也。桎音之日反。弊音蔽。」高皇帝七年，制诏御史：「狱之疑者，吏或不敢决，有罪者久而不论，无罪者久系不决。自今以来，县道官狱疑者，各谳所属二千石官，二千石官以其罪名当报之。师古曰：「当谓处断也。」所不能决者，皆移廷尉，廷尉亦当报之。廷尉所不能决，谨具为奏，傅所当比律令以闻。」师古曰：「傅读曰附。」上恩如此，吏犹不能奉宣。故孝景中五年复下诏曰：「诸狱疑，虽文致於法而於人心不厌者，辄谳之。」其後狱吏复避微文，遂其愚心。至後元年，又下诏曰：「狱，重事也。人有愚智，官有上下。狱疑者谳，有令谳者已报谳而後不当，谳者不为失。」师古曰：「解并在景纪。」自此之後，狱刑益详，近於五听三宥之意。三年复下诏曰：「高年老长，人所尊敬也；鳏寡不属逮者，人所哀怜也。师古曰：「属音之欲反。」其著令：年八十以上，八岁以下，及孕者未乳，师古曰：「乳，产也，音人喻反。」师、朱儒如淳曰：「师，乐师盲瞽者。朱儒，短人不能走者。」当鞠系者，颂系之。」师古曰：「颂读曰容。容，宽容之，不桎梏。」至孝宣元康四年，又下诏曰：「朕念夫耆老之人，发齿堕落，血气既衰，亦无暴逆之心，今或罗于文法，执于囹圄，不得终其年命，朕甚怜之。自今以来，诸年八十非诬告杀伤人，它皆勿坐。」至成帝鸿嘉元年，定令：「年未满七岁，贼斗杀人及犯殊死者，上请廷尉以闻，得减死。」合於三赦幼弱老g之人。此皆法令稍定，近古而便民者也。师古曰：「近音其靳反。」孔子曰：「如有王者，必世而後仁；善人为国百年，可以胜残去杀矣。」师古曰：「论语载孔子之言。此谓若有受命之王，必三十年仁政乃成也。胜残，谓胜残暴之人，使不为恶。去杀，不行杀戮也。」言圣王承衰拨乱而起，被民以德教，师古曰：「被，加也，音皮义反。」变而化之，必世然後仁道成焉；至於善人，不入於室，然犹百年胜残去杀矣。师古曰：「论语称子张问善人之道，子曰：『不践迹，亦不入于室也。』言善人不但修践旧迹而已，固少自创制，然亦不能入圣人之室。」此为国者之程式也。今汉道至盛，历世二百余载，师古曰：「今谓撰志时。」考自昭、宣、元、成、哀、平六世之间，断狱殊死，率岁千余口而一人，如淳曰：「率天下犯罪者千口而有一人死。」耐罪上至右止，三倍有余。李奇曰：「耐从司寇以上至右止，为千口三人刑。」古人有言：「满堂而饮酒，有一人乡隅而悲泣，师古曰：「乡读曰向。」则一堂皆为之不乐。」王者之於天下，譬犹一堂之上也，故一人不得其平，为之凄怆於心。今郡国被刑而死者岁以万数，天下狱二千余所，其冤死者多少相覆，狱不减一人，此和气所以未洽者也。原狱刑所以蕃若此者，师古曰：「蕃，多也，音扶元反。」礼教不立，刑法不明，民多贫穷，豪桀务私，奸不辄得，狱t不平之所致也。服虔曰：「乡亭之狱曰t。」臣瓒曰：「狱岸，狱讼也。」师古曰：「小雅小宛之诗云『宜岸宜狱』。瓒说是也。」书云「伯夷降典，民惟刑」，师古曰：「周书甫刑之辞也。，知也。言伯夷下礼法以道人，人习知礼，然後用刑也。」言制礼以止刑，犹堤之防溢水也。今堤防凌迟，礼制未立；死刑过制，生刑易犯；饥寒并至，穷斯滥溢；豪桀擅私，为之囊橐，师古曰：「有底曰囊，无底曰橐。言容隐奸邪，若囊橐之盛物。」奸有所隐，则狃而浸广：师古曰：「狃，串习也。浸，渐也。狃音女救反。」此刑之所以蕃也。孔子曰：「古之知法者能省刑，本也；今之知法者不失有罪，末矣。」师古曰：「省谓减除之，绝於未然，故曰本也。不失有罪，事止听讼，所以为末。」又曰：「今之听狱者，求所以杀之；古之听狱者，求所以生之。」与其杀不辜，宁失有罪。今之狱吏，上下相驱，以刻为明，深者获功名，平者多後患。谚曰：「鬻棺者欲岁之疫。」师古曰：「鬻，卖也。疫，疠病也。鬻音育。疫音役。」非憎人欲杀之，利在於人死也。今治狱吏欲陷害人，亦犹此矣。凡此五疾，狱刑所以尤多者也。自建武、永平，民亦新免兵革之祸，人有乐生之虑，与高、惠之间同，而政在抑疆扶弱，朝无威福之臣，邑无豪桀之侠。以口率计，断狱少於成、哀之间什八，可谓清矣。师古曰：「十少其八也。」然而未能称意比隆於古者，以其疾未尽除，而刑本不正。善乎！孙卿之论刑也，曰：「世俗之为说者，以为治古者无肉刑，师古曰：「治古，谓上古至治之时也。治音丈吏反。」有象刑墨黥之属，菲履赭衣而不纯，师古曰：「菲，草履也。纯，缘也。衣不加缘，示有耻也。菲音扶味反。纯音之允反。」是不然矣。以为治古，则人莫触罪邪，岂独无肉刑哉，亦不待象刑矣。师古曰：「人不犯法，则象刑无所施也。」以为人或触罪矣，而直轻其刑，是杀人者不死，而伤人者不刑也。罪至重而刑至轻，民无所畏，乱莫大焉。凡制刑之本，将以禁暴恶，且惩其（末）〔未〕也。师古曰：「惩，止也。」杀人者不死，伤人者不刑，是惠暴而宽恶也。故象刑非生〔於〕治古，方起於乱今也。如淳曰：「古无象刑也，所有象刑之言者，近起今人恶刑之重，故遂推言古之圣君但以象刑，天下自治。」凡爵列官职，赏庆刑罚，皆以类相从者也。一物失称，乱之端也。师古曰：「称，宜也，音尺孕反。」德不称位，能不称官，赏不当功，刑不当罪，不祥莫大（矣）焉。夫征暴诛悖，治之威也。杀人者死，伤人者刑，是百王之所同也，未有知其所由来者也。故治则刑重，乱则刑轻，李奇曰：「世所以治者，乃刑重也；所以乱者，乃刑轻也。」犯治之罪固重，犯乱之罪固轻也。书云『刑罚世重世轻』，此之谓也。」师古曰：「周书甫刑之辞也。言刑罚轻重，各随其时。」所谓「象刑惟明」者，言象天道而作刑，师古曰：「虞书益稷曰『咎繇方祗厥叙，方施象刑惟明』，言敬其次叙，施其法刑皆明白也。」安有菲屦赭衣者哉？孙卿之言既然，又因俗说而论之曰：禹承尧舜之後，自以德衰而制肉刑，汤武顺而行之者，以俗薄於唐虞故也。今汉承衰周暴秦极敝之流，俗已薄於三代，而行尧舜之刑，是犹以Z而御A突，孟康曰：「以绳缚马口之谓Z。」晋灼曰：「Z，古羁字也。」如淳曰：「A音捍。突，恶马也。」师古曰：「马络头曰羁也。」违救时之宜矣。且除肉刑者，本欲以全民也，今去髡钳一等，转而入於大辟。以死罔民，失本惠矣。师古曰：「罔，谓罗网也。」故死者岁以万数，刑重之所致也。至乎穿窬之盗，忿怒伤人，男女淫佚，吏为奸臧，师古曰：「佚读与逸同。」若此之恶，髡钳之罚又不足以惩也。故刑者岁十万数，民既不畏，又曾不耻，刑轻之所生也。故俗之能吏，公以杀盗为威，专杀者胜任，奉法者不治，乱名伤制，不可胜条。是以罔密而奸不塞，刑蕃而民愈曼。师古曰：「塞，止也。蕃，多也，音扶元反。曼与慢同。」必世而未仁，百年而不胜残，诚以礼乐阙而刑不正也。岂宜惟思所以清原正本之论，删定律令，　二百章，以应大辟。孟康曰：「　音撰。」其余罪次，於古当生，今触死者，皆可募行肉刑。李奇曰：「欲死邪，欲腐邪？」及伤人与盗，吏受赇枉法，男女淫乱，皆复古刑，为三千章。诋欺文致微细之法，悉蠲除。师古曰：「诋谓诬也，音丁礼反。」如此，则刑可畏而禁易避，吏不专杀，法无二门，轻重当罪，民命得全，合刑罚之中，殷天人之和，李奇曰：「殷亦中。」顺稽古之制，成时雍之化。成康刑错，虽未可致，孝文断狱，庶几可及。诗云「宜民宜人，受禄于天」。师古曰：「大雅假乐之诗也。盖嘉成王之德云。」书曰「立功立事，可以永年」。师古曰：「今文泰誓之辞也。永，长也。」言为政而宜於民者，功成事立，则受天禄而永年命，所谓「一人有庆，万民赖之」者也。师古曰：「吕刑之辞也。一人，天子也。言天子用刑详审，有福庆之惠，则众庶咸赖之也。」
汉书卷二十四食货志第四
洪范八政，一曰食，二曰货。食谓农殖嘉谷可食之物，师古曰：「殖，生也。嘉，善也。」货谓布帛可衣，师古曰：「衣音於既反。」及金刀龟贝，所以分财布利通有无者也。师古曰：「金谓五色之金也。黄者曰金，白者曰银，赤者曰铜，青者曰铅，黑者曰铁。刀谓钱币也。龟以卜占，贝以表饰，故皆为宝货也。」二者，生民之本，兴自神农之世。「勰疚耜，木为耒，耒（以）〔耨〕之利以教天下」，而食足；师古曰：「郏斫也。В屈也。耒，手耕曲木也。耜，耒端木所以施金也。耨，耘田也。耜音似。б羧司欧础ｑ缫衾茨诜础ｑ褚裟斯悍础！埂溉罩形市，致天下之民，聚天下之货，交易而退，各得其所」，而货通。师古曰：「自『勰疚耜』以至於此，事见易上系辞。」食足货通，然後国实民富，而教化成。黄帝以下「通其变，使民不倦」。李奇曰：「器币有不便於时，则变更通利之，使民乐其业而不倦也。」尧命四子以「敬授民时」，师古曰：「四子谓羲仲、羲叔、和仲、和叔也。事见虞书尧典也。」舜命后稷以「黎民祖饥」，孟康曰：「祖，始也。黎民始饥，命弃为稷官也。古文言阻。」师古曰：「事见〔虞书〕舜典。」是为政首。禹平洪水，定九州，师古曰：「九州谓冀、兖、青、徐、扬、荆、豫、梁、雍。」制土田，各因所生远近，赋入贡，应劭曰：「，竹器也，所以盛。方曰筐，隋曰。」师古曰：「读与匪同，禹贡所谓『厥贡漆丝，厥篚织文』之类是也。隋，圜而长也。隋音他果反。」迁有无，万国作刈。师古曰：「与茂同，勉也。言劝勉天下，迁易有无，使之交足，则万国皆治。」殷周之盛，诗书所述，要在安民，富而教之。故易称「天地之大德曰生，圣人之大宝曰位；何以守位曰仁，何以聚人曰财。」师古曰：「下系之辞。」财者，帝王所以聚人守位，养成群生，奉顺天德，治国安民之本也。故曰：「不患寡而患不均，不患贫而患不安；盖均亡贫，和亡寡，安亡倾。」师古曰：「论语载孔子之言。」是以圣王域民，师古曰：「为邦域。」筑城郭以居之，制庐井以均之，师古曰：「井田之中为屋庐。」开市肆以通之，师古曰：「肆，列也。」设庠序以教之；师古曰：「庠序，礼官养老之处。」士农工商，四民有业。学以居位曰士，辟土殖谷曰农，作巧成器曰工，通财鬻货曰商。师古曰：「鬻，卖也。鬻音弋六反。」圣王量能授事，四民陈力受职，故朝亡废官，邑亡敖民，地亡旷土。师古曰：「敖谓逸游也。旷，空也。」理民之道，地著为本。师古曰：「地著，谓安土也，音直略反。」故必建步立　，正其经界。师古曰：「　，古亩字也。」六尺为步，步百为　，　百为夫，夫三为屋，屋三为井，井方一里，是为九夫。八家共之，各受私田百　，公田十　，是为八百八十　，余二十　以为庐舍。师古曰：「庐，田中屋也。春夏居之，秋冬则去。」出入相友，守望相助，疾病（则）〔相〕救，民是以和睦，而教化齐同，力役生产可得而平也。民受田，上田夫百　，中田夫二百　，下田夫三百　。岁耕种者为不易上田；休一岁者为一易中田；休二岁者为再易下田，三岁更耕之，自爰其处。孟康曰：「爰，於也。」师古曰：「更，互也，音工衡反。」农民户人己受田，其家众男为余夫，亦以口受田如比。师古曰：「比，例也，音必寐反。」士工商家受田，五口乃当农夫一人。此谓平土可以为法者也。若山林薮泽原陵淳卤之地，晋灼曰：「淳，尽也，舄卤之田不生五谷也。」各以肥硗多少为差。师古曰：「硗，硗确也，谓瘠薄之田也，音口交反。」有赋有税。税谓公田什一及工商衡虞之入也。师古曰：「赋谓计口发财，税谓收其田入也。什一，谓十取其一也。工、商、衡、虞虽不垦殖，亦取其税者，工有技巧之作，商有行贩之利，衡虞取山泽之材产也。」赋共车马甲兵士徒之役，师古曰：「徒，众也。共读曰供。」充实府库赐予之用。税给郊社宗庙百神之祀，天子奉养百官禄食庶事之费。民年二十受田，六十归田。七十以上，上所养也；十岁以下，上所长也；十一以上，上所强也。师古曰：「勉强劝之，令习事也。强音其两反。」种谷必杂五种，以备灾害。师古曰：「岁月有宜，及水旱之利也。种即五谷，谓黍、稷、麻、麦、豆也。」田中不得有树，用妨五谷。力耕数耘，收获如寇盗之至。师古曰：「力谓勤作之也。如寇盗之至，谓促遽之甚，恐为风雨所损。」还庐树桑，师古曰：「还，绕也。」菜茹有畦，瓜瓠果z应劭曰：「木实曰果，草实曰z。」张晏曰：「有核曰果，无核曰z。」臣瓒曰：「案木上曰果，地上曰z也。」师古曰：「茹，所食之菜也。畦，区也。茹音人豫反。畦音胡圭反。z音来果反。」殖於疆易。张晏曰：「至此易主，故曰易。」师古曰：「诗小雅信南山云『中田有庐，疆埸有瓜』，即谓此也。」鸡豚狗彘毋失其时，师古曰：「彘即豕。」女修蚕织，则五十可以衣帛，七十可以食肉。在野曰庐，在邑曰里。师古曰：「庐各在其田中，而里聚居也。」五家为邻，五邻为里，四里为族，五族为党，五党为州，五州为乡。乡，万二千五百户也。邻长位下士，自此以上，稍登一级，至乡而为卿也。於〔是〕里有序而乡有庠。序以明教，庠则行礼而视化焉。师古曰：「视读为示也。」春令民毕出在野，冬则毕入於邑。其诗曰：「四之日举止，同我妇子，v彼南　。」师古曰：「此豳诗七月之章也。v，馈也。四之日，周之四月，夏之二月也。农人无不举足而耕也，则其妇与子同以食来至南　治田之处而馈之也。v音于辄反。」又曰：「十月蟋蟀，入我床下，嗟我妇子，聿为改岁，入此室处。」师古曰：「亦七月之章也。蟋蟀，也，今谓之促织。聿，曰也。言寒气既至，蟋蟀渐来，则妇子皆曰岁将改矣，而去田中入室处也。音拱。」所以顺阴阳，备寇贼，习礼文也。春，（秋）〔将〕出民，里胥平旦坐於右塾，邻长坐於（右）〔左〕塾，孟康曰：「里胥，如今里吏也。」师古曰：「门侧之堂曰塾。坐於门侧者，督促劝之，知其早晏，防怠惰也。塾音孰。」毕出然後归，夕亦如之。师古曰：「言里胥邻长亦待入毕，然後归也。」入者必持薪樵，轻重相分，班白不提挈。师古曰：「班白者，谓发杂色也。不提挈者，所以优老人也。」冬，民既入，妇人同巷，相从夜绩，女工一月得四十五日。服虔曰：「一月之中，又得夜半为十五日，凡四十五日也。」必相从者，所以省费燎火，同巧拙而合习俗也。师古曰：「省费燎火，省燎火之费也。燎所以为明，火所以为温也。燎音力召反。」男女有不得其所者，因相与歌咏，各言其伤。师古曰：「怨刺之诗也。」是月，余子亦在于序室。苏林曰：「余子，庶子也。或曰，未任役为余子。」师古曰：「未任役者是也。幼童皆当受业，岂论嫡庶乎？」八岁入小学，学六甲五方书计之事，苏林曰：「五方之异书，如今秘书学外国书也。」臣瓒曰：「辨五方之名及书艺也。」师古曰：「瓒说是也。」始知室家长幼之节。十五入大学，学先圣礼乐，而知朝廷君臣之礼。其有秀异者，移乡学于庠序；庠序之异者，移国学于少学。诸侯岁贡少学之异者於天子，学于大学，命曰造士。李奇曰：「造，成也。」行同能偶，则别之以射，师古曰：「以射试之。」然後爵命焉。孟春之月，群居者将散，师古曰：「谓各趣农　也。」行人振木铎徇于路，以采诗，师古曰：「行人，遒人也，主号令之官。铎，大铃也，以木为舌，谓之木铎。徇，巡也。采诗，采取怨刺之诗也。」献之大师，比其音律，以闻於天子。师古曰：「大师，掌音律之官，教六诗以六律为之音者。比谓次之也。比音频二反。」故曰王者不窥牖户而知天下。此先王制土处民富而教之之大略也。故孔子曰：「道千乘之国，敬事而信，节用而爱人，使民以时。」师古曰：「论语载孔子之言。道，治也。举事必敬，施令必信，不为奢侈，爱养其民，无夺农时。」故民皆劝功乐业，先公而後私。其诗曰：「有{凄凄，兴云祁祁，雨我公田，遂及我私。」师古曰：「小雅大田之诗也。{，阴云也。凄凄，云起貌也。祁祁，徐也。言阴阳和，风雨时，民庶庆悦，喜其先雨公田，乃及私也。」民三年耕，则余一年之畜。师古曰：「畜读曰蓄。其下并同。」衣食足而知荣辱，廉让生而争讼息，故三载考绩。师古曰：「绩，功也。言主治民者，三年一考其功也。」孔子曰「苟有用我者，期月而已可也，三年有成」，成此功也。师古曰：「论语载孔子之言也。用谓使为政，期月可以易俗，三年乃得成功也。」三考黜陟，余三年食，进业曰登；郑氏曰：「进上百工之业也。或曰进上农工诸事业，名曰登。」再登曰平，余六年食；三登曰泰平，二十七岁，遗九年食。然後（以）〔至〕德流洽，礼乐成焉。故曰「如有王者，必世而後仁」，师古曰：「亦孔子之言也。解在刑法志。」繇此道也。」师古曰：「繇读与由同。由，用也，从也。」周室既衰，暴君污吏慢其经界，师古曰：「污谓贪秽也。」繇役横作，师古曰：「繇读曰徭。横音胡孟反。」政令不信，上下相诈，公田不治。故鲁宣公「初税　」，春秋讥焉。孟康曰：「春秋谓之履　，履践民所种好者而取之，讥其贪也。」於是上贪民怨，灾害生而祸乱作。陵夷至於战国，贵诈力而贱仁谊，先富有而後礼让。是时，李悝为魏文侯作尽地力之教，师古曰：「李悝，文侯臣也。悝音恢。」以为地方百里，提封九万顷，除山泽邑居参分去一，为田六百万　，治田勤谨则　益三升，服虔曰：「与之三升也。」臣瓒曰：「当言三斗。谓治田勤，则　加三斗也。」师古曰：「计数而言，字当为斗。瓒说是也。」不勤则损亦如之。地方百里之增减，辄为粟百八十万石矣。又曰籴其贵伤民，韦昭曰：「此民谓士工商也。」甚贱伤农；民伤则离散，农伤则国贫。故甚贵与甚贱，其伤一也。善为国者，使民毋伤而农益劝。今一夫挟五口，治田百　，岁收　一石半，为粟百五十石，除十一之税十五石，余百三十五石。食，人月一石半，五人终岁为粟九十石，余有四十五石。石三十，为钱千三百五十，除社闾尝新春秋之祠，用钱三百，余千五十。衣，人率用钱三百，五人终岁用千五百，不足四百五十。师古曰：「少四百五十，不足也。」不幸疾病死丧之费，及上赋敛，又未与此。师古曰：「与读曰豫。」此农夫所以常困，有不劝耕之心，而令籴至於甚贵者也。是故善平籴者，必谨观岁有上中下孰。上孰其收自四，余四百石；张晏曰：「平岁百　收百五十石，今大孰四倍，收六百石，计民食终岁长四百石，官籴三百石，此为籴三舍一也。」中孰自三，余三百石；张晏曰：「自三，四百五十石也。终岁长三百石，官籴二百石，此为籴二而舍一也。」下孰自倍，余百石。张晏曰：「自倍，收三百石，终岁长百石，官籴其五十石，云下孰籴一，谓中分百石之一。」小饥则收百石，张晏曰：「平岁百　之收，收百五十石，今小饥收百石，收三分之二也。」中饥七十石，张晏曰：「收二分之一。」大饥三十石。张晏曰：「收五分之一也。以此准之，大小中饥之率也。」故大孰则上籴三而舍一，中孰则籴二，下孰则籴一，使民适足，贾平则止。师古曰：「贾读曰价。」小饥则发小孰之所敛，李奇曰：「官以敛臧出粜也。」中饥则发中孰之所敛，大饥则发大孰之所敛，而粜之。故虽遇饥馑水旱，籴不贵而民不散，取有余以补不足也。行之魏国，国以富疆。及秦孝公用商君，坏井田，开仟伯，师古曰：「仟伯，田间之道也。南北曰仟，东西曰伯。伯音莫白反。」急耕战之赏，虽非古道，犹以务本之故，倾邻国而雄诸侯。然王制遂灭，僭差亡度。庶人之富者累钜万，师古曰：「钜，大也。大万，谓万万也。累者兼数，非止一也。言其赀财积累万万也。」而贫者食糟糠；有国疆者兼州域，而弱者丧社稷。至於始皇，遂并天下，内兴功作，外攘夷狄，收泰半之赋，师古曰：「泰半，三分取其二。」发闾左之戍。应劭曰：「秦时以适发之，名适戍。先发吏有过及赘婿、贾人，後以尝有市籍者发，又後以大父母、父母尝有市籍者。戍者曹辈尽，复入闾，取其左发之，未及取右而秦亡。」师古曰：「闾，里门也。言居在（闾）〔里〕门之左者，一切发之。此闾左之释，应最得之，诸家之义烦秽舛错，故无所取也。」男子力耕不足粮饷，师古曰：「饷，古饷字也。」女子纺绩不足衣服。竭天下之资财以奉其政，犹未足以澹其欲也。师古曰：「澹，古赡字也。赡，给也。其下并同。」海内愁怨，遂用溃畔。师古曰：「下逃其上曰溃。」汉兴，接秦之敝，诸侯并起，民失作业，而大饥馑。凡米石五千，人相食，死者过半。高祖乃令民得卖子，就食蜀汉。天下既定，民亡盖臧，苏林曰：「无物可盖臧。」自天子不能具醇驷，师古曰：「醇，不杂也。无醇色之驷，谓四马杂色也。」而将相或乘牛车。师古曰：「以牛驾车也。」上於是约法省禁，轻田租，什五而税一，量吏禄，度官用，以赋於民。师古曰：「才取足。」而山川园池市肆租税之入，自天子以至封君汤沐邑，皆各为私奉养，不领於天子之经费。师古曰：「言各收其所赋税以自供，不入国朝之仓廪府库也。经，常也。」漕转关东粟以给中都官，岁不过数十万石。师古曰：「中都官，京师诸官府也。」孝惠、高后之间，衣食滋殖。文帝即位，躬修俭节，思安百姓。时民近战国，皆背本趋末，贾谊说上曰：`子曰「仓廪实而知礼节」。师古曰：「`与管同。管子，管仲之书也。」民不足而可治者，自古及今，未之尝闻。古之人曰：「一夫不耕，或受之饥；一女不织，或受之寒。」生之有时，而用之亡度，则物力必屈。师古曰：「屈，尽也。音其勿反。」古之治天下，至至悉也，师古曰：「，细也。悉，尽其事也。与纤同。」故其畜积足恃。今背本而趋末，食者甚众，是天下之大残也；师古曰：「本，农业也。末，工商也。言人已弃农而务工商矣，其食米粟者又甚众。残谓伤害也。」淫侈之俗，日日以长，是天下之大贼也。残贼公行，莫之或止；大命将泛，孟康曰：「泛音方勇反。泛，覆也。」师古曰：「字本作，此通用也。」莫之振救。师古曰：「振，举也。」生之者甚少而靡之者甚多，师古曰：「靡，散也，音縻。」天下财产何得不　！应劭曰：「　，倾竭也。」师古曰：「　音厥。」汉之为汉几四十年矣，师古曰：「几，近也。音钜衣反。」公私之积犹可哀痛。师古曰：「言年载已多，而无储积。」失时不雨，民且狼顾；郑氏曰：「民欲有畔意，若狼之顾望也。」李奇曰：「狼性怯，走喜还顾。言民见天不雨，今亦恐也。」师古曰：「李说是也。」岁恶不入，请卖爵、子。如淳曰：「卖爵级又卖子也。」既闻耳矣，如淳曰：「闻於天子之耳。」安有为天下阽危者若是而上不惊者！师古曰：「阽危，欲坠之意也。音阎，又音丁念反。」世之有饥穰，天之行也，李奇曰：「天之行气，不能常孰也。或曰，行，道也。」师古曰：「穰，丰也，音人常反。」禹、汤被之矣。师古曰：「谓禹遭水，而汤遭旱也。」即不幸有方二三千里之旱，国胡以相恤？师古曰：「胡，何也。」卒然边境有急，数十百万之众，国胡以馈之？师古曰：「卒读曰猝。馈亦馈字也。」兵旱相乘，天下大屈，师古曰：「屈音其勿反。」有勇力者聚徒而衡击，师古曰：「衡，横也。」罢夫羸老易子而　其骨。师古曰：「罢读曰疲。　，啮也，音五巧反。」政治未毕通也，远方之能疑者并举而争起矣，师古曰：「疑读曰拟。拟，僭也，谓与天子相比拟。」乃骇而图之，岂将有及乎？师古曰：「图谓谋也。」夫积贮者，天下之大命也。苟粟多而财有余，何为而不成？以攻则取，以守则固，以战则胜。怀敌附远，何招而不至？师古曰：「怀，来也，安也。」今殴民而归之农，皆著於本，师古曰：「殴亦驱字。著音直略反。」使天下各食其力，末技游食之民转而缘南　，师古曰：「言皆趋农作也。」则畜积足而人乐其所矣。可以为富安天下，而直为此廪廪也，李奇曰：「廪廪，危也。」师古曰：「言务耕农，厚畜积，则天下富安，何乃不为，而常不足廪廪若此。」窃为陛下惜之！於是上感谊言，始开籍田，躬耕以劝百姓。朝错复说上曰：圣王在上而民不冻饥者，非能耕而食之，织而衣之也，师古曰：「食读曰　。衣音於既反。」为开其资财之道也。故尧、禹有九年之水，汤有七年之旱，而国亡捐瘠者，孟康曰：「肉腐为瘠。捐，骨不埋者。或曰，捐谓民有饥相弃捐者。或谓贫乞者为捐。」苏林曰：「瘠音渍。」师古曰：「瘠，瘦病也。言无相弃捐而瘦病者耳。不当音渍也。贫乞之释，尤疏僻焉。」以畜积多而备先具也。今海内为一，土地人民之众不避汤、禹，加以亡天灾数年之水旱，而畜积未及者，何也？地有遗利，民有余力，生谷之土未尽垦，山泽之利未尽出也，游食之民未尽归农也。民贫，则奸邪生。贫生於不足，不足生於不农，不农则不地著，不地著则离乡轻家，民如鸟兽，虽有高城深池，严法重刑，犹不能禁也。夫寒之於衣，不待轻暖；师古曰：「以御风霜，不求靡丽也。暖音乃短反。」饥之於食，不待甘旨；师古曰：「旨，美也。」饥寒至身，不顾廉耻。人情，一日不再食则饥，终岁不制衣则寒。夫腹饥不得食，肤寒不得衣，虽慈母不能保其子，君安能以有其民哉！明主知其然也，故务民於农桑，薄赋敛，广畜积，以实仓廪，备水旱，故民可得而有也。民者，在上所以牧之，趋利如水走下，四方亡择也。师古曰：「走音奏。」夫珠玉金银，饥不可食，寒不可衣，然而众贵之者，以上用之故也。其为物轻微易臧，在於把握，可以周海内而亡饥寒之患。师古曰：「周谓周遍而游行。」此令臣轻背其主，而民易去其乡，盗贼有所劝，亡逃者得轻资也。粟米布帛生於地，长於时，聚於力，非可一日成也；数石之重，中人弗胜，师古曰：「中人者，处强弱之中也。」不为奸邪所利，一日弗得而饥寒至。是故明君贵五谷而贱金玉。今农夫五口之家，其服役者不下二人，师古曰：「服，事也，给公事之役也。」其能耕者不过百　，百　之收不过百石。春耕夏耘，秋获冬臧，伐薪樵，治官府，给繇役；春不得避风尘，夏不得避暑热，秋不得避阴雨，冬不得避寒冻，四时之间亡日休息；又私自送往迎来，吊死问疾，养孤长幼在其中。勤苦如此，尚复被水旱之灾，急政暴（虐）〔赋〕，赋敛不时，朝令而暮改。当具有者半贾而卖，师古曰：「本直千钱者，止得五百也。贾读曰价。」亡者取倍称之息，如淳曰：「取一偿二为倍称。」师古曰：「称，举也，今俗所谓举钱者也。」於是有卖田宅鬻子孙以偿责者矣。而商贾大者积贮倍息，小者坐列贩卖，师古曰：「行卖曰商，坐贩曰贾。列者，若今市中卖物行也。贾音古。」操其奇赢，日游都市，师古曰：「奇赢，谓有余财而畜聚奇异之物也。一说，（字）〔奇〕谓残余物也，音居宜反。」乘上之急，所卖必倍。师古曰：「上所急求，则其价倍贵。」故其男不耕耘，女不蚕织，衣必文采，食必（梁）〔粱〕肉；师古曰：「（梁）〔粱〕，好粟也，即今之（梁）〔粱〕米。」亡农夫之苦，有仟伯之得。师古曰：「仟谓千钱，伯谓百钱也。伯音莫白反。今俗犹谓百钱为一伯。」因其富厚，交通王侯，力过吏势，以利相倾；千里游敖，冠盖相望，乘坚策肥，履丝曳缟。师古曰：「坚谓好车也。缟，皓素也，缯之精白者也。」此商人所以兼并农人，农人所以流亡者也。今法律贱商人，商人已富贵矣；尊农夫，农夫已贫贱矣。故俗之所贵，主之所贱也；吏之所卑，法之所尊也。上下相反，好恶乖迕，师古曰：「迕，违也。好音呼到反。恶音乌故反。迕音五故反。」而欲国富法立，不可得也。方今之务，莫若使民务农而已矣。欲民务农，在於贵粟；贵粟之道，在於使民以粟为赏罚。今募天下入粟县官，得以拜爵，得以除罪。如此，富人有爵，农民有钱，粟有所渫。师古曰：「渫，散也，音先列反。此下亦同也。」夫能入粟以受爵，皆有余者也；取於有余，以供上用，则贫民之赋可损，师古曰：「损，减也。」所谓损有余补不足，令出而民利者也。顺於民心，所补者三：一曰主用足，二曰民赋少，三曰劝农功。今令民有车骑马一匹者，复卒三人。如淳曰：「复三卒之算钱也。或曰，除三夫不作甲卒也。」师古曰：「当为卒者，免其三人；不为卒者，复其钱耳。复音方目反。」车骑者，天下武备也，故为复卒。师古曰：「为音于伪反。」神　之教曰：「有石城十仞，应劭曰：「仞，五尺六寸也。」师古曰：「此说非也。八尺曰仞，取人申臂之一寻也。」汤池百步，师古曰：「池，城边池也。以沸汤为池，不可辄近，喻严固之（基）〔甚〕。」带甲百万，而亡粟，弗能守也。」以是观之，粟者，王者大用，政之本务。令民入粟受爵至五大夫以上，乃复一人耳，师古曰：「五大夫，第九等爵也。复音方目反。」此其与骑马之功相去远矣。爵者，上之所擅，出於口而亡穷；师古曰：「擅，专也。」粟者，民之所种，生於地而不乏。夫得高爵与免罪，人之所甚欲也。使天下〔人〕入粟於边，以受爵免罪，不过三岁，塞下之粟必多矣。於是文帝从错之言，令民入粟边，六百石爵上造，师古曰：「上造，第二等爵也。」稍增至四千石为五大夫，师古曰：「五大夫，第九等爵。」万二千石为大庶长，师古曰：「大庶长，第十八等爵也。」各以多少级数为差。错复奏言：「陛下幸使天下入粟塞下以拜爵，甚大惠也。窃恐塞卒之食不足用大渫天下粟。边食足以支五岁，可令入粟郡县矣；师古曰：「入诸郡县，以备凶灾也。」足支一岁以上，可时赦，勿收农民租。如此，德泽加於万民，民俞勤农。师古曰：「俞，进也，音逾，又音愈。」时有军役，若遭水旱，民不困乏，天下安宁；岁孰且美，则民大富乐矣。」上复从其言，乃下诏赐民十二年租税之半。明年，遂除民田之租税。後十三岁，孝景二年，令民半出田租，三十而税一也。其後，上郡以西旱，复修卖爵令，而裁其贾以招民；师古曰：「贾读曰价。裁谓减省之也。」及徒复作，得输粟於县官以除罪。师古曰：「复音房目反。解在宣纪。」始造苑马以广用，师古曰：「苑马，谓为苑以牧马。」宫室列馆车马益增修矣。然娄敕有司以农为务，师古曰：「娄，古屡字。」民遂乐业。至武帝之初七十年间，国家亡事，非遇水旱，则民人给家足，都鄙廪庾尽满，而府库余财。京师之钱累百钜万，贯朽而不可校。师古曰：「累百钜万，谓数百万万也。校谓计数也。」太仓之粟陈陈相因，师古曰：「陈谓久旧也。」充溢露积於外，腐败不可食。众庶街巷有马，仟伯之间成群，师古曰：「谓田中之阡陌也。」乘缄蛘弑鞫不得会聚。孟康曰：「皆乘父马，有牝马间其间则y啮，故斥出不得会同。」师古曰：「言时富饶，故耻乘缄颍不必以其y啮也。y，蹋也，音大奚反。」守闾阎者食粱肉；为吏者长子孙；如淳曰：「时无事，吏不数转，至於（长生）〔生长〕子孙而不转职也。」居官者以为姓号。如淳曰：「货殖传仓氏、庾氏是也。」人人自爱而重犯法，师古曰：「重，难也。」先行谊而黜辱焉。师古曰：「以行谊为先，以辱相黜也。行音下更反。」於是罔疏而民富，役财骄溢，或至并兼豪党之徒以武断於乡曲。师古曰：「恃其饶富，则擅行威罚也。断音丁唤反。」宗室有土，公卿大夫以下争於奢侈，师古曰：「有土，谓国之宗姓受封邑土地者也。」室庐车服僭上亡限。物盛而衰，固其变也。是後，外事四夷，内兴功利，役费并兴，而民去本。董仲舒说上曰：「春秋它谷不书，至於麦禾不成则书之，以此见圣人於五谷最重麦与禾也。今关中俗不好种麦，是岁失春秋之所重，而损生民之具也。愿陛下幸诏大司农，使关中民益种宿麦，令毋後时。」师古曰：「宿麦，谓其苗经冬。」又言：「古者税民不过什一，其求易共；师古曰：「共读曰供。次下亦同。」使民不过三日，其力易足。民财内足以养老尽孝，外足以事上共税，下足以畜妻子极爱，故民说从上。师古曰：「说读曰悦也。」至秦则不然，用商鞅之法，改帝王之制，除井田，民得卖买，富者田连仟伯，贫者亡立锥之地。又颛川泽之利，管山林之饶，师古曰：「颛与专同。管，主也。」荒淫越制，逾侈以相高；邑有人君之尊，里有公侯之富，小民安得不困？又加月为更卒，已复为正，一岁屯戍，一岁力役，三十倍於古；师古曰：「更卒，谓给郡县一月而更者也。正卒，谓给中都官者也。率计今人一岁之中，屯戍及力役之事三十倍多於古也。更音工衡反。」田租口赋，盐铁之利，二十倍於古。如淳曰：「秦卖盐铁贵，故下民受其困也。」师古曰：「既收田租，又出口赋，而官更夺盐铁之利。率计今人一岁之中，失其资产，二十倍多於古也。」或耕豪民之田，见税什五。如淳曰：「十税其五。」师古曰：「言下户贫人，自无田而耕垦豪富家田，十分之中，以五输本田主也。」故贫民常衣牛马之衣，而食犬彘之食。重以贪暴之吏，刑戮妄加，师古曰：「重音直用反。」民愁亡聊，亡逃山林，转为盗贼，赭衣半道，断狱岁以千万数。汉兴，循而未改。古井田法虽难卒行，宜少近古，师古曰：「卒读曰猝。近音其靳反。」限民名田，以澹不足，师古曰：「名田，占田也。各为立限，不使富者过制，则贫弱之家可足也。」塞并兼之路。盐铁皆归於民。去奴婢，除专杀之威。服虔曰：「不得专杀奴婢也。」薄赋敛，省繇役，以宽民力。然後可善治也。」仲舒死後，功费愈甚，天下虚耗，人复相食。师古曰：「耗音呼到反。」武帝末年，悔征伐之事，乃封丞相为富民侯。韦昭曰：「沛蕲县也。」师古曰：「欲百姓之殷实，故取其嘉名也。」下诏曰：「方今之务，在於力农。」以赵过为搜粟都尉。过能为代田，一　三l。师古曰：「l，垄也，音工犬反，字或作畎。」岁代处，故曰代田，师古曰：「代，易也。」古法也。后稷始l田，以二耜为耦，师古曰：「并两耜而耕。」广尺深尺曰l，长终　。一　三l，一夫三百l，而播种於l中。师古曰：「播，布也。种谓谷子也。」苗生叶以上，稍耨陇草，师古曰：「耨，I也。」因P其土以附（根苗）〔苗根〕。师古曰：「P谓下之也，音颓。」故其诗曰：「或芸或T，黍稷。」师古曰：「小雅甫田之诗。，盛貌。芸音云。T音子。音拟。」芸，除草也。（　）〔T〕，附根也。言苗稍壮，每耨辄附根，比盛暑，陇尽而根深，师古曰：「比音必寐反。」能风与旱，师古曰：「能读曰耐也。」故而盛也。其耕耘下种田器，皆有便巧。率十二夫为田一井一屋，故　五顷，邓展曰：「九夫为井，三夫为屋。夫百　，於古为十二顷。古百步为　，汉时二百四十步为　，古千二百　，则得今五顷。」用耦犁，二牛三人，一岁之收常过缦田　一斛以上，师古曰：「缦田，谓不为（　）〔l〕者也。缦音莫干反。」善者倍之。师古曰：「善为l者，又过缦田二斛以上也。」过使教田太常、三辅，苏林曰：「太常主诸陵，有民，故亦课田种也。」大农置工巧奴与从事，为作田器。二千石遣令长、三老、力田及里父老善田者受田器，学耕种养苗状。苏林曰：「为法意状也。」民或苦少牛，亡以趋泽，师古曰：「趋读曰趣。趣，及也。泽，雨之润泽也。」故平都令光教过以人挽犁。师古曰：「挽，引也，音晚。」过奏光以为丞，教民相与庸挽犁。师古曰：「庸，功也，言（挽）〔换〕功共作也。义亦与庸赁同。」率多人者田日三十　，少者十三　，以故田多垦辟。过试以离宫卒田其宫嫉兀师古曰：「离宫，别处之宫，非天子所常居也。迹余也。宫嫉兀谓外垣之内，内垣之外也。诸缘河嫉兀庙垣嫉兀其义皆同。守离宫卒，闲而无事，因令於嫉匚田也。家舳缘反。」课得谷皆多其旁田　一斛以上。令命家田三辅公田，李奇曰：「令，使也。命者，教也。令离宫卒教其家田公田也。」韦昭曰：「命谓爵命者。命家，谓受爵命一爵为公士以上，令得田公田，优之也。」师古曰：「令音力成反。」又教边郡及居延城。韦昭曰：「居延，张掖县也。时有甲卒也。」是後边城、河东、弘农、三辅、太常民皆便代田，用力少而得谷多。至昭帝时，流民稍还，田野益辟，颇有畜积。宣帝即位，用吏多选贤良，百姓安土，岁数丰穰，师古曰：「数音所角反。穰音人常反。」谷至石五钱，农人少利。时大司农中丞耿寿昌以善为算能商功利师古曰：「商，度也。」得幸於上，五凤中奏言：「故事，岁漕关东谷四百万斛以给京师，师古曰：「漕，水运。」用卒六万人。宜籴三辅、弘农、河东、上党、太原郡谷足供京师，可以省关东漕卒过半。」又白增海租三倍，天子皆从其计。御史大夫萧望之奏言：「故御史属徐宫李奇曰：「御史大夫属。」家在东莱，言往年加海租，鱼不出。长老皆言武帝时县官尝自渔，海鱼不出，後复予民，鱼乃出。夫阴阳之感，物类相应，万事尽然。今寿昌欲近籴漕关内之谷，筑仓治船，费直二万万余，服虔曰：「万万，亿也。」有动众之功，恐生旱气，民被其灾。寿昌习於商功分铢之事，其深计远虑，诚未足任，宜且如故。」上不听。漕事果便，寿昌遂白令边郡皆筑仓，以谷贱时增其贾而籴，以利农，谷贵时减贾而粜，名曰常平仓。师古曰：「贾并读曰价。」民便之。上乃下诏，赐寿昌爵关内侯。而蔡癸以好农使劝郡国，至大官。师古曰：「为使而劝郡国也。使音山（史）〔吏〕反。」元帝即位，天下大水，关东郡十一尤甚。二年，齐地饥，谷石三百余，民多饿死，琅邪郡人相食。在位诸儒多言盐铁官及北假田官、常平仓可罢，孟康曰：「北假，地名也。」毋与民争利。上从其议，皆罢之。又罢建章、甘泉宫卫，角抵，齐三服官，省禁苑以予贫民，减诸侯王庙卫卒半。又减关中卒五百人，转谷振贷穷乏。其後用度不足，独复盐铁官。成帝时，天下亡兵革之事，号为安乐，然俗奢侈，不以畜聚为意。永始二年，梁国、平原郡比年伤水灾，师古曰：「比，频也。」人相食，刺史守相坐免。哀帝即位，师丹辅政，建言：「古之圣王莫不设井田，然後治乃可平。师古曰：「建，立也，立其议也。」孝文皇帝承亡周乱秦兵革之後，天下空虚，故务劝农桑，帅以节俭。民始充实，未有并兼之害，故不为民田及奴婢为限。师古曰：「不为作限制。上为音于伪反。」今累世承平，豪富吏民訾数钜万，而贫弱俞困。盖君子为政，贵因循而重改作，师古曰：「重，难也。」然所以有改者，将以救急也。亦未可详，宜略为限。」师古曰：「详谓悉尽也。」天子下其议。丞相孔光、大司空何武奏请：「诸侯王、列侯皆得名田国中。列侯在长安，公主名田县道，及关内侯、吏民名田皆毋过三十顷。诸侯王奴婢二百人，列侯、公主百人，关内侯、吏民三十人。期尽三年，犯者没入官。」时田宅奴婢贾为减贱，丁、傅用事，董贤隆贵，皆不便也。师古曰：「丁、傅及董贤之家皆不便此事也。」诏书且须後，师古曰：「须，待也。」遂寝不行。宫室苑囿府库之臧已侈，百姓訾富虽不及文景，然天下户口最盛矣。平帝崩，王莽居摄，遂篡位。王莽因汉承平之业，匈奴称藩，百蛮宾服，舟车所通，尽为臣妾，府库百官之富，天下晏然。莽一朝有之，其心意未满，师古曰：「谓爱惜之意未厌饱也。」狭小汉家制度，以为疏阔。师古曰：「莽以汉家制度为泰疏阔，而更之令狭小。」宣帝始赐单于印玺，与天子同，而西南夷钩町称王。师古曰：「钩音钜于反。町音大鼎反。」莽乃遣使易单于印，贬钩町王为侯。二方始怨，侵犯边境。莽遂兴师，发三十万众，欲同时十道并出，一举灭匈奴；募发天下囚徒丁男甲卒转委输兵器，自负海江淮而至北边，如淳曰：「负，背也。」使者驰传督趣，师古曰：「传音张恋反。趣读曰促。」海内扰矣。又动欲慕古，不度时宜，师古曰：「度音大各反。」分裂州郡，改职作官，下令曰：「汉氏减轻田租，三十而税一，常有更赋，罢癃咸出，晋灼曰：「虽老病者，皆复出口算。」师古曰：「更音工衡反。罢读曰疲。」而豪民侵陵，分田劫假，师古曰：「分田，谓贫者无田而取富人田耕种，共分其所收也。假亦谓贫人赁富人之田也。劫者，富人劫夺其税，侵欺之也。」厥名三十，实什税五也。富者骄而为邪，贫者穷而为奸，俱陷於辜，刑用不错。师古曰：「错，置也。」今更名天下田曰王田，奴婢曰私属，皆不得卖买。其男口不满八，而田过一井者，分余田与九族乡党。」犯令，法至死，制度又不定，吏缘为奸，天下然，陷刑者众。师古曰：「，众口愁声也，音敖。」後三年，莽知民愁，下诏诸食王田及私属皆得卖买，勿拘以法。然刑罚深刻，它政R乱。师古曰：「R，乖也，音布内反。」边兵二十余万人仰县官衣食，师古曰：「仰音牛向反。」用度不足，数横赋敛，师古曰：「数音所角反。横（因）〔音〕胡孟反。」民俞贫困。常苦枯旱，亡有平岁，谷贾翔贵。晋灼曰：「翔音常。」师古曰：「晋说非也。翔言如鸟之回翔，谓不离于贵也。若暴贵，称腾踊也。」末年，盗贼群起，发军击之，将吏放纵於外。北边及青徐地人相食，雒阳以东米石二千。莽遣三公将军开东方诸仓振贷穷乏，又分遣大夫谒者教民　木为酪；服虔曰：「煮木实，或曰如今饵术之属也。」如淳曰：「作杏酪之属也。」师古曰：「如说是也。」酪不可食，重为烦扰。师古曰：「重音直用反。」流民入关者数十万人，置养澹官以禀之，吏盗其禀，师古曰：「禀，给也。盗其禀者，盗所给之物。禀音彼甚反。」饥死者什七八。莽耻为政所致，乃下诏曰：「予遭阳九之厄，百六之会，师古曰：「此历法应有灾岁之期也。事在律历志。」枯旱霜蝗，饥馑荐臻，蛮夷猾夏，寇贼奸轨，百姓流离。予甚悼之，害气将究矣。」师古曰：「究，竟尽也。」岁为此言，以至於亡。
凡货，金钱布帛之用，夏殷以前其详靡记云。太公为周立九府圜法：李奇曰：「圜即钱也。圜一寸，而重九两。」师古曰：「此说非也。周官太府、玉府、内府、外府、泉府、天府、职内、职金、职币皆掌财币之官，故云九府。圜谓均而通也。」黄金方寸，而重一斤；钱圜函方，孟康曰：「外圜而内孔方也。」轻重以铢；师古曰「言黄金以斤为名，钱则以铢为重也。」布帛广二尺二寸为幅，长四丈为匹。故货宝於金，利於刀，如淳曰：「名钱为刀者，以其利於民也。」流於泉，如淳曰：「流行如泉也。」布於布，如淳曰：「布於民间。」束於帛。李奇曰：「束，聚也。」太公退，又行之于齐。至管仲相桓公，通轻重之权，曰：「岁有凶穰，故谷有贵贱；师古曰：「穰音人常反。」令有缓急，故物有轻重。李奇曰：「上令急於求米则民重米，缓於求米则民轻米。」人君不理，则畜贾游於市，师古曰：「畜读曰蓄。蓄贾，谓贾人之多蓄积者。」乘民之不给，百倍其本矣。师古曰：「给，足也。」故万乘之国必有万金之贾，千乘之国必有千金之贾者，利有所并也。计本量委则足矣。李奇曰：「委，积也。」然而民有饥饿者，谷有所臧也。师古曰：「言富人多臧谷，故令贫者食不足也。」民有余则轻之，故人君敛之以轻；民不足则重之，故人君散之以重。李奇曰：「民轻之时，为敛籴之；重之时，官为散也。」凡轻重敛散之以时，则准平。〔守准平〕，使万室之邑必有万锺之臧，臧强千万；李奇曰：「强，落也。」孟康曰：「六斛四斗为锺。强，钱贯也。管子曰『凶（戾）〔岁〕籴，釜十强』。」师古曰：「孟说是也。强音居两反。」千室之邑必有千锺之臧，臧强百万。春以奉耕，夏以奉耘，师古曰：「奉谓供事也。」〔十〕师古曰：「种，五谷之种也。饷字与饷同，谓饷田之具也。」耒耜器械，种饷粮食，必取澹焉。故大贾畜家不得豪夺吾民矣。」师古曰：「畜读曰蓄。豪谓轻侮之也，字本作　，盖通用耳。」桓公遂用区区之齐合诸侯，显伯名。师古曰：「伯读曰霸。」其後百余年，周景王时患钱轻，将更铸大钱，应劭曰：「大於旧钱，其价重也。」单穆公曰：「不可。师古曰：「单穆公，周大夫单旗。单音善。」古者天降灾戾，师古曰：「戾，恶气也。一曰，戾，至也。」於是乎量资币，权轻重，以救民。应劭曰：「资，财也。量资币多少有无，平其轻重也。」师古曰：「凡言币者，皆所以通货物，易有无也，故金之与钱，皆名为币也。」民患轻，则为之作重币以行之，於是有母权子而行，民皆得焉。应劭曰：「母，重也，其大倍，故为母也。子，轻也，其轻少半，故为子也。民患币之轻而物贵，为重币以平之，权时而行，以废其轻。故曰母权子，犹言重权轻也。民皆得者，本末有无皆得其利也。」孟康曰：「重为母，轻为子，若市八十钱物，以母当五十，以子三十续之。」若不堪重，则多作轻而行之，亦不废重，於是乎有子权母而行，小大利之。应劭曰：「民患币重，则多作轻钱而行之，亦不废去重者，言重者行其贵，轻者行其贱也。」今王废轻而作重，民失其资，能无匮乎？民若匮，王用将有所乏；乏将厚取於民；师古曰：「厚犹多也，重也。」民不给，将有远志，是离民也。师古曰：「远志，谓去其本居而散（忘）〔亡〕也。」且绝民以实王府，犹塞川原为潢匆玻师古曰：「原谓水泉之本也。潢矗停水也。潢音黄。匆粢缓反。」〔十〕韦昭曰：「肉，钱形也。好，孔也。」竭亡日矣。王其图之。」弗听，卒铸大钱，文曰「宝货」，肉好皆有周郭，以劝农澹不足，百姓蒙利焉。孟康曰：「单穆公曰『竭无日矣』，不得复云百姓蒙利焉。」臣瓒曰：「但是不听不铸大钱耳，犹自从其不废轻，此言母子并用，故蒙其利也。」师古曰：「二说皆非也。单旗虽有此言，王终自铸钱，果有便，故百姓蒙其利也。」秦兼天下，币为二等：黄金以溢为名，上币；孟康曰：「二十两为溢。」师古曰：「改周一斤之制，更以溢为金之名数也。高祖初赐张良金百溢，此尚秦制也。上币者，二等之中黄金为上而钱为下也。」铜钱质如周钱，臣瓒曰：「言钱之形质如周钱，唯文异耳。」文曰「半两」，重如其文。而珠玉龟贝银锡之属为器饰宝臧，不为币，然各随时而轻重无常。汉兴，以为秦钱重难用，更令民铸荚钱。如淳曰：「如榆荚也。」师古曰：「荚音颊。」黄金一斤。师古曰：「复周之制，更以斤名金。」而不轨逐利之民畜积余赢以稽市物，痛腾跃，李奇曰：「稽，贮滞也。」晋灼曰：「痛，甚也。言计市物贱，豫益畜之，物贵而出卖，故使物甚腾跃也。」师古曰：「不轨，谓不循轨度者也。言以其赢余以财蓄积群货，使物稽滞在己，故市价甚腾贵。今书本痛字或作踊者，误耳。踊、腾一也，不当重累言之。畜读曰蓄。」米至石万钱，马至匹百金。天下已平，高祖乃令贾人不得衣丝乘车，重税租以困辱之。师古曰：「欲令务农。」孝惠、高后时，为天下初定，复弛商贾之律，师古曰：「弛，解也。」然市井子孙亦不得（宦为吏）〔为官吏〕。孝文五年，为钱益多而轻，乃更铸四铢钱，其文为「半两」。除盗铸钱令，使民放铸。师古曰：「恣其私铸。」贾谊谏曰：法使天下公得顾租铸铜锡为钱，敢杂以铅铁为它巧者，其罪黥。师古曰：「顾租，谓顾庸之直，或租其本。」然铸钱之情，非肴杂为巧，则不可得赢；师古曰：「肴谓乱杂也。赢，余利也。言不杂铅铁，则无利也。肴音爻。」而肴之甚微，为利甚厚。师古曰：「微谓精妙也。言肴杂铅铁，其术精妙，不可觉知，而得利甚厚，故令人轻犯之，奸不可止也。」夫事有召祸而法有起奸，今令细民人操造币之势，师古曰：「操，持也。人人皆得铸钱也。操音千高反。」各隐屏而铸作，因欲禁其厚利微奸，虽黥罪日报，其势不止。郑氏曰：「报，论。」乃者，民人抵罪，多者一县百数，及吏之所疑，榜笞奔走者甚众。夫县法以诱民，师古曰：「县谓开立之。」使入陷阱，孰积於此！师古曰：「阱，穿地以陷兽也。积，多也。阱音才性反。」曩禁铸钱，死罪积下；苏林曰：「下，报也，积累下报论之也。」张晏曰：「死罪者多，委积於下也。」师古曰：「苏说是也。下音胡亚反。次後亦同。」今公铸钱，黥罪积下。为法若此，上何赖焉？师古曰：「赖，利也。一曰恃也。」又民用钱，郡县不同：或用钱轻，百加若干；应劭曰：「时钱重四铢，法钱百枚，当重一斤十六铢，轻则以钱足之若干枚，令满平也。」师古曰：「若干，且设数之言也。干犹个也，谓当如此个数耳。而胡广云『若，顺也；干，求也』。当顺所求而与之矣。」或用重钱，平称不受。应劭曰：「用重钱，则平称有余，不能受也。」臣瓒曰：「秦钱重半两，汉初铸荚钱，文帝更铸四铢钱。秦钱与荚钱皆当废，而故与四铢并行。民以其见废，故用轻钱，则百加若干；用重钱，虽以一当一犹复不受之。是以郡县不同也。」师古曰：「应说是也。称音尺孕反。」法钱不立，师古曰：「法钱，依法之钱也。」吏急而壹之，则大为烦苛，而力不能胜；纵而弗呵，师古曰：「呵，责怒也，音火何反。」则市肆异用，钱文大乱。苟非其术，何乡而可哉！师古曰：「乡读曰向。」今农事弃捐而采铜者日蕃，师古曰：「蕃，多也，音扶元反。其下亦同。」释其耒耨，冶F炊炭，应劭曰：「F，形容也，作钱模也。」师古曰：「F音容。」奸钱日多，五谷不为多。师古曰：「言皆采铜铸钱，废其农业，故五谷不多也。为音於伪反。不为多，犹言为之不多也。」善人怵而为奸邪，李奇曰：「怵，诱也，动心於奸邪也。」师古曰：「怵音先律反，又音黜。」愿民陷而之刑戮，师古曰：「愿，谨也。」刑戮将甚不详，奈何而忽！师古曰：「详，平也。忽，忽忘也。」国知患此，吏议必曰禁之。禁之不得其术，其伤必大。令禁铸钱，则钱必重；师古曰：「令谓法令也。」重则其利深，盗铸如云而起，师古曰：「言其多。」弃市之罪又不足以禁矣。奸数不胜而法禁数溃，铜使之然也。师古曰：「数，并音所角反。」故铜布於天下，其为祸博矣。师古曰：「博，大也。」今博祸可除，而七福可致也。何谓七福？上收铜勿令布，则民不铸钱，黥罪不积，一矣。伪钱不蕃，民不相疑，二矣。采铜铸作者反於耕田，三矣。铜毕归於上，上挟铜积以御轻重，师古曰：「铜积，谓多积铜也。」钱轻则以术敛之，重则以术散之，货物必平，四矣。以作兵器，以假贵臣，多少有制，用别贵践，五矣。如淳曰：「古者以铜为兵，秦销锋~铸金人十二，是也。」以临万货，以调盈虚，以收奇羡，师古曰：「调，平均也。奇，残余也。羡，饶溢也。奇音居宜反。羡音弋战反。」则官富实而末民困，六矣。师古曰：「末谓工商之业也。」制吾弃财，以与匈奴逐争其民，其敌必怀，七矣。师古曰：「末业既困，农人敦本，仓廪积实，布帛有余，则招诱胡人，多来降附。故言制吾弃财逐争其人也。弃财者，可弃之财。逐，竞也。」故善为天下者，因祸而为福，转败而为功。今久退七福而行博祸，臣诚伤之。上不听。是时，吴以诸侯即山铸钱，富埒天子，师古曰：「即，就也。埒，等也。」後卒叛逆。邓通，大夫也，以铸钱财过王者。故吴、邓钱布天下。武帝因文、景之畜，忿胡、粤之害，师古曰：「畜读曰蓄。」即位数年，严助、朱买臣等招徕东瓯，事两粤，江淮之间萧然烦费矣。师古曰：「萧然犹骚然，劳动之貌。」唐蒙、司马相如始开西南夷，凿山通道千余里，以广巴蜀，巴蜀之民罢焉。师古曰：「罢读曰疲。」彭吴穿秽貊、朝鲜，置沧海郡，师古曰：「彭吴，人姓名也。本皆荒梗，始开通之也，故言穿也。」则燕齐之间靡然发动。及王恢谋马邑，匈奴绝和亲，侵优北边，兵连而不解，天下共其劳。师古曰：「共犹同。」干戈日滋，行者赍，居者送，师古曰：「赍谓将衣食之具以自随也，音子奚反。」中外骚扰相奉，百姓e敝以巧法，师古曰：「e，讹也，谓摧挫也。巧法，为巧诈以避法也。e音五官反。」财赂衰耗而不澹。师古曰：「耗，减也。澹，足也。」入物者补官，出货者除罪，选举陵夷，廉耻相冒，师古曰：「冒，蒙也。」武力进用，法严令具，兴利之臣自此而始。师古曰：「谓桑弘羊、东郭咸阳、孔仅之属也。」其後，卫青岁以数万骑出击匈奴，遂取河南地，筑朔方。时又通西南夷道，作者数万人，千里负担馈饷，师古曰：「馈亦馈字。饷，古饷字。」率十余锺致一石，师古曰：「言其劳费用功重。」散币於　k以辑之。应劭曰：「　属临　，k属犍为。」晋灼曰：「k音蒲贼反。」师古曰：「本西南夷两种也。　，今　州也。k，今k道县也。辑与集同，谓安定也。」数岁而道不通，蛮夷因以数攻（吏），吏发兵诛之。悉巴蜀租赋不足以更之，李奇曰：「不足用，终更其事也。」韦昭曰：「更，续也。」师古曰：「二说并非也。悉，尽也。更，偿也。虽尽租赋不足偿其功费也。更音庚。」乃募豪民田南夷，入粟县官，而内受钱於都内。服虔曰：「入谷於外县，而受粟钱於内府也。」师古曰：「此说非也。都内，京师主臧者也。百官公卿表大司农属官有都内令丞也。」东置沧海郡，人徒之费疑於南夷。师古曰：「疑读曰。谓比也。」又兴十余万筑卫朔方，师古曰：「既筑其城，又守卫之。」转漕甚远，自山东咸被其劳，费数十百钜万，师古曰：「数十万乃至百万万。」府库并虚。乃募民能入奴婢得以终身复，为郎增秩，师古曰：「庶人入奴婢则复终身，先为郎者就增其秩也。一曰入奴婢少者复终身，多者得为郎，旧为郎更增秩也。」及入羊为郎，始於此。此後四年，卫青比岁十余万众击胡，师古曰：「比岁，频岁也。」斩捕首虏之士受赐黄金二十余万斤，而汉军士马死者十余万，兵甲转漕之费不与焉。师古曰：「与读曰豫。」於是大司农陈臧钱经用，赋税既竭，不足以奉战士。师古曰：「陈谓列奏之。经，常也。既，尽也。言常用之钱及诸赋税并竭尽也。」有司请令民得买爵及赎禁锢免（臧）〔减〕罪；请置赏官，名曰武功爵。臣瓒曰：「茂陵中书有武功爵，一级曰造士，二级曰闲舆卫，三级曰良士，四级曰元戎士，五级曰官首，六级曰秉铎，七级曰千夫，八级曰乐卿，九级曰执戎，十级曰政戾庶长，十一级曰军卫。此武帝所制，以宠军功。」师古曰：「此下云级十七万，凡直三十余万金，今瓒所引茂陵中书止於十一级，则计数不足，与本文乖矣。或者茂陵书说之不尽也。」级十七万，凡直三十余万金。诸买武功爵官首者试补吏，先除；千夫如五大夫；师古曰：「五大夫，旧二十等爵之第九级也。至此以上，始免徭役，故每先选以为吏。千夫者，武功十一等爵之第七也，亦得免役，今则先除为吏，比於五大夫也。」其有罪又减二等；爵得至乐卿，师古曰：「乐卿者，武功爵第八等也。言买爵唯得至第八也。此文止论武功爵级，而作注者乃以旧二十等爵解之，失其本意，故删而不取。」以显军功。军功多用超等，大者封侯卿大夫，小者郎。吏道杂而多端，则官职m废。师古曰：「m，乱也，音莫报反。」自〔公〕孙弘以春秋之义绳臣下取汉相，张汤以峻文决理为廷尉，於是见知之法生，而废格沮诽穷治之狱用矣。张晏曰：「吏见知不举劾为故纵，官有所作，废格沮败诽谤，则穷治之也。」如淳曰：「废格天子文法，使不行也。诽谓非上所行，若颜异反唇之比也。」师古曰：「沮，（上）〔止〕坏之，音材汝反。」其明年，淮南、衡山、江都王谋反迹见，师古曰：「踪迹显见也。」而公卿寻端治之，竟其党与，坐而死者数万人，吏益惨急而法令察。师古曰：「惨，毒也。察，微视也。」当是时，招尊方正贤良文学之士，或至公卿大夫。公孙弘以宰相，布被，食不重味，为下先，然而无益於俗，稍务於功利矣。其明年，票骑仍再出击胡，大克获。师古曰：「仍，频也。」浑邪王率数万众来降，师古曰：「浑音胡昆反。」於是汉发车三万两迎之。师古曰：「一两，一乘。」既至，受赏，赐及有功之士。是岁费凡百余钜万。先是十余岁，河决，灌梁、楚地，固已数困，而缘河之郡堤塞河，辄坏决，费不可胜计。其後番系欲省底柱之漕，师古曰：「番，姓；系，名也。番音普安反。系音工系反。」穿汾、河渠以为溉田；郑当时为渭漕回远，凿漕直渠自长安至华阴；师古曰：「回，曲绕也，音胡内反。」而朔方亦穿溉渠。作者各数万人，历二三期而功未就，费亦各以钜万十数。师古曰：「谓十万万也。」天子为伐胡故，盛养马，马之往来食长安者数万匹，师古曰：「食读曰　。」卒掌者关中不足，乃调旁近郡。师古曰：「调谓选发之也。调音徒钓反。」而胡降者数万人皆得厚赏，衣食仰给县官，师古曰：「仰音牛向反，次下亦同。」县官不给，师古曰：「给，足也。」天子乃损膳，解乘舆驷，出御府禁臧以澹之。其明年，山东被水灾，民多饥乏，於是天子遣使虚郡国仓廪以振贫。犹不足，又募豪富人相假贷。师古曰：「贷音土戴反。次下亦同。」尚不能相救，乃徙贫民於关以西，及充朔方以南新秦中，应劭曰：「秦始皇遣蒙恬攘却匈奴，得其河南造阳之北千里地甚好，於是为筑城郭，徙民充之，名曰新秦。四方杂错，奢俭不同，今俗名新富贵者为『新秦』，由是名也。」七十余万口，衣食皆仰给於县官。数岁，贷与产业，使者分部护，师古曰：「分音扶问反。」冠盖相望，费以亿计，县官大空。而富商贾或y财役贫，孟康曰：「y，停也。」晋灼曰：「y音滞。」转毂百数，李奇曰：「毂，车也。」废居居邑，服虔曰：「居谷於邑也。」如淳曰：「居贱物於邑中以待贵也。」师古曰：「二说皆未尽也。此言或有所废置，有所居蓄，而居於邑中，以乘时射利也。」封君皆氐首仰给焉。晋灼曰：「氐音抵距之抵。」服虔曰：「仰给於商贾，言百姓好末作也。」师古曰：「二说皆非也。封君，受封邑者，谓公主及列侯之属也。氐首，犹俯首也。时公主、列侯虽有国邑而无余财，其朝夕所须皆俯首而取给於富商大贾，後方以邑入偿之。氐音丁奚反。」冶铸　盐，财或累万金，而不佐公家之急，黎民重困。师古曰：「重音直用反。」於是天子与公卿议，更造钱币以澹用，师古曰：「更，改也。」而摧浮淫并兼之徒。是时禁苑有白鹿而少府多银锡。自孝文更造四铢钱，至是岁四十余年，从建元以来，用少，县官往往即多铜山而铸钱，师古曰：「就多铜之山而铸钱也。」民亦盗铸，不可胜数。钱益多而轻，臣瓒曰：「铸钱者多，故钱轻。轻亦贱也。」物益少而贵。如淳曰：「民但铸钱，不作余物故也。」有司言曰：「古者皮币，诸侯以聘享。金有三等，黄金为上，白金为中，赤金为下。孟康曰：「白金，银也。赤金，丹阳铜也。」今半两钱法重四铢，郑氏曰：「其文为半两，实（为）〔重〕四铢也。」而奸或盗摩钱质而取`，如淳曰：「钱一面有文，一面幕，幕为质。民盗摩漫面而取其`，以更铸作钱也。」臣瓒曰：「许慎云『`，铜屑也』。摩钱漫面以取其屑，更以铸钱。西京黄图　曰『民摩钱取屑』是也。」师古曰：「`音浴。瓒说是也。」钱益轻薄而物贵，则远方用币烦费不省。」乃以白鹿皮方尺，缘以缋，为皮币，师古曰：「缋，绣也，绘五彩而为之。」直四十万。王侯宗室朝觐聘享，必以皮币荐璧，然後得行。又造银锡白金。如淳曰：「杂铸银锡为白金。」以为天用莫如龙，地用莫如马，人用莫如龟，故白金三品：其一曰重八两，圜之，其文龙，名「白撰」，直三千；二曰以重差小，方之，其文马，直五百；晋灼曰：「以半斤之重差为三品，此重六两，则下品重四两也。」三曰复小，椭之，其文龟，直三百。师古曰：「椭，圜而长也，音佗果反。」令县官销半两钱，更铸三诛钱，重如其文。盗铸诸金钱罪皆死，而吏民之犯者不可胜数。於是以东郭咸阳、孔仅为大农丞，师古曰：「二人也，姓东郭名咸阳，姓孔名仅。仅音钜刃反。」领盐铁事，而桑弘羊贵幸。咸阳，齐之大　盐，孔仅，南阳大冶，皆致产累千金，故郑当时进言之。弘羊，洛阳贾人之子，以心计，师古曰：「不用筹算。」年十三侍中。故三人言利事析秋豪矣。法既益严，吏多废免。兵革数动，民多买复师古曰：「入财於官，以取优复。复音方目反。」及五大夫、千夫，徵发之士益鲜。师古曰：「鲜，少也，音先浅反。」於是除千夫、五大夫为吏，不欲者出马；如淳曰：「千夫、五大夫不欲为吏者，令之出马也。」故吏皆适令伐棘上林，作昆明池。师古曰：「适读曰谪。谪，责罚也，以其久为奸利。」其明年，大将军、票骑大出击胡，赏赐五十万金，军马死者十余万匹，转漕车甲之费不与焉。师古曰：「与读曰豫。」是时财匮，师古曰：「匮，空也。」战士颇不得禄矣。有司言三铢钱轻，轻钱易作奸诈，乃更请郡国铸五铢钱，周郭其质，令不可得摩取（铅）〔`〕。孟康曰：「周匝为郭，文漫皆有。」大农上盐铁丞孔仅、咸阳言：师古曰：「奏上其言也。」「山海，天地之臧，宜属少府，陛下弗私，以属大农佐赋。愿募民自给费，因官器作　盐，官与牢盆。苏林曰：「牢，价直也。今世人言顾手牢。」如淳曰：「牢，廪食也。古者名廪为牢。盆，　盐盆也。」师古曰：「牢，苏说是也。　，古煮字也。」浮食奇民欲擅斡山海之货，以致富羡，师古曰：「斡谓主领也，读与管同。羡，饶也，音弋战反。」役利细民。其沮事之议，不可胜听。敢私铸铁器　盐者，K左趾，师古曰：「K，足钳也，音徒计反。」没入其器物。郡不出铁者，置小铁官，邓展曰：「铸故铁。」使属在所县。」使仅、咸阳乘传举行天下盐铁，师古曰：「举，皆也，普天之下皆行之也。〔行〕音下更反。」作官府，师古曰：「主　铸及出纳之处也。」除故盐铁家富者为吏。吏益多贾人矣。商贾以币之变，多积货逐利。於是公卿言：「郡国颇被灾害，贫民无产业者，募徙广饶之地。陛下损膳省用，出禁钱以振元元，宽贷，而民不齐出南亩，师古曰：「言农人尚少，不皆务耕种也。」商贾滋众。贫者畜积无有，皆仰县官。师古曰：「畜读曰蓄。仰音牛向反。」异时算轺车贾人之　钱皆有差，师古曰：「异时，言往时也。轺，小车也。　谓钱贯也。轺音弋昭反。　音武巾反。」请算如故。诸贾人末作贳贷卖买，居邑贮积诸物，师古曰：「贳，赊也。贷，假与也。贳音式制反。贷音土戴反。」及商以取利者，虽无市籍，各以其物自占，师古曰：「占，隐度也，各隐度其财物多少，而为名簿送之於官也。占音之赡反。」率　钱二千而算一。师古曰：「率计有二千钱者则出一算。」诸作有租及铸，如淳曰：「以手力所作而卖之者。」率　钱四千算一。非吏比者、三老、北边骑士，轺车一算；师古曰：「比，例也。身非为吏之例，非为三老，非为北边骑士，而有轺车，皆令出一算。比音必寐反。」商贾人轺车二算；如淳曰：「商贾人有轺车，又使多出一算，重其赋。」船五丈以上一算。匿不自占，占不悉，戍边一岁，没入　钱。师古曰：「悉，尽也。」有能告者，以其半畀之。师古曰：「畀，与也，音必寐反。」贾人有市籍，及家属，皆无得名田，师古曰：「一人有市籍，则身及家内皆不得有田也。」以便农。敢犯令，没入田货。」是时，豪富皆争匿财，唯卜式数求入财以助县官。天子乃超拜式为中郎，赐爵左庶长，田十顷，布告天下，以风百姓。师古曰：「风读曰讽。」初，式不愿为官，上强拜之，稍迁至齐相。语自在其传。孔仅使天下铸作器，三年中至大司农，列於九卿。而桑弘羊为大司农中丞，管诸会计事，稍稍置均输以通货物。始令吏得入谷补官，郎至六百石。师古曰：「吏更迁补高官，郎又就增其秩，得至六百石也。」自造白金五铢钱後五岁，而赦吏民之坐盗铸金钱死者数十万人。其不发觉相杀者，不可胜计。赦自出者百余万人。然不能半自出，天下大氐无虑皆铸金钱矣。师古曰：「氐读曰抵。抵，归也。大归犹言大凡也。无虑亦谓大率无小计虑耳。」犯法者众，吏不能尽诛，於是遣博士褚大、徐偃等分行郡国，师古曰：「行音下更反。」举并兼之徒守相为利者。师古曰：「守，郡守也。相，诸侯相。」而御史大夫张汤方贵用事，减宣、杜周等为中丞，师古曰：「减，姓也，音减省之减。」义纵、尹齐、王温舒等用急刻为九卿，直指夏兰之属始出。苏林曰：「夏兰，人姓名。」而大农颜异诛矣。初，异为济南亭长，以廉直稍迁至九卿。上与汤既造白鹿皮币，问异。异曰：「今王侯朝贺以仓璧，直数千，而其皮荐反四十万，本末不相称。」天子不说。师古曰：「说读曰悦。」汤又与异有隙，及人有告异以它议，事下汤治。异与客语，客语初令下有不便者，李奇曰：「异与客语，道诏令初下有不便处。」异不应，微反唇。师古曰：「盖非之。」汤奏当异九卿见令不便，不入言而腹非，师古曰：「当谓处断其罪。」论死。自是後有腹非之法比，师古曰：「比，则例也，读如字，又音必寐反。」而公卿大夫多谄谀取容。天（下）〔子〕既下　钱令而尊卜式，百姓终莫分财佐县官，於是告　钱纵矣。师古曰：「纵，放也，放令相告言也。」郡国铸钱，民多奸铸，师古曰：「谓巧铸之，杂铅锡。」钱多轻，而公卿请令京师铸官赤仄，应劭曰：「所谓子绀钱也。」如淳曰：「以赤铜为其郭也。（令）〔今〕钱郭见有赤者，不知作法云何也。」一当五，赋官用非赤仄不得行。师古曰：「充赋及给官用，皆令以赤仄。」白金稍贱，民弗宝用，县官以令禁之，无益，岁余终废不行。是岁，汤死而民不思。其後二岁，赤仄钱贱，民巧法用之，不便，又废。於是悉禁郡国毋铸钱，专令上林三官铸。钱既多，而令天下非三官钱不得行，诸郡国前所铸钱皆废销之，输入其铜三官。而民之铸钱益少，计其费不能相当，师古曰：「言无利。」唯真工大奸乃盗为之。师古曰：「其术巧妙，故得利。」杨可告　遍天下，如淳曰：「告　令杨可所告言也。」师古曰：「此说非也。杨可据令而发动之，故天下皆被告。」中家以上大氐皆遇告。杜周治之，狱少反者。如淳曰：「治匿　之罪，其狱少有反者。」苏林曰：「反音幡。」师古曰：「幡谓从轻而出。」乃分遣御史廷尉正监分曹往，服虔曰：「分曹职案行也。」师古曰：「服说非也。曹，辈也，分辈而出为使也。」（往）即治郡国　钱，师古曰：「就其所在而治也。」得民财物以亿计，奴婢以千万数，田大县数百顷，小县百余顷，宅亦如之。於是商贾中家以上大氐破，民偷甘食好衣，不事畜臧之业，师古曰：「偷，苟且也。」而县官以盐铁　钱之故，用少饶矣。益广（开）〔关〕，置左右辅。初，大农（干）〔斡〕盐铁官布多，置水衡，欲以主盐铁；及杨可告　，上林财物众，乃令水衡主上林。上林既充满，益广。是时粤欲与汉用船战逐，孟康曰：「水战相逐也。」乃大修昆明池，列馆环之。师古曰：「环，绕也。」治楼船，高十余丈，旗织加其上，师古曰：「织读曰（炽）〔帜〕，音昌志反。」甚壮。於是天子感之，乃作柏梁台，高数十丈。宫室之修，繇此日丽。乃分　钱诸官，而水衡、少府、太仆、大农各置农官，往往即郡县比没入田田之。师古曰：「即，就也。比谓比者所没入也。」其没入奴婢，分诸苑养狗马禽兽，及与诸官。官益杂置多，如淳曰：「水衡、少府、太仆、司农皆有农官，是为多也。」师古曰：「此说非也。谓杂置官员分掌众事耳，非农官也。」徒奴婢众，而下河漕度四百万石，及官自籴乃足。师古曰：「度，计也，音大各反。」所忠言：「世家子弟富人或斗鸡走狗马，弋猎博戏，乱齐民。」如淳曰：「世家，谓世世有禄秩家也。齐，等也。无有贵贱，谓之齐民，若今言平民矣。」晋灼曰：「中国被教齐整之民也。」师古曰：「所，姓也，忠，名也，武帝之近臣。郊祀志云『公孙卿因所忠言宝鼎』，石庆传云『欲请诏近臣所忠』，广川王传云『言汉公卿及幸臣所忠』，司马相如传云『所忠往取书』。考其踪迹，此并一人也。而说者或以为所忠信之人，此释大谬。齐等之义，如说是也。」乃徵诸犯令，相引数千人，名曰「株送徒」。入财者得补郎，郎选衰矣。应劭曰：「株，根本也。送，致也。」如淳曰：「株，蒂也。诸坐博戏事决为徒者，能入钱，得补郎。」李奇曰：「先至者为魁株也。」师古曰：「言被牵引者为其根株所送当充徒役，而能入财者，即当补郎。」是时山东被河灾，及岁不登数年，人或相食，方二三千里。天子怜之，令饥民得流就食江淮间，欲留，留处。师古曰：「流谓恣其行移，若水之流。至所在，有欲（往）〔住〕者，亦留而处（之）〔也〕。」使者冠盖相属於道护之，师古曰：「属，联续也，音之欲反。」下巴蜀粟以振焉。明年，天子始出巡郡国。东度河，河东守不意行至，不辩，自杀。行西逾陇，卒，孟康曰：「逾，度也。卒，仓卒也。」从官不得食，陇西守自杀。於是上北出萧关，从数万骑行猎新秦中，以勒边兵而归。新秦中或千里无亭徼，晋灼曰：「徼，塞也。」臣瓒曰：「既无亭候，又不徼循，无御边之备，故诛北地太守。」师古曰：「晋说是也。」於是诛北地太守以下，而令民得畜边县，孟康曰：「令得畜牧於边县。」官假马母，三岁而归，及息什一，以除告　，用充入新秦中。李奇曰：「边有官马，今令民能畜官母马者，满三岁归之，十母马还官一驹，此为息什一也。」师古曰：「官得母马之息，以给用度，得充实秦中人，故除告　之令也。」既得宝鼎，立后土、泰一祠，公卿白议封禅事，而郡国皆豫治道，修缮故宫，及当驰道县，县治宫储，设共具，师古曰：「共音居用反。」而望幸。明年，南粤反，西羌侵边。天子为山东不澹，赦天下囚，因南方楼船士二十余万人击粤，发三河以西骑击羌，又数万人度河筑令居。师古曰：「令音零。」初置张掖、酒泉郡，而上郡、朔方、西河、河西开田官，斥塞卒六十万人戍田之。师古曰：「开田，始开屯田也。斥塞，广塞令却。初置二郡，故塞更广也。以开田之官广塞之卒戍而田也。」中国缮道馈粮，远者三千，近者千余里，皆仰给大农。师古曰：「仰音牛向反。此下并同。」边兵不足，乃发武库工官兵器以澹之。车骑马乏，县官钱少，买马难得，乃著令，令封君以下至三百石吏以上差出（牡）〔牝〕马天下亭，亭有畜字马，岁课息。齐相卜式上书，愿父子死南粤。天子下诏褒扬，赐爵关内侯，黄金四十斤，田十顷。布告天下，天下莫应。列侯以百数，皆莫求从军。至饮酎，少府省金，李奇曰：「省，视也。至尝酎饮宗庙时，少府视其金多少。」而列侯坐酎金失侯者百余人。乃拜卜式为御史大夫。式既在位，见郡国多不便县官作盐铁，器苦恶，如淳曰：「苦或作W。W，不攻严也。」臣瓒曰：「谓作铁器，民患苦其不好也。」师古曰：「二说非也。盐既味苦，器又脆恶，故总云苦恶也。」贾贵，师古曰：「盐铁并贵也。贾读曰价。」或疆令民买之。而船有算，商者少，物贵，乃因孔仅言船算事。上不说。师古曰：「说音悦。」汉连出兵三岁，诛羌，灭两粤，番禺以西至蜀南者置初郡十七，晋灼曰：「元鼎六年定越地以为南海、苍梧、郁林、合浦、交趾、九真、日南、珠　、儋耳郡，定西南夷以为武都、柯、越Q、沈黎、汶山郡，及地理志、西南夷传所置犍为、零陵、益州郡，凡十七。」且以其故俗治，无赋税。南阳、汉中以往，各以地比给初郡吏卒奉食币物，传车马被具。师古曰：「地比，谓依其次第，自近及远也。比音频寐反。传音张恋反。被音皮义反。」而初郡又时时小反，杀吏，汉发南方吏卒往诛之，间岁万余人，师古曰：「间岁，隔一岁。」费皆仰大农。大农以均输调盐铁助赋，故能澹之。然兵所过县，县以为訾给毋乏而已，不敢言轻赋法矣。其明年，元封元年，卜式贬为太子太傅。而桑弘羊为治粟都尉，领大农，尽代仅斡天下盐铁。师古曰：「代孔仅。」弘羊以诸官各自市相争，物以故腾跃，而天下赋输或不偿其僦费，师古曰：「僦，顾也，言所输赋物不足偿其余顾庸之费也。僦音子就反。」乃请置大农部丞数十人，分部主郡国，各往往置均输盐铁官，令远方各以其物如异时商贾所转（贬）〔贩〕者为赋，而相灌输。置平准於京师，都受天下委输。召工官治车诸器，皆仰给大农。大农诸官尽笼天下之货物，贵则卖之，贱则买之。如此，富商大贾亡所牟大利，如淳曰：「牟，取也。」则反本，而万物不得腾跃。故抑天下之物，名曰「平准」。天子以为然而许之。於是天子北至朔方，东封泰山，巡海上，旁北边以归。师古曰：「旁音步浪反。」所过赏赐，用帛百余万匹，钱金以钜万计，皆取足大农。弘羊又请令民得入粟补吏，及罪以赎。令民入粟甘泉各有差，以复终身，师古曰：「复音方目反。」不复告　。它郡各输急处，而诸农各致粟，山东漕益岁六百万石。一岁之中，太仓、甘泉仓满。边余谷，诸均输帛五百万匹。民不益赋而天下用饶。於是弘羊赐爵左庶长，师古曰：「第十等爵。」黄金者再百焉。师古曰：「凡再赐百金。」是岁小旱，上令百官求雨。卜式言曰：「县官当食租衣税而已，师古曰：「衣音於既反。」今弘羊令吏坐市列，贩物求利。师古曰：「市列，谓列肆。」亨弘羊，天乃雨。」师古曰：「亨，鬻也，音普庚反。」久之，武帝疾病，拜弘羊为御史大夫。昭帝即位六年，诏郡国举贤良文学之士，问以民所疾苦，教化之要。皆对愿罢盐铁酒（　）〔榷〕均输官，毋与天下争利，视以俭节，师古曰：「视读曰示。」然後教化可兴。弘羊难，师古曰：「诘难议者之言也。」以为此国家大业，所以制四夷，安边足用之本，不可废也。乃与丞相千秋共奏罢酒酤。弘羊自以为国兴大利，伐其功，欲为子弟得官，怨望大将军霍光，遂与上官桀等谋反，诛灭。宣、元、成、哀、平五世，亡所变改。元帝时尝罢盐铁官，三年而复之。贡禹言：「铸钱采铜，一岁十万人不耕，民坐盗铸陷刑者多。富人臧钱满室，犹无厌足。民心动摇，弃本逐末，耕者不能半，奸邪不可禁，原起於钱。疾其末者绝其本，宜罢采珠玉金银铸钱之官，毋复以为币，除其贩卖租铢之律，师古曰：「租铢，谓计其所卖物价，平其锱铢而收租也。」租税禄赐皆以布帛及谷，使百姓壹意农桑。」议者以为交易待钱，布帛不可尺寸分裂。禹议亦寝。自孝武元狩五年三官初铸五铢钱，至平帝元始中，成钱二百八十亿万余云。
王莽居摄，变汉制，以周钱有子母相权，於是更造大钱，径寸二分，重十二铢，文曰「大钱五十」。又造契刀、错刀。契刀，其环如大钱，身形如刀，长二寸，文曰「契刀五百」。错刀，以黄金错其文，曰「一刀直五千」。张晏曰：「案今所见契刀、错刀，形质如大钱，而肉好轮厚异於此。大钱形如大刀环矣，契刀身形圆，不长二寸也。其文左曰『契』，右曰『刀』，无『五百』字也。错刀则刻之作字也，以黄金填其文，上曰『一』，下曰『刀』。二刀泉甚不与志相应也，似扎单差错，文字磨灭故耳。」师古曰：「张说非也。王莽钱刀今并尚在，形质及文与志相合，无差错也。」与五铢钱凡四品，并行。莽即真，以为书「刘」字有金刀，乃罢错刀、契刀及五铢钱，而更作金、银、龟、贝、钱、布之品，名曰「宝货」。
小钱径六分，重一铢，文曰「小钱直一」。次七分，三铢，曰「　钱一十」。师古曰：「　，小也，音一尧反。」次八分，五铢，曰「幼钱二十」。次九分，七铢，曰「中钱三十」。次一寸，九铢，曰「壮钱四十」。因前「大钱五十」，是为钱货六品，直各如其文。黄金重一斤，直钱万。朱提银重八两为一流，直一千五百八十。师古曰：「朱提，县名，属犍为，出善银。朱音殊。提音上支反。」它银一流直千。是为银货二品。元龟冉长尺二寸，孟康曰：「冉，龟甲缘也。，至也。度背两边缘尺二寸也。」臣瓒曰：「元，大也。」直二千一百六十，为大贝十朋。苏林曰：「两贝为朋。朋直二百一十六，元龟十朋，故二千一百六十也。」公龟九寸，直五百，为壮贝十朋。侯龟七寸以上，直三百，为　贝十朋。子龟五寸以上，直百，为小贝十朋。是为龟宝四品。大贝四寸八分以上，二枚为一朋，直二百一十六。壮贝三寸六分以上，二枚为一朋，直五十。　贝二寸四分以上，二枚为一朋，直三十。小贝寸二分以上，二枚为一朋，直十。不盈寸二分，漏度不得为朋，率枚直钱三。是为贝货五品。
大布、次布、弟布、壮布、中布、差布、厚布、幼布、　布、小布。小布长寸五分，重十五铢，文曰「小布一百」。自小布以上，各相长一分，相重一铢，文各为其布名，直各加一百。上至大布，长二寸四分，重一两，而直千钱矣。是为布货十品。师古曰：「布亦钱耳。谓之布者，言其分布流行也。」凡宝货五物，六名，二十八品。
铸作钱布皆用铜，肴以连锡，孟康曰：「连，锡之别名也。」李奇曰：「铅锡璞名曰连。」应劭曰：「连似铜。」师古曰：「孟、李二说皆非也。许慎云『链，铜属也』，然则以连及锡杂铜而为钱也。此下又云能采金银铜连锡，益知连非锡矣。」文质周郭放汉五铢钱云。师古曰：「放，依也，音甫往反。」其金银与它物杂，色不纯好，龟不盈五寸，贝不盈六分，皆不得为宝货。元龟为蔡，非四民所得居，如淳曰：「臧文仲居蔡，谓此也，说谓蔡国出大龟也。」臣瓒曰：「蔡是大龟之名也。书曰『九江纳锡大龟』，大龟又不出蔡国也。若龟出楚，不可名龟为楚也。」师古曰：「瓒说非也。本以蔡出善龟，故因名大龟为蔡耳。」有者，入大卜受直。百姓愦乱，其货不行。民私以五铢钱市买。莽患之，下诏：「敢非井田挟五铢钱者为惑众，投诸四裔以御魑魅。」於是农商失业，食货俱废，民涕泣於市道。坐卖买田宅奴婢铸钱抵罪者，自公卿大夫至庶人，不可称数。莽知民愁，乃但行小钱直一，与大钱五十，二品并行，龟贝布属且寝。
莽性躁扰，不能无为，每有所兴造，必欲依古得经文。国师公刘歆言周有泉府之官，收不　，与欲得，师古曰：「　读曰售。言卖不售者，官收取之；无而欲得者，官出与之。」即易所谓「理财正辞，禁民为非」者也。师古曰：「易下系辞曰：『理财正辞，禁人为非曰义。』言财货辞讼正，乃得人不为非，合事宜。」莽乃下诏曰：「夫周礼有赊贷，师古曰：「周礼泉府之职曰：『凡赊者，祭祀无过旬日，丧纪无过三月。凡人之贷者，与其有司辨而授之，以国服为之息。』谓人以祭祀、丧纪故从官赊买物，不过旬日及三月而偿之。其从官贷物者，以共其所属吏定价而後与之。各以其国服事之税而输息，谓若受园廛之田而贷万钱者，一期之月，出息五百。贷音土戴反。」乐语有五均，邓展曰：「乐语，乐元语，河间献王所传，道五均事。」臣瓒曰：「其文云：『天子取诸侯之（士）〔土〕以立五均，则市无二贾，四民常均，疆者不得困弱，富者不得要贫，则公家有余，恩及小民矣。』」传记各有斡焉。今开赊贷，张五均，设诸斡者，所以齐众庶，抑并兼也。」遂於长安及五都立五均官，更名长安东西市令及洛阳、邯郸、临甾、宛、成都市长皆为五均司市（称）师。东市称京，西市称畿，洛阳称中，余四都各用东西南北为称，皆置交易丞五人，钱府丞一人。工商能采金银铜连锡登龟取贝者，如淳曰：「登，进也。龟有灵，故言登。」皆自占司市钱府，顺时气而取之。师古曰：「各以其所采取之物自隐实於司市钱府也。占音之渐反。其下并同。」又以周官税民：凡田不耕为不殖，出三夫之税；城郭中宅不树艺者为不毛，师古曰：「树艺，谓种树果木及菜蔬。」出三夫之布；民浮游无事，出夫布一匹。其不能出布者，　作，县官衣食之。师古曰：「　，散也，音人勇反。衣音於既反。食谓曰　。」诸取众物鸟兽鱼鳖百虫於山林水泽及畜牧者，嫔妇桑蚕织纺绩补缝，师古曰：「机缕曰，音人禁反。」工匠医巫卜祝及它方技商贩贾人坐肆列里区谒舍，如淳曰：「居处所在为区。谒舍，今之客舍也。」皆各自占所为於其在所之县官，除其本，计其利，十一分之，而以其一为贡。敢不自占，自占不以实者，尽没入所采取，而作县官一岁。诸司市常以四时中月实定所掌，师古曰：「中读曰仲。」为物上中下之贾，师古曰：「贾读曰价。其下并同。」各自用为其市平，毋拘它所。众民卖买五谷布帛丝绵之物，周於民用而不　者，师古曰：「　读曰售。下亦类此也。」均官有以考检厥实，用其本贾取之，毋令折钱。师古曰：「折音上列反。」万物昂贵，过平一钱，则以平贾卖与民。师古曰：「昂，物价起，音五刚反，亦读曰仰。」其贾氐贱减平者，听民自相与市，师古曰：「贵（既）〔即〕为昂。贱则为氐，音丁奚反。」以防贵庾者。师古曰：「庾，积也。以防民积物待贵也。」民欲祭祀丧纪而无用者，钱府以所入工商之贡但赊之，师古曰：「但，空也，徒也。言空赊与之，不取息利也。」祭祀无过旬日，丧纪毋过三月。民或乏绝，欲贷以治产业者，均授之，除其费，计所得受息，毋过岁什一。师古曰：「均谓各依先後之次。除其费，谓衣食之费已用者也。」羲和鲁匡言：「名山大泽，盐铁钱布帛，五均赊贷，斡在县官，师古曰：「斡谓主领也。」唯酒酤独未斡。酒者，天之美禄，帝王所以颐养天下，享祀祈福，扶衰养疾。百礼之会，非酒不行。故诗曰『无酒酤我』，师古曰：「小雅伐木之诗也。酤，买也。言王於族人恩厚，要在燕饫，无酒则买而饮之。」而论语曰『酤酒不食』，师古曰：「乡党所说孔子齐之时也。」二者非相反也。夫诗据承平之世，酒酤在官，和旨便人，可以相御也。师古曰：「旨，美也。御，进。」论语孔子当周衰乱，酒酤在民，薄恶不诚，是以疑而弗食。今绝天下之酒，则无以行礼相养；放而亡限，则费财伤民。请法古，令官作酒，以二千五百石为一均，率开一卢以卖，如淳曰：「酒家开肆待客，设酒，故以名肆。」臣瓒曰：「卢，酒瓮也。言开一瓮酒也。赵广汉入丞相府破卢瓮。」师古曰：「二说皆非也。卢者，卖酒之区也，以其一边高，形如锻家卢，故取名耳，非即谓火卢及酒瓮也。此言　五十酿为准，岂一瓮乎？广汉所破卢及罂卢，亦谓所居罂瓮之处耳。」　五十酿为准。一酿用米二斛，麴一斛，得成酒六斛六斗。各以其市月朔米麴三斛，并计其贾而参分之，师古曰：「参，三也。」以其一为酒一斛之平。除米麴本贾，计其利而什分之，以其七入官，其三及　P灰炭师古曰：「P，酢浆也，音才代反。」给工器薪樵之费。」羲和置命士督五均六斡，郡有数人，皆用富贾。洛阳薛子仲、张长叔、临姓伟等，如淳曰：「姓姓名伟也。」乘传求利，交错天下。师古曰：「传音张恋反。」因与郡县通奸，多张空簿，师古曰：「簿，计簿也，音步户反。」府臧不实，百姓俞病。莽知民苦之，复下诏曰：「夫盐，食肴之将；师古曰：「将，大也，一说为食肴之将帅。」酒，百药之长，嘉会之好；铁，（曰）〔田〕农之本；名山大泽，饶衍之臧；五均赊贷，百姓所取平，昂以给澹；师古曰：「昂音牛向反。其下并同。」铁布铜冶，通行有无，备民用也。此六者，非编户齐民所能家作，师古曰：「家谓家家自作也。」必昂於市，虽贵数倍，不得不买。豪民富贾，即要贫弱，先圣知其然也，故斡之。每一斡为设科条防禁，犯者罪至死。」奸吏猾民并侵，众庶各不安生。後五岁，天凤元年，复申下金银龟贝之货，颇增减其贾直。而罢大小钱，改作货布，长二寸五分，广一寸，首长八分有奇，师古曰：「奇音居宜反，谓有余也。」广八分，其圜好径二分半，师古曰：「好，孔也。」足枝长八分，间广二分，其文右曰「货」，左曰「布」，重二十五铢，直货泉二十五。货泉径一寸，重五铢，文右曰「货」，左曰「泉」，枚直一，与货布二品并行。又以大钱行久，罢之，恐民挟不止，乃令民且独行大钱，与新货泉俱枚直一，并行尽六年，毋得复挟大钱矣。每壹易钱，民用破业，而大陷刑。莽以私铸钱死，及非沮宝货投四裔，犯法者多，不可胜行，乃更轻其法：私铸作泉布者，与妻子没入为官奴婢；吏及比伍，知而不举告，与同罪；师古曰：「比音频寐反。」非沮宝货，民罚作一岁，吏免官。犯者俞众，及五人相坐皆没入，郡国槛车铁锁，传送长安锺官，师古曰：「锺官，主铸钱者。」愁苦死者什六七。作货布六年後，匈奴侵寇甚，莽大募天下囚徒人奴，名曰猪突g勇，服虔曰：「猪性触突人，故取以喻。」师古曰：「东方名豕曰g。一曰，g，豕走也，音许岂反。」壹切税吏民，訾三十而取一。又令公卿以下至郡县黄绶吏，皆保养军马，师古曰：「保者，不许其死伤。」吏尽复以与民。师古曰：「转令百姓养之。」民摇手触禁，不得耕桑，繇役烦剧，师古曰：「繇读曰缫病！苟枯旱蝗虫相因。又用制作未定，上自公侯，下至小吏，皆不得奉禄，而私赋敛，货赂上流，狱讼不决。吏用苛暴立威，旁缘莽禁，侵刻小民。师古曰：「旁，依也，音步浪反。」富者不得自保，贫者无以自存，起为盗贼，依阻山泽，吏不能禽而覆蔽之，浸淫日广，师古曰：「浸淫，犹渐染也。它皆类此。」於是青、徐、荆楚之地往往万数。战斗死亡，缘边四夷所系虏，陷罪，饥疫，人相食，及莽未诛，而天下户口减半矣。自发猪突g勇後四年，而汉兵诛莽。後二年，世祖受命，汤涤烦苛，复五铢钱，与天下更始。
赞曰：易称「裒多益寡，称物平施」，师古曰：「谦卦象辞。裒，取也。言取於多者以益少者，故万物皆称而施与平也。裒音薄侯反。」书云「迁有无」，应劭曰：「，勉也。迁，徙也。言天下食货有无相通足也。」师古曰：「虞书益稷之辞。言劝勉天下迁徙有无，使相通也。」周有泉府之官，师古曰：「司徒之属官也，掌市之征布，敛市货之不　，货之滞於人用者，以其价买之。」而孟子亦非「狗彘食人之食不知敛，应劭曰：「养狗彘者使食人之食，而不知以法度敛之也。」师古曰：「孟子，孟轲之书。言岁丰孰，菽粟饶多，狗彘食人之食，此时可敛之也。」野有饿　而弗知发」。郑氏曰：「　音『E有梅』之E。　，零落也。人有饿死零落者，不知发仓廪贷之也。」师古曰：「　音频小反。诸书或作殍字，音义亦同。」故管氏之轻重，服虔曰：「作轻重货，在管子书。」李悝之平籴，弘羊均输，寿昌常平，亦有从徕。师古曰：「言所从徕久矣。」顾古为之有数，吏良而令行，师古曰：「顾，思念。」故民赖其利，万国作刈。师古曰：「刈，治也。」及孝武时，国用饶给，而民不益赋，其次也。至于王莽，制度失中，奸轨弄权，官民俱竭，亡次矣。
汉书卷二十五郊祀志第五
洪范八政，三曰祀。师古曰：「祀谓祭祀也。」祀者，所以昭孝事祖，通神明也。旁及四夷，莫不修之；下至禽兽，豺獭有祭。师古曰：「礼记月令：『季秋之月，豺祭兽。』『孟春之月，獭祭鱼。』豺，挚搏之兽，形似狗。獭，水居而食鱼。祭者，谓杀之而布列，以祭其先也。豺音仕皆反。獭音吐曷反。」是以圣王为之典礼。民之精爽不贰，齐肃聪明者，神或降之，师古曰：「爽，明也。齐读曰斋。斋肃，庄敬也。」在男曰觋，在女曰巫，师古曰：「巫觋亦通称耳。觋音下狄反。」使制神之处位，为之牲器。使先圣之後，能知山川，敬於礼仪，明神之事者，以为祝；能知四时牺牲，坛场上下，氏姓所出者，以为宗。应劭曰：「上下，谓天地之属神也。氏姓，王族之别也。宗，大宗也。」臣瓒曰：「宗，宗伯也。」师古曰：「二说皆非也。祝谓主祭之赞词者。积土为坛，平地为场。氏姓，谓神本所出，及见所当为主者也。宗，宗人，主神之列位尊卑者也。春秋左氏传曰『虢公使祝应宗区享神』也，又云『祝宗用马于四墉』，并非宗伯及大宗也。」故有神民之官，各司其序，不相乱也。民神异业，敬而不黩，师古曰：「黩，污渫也。黩音读。」故神降之嘉生，应劭曰：「嘉谷也。」师古曰：「嘉生，谓众瑞。」民以物序，孟康曰：「各有分叙也。」灾祸不至，所求不匮。师古曰：「匮，乏也。」及少昊之衰，九黎乱德，孟康曰：「少昊时诸侯作乱者也。」韦昭曰：「黎氏九人也。」民神杂扰，不可放物。师古曰：「放，依也。物，事也。放音甫往反。」家为巫史，享祀无度，黩齐明而神弗蠲。师古曰：「齐读曰斋。蠲，e也。」嘉生不降，祸灾荐臻，莫尽其气。师古曰：「言不究其性命也。」颛顼受之，乃命南正重司天以属神，命火正黎司地以属民，应劭曰：「黎，阴官也。火数二，二，地数也，故火正司地以属万民。」师古曰：「属，委也，以其事委之也。属音之欲反。」使复旧常，亡相侵黩。自共工氏霸九州，其子曰句龙，能平水土，死为社祠。师古曰：「共工氏在太昊、炎帝之间。无禄而王，故谓之霸。句读曰钩。」有烈山氏王天下，其子曰柱，能殖百谷，死为稷祠。师古曰：「烈山氏，炎帝。」故郊祀社稷，所从来尚矣。师古曰：「尚，上也。谓起於上古。」虞书曰，舜在v玑玉衡，以齐七政。师古曰：「虞书舜典也。在，察也。v，美玉也。玑转而衡平。以玉为玑衡，谓浑天仪也。七政，日、月、五星也。言舜观察玑衡，以齐同日、月、五星之政，度合天意。」遂类于上帝，于六宗，孟康曰：「六宗，星、辰、风伯、雨师、司中、司命。一说云乾坤六子。又一说：天宗三，日、月、星辰；地宗三，泰山、河、海。或曰天地间游神也。」师古曰：「类，以类祭也。上帝，天也。e精以祀谓之。六宗之义，说者多矣。乾坤六子，其最通乎。」望秩于山川，遍于群神。师古曰：「望，谓在远者望而祭之。秩，次也。群神，丘陵坟衍之属。」揖五瑞，师古曰：「揖与辑同。揖，合也。五瑞，公、侯、伯、子、男之瑞玉。」择吉月日，见四岳诸牧，班瑞。师古曰：「四岳诸牧，谓四方诸侯也。班，布也。」岁二月，东巡狩，至于岱宗。师古曰：「狩，守也。诸侯为天子守土，故巡行。」岱宗，泰山也。柴，望秩于山川。师古曰：「柴，积柴而燔。」遂见东后。东后者，诸侯也。师古曰：「后，君也。东方诸侯，故谓之东后也。」合时月正日，同律度量衡，师古曰：「时，四时也。月，十二月也。日，三百六十日。律，六律也。度，尺丈也。量，斛斗也。衡，斤两也。」修五礼五乐，师古曰：「五礼，吉、凶、宾、军、嘉也。五乐，谓春则琴瑟，夏则笙竽，季夏则鼓，秋则钟，冬则磬也。五乐，尚书作五玉，今志亦有作五玉者。五玉即五瑞。」三帛二生一死为贽。师古曰：「三帛，玄、c、黄也。二牲，羔、雁也。一死，雉也。贽者，所执以为礼也。」五月，巡狩至南岳。南岳者，衡山也。八月，巡狩至西岳。西岳者，华山也。十一月，巡狩至北岳。北岳者，恒山也。皆如岱宗之礼。中岳，嵩高也。五载一巡狩。师古曰：「此以上皆舜典所载。」禹遵之。後十三世，至帝孔甲，淫德好神，神黩，二龙去之。应劭曰：「夏帝孔甲，天赐之乘龙，河汉各二，其後r黩曼神，故龙去之。」其後十三世，汤伐桀，欲　夏社，不可，作夏社。应劭曰：「遭大旱七年，明德以荐，而旱不止，故迁社，以弃代为稷。欲迁句龙，德莫能继，故作夏社，说不可迁之义也。」师古曰：「　，古迁字。夏社，尚书篇名，今则序在而书亡逸。」乃　烈山子柱，而以周弃代为稷祠。後八世，帝太戊有桑谷生於廷，一暮大拱，师古曰：「谷即今之楮树也，其字从木。合两手曰拱。」惧。伊陟曰：「n不胜德。」师古曰：「伊陟，太戊臣，伊尹之子。」太戊修德，桑谷死。伊陟赞巫咸。孟康曰：「巫咸，殷贤臣。赞，说也，谓伊陟说其意也。」师古曰：「因此作咸刈四篇。事见商书序，其篇亦亡逸也。」後十三世，帝武丁得傅说为相，师古曰：「说读曰悦。」殷复兴焉，称高宗。有雉登鼎耳而g，师古曰：「g，雉鸣，音工豆反。」武丁惧。祖己曰：「修德。」武丁从之，位以永宁。师古曰：「事见商书说命及高宗肜日。祖己，殷之贤臣。」後五世，帝乙曼神而震死。师古曰：「帝乙，武乙也，为韦囊盛血，仰而射之，号曰射天，後遇雷震而死。」後三世，帝纣淫乱，武王伐之。由是观之，始未尝不肃只，後稍怠曼也。周公相成王，王道大洽，制礼作乐，天子曰明堂辟雍，师古曰：「明堂辟雍，解在平纪。」诸侯曰泮宫。师古曰：「泮之言半也。制度半於天子之辟雍也。泮音普半反。」郊祀后稷以配天，宗祀文王於明堂以配上帝。师古曰：「郊祀，祀於郊也。后稷，周之始祖也。宗，尊也。文王，周始受命之王。上帝，太微五帝也。」四海之内各以其职来助祭。天子祭天下名山大川，怀柔百神，咸秩无文。师古曰：「怀，来也。柔，安也。言招来百神而安处之也。称百者，言其多也。秩，序也。旧无礼文者，皆以次序而祭之。」五岳视三公，四渎视诸侯。师古曰：「江、河、淮、济为四渎。渎者，发源而注海者也。视谓其礼物之数也。」而诸侯祭其疆内名山大川，师古曰：「疆，境也。」大夫祭门、户、井、灶、中留五祀。韦昭曰：「古者穴居，故名室中为中留。」士庶人祖考而已。各有典礼，而淫祀有禁。後十三世，世益衰，礼乐废。幽王无道，为犬戎所败，平王东徙雒邑。秦襄公攻戎救周，列为诸侯，而居西，自以为主少昊之神，作西，祠白帝，其牲用骝驹黄牛羝羊各一云。师古曰：「骝，赤马黑 
尾也。羝，牡羊也。骝音留。羝音丁奚反。」其後十四年，秦文公东猎F渭之间，师古曰：「F渭，二水名。F音牵。」。」卜居之而吉。文公（薨）〔梦〕黄蛇自天下属地，师古曰：「属，著也，音之欲反。」其口止於~衍。李奇曰：「~音孚。三辅谓山阪间为衍。」晋灼曰：「左冯翊~县之衍也。」师古曰：「今之~州盖取名於此也。」文公问史敦，师古曰：「秦之太史也。敦其名也。」敦曰：「此上帝之徵，君其祠之。」於是作~，用三牲郊祭白帝焉。自未作~，而雍旁故有吴阳武，李奇曰：「於旁有吴阳地也。」雍东有好，皆废无祀。或曰：「自古以雍州积高，神明之T，师古曰：「土之可居者曰T，音於六反。」故立郊上帝，诸神祠皆聚云。盖黄帝时尝用事，虽晚周亦郊焉。」师古曰：「晚谓末时也。」其语不经见，缙绅者弗道。李奇曰：「缙，插也，插笏於绅。绅，大带也。」臣瓒曰：「缙，赤白色也。绅，大带也。左氏传有缙云氏。」师古曰：「李云缙插是也。字本作|，插笏於大带与革带之间耳，非插於大带也。或作荐绅者，亦谓荐笏於绅带之间，其义同。」作~後九年，文公获若石云，于陈仓北阪城祠之。苏林曰：「质如石，似肝。」师古曰：「陈仓之北阪上城中也。云，语辞也。」其神或岁不至，或岁数。来也常以夜，光辉若流星，从东方来，集於祠城，若雄雉，其声殷殷云，野鸡夜鸣。师古曰：「殷殷，声也。云，传声之乱也。野鸡，亦雉也，避吕后讳，故曰野鸡。言陈宝若来而有声，则野鸡皆鸣以应之也。上言雄雉，下言野鸡，史驳文也。殷音隐。」以一牢祠之，名曰陈宝。臣瓒曰：「陈仓县有宝夫人祠，或一岁二岁与叶君合。叶君神来时，天为之殷殷雷鸣，雉为之g也。」作陈宝祠後七十一年，秦德公立，卜居雍。师古曰：「即今之雍县。」子孙饮马於河，遂都雍。雍之诸祠自此兴。用三百牢於~。作伏祠。孟康曰：「六月伏日也。周时无，至此乃有之。」师古曰：「伏者，谓阴气将起，迫於残阳而未得升，故为臧伏，因名伏日也。立秋之後，以金代火，金畏於火，故至庚日必伏。庚，金也。」磔狗邑四门，以御蛊灾。後四年，秦宣公作密於渭南，祭青帝。
後十三年，秦穆公立，病卧五日不寤；师古曰：「寤，觉也。觉音公孝反。」寤，乃言梦见上帝，师古曰：「上帝谓天也。」上帝命穆公平晋乱。史书而藏之府。师古曰：「府，臧书之处。」而後世皆曰上天。穆公立九年，齐桓公既霸，会诸侯於葵丘，而欲封禅。师古曰：「葵丘会在僖九年。葵丘在陈留外黄县东。封禅者，封土於山而禅祭於地也。禅音上战反，解在武纪。」管仲曰：「古者封泰山禅梁父者七十二家，师古曰：「父音甫。」而夷吾所记者十有二焉。昔无怀氏封泰山，禅云云；郑氏曰：「无怀氏，古之王者，在伏羲前，见庄子。」服虔曰：「云云在梁父东，山名也。」晋灼曰：「云云山在蒙阴县故城东北，下有云云亭。」羲封泰山，禅云云；师古曰：「读曰伏。」神农氏封泰山，禅云云；炎帝封泰山，禅云云；李奇曰：「炎帝，神农後。」黄帝封泰山，禅亭亭；服虔曰：「亭亭山在牟阴。」晋灼曰：「地理志钜平有亭亭山。」师古曰：「晋说是也。」颛顼封泰山，禅云云；帝喾封泰山，禅云云；尧封泰山，禅云云；舜封泰山，禅云云；禹封泰山，禅会稽；汤封泰山，禅云云；周成王封泰山，禅於社首：应劭曰：「山名，在博县。」晋灼曰：「在钜平南十二里。」师古曰：「晋说是也。」皆受命然後得封禅。」桓公曰：「寡人北伐山戎，过孤竹；应劭曰：「伯夷国也，在辽西令支。」师古曰：「令音郎定反。支音神只之只。」西伐，束马县车，上卑耳之山；韦昭曰：「将上山，缠束其马，县　其车也。卑耳即齐语所谓辟耳。」南伐至召陵，师古曰：「召陵，楚地也，在汝南。召读曰劭。」登熊耳山，以望江汉。师古曰：「熊耳山在顺阳北益阳县东，非禹贡所云『导洛自熊耳』者也。其山两峰，状亦若熊耳，因以为名也。」兵车之会三，乘车之会六，九合诸侯，一匡天下，师古曰：「兵车之会三，谓庄十三年会於北杏以平宋乱，僖四年侵蔡，蔡溃，遂伐楚，次於陉，六年伐郑围新城也。乘车之会六，谓庄十四年会於鄄，十五年又会於鄄，十六年同盟於幽，僖五年会於首止，八年盟於洮，九年会於葵丘也。匡，正也。一匡天下，谓定襄王为天子之位也。一说谓阳谷之会令诸侯云『无障谷，无贮粟，无以妾为妻』，天下皆从，故云一匡者也。」诸侯莫违我。昔三代受命，亦何以异乎？」於是管仲睹桓公不可穷以辞，因设之以事，曰：「古之封禅，高上黍，北里禾，所以为盛；应劭曰：「高音G。」苏林曰：「高上、北里，皆地名也。」师古曰：「盛谓以实簋。」江淮间一茅三脊，所以为藉也。服虔曰：「茅草有三脊也。」张晏曰：「谓灵茅也。」师古曰：「藉，以藉地也，音才夜反。」东海致比目之鱼，师古曰：「尔雅云『东方有比目鱼焉，不比不行，其名谓之鲽』，音土盍反。」西海致比翼之鸟。师古曰：「山海经云『崇吾之山有鸟状如凫，而一翼一目，相得乃飞，其名曰Щ』。尔雅曰『南方有比翼鸟焉，不比飞，其名谓之鹣鹣』。而管仲乃云西海，其说异也。」然後物有不召而自至者十有五焉。今凤皇麒麟不至，嘉禾不生，而蓬蒿藜莠茂，鸱枭群翔，师古曰：「蓬蒿藜莠，皆秽恶之草。枭，不祥之鸟也。鸱，盖今所谓角鸱也。枭，土枭也。」而欲封禅，无乃不可乎？」於是桓公乃止。是岁，秦穆公纳晋君夷吾。其後三置晋国之君，平其乱。师古曰：「三立其君，谓惠公、怀公、文公。」穆公立三十九年而卒。後五十年，周灵王即位。时诸侯莫朝周，苌弘乃明鬼神事，师古曰：「苌弘，周大夫。」设射不来。不来者，诸侯之不来朝者也。依物怪，欲以致诸侯。诸侯弗从，而周室愈微。後二世，至敬王时，晋人杀苌弘。李奇曰：「周为晋杀之也。」师古曰：「春秋左氏传哀公三年传称『刘氏、范氏世为婚姻，苌弘事刘文公，故周与范氏赵鞅以为讨，周人杀苌弘』也。」是时，季氏专鲁，旅於泰山，仲尼讥之。师古曰：「旅，陈也，陈礼物而祭之也。陪臣祭泰山，僭诸侯之礼。孔子非之曰：『呜乎，曾谓泰山不如林放乎！』事见论语。」自秦宣公作密後二百五十年，而秦灵公於吴阳作上，祭黄帝；作下，祭炎帝。
後四十八年，周太史儋见秦献公孟康曰：「太史儋谓老子也。」师古曰：「此亦周之太史名，非必老聃。老聃非秦献公时。儋音丁甘反，又吐甘反。」曰：「周始与秦国合而别，别五百载当复合，应劭曰：「秦，伯翳之後也。始周孝王封非子为附庸，邑诸秦。平王东迁洛邑，襄公以兵卫之，嘉其勋力，列为侯伯，与周别五百载矣。昭王时，西周君自归受罪，尽献其邑三十六城，此复合也。」孟康曰：「谓周封秦为别，秦并周为合。此襄王为霸，始皇为王也。」韦昭曰：「周封秦为始别，谓秦仲也。五百岁，谓从秦仲至孝公疆大，显王致伯，与之亲合也。」师古曰：「诸家之说皆非也。自非子至西周献邑，凡六百五十三岁，自仲至显王二十六年孝公称伯，止有四百二十六岁，皆不合五百之数也。按史记秦本纪及年表，并云周平王封襄公，始列为诸侯，於是始与诸侯通。又周本纪及吴、齐、晋、楚诸系家皆言幽王为犬戎所杀，秦始列为诸侯，正与此志符会，是乃为别。至昭襄王五十二年，西周君自归献邑，凡五百一十六年，是为合也。言五百者，举其成数也。」合七十年而伯王出焉。」韦昭曰：「武王、昭王皆伯，至始皇而王天下。」师古曰：「七十当为十七，今史记旧本皆作十七字。伯王者，指谓始皇。始皇初立，政在太后、　，未得称伯。自昭王灭周後，至始皇九年诛　，止十七年。本纪年表其义显，而韦氏乃合武王、昭王为数，失之远矣。伯读曰霸。」儋见後七年，栎阳雨金，献公自以为得金瑞，故作畦栎阳，而祀白帝。师古曰：「畦者，如种韭畦之形，而於畦中各为一土封也。畦音下圭反。」後百一十岁，周赧王卒，九鼎入於秦。或曰，周显王之四十二年，宋大丘社亡，师古曰：「尔雅云『左陵泰丘』，谓丘左有陵者其名泰丘也。郭璞云『宋有泰丘』，盖以丘名此地也。」而鼎沦没於泗水彭城下。自赧王卒後七年，秦庄襄王灭东周，周祀绝。後二十八年，秦并天下，称皇帝。
秦始皇帝既即位，或曰：「黄帝得土德，黄龙地P见。应劭曰：「P，丘蚓也。黄帝土德，故地见其神，蚓大五六围，长十余丈。」如淳曰：「吕氏春秋云黄帝之时天先见大蝼大P，黄帝曰土气胜，故其色尚黄。」师古曰：「P音蚓。蝼音楼，谓蝼蛄也。」夏得木德，青龙止於郊，草木鬯茂。师古曰：「鬯与畅同。」殷得金德，银自山溢。苏林曰：「流出也。」周得火德，有赤乌之符。师古曰：「谓武王伐纣师渡孟津之时也。尚书中候曰『有火自天止於王屋，流为赤乌，五至，以谷俱来』。」今秦变周，水德之时。昔文公出（腊）〔猎〕，获黑龙，此其水德之瑞。」於是秦更名河曰「德水」，以冬十月为年首，色尚黑，度以六为名，张晏曰：「水北方黑，终数六，故以方六寸为符，六尺为步。」音上大吕，师古曰：「大吕，阴律之始也。」事统上法。服虔曰：「政尚法令也。」臣瓒曰：「水阴，阴主刑杀，故上法。」即帝位三年，东巡狩郡县，祠驺峄山，苏林曰：「驺，鲁县也。」臣瓒曰：「峄山在北。」师古曰：「峄音亦。」颂功业。师古曰：「谓刻石自著功业。」於是从齐鲁之儒生博士七十人，至於泰山下。诸儒生或议曰：「古者封禅为蒲车，恶伤山之土石草木；师古曰：「蒲车，以蒲裹轮。」扫地而祠，席用苴楷，应劭曰：「楷，稿本也，去皮以为席。」如淳曰：「苴读如租。楷读如戛。」晋灼曰：「苴，藉也。」师古曰：「茅藉也。苴字本作{，假借用。」言其易遵也。」始皇闻此议各乖异，难施用，由此黜儒生。师古曰：「黜，退也。」而遂除车道，上自泰山阳。至颠，立石颂德，明其得封也。从阴道下，师古曰：「山南曰阳，山北曰阴。」禅於梁父。其礼颇采泰祝之祀雍上帝所用，而封臧皆秘之，世不得而记也。始皇之上泰山，中阪遇暴风雨，休於大树下。诸儒既黜，不得与封禅，师古曰：「与读曰豫也。」闻始皇遇风雨，即讥之。於是始皇遂东游海上，行礼祠名山川及八神，（来）〔求〕　人羡门之属。应劭曰：「羡门名子高，古仙人也。」师古曰：「古亦以　为仙字。下皆类此。」八神将自古而有之；或曰太公以来作之。齐所以为齐，以天齐也。苏林曰：「当天中央齐也。」师古曰：「谓其众神异，如天之腹齐也。」其祀绝，莫知起时。八神，一曰天主，祠天齐。天齐渊水，居临南郊山下下者。师古曰：「下下，谓最下者。临城南有天齐水，五泉并出，盖谓此也。」二曰地主，祠泰山梁父。盖天好阴，祠之必於高山之下，命曰「」；师古曰：「名其祭处曰也。」地贵阳，祭之必於泽中圜丘云。三曰兵主，祠蚩尤。蚩尤在东平陆监乡，齐之西竟也。师古曰：「东平陆，县名也。监，其县之乡名也。」四曰阴主，祠三山；师古曰：「三山，即下所谓三神山。」五曰阳主，祠之罘山；韦昭曰：「之罘山在东莱D县。」师古曰：「罘音浮。D音直瑞反。」六曰月主，祠（之）莱山：韦昭曰：「在东莱长广也。」皆在齐北，并勃海。师古曰：「并音步浪反。」七曰日主，祠盛山。盛山斗入海，韦昭曰：「盛山在东莱不夜县，斗入海也。」师古曰：「斗，绝也。盛音成。」最居齐东北阳，以迎日出云。八曰四时主，祠琅邪。琅邪在齐东北，盖岁之所始。师古曰：「山海经云琅邪台在勃海间，谓临海有山形如台也。」皆各用牢具祠，而巫祝所损益，圭币杂异焉。师古曰：「言八神牲牢皆同，而圭币各异也。」自齐威、宣时，驺子之徒论著终始五德之运，如淳曰：「今其书有五德终始。五德各以所胜为行。秦谓周为火德，灭火者水，故自谓水德。」师古曰：「驺子即驺衍。」及秦帝而齐人奏之，故始皇采用之。而宋毋忌、正伯侨、元尚、羡门高最後，皆燕人，为方　道，韦昭曰：「皆慕古人之名，效为神仙者也。」师古曰：「自宋毋忌至最後，皆其人姓名也，凡五人。」形解销化，服虔曰：「尸解也。」张晏曰：「人老而解去，故骨如变化也。今山中有龙骨，世人谓之龙解骨化去。」应劭曰：「列仙传曰崔文子学仙於王子乔，〔王子乔〕化为白U，文子惊，引戈击之，俯而见之，王子乔之尸也，须臾则为大鸟飞而去。」师古曰：「服、张二说是也。」依於鬼神之事。驺衍以阴阳主运晋灼曰：「燕昭王筑宫师之，故作主运之篇也。」如淳曰：「今其书有（王）〔主〕运。五行相次转用事，随方（而）〔面〕为服也。」显於诸侯，而燕齐海上之方士传其术不能通，然则怪迂阿谀苟合之徒自此兴，不可胜数也。师古曰：「迂谓回远也，音于。」自威、宣、燕昭使人入海求蓬莱、方丈、瀛洲。此三神山者，其传在勃海中，服虔曰：「其传书云尔。」臣瓒曰：「世人相传云尔。」师古曰：「瓒说是也。」去人不远。盖尝有至者，诸　人及不死之药皆在焉。其物禽兽尽白，而黄金银为宫阙。未至，望之如云；及到，三神山反居水下，水临之。患且至，则风辄引船而去，终莫能至云。世主莫不甘心焉。师古曰：「甘心，言贪嗜之心不能已也。」及秦始皇至海上，则方士争言之。始皇如恐弗及，使人赍童男女入海求之。船交海中，皆以风为解，师古曰：「自解说云为风不得至。」曰未能至，望见之焉。其明年，始皇复游海上，至琅邪，过恒山，从上党归。後三年，游碣石，考入海方士，师古曰：「考，校其虚实也。」从上郡归。後五年，始皇南至湘山，遂登会稽，并海上，师古曰：「附海而上也。并音步浪反。上音时掌反。」几遇海中三神山之奇药。师古曰：「几读曰冀。」不得，还到沙丘崩。臣瓒曰：「沙丘在钜鹿县东北也。」二世元年，东巡碣石，并海，师古曰：「并音步浪反。」南历泰山，至会稽，皆礼祠之，而刻勒始皇所立石书旁，以章始皇之功德。师古曰：「今此诸山皆有始皇所刻石及胡亥重刻，其文并具存焉。」其秋，诸侯叛秦。三年而二世弑死。始皇封禅之後十二年而秦亡。诸儒生疾秦焚诗书，诛灭文学，百姓怨其法，天下叛之，皆说曰：「始皇上泰山，为风雨所击，不得封禅云。」此岂所谓无其德而用其事者邪？
昔三代之居皆河洛之间，师古曰：「谓夏都安邑，殷都朝歌，周都洛阳。」故嵩高为中岳，而四岳各如其方，四渎咸在山东。至秦称帝，都咸阳，则五岳、四渎皆并在东方。自五帝以至秦，迭兴迭衰，师古曰：「迭，互也，音大结反。」名山大川或在诸侯，或在天子，其礼损益世殊，不可胜记。师古曰：「代代殊异，故不可尽记。」及秦并天下，令祠官所常奉天地名山大川鬼神可得而序也。於是自崤以东，名山五，大川祠二。师古曰：「崤即今之陕州二崤也。」曰太室。太室，嵩高也。恒山，泰山，会稽，湘山。水曰，曰淮。师古曰：「音子礼反，此本济水之字。」春以脯酒为岁祷，因泮冻；服虔曰：「解冻也。」师古曰：「泮音普半反。」秋涸冻；师古曰：「涸读与互同。互，凝也，音下故反。春则解之，秋则凝之。春秋左氏传曰『固阴互寒』。礼记月令曰『孟冬行春令则冻闭不密』。」冬塞祷祠。师古曰：「塞谓报其所祈也，音先代反。下并同也。」其牲用牛犊各一，牢具圭币各异。自华以西，名山七，名川四。曰华山，薄山。薄山者，襄山也。师古曰：「说者云薄山在河东，一曰在潼关北十余里，而此志云自华以西者，则今乡之南山连延西出，并得华山之名。」岳山，岐山，吴山，鸿冢，渎山。渎山，蜀之岷山也。师古曰：「周礼职方氏：『雍州，其山曰岳。』尔雅亦云『河西曰岳』。说者咸云岳即吴岳也。今志有岳，又有吴山，则吴岳非一山之名，但未详岳之所在耳。徐广云：『岳山在武功。』据地理志，武功但有垂山，无岳山也。岐山即在今之岐山县，其山两岐，俗呼为箭括岭。吴山在今陇州吴山县。鸿冢，释在下。岷山在湔氐道。」水曰河，祠临晋；师古曰：「即今之同州朝邑县界。」沔，祠汉中；师古曰：「沔，汉水之上名也。汉中，今梁州是也。沔音弥善反。」湫渊，祠朝那；苏林曰：「湫渊在安定朝那县，方四十里，停水不流，冬夏不增不减，不生草木。湫音将蓼反。」师古曰：「此水今在泾州界，清澈可爱，不容秽浊，或喧污，辄兴云雨。土俗亢旱，每於此求之，相传云龙之所居也。而天下山川隈曲，亦往往有之。湫音子由反。」江水，祠蜀。亦春秋泮涸祷塞如东方山川；而牲亦牛犊牢具圭币各异。而四大冢鸿、岐、吴、岳，皆有尝禾。孟康曰：「以新谷祭之。」陈宝节来祠，服虔曰：「陈宝神应节来也。」其河加有尝醪。此皆雍州之域，近天子都，故加车一乘，骝驹四。霸、产、丰、涝、泾、渭、长水，皆不在大山川数，师古曰：「霸、产出蓝田。丰、涝出。长水者，言其源流长也。涝音劳。」以近咸阳，尽得比山川祠，而无诸加。师古曰：「加谓车及骝驹之属。」F、洛二渊，鸣泽、蒲山、岳婿山之属，苏林曰：「婿音胥。」韦昭曰：「音苏计反。」师古曰：「韦说是也。」为小山川，亦皆祷塞泮涸祠，礼不必同。而雍有日、月、参、辰、南北斗、荧惑、太白、岁星、填星、辰星、二十八宿、风伯、雨师、四海、九臣、十四臣、诸布、诸严、诸逐之属，百有余庙。师古曰：「风伯，飞廉也。雨师，屏翳也，一曰屏号。而说者乃谓风伯箕星也，雨师毕星也。此志既言二十八宿，又有风伯、雨师，则知非箕、毕也。九臣、十四臣，不见名数所出。诸布、诸严、诸逐，未闻其义。逐字或作逑，音求。屏并音步丁反。」西亦有数十祠。於湖有周天子祠。於下有天神。丰、镐有昭明、天子辟池。於杜、亳有五杜主之祠、寿星祠；韦昭曰：「亳音薄，汤所都也。」臣瓒曰：「济阴薄县是也。」师古曰：「杜即京兆杜县也。此亳非汤都也，不在济阴。徐广云京兆杜县有薄亭，斯近之矣。」而雍、菅庙祠亦有杜主。李奇曰：「菅，茅也。」师古曰：「菅音奸。」杜主，故周之右将军，师古曰：「墨子云周宣王杀杜伯不以罪，後宣王田於圃田，见杜伯执弓矢射，宣王伏弓衣而死，故周人尊其鬼而右之，盖谓此也。」其在秦中最小鬼之神者也。师古曰：「其鬼虽小而有神灵也。」各以岁时奉祠。唯雍四（时）〔〕上帝为尊，其光景动人民，唯陈宝。故雍四，春以为岁祠祷，因泮冻，秋涸冻，冬赛祠，五月尝驹，及四中之月月祠，师古曰：「中读曰仲。谓四时之仲月皆祠之。」若陈宝节来一祠。春夏用H，师古曰：「H，纯赤色也，音先营反。」秋冬用骝。驹四匹，师古曰：「每用驹四匹，而春秋异色。」木寓龙一驷，李奇曰：「寓，寄也，寄生龙形於木也。」师古曰：「一驷亦四龙也。」木寓车马一驷，各如其帝色。黄犊羔各四，圭币各有数，皆生瘗埋，无俎豆之具。三年一郊。秦以十月为岁首，故常以十月上宿郊见，李奇曰：「上宿，上斋戒也。」通权火，张晏曰：「权火，烽火也，状若井挈皋矣。其法类称，故谓之权火。欲令光明远照，通於祀所也。汉祀五於雍，五十里一烽火。」如淳曰：「权，举也。」师古曰：「凡祭祀通举火者，或以天子不亲至祠所而望拜，或以众祠各处，欲其一时荐飨，宜知早晏，故以火为之节度也。它皆类此。」拜於咸阳之旁，而衣上白，其用如经祠云。服虔曰：「经，常也。」西、畦，祠如其故，上不亲往。诸此祠皆太祝常主，以岁时奉祠之。至如它名山川诸神及八神之属，上过则祠，去则已。郡县远方祠者，民各自奉祠，不领於天子之祝官。祝官有秘祝，即有灾祥，辄祝祠移过於下。汉兴，高祖初起，杀大蛇，有物曰：「蛇，白帝子，而杀者赤帝子也。」师古曰：「物谓鬼神也。」及高祖祷丰榆社，郑氏曰：「榆，乡名也。社在榆。」晋灼曰：「，白榆也。社在丰东北十五里。」师古曰：「以此树为社神，因立名也。音符云反。」徇沛，为沛公，则祀蚩尤，衅鼓旗。遂以十月至霸上，立为汉王。因以十月为年首，色上赤。二年（冬），东击项籍而还入关，问：「故秦时上帝祠何帝也？」对曰：「四帝，有白、青、黄、赤帝之祠。」高祖曰：「吾闻天有五帝，而四，何也？」莫知其说。於是高祖曰：「吾知之矣，乃待我而具五也。」乃立黑帝祠，名曰北。有司进祠，上不亲往。悉召故秦祀官，复置太祝、太宰，如其故仪礼。因令县为公社。李奇曰：「犹官社。」下诏曰：「吾甚重祠而敬祭。今上帝之祭及山川诸神当祠者，各以其时礼祠之如故。」後四岁，天下已定，诏御史令丰治榆社，常以时，春以羊彘祠之。令祝立蚩尤之祠於长安。长安置祠祀官、女巫。其梁巫祠天、地、天社、天水、房中、（当）〔堂〕上之属；晋巫祠五帝、东君、云中君、巫社、巫祠、族人炊之属；服虔曰：「东君以下皆神名也。」师古曰：「东君，日也。云中君谓云神也。巫社、巫祠，皆古巫之神也。族人炊，古主炊母之神也。炊谓爨也。」秦巫祠杜主、巫保、族累之属；师古曰：「杜主即上所云五杜主也。巫保、族累，二神名。累音力追反。」荆巫祠堂下、巫先、司命、施糜之属；师古曰：「堂下，在堂之下。巫先，巫之最先者也。司命，说者云文昌第四星也。施糜，其先常施设糜鬻者也。」九天巫祠九天：师古曰：「九天者，谓中央钧天，东方苍天，东北F天，北方玄天，西北幽天，西方浩天，西南朱天，南方炎天，东南阳天也。其说见淮南子。一说云东方F天，东南阳天，南方赤天，西南朱天，西方成天，西北幽天，北方玄天，东北变天，中央钧天也。」皆以岁时祠宫中。其河巫祠河於临晋，而南山巫祠南山、秦中。秦中者，二世皇帝也。张晏曰：「以其疆死，魂魄为厉，故祠之。成帝时匡衡奏罢之。」各有时日。其後二岁，或言曰周兴而邑立后稷之祠，师古曰：「以其有播种之功，故令天下诸邑皆祠之。」至今血食天下。师古曰：「祭有牲牢，故言血食遍天下也。」於是高祖制诏御史：「其令天下立灵星祠，张晏曰：「龙星左角曰天田，则农祥也。（晨）〔辰〕见而祭之。」常以岁时祠以牛。」高祖十年春，有司请令县常以春二月及腊祠稷以羊彘，民里社各自裁以祠。师古曰：「随其祠具之丰俭也。」制曰：「可。」文帝即位十三年，下诏曰：「秘祝之官移过於下，朕甚弗取，其除之。
始名山大川在诸侯，诸侯祝各自奉祠，天子官不领。及齐、淮南国废，令太祝尽以岁时致礼如故。
明年，以岁比登，师古曰：「年谷频孰也。」诏有司增雍五路车各一乘，驾被具；师古曰：「驾车被马之饰皆具也。被音皮义反。下亦同。」西、畦寓车各一乘，寓马四匹，驾被具；河、湫、汉水，玉加各二；及诸祀皆广坛场，圭币俎豆以差加之。鲁人公孙臣上书曰：「始秦得水德，及汉受之，推终始传，郑氏曰：「音亭传。」师古曰：「音张恋反。谓转次之。」则汉当土德，土德之应黄龙见。宜改正朔，服色上黄。」时丞相张苍好律历，以为汉乃水德之时，河决金堤，其符也。年始冬十月，色外黑内赤，服虔曰：「十月阴气在外，〔故外〕黑；阳气尚伏在地，故内赤也。或曰，十月百草外黑内赤也。」与德相应。公孙臣言非是，罢之。明年，黄龙见成纪。师古曰：「天水之县也。」文帝召公孙臣，拜为博士，与诸生申明土德，草改历服色事。师古曰：「草谓创造之。後例皆同也。」其夏，下诏曰：「有异物之神见於成纪，毋害於民，岁以有年。朕几郊祀上帝诸神，师古曰：「几读曰冀。」礼官议，毋讳以朕劳。」师古曰：「无讳以朕为劳，自言不以为劳也。」晋灼曰：「讳，忌难也。」有司皆曰：「古者天子夏亲郊祀上帝於郊，故曰郊。」师古曰：「邑外谓之郊。」於是夏四月，文帝始幸雍郊见五，祠衣皆上赤。赵人新垣平以望气见上，言「长安东北有神气，成五采，若人冠冕焉。或曰东北神明之舍，西方神明之墓也。张晏曰：「神明，日也。日出东北，舍谓阳谷。日没於西，故曰墓。墓，蒙谷也。」师古曰：「此说非也。盖总言凡神明以东北为居，西方为冢墓之所，故立庙於渭阳者也。」天瑞下，宜立祠上帝，以合符应。」於是作渭阳五帝庙，同宇，师古曰：「宇谓屋之覆也。言同一屋之下而别为五庙，各立门室也。庙记云五帝庙在长安东北也。」帝一殿，面五门，各如其帝色。祠所用及仪亦如雍五。明年夏四月，文帝亲拜霸渭之会，如淳曰：「二水之合也。」以郊见渭阳五帝。五帝庙临渭，其北穿蒲池沟水。师古曰：「蒲池，为池而种蒲。蒲字或作满，言其水满也。」权火举而祠，若光然属天焉。师古曰：「属，联也，音之欲反。」於是贵平至上大夫，赐累千金。而使博士诸生刺六经中作王制，师古曰：「刺，采取之也，音千赐反。」谋议巡狩封禅事。文帝出长门，如淳曰：「亭名也。」若见五人於道北，遂因其直立五帝坛，郑氏曰：「因其所立处以立祠也。」师古曰：「直犹当也，当其处。」祠以五牢。其明年，平使人持玉杯，上书阙下献之。平言上曰：「阙下有宝玉气来者。」已视之，果有献玉杯者，刻曰「人主延寿」。平又言「臣候日再中」。居顷之，日却复中。於是始更以十七年为元年，令天下大T。平言曰：「周鼎亡在泗水中，今河决通於泗，臣望东北汾阴直有金宝气，师古曰：「汾阴直，谓正当汾阴也。」意周鼎其出乎？兆见不迎则不至。」於是上使使治庙汾阴南，临河，欲祠出周鼎。人有上书告平所言皆诈也。下吏治，诛夷平。师古曰：「夷者，平也，谓尽平除其家室宗族。」是後，文帝怠於改正服鬼神之事，师古曰：「正，正朔也。服，服色也。正音之成反。」而渭阳、长门五帝使祠官领，以时致礼，不往焉。明年，匈奴数入边，师古曰：「数音所角反。」兴兵守御。後岁少不登。数岁而孝景即位。十六年，祠官各以岁时祠如故，无有所兴。武帝初即位，尤敬鬼神之祀。汉兴已六十余岁矣，天下艾安，师古曰：「艾读曰刈。刈，治也。汉书皆以艾为刈，其义类此也。」缙绅之属皆望天子封禅改正度也，师古曰：「正亦正朔。度，度量也。服色度量，互言之耳。」而上乡儒术，师古曰：「乡读曰向。」招贤良。赵绾、王臧等以文学为公卿，欲议古立明堂城南，以朝诸侯，草巡狩封禅改历服色事未就。师古曰：「就，成也。」窦太后不好儒术，使人微伺赵绾等奸利事，按绾、臧，绾、臧自杀，诸所兴为皆废。六年，窦太后崩。其明年，徵文学之士。明年，上初至雍，郊见五。後常三岁一郊。是时上求神君，舍之上林中f氏馆。如淳曰：「f音蹄。」郑氏曰：「音斯。」师古曰：「郑音是也。其字从石从。」神君者，长陵女子，以乳死，见神於先後宛若。孟康曰：「产乳而死也。兄弟妻相谓先後。宛若，字也。」师古曰：「先音苏见反。後音胡购反。古谓之娣姒，今关中俗呼为先後，吴楚俗呼之为妯娌，音轴里。」宛若祠之其室，民多往祠。平原君亦往祠，其後子孙以尊显。应劭曰：「平原君，武帝外祖母也。」及上即位，则厚礼置祠之内中。闻其言，不见其人云。是时，李少君亦以祠灶、谷道、却老方见上，如淳曰：「祠灶可以致福。」李奇曰：「谷道，辟谷不食之道也。」上尊之。少君者，故深泽侯人，主方。如淳曰：「侯家人，主方药也。」匿其年及所生长。师古曰：「生长，谓其郡县所属及居止处。」常自谓七十，能使物，却老。如淳曰：「物谓鬼物也。」其游以方遍诸侯。无妻子。人闻其能使物及不死，更馈遗之，师古曰：「更音工衡反。」常余金钱衣食。人皆以为不治产业而饶给，师古曰：「给，足也。」又不知其何所人，愈信，争事之。少君资好方，善为巧发奇中。如淳曰：「时时发言有所中。」师古曰：「中音竹仲反。」常从武安侯宴，坐中有年九十余老人，少君乃言与其大父游射处，老人为儿从其大父，识其处，师古曰：「识，记也，音式志反。」一坐尽惊。少君见上，上有故铜器，问少君。少君曰：「此器齐桓公十年陈於柏寝。」臣瓒曰：「晏子书柏寝，台名也。」师古曰：「以柏木为寝室於台之上。」已而按其刻，果齐桓公器。师古曰：「刻谓器上所铭记。」一宫尽骇，以为少君神，数百岁人也。少君言上：「祠灶皆可致物，师古曰：「物亦谓鬼物。」致物而丹沙可化为黄金，黄金成以为饮食器则益寿，益寿而海中蓬莱仙者乃可见之，以封禅则不死，黄帝是也。臣尝游海上，见安期生，服虔曰：「古之真人也。」师古曰：「列仙传云安期生琅邪人，卖药东海边，时人皆言千岁也。」安期生食臣枣，大如瓜。师古曰：「食读曰　。」安期生仙者，通蓬莱中，合则见人，不合则隐。」师古曰：「合谓道相合。」於是天子始亲祠灶，遣方士入海求蓬莱安期生之属，而事化丹沙诸药齐为黄金矣。师古曰：「齐，药之分齐也，音才计反。」久之，少君病死。天子以为化去不死也，使黄锤史宽舒受其方，孟康曰：「二人皆方士也。」师古曰：「锤音直垂反。」而海上燕齐怪迂之方士多更来言神事矣。师古曰：「更音工衡反。」亳人谬忌奏祠泰一方，如淳曰：「亳亦薄也，下所谓薄忌也。」晋灼曰：「济阴薄县人也。」曰：「天神贵者泰一，泰一佐曰五帝。师古曰：「谓青帝灵威仰，赤帝赤吓，白帝白招矩，黑帝协光纪，黄帝含枢纽也。一说苍帝名灵府，赤帝名文祖，白帝名显纪，黑帝名玄矩，黄帝名神斗。」古者天子以春秋祭泰一东南郊，日一太牢，七日，师古曰：「每日以一太牢，凡七日祭也。」为坛开八通之鬼道。」於是，天子令太祝立其祠长安城东南郊，常奉祠如忌方。其後，人上书言「古者天子三年一用太牢祠三一：天一、地一、泰一。」天子许之，令太祝领祠之於忌泰一坛上，如其方。後人复有言「古天子常以春解祠，祠黄帝用一枭、破镜；张晏曰：「黄帝，五帝之首也，岁之始也。枭，恶逆之鸟。方士虚诞，云以岁始祓除凶灾，令神仙之帝食恶逆之物，使天下为逆者破灭讫竟，无有遗育也。」孟康曰：「枭，鸟名，食母。破镜，兽名，食父。黄帝欲绝其类，使百吏祠皆用之。破镜如而虎眼。」如淳曰：「汉使东郡送枭，五月五日作枭羹以赐百官。以其恶鸟，故食之也。」师古曰：「解祠者，谓祠祭以解罪求福。」冥羊用羊祠；马行用一青牡马；泰一、皋山山君用牛；武夷君用乾鱼；阴阳使者以一牛。」孟康曰：「阴阳之神也。」令祠官领之如其方，而祠泰一於忌泰一坛旁。後二年，郊雍，获一角兽，若然。师古曰：「，鹿属也，形似　，牛尾，一角，音蒲交反。」有司曰：「陛下肃祗郊祀，上帝报享，锡一角兽，盖麟云。」於是以荐五，加一牛以燎。赐诸侯白金，以风符应合於天也。晋灼曰：「符，瑞也。」臣瓒曰：「风示诸侯以此符瑞之应也。」於是济北王以为天子且封禅，上书献泰山及其旁邑，天子以它县偿之。常山王有罪，　，师古曰：「　与迁同也。」天子封其弟真定，以续先王祀，而以常山为郡。然後五岳皆在天子之郡。明年，齐人少翁以方见上。上有所幸李夫人，夫人卒，少翁以方盖夜致夫人及灶鬼之貌云，天子自帷中望见焉。乃拜少翁为文成将军，赏赐甚多，以客礼礼之。文成言：「上即欲与神通，宫室被服非象神，神物不至。」乃作画云气车，及各以胜日服虔曰：「甲乙五行相克之日。」如淳曰：「如火胜金，用丙丁日，不用庚辛也。」驾车辟恶鬼。又作甘泉宫，中为台室，画天地泰一诸鬼神，而置祭具以致天神。居岁余，其方益衰，神不至。乃为帛书以饭牛，师古曰：「谓杂草以饭牛也，音扶晚反。」阳不知，言此牛腹中有奇（书）。杀视得书，书言甚怪。天子识其手，师古曰：「手谓所书手迹。」问之，果为书。於是诛文成将军，隐之。其後又作柏梁、铜柱、承露仙人掌之属矣。苏林曰：「仙人以手掌擎盘承甘露。」师古曰：「三辅故事云建章宫承露盘高二十丈，大七围，以铜为之，上有仙人掌承露，和玉屑饮之。盖张衡西京赋所云『立修茎之仙掌，承云表之清露，屑琼蕊以朝餐，必性命之可度』也。」文成死明年，天子病鼎湖甚，晋灼曰：「黄图宫名，在京兆。地理志，湖本在京兆，後分属弘农也。」巫医无所不致。游水发根言上郡有巫，病而鬼下之。服虔曰：「游水，县名。发根，人姓名。」晋灼曰：「地理志游水，水名，在临淮淮浦也。」师古曰：「二说皆非也。游水，姓也。发根，名也。盖因水为姓也。本尝遇病，而鬼下之，故为巫也。」上召置祠之甘泉。及病，使人问神君，神君言曰：「天子无忧病。病少愈，强与我会甘泉。」於是上病愈，遂起，幸甘泉，病良已。孟康曰：「良已，善已，谓愈也。」大赦，置寿宫神君。孟康曰：「更立此宫也。」臣瓒曰：「寿宫，奉神之宫也。楚辞曰『蹇将澹兮寿宫』也。」神君最贵者曰太一，其佐曰太禁、司命之属，皆从之。非可得见，闻其言，言与人音等。时去时来，来则风肃然。居室帷中，时昼言，然常以夜。天子祓，然後入。孟康曰：「崇e自除祓，然後入也。」师古曰：「祓音发勿反。」因巫为主人，关饮食，所欲言，行下。李奇曰：「神所欲言，上辄为下之也。」晋灼曰：「神君所言行下於巫。」师古曰：「晋说是也。」又置寿宫、北宫，张羽旗，设共具，师古曰：「共读曰供，音居用反。」以礼神君。神君所言，上使受书，其名曰「画法」。孟康曰：「策画之法也。」其所言，世俗之所知也，无绝殊者，而天子心独喜。其事秘，世莫知也。师古曰：「喜读曰喜。喜，好也，音许吏反。」後三年，有司言元宜以天瑞，不宜以一二数。苏林曰：「得诸瑞以名年。」一元曰「建」，苏林曰：「建元元年是。」二元以长星曰「光」，苏林曰：「以有长星之光，故曰元光元年。」今郊得一角兽曰「狩」云。如淳曰：「改元狩元年。」其明年，天子郊雍，曰：「今上帝朕亲郊，而后土无祀，则礼不答也。」师古曰：「答，对也。郊天而不祀地，失对偶之义。一曰，阙地只之祀，故不为神所答应也。」有司与太史令谈、祠官宽舒议：师古曰：「谈即司马谈也。」「天地牲，角茧栗。师古曰：「牛角之形或如茧，或如栗，言其小。」今陛下亲祠后土，后土宜於泽中圜丘为五坛，坛一黄犊牢具。已祠尽瘗，而从祠衣上黄。」师古曰：「侍祠之人皆著黄衣也。」於是天子东幸汾阴。汾阴男子公孙滂洋等见汾旁有光如绛，师古曰：「滂音普郎反。洋音羊也。」上遂立后土祠於汾阴上，师古曰：「音谁。解在武纪。」如宽舒等议。上亲望拜，如上帝礼。礼毕，天子遂至荥阳。还过雒阳，下诏封周後，令奉其祀。语在武纪。上始巡幸郡县，浸寻於泰山矣。郑玄曰：「寻，用也。」晋灼曰：「寻，遂往之意也。」师古曰：「二说皆非也。浸，渐也。寻，就也。」其春，乐成侯（登）上书言栾大。栾大，胶东宫人，服虔曰：「王家人。」故尝与文成将军同师，已而为胶东王尚方。师古曰：「主方药。」而乐成侯姊为康王后，孟康曰：「胶东王后也。」无子。王死，它姬子立为王，而康后有淫行，与王不相中，相危以法。师古曰：「不相可也。相危以法，谓以罪法相欲倾危也。中音竹仲反。」康后闻文成死，而欲自媚於上，乃遣栾大入，因乐成侯求见言方。师古曰：「言神仙之方。」天子既诛文成，後悔其方不尽，及见栾大，大说。师古曰：「说读曰悦。」大为人长美，师古曰：「善为甘美之言也。」言多方略，而敢为大言，处之不疑。大言曰：「臣常往来海中，见安期、羡门之属，顾以臣为贱，不信臣。师古曰：「顾，念也。」又以为康王诸侯耳，不足与方。臣数以言康王，康王又不用臣。臣之师曰：『黄金可成，而河决可塞，不死之药可得，仙人可致也。』然臣恐效文成，则方士皆掩口，恶敢言方哉！」师古曰：「恶音乌，谓於何也。」上曰：「文成食马肝死耳。子诚能修其方，我何爱乎！」大曰：「臣师非有求人，人者求之。陛下必欲致之，则贵其使者，令为亲属，以客礼待之，勿卑，使各佩其信印，乃可使通言於神人。神人尚肯邪不邪，尊其使然後可致也。」於是上使验小方，斗棋，棋自相触击。是时，上方忧河决而黄金不就，师古曰：「铸黄金不成。」乃拜大为五利将军。居月余，得四印；得天士将军、地士将军、大通将军印。制诏御史：「昔禹疏九河，决四渎。间者，河溢皋陆，堤繇不息。师古曰：「皋，水旁地。广平曰陆。言水泛溢，自皋及陆，而筑作堤防，徭役甚多，不暇休息。」朕临天下二十有八年，天若遗朕士而大通焉。乾称『飞龙』，『鸿渐于般』，孟康曰：「般，水涯堆也。渐，进也。武帝云得栾大如鸿进於般，一举千里。得道若飞龙在天。」师古曰：「飞龙在天，乾卦九五爻辞也。鸿渐于般，渐卦六二爻辞也。般，山石之安者。」朕意庶几与焉。师古曰：「与读曰豫。」其以二千户封地士将军大为乐通侯。」赐列侯甲第，童千人。乘舆斥车马帷帐器物以充其家。师古曰：「斥，不用者也。」又以卫长公主妻之，孟康曰：「卫太子妹。」如淳曰：「卫太子姊也。」师古曰：「外戚传云子夫生三女，元朔三年生男据。是则太子之姊也。孟说非也。」赍金十万斤，更名其邑曰当利公主。天子亲如五利之弟，使者存问共给，相属於道。师古曰：「共读曰供。属，及也，音之欲反。」自大主将相以下，皆置酒其家，韦昭曰：「大主，武帝姑，窦太后之女也。」献遗之。天子又刻玉印曰「天道将军」，使使衣羽衣，夜立白茅上，五利将军亦衣羽衣，立白茅上受印，以视不臣也。师古曰：「羽衣，以鸟羽为衣，取其神仙飞翔之意也。视读曰示。」而佩「天道」者，且为天子道天神也。师古曰：「为音于伪反。道天神，道读曰导。」於是五利常夜祠其家，欲以下神。後装治行，东入海求其师云。大见数月，佩六印，贵震天下，而海上燕齐之间，莫不~缡古曰：「~，捉持也。纾古手腕之字也。~音厄。」而自言有禁方能神仙矣。其夏六月，汾阴巫锦应劭曰：「锦，巫名。」为民祠魏后土营旁，应劭曰：「魏，故魏国也。」师古曰：「汾本魏地之境，故云魏也。营谓祠之兆域也。」见地如钩状，掊视得鼎。师古曰：「掊谓手杷土也，音蒲沟反。杷音蒲巴反，其字从木。」鼎大异於众鼎，文镂无款识，韦昭曰：「款，刻也。」师古曰：「识，记也，音式志反。其下美阳鼎亦同也。」怪之，言吏。吏告河东太守胜，胜以闻。天子使验问巫得鼎无奸诈，乃以礼祠，迎鼎至甘泉，从上行，荐之。如淳曰：「以鼎从行上甘泉，将荐之於天。」师古曰：「上音时掌反。」至中山，晏温，如淳曰：「三辅谓日出清济为晏。晏而温，乃有黄云，故为异也。」师古曰：「中读曰仲。即今云阳之中山也。下云『合兹中山』，亦同也。」有黄云焉。有鹿过，上自射之，因之以祭云。至长安，公卿大夫皆议尊宝鼎。天子曰：「间者河溢，岁数不登，故巡祭后土，祈为百姓育谷。今年丰未报，鼎曷为出哉？」师古曰：「，美也，言稼穑美也。未报者，获年丰而未报赛也。一曰，虽祈谷而未获年丰之（谷）〔报〕也。其下张敞引此诏文云『谷槲幢ā唬檎撸少也。」有司皆言：「闻昔泰帝兴神鼎一，师古曰：「泰帝者，即泰昊伏羲氏也。」一者一统，天地万物所系象也。黄帝作宝鼎三，象天地人。禹收九牧之金，师古曰：「九牧，九州之牧也。」铸九鼎，象九州。皆尝l享上帝鬼神。服虔曰：「以享祀上帝也。」师古曰：「l亨一也。l亨，煮而祀也。韩诗采苹曰：『于以l之，唯琦及釜。』亨音普庚反。」其空足曰鬲，苏林曰：「鬲音历。足中空不实者，名曰鬲也。」以象三德，如淳曰：「鼎有三足故也。三德，三正之德。」师古曰：「如说非也。三德，一曰正直，二曰刚克，三曰柔克。事见周书洪范。」飨承天祜。师古曰：「祜，福也，音怙。」夏德衰，鼎迁於殷；殷德衰，鼎迁於周；周德衰，鼎迁於秦；秦德衰，宋之社亡，鼎乃沦伏而不见。周颂曰：『自堂徂基，自羊徂牛，鼐鼎及；不　不敖，胡考之休。』师古曰：「周颂丝衣之诗也。基，门塾之基也。鼎绝大者谓之鼐，圜m上谓之。　，哗也。敖，慢也。考，寿也。休，美也。言执祭事者，或升堂室，或之门塾，视羊牛之牲，及举大小之鼎，告其致e，神降之福，故获寿考之美，曰何寿之美！何寿之美者，叹之之言也。鼐音乃代反。音兹。敖读曰傲。」今鼎至甘泉，以光润龙变，承休无疆。合兹中山，有黄白云降，师古曰：「言鼎至甘泉之後，光润变见，若龙之神，能幽能明，能小能大，乘此休福，无穷竟也。有黄白云降，与初至仲山黄云之瑞相合也。」盖若兽为符，服虔曰：「云若兽在车盖也。」晋灼曰：「盖，辞也。符谓鹿也。」师古曰：「二说非也。盖，发语辞也。言甘泉之云又若兽形，以为符瑞也。」路弓乘矢，集获坛下，李奇曰：「宜言卢弓。」韦昭曰：「路，大也。四矢曰乘。」师古曰：「韦说是也。又於坛下获弓矢之应。」报祠大亨。唯受命而帝者心知其意而合德焉。服虔曰：「高祖受命知之，宜见鼎於其庙也。」师古曰：「合德，谓与天合德。」鼎宜视宗祢（广）〔庙〕，臧於帝庭，以合明应。」师古曰：「视读曰示。宗谓先帝有德可尊者也。祢，父庙也。帝庭，甘泉天神之庭。」制曰：「可。」入海求蓬莱者，言蓬莱不远，而不能至者，殆不见其气。上乃遣望气佐候其气云。
其秋，上雍，且郊。师古曰：「雍地形高，故云上也，音时掌反。」或曰「五帝，泰一之佐也，宜立泰一而上亲郊之」。上疑未定。齐人公孙卿曰：「今年得宝鼎，其冬辛巳朔旦冬至，与黄帝时等。」师古曰：「等，同也。」卿有札书师古曰：「札，木简之薄小者也。」曰：「黄帝得宝鼎冕候，问於鬼臾区，师古曰：「鬼臾区，黄帝臣也。艺文志云鬼容区，而此志作臾区，臾、容声相近，盖一也。今流俗书本臾字作申，非也。」鬼臾区对曰：『黄帝得宝鼎神策，是岁己酉朔旦冬至，得天之纪，终而复始。』於是黄帝迎日推策，晋灼曰：「迎，数之也。」臣瓒曰：「日月朔望未来而推之，故曰迎日。」後率二十岁复朔旦冬至，凡二十推，三百八十年，黄帝仙登于天。」卿因所忠欲奏之。师古曰：「所忠，人姓名也。解在食货志。」所忠视其书不经，师古曰：「不合经典也。」疑其妄言，谢曰：「宝鼎事已决矣。尚何以为！」师古曰：「谓不须更言之。」卿因嬖人奏之。上大说，师古曰：「说读曰悦。」乃召问卿。对曰：「受此书申公，申公已死。」上曰：「申公何人也？」卿曰：「齐人，与安期生通，受黄帝言，无书，独有此鼎书。曰『汉兴复当黄帝之时。』曰『汉之圣者，在高祖之孙且曾孙也。宝鼎出而与神通，封禅。封禅七十二王，唯黄帝得上泰山封。』申公曰：『汉帝亦当上封（禅），〔上〕封（禅）则能仙登天矣。黄帝万诸侯，而神灵之封君七千。应劭曰：「黄帝时，诸侯会封禅者七千人也。」李奇曰：「说仙道得封者七千国也。」张晏曰：「神灵之封，谓山川之守也。」师古曰：「张说是也。山川之守谓尊山川之神令主祭祀也，即国语所云『汪芒氏之君守封分山』也。」天下名山八，而三在蛮夷，五在中国。中国华山、首山、太室山、泰山、东莱山，此五山黄帝之所常游，与神会。黄帝且战且学仙，患百姓非其道，乃断斩非鬼神者。百余岁然後得与神通。黄帝郊雍上帝，宿三月。鬼臾区号大鸿，死葬雍，故鸿冢是也。苏林曰：「今雍有鸿冢。」其後黄帝接万灵明庭。明庭者，甘泉也。所谓寒门者，谷口也。服虔曰：「黄帝升仙之处也。」师古曰：「谷口，仲山之谷口也，汉时为县，今呼之治谷是也。以仲山之北寒凉，故谓此谷为寒门也。」黄帝采首山铜，铸鼎於荆山下。晋灼曰：「地理志首山属河东蒲阪，荆山在冯翊怀德县也。」鼎既成，有龙垂胡　下迎黄帝。师古曰：「胡谓颈下垂肉也。　，其毛也，音人占反。」黄帝上骑，群臣後宫从上龙七十余人，龙乃〔上〕去。余小臣不得上，乃悉持龙　，龙　拔，，黄帝之弓。百姓昂望师古曰：「昂读曰仰。」黄帝既上天，乃抱其弓与龙　号，故後世因名其处曰鼎湖，其弓曰乌号。』」於是天子曰：「嗟乎！诚得如黄帝，吾视去妻子如脱屣耳。」师古曰：「屣，小履。脱屣者，言其便易，无所顾也。屣音山尔反。」拜卿为郎，使东候神於太室。上遂郊雍，至陇西，登空桐，幸甘泉。令祠官宽舒等具泰一祠坛，祠坛放亳忌泰一坛，三陔。师古曰：「陔，重也。三陔，三重坛也。音该。」五帝坛环居其下，各如其方。黄帝西南，除八通鬼道。服虔曰：「坤位在未，黄帝从土位。」泰一所用，如雍一物，而加醴枣脯之属，杀一优＠钇嬖唬骸敢衾辍！故古曰：「西南夷长尾髦之牛也。一音茅。」以为俎豆牢具。而五帝独有俎豆醴进。师古曰：「具俎豆酒醴而进之。一曰，进谓杂物之具，所以加礼也。」其下四方地，为J，食群神从者及北斗云。师古曰：「J字与U同，谓联续而祭也，音竹芮反。食读曰　。」已祠，胙余皆燎之。师古曰：「胙谓祭余酒肉也。」其牛色白，白鹿居其中，彘在鹿中，鹿中水而酒之。服虔曰：「水，玄酒；酒，真酒也。」晋灼曰：「此言合牲物而燎之也。」师古曰：「言以白鹿内牛中，以彘内鹿中，又以水及酒合内鹿中。」祭日以牛，祭月以羊彘特。师古曰：「若牛，若羊，若彘，止一牲也。」泰一祝宰则衣紫及绣。五帝各如其色，日赤，月白。十一月辛巳朔旦冬至，U爽，师古曰：「U爽，谓日尚冥，盖未明之时也。U音忽。」天子始郊拜泰一。朝朝日，夕夕月，师古曰：「以朝旦拜日为朝。下朝音丈昭反。」则揖；而见泰一如雍郊礼。其赞飨曰：「天始以宝鼎神策授皇帝，朔而又朔，终而复始，皇帝敬拜见焉。」师古曰：「赞飨谓祝辞。」而衣上黄。其祠列火满坛，坛旁亨炊具。有司云「祠上有光」。公卿言「皇帝始郊见泰一云阳，有司奉u玉孟康曰：「璧大六寸谓之u。」嘉牲荐飨，师古曰：「汉旧仪云祭天养牛五岁，至三千斤也。」是夜有美光，及昼，黄气上属天。」师古曰：「属音之欲反。」太史令谈、祠官宽舒等曰：「神灵之休，佑福兆祥，宜因此地光域立泰坛以明应。师古曰：「明著美光及黄气之祥应。」令太祝领，秋及腊间祠。（二）〔三〕岁天子壹郊见。」其秋，为伐南越，告祷泰一，以牡荆画幡日月北斗登龙，以象太一三星，为泰一　（旗），李奇曰：「牡荆作幡柄也。」如淳曰：「牡荆，荆之无子者，皆e斋之道。」晋灼曰：「牡，节间不相当也，月晕刻之为券以畏病者。天文志：『天极星，其一明者，太一也；旁三星，三公也。』画一星在後，三星在前，为泰一　（旗）也。」师古曰：「李、晋二说是也。以牡荆为幡竿，而画幡为日月龙及星。」命曰「灵旗」。为兵祷，则太史奉以指所伐国。而五利将军使不敢入海，之泰山祠。上使人随验，实无所见。五利妄言见其师，其方尽，多不雠。师古曰：「雠，应当也。不雠，无验也。」上乃诛五利。其冬，公孙卿候神河南，言见仙人迹缑氏城上，有物如雉，往来城上。天子亲幸缑氏视迹，问卿：「得毋效文成、五利乎？」卿曰：「仙者非有求人主，人主者求之。其道非少宽暇，神不来。言神事，如迂诞，师古曰：「迂，回远也。诞，大言也。」积以岁，乃可致。」於是郡国各除道，缮治宫馆名山神祠所，以望幸矣。其春，既灭南越，嬖臣李延年以好音见。上善之，下公卿议，曰：「民间祠有鼓舞乐，今郊祀而无乐，岂称乎？」公卿曰：「古者祠天地皆有乐，而神只可得而礼。」或曰：「泰帝使素女鼓五十弦瑟，悲，帝禁不止，师古曰：「泰帝亦谓泰昊也。不止，谓不能自止也。」故破其瑟为二十五弦。」於是塞南越，祷祠泰一、后土，始用乐舞。益召歌儿，师古曰：「益，多也。」作二十五弦及空侯瑟自此起。苏林曰：「作空侯与瑟。」其来年冬，上议曰：「古者先振兵释旅，然後封禅。」乃遂北巡朔方，勒兵十余万骑，还祭黄帝冢桥山，释兵　如。李奇曰：「地名也。」上曰：「吾闻黄帝不死，有冢，何也？」或对曰：「黄帝以仙上天，群臣葬其衣冠。」既至甘泉，为且用事泰山，先类祠泰一。师古曰：「且，犹将也。类祠，谓以事类而祭也。」自得宝鼎，上与公卿诸生议封禅。封禅用希旷绝，莫知其仪体，而群儒采封禅尚书、周官、王制之望祀射牛事。师古曰：「天子有事宗庙，必自射牲，盖示亲杀也。事见国语也。」齐人丁公年九十余，曰：「封禅者，古不死之名也。秦皇帝不得上封。陛下必欲上，稍上师古曰：「稍，渐也。」即无风雨，遂上封矣。」上於是乃令诸儒习射牛，草封禅仪。数年，至且行。天子既闻公孙卿及方士之言，黄帝以上封禅皆致怪物与神通，欲放黄帝师古曰：「放，依也，音甫往反。」以接神人蓬莱，高世比德於九皇，张晏曰：「三皇之前有人皇，九首。」韦昭曰：「上古有人皇者九人。」师古曰：「韦说是也。」而颇采儒术以文之。群儒既已不能辩明封禅事，又拘於诗书古文而不敢骋。上为封祠器视群儒，师古曰：「视读曰示。」群儒或曰「不与古同」，徐偃又曰「太常诸生行礼不如鲁善」，师古曰：「徐偃，博士姓名。」周霸属图封事，服虔曰：「属，会也，会诸儒图封事也。」师古曰：「周霸，亦人姓名也。属音之欲反。」於是上黜偃、霸，而尽罢诸儒弗用。三月，乃东幸缑氏，礼登中岳太室。从官在山上闻若有言「万岁」云。问上，上不言；问下，下不言。乃令祠官加增太室祠，禁毋伐其山木，以山下户凡三百封崇高，为之奉邑，师古曰：「崇，古崇字耳。以崇奉嵩高之山，故谓之崇高奉邑。奉音扶用反。」独给祠，复无有所与。师古曰：「复音方目反。与读曰预。」上因东上泰山，如淳曰：「言易上也。泰山从南面直上，步道三十里，车道百里。」泰山草木未生，乃令人上石立之泰山颠。师古曰：「从山下转石而上。」上遂东巡海上，行礼祠八神。齐人之上疏言神怪奇方者以万数，乃益发船，令言海中神山者数千人求蓬莱神人。公孙卿持节常先行候名山，至东莱，言夜见大人，长数丈，就之则不见，见其迹甚大，类禽兽云。群臣有言见一老父牵狗，言「吾欲见钜公」，郑氏曰：「天子也。」张晏曰：「天子为天下父，故曰钜公也。」师古曰：「钜，大也。」已忽不见。上既见大迹，未信，及群臣又言老父，则大以为仙人也。宿留海上，师古曰：「宿留，谓有所须待也。宿音先欲反。留音力就反。它皆类此。」与方士传车师古曰：「传音张恋反。」及间使求神仙人以千数。师古曰：「间，微也，随间隙而行也。」四月，还至奉高。上念诸儒及方士言封禅人殊，不经，难施行。师古曰：「人人殊异，又不合经，故难以施行。」天子至梁父，礼祠地主。至乙卯，令侍中儒者皮弁缙绅，射牛行事。封泰山下东方，如郊祠泰一之礼。封广丈二尺，高九尺，其下则有玉牒书，书秘。礼毕，天子独与侍中奉车子侯上泰山，服虔曰：「子侯，霍去病子也。」亦有封。其事皆禁。明日，下阴道。丙辰，禅泰山下址东北肃然山，师古曰：「址者，山之基足，音止。」如祭后土礼。天子皆亲拜见，衣上黄而尽用乐焉。江淮间一茅三脊为神藉。五色土益杂封。纵远方奇兽飞禽及白雉诸物，颇以加祠。兕牛象犀之属不用。皆至泰山，然後去。封禅祠，其夜若有光，昼有白云出封中。师古曰：「白云出於所封之中。」天子从禅还，坐明堂，群臣更上寿。师古曰：「更，互也，音工衡反。」下诏改元为元封。语在武纪。又曰：「古者天子五载一巡狩，用事泰山，诸侯有朝宿地。其令诸侯各治邸泰山下。」天子既已封泰山，无风雨，而方士更言蓬莱诸神师古曰：「更音工衡反。」若将可得，於是上欣然庶几遇之，复东至海上望焉。奉车子侯暴病，一日死。上乃遂去，并海上，师古曰：「并音步浪反。上音时掌反。」北至碣石，巡自辽西，历北边至九原。五月，乃至甘泉，周万八千里云。其秋，有星孛於东井。後十余日，有星孛於三能。师古曰：「能读曰台。」望气王朔言：「候独见填星出如瓜，食顷，复入。」有司皆曰：「陛下建汉家封禅，天其报德星云。」师古曰：「德星，即填星也。言天以德星报於帝。」其来年冬，郊雍五帝。还，拜祝祠泰一。师古曰：「拜而祠之，加祝辞。」赞飨曰：「德星昭衍，厥维休祥。师古曰：「昭，明；衍，大；休，美也。」寿星仍出，渊耀光明。信星昭见，皇帝敬拜泰祝之享。」其春，公孙卿言见神人东莱山，若云「欲见天子」。天子於是幸缑氏城，拜卿为中大夫。遂至东莱，宿，留之数日，毋所见，见大人迹云。复遣方士求神人采药以千数。是岁旱。天子既出亡名，乃祷万里沙，应劭曰：「万里沙，神祠也，在东莱曲城。」如淳曰：「故祷万里沙以为名也。」过祠泰山。郑氏曰：「泰山东自复有小泰山。」臣瓒曰：「即今之泰山也。」师古曰：「瓒说是也。」还至瓠子，自临塞决河，留二日，湛祠而去。师古曰：「湛读曰沈，谓沈祭具於水中也。尔雅曰『祭川曰浮沈』。」
是时既灭两粤，粤人勇之乃言「粤人俗鬼，师古曰：「勇之，越人名也。俗鬼，言其土俗尚鬼神之事。」而其祠皆见鬼，数有效。昔东瓯王敬鬼，寿百六十岁。後世怠曼，故衰耗。」师古曰：「耗，减也，音火到反。」乃命粤巫立粤祝祠，安台无坛，亦祠天神帝百鬼，师古曰：「天帝之神及百鬼。」而以鸡卜。李奇曰：「持鸡骨卜，如鼠卜。」上信之，粤祠鸡卜自此始用。师古曰：「言国家始用。」公孙卿曰：「仙人可见，上往常遽，以故不见。师古曰：「遽，速也，音其庶反。」今陛下可为馆如缑氏城，师古曰：「依其制度也。」置脯枣，神人宜可致。且仙人好楼居。」於是上令长安则作飞廉、桂馆，师古曰：「飞廉馆及桂馆二名也。」甘泉则作益寿、延寿馆，师古曰：「益寿、延寿，亦二馆名。」使卿持节设具而候神人。乃作通天台，师古曰：「汉旧仪云台高三十丈，望见长安城。」置祠具其下，将招来神仙之属。於是甘泉更置前殿，始广诸宫室。夏，有芝生甘泉殿房内中。天子为塞河，兴通天，若有光云，师古曰：「为塞河及造通天台而有神光之应，故赦天下也。」乃下诏赦天下。其明年，伐朝鲜。夏，旱。公孙卿曰：「黄帝时封则天旱，乾封三年。」师古曰：「三岁不雨，暴所封之土令乾也。」上乃下诏：「天旱，意乾封乎？郑氏曰：「言适新封则致旱，天欲乾我所封乎？其令天下尊祠灵星焉。」明年，上郊雍五，通回中道，遂北出萧关，历独鹿、鸣泽，师古曰：「解并在武纪。」自西河归，幸河东祠后土。明年冬，上巡南郡，至江陵而东。登礼　之天柱山，号曰南岳。师古曰：「　，庐江县也，天柱山在焉。武帝以天柱山为南岳。　音潜。」浮江，自浔阳出枞阳，师古曰：「枞音千庸反。」过彭蠡，礼其名山川。北至琅邪，并海上。师古曰：「并音步浪反。上音时掌反。」四月，至奉高修封焉。初，天子封泰山，泰山东北址古时有明堂处，处险不敞。师古曰：「言其阻厄不显敞。」上欲治明堂奉高旁，未晓其制度。济南人公玉带上黄帝时明堂图。师古曰：「公玉，姓也。带，名也。吕氏春秋齐有公玉丹，此盖其旧族。而说者读公玉为宿，非也。单姓玉者，後汉司徒玉况，自音宿耳。」明堂中有一殿，四面无壁，以茅盖，通水，水圜宫垣，师古曰：「圜，绕也。」为复道，上有楼，从西南入，师古曰：「复读曰复也。」名曰昆仑，天子从之入，以拜祀上帝焉。於是上令奉高作明堂汶上，如带图。师古曰：「汶，水名也，出琅邪朱虚。作明堂於汶水之上也。带图，公玉带所上明堂图。汶音问。」及是岁修封，则祠泰一、五帝於明堂上坐，师古曰：「坐音才卧反。」合高皇帝祠坐对之。服虔曰：「汉是时未以高祖配天，故言对。光武以来乃配之。」祠后土於下房，以二十太牢。天子从昆仑道入，始拜明堂如郊礼。毕，　堂下。师古曰：「　，古燎字。」而上又上泰山，自有秘祠其颠。而泰山下祠五帝，各如其方，黄帝并赤帝所，师古曰：「与赤帝同处。」有司侍祠焉。山上举火，下悉应之。还幸甘泉，郊泰。春幸汾阴，祠后土。明年，幸泰山，以十一月甲子朔旦冬至日祀上帝於明堂，（後每）〔毋〕修封。其赞飨曰：「天增授皇帝泰元神策，周而复始。皇帝敬拜泰一。」师古曰：「自此以上，赞祝者辞。」东至海上，考入海及方士求神者，莫验，然益遣，几遇之。师古曰：「益，多也。几读曰冀。言更遣人求之，冀必遇也。」乙酉，柏梁灾。十二月甲午朔，上亲禅高里，师古曰：「高里，山名。解在武纪。」祠后土。临勃海，将以望祀蓬莱之属，几至殊庭焉。师古曰：「殊庭，蓬莱中仙人庭也。几读曰冀。」上还，以柏梁灾故，受计甘泉。公孙卿曰：「黄帝就青灵台，十二日烧，师古曰：「就，成也，造台适成，经十二日即遇火烧。」黄帝乃治明庭。明庭，甘泉也。」方士多言古帝王有都甘泉者。其後天子又朝诸侯甘泉，甘泉作诸侯邸。勇之乃曰：「粤俗有火灾，复起屋，必以大，用胜服之。」於是作建章宫，度为千门万户。前殿度高未央。师古曰：「度并音大各反。」其东则凤阙，高二十余丈。师古曰：「三辅故事云其阙圜上有铜凤凰。」其西则商中，数十里虎圈。如淳曰：「商中，商庭也。」师古曰：「商，金也。於序在秋，故谓西方之庭为商庭，言广数十里。於菟亦西方之兽，故於此置其圈也。」其北治大池，渐台高二十余丈，名曰泰液，师古曰：「渐，浸也。台在池中，为水所浸，故曰渐台。一音子廉反。三辅黄图或为字，亦浸耳。」池中有蓬莱、方丈、瀛州、壶梁，象海中神山龟鱼之属。师古曰：「三辅故事云池北岸有石鱼，长二丈，高五尺，西岸有石鳖三枚，长六尺。」其南有玉堂璧门大鸟之属。师古曰：「立大鸟象也。」立神明台、井干楼，高五十丈，辇道相属焉。师古曰：「汉宫阁疏云神明台高五十丈，上有九室，恒置九天道士百人。然则神明、井干俱高五十丈也。井干楼积木而高，为楼若井干之形也。井干者，井上木栏也，其形或四角，或八角。张衡西京赋云『井干叠而百层』，即谓此楼也。干或作韩，其义并同。」夏，汉改历，以正月为岁首，而色上黄，官更印章以五字，师古曰：「解在武纪。」因为太初元年。是岁，西伐大宛，蝗大起。丁夫人、雒阳虞初等应劭曰：「丁夫人，其先丁复，本越人，封阳都侯。夫人其後，以诅军为功。」韦昭曰：「丁，姓；夫人，名也。」以方祠诅匈奴、大宛焉。明年，有司言雍五无牢孰具，芬芳不备。乃令祠官进犊牢具，色食所胜，孟康曰：「若火胜金，则祠赤帝以白牲也。」而以木寓马代驹云。及诸名山川用驹者，悉以木寓马代。独行过亲祠，乃用驹，它礼如故。明年，东巡海上，考神仙之属，未有验者。方士有言黄帝时为五城十二楼，应劭曰：「昆仑玄圃五城十二楼，仙人之所常居。」以候神人於执期，郑氏曰：「地名也。」名曰迎年。师古曰：「迎年，若云祈年。」上许作之如方，名曰明年。师古曰：「言明其得延年也。」上亲礼祠，上犊黄焉。公玉带曰：「黄帝时虽封泰山，然风后、封钜、岐伯令黄帝封东泰山，韦昭曰：「风后、封钜、岐伯皆黄帝臣也。」臣瓒曰：「东泰山在琅邪朱虚界，中有小泰山是。」禅凡山，师古曰：「凡山在朱虚县，见地理志也。」合符，然後不死。」天子既令设祠具，至东泰山，东泰山卑小，不称其声，乃令祠官礼之，而不封焉。其後令带奉祠候神物。复还泰山，修五年之礼如前，而加禅祠石闾。石闾者，在泰山下址南方，师古曰：「下基之南面。」方士言仙人闾也，故上亲禅焉。其後五年，复至泰山修封，还过祭恒山。
自封泰山後，十三岁而周遍於五岳、四渎矣。
後五年，复至泰山修封。东幸琅邪，礼日成山，登之罘，浮大海，用事八神延年。师古曰：「解并在武纪。延年，即上所谓迎年者。」又祠神人於交门宫，若有乡坐拜者云。师古曰：「如有神人景象向祠坐而拜也。事具在武纪。乡读与向同。」後五年，上复修封於泰山。东游东莱，临大海。是岁，雍县无云如雷者三，师古曰：「雷，古雷字也。空有雷声也。」或如虹气苍黄，若飞鸟集а艄南，师古曰：「б粲颉！股闻四百里。陨石二，黑如p，有司以为美祥，以荐宗庙。而方士之候神入海求蓬莱者终无验，公孙卿犹以大人之迹为解。师古曰：「言见大人之迹，以自解说也。」天子犹羁縻不绝，师古曰：「羁縻，系联之意。马络头曰羁也。牛曰縻。」几遇其真。师古曰：「几读曰冀。」诸所兴，如薄忌泰一及三一、冥羊、马行、赤星，五（床）。宽舒之祠（宫）〔官〕李奇曰：「皆祠名。」以岁时致礼。凡六祠，皆大祝领之。至如八神，诸明年、凡山它名祠，行过则祠，去则已。方士所兴祠，各自主，其人终则已，祠官不主。它祠皆如故。甘泉泰一、汾阴后土，三年亲郊祠，而泰山五年一修封。武帝凡五修封。昭帝即位，富於春秋，未尝亲巡祭云。宣帝即位，由武帝正统兴，故立三年，尊孝武庙为世宗，行所巡狩郡国皆立庙。告祠世宗庙日，有白鹤集後庭。以立世宗庙告祠孝昭寝，有雁五色集殿前。西河筑世宗庙，神光兴於殿旁，有鸟如白鹤，前赤後青。神光又兴於房中，如烛状。广川国世宗庙殿上有锺音，门户大开，夜有光，殿上尽明。上乃下诏赦天下。
时，大将军霍光辅政，上共己正南面，师古曰：「共读曰恭。」非宗庙之祀不出。十二年，乃下诏曰：「盖闻天子尊事天地，修祀山川，古今通礼也。间者，上帝之祠阙而不亲十有余年，朕甚惧焉。朕亲饬躬齐戒，亲奉祀，为百姓蒙嘉气，获丰年焉。」明年正月，上始幸甘泉，郊见泰，数有美祥。修武帝故事，盛车服，敬齐祠之礼，颇作诗歌。
其三月，幸河东，祠后土，有神爵集，改元为神爵。制诏太常：「夫江海，百川之大者也，今阙焉无祠。其令祠官以礼为岁事，师古曰：「言每岁常祠之。」以四时祠江海雒水，祈为天下丰年焉。」自是五岳、四渎皆有常礼。东岳泰山於博，中岳泰室於嵩高，南岳　山於　，师古曰：「　与潜同也。」西岳华山於华阴，北岳常山於上曲阳，师古曰：「上曲阳，常山郡之县也。」河於临晋，师古曰：「冯翊之县也，临河西岸。」江於江都，师古曰：「广陵之县也。」淮於平氏，师古曰：「南阳之县也。」济於临邑界中，师古曰：「东郡之县也。」皆使者持节侍祠。唯泰山与河岁五祠，江水四，余皆一祷而三祠云。时，南郡获白虎，献其皮牙爪，上为立祠。又以方士言，为随侯、剑宝、玉宝璧、周康宝鼎立四祠於未央宫中。又祠太室山於即墨，三户山於下密，师古曰：「即墨、下密皆胶东之县也。」祠天封苑火井於鸿门。如淳曰：「地理志西河鸿门县有天封苑火井祠，火从地中出。」又立岁星、辰星、太白、荧惑、南斗祠於长安城旁。又祠参山八神於曲城，师古曰：「东莱之县也。」蓬山石社石鼓於临朐，师古曰：「临朐，齐郡县也。朐音劬。地理志蓬山作达山也。」之罘山於D，成山於不夜，莱山於黄。应劭曰：「D音I。」晋灼曰：「D、不夜、黄县皆属东莱。」师古曰：「D音丈瑞反。」成山祠日，莱山祠月。又祠四时於琅邪，蚩尤於寿良。师古曰：「东郡之县也。」京师近县，则有劳谷、五床山、日月、五帝、仙人、玉女祠。云阳有径路神祠，祭休屠王也。师古曰：「休屠，匈奴王号也。径路神，本匈奴之祠也。休音许虬反。屠音除。」又立五龙山仙人祠及黄帝、天神、帝原水，凡四祠於肤施。师古曰：「肤施，上郡之县也。」或言益州有金马碧鸡之神，如淳曰：「金形似马，碧形似鸡。」可醮祭而致，於是遣谏大夫王褒使持节而求之。大夫刘更生献淮南枕中洪宝苑秘之方，师古曰：「洪，大也。苑秘者，言秘术之苑囿也。」令尚方铸作。事不验，更生坐论。京兆尹张敞上疏谏曰：「愿明主时忘车马之好，斥远方士之虚语，师古曰：「远音於万反。」游心帝王之术，太平庶几可兴也。」後尚方待诏皆罢。是时，美阳得鼎，献之。师古曰：「美阳，扶风之县也。」下有司议，多以为宜荐见宗庙，如元鼎时故事。张敞好古文字，桉鼎铭勒而上议曰：「臣闻周祖始乎后稷，后稷封於粒师古曰：「炼劣脎⑼，今武功故城是。」公刘发迹於豳，师古曰：「今豳州是也。」大王建国於　梁，师古曰：「梁山在岐山之东，九局西，非夏阳之梁山也。　，古岐字。」文武兴於酆镐。师古曰：「酆，今长安城西丰水上也。镐在昆明池北。」由此言之，则　梁丰镐之间周旧居也，固宜有宗庙坛场祭祀之臧。今鼎出於　东，中有刻书曰：『王命尸臣：「官此找兀师古曰：「尸臣，主事之臣也。找兀即豳地是也。找糗鳌！勾投琊巾腠戡h戈。」师古曰：「交龙为纭ｐ轿接叙街车也。黼黻，冕服也。h戈，刻镂之戈也。h与凋同。」尸臣拜手稽首曰：「敢对扬天子丕显休命。」』师古曰：「拜手，首至於手也。」臣愚不足以迹古文，师古曰：「寻其文迹。」窃以传记言之，此鼎殆周之所以褒赐大臣，大臣子孙刻铭其先功，臧之於宫庙也。昔宝鼎之出於汾也，河东太守以闻，诏曰：『朕巡祭后土，祈为百姓蒙丰年，师古曰：「为音於伪反。」今谷槲幢ǎ师古曰：「椋少意也。言谷稼尚少，未获丰年也。橐艨圄》础！苟ρ晌出哉？』博问耆老，意旧臧与？服虔曰：「言鼎岂旧臧於此地。」师古曰：「与读曰欤。」诚欲考得事实也。有司验上非旧臧处，鼎大八尺一寸，高三尺六寸，殊异於众鼎。今此鼎细小，又有款识，师古曰：「款，刻也。识，记也，音式志反。」不宜荐见於宗庙。」制曰：「京兆尹议是。」上自幸河东之明年正月，凤皇集q，师古曰：「q，冯翊之县也。q音丁活反，又丁外反。音况矩反。」於所集处得玉宝，起步寿宫，乃下诏赦天下。後间岁，凤皇神爵甘露降集京师，师古曰：「间岁，隔一岁也。」赦天下。其冬，凤皇集上林，乃作凤皇殿，以答嘉瑞。师古曰：「答，应也。」明年正月，复幸甘泉，郊泰，改元曰五凤。明年，幸雍祠五。其明年春，幸河东，祠后土，赦天下。後间岁，改元为甘露。正月，上幸甘泉，郊泰。其夏，黄龙见新丰。建章、未央、长乐宫锺铜人皆生毛，长一寸所，师古曰：「，神兽名也，县锺之木刻饰为之，因名曰也。」时以为美祥。後间岁正月，上郊泰，因朝单于於甘泉宫。後间岁，改元为黄龙。正月，复幸甘泉，郊泰，又朝单于於甘泉宫。至冬而崩。凤皇下郡国凡五十余所。元帝即位，遵旧仪，间岁正月，一幸甘泉郊泰，又东至河东祠后土，西至雍祠五。凡五奉泰、后土之祠。亦施恩泽，时所过毋出田租，赐百户牛酒，师古曰：「言有时如此，不常然也。」或赐爵，赦罪人。元帝好儒，贡禹、韦玄成、匡衡等相继为公卿。禹建言汉家宗庙祭祀多不应古礼，上是其言。後韦玄成为丞相，议罢郡国庙，自太上皇、孝惠帝诸园寝庙皆罢。後元帝寝疾，梦神灵谴罢诸庙祠，上遂复焉。後或罢或复，至哀、平不定。语在韦玄成传。
成帝初即位，丞相衡、御史大夫谭师古曰：「衡，匡衡。谭，张谭。」奏言：「帝王之事莫大乎承天之序，承天之序莫重於郊祀，故圣王尽心极虑以建其制。祭天於南郊，就阳之义也；瘗地於北郊，即阴之象也。师古曰：「祭地曰瘗h，故云瘗地也。即，就也。」天之於天子也，因其所都而各飨焉。往者，孝武皇帝居甘泉宫，即於云阳立泰，祭於宫南。今行常幸长安，郊见皇天反北之泰阴，祠后土反东之少阳，事与古制殊。又至云阳，行溪谷中，厄陕且百里，汾阴则渡大川，有风波舟楫之危，师古曰：「楫音集。其字从木。」皆非圣主所宜数乘。郡县治道共张，吏民困苦，师古曰：「共读曰供，音居用反。张音竹亮反。下皆类此。」百官烦费。劳所保之民，行危险之地，师古曰：「保，养也。」难以奉神灵而祈福佑，殆未合於承天子民之意。昔者周文武郊於丰高，成王郊於雒邑。由此观之，天随王者所居而飨之，可见也。甘泉泰、河东后土之祠宜可徙置长安，合於古帝王。愿与群臣议定。」奏可。大司马车骑将军许嘉等八人以为所从来久远，宜如故。右将军王商、博士师丹、议郎翟方进等五十人以为礼记曰「燔柴於太坛，祭天也；瘗h於大折，祭地也。」韦昭曰：「大折，谓为坛於昭晰地也。」师古曰：「折，曲也。言方泽之形，四曲折也。」兆於南郊，所以定天位也。邓展曰：「除地为营埒，有形兆也。」祭地於大折，在北郊，就阴位也。郊处各在圣王所都之南北。书曰「越三日丁巳，用牲於郊，牛二。」师古曰：「周书洛诰之辞。」周公加牲，告徙新邑，定郊礼於雒。明王圣主，事天明，事地察。天地明察，神明章矣。天地以王者为主，故圣王制祭天地之礼必於国郊。长安，圣主之居，皇天所观视也。甘泉、河东之祠非神灵所飨，宜徙就正阳大阴之处。违俗复古，循圣制，定天位，如礼便。於是衡、谭奏议曰：「陛下圣德，　明上通，师古曰：「　与聪同。」承天之大，典览群下，使各悉心尽虑，议郊祀之处，天下幸甚。臣闻广谋从众，则合於天心，故洪范曰『三人占，则从二人言』，师古曰：「洪范，周书也。」言少从多之义也。论当往古，宜於万民，则依而从之；师古曰：「论，议也，音来顿反。」违道寡与，则废而不行。今议者五十八人，其五十人言当徙之义，皆著於经传，同於上世，便於吏民；八人不案经艺，考古制，而以为不宜，无法之议，难以定吉凶。太誓曰：『正稽古立功立事，可以永年，丕天之大律。』师古曰：「今文泰誓，周书也。稽，考也。永，长也。丕，奉也。律，法也。言正考古道而立事，则可长年享有天下，是则奉天之大法也。」诗曰『毋曰高高在上，陟降厥士，日监在兹』，师古曰：「诗周颂敬之诗也。陟，升也。士，事也。言无谓天之高而又高，远在上而不加敬，天乃上下升降，日日监观於此，视人之所为者耳。」言天之日监王者之处也。又曰『乃眷西顾，此维予宅』，师古曰：「大雅皇矣之诗也。宅，居也。言天眷然西顾，以周国为居也。商纣在东，故谓周为西也。」言天以文王之都为居也。宜於长安定南北郊，为万世基。」天子从之。既定，衡言：「甘泉泰紫坛，八觚宣通象八方。服虔曰：「八觚，如今社坛也。」师古曰：「觚，角也。」五帝坛周环其下，又有群神之坛。以尚书六宗、望山川、遍群神之义，紫坛有文章采镂黼黻之饰及玉、女乐，师古曰：「汉旧仪云祭天用六彩绮席六重，用玉几玉饰器凡七十。女乐，即礼乐志所云『使童男童女俱歌』也。」石坛、仙人祠，瘗鸾路、H驹、寓龙马，不能得其象於古。臣闻郊（紫坛）〔柴〕飨帝之义，埽地而祭，上质也。歌大吕舞云门以　天神，歌太蔟舞咸池以　地只，师古曰：「此周礼也。大吕合於黄锺。黄锺，阳声之首也。云门，黄帝乐也。太蔟，阳声次二者也。咸池，尧乐也。」其牲用犊，其席　楷，其器陶匏，师古曰：「陶，瓦器；匏，瓠也。楷音戛。」皆因天地之性，贵诚上质，不敢修其文也。以为神只功德至大，虽修精微而备庶物，犹不足以报功，唯至诚为可，（致）〔故〕上质不饰，以章天德。紫坛伪饰女乐、鸾路、H驹、龙马、石坛之属，宜皆勿修。」衡又言：「王者各以其礼制事天地，非因异世所立而继之。师古曰：「异世，谓前代。」今雍~、密、上下，晋灼曰：「秦文公、宣公所立也。」本秦侯各以其意所立，非礼之所载术也。汉兴之初，仪制未及定，即且因秦故祠，复立北。今既稽古，建定天地之大礼，郊见上帝，青赤白黄黑五方之帝皆毕陈，各有位馔，祭祀备具。诸侯所妄造，王者不当长遵。及北，未定时所立，师古曰：「谓高祖之初，礼仪未定。」不宜复修。」天子皆从焉。及陈宝祠，由是皆罢。明年，上始祀南郊，赦奉郊之县及中都官耐罪囚徒。师古曰：「中都官，京师诸官府也。」是岁衡、谭复条奏：「长安厨官县官给祠郡国候神方士使者所祠，凡六百八十三所，其二百八所应礼，及疑无明文，可奉祠如故。其余四百七十五所不应礼，或复重，师古曰：「复音扶目反。重音丈庸反。」请皆罢。」奏可。本雍旧祠二百三所，唯山川诸星十五所为应礼云。若诸布、诸严、诸逐，皆罢。杜主有五祠，置其一。又罢高祖所立梁、晋、秦、荆巫、九天、南山、莱中之属，及孝文渭阳、孝武薄忌泰一、三一、黄帝、冥羊、马行、泰一、皋山山君、武夷、夏后启母石、万里沙、八神、延年之属，及孝宣参山、蓬山、之罘、成山、莱山、四时、蚩尤、劳谷、五床、仙人、玉女、径路、黄帝、天神、原水之属，皆罢。候神方士使者副佐、本草待诏七十余人皆归家。师古曰：「本草待诏，谓以方药本草而待诏者。」明年，匡衡坐事免官爵。众庶多言不当变动祭祀者。又初罢甘泉泰作南郊日，大风坏甘泉竹宫，折拔中树大十围以上百余。天子异之，以问刘向。对曰：「家人尚不欲绝种祠，师古曰：「家人，谓庶人之家也。种祠，继嗣所传祠也。」况於国之神宝旧！且甘泉、汾阴及雍五始立，皆有神只感应，然後营之，非苟而已也。武、宣之世，奉此三神，礼敬敕备，师古曰：「敕，整也。」神光尤著。祖宗所立神只旧位，诚未易动。及陈宝祠，自秦文公至今七百余岁矣，汉兴世世常来，光色赤黄，长四五丈，直祠而息，音声砰隐，野鸡皆g。师古曰：「直，当也。息，止也。当祠处而止也。砰音普萌反。」每见雍太祝祠以太牢，遣候者乘一乘传驰诣行在所，师古曰：「报神之来也。传音张恋反。」以为福祥。高祖时五来，文帝二十六来，武帝七十五来，宣帝二十五来，初元元年以来亦二十来，此阳气旧祠也。及汉宗庙之礼，不得擅议，皆祖宗之君与贤臣所共定。古今异制，经无明文，至尊至重，难以疑说正也。前始纳贡禹之议，後人相因，多所动摇。易大传曰：『诬神者殃及三世。』恐其咎不独止禹等。」上意恨之。师古曰：「恨，悔也。」後上以无继嗣故，今皇太后诏有司曰：「盖闻王者承事天地，交接泰一，尊莫著於祭祀。孝武皇帝大圣通明，始建上下之祀，师古曰：「上下，谓天地。」营泰於甘泉，定后土於汾阴，而神只安之，飨国长久，子孙蕃滋，师古曰：「蕃音扶元反。」累世遵业，福流於今。今皇帝宽仁孝顺，奉循圣绪，靡有大愆，而久无继嗣。思其咎职，殆在徙南北郊，师古曰：「职，主也，咎过主於此也。」违先帝之制，改神只旧位，失天地之心，以妨继嗣之福。春秋六十，未见皇孙，师古曰：「皇太后自谓。」食不甘味，寝不安席，朕甚悼焉。春秋大复古，善顺祀。师古曰：「以复古为大，以顺祀为善也。」其复甘泉泰，汾阴后土如故，及雍五、陈宝祠在陈仓者。」天子复亲郊礼如前。又复长安、雍及郡国祠著明者且半。成帝末年颇好鬼神，亦以无继嗣故，多上书言祭祀方术者，皆得待诏，祠祭上林苑中长安城旁，费用甚多，然无大贵盛者，谷永说上曰：「臣闻明於天地之性，不可或以神怪；知万物之情，不可罔以非类。师古曰：「罔犹蔽。」诸背仁义之正道，不遵五经之法言，而盛称奇怪鬼神，广崇祭祀之方，求报无福之祠，及言世有仙人，服食不终之药，　兴轻举，如淳曰：「　，远也。兴，举也。」师古曰：「　，古遥字也。兴，起也。谓起而远去也。」登遐倒景，如淳曰：「在日月之上，反从下照，故其景倒。」师古曰：「遐亦远也。」览观县圃，浮游蓬莱，李奇曰：「昆仑九成，上有县圃，县圃之上即阊阖天门。」耕耘五德，朝种暮获，晋灼曰：「翼氏风角，五德东方甲，南方丙，西方庚，北方壬，中央戊。种五色禾於（北）〔此〕地而耕耘也。」与山石无极，师古曰：「言获长寿，比於山石无穷也。」黄冶变化，晋灼曰：「黄者，铸黄金也。道家言冶丹沙令变化，可铸作黄金也。」坚冰淖溺，晋灼曰：「方士诈以药石若陷冰丸投之冰上，冰即消液，因假为神仙道使然也。或曰，谓冶金令可饵也。」师古曰：「或说非也。淖，濡甚也，音女教反。」化色五仓之术者，李奇曰：「思身中有五色，腹中有五仓神；五色存则不死，五仓存则不饥。」皆奸人惑众，挟左道，怀诈伪，以欺罔世主。师古曰：「左道，邪僻之道，非正义也。」听其言，洋洋满耳，若将可遇；师古曰：「洋洋，美盛之貌也。洋音羊，又音祥。」求之，汤汤如系风捕景，终不可得。师古曰：「汤汤，空旷之貌也。汤音荡。」是以明王距而不听，圣人绝而不语。师古曰：「谓孔子不语怪神。」昔周史苌弘欲以鬼神之术辅尊灵王会朝诸侯，而周室愈微，诸侯愈叛。楚怀王隆祭祀，事鬼神，欲以获福助，却秦师，师古曰：「却，退。音丘略反。」而兵挫地削，身辱国危。秦始皇初并天下，甘心於神仙之道，遣徐福、韩终之属多赍童男童女入海求神采药，因逃不还，天下怨恨。汉兴，新垣平、齐人少翁、公孙卿、栾大等，皆以仙人黄冶祭祠事鬼使物入海求神采药贵幸，赏赐累千金。大尤尊盛，至妻公主，爵位重t，震动海内。师古曰：「t，古累字。」元鼎、元封之际，燕齐之间方士镇目　纾言有神仙祭祀致福之术者以万数。其後，平等皆以术穷诈得，诛夷伏辜。师古曰：「诈得，谓主上得其诈伪之情。」至初元中，有天渊玉女、钜鹿神人、L阳侯师张宗之奸，纷纷复起。师古曰：「L阳侯，江仁也，元帝时坐使家丞上印绶随宗学仙免官。L音辽。」夫周秦之末，三五之隆，师古曰：「三谓三皇，五谓五帝也。」已尝专意散财，厚爵禄，竦精神，举天下以求之矣。旷日经年，靡有毫又验，足以揆今。经曰：『享多仪，仪不及物，惟曰不享。』师古曰：「周书洛诰之辞也。言祭享之道，唯以e诚，若多其容仪，而不及礼物，则不为神所享也。」论语说曰：『子不语怪神。』师古曰：「说谓论语之说也。」唯陛下距绝此类，毋令奸人有以窥朝者。」上善其言。後成都侯王商为大司马卫将军辅政，杜邺说商曰：「『东邻杀牛，不如西邻之瀹祭』，师古曰：「此易既济九五爻辞也。东邻，谓商纣也。西邻，周文王也。瀹祭，谓瀹煮新菜以祭。言祭祀之道莫盛修德，故纣之牛牲，不如文王之苹藻也。瀹音仑。」言奉天之道，贵以诚质大得民心也。行秽祀丰，犹不蒙佑；德修荐薄，吉必大来。古者坛场有常处，　有常用，师古曰：「　，古燎字。」赞见有常礼；牺牲玉帛虽备而财不匮，车舆臣役虽动而用不劳。是故每（奉）〔举〕其礼，助者欢说，师古曰：「助谓助祭也。说读曰悦。」大路所历，黎元不知。师古曰：「大路，天子祭天所乘之车也。黎元不知，言无（伪）〔徭〕费，不劳於下也。」今甘泉、河东天地郊祀，咸失方位，违阴阳之宜。及雍五皆旷远，奉尊之役休而复起，缮治共张无解已时，皇天著象殆可略知。前上甘泉，先肥У溃皇古曰：「酚肭字同。」礼月之夕，奉引复迷。韦昭曰：「奉引，前导引车。」祠后土还，临河当渡，疾风起波，船不可御。又雍大雨，坏平阳宫垣。乃三月甲子，震电灾林光宫门。孟康曰：「甘泉一名林光。」师古曰：「林光，秦离宫名也。汉又於其旁起甘泉宫，非一名也。」祥瑞未著，咎徵仍臻。迹三郡所奏，皆有变故。师古曰：「迹谓观其事迹也。」不答不飨，何以甚此！师古曰：「不答，不当天意。不飨，不为天所飨也。」诗曰『率由旧章』。师古曰：「大雅假乐之诗也。率，循也。由，用也。循用旧典之文章也。」旧章，先王法度，文王以之，交神于祀，子孙千亿。宜如异时公卿之议，复还长安南北郊。」後数年，成帝崩，皇太后诏有司曰：「皇帝即位，思顺天心，遵经义，定郊礼，天下说喜。师古曰：「说读曰悦。」惧未有皇孙，故复甘泉泰、汾阴后土，庶几获福。皇帝恨难之，卒未得其佑。其复南北郊长安如故，以顺皇帝之意也。」哀帝即位，寝疾，博徵方术士，京师诸县皆有侍祠使者，尽复前世所常兴诸神祠官，凡七百余所，一岁三万七千祠云。
明年，复令太皇太后诏有司曰：「皇帝孝顺，奉承圣业，靡有解怠，师古曰：「解读曰懈。」而久疾未瘳。夙夜唯思，殆继体之君不宜改作。其复甘泉泰、汾阴后土祠如故。」上亦不能亲至，遣有司行事而礼祠焉。後三年，哀帝崩。平帝元始五年，大司马王莽奏言：「王者父事天，故爵称天子。孔子曰：『人之行莫大於孝，孝莫大於严父，严父莫大於配天。』师古曰：「孝经载孔子之言。」王者尊其考，欲以配天，缘考之意，欲尊祖，推而上之，遂及始祖。是以周公郊祀后稷以配天，宗祀文王於明堂以配上帝。礼记天子祭天地及山川，岁遍。春秋谷梁传以十二月下辛卜，正月上辛郊。师古曰：「豫卜郊之日。」高皇帝受命，因雍四起北，而备五帝，未共王地之祀。师古曰：「共读曰恭。」孝文十六年用新垣平，初起渭阳五帝庙，祭泰一、地只，以太祖高皇帝配。日冬至祠泰一，夏至祠地只，皆并祠五帝，而共一牲，上亲郊拜。後平伏诛，乃不复自亲，而使有司行事。孝武皇帝祠雍，曰：『今上帝朕亲郊，而后土无祠，则礼不答也。』於是元鼎四年十一月甲子始立后土祠於汾阴。或曰，五帝，泰一之佐，宜立泰一。五年十一月癸未始立泰一祠於甘泉，二岁一郊，与雍更祠，师古曰：「更音工衡反。」亦以高祖配，不岁事天，皆未应古制。建始元年，徙甘泉泰、河东后土於长安南北郊。永始元年三月，以未有皇孙，复甘泉、河东祠。绥和二年，以卒不获佑，复长安南北郊。建平三年，惧孝哀皇帝之疾未瘳，复甘泉、汾阴祠，竟复无福。臣谨与太师孔光、长乐少府平晏、大司农左咸、中垒校尉刘歆、太中大夫朱阳、博士薛顺、议郎国由等六十七人议，皆曰宜如建始时丞相衡等议，复长安南北郊如故。」莽又颇改其祭礼，曰：「周官天之祀，师古曰：「，古地字也。下皆类此。」乐有别有合。其合乐曰『以六律、六钟、五声、八音、六舞大合乐』，祀天神，祭只，祀四望，祭山川，享先妣先祖。师古曰：「此周礼春官大司乐之职也。六律，合阳声者。六钟，以六律六钟之均也。五声，宫、商、角、徵、羽。八音，金、石、丝、竹、匏、土、革、木。六舞，云门、咸池、大韶、大夏、大护、大武也。大合乐者，遍作之也。先妣，姜也。先祖，先王先公也。」凡六乐，奏六歌，而天神只之物皆至。师古曰：「谓一变而致羽物及川泽之只，再变而致（嬴）〔I〕物及山林之只，三变而致鳞物及丘陵之只，四变而致毛物及坟衍之只，五变而致介物及地只，六变而致象物及天神。」四望，盖谓日月星海也。三光高而不可得亲，海广大无限界，故其乐同。祀天则天文从。祭则理从。三光，天文也。山川，地理也。天地合祭，先祖配天，先妣配，其谊一也。天合精，夫妇判合。祭天南郊，则以配，一体之谊也。天位皆南乡，同席，师古曰：「乡读曰向。其下并同。」在东，共牢而食。高帝、高后配於坛上，西乡，后在北，亦同席共牢。牲用茧栗，师古曰：「谓牛角如茧及栗者，牛之小也。」玄酒陶匏。礼记曰天子籍田千　以事天，师古曰：「　，古亩字。」繇是言之，宜有黍稷。师古曰：「繇读与由同。」天地用牲一，燔　瘗h用牲一，高帝、高后用牲一。天用牲左，及黍稷燔　南郊；用牲右，及黍稷瘗於北郊。其旦，东乡再拜朝日；其夕，西乡再拜夕月。然後孝弟之道备，而神只嘉享，万福降辑。师古曰：「辑与集同。」此天合祀，以祖妣配者也。其别乐曰『冬日至，於上之圜丘奏乐六变，则天神皆降；夏日至，於泽中之方丘奏乐八变，则只皆出。』师古曰：「此亦春官大司乐之职也。天神之乐：圜锺为宫，黄锺为角，太蔟为徵，姑洗为羽，雷鼓雷　，孤竹之管，云和之琴瑟，云门之舞。地只之乐，函锺为宫，太蔟为角，姑洗为徵，南吕为羽，灵鼓灵　，孙竹之管，空桑之琴瑟，咸池之舞，先奏是乐，以致其神，礼之以玉，然後合乐而祭。」天有常位，不得常合，此其各特祀者也。阴阳之别於日冬夏至，其会也以孟春正月上辛若丁。天子亲合祀天於南郊，以高帝、高后配。阴阳有离合，易曰『分阴分阳，迭用柔刚』。师古曰：「易说卦之辞也。阳为刚，阴为柔，阴阳既分，则刚柔迭用也。迭，互也，音大结反。」以日冬至使有司奉祠南郊，高帝配而望群阳，日夏至使有司奉祭北郊，高后配而望群阴，皆以助致微气，通道幽弱。师古曰：「道读曰导。」当此之时，后不省方，师古曰：「谓冬夏日至之时。后，君也。方，常也。不视常务。」故天子不亲而遣有司，所以正承天顺地，复圣王之制，显太祖之功也。渭阳祠勿复修。群望未定悉定，定复奏。」奏可。三十余年间，天地之祠五徙焉。後莽又奏言：「书曰『类於上帝，于六宗』。师古曰：「虞书舜典也。并已解於上。」欧阳、大小夏侯三家说六宗，皆曰上不及天，下不及，旁不及四方，在六者之间，助阴阳变化，实一而名六，名实不相应。礼记祀典，功施於民则祀之。天文日月星辰，所昭仰也；地理山川海泽，所生殖也。易有八卦，乾坤六子，水火不相逮，雷风不相R，山泽通气，然後能变化，既成万物也。师古曰：「乾为父，坤为母。震为长男，巽为长女，坎为中男，离为中女，艮为少男，兑为少女，故云六子也。水火，坎离也。雷风，震巽也。山泽，艮兑也。逮，及。R，乱也。既，尽也。雷，古雷字也。R音布内反。」臣前奏徙甘泉泰、汾阴后土皆复於南北郊。谨案周官『兆五帝於四郊』，山川各因其方，师古曰：「春官小宗伯之职也。兆谓为坛之营域也。五帝於四郊，谓青帝於东郊，赤帝及黄帝於南郊，白帝於西郊，黑帝於北郊也。各因其方，谓顺其所在也。」今五帝兆居在雍五，不合於古。又日月雷风山泽，易卦六子之尊气，所谓六宗也。星辰水火沟渎，皆六宗之属也。今或未特祀，或无兆居。谨与太师光、大司徒宫、羲和歆等八十九人议，皆曰天子父事天，母事，今称天神曰皇天上帝，泰一兆曰泰，而称地只曰后土，与中央黄灵同，又兆北郊未有尊称。宜令地只称皇后只，兆曰广。易曰『方以类聚，物以群分』。师古曰：「易上系之辞也。方谓所向之地。」分群神以类相从为五部，兆天之别神：中央帝黄灵后土及日庙、北辰、北斗、填星、中宿中宫於长安城之未兆；东方帝太昊青灵勾芒及雷公、风伯庙、岁星、东宿东宫於东郊兆；南方炎帝赤灵祝融及荧惑星、南宿南宫於南郊兆；西方帝少白灵蓐收及太白星、西宿西宫於西郊兆；北方帝颛顼黑灵玄冥及月庙、雨师庙、辰星、北宿北宫於北郊兆。」奏可。於是长安旁诸庙兆甚盛矣。莽又言：「帝王建立社稷，百王不易。社者，土也。宗庙，王者所居。稷者，百谷之王，所以奉宗庙，共粢盛，师古曰：「共读与供同。」人所食以生活也。王者莫不尊重亲祭，自为之主，礼如宗庙。诗曰『乃立冢土』。师古曰：「大雅绵之诗也。冢，大也。土，土神，谓太社也。」又曰『以御田祖，以祈甘雨』。师古曰：「小雅甫田之诗也。田祖，稷神也。言设乐以御祭於神，为农求甘雨也。」礼记曰『唯祭宗庙社稷，为越绋而行事』。李奇曰：「引棺车谓之绋。当祭天地五祀，则越绋而行事，不以私丧废公祀。」师古曰：「绋，引车索也。音弗。」圣汉兴，礼仪稍定，已有官社，未立官稷。」臣瓒曰：「高帝除秦社稷，立汉社稷，礼所谓太社也。时又立官社，配以夏禹，所谓王社也。见汉祀令。而未立官稷，至此始立之。世祖中兴，不立官稷，相承至今也。」遂於官社後立官稷，以夏禹配食官社，后稷配食官稷。稷种谷树。师古曰：「谷树，楮树也。其子类谷，故於稷种。」徐州牧岁贡五色土各一斗。莽篡位二年，兴神仙事，以方士苏乐言，起八风台於宫中。台成万金，师古曰：「费直万金也。」作乐其上，顺风作液汤。如淳曰：「艺文志有液汤经，其义未闻也。」又种五粱禾於殿中，师古曰：「（玉）〔五〕色禾也，谷永所谓耕耘五德也。」各顺色置其方面，先　鹤　、毒冒、犀玉二十余物渍种，师古曰：「　，古煮字也。　，古髓字也。谓　取汁以渍谷子也。毒音代，冒音莫内反。」计粟斛成一金，言此黄帝谷仙之术也。以乐为黄门郎，令主之。莽遂崇鬼神淫祀，师古曰：「崇，古崇字。」至其末年，自天地六宗以下至诸小鬼神，凡千七百所，用三牲鸟兽三千余种。後不能备，乃以鸡当鹜雁，犬当麋鹿。数下诏自以当仙，语在其传。赞曰：汉兴之初，庶事草创，唯一叔孙生略定朝廷之仪。若乃正朔服色郊望之事，数世犹未章焉。至於孝文，始以夏郊，而张仓据水德，公孙臣、贾谊更以为土德，卒不能明。孝武之世，文章为盛，太初改制，而儿宽、司马迁等犹从臣、谊之言，李奇曰：「公孙臣、贾谊。」服色数度，遂顺黄德。彼以五德之传从所不胜，服虔曰：「音亭传之传。五帝相承代，常以金木水火相胜之法，若火灭金，便以火代金。」师古曰：「传音张恋反。」秦在水德，故谓汉据土而克之。刘向父子以为帝出於震，故包羲氏始受木德，师古曰：「包读曰庖。」其後以母传子，终而复始，自神农、黄帝下历唐虞三代而汉得火焉。故高祖始起，神母夜号，著赤帝之符，旗章遂赤，自得天统矣。邓展曰：「向父子虽有此议，时不施行，至光武建武二年，乃用火德，色尚赤耳。」昔共工氏以水德间於木火，师古曰：「共读曰龚。间音工苋反。」与秦同运，非其次序，故皆不永。由是言之，祖宗之制盖有自然之应，顺时宜矣。究观方士祠官之变，谷永之言，不亦正乎！不亦正乎！
汉书卷二十六天文志第六
凡天文在图籍昭昭可知者，经星常宿中外官凡百一十八名，积数七百八十三星，皆有州国官宫物类之象。其伏见蚤晚，邪正存亡，虚实阔狭，孟康曰：「伏见蚤晚，谓五星也。日月五星下道为邪。存谓列宿不亏也，亡谓恒星不见。虚实，若天牢星实则囚多，虚则开出之属也。阔狭，若三台星相去远近也。」及五星所行，合散犯守，陵历斗食，孟康曰：「合，同舍也。散，五星有变则其精散为n星也。犯，七寸以内光芒相及也。陵，相冒过也。食，星月相陵，不见者则所蚀也。」韦昭曰：「自下往触之曰犯，居其宿曰守，经之为历，突掩为陵，星相击为斗也。」彗孛飞流，日月薄食，张晏曰：「彗所以除旧布新也。孛气似彗。飞流谓飞星流星也。」孟康曰：「飞，绝迹而去也。流，光迹相连也。日月无光曰薄。京房易传曰日月赤黄为薄。或曰不交而食曰薄。」韦昭曰：「气往迫之为薄，亏毁曰食也。」晕适背穴，抱珥　U，孟康曰：「（皆）〔晕〕，日旁气也。适，日之将食先有黑之变也。背，形如背字也。穴多作~，其形如玉~也。抱，气向日也。珥，形点黑也。」如淳曰：「晕读曰运。　或作虹。U读曰啮。EX谓之　，表云雄为　，雌为U。凡气（食）〔在〕日上为冠为戴，在旁直对为珥，在旁如半环向日为抱，向外为背。有气剌日为~。~，抉伤也。」迅雷风n，怪云变气：此皆阴阳之精，其本在地，而上发于天者也。政失於此，则变见於彼，犹景之象形，乡之应声。师古曰：「乡读曰响。」是以明君睹之而寤，饬身正事，思其咎谢，则祸除而福至，自然之符也。中宫天极星，其一明者，泰一之常居也，旁三星三公，或曰子属。後句四星，末大星正妃，余三星後（官）〔宫〕之属也。环之匡卫十二星，藩臣。皆曰紫宫。
前列直斗口三星，随北专锐，若见若不见，曰阴德，或曰天一。紫宫左三星曰天枪，右四星曰天。苏林曰：「音打之。」师古曰：「音白讲反。」後十七星绝汉抵营室，曰阁道。北斗七星，所谓「旋、玑、玉衡以齐七政」。杓携龙角，孟康曰：「杓，斗柄也。龙角，东方宿也。携，连也。」衡殷南斗，魁枕参首。晋灼曰：「衡，斗之中央。殷，中也。」用昏建者杓；杓，自华以西南。孟康曰：「传曰『斗第七星法太白，主杓，斗之尾也』。尾为阴，又其用昏，昏阴，位在西方，故主西南。」夜半建者衡；衡，殷中州河、济之间。孟康曰：「假令杓昏建寅，衡夜半亦建寅也。」平旦建者魁；魁，海岱以东北也。孟康曰：「传曰『斗魁第一星法为日，主齐』。魁，斗之首；首，阳也，又其用在明，阳与明，德在东方，故主东北方。」斗为帝车，运于中央，临制四海。分阴阳，建四时，均五行，移节度，定绪纪，皆系於斗。斗魁戴筐六星，曰文昌宫：晋灼曰：「似筐，故曰戴筐。」一曰上将，二曰次将，三曰贵相，四曰司命，五曰司禄，六曰司灾。在魁中，贵人之牢。孟康曰：「传曰『天理四星在斗魁中』。贵人牢名曰天理也。」魁下六星两两而比者，曰三能。苏林曰：「能音台。」三能色齐，君臣和；不齐，为乖戾。柄辅星，孟康曰：「在北斗第六星旁。」明近，辅臣亲疆；斥小，疏弱。苏林曰：「斥，远也。」杓端有两星：一内为矛，招摇；孟康曰：「近北斗者招摇，招摇为天矛。」晋灼曰：「梗河三星，天矛、锋、招摇，一星耳。」一外为盾，天蜂。晋灼曰：「外，远北斗也。在招摇南，一名天蜂。」有句圜十五星，属杓，曰贱人之牢。牢中星实则囚多，虚则开出。天一、枪、、矛、盾动摇，角大，兵起。李奇曰：「角，芒角。」东宫苍龙，房、心。心为明堂，大星天王，前後星子属。不欲直；直，王失计。房为天府，曰天驷。其阴，右骖。旁有两星曰衿。衿北一星曰　。晋灼曰：「　，古辖字。」东北曲十二星曰旗。旗中四星曰天市。天市中星众者实，其中虚则耗。房南众星曰骑官。左角，理；右角，将。大角者，天王帝坐廷。其两旁各有三星，鼎足句之，曰摄提。晋灼曰：「如鼎足之句曲也。」摄提者，直斗杓所指，以建时节，故曰「摄提格」。亢为宗庙，主疾。其南北两大星，曰南门。氐为天根，主疫。尾为九子，曰君臣；斥绝，不和。箕为敖客，后妃之府，曰口舌。火犯守角，则有（戟）〔战〕。房、心，王者恶之。南宫朱鸟，权、衡。孟康曰：「轩辕为权，太微为衡也。」衡、太微，三光之廷。筐卫十二星，藩臣：西，将；东，相；南四星，执法；中，端门；左右，掖门。掖门内六星，诸侯。其内五星，五帝坐。後聚十五星，曰哀乌郎位；旁一大星，将位也。月、五星顺入，轨道，司其出，所守，天子所诛也。其逆入，若不轨道，以所犯名之；中坐，成形，晋灼曰：「中坐，犯帝坐也。成形，祸福之形见。」皆群下不从谋也。金、火尤甚。廷藩西有随星四，名曰少微，士大夫。权，轩辕，黄龙体。孟康曰：「形如腾龙。」前大星，女主象；旁小星，御者後宫属。月、五星守犯者，如衡占。东井为水事。火入之，一星居其左右，天子且以火为败。东井西曲星曰戊；北，北河；南，南河；两河、天阙间为关梁。舆鬼，鬼祠事；中白者为质。晋灼曰：「舆鬼五星，其中白者为质。」火守南北河，兵起，谷不登。故德成衡，观成潢，晋灼曰：「日、月、五星不轨道也。衡，太微廷也。观，占也。潢，五潢，五帝车舍也。」伤成戊，晋灼曰：「贼伤之占，先成形於戊。」祸成井，晋灼曰：「东井主水事，水入，一星居其旁，天子且以火败，故曰祸也。」诛成质。晋灼曰：「荧惑入舆鬼天质，占曰大臣有诛。」柳为鸟喙，主木草。七星，颈，为员宫，主急事。张，嗉，为厨，主觞客。翼为羽翮，主远客。
轸为车，主风。其旁有一小星，曰长沙，星星不欲明；明与四星等，若五星入轸中，兵大起。轸南众星曰天库，库有五车。车星角，若益众，及不具，亡处车马。
西宫咸池，曰天五潢。五潢，五帝车舍。火入，旱；金，兵；水，水。中有三柱；柱不具，兵起。
奎曰封g，为沟渎。娄为聚众。胃为天仓。其南众星曰X积。如淳曰：「刍槁积为X也。」昴曰旄头，胡星也，为白衣会。毕曰罕车，为边兵，主弋猎。其大星旁小星为附耳。附耳摇动，有谗乱臣在侧。昴、毕间为天街。其阴，阴国；阳，阳国。孟康曰：「阴，西南，象坤维，河山已北国也。阳，河山已南国也。」参为白虎。三星直者，是为衡石。孟康曰：「参三星者，白虎宿中，东西直，似称衡也。」下有三星，锐，曰罚，孟康曰：「在参间，上小下大，故曰锐。」晋灼曰：「三星小邪列，无锐形也。」为斩艾事。其外四星，左右肩股也。小三星隅置，曰觜，为虎首，主葆旅事。如淳曰：「关中俗谓桑榆　生为葆。」晋灼曰：「禾野生曰旅，今之饥民采旅也。」宋均曰：「葆，守也。旅，军旅也。言佐参伐斩艾除凶也。」其南有四星，曰天厕。天厕下一星，曰天矢。矢黄则吉；青、白、黑，凶。其西有句曲九星，三处罗列：一曰天旗，二曰天苑，三曰九濉Ｆ涠有大星曰狼，狼角变色，多盗贼。下有四星曰弧，直狼。比地有大星，曰南极老人。晋灼曰：「比地，近地也。」老人见，治安；不见，兵起。常以秋分时候之南郊。北宫玄武，虚、危。危为盖屋；宋均曰：「危上一星高，旁两星下，似盖屋也。」虚为哭泣之事。宋均曰：「盖屋之下中无人，但空虚，似乎殡宫，故主哭泣也。」其南有众星，曰羽林天军。宋均曰：「虚、危、营室，阴阳终始之处，际会之间，恒多奸邪，故设羽林为军卫。」军西为垒，或曰戊。旁一大星，北落。北落若微亡，军星动角益稀，及五星犯北落，入军，军起。火、金、水尤甚。火入，军忧；水，水患；木、土，军吉。孟康曰：「木星、土星入北落，军则吉也。」危东六星，两两而比，曰司寇。营室为清庙，曰离宫、阁道。汉中四星，曰天驷。旁一星，曰王梁。王梁策马，车骑满野。旁有八星，绝汉，曰天横。天横旁，江星。江星动，以人涉水。
杵、臼四星，在危南。匏瓜，有青黑星守之，鱼盐贵。
南斗为庙，其北建星。建星者，旗也。牵牛为牺牲，其北河鼓。河鼓大星，上将；左，左将；右，右将。婺女，其北织女。织女，天女孙也。
岁星晋灼曰：「太岁在四仲，则岁行三宿；太岁在四孟、四季，则岁行二宿。二八十六，三四十二，而行二十八宿。十二岁而周天。」曰东方春木，於人五常仁也，五事貌也。仁亏貌失，逆春令，伤木气，罚见岁星。岁星所在，国不可伐，可以伐人。超舍而前为赢，退舍为缩。赢，其国有兵不复；缩，其国有忧，其将死，国倾败。所去，失地；所之，得地。一曰，当居不居，国亡；所之，国昌；已居之，又东西去之，国凶，不可举事用兵。安静中度，吉。出入不当其次，必有天n见其舍也。岁星赢而东南，孟康曰：「五星东行，天西转。岁星晨见东方，行疾则不见，不见则变为n星。」石氏「见彗星」，甘氏「不出三月乃生彗，本类星，末类彗，长二丈」。赢东北，石氏「见觉星」，甘氏「不出三月乃生天，本类星，末锐，长四尺」。缩西南，孟康曰：「岁星当伏西方，行迟早没，变为n星也。」石氏「见僭疲如牛」，韦昭曰：「僖舨尾钪参。」甘氏「不出三月乃生天枪，左右锐，长数丈」。缩西北，石氏「见枪云，如马」，甘氏「不出三月乃生天伲本类星，末锐，长数丈」。石氏「枪、佟、彗异状，其殃一也，必有破国乱君，伏死其辜，余殃不尽，为旱、凶、饥、暴疾」。至日行一尺，出二十余日乃入，甘氏「其国凶，不可举事用兵」。出而易，「所当之国，是受其殃」。又曰「n星，不出三年，其下有军，及失地，若国君丧」。荧惑晋灼曰：「常以十月入太微，受制而出，行列宿，司无道，出入无常也。」曰南方夏火，礼也，视也。礼亏视失，逆夏令，伤火气，罚见荧惑。逆行一舍二舍为不祥，居之三月国有殃，五月受兵，七月国半亡地，九月地太半亡。因与俱出入，国绝祀。荧惑为乱为（成）〔贼〕，为疾为丧，为饥为兵，所居之宿国受殃。殃还至者，虽大当小；居之久殃乃至者，当小反大。已去复还居之，若居之而角者，若动者，绕环之，及乍前乍後，乍左乍右，殃愈甚。一曰，荧惑出则有大兵，入则兵散。周还止息，乃为其死丧。寇乱在其野者亡地，以战不胜。东行疾则兵聚于东方，西行疾则兵聚于西方；其南为丈夫丧，北为女子丧。荧惑，天子理也，故曰虽有明天子，必视荧惑所在。太白晋灼曰：「常以正月甲寅与荧惑晨出东方，二百四十日而入。入四十日又出西方，二百四十日而入。入三十五日而复出东方。出以寅戌，入以丑未也。」曰西方秋金，义也，言也。义亏言失，逆秋令，伤金气，罚见太白。日方南太白居其南，日方北太白居其北，为赢，侯王不宁，用兵进吉退凶。日方南太白居其北，日方北太白居其南，为缩，侯王有忧，用兵退吉进凶。当出不出，当入不入，为失舍，不有破军，必有死王之墓，有亡国。一曰，天下]兵，野有兵者，所当之国大凶。当出不出，未当入而入，天下]兵，兵在外，入。未当出而出，当入而不入，天下起兵，有至破国。未当出而出，未当入而入，天下举兵，所当之国亡。当期而出，其国昌。出东为东方，入为北方；出西为西方，入为南方。所居久，其国利；易，其乡凶。苏林曰：「疾过也。一说，易乡而出入也。」晋灼曰：「上言『出而易』，言疾过是也。」入七日复出，将军战死。入十日复出，相死之。入又复出，人君恶之。已出三日而复微入，三日乃复盛出，是为X而伏，晋灼曰：「X，退也。不进而伏，伏不见也。」其下国有军，其众败将北。已入三日，又复微出，三日乃复盛入，其下国有忧，帅师虽众，敌食其粮，用其兵，虏其帅。出西方，失其行，夷狄败；出东方，失其行，中国败。一曰，出蚤为月食，晚为天n及彗星，将发於亡道之国。太白出而留桑榆间，病其下国。晋灼曰：「行迟而下也。正出，举目平正。出桑榆上，余二千里也。」上而疾，未尽期日过参天，病其对国。晋灼曰：「三分天过其一，此戌酉之间也。」太白经天，天下革，民更王，孟康曰：「谓出东入西，出西入东也。太白，阴星，出东当伏东，出西当伏西，过午为经天。」晋灼曰：「日，阳也；日出则星亡。昼见午上为经天。」是为乱纪，人民流亡。昼见与日争明，疆国弱，小国疆，女主昌。太白，兵象也。出而高，用兵深吉浅凶；埤，浅吉深凶。行疾，用兵疾吉迟凶；行迟，用兵迟吉疾凶。角，敢战吉，不敢战凶；击角所指吉，逆之凶。进退左右，用兵进退左右吉，静凶。圜以静，用兵静吉凶。出则兵出，入则兵入。象太白吉，反之凶。赤角，战。
太白者，犹军也，而荧惑，忧也。故荧惑从太白，军忧；离之，军舒。出太白之阴，有分军；出其阳，有偏将之战。当其行，太白还之，破军杀将。
辰星，杀伐之气，战斗之象也。与太白俱出东方，皆赤而角，夷狄败，中国胜；与太白俱出西方，皆赤而角，中国败，夷狄胜。
五星分天之中，积于东方，中国大利；积于西方，夷狄用兵者利。
辰星不出，太白为客；辰星出，太白为主人。辰星与太白不相从，虽有军不战。辰星出东方，太白出西方。若辰星出西方，太白出东方，为格，野虽有兵，不战。辰星入太白中，五日乃出，及入而上出，破军杀将，客胜；下出，客亡地。辰星来抵，太白不去，将死。正其上出，破军杀将，客胜；下出，客亡地。视其所指，以名破军。辰星绕环太白，若斗，大战，客胜，主人吏死。辰星过太白，间可呓＃小战，客胜；苏林曰：「咭艉。函，容也，其间可容一剑也。」居太白前旬三日，军罢；出太白左，小战；历太白右，数万人战，主人吏死；出太白右，去三尺，军急约战。凡太白所出所直之辰，其国为得位，得位者战胜。所直之辰顺其色而角者胜，其色害者败。晋灼曰：「郑色黄，而赤苍，小败；宋色黄，而赤黑，小败；楚色赤，黑小败；燕色黑，黄小败。皆大角胜也。」太白白比狼，赤比心，黄比参右肩，青比参左肩，黑比奎大星。色胜位，晋灼曰：「有色胜得位也。」行胜色，晋灼曰：「太白行得度，胜有色也。」行得尽胜之。晋灼曰：「行应天度，虽有色得位，行尽胜之，行重而色位轻。星经传得字作德。」辰星晋灼曰：「常以二月春分见奎、娄，五月夏至见东井，八月秋分见角、亢，十一月冬至见牵牛。出以辰戌，入以丑未，二旬而入。晨候之东方，夕候之西方也。」曰北方冬水，知也，听也。知亏听失，逆冬令，伤水气，罚见辰星。出蚤为月食，晚为彗星及天n。一时不出，其时不和；四时不出，天下大饥。失其时而出，为当寒反温，当温反寒。当出不出，是谓击卒，兵大起。与它星遇而斗，天下大乱。晋灼曰：「n星彗孛之属也，一曰五星。」出於房、心间，地动。填星晋灼曰：「常以甲辰元始建斗之岁填行一宿，二十八岁而周天也。」曰中央季夏土，信也，思心也。仁义礼智以信为主，貌言视听以心为正，故四星皆失，填星乃为之动。填星所居，国吉。未当居而居之，若已去而复还居之，国得土，不乃得女子。当居不居，既已居之，又东西去之，国失土，不乃失女，不，有土事若女之忧。居宿久，国福厚；易，福薄。当居不居，为失填，其下国可伐；得者，不可伐。其赢，为王不宁；缩，有军不复。一曰，既已居之又东西去之，其国凶，不可举事用兵。失次而上一舍三舍，有王命不成，不乃大水；失次而下二舍，有后戚，其岁不复，不乃天裂若地动。凡五星，岁与填合则为内乱，与辰合则为变谋而更事，与荧惑合则为饥，为旱，与太白合则为白衣之会，为水。太白在南，岁在北，名曰（牡）〔牝〕牡，晋灼曰：「岁，阳也，太白，阴也，故曰（牡）〔牝〕牡。」年谷大孰。太白在北，岁在南，年或有或亡。荧惑与太白合则为丧，不可举事用兵；与填合则为忧，主孽卿；与辰合则为北军，用兵举事大败。填与辰合则将有覆军下师；与太白合则为疾，为内兵。辰与太白合则为变谋，为兵忧。凡岁、荧惑、填、太白四星与辰斗，皆为战，兵不在外，皆为内乱。一曰，火与水合为淬，晋灼曰：「火入水，故曰淬也。」与金合为铄，不可举事用兵。土与金合国亡地，与木合则国饥，与水合为雍沮，晋灼曰：「沮音沮湿之沮。水性雍而潜土，故曰雍沮。一曰，雍，填也。」不可举事用兵。木与金合斗，国有内乱。同舍为合，相陵为斗。二星相近者其殃大，二星相远者殃无伤也，从七寸以内必之。韦昭曰：「必有祸也。」凡月食五星，其国（必）〔皆〕亡：李奇曰：「谓其分野之国。」岁以饥，荧惑以乱，填以杀，太白疆国以战，辰以女乱。月食大角，王者恶之。凡五星所聚宿，其国王天下：从岁以义，从荧惑以礼，从填以重，韦昭曰：「谓以威重得。」从太白以兵，从辰以法。以法者，以法致天下也。三星若合，是谓惊立绝行，晋灼曰：「有兵丧，故惊，改王，故曰绝也。」其国外内有兵与丧，民人乏饥，改立王公。四星若合，是谓大汤，晋灼曰：「汤犹汤涤也。」其国兵丧并起，君子忧，小人流。五星若合，是谓易行：有德受庆，改立王者，掩有四方，子孙蕃昌；亡德受罚，离其国家，灭其宗庙，晋灼曰：「宗祖庙也。」百姓离去，被满四方。五星皆大，其事亦大；皆小，其事亦小也。凡五星色：皆圜，白为丧为旱，赤中不平为兵，青为忧为水，黑为疾为多死，黄吉；皆角，赤犯我城，黄地之争，白哭泣之声，青有兵忧，黑水。五星同色，天下]兵，百姓安宁，歌舞以行，不见灾疾，五谷蕃昌。
凡五星，岁，缓则不行，急则过分，逆则占。荧惑，缓则不出，急则不入，违道则占。填，缓则不建，急则过舍，逆则占。太白，缓则不出，急则不入，逆则占。辰，缓则不出，急则不入，非时则占。五星不失行，则年谷丰昌。
凡以宿星通下之变者，维星散，句星信，则地动。孟康曰：「散在尾北。」韦昭曰：「信音申。」有星守三渊，天下大水，地动，海鱼出。纪星散者山崩，不即有丧。龟、鳖星不居汉中，川有易者。辰星入五车，大水。荧惑入积水，水，兵起；入积薪，旱，兵起；守之，亦然。极後有四星，名曰句星。斗杓後有三星，名曰维星。散者，不相从也。孟康曰：「散，不复行列而聚也。」三渊，盖五车之三柱也。晋灼曰：「柱音注解之注。」天纪属贯索。积薪在北戍西北。积水在北戍东北。角、亢、氐，W州。房、心，豫州。尾、箕，幽州。斗，江、湖。牵牛、婺女，扬州。虚、危，青州。营室、东壁，并州。奎、娄、胃，徐州。昂、毕，冀州。觜、参，益州。东井、舆鬼，雍州。柳、七星、张，三河。翼、轸，荆州。
甲乙，海外，日月不占。晋灼曰：「海外远，甲乙日时，不以占之。」丙丁，江、淮、海、岱。戊己，中州河、济。庚辛，华山以西。壬癸，常山以北。一曰，甲齐，乙东夷，丙楚，丁南夷，戊魏，己韩，庚秦，辛西夷，壬燕、赵，癸北夷。子周，丑翟，寅赵，卯郑，辰邯郸，巳卫，午秦，未中山，申齐，酉鲁，戌吴、越，亥燕、代。秦之疆，候太白，占狼、弧。吴、楚之疆，候荧惑，占鸟衡。燕、齐之疆，候辰星，占虚、危。宋、郑之疆，候岁星，占房、心。晋之疆，亦候辰星，占参、罚。及秦并吞三晋、燕、代，自河、山以南者中国。中国於四海内则在东南，为阳，阳则日、岁星、荧惑、填星，占於街南，毕主之。其西北则胡、貉、月氏旃裘引弓之民，为阴，阴则月、太白、辰星，占於街北，昴主之。故中国山川东北流，其维，首在陇、蜀，尾没於勃海碣石。是以秦、晋好用兵，孟康曰：「秦、晋西南维之北为阴，与胡、貉引弓之民同，故好用兵。」复占太白。太白主中国，而胡、貉数侵掠，独占辰星。辰星出入疾，常主夷狄，其大经也。凡五星，早出为赢，赢为客；晚出为缩，缩为主人。五星赢缩，必有天应见杓。
太岁在寅曰摄提格。岁星正月晨出东方，石氏曰名监德，在斗、牵牛。失次，杓，早水，晚旱。甘氏在建星、婺女。太初历在营室、东壁。
在卯曰单阏。二月出，石氏曰名降入，在婺女、虚、危。甘氏在虚、危。失次，杓，有水灾。太初在奎、娄。
在辰曰执徐。三月出，石氏曰名青章，在营室、东壁。失次，杓，早旱，晚水。甘氏同。太初在胃、昴。
在巳曰大荒落。四月出，石氏曰名路踵，在奎、娄。甘氏同。太初在参、罚。
在午曰敦。五月出，石氏曰名启明，在胃、昴、毕。失次，杓，早旱，晚水。甘氏同。太初在东井、舆鬼。
在未曰协洽。六月出，石氏曰名长烈，在觜、参。甘氏在参、罚。太初在注、张、七星。
在申曰馓病Ｆ咴鲁觥Ｊ氏曰名天晋，在东井、舆鬼。甘氏在弧。太初在翼、轸。
在酉曰作。（尔雅作作噩。）八月出，石氏曰名长壬，在柳、七星、张。失次，杓，有女丧、民疾。甘氏在注、张。失次，杓，有火。太初在角、亢。
在戌曰掩茂。九月出，石氏曰名天睢，在翼、轸。失次，杓，水。甘氏在七星、翼。太初在氐、房、心。
在亥曰大渊献。十月出，石氏曰名天皇，在角、亢始。甘氏在轸、角、亢。太初在尾、箕。
在子曰困敦。十一月出，石氏曰名天宗，在氐、房始。甘氏同。太初在建星、牵牛。
在丑曰赤奋若。十二月出，石氏曰名天昊，在尾、箕。甘氏在心、尾。太初在婺女、虚、危。
甘氏、太初历所以不同者，以星赢缩在前，各录後所见也。其四星亦略如此。
古历五星之推，亡逆行者，至甘氏、石氏经，以荧惑、太白为有逆行。夫历者，正行也。古人有言曰：「天下太平，五星循度，亡有逆行。日不食朔，月不食望。」夏氏日月传曰：「日月食尽，主位也；不尽，臣位也。」星传曰：「日者德也，月者刑也，故曰日食修德，月食修刑。」然而历纪推月食，与二星之逆亡异。荧惑主内乱，太白主兵，月主刑。自周室衰，乱臣贼子师旅数起，刑罚失中，虽其亡乱臣贼子师旅之变，内臣犹不治，四夷犹不服，兵革犹不寝，刑罚犹不错，故二星与月为之失度，三变常见；及有乱臣贼子伏尸流血之兵，大变乃出。甘、石氏见其常然，因以为纪，皆非正行也。诗云：「彼月而食，则惟其常；此日而食，于何不臧？」诗传曰：「月食非常也，比之日食犹常也，日食则不臧矣。」谓之小变，可也；谓之正行，非也。故荧惑必行十六舍，去日远而颛恣。太白出西方，进在日前，气盛乃逆行。及月必食於望，亦诛盛也。
国皇星，大而赤，状类南极。所出，其下起兵。兵疆，其冲不利。孟康曰：「岁星之精散所为也。五星之精散为六十四变，志记不尽也。」昭明星，大而白，无角，乍上乍下。所出国，起兵多变。孟康曰：「形如三足几，几上有九彗上向，荧惑之精也。」五残星，出正东，东方之星。其状类辰，去地可六丈，大而黄。孟康曰：「星表有青气如晕，有毛，填星之精。」六贼星，出正南，南方之星。去地可六丈，大而赤，数动，有光。孟康曰：「形如彗，芒九角，太白之精。」司诡星，出正西，西方之星。去地可六丈，大而白，类太白。孟康曰：「星大而有尾，两角，荧惑之精也。」咸汉星，出正北，北方之星。去地可六丈，大而赤，数动，察之中青。孟康曰：「一名狱汉星，青中赤表，下有三彗从横，亦填星之精也。」此四星所出非其方，其下有兵，冲不利。
四填星，出四隅，去地可四丈。地维臧光，亦出四隅，去地可二丈，若月始出。所见下，有乱者亡，有德者昌。
烛星，状如太白，其出也不行，见则灭。所烛，城邑乱。孟康曰：「星上有三彗上出，亦填星之精也。」如星非星，如云非云，名曰归邪。李奇曰：「邪音蛇。」孟康曰：「星有两赤彗上向，上有盖状气，下连星。」归邪出，必有归国者。星者，金之散气，其本曰人。孟康曰：「星，石也，金石相生，人与星气相应也。」星众，国吉，少则凶。汉者，亦金散气，其本曰水。星多，多水，少则旱，孟康曰：「汉，河汉也。水生於金。多少，谓汉中星也。」其大经也。天鼓，有音如雷非雷，音在地而下及地。其所住者，兵发其下。
天狗，状如大流星，孟康曰：「星有尾，旁有彗，下有如狗形者，亦太白之精。」有声，（共）〔其〕下止地，类狗。所坠及，望之如火光炎炎中天。其下圜如数顷田处，上锐见则有黄色，千里破军杀将。格泽者，如炎火之状，黄白，起地而上，下大上锐。其见也，不种而获。不有土功，必有大客。
蚩尤之旗，类彗而後曲，象旗。孟康曰：「荧惑之精也。」晋灼曰：「吕氏春秋云其色黄上白下也。」见则王者征伐四方。旬始，出於北斗旁，状如雄鸡。其怒，青黑色，象伏鳖。李奇曰：「怒当（首）〔言〕帑。」晋灼曰：「帑，雌也。或曰怒则色青。」宋均曰：「怒谓芒角刺出。」枉矢，状类大流星，蛇行而仓黑，望如有毛目然。
长庚，广如一匹布著天。此星见，起兵。
星ㄞ至地，则石也。如淳曰：「ㄞ亦坠也。」天　而见景星。孟康曰：「　，精明也。有赤方气与青方气相连，赤方中有两黄星，青方中有一黄星，凡三星合为景星也。」景星者，德星也，其状无常，常出於有道之国。日有中道，月有九行。
中道者，黄道，一曰光道。光道北至东井，去北极近；南至牵牛，去北极远；东至角，西至娄，去极中。夏至至於东井，北近极，故晷短；立八尺之表，而晷景长尺五寸八分。冬至至於牵牛，远极，故晷长；立八尺之表，而晷景长丈三尺一寸四分。春秋分日至娄、角，去极中，而晷中；立八尺之表，而晷景长七尺三寸六分。此日去极远近之差，晷景长短之制也。去极远近难知，要以晷景。晷景者，所以知日之南北也。日，阳也。阳用事则日进而北，昼进而长，阳胜，故为温暑；阴用事则日退而南，昼退而短，阴胜，故为凉寒也。故日进为暑，退为寒。若日之南北失节，晷过而长为常寒，退而短为常燠。此寒燠之表也。故曰为寒暑。一曰，晷长为潦，短为旱，奢为扶。郑氏曰：「扶当为蟠，齐鲁之间声如T。T扶声近。蟠，止不行也。」苏林曰：「景形奢大也。」晋灼曰：「扶，附也，小臣佞媚附近君子之侧也。」扶者，邪臣进而正臣疏，君子不足，奸人有余。月有九行者：黑道二，出黄道北；赤道二，出黄道南；白道二，出黄道西；青道二，出黄道东。立春、春分，月东从青道；立秋，秋分，西从白道；立冬、冬至，北从黑道；立夏、夏至，南从赤道。然用之，一决房中道。青赤出阳道，白黑出阴道。若月失节度而妄行，出阳道则旱风，出阴道则阴雨。
凡君行急则日行疾，君行缓则日行迟。日行不可指而知也，故以二至二分之星为候。日东行，星西转。冬至昏，奎八度中；夏至，氐十三度中；春分，柳一度中；秋分，牵牛三度七分中：此其正行也。日行疾，则星西转疾，事势然也。故过中则疾，君行急之感也；不及中则迟，君行缓之象也。
至月行，则以晦朔决之。日冬则南，夏则北；冬至於牵牛，夏至於东井。日之所行为中道，月、五星皆随之也。
箕星为风，东北之星也。东北地事，天位也，孟康曰：「东北阳，日、月、五星起於牵牛，故为天位。坤在西南，纽於阳，为地统，故为地事也。」故易曰「东北丧朋」。及巽在东南，为风；风，阳中之阴，大臣之象也，其星，轸也。月去中道，移而东北入箕，若东南入轸，，则多风。西方为雨；雨，少阴之位也。月去中道，移而西入毕，则多雨。故诗云「月离于毕，俾滂沱矣」，言多雨也。星传曰「月入毕则将相有以家犯罪者」，言阴盛也。书曰「星有好风，星有好雨，月之从星，则以风雨」，言失中道而东西也。故星传曰「月南入牵牛南戒，民间疾疫；月北入太微，出坐北，若犯坐，则下人谋上。」一曰月为风雨，日为寒温。冬至日南极，晷长，南不极则温为害；夏至日北极，晷短，北不极则寒为害。故书曰「日月之行，则有冬有夏」也。政治变於下，日月运於上矣。（日）〔月〕出房北，为雨为阴，为乱为兵；出房南，为旱为夭丧。水旱至冲而应，及五星之变，必然之效也。
两军相当，日晕等，力均；厚长大，有胜；薄短小，亡胜。重抱大破亡。抱为和，背为不和，为分离相去。直为自立，立兵破军，若曰杀将。抱且戴，有喜。围在中，中胜；在外，外胜。青外赤中，以和相去；赤外青中，以恶相去。气晕先至而後去，居军胜。先至先去，前有利，後有病；後至後去，前病後利；後至先去，前後皆病，居军不胜。见而去，其後发疾，虽胜亡功。见半日以上，功（太）〔大〕。白　屈短，上下锐，李奇曰：「屈或为尾。」韦昭曰：「短而直者也。或曰短屈之虹。」有者下大流血。日晕制胜，近期三十日，远期六十日。其食，食所不利；复生，生所利；不然，食尽为主位。以其直及日所躔加日时，用名其国。
凡望云气，仰而望之，三四百里；平望，在桑榆上，千余里，二千里；登高而望之，下属地者居三千里。云气有（战）〔兽〕居上者，胜。
自华以南，气下黑上赤。嵩高、三河之郊，气正赤。常山以北，气下黑上青。勃、碣、海、岱之间，气皆黑。江、淮之间，气皆白。
徒气白。土功气黄。车气乍高乍下，往往而聚。骑气卑而布。卒气抟。如淳曰：「抟，专也。抟音徒端反。」前卑而後高者，疾；前方而後高者，锐；後锐而卑者，却。其气平者其行徐。前高後卑者，不止而反。气相遇者，卑胜高，锐胜方。气来卑而循车道者，不过三四日，去之五六里见。气来高七八尺者，不过五六日，去之十余二十里见。气来高丈余二丈者，不过三四十日，去之五六十里见。捎云精白者，其将悍，晋灼曰：「捎音霄。」韦昭曰：「音。」其士怯。其大根而前绝远者，战。精白，其芒低者，战胜；其前赤而昂者，战不胜。陈云如立垣。杼云类杼。柚云抟而专锐。杓云如绳者，居前竟天，其半半天。U云者，类斗旗故。（锐）钩云句曲。诸此云见，以五色占。而泽抟密，其见动人，乃有占；兵必起。（占）〔合〕斗其直。王朔所候，决於日旁。日旁云气，人主象。皆如其形以占。
故北夷之气如群畜穹闾，南夷之气类舟船幡旗。大水处，败军场，破国之虚，下有积泉，金宝上，皆有气，不可不察。海旁蜃气象楼台，广野气成宫阙然。云气各象其山川人民所聚积。故侯息m者，入国邑，视封疆田畴之整治，如淳曰：「蔡邕云麻田曰畴。」城郭室屋门户之润泽，次至车服畜产精华。实息者吉，虚m者凶。若烟非烟，若云非云，郁郁纷纷，萧索轮铮是谓庆云。庆云见，喜气也。若雾非雾，衣冠不濡，见则其城被甲而趋。
夫雷电、Y　、辟历、夜明者，阳气之动者也，春夏则发，秋冬则藏，故候书者亡不司。
天开县物，孟康曰：「谓天裂而见物象也。天开示县象。」地动坼绝。山崩及　，川塞溪；孟康曰：「音罗菔，谓溪崩也。」苏林曰：「音伏。伏流也。」如淳曰：「，填塞不通也。」水澹地长，泽竭见象。城郭门闾，润息　枯；宫庙廊第，人民所次。谣俗车服，观民饮食。五谷草木，观其所属。仓府厩库，四通之路。六畜禽兽，所产去就；鱼鳖鸟鼠，观其所处。鬼哭若，与人逢　。讹言，诚然。凡候岁美恶，谨候岁始。岁始或冬至日，产气始萌。腊明日，人众卒岁，壹会饮食，发阳气，故曰初岁。正月旦，王者岁首；立春，四时之始也。四始者，候之日。
而汉魏鲜集腊明正月旦决八风。孟康曰：「魏鲜，人姓名，作占候者也。」风从南，大旱；西南，小旱；西方，有兵；西北，戎叔为，孟康曰：「戎叔，胡豆也。为，成也。」小雨，趣兵；北方，为中岁；东北，为上岁；韦昭曰：「上岁，大穰。」东方，大水；东南，民有疾疫，岁恶。故八风各与其冲对，课多者为胜。多胜少，久胜亟，疾胜徐。旦至食，为麦；食至日跌，为（疾）〔稷〕；跌至晡，为黍；晡至下晡，为叔；下晡至日入，为麻。欲终日有云，有风，有日，当其时，深而多实；亡云，有风日，当其时，浅而少实；有云风，亡日，当其时，深而少实；有日，亡云，不风，当其时者稼有败。如食顷，小败；孰五斗米顷，大败。风复起，有云，其稼复起。各以其时用云色占种所宜。雨雪，寒，岁恶。是日光明，听都邑人民之声。声宫，则岁美，吉；商，有兵；徵，旱；羽，水；角，岁恶。
或从正月旦比数雨。率日食一升，至七升而极；孟康曰：「正月一日雨而民有一升之食，二日雨民有二升之食，如此至七日已来验也。」过之，不占。数至十二日，直其月，占水旱。孟康曰：「一日雨，正月水也。」为其环域千里内占，即为天下候，竟正月。孟康曰：「月三十日周天历二十八宿，然後可占天下。」月所离列宿，日、风、云，占其国。然必察太岁所在。金，穰；水，毁；木，饥；火，旱。此其大经也。正月上甲，风从东方来，宜蚕；从西方来，若旦有黄云，恶。
冬至短极，县土炭，孟康曰：「先冬至三日，县土炭於衡两端，轻重适均，冬至而阳气至则炭重，夏至阴气至则土重。」晋灼曰：「蔡邕历律记『候锺律权土炭，冬至阳气应黄锺通，土炭轻而衡仰，夏至阴气应蕤宾通，土炭重而衡低。进退先後，五日之中』。」炭动，麋鹿解角，兰根出，泉水踊，略以知日至，要决晷景。夫天运三十岁一小变，百年中变，五百年大变，三大变一纪，三纪而大备，此其大数也。
春秋二百四十二年间，日食三十六，彗星三见，夜常星不见，夜中星陨如雨者各一。当是时，祸乱辄应，周室微弱，上下交怨，杀君三十六，亡国五十二，诸侯奔走不得保其社稷者不可胜数。自是之後，众暴寡，大并小。秦、楚、吴、粤，夷狄也，为疆伯。田氏篡齐，三家分晋，并为战国，争於攻取，兵革递起，城邑数屠，因以饥馑疾疫愁苦，臣主共忧患，其察S祥候星气尤急。如淳曰：「吕氏春秋『荆人鬼、越人S』，今之巫祝祷祠淫祀之比也。」晋灼曰：「S音珠玑之玑。」近世十二诸侯七国相王，言从横者继踵，而占天文者因时务论书传，故其占验鳞杂米盐，亡可录者。周卒为秦所灭。始皇之时，十五年间彗星四见，久者八十日，长或竟天。後秦遂以兵内兼六国，外攘四夷，死人如乱麻。又荧惑守心，及天市芒角，色赤如鸡血。始皇既死，适庶相杀，二世即位，残骨肉，戮将相，太白再经天。因以张楚并兴，兵相跆籍，苏林曰：「跆音台，登蹑也，或作蹈。」秦遂以亡。项羽救钜鹿，枉矢西流，枉矢所触，天下之所伐射，灭亡象也。物莫直於矢，今蛇行不能直而枉者，执矢者亦不正，以象项羽执政乱也。羽遂合从，坑秦人，屠咸阳。凡枉矢之流，以乱伐乱也。
汉元年十月，五星聚於东井，以历推之，从岁星也。李奇曰：「岁星得其正度，其四星随比常正行，故曰从也。」孟康曰：「岁星先至，先至为主也。」此高皇帝受命之符也。故客谓张耳曰：「东（并）〔井〕秦地，汉王入秦，五星从岁星聚，当以义取天下。」秦王子婴降於枳道，汉王以属吏，宝器妇女亡所取，闭宫封门，还军次于霸上，以候诸侯。与秦民约法三章，民亡不归心者，可谓能行义矣，天之所予也。五年遂定天下，即帝位。此明岁星之崇义，东井为秦之地明效也。三年秋，太白出西方，有光几中，晋灼曰：「几中，近逾身。」乍北乍南，过期乃入。辰星出四孟。韦昭曰：「法当出四仲，出四孟，为易主之象也。」是时，项羽为楚王，而汉已定三秦，与相距荥阳。太白出西方，有光几中，是秦地战将胜，而汉国将兴也。辰星出四孟，易主之表也。後二年，汉灭楚。七年，月晕，围参、毕七重。占曰：「毕、昴间，天街也；街北，胡也；街南，中国也。昴为匈奴，参为赵，毕为边兵。」是岁高皇帝自将兵击匈奴，至平城，为冒顿单于所围，七日乃解。
十二年春，荧惑守心。李奇曰：「心为天王也。」四月，宫车晏驾。应劭曰：「天子当晨起早作，而方崩殒，故称晏驾云。」韦昭曰：「凡初崩为晏驾者，臣子之心，犹（为）〔谓〕宫车当驾而出耳。」孝惠二年，天开东北，广十余丈，长二十余丈。地动，阴有余；天裂，阳不足：皆下盛疆将害上之变也。其後有吕氏之乱。
孝文後二年正月壬寅，天傧Τ鑫髂稀Ｃ峡翟唬骸杆晷侵精。」占曰：「为兵丧乱。」其六年十一月，匈奴入上郡、云中，汉起三军以卫京师。其四月乙巳，水、木、火三合於东井。占曰：「外内有兵与丧，改立王公。东井，秦也。」八月，天狗下梁野，是岁诛反者周殷长安市。其七年六月，文帝崩。其十一月戊戌，土、水合於危。占曰：「为雍沮，所当之国不可举事用兵，必受其殃。一曰将覆军。危，齐也。」其七月，火东行，行毕阳，环毕东北，出而西，逆行至昴，即南乃东行。占曰：「为丧死寇乱。毕、昴，赵也。」孝景元年正月癸酉，金、水合於婺女。占曰：「为变谋，为兵忧。婺女，粤也，又为齐。」其七月乙丑，金、木、水三合於张。占曰：「外内有兵与丧，改立王公。张，周地，今之河南也，又为楚。」其二年七月丙子，火与水晨出东方，因守斗。占曰：「其国绝祀。」至其十二月，水、火合於斗。占曰：「为淬，不可举事用兵，必受其殃。」一曰：「为北军，用兵举事大败。斗，吴也，又为粤。」是岁彗星出西南。其三月，立六皇子为王，〔王〕淮阳、汝南、河间、临江、长沙、广川。其三年，吴、楚、胶西、胶东、淄川、济南、赵七国反。吴、楚兵先至攻梁，胶西、胶东、淄川三国攻围齐。汉遣大将军周亚夫等戍止河南，以候吴楚之敝，遂败之。吴王亡走粤，粤攻而杀之。平阳侯败三国之师于齐，咸伏其辜，齐王自杀。汉兵以水攻赵城，城坏，王自杀。六月，立皇子二人、楚元王子一人为王，王胶西、中山、楚。徙济北为淄川王，淮阳为鲁王，汝南为江都王。七月，兵罢。天狗下，占为：「破军杀将。狗又守御类也，天狗所降，以戒守御。」吴、楚攻梁，梁坚城守，遂伏尸流血其下。
三年，填星在娄，几入，还居奎。奎，鲁也。占曰：「其国得地为得填。」是岁鲁为国。
四年七月癸未，火入东井，行阴，又以九月己未入舆鬼，戊寅出。占曰：「为诛罚，又为火灾。」後二年，有栗氏事。其後未央东阙灾。
中元年，填星当在觜、参，去居东井。占曰：「亡地，不乃有女忧。」其（三）〔二〕年正月丁亥，金、木合於觜，为白衣之会。三月丁酉，彗星夜见西北，色白，长丈，在觜，且去益小，十五日不见。占曰：「必有破国乱君，伏死其辜。觜，梁也。」其五月甲午，金、木俱在东井。（戊）〔戊戌〕，金去木留，守之二十日。占曰：「伤成於戊。木为诸侯，诛将行於诸侯也。」其六月壬戌，蓬星见西南，在房南，去房可二丈，大如二斗器，色白；癸亥，在心东北，可长丈所；甲子，在尾北，可六丈；丁卯，在箕北，近汉，稍小，且去时，大如桃。壬申去，凡十日。占曰：「蓬星出，必有乱臣。房、心间，天子宫也。」是时梁王欲为汉嗣，使人杀汉争臣袁盎。汉桉诛梁大臣，斧戊用。梁王恐惧，布车入关，伏斧戊谢罪，然後得免。
中三年十一月庚午夕，金、火合於虚，相去一寸。占曰：「为铄，为丧。虚，齐也。
四年四月丙申，金、木合於东井。占曰：「为白衣之会。（非）〔井〕，秦也。」其五年四月乙巳，水、火合於参。占曰：「国不吉。参，梁也。」其六年四月，梁孝王死。五月，城阳王、济阴王死。六月，成阳公主死。出入三月，天子四衣白，临邸第。
後元年五月壬午，火、金合於舆鬼之东北，不至柳，出舆鬼北可五寸。占曰：「为铄，有丧。舆鬼，秦也。」丙戌，地大动，铃铃然，民大疫死，棺贵，至秋止。
孝武建元三年三月，有星孛於注、张，历太微，干紫宫，至於天汉。春秋「星孛於北斗，齐、（鲁）〔宋〕、晋之君皆将死乱」。今星孛历五宿，其後济东、胶西、江都王皆坐法削黜自杀，淮阳、衡山谋反而诛。
三年四月，有星孛於天纪，至织女。占曰：「织女有女变，天纪为地震。」至四年十月而地动，其後陈皇后废。
六年，荧惑守舆鬼。占曰：「为火变，有丧。」是岁高园有火灾，窦太后崩。
元光元年六月，客星见于房。占曰：「为兵起。」其二年十一月，单于将十万骑入武州，汉遣兵三十余万以待之。
元光中，天星尽摇，上以问候星者。对曰：「星摇者，民劳也。」後伐四夷，百姓劳于兵革。
元鼎五年，太白入于天苑。占曰：「将以马起兵也。」一曰：「马将以军而死m。」其後以天马故诛大宛，马大死於军。
元鼎中，荧惑守南斗。占曰：「荧惑所守，为乱贼丧兵；守之久，其国绝祀。南斗，越分也。」其後越相吕嘉杀其王及太后，汉兵诛之，灭其国。
元封中，星孛于河戍。占曰：「南戍为越门，北戍为胡门。」其後汉兵击拔朝鲜，以为乐浪、玄菟郡。朝鲜在海中，越之象也；居北方，胡之域也。
太初中，星孛于招摇。〔星〕传曰：「客星守招摇，蛮夷有乱，民死君。」其後汉兵击大宛，斩其王。招摇，远夷之分也。
孝昭始元中，汉宦者梁成恢及燕王候星者吴莫如见蓬星出西方天市东门，行过河鼓，入营室中。恢曰：「蓬星出六十日，不出三年，下有乱臣戮死於市。」後太白出西方，下行一舍，复上行二舍而下去。太白主兵，上复下，将有戮死者。後太白出东方，入咸池，东下入东井。人臣不忠，有谋上者。後太白入太微西藩第一星，北出东藩第一星，北东下去。太微者，天廷也，太白行其中，宫门当闭，大将被甲兵，邪臣伏诛。荧惑在娄，逆行至奎，法曰「当有兵」。後太白入昴。莫如曰：「蓬星出西方，当有大臣戮死者。太白星入东井、太微廷，出东门，汉有死将。」後荧惑出东方，守太白。兵当起，主人不胜。後流星下燕万载宫极，东去，李奇曰：「极，屋梁也，三辅间名为极。或曰，极，栋也，三辅间名栋为极。寻栋东去也。（廷）〔延〕笃谓之堂前阑盾也。」法曰「国恐，有诛」。其後左将军桀、票骑将军安与长公主、燕剌王谋乱，咸伏其辜。兵诛乌桓。元凤四年九月，客星在紫宫中斗枢极间。占曰：「为兵。」其五年六月，发三辅郡国少年诣北军。五年四月，烛星见奎、娄间。占曰「有土功，胡人死，边城和。」其六年正月，筑辽东、玄菟城。二月，度辽将军范明友击乌桓还。
元平元年正月庚子，日出时有黑云，状如（焱）〔Y〕风乱B，〔师古曰〕：「音舜。」转出西北，东南行，转而西，有顷亡。占曰：「有云如众风，是谓风师，法有大兵。」其後兵起乌孙，五将征匈奴。二月甲申，晨有大星如月，有众星随而西行。乙酉，云如狗，赤色，长尾三枚，夹汉西行。大星如月，大臣之象，众星随之，众皆随从也。天文以东行为顺，西行为逆，此大臣欲行权以安社稷。占曰：「太白散为天狗，为卒起。卒起见，祸无时，臣运柄。云为乱君。」到其四月，昌邑王贺行淫辟，立二十七日，大将军霍光白皇太后废贺。
三月丙戌，流星出翼、轸东北，干太微，入紫宫。始出小，且入大，有光。入有顷，声如雷，三鸣止。占曰：「流星入紫宫，天下大凶。」其四月癸未，宫车晏驾。
孝宣本始元年四月壬戌甲夜，辰星与参出西方。其二年七月辛亥夕，辰星与翼出，皆为蚤。占曰：「大臣诛。」其後荧惑守房之钩钤。钩钤，天子之御也。晋灼曰：「上言房为天驷，其阴右骖，旁有二星曰钤，故曰天子御也。」占曰：「不太仆，则奉车，不黜即死也。房、心，天子宫也。房为将相，心为子属也。其地宋，今楚彭城也。」四年七月甲辰，辰星在翼，月犯之。占曰：「兵起，上卿死，将相也。」是日，荧惑入舆鬼天质。占曰：「大臣有诛者，名曰天贼在大人之侧。」地节元年正月戊午乙夜，月食荧惑，孟康曰：「凡星入月，见月中，为星食月；月奄星，星灭，为月食星。」荧惑在角、亢。占曰：「忧在宫中，非贼而盗也。有内乱，谗臣在旁。」其辛酉，荧惑入氐中。氐，天子之宫，荧惑入之，有贼臣。其六月戊戌甲夜，客星又居左右角间，东南指，长可二尺，色白。占曰：「有奸人在宫廷间。」其丙寅，又有客星见贯索东北，南行，至七月癸酉夜入天市，芒炎东南指，其色白。占曰：「有戮卿。」一曰：「有戮王。期皆一年，远二年。」是时，楚王延寿谋逆自杀。四年，故大将军霍光夫人显、将军霍禹、范明友、奉车霍山及诸昆弟宾婚为侍中、诸曹、九卿、郡守皆谋反，咸伏其辜。黄龙元年三月，客星居王梁东北可九尺，长丈余，西指，出阁道间，至紫宫。其十二月，宫车晏驾。
元帝初元元年四月，客星大如瓜，色青白，在南斗第二星东可四尺。占曰：「为水饥。」其五月，勃海水大溢。六月，关东大饥，民多饿死，琅邪郡人相食。
二年五月，客星见昴分，居卷舌东可五尺，青白色，炎长三寸。占曰：「天下有妄言者。」其十二月，钜鹿都尉谢君男诈为神人，论死，父免官。孟康曰：「姓谢，名君。男者儿也，不记其名，直言男耳。」五年四月，彗星出西北，赤黄色，长八尺所，後数日长丈余，东北指，在参分。後二岁余，西羌反。
孝成建始元年九月戊子，有流星出文昌，色白，光烛地，长可四丈，大一围，动摇如龙蛇形。有顷，长可五六丈，大四围所，x折委曲，贯紫宫西，在斗西北子亥间。後x如环，北方不合，留一（合）〔刻〕所。占曰：「文昌为上将贵相。」是时帝舅王凤为大将军，其後宣帝舅子王商为丞相，皆贵重任政。凤　商，谮而罢之。商自杀，亲属皆废黜。
四年七月，荧惑岁星，居其东北半寸所如连李。时岁星在关星西四尺所，荧惑初从毕口大星东东北往，数日至，往疾去迟。占曰：「荧惑与岁星斗，有病君饥岁。」至河平元年三月，旱，伤麦，民食榆皮。二年十二月壬申，太皇太后避时昆明东观。如淳曰：「食货志武帝修昆明池，列观环之。或曰，即病谢君男，故避其时。」十一月乙卯，月食填星，星不见，时在舆鬼西北八九尺所。占曰：「月食填星，流民千里。」河平元年三月，流民入函谷关。
河平二年十月下旬，填星在东井轩辕南专大星尺余，岁星在其西北尺所，荧惑在其西北二尺所，皆从西方来。填星贯舆鬼，先到岁星次，荧惑亦贯舆鬼。十一月上旬，岁星、荧惑西去填星，皆西北逆行。占曰：「三星若合，是谓惊位，是谓绝行，外内有兵与丧，改立王公。」其十一月丁巳，夜郎王歆大逆不道，柯太守立捕杀歆。三年九月甲戌，东郡庄平男子侯母辟兄弟五人群党为盗，攻燔官寺，缚县长吏，盗取印绶，自称将军。三月辛卯，左将军千秋卒，右将军史丹为左将军。四年四月戊申，梁王贺薨。
阳朔元年七月壬子，月犯心星。占曰：「其国有忧，若有大丧。房、心为宋，今楚地。」十一月辛未，楚王友薨。
四夫闰月庚午，飞星大如缶，出西南，入斗下。占曰：「汉使匈奴。」明年，鸿嘉元年正月，匈奴单于雕陶莫皋死。五月甲午，遣中郎将杨兴使吊。
永始二年二月癸未夜，东方有赤色，大三四围，长二三丈，索索如树，南方有大四五围，下行十余丈，皆不至地灭。占曰：「东方客之变气，状如树木，以此知四方欲动者。」明年十二月己卯，尉氏男子樊并等谋反，贼杀陈留太守严普及吏民，出囚徒，取库兵，劫略令丞，自称将军，皆诛死。庚子，山阳铁官亡徒苏令等杀伤吏民，篡出囚徒，取库兵，聚党数百人为大贼，逾年经历郡国四十余。一日有两气同时起，并见，而并、令等同月俱发也。
元延元年四月丁酉日哺时，天　晏，殷殷如雷声，有流星头大如缶，长十余丈，皎然赤白色，从日下东南去。四面或大如盂，或如鸡子，耀耀如雨下，至昏止。郡国皆言星陨。春秋星陨如雨为王者失势诸侯起伯之异也。其後王莽遂颛国柄。王氏之兴萌於成帝〔时〕，是以有星陨之变。後莽遂篡国。
绥和元年正月辛未，有流星从东南入北斗，长数十丈，二刻所息。占曰：「大臣有系者。」其年十一月庚子，定陵侯淳于长坐执左道下狱死。
二年春，荧惑守心。二月乙丑，丞相翟方进欲塞灾异，自杀。（二）〔三〕月丙戌，宫车晏驾。
哀帝建平元年正月丁未日出时，有著天白气，广如一匹布，长十余丈，西南行，如雷，西南行一刻而止，名曰天狗。传曰：「言之不从，则有犬祸诗妖。」到其四年正月、二月、三月，民相惊动，哗奔走，传行诏筹祠西王母，又曰「从目人当来」。十二月，白气出西南，从地上至天，出参下，贯天厕，广如一疋布，长十余丈，十余日去。占曰：「天子有阴病。」其三年十一月壬子，太皇太后诏曰：「皇帝宽仁孝顺，奉承圣绪，靡有解怠，而久病未瘳。夙夜惟思，殆继体之君不宜改作。春秋大复古，其复甘泉泰、汾阴后土如故。
二年二月，彗星出牵牛七十余日。传曰：「彗所以除旧布新也。牵牛，日、月、五星所从起，历数之元，三正之始。彗而出之，改更之象也。其出久者，为其事大也。」其六月甲子，夏贺良等建言当改元易号，增漏刻。诏书改建平二年为太初（元将）元年，号曰陈圣刘太平皇帝，刻漏以百二十为度。八月丁巳，悉复蠲除之，贺良及党与皆伏诛流放。其後卒有王莽篡国之祸。
元寿元年十一月，岁星入太微，逆行干右执法。占曰：「大臣有忧，执法者诛，若有罪。」二年十月戊寅，高安侯董贤免大司马位，归第自杀。
汉书卷二十七五行志第七
易曰：「天垂象，见吉凶，圣人象之；河出图，雒出书，圣人则之。」师古曰：「上系之辞也。则，效也。」刘歆以为羲氏继天而王，师古曰：「读与伏同。」受河图，则而画之，八卦是也；师古曰：「放效河图而画八卦也。」禹治洪水，赐雒书，法而陈之，洪范是也。师古曰：「取法雒书而陈洪范也。」圣人行其道而宝其真。降及于殷，箕子在父师位而典之。师古曰：「父师，即太师，殷之三公也。箕子，纣之诸父而为太师，故曰父师。」周既克殷，以箕子归，武王亲虚己而问焉。故经曰：「惟十有三祀，王访于箕子，师古曰：「祀，年也。商曰祀。自此以下皆周书洪范之文。」王乃言曰：『乌　，箕子！惟天阴骘下民，相协厥居，我不知其彝伦叙。』服虔曰：「骘音陟也。」应劭曰：「阴，覆也。陟，升也。相，助也。协，和也。伦，理也。攸，所也。言天覆下民，王者当助天居，我不知居天常理所次序也。」师古曰：「骘音质。骘，定也。协，和也。天不言而默定下人，助合其居。」箕子乃言曰：『我闻在昔，鲧　洪水，汨陈其五行，应劭曰：「　，塞也。汨，乱也。水性流行，而鲧障塞之，失其本性，其余所陈列皆乱，故曰乱陈五行也。」师古曰：「汨音骨。」帝乃震怒，弗畀洪范九畴，彝伦尽Ｊ古曰：「帝谓上帝，即天也。震，动也。畀，与也。畴，类也。九类即九章也。荆败也，音丁故反。」鲧则殛死，禹乃嗣兴，师古曰：「殛，诛也，见（殛）〔诛〕而死。殛音居力反。」天乃锡禹洪范九畴，彝伦叙。』」此武王问雒书於箕子，箕子对禹得雒书之意也。师古曰：「自此以上，洪范之文。」「初一曰五行；师古曰：「谓之行者，言顺天行气。」次二曰羞用五事；师古曰：「羞，进也。」次三曰农用八政；张晏曰：「农，食之本，食为八政首，故以农为名也。」师古曰：「此说非也。农，厚也。羞用义例皆同，非田农之义也。」次四曰　用五纪；应劭曰：「　，合也，合成五行，为之条纪也。」师古曰：「　读曰协，和也。」次五曰建用皇极；应劭曰：「皇，大；极，中也。」次六曰艾用三德；应劭曰：「艾，治也。治大中之道用三德也。」师古曰：「艾读曰刈。」次七曰明用稽疑；应劭曰：「疑事明考之於蓍龟。」次八曰念用庶徵；师古曰：「念，思也。庶，众也。徵，应也。」次九曰向用五福，畏用六极。」应劭曰：「天所以向乐人，用五福；所以畏惧人，用六极。」凡此六十五字，皆雒书本文，所谓天乃锡禹大法九章常事所次者也。以为河图、雒书相为经纬，八卦、九章相为表里。昔殷道弛，文王演周易；师古曰：「演，广也，更广其文也。演音弋善反。」周道敝，孔子述春秋。则乾坤之阴阳，效洪范之咎徵，天人之道粲然著矣。汉兴，承秦灭学之後，景、武之世，董仲舒治公羊春秋，始推阴阳，为儒者宗。宣、元之後，刘向治谷梁春秋，数其　福，传以洪范，师古曰：「　，古文祸字。以洪范义传而说之。传字或作傅，读曰附，谓附著。」与仲舒错。师古曰：「错，互不同也。」至向子歆治左氏传，其春秋意亦已乖矣；言五行传，又颇不同。是以　仲舒，别向、歆，师古曰：「　字与　同，谓引取之。　音来敢反。」传载眭孟、夏侯胜、京房、谷永、李寻之徒所陈行事，师古曰：「眭音息规反。说在眭孟传。」讫於王莽，举十二世，以傅春秋，著於篇。师古曰：「傅读曰附，谓比附其事。」经曰：「初一曰五行。五行：一曰水，二曰火，三曰木，四曰金，五曰土。水曰润下，火曰炎上，师古曰：「皆水火自然之性也。」木曰曲直，师古曰：「言可揉而曲，可矫而直。」金曰从革，张晏曰：「革，更也，可更销铸也。」土爰稼穑。」师古曰：「爰亦曰也。一说爰，於也，可於其上稼穑也。种之曰稼。收聚曰穑。」传曰：「田猎不宿，服虔曰：「不得其时也。或曰，不豫戒曰不宿，不戒以其时也。」饮食不享，师古曰：「不行享献之礼也。」出入不节，夺民农时，及有奸谋，李奇曰：「奸谋，增赋履亩之事也。」臣瓒曰：「奸谋，邪谋也。」师古曰：「即下所谓作为奸诈以夺农时。李说是。」则木不曲直。」说曰：木，东方也。於易，地上之木为观。师古曰：「坤下巽上，观。巽为木，故云地上之木也。」其於王事，威仪容貌亦可观者也。故行步有佩玉之度，师古曰：「玉佩上有双衡，下有双璜，琚r以杂之，（衡）〔冲〕牙（n）〔蚍〕珠以纳其间。右徵角而左宫羽，进则掩之，退则扬之，然後玉锵鸣焉。是为行步之节度也。璜音黄。琚音居。r音禹。蚍音步千反。」登车有和鸾之节，师古曰：「和，铃也，以金为之，施於衡上。鸾亦以金为鸾鸟而衔铃焉，施於镳上。动皆有声，以为舒疾之（疾）〔节〕也。」田狩有三驱之制，师古曰：「谓田猎三驱也。三驱之礼，一为乾豆，二为宾客，三为充君之庖也。」饮食有享献之礼，师古曰：「以礼饮食谓之享，进爵於前谓之献。」出入有名，使民以时，务在劝农桑，谋在安百姓：如此，则木得其性矣。若乃田猎驰骋不反宫室，饮食沈湎不顾法度，师古曰：「沈湎，谓溺於酒食。湎音弥善反。」妄兴繇役以夺民时，作为奸诈以伤民财，则木失其性矣。盖工匠之为轮矢者多伤败，如淳曰：「揉轮不曲，矫矢不直也。」及木为变怪，臣瓒曰：「梓柱更生及变为人形是也。」是为木不曲直。春秋成公十六年「正月，雨，木冰」。刘歆以为上阳施不下通，下阴施不上达，故雨，而木为之冰，氛气寒，师古曰：「氛音纷。」木不曲直也。刘向以为冰者阴之盛而水滞者也，木者少阳，贵臣卿大夫之象也。此人将有害，则阴气（协）〔胁〕木，木先寒，故得雨而冰也。是时叔孙乔如出奔，公子偃诛死。师古曰：「叔孙乔如，叔孙宣伯也，通於宣公夫人穆姜，谋欲作乱，不克而出奔齐。公子偃，宣公庶子，成公弟也，豫乔如之谋，故见诛。事并在十六年冬。」一曰，时晋执季孙行父，又执公，此执辱之异。师古曰：「行父，季文子也。十六年秋，公会晋侯于沙随，晋受乔如之谮而止公。是年九月，又信乔如之谮而执行父也。」或曰，今之长老名木冰为「木介」。介者，甲。甲，兵象也。是岁晋有　陵之战，楚王伤目而败。师古曰：「晋楚战于　陵，吕琦射恭王中目。　陵，郑地。」属常雨也。传曰：「弃法律，逐功臣，杀太子，以妾为妻，则火不炎上。
说曰：火，南方，扬光为明者也。其於王者，南面乡明而治。师古曰：「乡读曰向。」书云：「知人则，能官人。」师古曰：「虞书咎繇谟之辞。，智也。能知其材则能官之，所以为智也。」故尧舜举群贤而命之朝，师古曰：「谓稷、G以下。」远四佞而放诸野。师古曰：「四佞，即四凶也。远，离也。野，古野字。」孔子曰：「浸润之谮、肤受之诉不行焉，可谓明矣。」师古曰：「论语载孔子之言也。浸润，言积渐也。肤受，谓初入皮肤以至骨髓也。」贤佞分别，官人有序，帅由旧章，师古曰：「帅，循也。由，从也，用也。」敬重功勋，殊别适庶，师古曰：「适读曰嫡。」如此则火得其性矣。若乃信道不笃，师古曰：「笃，厚也。」或耀虚伪，谗夫昌，邪胜正，则火失其性矣。自上而降，及滥炎妄起，师古曰：「炎读曰焰。」灾宗庙，烧宫馆，虽兴师众，弗能救也，是为火不炎上。春秋桓公十四年「八月壬申，御廪灾」。董仲舒以为先是四国共伐鲁，大破之於龙门。韦昭曰：「鲁郭门。」百姓伤者未瘳，怨咎未复，而君臣俱惰，内怠政事，外侮四邻，非能保守宗庙终其天年者也，故天灾御廪以戒之。刘向以为御廪，夫人八妾所舂米之臧以奉宗庙者也，师古曰：「一娶九女，正嫡一人，余者妾也，故云八妾。」时夫人有淫行，师古曰：「谓通於齐侯。」挟逆心，师古曰：「谓欲弑桓公。」天戒若曰，夫人不可以奉宗庙。桓不寤，与夫人俱会齐，师古曰：「十八年春，公会齐侯于泺，公与夫人姜氏遂如齐也。」夫人谮桓公於齐侯，师古曰：「言世子同非吾子，齐侯之子。」齐侯杀桓公。师古曰：「齐侯享公，公醉，使公子彭生乘公，拉其干而杀之。公薨於车。」刘歆以为御廪，公所亲耕籍田以奉粢盛者也，师古曰：「黍稷曰粢，在器曰盛也。」弃法度亡礼之应也。严公二十年「夏，齐大灾」。师古曰：「严公，谓庄公也，避明帝讳，故改曰严。凡汉书载谥姓为严者，皆类此。」刘向以为齐桓好色，听女口，以妾为妻，适庶数更，师古曰：「更，改也，桓公之夫人三，王姬、徐嬴、蔡姬，皆无子。而桓公好内多宠，内嬖如夫人者六人：长卫姬，生公子无亏，即武孟也；少卫姬，生惠公；郑姬生孝公；葛嬴生昭公；密姬生懿公；宋华子生公子雍。公与管仲属孝公於宋襄公，以为太子。易牙有宠於卫恭姬，因寺人貂以荐羞於公，请立武孟。公许之。管仲卒，五公子皆求立。适读曰嫡，下亦同。数音所角反。」故致（太）〔大〕灾。桓公不寤，及死，适庶分争，九月不得葬。师古曰：「鲁僖十七年，齐桓公卒，易牙入，因内宠以杀群吏，立无亏。孝公奔宋。十八年，齐立孝公，不胜（曰）〔四〕公子之徒，遂与宋人战，败齐师于[，立孝公而还。八月，葬桓公，是为过於九月乃得葬也。」公羊传曰，大灾，疫也。董仲舒以为鲁夫人淫於齐，齐桓姊妹不嫁者七人。国君，民之父母；夫妇，生化之本。本伤则末夭，故天灾所予也。李奇曰：「以为疫杀其民人。」公二十年「五月（己酉）〔乙巳〕，西宫灾」。师古曰：「读曰僖。後皆类此。」谷梁以为愍公宫也，以谥言之则若疏，故谓之西宫。刘向以为立妾母为夫人以入宗庙，师古曰：「僖公之母，谓成风也。本非正嫡，僖既为君，而母遂同夫人礼。文四年经书『夫人风氏薨』，五年『王使荣叔归含且』，是也。」故天灾愍宫，若曰，去其卑而亲者，将害宗庙之正礼。师古曰：「愍公於僖公为弟，故云卑。」董仲舒以为娶於楚，而齐媵之，胁公使立以为夫人。师古曰：「僖公初聘楚女为嫡，齐女为媵。时齐先致其女，胁鲁使立为夫人。事见公羊、谷梁传。」西宫者，小寝，夫人之居也。若曰，妾何为此宫！诛去之意也。以天灾之，故大之曰西宫也。左氏以为西宫者，公宫也。言西，知有东。东宫，太子所居。言宫，举区皆灾也。宣公十六年「夏，成周宣榭火」。师古曰：「公羊经也。成周，洛阳也。」榭者，所以臧乐器，宣其名也。董仲舒、刘向以为十五年王札子杀召伯、毛伯，师古曰：「王札子即王子捷也。召伯、毛伯，周二大夫也。召读曰邵。後皆类此。」天子不能诛。天戒若曰，不能行政令，何以礼乐为而臧之？左氏经曰：「成周宣榭火，人火也。人火曰火，天火曰灾。」榭者，讲武之坐屋。成公三年「二月甲子，新宫灾」。谷梁以为宣宫，不言谥，恭也。刘向以为时鲁三桓子孙始执国政，宣公欲诛之，恐不能，使大夫公孙归父如晋谋。未反，宣公死。三家谮归父於成公。成公父丧未葬，听谗而逐其父之臣，使奔齐，师古曰：「三桓，谓孟孙、叔孙、季孙三家，俱出桓公之子也。公孙归父，东门襄仲之子也。归父欲去三桓以张公室，与宣公谋，而聘于晋，欲以晋人去之。而宣公薨，成公即位，季文子及臧宣叔乃逐东门氏。归父还，复命於介，遂出奔齐。」故天灾宣宫，明不用父命之象也。一曰，三家亲而亡礼，犹宣公杀子赤而立。师古曰：「赤，文公太子，即子恶也。宣公，文公之庶子，襄仲杀赤而立宣公。」亡礼而亲，天灾宣庙，欲示去三家也。董仲舒以为成居丧亡哀戚心，数兴兵战伐，师古曰：「谓元年作丘甲，二年季孙行父帅师会晋S克及齐侯战于鞍，三年叔孙侨如帅师围棘。」故天灾其父庙，示失子道，不能奉宗庙也。一曰，宣杀君而立，不当列於群祖也。襄公九年「春，宋灾」。刘向以为先是宋公听谗，逐其大夫华弱，出奔鲁。师古曰：「华弱，华耦之孙也，与乐辔少相狎，长相优，又相谤。辔以弓梏弱于朝，宋平公怒，逐之，遂来奔。事在襄六年。」左氏传曰，宋灾，乐喜为司城，师古曰：「司城，本司空，避武公之讳，故改其官为司城。」先使火所未至彻小屋，师古曰：「恐火及之，故彻去。」涂大屋，师古曰：「大屋难彻，故以泥涂之，令火至不可焚。」陈畚]，应劭曰：「畚，草笼也，读与本同。]，所以舆土也。」师古曰：「]音居玉反。」具绠缶，师古曰：「绠，汲索也。缶即盎也。绠音工杏反。」备水器，师古曰：「瓮之属也。许氏说文解字曰『备火，（金）〔今〕之长颈也』。」畜水潦，积土涂，师古曰：「潦，行潦也。畜读曰蓄。蓄谓障遏聚之也。涂，泥也。」缮守备，师古曰：「缮谓补修之也。修守御之备，恐因火有它故也。」表火道，师古曰：「火之所起之道皆立标记也。」储正徒。师古曰：「储，酪病Ｕ徒，役徒也。酪粽杉头础！菇急Ｖ民，使奔火所。师古曰：「郊保之民，谓郊野之外保聚者也。使奔火所，共救灾也。」又饬众官，各慎其职。师古曰：「饬读与（赤）〔敕〕同。」晋侯闻之，问士弱曰：师古曰：「士弱，晋大夫士庄伯。」「宋灾，於是乎知有天道，何故？」对曰：「古之火正，或食於心，或食於B，以出入火。师古曰：「B音竹救反。」是故B为鹑火，心为大火。陶唐氏之火正阏伯，居商丘，祀大火，而火纪时焉。相土因之，故商主大火。商人阅其　败之衅必始於火，是以知有天道。」公曰：「可必乎？」对曰：「在道。国乱亡象，不可知也。」韦昭曰：「大乱之君，天（下）〔不〕复告，故无象。」说曰：古之火正，谓火官也，掌祭火星，行火政。季春昏，心星出东方，而B、七星、鸟首正在南方，则用火；季秋，星入，则止火，以顺天时，救民疾。帝喾则有祝融，尧时有阏伯，民赖其德，死则以为火祖，配祭火星，故曰「或食於心，或食於B也」。相土，商祖契之曾孙，师古曰：「契读曰模音先列反。字或作G，其用同耳。据诸典籍，相土即G之孙，今云曾孙，未详其意。」代阏伯後主火星。宋，其後也。世司其占，故先知火灾。贤君见变，能修道以除凶；乱君亡象，天不谴告，故不可必也。三十年「五月甲午，宋灾」。董仲舒以为伯姬如宋五年，宋恭公卒，师古曰：「伯姬，鲁宣公女恭姬也。成九年归于宋，十五年而宋公卒。今云如宋五年，则是转写误。」伯姬幽居守节三十余年，又忧伤国家之患祸，积阴生阳，故火生灾也。刘向以为先是宋公听谗而杀太子痤，师古曰：「痤，宋平公太子也。寺人惠墙伊戾谮太子，云与楚（各）〔客〕盟，平公杀之。事在襄二十六年。痤音在戈反。」应火不炎上之罚也。左氏传昭公六年「六月丙戌，郑灾」。是春三月，郑人铸刑书。士文伯曰：「火见，郑其火乎？师古曰：「士文伯，晋大夫伯瑕也。」火未出而作火以铸刑器，臧争辟焉。师古曰：「著刑於鼎，故称刑器。法设下争，故云争辟。」火而象之，不火何为？」说曰：火星出於周五月，而郑以三月作火铸鼎，刻刑辟书，以为民约，是为刑器争辟。故火星出，与五行之火争明为灾，其象然也，又弃法律之占也。不书於经，时不告鲁也。九年「夏四月，陈火」。师古曰：「公羊（传）〔经〕。」董仲舒以为陈夏徵舒杀君，楚严王托欲为陈讨贼，陈国辟门而待之，至因灭陈。师古曰：「夏徵舒，陈卿夏南，即少西氏也。徵舒之母通于灵公，灵公饮酒于夏氏，徵舒射而杀之。楚子为夏氏乱故伐陈，谓陈人无动，将讨於少西氏，遂入陈，杀夏徵舒，S诸栗门，因县陈。事在宣公十一年。」陈臣子尤毒恨甚，极阴生阳，故致火灾。刘向以为先是陈侯弟招杀陈太子偃师，师古曰：「招谓陈哀公之弟。偃师即哀公子也。哀公有废疾，招杀太子而立公子留。事在昭八年。招音韶。」皆外事，不因其宫馆者，略之也。八年十月壬午，楚师灭陈，师古曰：「庄王初虽县陈，纳申叔时之谏，乃复封陈，至此时陈又为楚灵王所灭。」春秋不与蛮夷灭中国，故复书陈火也。师古曰：「九年火时，陈已为楚县，犹追书陈国者，以楚蛮夷，不许其灭中夏之国。」左氏经曰「陈灾」。传曰「郑　灶曰：『五年，陈将复封，师古曰：「　灶，郑大夫。」封五十二年而遂亡。』子产问其故，对曰：『陈，水属也。火，水妃也，而楚所相也。今火出而火陈，逐楚而建陈也。妃以五（陈）〔成〕，故曰五年。岁五及鹑火，而後陈卒亡，楚克有之，天之道也。』」说曰：颛顼以水王，陈其族也。师古曰：「陈，舜後也。舜本出颛顼。」今兹岁在星纪，後五年在大梁。大梁，昴也。金为水宗，得其宗而昌，故曰「五年陈将复封」。楚之先为火正，故曰「楚所相也」。天以一生水，地以二生火，天以三生木，地以四生金，天以五生土。五位皆以五而合，而阴阳易位，故曰「妃以五成」。然则水之大数六，火七，木八，金九，土十。故水以天一为火二牡，木以天三为土十牡，土以天五为水六牡，火以天七为金四牡，金以天九为木八牡。阳奇为牡，阴耦为妃。师古曰：「奇音居宜反。」故曰「水，火之牡也；火，水妃也」。於易，坎为水，为中男，离为火，为中女，盖取诸此也。自大梁四岁而及鹑火，四周四十八岁，凡五及鹑火，五十二年而陈卒亡。火盛水衰，故曰「天之道也」。哀公十七年七月己卯，楚灭陈。昭十八年「五月壬午，宋、卫、陈、郑灾」。董仲舒以为象王室将乱，天下莫救，故灾四国，言亡四方也。又宋、卫、陈、郑之君皆荒淫於乐，不恤国政，与周室同行。阳失节则火灾出，是以同日灾也。刘向以为宋、陈，王者之後，师古曰：「宋微子启本出殷，陈胡公满有虞苗裔，皆王者之後。」卫、郑，周同姓也。师古曰：「卫康叔，文王之子。郑桓公，宣王之弟。」时周景王老，刘子、单子事王子猛，师古曰：「刘子，刘献公挚也。单子，穆公旗也。皆周大夫也。猛，景王太子。单音善。」尹氏、召伯、毛伯事王子朝。师古曰：「尹氏，文公圉也。召伯，庄公奂也。毛伯，毛得也。皆周太夫也。子朝，景王庶子也。朝，古朝字。」子朝，楚之出也。师古曰：「姊妹之子曰出。」及宋、卫、陈、郑亦皆外附於楚，亡尊周室之心。後三年，景王崩，王室乱，故天灾四国。天戒若曰，不救周，反从楚，废世子，立不正，以害王室，明同罪也。定公二年「五月，雉门及两观灾」。师古曰：「雉门，公宫南门也。两观谓阙。」董仲舒、刘向以为此皆奢僭过度者也。先是，季氏逐昭公，昭公死于外。师古曰：「谓薨于乾侯。」定公即位，既不能诛季氏，又用其邪说，淫於女乐，而退孔子。师古曰：「齐人归女乐，季桓子劝定公受之，君臣相与观之，废朝礼三日，孔子乃行。」天戒若曰，去高显而奢僭者。一曰，门阙，号令所由出也，今舍大圣而纵有罪，亡以出号令矣。京房易传曰：「君不思道，厥妖火烧宫。」哀公三年「五月辛卯，桓、宫灾」。董仲舒、刘向以为此二宫不当立，违礼者也。哀公又以季氏之故不用孔子。孔子在陈闻鲁灾，曰：「其桓、之宫乎！」以为桓，季氏之所出，，使季氏世卿者也。
四年「六月辛丑，亳社灾」。师古曰：「亳社，殷社也。」董仲舒、刘向以为亡国之社，所以为戒也。师古曰：「存其社者，欲使君常思敬慎，惧危亡也。」天戒若曰，国将危亡，不用戒矣。春秋火灾，屡於定、哀之间，不用圣人而纵骄臣，将以亡国，不明甚也。一曰，天生孔子，非为定、哀也，盖失礼不明，火灾应之，自然象也。高后元年五月丙申，赵丛台灾。刘向以为是时吕氏女为赵王后，嫉妒，将为谗口以害赵王。王不寤焉，卒见幽杀。
惠帝四年十月乙亥，未央宫凌室灾；师古曰：「臧冰之室也。」丙子，织室灾。师古曰：「织作之室。」刘向以为元年吕太后杀赵王如意，残戮其母戚夫人。是岁十月壬寅，太后立帝姊鲁元公主女为皇后。其乙亥，凌室灾。明日，织室灾。凌室所以供养饮食，织室所以奉宗庙衣服，与春秋御廪同义。天戒若曰，皇后亡奉宗庙之德，将绝祭祀。其後，皇后亡子，後宫美人有男，太后使皇后名之，而杀其母。惠帝崩，嗣子立，有怨言，太后废之，更立吕氏子弘为少帝。赖大臣共诛诸吕而立文帝，惠后幽废。文帝七年六月癸酉，未央宫东阙罘思灾。师古曰：「罘思，阙之屏也。解具在文纪。」刘向以为东阙所以朝诸侯之门也，罘思在其外，诸侯之象也。汉兴，大封诸侯王，连城数十。文帝即位，贾谊等以为违古制度，必将叛逆。先是，济北、淮南王皆谋反，其後吴楚七国举兵而诛。景帝中五年八月己酉，未央宫东阙灾。先是，栗太子废为临江王，师古曰：「景帝太子，栗姬所生，谓之栗太子。」以罪徵诣中尉，自杀。丞相条侯周亚夫以不合旨称疾免，後二年下狱死。武帝建元六年六月丁酉，辽东高庙灾。四月壬子，高园便殿火。董仲舒对曰：「春秋之道举往以明来，是故天下有物，视春秋所举与同比者，师古曰：「比，类也，音必寐反。」精微眇以存其意，通伦类以贯其理，天地之变，国家之事，粲然皆见，亡所疑矣。按春秋鲁定公、哀公时，季氏之恶已孰，师古曰：「孰，成也。」而孔子之圣方盛。夫以盛圣而易孰恶，季孙虽重，鲁君虽轻，其势可成也。故定公二年五月两观灾。两观，僭礼之物，师古曰：「两观，天子之制也。」天灾之者，若曰，僭礼之臣可以去。已见罪徵，而後告可去，此天意也。定公不知省。师古曰：「省，察也。」至哀公三年五月，桓宫、宫灾。二者同事，所为一也，若曰燔贵而去不义云尔。师古曰：「燔音烦。」哀公未能见，故四年六月亳社灾。两观、桓、庙、亳社，四者皆不当立，天皆燔其不当立者以示鲁，欲其去乱臣而用圣人也。季氏亡道久矣，前是天不见灾者，鲁未有贤圣臣，虽欲去季孙，其力不能，昭公是也。师古曰：「前是，谓此时之前也。见，显示也，音胡电反。次下并同。」至定、哀乃见之，其时可也。不时不见，天之道也。今高庙不当居辽东，高园殿不当居陵旁，於礼亦不当立，与鲁所灾同。其不当立久矣，至於陛下时天乃灾之者，殆亦其时可也。昔秦受亡周之敝，而亡以化之；汉受亡秦之敝，又亡以化之。夫继二敝之後，承其下流，兼受其猥，难治甚矣。师古曰：「猥，积也，谓积敝也。」又多兄弟亲戚骨肉之连，骄扬奢侈师古曰：「扬，谓振扬张大也。」恣睢者众，服虔曰：「自恣意怒貌也。」师古曰：「睢音呼季反。」所谓重难之时者也。陛下正当大敝之後，又遭重难之时，甚可忧也。故天灾若语陛下：『当今之世，虽敝而重难，非以太平至公，不能治也。视亲戚贵属在诸侯远正最甚者，忍而诛之，师古曰：「远，离也，谓离正道者也。」如吾燔辽〔东〕高庙乃可；视近臣在国中处旁仄及贵而不正者，忍而诛之，师古曰：「仄，古侧字。」如吾燔高园殿乃可』云尔。在外而不正者，虽贵如高庙，犹灾燔之，况诸侯乎！在内不正者，虽贵如高园殿，犹燔灾之，况大臣乎！此天意也。罪在外者天灾外，罪在内者天灾内，燔甚罪当重，燔简罪当轻，承天意之道也。」先是，淮南王安入朝，始与帝舅太尉武安侯田`有逆言。其後胶西于王、赵敬肃王、常山宪王皆数犯法，或至夷灭人家，药杀二千石，而淮南、衡山王遂谋反。胶东、江都王皆知其谋，阴治兵弩，欲以应之。至元朔六年，乃发觉而伏辜。时田`已死，不及诛。上思仲舒前言，使仲舒弟子吕步舒持斧钺治淮南狱，以春秋谊颛断於外，不请。师古曰：「颛与专同。不请者，不奏待报。」既还奏事，上皆是之。太初元年十一月乙酉，未央宫柏梁台灾。先是，大风发其屋，夏侯始昌先言其灾日。後有江充巫蛊卫太子事。
征和二年春，涿郡铁官铸铁，铁销，皆飞上去，此火为变使之然也。其三月，涿郡太守刘屈为丞相。後月，巫蛊事兴，帝女诸邑公主、阳石公主、师古曰：「诸，琅邪之县也。公主所食曰邑，故谓之诸邑。阳石，北海之县，字亦作羊。」丞相公孙贺、子太仆敬声、平阳侯曹宗等皆下狱死。七月，使者江充掘蛊太子宫，太子与母皇后议，恐不能自明，乃杀充，举兵与丞相刘屈战，死者数万人，太子败走，至湖自杀。师古曰：「湖，县名也。即今乡、湖城二县界。」明年，屈复坐祝　要斩，师古曰：「　，古诅字也，音侧据反。」妻枭首也。成帝河平二年正月，沛郡铁官铸铁，铁不下，隆隆如雷声，又如鼓音，工十三人惊走。音止，还视地，地陷数尺，炉分为十，一炉中销铁散如流星，皆上去，与征和二年同象。其夏，帝舅五人封列侯，号五侯。师古曰：「谭、商、立、根、逢时，凡五人。」元舅王凤为大司马大将军秉政。後二年，丞相王商与凤有隙，凤谮之，免官，自杀。明年，京兆尹王章讼商忠直，言凤颛权，凤诬章以大逆罪，下狱死，妻子徙合浦。後许皇后坐巫蛊废，而赵飞燕为皇后，妹为昭仪，贼害皇子，成帝遂亡嗣。皇后，昭仪皆伏辜。一曰，铁飞属金不从革。昭帝元凤元年，燕城南门灾。刘向以为时燕王使邪臣通於汉，为谗贼，谋逆乱。南门者，通汉道也。天戒若曰，邪臣往来，为奸谗於汉，绝亡之道也。燕王不寤，卒伏其辜。
元凤四年五月丁丑，孝文庙正殿灾。刘向以为孝文，太宗之君，与成周宣榭火同义。先是，皇后父车骑将军上官安、安父左将军桀谋为逆，大将军霍光诛之。皇后以光外孙，年少不知，居位如故。光欲后有子，因上侍疾医言，禁内後宫皆不得进，唯皇后颛寝。皇后年六岁而立，十三年而昭帝崩，遂绝继嗣。光执朝政，犹周公之摄也。是岁正月，上加元服，师古曰：「谓冠也。」通诗、尚书，有明之性。光亡周公之德，秉政九年，久於周公，上既已冠而不归政，将为国害。故正月加元服，五月而灾见。古之庙皆在城中，孝文庙始出居外，天戒若曰，去贵而不正者。宣帝既立，光犹摄政，骄溢过制，至妻显杀许皇后，光闻而不讨，後遂诛灭。宣帝甘露元年四月丙申，中山太上皇庙灾。甲辰，孝文庙灾。元帝初元三年四月乙未，孝武园白鹤馆灾。刘向以为先是前将军萧望之、光禄大夫周堪辅政，为佞臣石显、许章等所谮，望之自杀，堪废黜。明年，白鹤馆灾。园中五里驰逐走马之馆，师古曰：「五里者，言其周回五里。」不当在山陵昭穆之地。天戒若曰，去贵近逸游不正之臣，将害忠良。後章坐走马上林下烽驰逐，免官。孟康曰：「夜於上林苑下举火驰射也。烽或作烽。」晋灼曰：「冠首曰烽。竞走曰逐。」师古曰：「孟说是。」永光四年六月甲戌，孝宣杜陵园东阙南方灾。刘向以为先是上复徵用周堪为光禄勋，及堪弟子张猛为太中大夫，石显等复谮毁之，皆出外迁。是岁，上复徵堪领尚书，猛给事中，石显等终欲害之。园陵小於朝廷，阙在司马门中，内臣石显之象也。孝宣，亲而贵；阙，法令所从出也。天戒若曰，去法令，内臣亲而贵者必为国害。後堪希得进见，因显言事，事决显口。堪病不能言。显诬告张猛，自杀於公车。成帝即位，显卒伏辜。
成帝建始元年正月乙丑，皇考庙灾。初，宣帝为昭帝後而立父庙，於礼不正。是时大将军王凤颛权擅朝，甚於田`，将害国家，故天於元年正月而见象也。其後　盛，师古曰：「　，古浸字。浸，渐也。」五将世权，遂以亡道。孟康曰：「谓王五大司马也。」师古曰：「谓凤、音、商、根、莽也。」鸿嘉三年八月乙卯，孝景庙北阙灾。十一月甲寅，许皇后废。
永始元年正月癸丑，大官凌室灾。戊午，戾后园南阙灾。是时，赵飞燕大幸，许后既废，上将立之，故天见象於凌室，与惠帝四年同应。戾后，卫太子妾，遭巫蛊之　，宣帝既立，追加尊号，於礼不正。又戾后起於微贱，与赵氏同〔应〕。天戒若曰，微贱亡德之人不可以奉宗庙，将绝祭祀，有凶恶之　至。其六月丙寅，赵皇后遂立，姊妹骄妒，贼害皇子，卒皆受诛。
永始四年四月癸未，长乐宫临华殿及未央宫东司马门灾。六月甲午，孝文霸陵园东阙南方灾。长乐宫，成帝母王太后之所居也。未央宫，帝所居也。霸陵，太宗盛德园也。是时，太后三弟相续秉政，师古曰：「谓阳平侯凤、安阳侯音、成都侯商相代为大司马。」举宗居位，充塞朝廷，两宫亲属将害国家，师古曰：「谓太后家王氏，皇后家赵氏，故云两宫亲属。」故天象仍见。师古曰：「仍，重也。」明年，成都侯商薨，弟曲阳侯根代为大司马秉政。後四年，根乞骸骨，荐兄子新都侯莽自代，遂覆国焉。哀帝建平三年正月癸卯，桂宫鸿宁殿灾，帝祖母傅太后之所居也。时，傅太后欲与成帝母等号齐尊，大臣孔光、师丹等执政，以为不可，太后皆免官爵，遂称尊号。後三年，帝崩，傅氏诛灭。
平帝元始五年七月己亥，高皇帝原庙殿门灾尽。师古曰：「原庙，重庙也。」高皇帝庙在长安城中，後以叔孙通讥复道，故复起原庙於渭北，非正也。是时平帝幼，成帝母王太后临朝，委任王莽，将篡绝汉，堕高祖宗庙，师古曰：「堕，毁也，音火规反。」故天象见也。其冬，平帝崩。明年，莽居摄，因以篡国，後卒夷灭。传曰：「治宫室，饰台榭，师古曰：「台有室曰榭。」内淫乱，犯亲戚，侮父兄，则稼穑不成。」说曰：土，中央，生万物者也。其於王者，为内事。宫室、夫妇、亲属，亦相生者也。古者天子诸侯，宫庙大小高卑有制，后夫人媵妾多少进退有度，九族亲疏长幼有序。孔子曰：「礼，与其奢也，宁俭。」师古曰：「论语载孔子之言也。若不得礼之中而失於奢，则不如俭。」故禹卑宫室，师古曰：「论语载孔子曰：『禹，吾无间然矣，卑宫室而尽力乎沟洫。』谓勤於治水而所居狭陋也。」文王刑于寡妻，师古曰：「大雅思齐之诗云：『刑于寡妻，至于兄弟，以御于家邦。』刑，法也。寡妻，谓正嫡也。御，治也。此美文王以礼法接待其妻，旁及兄弟宗族，又广以政教治家邦。」此圣人之所以昭教化也。师古曰：「昭，明也。」如此则土得其性矣。若乃奢淫骄慢，则土失其性。亡水旱之灾而草木百谷不孰，是为稼穑不成。严公二十八年「冬，大（水）亡麦禾」。董仲舒以为夫人哀姜淫乱，师古曰：「哀姜，庄公夫人，齐女也。」逆阴气，故大水也。刘向以为水旱当书，不书水旱而曰「大亡麦禾」者，土气不养，稼穑不成者也。是时，夫人淫於二叔，内外亡别，师古曰：「二叔，谓庄公二弟仲庆父及叔牙。」又因凶饥，一年而三筑台，师古曰：「谓三十一年春筑台于郎，夏筑台于薛，秋筑台于秦也。郎、薛、秦，皆鲁地也。」故应是而稼穑不成，饰台榭内淫乱之罚云。遂不改寤，四年而死，师古曰：「庄公三十二年薨，距大（水）无麦禾，凡四岁也。」　流二世，师古曰：「谓子般及闵公，皆杀死。」奢淫之患也。传曰：「好战攻，轻百姓，饰城郭，侵边境，则金不从革。
说曰：金，西方，万物既成，杀气之始也。故立秋而鹰隼击，秋分而微霜降。其於王事，出军行师，把旄杖钺，誓士众，抗威武，所以征畔逆止暴乱也。诗云：「有虔秉钺，如火烈烈。」师古曰：「商颂长发之诗也。虔，固也。此美殷汤兴师出征，固持其钺，以诛有罪，威力猛盛，如火炽烈。」又曰：「载戢干戈，载补矢。」师古曰：「周颂时迈之诗也。戢，聚也。玻韬也。言天下太平，兵不复用，故戢敛而韬臧也。」动静应谊，「说以犯难，民忘其死。」师古曰：「言以和悦使人，（难）〔虽〕犯危难，不顾其生也。易兑卦彖曰『说以犯难，人忘其死』，故引之也。说读曰悦。」〔如此则〕金得其性矣。若乃贪欲恣睢，务立威胜，师古曰：「睢音呼季反。」不重民命，则金失其性。盖工冶铸金铁，金铁冰滞涸坚，不成者众，师古曰：「涸读与互同。互，（疑）〔凝〕也，音下故反。春秋左氏传曰『固阴互寒』。」及为变怪，是为金不从革。左氏传曰昭公八年「春，石言於晋」。晋平公问於师旷，师古曰：「晋掌乐大夫。」对曰；「石不能言，神或冯焉。作事不时，怨动於民，师古曰：「，痛怨之言也，音读。」则有非言之物而言。今宫室崇侈，民力雕尽，怨并兴，莫信其性，师古曰：「信犹保也。性，生也。一说，信读曰申，言不得申其性命也。」石之言不宜乎！」於是晋侯方筑祁之宫。师古曰：「祁，地在绛西，临汾水。音斯。」叔向曰：「君子之言，信而有徵。」师古曰：「叔向，晋大夫羊舌Z也。向音许两反，字亦作向，其音同。」刘歆以为金石同类，是为金不从革，失其性也。刘向以为石白色为主，属白祥。成帝鸿嘉三年五月乙亥，天水冀南山大石鸣，师古曰：「天水之冀县南山也。」声隆隆如雷，有顷止，闻平襄二百四十里，韦昭曰：「天水县。」野鸡皆鸣。师古曰：「雉也。」石长丈三尺，广厚略等，师古曰：「广及厚皆如其长。」旁著岸胁，去地二百余丈，民俗名曰石鼓。石鼓鸣，有兵。是岁，广汉钳子谋攻牢，师古曰：「钳子，谓钳徒也。牢，系重囚之处。」篡死罪囚郑躬等，盗库兵，劫略吏民，衣绣衣，自号曰山君，党与浸广。师古曰：「浸，渐也。」明年冬，乃伏诛，自归者三千余人。後四年，尉氏樊并等谋反，杀陈留太守严普，自称将军，山阳亡徒苏令等党与数百人盗取库兵，经历郡国四十余，皆逾年乃伏诛。是时起昌陵，作者数万人，徙郡国吏民五千余户以奉陵邑。作治五年不成，乃罢昌陵，还徙家。师古曰：「初徙人陪昌陵者，令皆还其本居。」石鸣，与晋石言同应，师旷所谓「民力雕尽」，传云「轻百姓」者也。祁离宫去绛都四十里，昌陵亦在郊野，皆与城郭同占。城郭属金，宫室属土，外内之别云。传曰：「简宗庙，不祷祠，废祭祀，逆天时，则水不润下。
说曰：水，北方，终臧万物者也。其於人道，命终而形臧，精神放越，圣人为之宗庙以收魂气，春秋祭祀，以终孝道。王者即位，必郊祀天地，祷祈神只，望秩山川，怀柔百神，亡不宗事。师古曰：「怀，来也。柔，安也。谓招来而祭祀之，使其安也。宗，尊也。」慎其齐戒，致其严敬，鬼神歆飨，多获福助。此圣王所以顺事阴气，和神人也。至发号施令，亦奉天时。十二月咸得其气，则阴阳调而终始成。如此则水得其性矣。若乃不敬鬼神，（致）〔政〕令逆时，则水失其性。雾水暴出，百川逆溢，坏乡邑，溺人民，及淫雨伤稼穑，是为水不润下。京房易传曰：「颛事有知，诛罚绝理，厥灾水，其水也，雨杀人以陨霜，大风天黄。饥而不损兹谓泰，厥灾水，水杀人。辟遏有德兹谓狂，应劭曰：「辟，天子也。有德者雍遏不见用也。」师古曰：「遏音一曷反。」厥灾水，水流杀人，已水则地生虫。归狱不解，兹谓追非，李奇曰：「归罪过於民，不罪己也。」张晏曰：「谓释有罪之人而归无辜者也。解，止也。追非，遂非也。」厥水寒，杀人。追诛不解，兹谓不理，厥水五谷不收。大败不解，兹谓皆阴。解，舍也，王者於大败，诛首恶，赦其众，不则皆函阴气，师古曰：「函读与含同。」厥水流入国邑，陨霜杀（谷）〔叔草〕。」桓公元年「秋，大水」。董仲舒、刘向以为桓弑兄隐公，民臣痛隐而贱桓。後宋督弑其君，师古曰：「宋华父督为太宰，弑殇公，事在桓公二年。」诸侯会，将讨之，师古曰：「谓齐、陈、郑也。」桓受宋赂而归，师古曰：「谓郜大鼎。」又背宋。诸侯由是伐鲁，仍交兵结　，伏尸流血，百姓愈怨，师古曰：「桓会宋公者五，与宋公、燕人盟，已而背盟伐宋。宋公、燕人怨而求助，齐、卫助之。桓公惧，而会纪侯、郑伯及四国之师大战。」故十三年夏复大水。一曰，夫人骄淫，将弑君，阴气盛，桓不寤，卒弑死。师古曰：「已解於上也。」刘歆以为桓易许田，不祀周公，师古曰：「许田，鲁朝宿之邑，而有周公别（号）〔庙〕。桓既篡位，遂以许田与郑，而取郑之p田，故云不祀周公。」废祭祀之罚也。严公七年「秋，大水，亡麦苗」。董仲舒、刘向以为严母文姜与兄齐襄公淫，共杀（威）〔桓〕公，严释父　，复取齐女，未入，先与之淫，一年再出，会於道逆乱，臣下贱之之应也。
十一年「秋，宋大水」。董仲舒以为时鲁、宋比年为乘丘、t之战，师古曰：「比年，频年也。庄十年，公败宋师于乘丘。十一年，公败宋师于t。乘丘、t，鲁地。t音子移反。」百姓愁怨，阴气盛，故二国俱水。刘向以为时宋愍公骄慢，睹灾不改，明年与其臣宋万博戏，妇人在侧，矜而骂万，万杀公之应。师古曰：「万，宋大夫也。战败获于鲁，复归宋，又为大夫，与愍公博，妇人在侧。万曰：『甚矣，鲁侯之淑，鲁侯之美！天下诸侯宜为君者唯鲁侯耳。』愍公矜此妇人，妒其言，顾曰：『此虏也。尔虏焉故鲁侯之美恶乎至！』万怒，搏愍公，绝其痘而死。事在庄十二年。」二十四年，「大水」。董仲舒以为夫人哀姜淫乱不妇，阴气盛也。刘向以为哀姜初入，公使大夫宗妇见，用币，师古曰：「宗妇，同姓之妇也。大夫妻及宗妇见夫人者，皆令执币，是逾礼也。」又淫於二叔，公弗能禁。臣下贱之，故是岁、明年仍大水。师古曰：「仍，频也。」刘歆以为先是严饰宗庙，刻桷丹楹，以夸夫人，臣瓒曰：「桷，榱也。」韦昭曰：「楹，柱也。」师古曰：「庄公二十三年丹桓宫楹，二十四年刻桓宫桷。将迎夫人，故为盛饰。」简宗庙之罚也。师古曰：「简，慢也。」宣公十年「秋大水，饥」。董仲舒以为时比伐邾取邑，师古曰：「比，频也。九年秋，取根牟。公羊传曰：『根牟者何？邾娄之邑也。』十年，公孙归父帅师伐邾取绎，故云比年也。」亦见报复，兵　连结，百姓愁怨。刘向以为宣公杀子赤而立，子赤，齐出也，师古曰：「赤母姜氏。赤死，姜氏大归，齐市人皆哭，鲁人谓之哀姜。」故惧，以济西田赂齐。师古曰：「宣既即位，与齐侯会于平州，以定其位。元年六月，齐人取济西田，为立公故，以赂齐也。」邾子且亦齐出也，师古曰：「且，邾文公之子邾定公也。亦齐女所生。音俱碧反，又音镢。且音子余反。」而宣比与邾交兵。师古曰：「比，频也。」臣下惧齐之威，创邾之　，师古曰：「创，惩艾也，音初亮反。」皆贱公行而非其正也。成公五年「秋，大水」。董仲舒、刘向以为时成幼弱，政在大夫，前此一年再用师，师古曰：「成三年春，公会晋侯、宋公、卫侯、曹伯伐郑，秋，叔孙侨如帅师围棘，是也。」明年复城郓以疆私家，师古曰：「四年城郓。郓，季氏邑，音运。」仲孙蔑、叔孙侨如颛会宋、晋，阴胜阳。师古曰：「仲孙蔑，孟献子也。成五年春，仲孙蔑如宋。夏，叔孙侨如会晋荀首于谷。颛与专同，专者，不秉命于公。」襄公二十四年「秋，大水」。董仲舒以为先是一年齐伐晋，襄使大夫帅师救晋，师古曰：「襄二十三年秋，齐伐卫，遂伐晋。八月，叔孙豹帅师救晋，次于雍榆。」後又侵齐，师古曰：「二十四年，仲孙羯帅师侵齐。」国小兵弱，数敌疆大，百姓愁怨，阴气盛。刘向以为先是襄慢邻国，是以邾伐其南，师古曰：「十五年，邾人伐我南鄙是也。」齐伐其北，师古曰：「十六年，齐人伐我北鄙是也。」莒伐其东，师古曰：「十二年，莒人伐我东鄙是也。」百姓骚动，後又仍犯疆齐也。师古曰：「十八年，公会晋侯、宋公、卫侯、郑伯同围齐。二十三年救晋，二十四年又侵齐，是重犯也。」大水，饥，谷不成，其灾甚也。高后三年夏，汉中、南郡大水，水出流四千余家。四年秋，河南大水，伊、雒流千六百余家，汝水流八百余家。八年夏，汉中、南郡水复出，流六千余家。南阳沔水流万余家。师古曰：「沔，汉水之上也，音弥善反。」是时女主独治，诸吕相王。文帝後三年秋，大雨，昼夜不绝三十五日。蓝田山水出，流九百余家。（燕）〔汉水出〕，坏民室八千余所，杀三百余人。先是，赵人新垣平以望气得幸，为上立渭阳五帝庙，欲出周鼎，以夏四月，郊见上帝。师古曰：「事并见郊祀志。」岁余惧诛，谋为逆，发觉，要斩，夷三族。是时，比再遣公主配单于，赂遗甚厚，师古曰：「比，频也。高祖使刘敬奉宗室女翁主为冒顿单于阏氏。冒顿死，其子老上单于初立，文帝复遣宗人女为单于阏氏。」匈奴愈骄，侵犯北边，杀略多至万余人，汉连发军征讨戍边。元帝永光五年夏及秋，大水。颍川、汝南、淮阳、庐江雨，坏乡聚民舍，及水流杀人。先是一年有司奏罢郡国庙，是岁又定迭毁，师古曰：「亲尽则毁，故云迭毁。事在韦玄成传。迭音大结反。」罢太上皇、孝惠帝寝庙，皆无复修，通儒以为违古制。刑臣石显用事。师古曰：「石显宦者，故曰刑臣。」成帝建始三年夏，大水，三辅霖雨三十余日，郡国十九雨，山谷水出，凡杀四千余人，坏官寺民舍八万三千余所。元年，有司奏徙甘泉泰、河东后土于长安南北郊。二年，又罢雍五、郡国诸旧祀，凡六所。
之上经曰：「羞用五事。五事：一曰貌，二曰言，三曰视，四曰听，五曰思。应劭曰：「思，思虑。」貌曰恭，言曰从，视曰明，听曰聪，思曰　。应劭曰：「　，通也，古文作睿。」恭作肃，从作艾，师古曰：「艾读曰刈。刈，治也。其下亦同。」明作，聪作谋，应劭曰：「上聪则下谋，故聪为谋也。」　作圣。张晏曰：「　通达以至於圣。」休徵：孟康曰：「善行之验也。」曰肃，时雨若；应劭曰：「居上而敬，则雨顺之。」艾，时阳若；应劭曰：「君政治，则阳顺之。」，时奥若；应劭曰：「，明也。」师古曰：「奥读曰燠。燠，温也，音於六反。其下亦同。」谋，时寒若；圣，时风若。师古曰：「凡言时者，皆谓行得其道，则寒暑风雨以时应而顺之。」咎徵：师古曰：「言恶行之验。」曰狂，恒雨若；僭，恒阳若；应劭曰：「僭，僭差。」舒，恒奥若；急，恒寒若；W，恒风若。」服虔曰：「W音人嘴W。」应劭曰：「人君]W鄙吝，则风不顺之也。」师古曰：「凡言恒者，谓所行者失道，则寒暑风雨不时，而恒久为灾也。W音莫豆反。住。并音构，又音寇。」传曰：「貌之不恭，是谓不肃，厥咎狂，厥罚恒雨，厥极恶。时则有服妖，时则有龟孽，师古曰：「孽音鱼列反。其下并同。」时则有鸡　，师古曰：「　与祸同。」时则有下体生上之屙，韦昭曰：「若牛之足反出背上，下欲伐上之祸也。」师古曰：「屙音阿。」时则有青眚青祥。李奇曰：「内曰眚，外曰祥。」唯金l（水）〔木〕。」服虔曰：「l，害也。」如淳曰：「l音拂戾之戾，义亦同。」说曰：凡草物之类谓之妖。妖犹夭胎，言尚微。师古曰：「夭音乌老反。」虫豸之类谓之孽。师古曰：「有足谓之虫，无足谓之豸。」孽则牙孽矣。及六畜，谓之　，言其著也。及人，谓之屙。屙，病貌，言　深也。师古曰：「　，渐也。」甚则异物生，谓之眚；自外来，谓之祥。祥犹祯也。气相伤，谓之l。l犹临　，不和意也。每一事云「时则」以绝之，言非必俱至，或有或亡，或在前或在後也。孝武时，夏侯始昌通五经，善推五行传，以传族子夏侯胜，下及许商，皆以教所贤弟子。其传与刘向同，唯刘歆传独异。貌之不恭，是谓不肃。肃，敬也。内曰恭，外曰敬。人君行己，体貌不恭，怠慢骄蹇，则不能敬万事，失在狂易，故其咎狂也。师古曰：「狂易，谓狂而易其常性。」上曼下暴，则阴气胜，故其罚常雨也。水伤百谷，衣食不足，则奸轨并作，故其极恶也。一曰，民多被刑，或形貌丑恶，亦是也。风俗狂慢，变节易度，则为剽轻奇怪之服，师古曰：「剽音匹妙反。」故有服妖。水类动，故有龟孽。如淳曰：「河鱼大上，以为鱼孽之比。」於易，巽为鸡，鸡有冠距文武之貌。不为威仪，貌气毁，故有鸡　。一曰，水岁鸡多死及为怪，亦是也。上失威仪，则下有疆臣害君上者，故有下体生於上之屙。木色青，故有青眚青祥。凡貌伤者病木气，木气病则金l之，冲气相通也。於易，震在东方，为春为木也；兑在西方，为秋为金也；离在南方，为夏为火也；坎在北方，为冬为水也。春与秋，日夜分，寒暑平，是以金木之气易以相变，故貌伤则致秋阴常雨，言伤则致春阳常旱也。至於冬夏，日夜相反，寒暑殊绝，水火之气不得相并，故视伤常奥，听伤常寒者，其气然也。逆之，其极曰恶；顺之，其福曰攸好德。孟康曰：「政不顺则致妖，顺则致福也。」师古曰：「攸，所也，所好者德也。」刘歆貌传曰有鳞虫之孽，羊　，鼻屙。说以为於天文东方辰为龙星，故为鳞虫；於易兑为羊，木为金所病，故致羊　，与常雨同应。此说非是。春与秋，气阴阳相敌，木病金盛，故能相并，唯此一事耳。　与妖屙祥眚同类，不得独异。史记师古曰：「此志凡称史记者，皆谓司马迁所撰也。」成公十六年，公会诸侯于周，单襄公见晋厉公视远步高，师古曰：「单襄公，周卿士单子朝也。晋厉公，景公之子也，名州蒲。单音善。」告公曰：「晋将有乱。」鲁侯曰：「敢问天道也？抑人故也？」师古曰：「抑，发语辞也。」对曰：「吾非瞽史，师古曰：「瞽，乐太师。史，太史。」焉知天道？吾见晋君之容，殆必祸者也。夫君子目以定体，足以从之，师古曰：「体定则目安，足之进退皆无违也。」是以观其容而知其心矣。目以处谊，足以步目。师古曰：「视瞻得其宜，行步中其节也。」晋侯视远而足高，目不在体，而足不步目，其心必异矣。目体不相从，何以能久？夫合诸侯，民之大事也，於是观存亡。故国将无咎，其君在会，步言视听必皆无谪，则可以知德矣。师古曰：「谪，责也。无谪，谓得其义理无可咎责也。」视远，曰绝其谊；足高，曰弃其德；言爽，曰反其信；师古曰：「爽，差也。」听淫，曰离其名。师古曰：「淫，邪也。」夫目以处谊，足以践德，师古曰：「践，履也，所履皆德行也。」口以庇信，师古曰：「庇，覆也。言行相覆则为信矣。」耳以听名者也，故不可不慎。偏丧有咎；师古曰：「苟丧其一，则有咎。」既丧，则国从之。师古曰：「既，尽也。若尽丧之，则国亦亡。」晋侯爽二，吾是以云。」张晏曰：「视远一也，步高二也。」後二年，晋人杀厉公。凡此属，皆貌不恭之咎云。左氏（使）〔传〕桓公十三年，楚屈瑕伐罗，斗伯比送之，师古曰：「屈瑕即莫嚣也。斗伯比，楚大夫。罗，国名，在南郡枝江西。」还谓其驭曰：「莫嚣必败，师古曰：「莫嚣，楚官名也。字或作敖，其音同。」举止高，心不固矣。」师古曰：「止，足也。」遽见楚子以告。师古曰：「遽，速也。」楚子使赖人追之，弗及。莫嚣行，遂无次，且不设备。师古曰：「无次，不为次列也。」及罗，罗人军之，大败。莫嚣缢死。公十一年，周使内史过赐晋惠公命，师古曰：「内史过，周大夫。晋惠公，夷吾也。诸侯即位，天子则赐命圭以为瑞。」受玉，惰。师古曰：「不敬其事也。」过归告王曰：「晋侯其无後乎！王赐之命，而惰於受瑞，先自弃也已，其何继之有！礼，国之干也；敬，礼之舆也。师古曰：「无礼，则国不立，故谓之干。无敬，则礼不行，故比之於舆。」不敬则礼不行，礼不行则上下昏，何以长世！」二十一年，晋惠公卒，子怀公立，晋人杀之，更立文公。成公十三年，晋侯使S琦乞师于鲁，将事不敬。师古曰：「S琦，晋大夫驹伯也。乞师，欲以伐秦也。将事，致其君命也。琦音牛尔反。」孟献子曰：「S氏其亡乎！师古曰：「孟献子，仲孙蔑。」礼，身之干也；敬，身之基也。师古曰：「无礼，则身不立；不敬，则身不安也。」S子无基。且先君之嗣卿也，受命以求师，将社稷是卫，而惰弃君命也，不亡何为！」十七年，S氏亡。成公十三年，诸侯朝王，遂从刘康公伐秦。成肃公受（赈）〔娠〕于社，不敬。服虔曰：「娠，祭社之肉也，盛以　器，故谓之娠。」师古曰：「刘康公、成肃公，皆周大夫也。娠读与　同。以出师而祭社谓之宜。娠者，即宜社之肉也。　，大蛤也，音上忍反。」刘子曰：「吾闻之曰，民受天地之中以生，所谓命也。师古曰：「刘子即康公也。中谓中和之气。」是以有礼义动作威仪之则，以定命也。能者养以之福，不能者败以取　，师古曰：「之，往也。能养生者，则定礼义威仪，自致於福；不能者，则丧之以取祸乱。」是故君子勤礼，小人尽力。勤礼莫如致敬，尽力莫如敦笃。敬在养神，笃在守业。国之大事，在祀与戎。祀有执，戎有受赈，应劭曰：「，祭肉也。」师古曰：「音扶元反。」神之大节也。师古曰：「交神之节。」今成子惰，弃其命矣，其不反！」五月，成肃公卒。成公十四年，卫定公享苦成叔，甯惠子相。师古曰：「定公名臧。苦成叔，晋大夫S咭病＝使却呷缥溃故定公享之。惠子，卫大夫甯殖也。相谓赞相其礼。」苦成叔敖，师古曰：「敖读曰傲。其下并同。」甯子曰：「苦成家其亡！古之为享食也，以观威仪省　福也。师古曰：「食读曰　。」故诗曰：『兕觥其p，旨酒思柔，匪匪傲，万福来求。』张晏曰：「觥，罚爵也。饮酒和柔，无失礼可罚，罚爵徒p然而已。」应劭曰：「言在位者不讦不倨傲也。」师古曰：「小雅桑扈之诗也。谓幸也。万福，言其多也。谓饮酒者不幸，不傲慢，则福禄就而求之也。p音虬。音工尧反。」今夫子傲，取　之道也。」後三年，苦成家亡。师古曰：「十七年，晋攻S氏，长鱼矫以戈杀S琦、S摺⑧S至，而灭其家。」襄公七年，卫孙文子聘于鲁，君登亦登。师古曰：「文子，卫大夫孙林父也。礼之登阶，臣後君一等。」叔孙穆子相，师古曰：「穆子，叔孙豹。」趋进曰：「诸侯之会，寡君未尝後卫君，今吾子不後寡君，寡君未知所过，吾子其少安！」师古曰：「安，徐也。」孙子亡辞，亦亡悛容。师古曰：「悛，改也，音千全反。」穆子曰：「孙子必亡。为臣而君，过而不悛，亡之本也。」十四年，孙子逐其君而外叛。师古曰：「逐其君，谓卫献公出奔齐也。外叛，谓以戚叛之。」襄公二十八年，蔡景侯归自晋，入于郑。师古曰：「景侯名固，文侯之子也。」郑伯享之，不敬。子产曰：「蔡君其不免！师古曰：「言不免於祸。」日其过此也，君使子展往劳于东门，而敖。师古曰：「日谓往日，始适晋之时也。子展，郑大夫公孙舍之。」吾曰：『犹将更之。』师古曰：「更，改也。」今还，受享而惰，乃其心也。师古曰：「言心之所常行也。」君小国，事大国，师古曰：「言身为小国之君，而事於大国。」而惰敖以为己心，将得死？君若不免，必由其子。淫而不父，师古曰：「通太子之妻。」如是者必有子　。」三十年，为世子般所杀。师古曰：「般读与班同。」襄公三十一年，公薨。季武子将立公子绸，师古曰：「绸，襄公之子，齐归所生。绸音直留反。」穆叔曰：「是人也，居丧而不哀，在戚而有嘉容，是谓不度。不度之人，鲜不为患，师古曰：「穆叔，即叔孙穆子也。不度，不遵礼度也。鲜，少也，音先浅反。」若果立，必为季氏忧。」武子弗听，卒立之。比及葬，三易衰，衰衽如故衰。师古曰：「衣前曰衽。言游戏无已也。比音必寐反。衰音千回反。衽音人禁反。」是为昭公。立二十五年，听谗攻季氏。兵败，出奔，死于外。师古曰：「谓薨于乾侯。」襄公三十一年，卫北宫文子见楚令尹围之仪，师古曰：「北宫文子，卫大夫也，名佗。令尹围即公子围，楚恭王之子也，时为令尹。文子从卫侯在楚，故见之。」言於卫侯曰：「令尹似君矣，将有它志；师古曰：「谓有为君之心，言语视瞻非其常。」虽获其志，弗能终也。」公曰：「子何以知之？」对曰：「诗云『敬慎威仪，惟民之则』，师古曰：「大雅抑之诗也。则，法也。言君能慎其威仪，乃臣下所法效之。」令尹无威仪，民无则焉。民所不则，以在民上，不可以终。师古曰：「遂以杀君篡国，而取败於乾溪也。」昭公十一年夏，周单子会於戚，师古曰：「单子，周大夫单成公也。戚，卫地。」视下言徐。应劭曰：「视下，视不登带。言徐，不闻於表著。」晋叔向曰：「单子其死！师古曰：「叔向，晋大夫羊舌Z也。向音许两反。」朝有著定，师古曰：「朝内列位有定处，所谓表著者也。著音直庶反，又音除。」会有表，师古曰：「会於野，设表以为位。」衣有^，带有结。师古曰：「^，领之交会也。结，绅，绅带之结也。^音工外反。」会朝之言必闻于表著之位，所以昭事序也；师古曰：「昭，明也。」视不过结^之中，所以道容貌也。师古曰：「道读曰导。其下并同。」言以命之，容貌以明之，失则有阙。今单子为王官伯，师古曰：「伯，长也。」而命事於会，视不登带，言不过步，貌不道容而言不昭矣。不道不恭，不昭不从，无守气矣。」师古曰：「貌正曰恭，言正曰从。」十二月，单成公卒。昭公二十一年三月，葬蔡平公，蔡太子朱失位，位在卑。师古曰：「不在正嫡之位，而以长幼序之。」鲁大夫送葬者归告昭子。师古曰：「昭子，叔孙S。」昭子叹曰：「蔡其亡！若不亡，是君也必不终。诗曰『不解於位，民之攸I。』师古曰：「大雅假乐之诗也。I，息也。言在上者能率位不怠，则其臣下恃以安息也。解读曰懈。I音许既反。」今始即位而适卑，身将从之。」十月，蔡侯朱出奔楚。晋魏舒合诸侯之大夫于翟泉，应劭曰：「水名，今洛阳是也。」师古曰：「魏舒，晋卿魏献子也。事在定公元年。志不书者，盖阙文。」将以城成周。魏子　政，师古曰：「谓代天子大夫为政，以临其事。」卫彪菰唬骸附建天子，而易位以令，非谊也。师古曰：「荩卫大夫。建天子，谓立天子之居也。菀艮伞！勾笫录橐辏必有大咎。师古曰：「奸，犯也，音干。」晋不失诸侯，魏子其不免！」是行也，魏献子属役於韩简子，师古曰：「简子，亦晋卿韩不信。以城周之功役委简子也。属音之欲反。」而田於大陆，焚焉而死。师古曰：「高平曰陆。因放火田猎而见烧杀也。说者或以为大陆即钜鹿北大陆泽也。据会於狄泉，则其所田处固当在近，非大陆泽也。」定公十五年，邾隐公朝於鲁，执玉高，其容仰。公受玉卑，其容俯。师古曰：「隐公，邾子益也。玉，谓朝者之贽。」子赣观焉，师古曰：「子赣，孔子弟子端木赐也。赣音贡。」曰：「以礼观之，二君者皆有死亡焉。夫礼，死生存亡之体也。将左右周旋，进退俯仰，於是取之；朝祀丧戎，於是观之。今正月相朝，而皆不度，心已亡矣。师古曰：「不度，不合法度。」嘉事不体，何以能久？师古曰：「嘉事，嘉礼之事，谓朝祀也。不体，不得身体之节。」高仰，骄也；卑俯，替也。师古曰：「替，废惰也。」骄近乱，替近疾。君为主，其先亡！」师古曰：「是年五月，定公薨。哀公七年秋，伐邾，以邾子益来也。」庶徵之恒雨，刘歆以为春秋大雨也，刘向以为大水。
隐公九年「三月癸酉，大雨，震电；庚辰，大雨雪」。师古曰：「雨雪，雨音于具反。」大雨，雨水也；师古曰：「下雨音于具反。後类并同。」震，雷也。刘歆以为三月癸酉，於历数春分後一日，始震电之时也，当雨，而不当大雨。大雨，常雨之罚也。於始震电八日之间而大雨雪，常寒之罚也。刘向以为周三月，今正月也，当雨水，雪杂雨，雷电未可以发也。既已发也，则雪不当复降。皆失节，故谓之异。於易，雷以二月出，其卦日豫，师古曰：「坤下震上也。」言万物随雷出地，皆逸豫也。以八月入，其卦曰归妹，师古曰：「兑下震上也。」言雷复归。入地则孕毓根核，保藏蛰虫，师古曰：「毓字与育同。核亦D字也。草根曰D，音该。」避盛阴之害；出地则养长华实，发扬隐伏，宣盛阳之德。入能除害，出能兴利，人君之象也。是时，隐以弟桓幼，代而摄立。公子E见隐居位已久，劝之遂立。师古曰：「公子E，鲁大夫羽父也。劝杀（威）〔桓〕公，己求为太宰。E音挥。」隐既不许，E惧而易其辞，师古曰：「反谓桓公云隐欲杀之。」遂与桓共杀隐。天见其将然，故正月大雨水而雷电。是阳不闭阴，出涉危难而害万物。天戒若曰，为君失时，贼弟佞臣将作乱矣。後八日大雨雪，阴见间隙而胜阳，篡杀之　将成也。公不寤，後二年而杀。昭帝始元元年七月，大水雨，自七月至十月。成帝建始三年秋，大雨三十余日；四年九月，大雨十余日。
左氏传愍公二年，晋献公使太子申生帅师，师古曰：「以伐东山皋落氏。」公衣之偏衣，佩之金i。师古曰：「偏衣，谓左右异色，其半象公之服也。金i，以金为i也。半环曰i。」狐突叹曰：「时，事之徵也；衣，身之章也；佩，衷之旗也。师古曰：「狐突，晋大夫伯行，时为太子御戎也。徵，（澄）〔证〕也。章，明也。旗，表也。衣所以明贵贱，佩所以表中心。」故敬其事，则命以始；师古曰：「赏以春夏。」服其身，则衣之纯；师古曰：「壹其色。」用其衷，则佩之度。师古曰：「佩玉者，君子之常度。」今命以时卒，s其事也；应劭曰：「卒，尽也。s，闭也。谓十二月尽时也。」衣以捶，远其躬也；师古曰：「矗杂色也，谓偏衣也。远音于万反。其下并同。」佩以金i，弃其衷也。服以远之，时以s之，戳苟杀，金寒i离，胡可恃也！」师古曰：「凉，薄也。瓷不能纯，故曰薄也。冬主杀气，金行在西，是谓之寒。i形半缺，故云离。」梁余子养曰：「帅师者，受命于庙，受娠於社，有常服矣。师古曰：「梁余子养，晋大夫也，时为下军御。军之常服则韦弁。」弗获而矗命可知也。死而不孝，不如逃之。」罕夷曰：「雌嫖蕹＃金i不复，君有心矣。」应劭曰：「奇，奇怪非常意。复，反也。金i，犹（i）〔决〕去，不反意也。」师古曰：「罕夷，晋大夫，时为下军卿也。有心，害太子之心也。复音扶目反。」後四年，申生以谗自杀。近服妖也。左氏传曰，郑子臧好聚鹬冠，张晏曰：「鹬鸟赤足黄文，以其毛饰冠。」韦昭曰：「鹬，今翠鸟也。」师古曰：「子臧，郑文公子也。鹬，大鸟，即战国策所云啄蚌者也。天之将雨，鹬则知之。翠鸟自有鹬名，而此饰冠，非翠鸟也。逸周书曰『知天文者冠鹬冠』，盖以鹬鸟知天时故也。礼图谓之『术氏冠』。鹬音聿，又音术。」郑文公恶之，使盗杀之。师古曰：「时已得罪出奔宋，故使盗杀之於陈、宋之间。」刘向以为近服妖者也。一曰，非独为子臧之身，亦文公之戒也。初，文公不礼晋文，师古曰：「晋文公之为公子也，避骊姬之难而出奔，欲之楚，过郑，郑不礼焉。」又犯天子命而伐滑，师古曰：「僖二十四年，郑公子士〔泄〕及堵俞弥帅师伐滑。王使伯服游、孙伯如郑请滑，郑伯不听而执二子。」不尊尊敬上。其後晋文伐郑，几亡国。师古曰：「僖三十年，晋侯、秦伯围郑，佚之狐曰：『国危矣！』使烛之武见秦伯，师乃退也。几音钜依反。」昭帝时，昌邑王贺遣中大夫之长安，多治仄注冠，应劭曰：「今法冠是也。」李奇曰：「一曰高山冠，本齐冠也，谒者服之。」师古曰：「仄，古侧字也。谓之侧注者，言形侧立而下注也。蔡邕云高九（尺）〔寸〕，铁为卷，非法冠及高山也。卷音去权反。」以赐大臣，又以冠奴。刘向以为近服妖也。时王贺狂悖，师古曰：「悖，惑也，音布内反。」闻天子不豫，师古曰：「言有疾不悦豫也。周书顾命曰『王有疾，不豫』。」弋猎驰骋如故，与驺奴宰人游居娱戏，骄曼不敬。师古曰：「驺，厩御也。宰人，主膳者也。娱，乐也。戏音僖。」冠者尊服，奴者贱人，贺无故好作非常之冠，暴尊象也。以冠奴者，当自至尊坠至贱也。师古曰：「坠，堕也，音直类反。」其後帝崩，无子，汉大臣徵贺为嗣。即位，狂乱无道，缚戮谏者夏侯胜等。於是大臣白皇太后，废贺为庶人。贺为王时，又见大白狗冠方山冠而无尾，邓展曰：「方山冠以五采e为之，乐舞人所服。」此服妖，亦犬　也。贺以问郎中令龚遂，遂曰：「此天戒，言在仄者尽冠狗也。师古曰：「言王左右侍侧之人不识礼义，若狗而著冠者耳。冠音工唤反。其下亦同。」去之则存，不去则亡矣。」贺既废数年，宣帝封之为列侯，复有罪，死不得置後，又犬　无尾之效也。京房易传曰：「行不顺，厥咎人奴冠，天下乱，辟无适，如淳曰：「辟，君也。适，适子也。」师古曰：「辟音壁。适读曰嫡。」妾子拜。」如淳曰：「无适子故也。」又曰：「君不正，臣欲篡，厥妖狗冠出朝门。」成帝鸿嘉、永始之间，好为微行出游，选从期门郎有材力者，及私奴客，多至十余，少五六人，皆白衣袒帻，师古曰：「袒帻，不加上冠。」带持刀剑。或乘小车，御者在茵上，苏林曰：「茵，车上蓐也。御者错乱，更在茵上坐也。」师古曰：「车小，故御者不得回避，而在天子茵上也。茵音因。」或皆骑，出入市里郊野，远至旁县。时，大臣车骑将军王音及刘向等数以切谏。谷永曰：「易称『得臣无家』，师古曰：「损卦上九爻辞。」言王者臣天下，无私家也。今陛下弃万乘之至贵，乐家人之贱事；厌高美之尊称，好匹夫之卑字；如淳曰：「称张放家人，是为卑字。」师古曰：「为微行，故变易姓名。」崇聚票轻无谊之人，以为私客；师古曰：「票音匹妙反，又音频妙反。」置私田於民间，畜私奴车马於北宫；数去南面之尊，离深宫之固，挺身独与小人晨夜相随，师古曰：「挺，引也。」乌集醉饱吏民之家，师古曰：「乍合乍离，如乌之集。」乱服共坐，溷肴亡别，师古曰：「溷肴，谓杂乱也。溷音胡困反。」闵勉遁乐，昼夜在路。师古曰：「闵勉犹黾勉，言不息也。遁乐，言流遁为乐也。」典门户奉宿卫之臣执干戈守空宫，公卿百寮不知陛下所在，积数年矣。昔虢公为无道，有神降曰『赐尔土田』，师古曰：「春秋左氏传庄公三十二年有神降於莘，虢公使祝应、宗区、史（　）〔ā诚硌伞Ｉ翊椭土田。史（　）〔ā吃唬骸弘狡渫龊酰　弧寡越以庶人受土田也。诸侯梦得土田，为失国祥，师古曰：「僖五年，晋灭虢，虢公丑奔京师。」而况王者畜私田财物，为庶人之事乎！」左氏传曰，周景王时大夫宾起见雄鸡自断其尾。师古曰：「宾起即宾孟。」刘向以为近鸡　也。是时，王有爱子子朝，王与宾起阴谋欲立之。师古曰：「子朝，王之庶长子。」田于北山，将因兵众杀适子之党，师古曰：「适读曰嫡。嫡子王子猛，（反）〔及〕後为悼王。子猛之党谓刘献公、单穆公。」未及而崩。三子争国，王室大乱。其後，宾起诛死，师古曰：「三子，谓子朝、子猛及子猛弟敬王丐也。刘子遂攻宾起，杀之。事并在昭公二十二年。」子朝奔楚而败。师古曰：「昭二十六年，邵伯盈逐王子朝，子朝奔楚。定公五年，王人杀之於楚。」京房易传曰：「有始无终，厥妖雄鸡自啮断其尾。」宣帝黄龙元年，未央殿辂C中雌鸡化为雄，孟康曰：「辂C，厩名也。」师古曰：「百官表太仆属官有辂C丞。辂与路同。C音零。」毛衣变化而不鸣，不将，无距。师古曰：「将谓率领其群也。距，鸡附足骨，斗时所用刺之。」元帝初元中，丞相府史家雌鸡伏子，渐化为雄，师古曰：「初尚伏子，後乃稍稍化为雄也。伏音房富反。」冠距鸣将。永光中，有献雄鸡生角者。京房易传曰：「鸡知时，知时者当死。」房以为己知时，恐当之。刘向以为房失鸡占。鸡者小畜，主司时，起居人，师古曰：「至时而鸣，以为人起居之节。」小臣执事为政之象也。言小臣将秉君威，以害正事，犹石显也。竟宁元年，石显伏辜，此其效也。一曰，石显何足以当此？昔武王伐殷，至于牧野，誓师曰：「古人有言曰『牝鸡无晨；牝鸡之晨，惟家之索。』今殷王纣惟妇言用。」师古曰：「周书牧誓之辞。晨谓晨时鸣也。索，尽也。言妇人为政，犹雌鸡而代雄鸣，是丧家之道也。索音思各反。」繇是论之，师古曰：「繇读与由同。」黄龙、初元、永光鸡变，乃国家之占，妃后象也。孝元王皇后以甘露二年生男，立为太子。妃，王禁女也。黄龙元年，宣帝崩，太子立，是为元帝。王妃将为皇后，故是岁未央殿中雌鸡为雄，明其占在正宫也。不鸣不将无距，贵始萌而尊未成也。至元帝初元元年，将立王皇后，先以为婕妤。三月癸卯制书曰：「其封婕妤父丞相少史王禁为阳平侯，位特进。」丙午，立王婕妤为皇后。明年正月，立皇后子为太子。故应是，丞相府史家雌鸡为雄，其占即丞相少史之女也。伏子者，明已有子也。冠距鸣将者，尊已成也。永光二年，阳平顷侯禁薨，子凤嗣侯，为侍中卫尉。元帝崩，皇太子立，是为成帝。尊皇后为皇太后，以后弟凤为大司马大将军，领尚书事，上委政，无所与。师古曰：「与读曰豫。言政皆出凤，天子不豫。」王氏之权自凤起，故於凤始受爵位时，雄鸡有角，明视作威师古曰：「视读曰示。」颛君害上师古曰：「颛与专同。其下类此。」危国者，从此人始也。其後群弟世权，以至於莽，遂篡天下。即位五年，王太后乃崩，此其效也。京房易传曰：「贤者居明夷之世，知时而伤，师古曰：「易之明夷卦曰：『明入地中，明夷。』夷，伤也，离下坤上，言日在地中，伤其明也。知时，谓知天时者也。贤而被伤，故取明夷之义。」或众在位，师古曰：「言虚伪无实之人矫惑於众在职位也。」厥妖鸡生角。鸡生角，时主独。」又曰：「妇人颛政，国不静；牝鸡雄鸣，主不荣。」故房以为己亦在占中矣。成公七年「正月，鼷鼠食郊牛角；师古曰：「鼷，小鼠也，即今所谓甘鼠者，音奚。」改卜牛，又食其角」。刘向以为近青祥，亦牛　也，不敬而嘴W之所致也。昔周公制礼乐，成周道，故成王命鲁郊祀天地，以尊周公。至成公时，三家始颛政，鲁将从此衰。天愍周公之德，痛其将有败亡之　，故於郊祭而见戒云。鼠，小虫，性盗窃，鼷又其小者也。牛，大畜，祭天尊物也。角，兵象，在上，君威也。小小鼷鼠，食至尊之牛角，象季氏乃陪臣盗窃之人，将执国命以伤君威而害周公之祀也。改卜牛，鼷鼠又食其角，天重语之也。师古曰：「重音直用反。」成公怠慢昏乱，遂君臣更执于晋。师古曰：「更，互也。十年秋，公如晋，晋人以公为贰於楚，故止公，至十一年三月乃得归。十六年秋，公会晋侯於沙随，晋受叔孙侨如之谮而止公。是年九月，又信侨如之谮，执季孙行父，舍之於苕丘，十二月乃得归。故云君臣更执也。更音工衡反。」至于襄公，晋为溴梁之会，师古曰：「襄十六年，晋平公会诸侯于溴梁。溴梁者，溴水之梁也。溴水出河内轵县东南，至温入河。溴音工觅反。」天下大夫皆夺君政。师古曰：「溴梁之会，诸侯皆在，而鲁叔孙豹、晋荀偃、宋向戌、卫甯殖、郑公孙虿、小邾之大夫盟，是夺其君政也。」其後三家逐昭公，卒死于外，师古曰：「已解於上。」几绝周公之祀。师古曰：「几音钜衣反。」董仲舒以为鼷鼠食郊牛，皆养牲不谨也。京房易传曰：「祭天不慎，厥妖鼷鼠啮郊牛角。」定公十五年「正月，鼷鼠食郊牛，牛死」。刘向以为定公知季氏逐昭公，罪恶如彼，亲用孔子为夹谷之会，齐人来归郓、、龟阴之田，师古曰：「夹谷，齐地也，一名祝其。定公十年，公与齐侯会於夹谷，齐侯欲使莱人以兵劫公。孔子以公退，命士众兵之，齐侯乃止。又欲以盟要公，孔子不欲，使兹无还以辞对。又欲诈享公，孔子又距而不受。於是齐人乃服。先是季氏之臣阳货以郓、、龟阴之田奔齐，至此会，乃以归我。郓、，二邑名。龟阴，龟山之阴。夹音颊。音欢。」圣德如此，反用季桓子，淫於女乐，而退孔子，无道甚矣。师古曰：「桓子，季平子之子季孙斯也。女乐已解於上。」诗曰：「人而亡仪，不死何为！」师古曰：「卫诗相鼠之篇也。（无）〔亡〕仪，无礼仪也。」是岁五月，定公薨，牛死之应也。京房易传曰：「子不子，鼠食其郊牛。」哀公元年「正月，鼷鼠食郊牛」。刘向以为天意汲汲於用圣人，逐三家，故复见戒也。师古曰：「圣人，孔子也。见，显也。」哀公年少，不亲见昭公之事，故见败亡之异。已而哀不寤，身奔於粤，此其效也。师古曰：「哀二十七年，公欲以越伐鲁而去三桓，公如公孙有山氏，因逊于邾，遂如越。国人施罪於公孙有山氏，而立哀公之子悼公。」昭帝元凤元年九月，燕有黄鼠衔其尾舞王宫端门中，师古曰：「宫之正门。」王往视之，鼠舞如故。王使吏以酒脯祠，鼠舞不休，一日一夜死。近黄祥，时燕剌王旦谋反将死之象也。其月，发觉伏辜。京房易传曰：「诛不原情，厥妖鼠舞门。」师古曰：「不原情者，不得其本情。」成帝建始四年九月，长安城南有鼠衔黄蒿、柏叶，上民冢柏及榆树上为巢，桐柏尤多。师古曰：「桐柏，本亭名，卫思后於其地葬也。」巢中无子，皆有乾鼠矢数十。时议臣以为恐有水灾。鼠，盗窃小虫，夜出昼匿；今昼去穴而登木，象贱人将居显贵之位也。桐柏，卫思后园所在也。其後，赵皇后自微贱登至尊，与卫后同类。赵后终无子而为害。明年，有鸢焚巢，杀子之异也。师古曰：「鸢，鸱也，音弋全反。」天象仍见，甚可畏也。师古曰：「仍，频也。」一曰，皆王莽窃位之象云。京房易传曰：「臣私禄罔辟，厥妖鼠巢。」李奇曰：「辟，君也。擅私爵禄，诬罔其君。」文公十三年，「大室屋坏」。近金l木，木动也。先是，冬，公薨，十六月乃作主。师古曰：「主，庙主也。僖公三十三年十二月薨，至文二年二月乃作主，间有一闰，故十六月也。」後六月，又吉E於太庙而致公，师古曰：「E，祭也，（二）〔一一〕而祭之。文二年八月而E，距作主六月也。致谓（外）〔升〕其主於庙。」春秋讥之。经曰：「大事於太庙，跻公。」师古曰：「跻音子奚反，又音子诣反。」左氏说曰：太庙，周公之庙，飨有礼义者也；祀，国之大事也。恶其乱国之大事於太庙，故言大事也。跻，登也，登公於愍公上，逆祀也。虽愍之庶兄，尝为愍臣，臣子一例，不得在愍上。又未三年而吉E，前後乱贤父圣祖之大礼，内为貌不恭而狂，外为言不从而僭。故是岁自十二月不雨，至于秋七月。後年，若是者三，而太室屋坏矣。前堂曰太庙，中央曰太室；屋，其上重屋尊高者也，象鲁自是陵夷，将堕周公之祀也。师古曰：「堕，毁也，音火规反。」谷梁、公羊经曰，世室，鲁公伯禽之庙也。周公称太庙，鲁公称世室。大事者，祭也。师古曰：「，合也。毁庙及未毁庙之主，皆合祭於太祖。」跻公者，先祢後祖也。景帝三年十二月，吴二城门自倾，大船自覆。刘向以为近金l木，木动也。先是，吴王濞以太子死於汉，称疾不朝，阴与楚王戊谋为逆乱。城犹国也，其一门名曰楚门，一门曰鱼门。吴地以船为家，以鱼为食。天戒若曰，与楚所谋，倾国覆家。吴王不寤，正月，与楚俱起兵，身死国亡。京房易传曰：「上下咸R，厥妖城门坏。」师古曰：「R，惑也，音布内反。」宣帝时，大司马霍禹所居第门自坏。时禹内不顺，外不敬，见戒不改，卒受灭亡之诛。
哀帝时，大司马董贤第门自坏。时贤以私爱居大位，赏赐无度，骄曼不敬，大失臣道，见戒不改。後贤夫妻自杀，家徙合浦。
传曰：「言之不从，是谓不艾，师古曰：「艾读曰刈。」厥咎僭，厥罚恒阳，厥极忧。时则有诗妖，时则有介虫之孽，时则有犬　，时则有口舌之屙，时则有白眚白祥。惟木l金。」「言之不从」，从，顺也。「是谓不刈」，刈，治也。孔子曰：「君子居其室，出其言不善，则千里之外违之，况其迩者！」师古曰：「易上系之辞也。迩，近也。」诗云：「如蜩如螗，如沸如羹。」师古曰：「大雅荡之诗也。蜩，蝉也。螗，i也，即@i也。谓政无文理，虚言蹲沓，如蜩螗之鸣，汤之沸涫，羹之将孰也。蜩音调。螗音唐。i音偃。@音貂。i音聊。涫音下馆反。」言上号令不顺民心，虚哗愦乱，则不能治海内，失在过差，故其咎僭。僭，差也。刑罚妄加，群阴不附，则阳气胜，故其罚常阳也。旱伤百谷，则有寇难，上下俱忧，故其极忧也。君炕阳而暴虐，师古曰：「凡言炕阳者，枯涸之意，谓无惠泽於下也。炕音口浪反。」臣畏刑而柑口，师古曰：「柑，　也，音其廉反。　音女涉反。」则怨谤之气发於歌谣，故有诗妖。介虫孽者，谓小虫有甲飞扬之类，阳气所生也，於春秋为螽，今谓之蝗，皆其类也。於易，兑为口，犬以吠守，而不可信，言气毁故有犬　。一曰，旱岁犬多狂死及为怪，亦是也。及人，则多病口喉者，故有口舌屙。金色白，故有白眚白祥。凡言伤者，病金气；金气病，则木l之。其极忧者，顺之，其福曰康宁，刘歆言传曰时有毛虫之孽。说以为於天文西方参为虎星，故为毛虫。史记周单襄公与晋S琦、S摺⑧S至、齐国佐语，师古曰：「单襄公，解已在前。S琦，驹伯也。S撸苦成叔也。S至，昭子，即温季也。国佐，齐大夫国武子也。」告鲁成公曰：「晋将有乱，三S其当之！夫S氏，晋之宠人也，（二）〔三〕卿而五大夫，可以戒惧矣。高位实疾颠，厚味实腊毒。师古曰：「颠，仆也。腊，久也。言位高者必速颠仆也，味厚者为毒久。」今S伯之语犯，叔迂，季伐。师古曰：「伯，驹伯也。叔，苦成叔也。季，温季也。犯，侵也。迂，夸诞也。伐，矜尚也。」犯则陵人，迂则诬人，伐则掩人。有是宠也，而益之以三怨，其谁能忍之！虽齐国子亦将与焉。师古曰：「与读曰豫。豫於祸。」立於淫乱之国，而好尽言以招人过，苏林曰：「招音翘。招，举也。」师古曰：「尽言，犹极言也。」怨之本也。唯善人能受尽言，齐其有？」师古曰：「言无善人不能受尽言。」十七年，晋杀三S。十八年，齐杀国佐。凡此属，皆言不从之咎云。晋穆侯以条之役生太子，名之曰仇；师古曰：「穆侯，僖侯之孙也。条，晋地也。盖以敌来侵己，当战时而生，故取仇忿之义以名子。」其弟以千　之战生，名之曰成师。师古曰：「太子之弟，即桓叔也。　，古亩字也。千　亦地名，意取能成其师众也。」师服曰：「异哉，君之名子也！师古曰：「师服，晋大夫。」夫名以制谊，谊以出礼，师古曰：「先制义理然後立名。义理既定，礼由之出。」礼以体政，政以正民，师古曰：「政以礼成，俗所以正。」是以政成而民听；易则生乱。师古曰：「反易礼义，则乱生也。」嘉耦曰妃，怨耦曰仇，古之命也。师古曰：「本自古昔而有此名。」今君名太子曰仇，弟曰成师，始兆乱矣，兄其替！」师古曰：「替，废也。」及仇嗣立，是为文侯。文侯卒，子昭侯立，封成师于曲沃，号桓叔。师古曰：「昭侯国乱身危，不能自安，故封成师为曲沃伯也。桓，谥也。昭侯叔父，故谓之叔也。」後晋人杀昭侯而纳桓叔，不克。师古曰：「事不遂。」复立昭侯子孝侯，桓叔子严伯杀之。晋人立其弟鄂侯。鄂侯生哀侯，严伯子武公复杀哀侯及其弟，灭之，而代有晋国。师古曰：「武始并晋国，故称公也。事在桓三年。」宣公六年，郑公子曼满与王子伯廖语，欲为卿。师古曰：「曼满、伯廖，皆郑大夫也。廖音聊。」伯廖告人曰：「无德而贪，其在周易丰之离，张晏曰：「离下震上，丰。上六变而之离，曰『丰其屋，其家』也。」弗过之矣。」师古曰：「言无道德而大其屋，不过三岁，必灭亡也。」间一岁，郑人杀之。师古曰：「间一岁者，中间隔一岁。」襄公二十九年，齐高子容与宋司徒见晋知伯，汝齐相礼。师古曰：「高子容，齐大夫高止也。宋司徒，华定。知伯，晋大夫荀盈也。汝齐，晋大夫司马侯也。」宾出，汝齐语知伯曰：「二子皆将不免！子容专，司徒侈，皆亡家之主也。师古曰：「专，自是也。侈，奢泰。」专则速及，侈将以其力敝，专则人实敝之，将及矣。」九月，高子出奔燕。襄公三十一年正月，鲁穆叔会晋归，告孟孝伯曰：「赵孟将死矣！师古曰：「穆叔，即叔孙穆子也。孟孝伯，鲁大夫仲孙羯也。赵孟，晋卿赵文子也，名武。前年十月，穆叔与武同会澶泉，至此年正月乃归。」其语偷，不似民主；师古曰：「偷，苟且。」且年未盈五十，而谆谆焉如八九十者，弗能久矣。师古曰：「谆谆，重顿之貌也，谆音之闰反。」若赵孟死，为政者其韩子？师古曰：「韩子，韩宣子也，名起。」吾子盍与季孙言之？可以树善，君子也。」师古曰：「季孙，谓季武子也，名宿。言韩起有君子之德，方执晋政，可素厚之，以立善也。」孝伯曰：「民生几何，谁能毋偷！师古曰：「几何，言无多时也。几音居岂反。」朝不及夕，将焉用树！」穆叔告人曰：「孟孙将死矣！吾语诸赵孟之偷也，而又甚焉。」九月，孟孝伯卒。昭公元年，周使刘定公劳晋赵孟，师古曰：「周，周景王也。刘定公，周卿也，食邑於刘，名夏。是时，孟与诸侯会於虢，故就而劳之。」因曰：「子弁冕以临诸侯，盍亦远绩禹功，而大庇民乎？」师古曰：「时馆於洛I，因见河洛而美禹功，故言之也。弁冕，冠也。言今服冠冕有国家，何不追绩禹功，而庇荫其人乎？」对曰：「老夫罪戾是惧，焉能恤远？吾侪偷食，朝不谋夕，何其长也？」师古曰：「侪，等也。言且得食而已，苟免目前，不能念其长久也。侪音仕皆反。」刘子归，以语王曰：「谚所谓老将知而耄及之者，其赵孟之谓！师古曰：「谚，俗所传言也。八十曰耄，乱也。言人年老阅历既多，谓将益智，而又耄乱也。」为晋正卿以主诸侯，而侪于隶人，朝不谋夕，弃神人矣。神怒民畔，何以能久？师古曰：「言其自比贱隶，而无恤下之心，人为神主，故神人皆去也。」赵孟不复年矣！」师古曰：「谓其即死，不复见明年。」是岁，秦景公弟后子奔晋，师古曰：「后子，即公子针。」赵孟问：「秦君何如？」对曰：「无道。」赵孟曰：「亡？」对曰：「何为？一世无道，国未艾也。师古曰：「艾读曰刈。刈，绝也。」国于天地，有与立焉，师古曰：「言在天地之间，多欲辅助，相与共成立之。」不数世淫，弗能敝也。」赵孟曰：「（天）〔夭〕？」对曰：「有焉。」赵孟曰：「其几何？」师古曰：「言当几时也。音居岂反。」对曰：「针闻国无道而年谷和孰，天赞之也，鲜不五稔。」师古曰：「赞，佐助之也。鲜，少也。稔，孰也。谷孰为一稔。言少尚当五年，多则或不啻也。稔音人甚反。」赵孟视荫，曰：「朝夕不相及，谁能待五？」师古曰：「荫谓日之荫影也。赵孟自以年暮，朝不及夕，故言五年不可待也。荫读与阴同。」后子出而告人曰：「赵孟将死矣！主民玩岁而匀眨其与几何？」师古曰：「玩，爱也。裕贪也。与几何，言不能久也。砸艨诟欠础！苟，赵孟卒。昭五年，秦景公卒。昭公元年，楚公子围会盟，师古曰：「围，楚恭王之子也。时为楚令尹，与齐、宋、卫、陈、蔡、郑会于虢。」设服离卫。张晏曰：「设服者，设人君之服。离卫者，二人执戈在前也。」师古曰：「离列人君之侍卫也。」鲁叔孙穆子曰：「楚公子美矣君哉！」师古曰：「穆子，叔孙豹也。言其服美似人君也。」伯州犁曰：「此行也，辞而假之寡君。」师古曰：「伯州犁，楚太宰也。言受楚王之命，假以此礼耳。盖为其令尹文过。」郑行人子羽曰：「假不反矣。」师古曰：「行人，官名。子羽，公孙挥字也。假不反矣，言将遂为君。」伯州犁曰：「子姑忧子晰之欲背诞也。」应劭曰：「子晰攻杀伯有，今又背盟，欲复作乱也。」师古曰：「子晰，郑大夫公孙黑也。背诞者，背命放诞，欲为乱也。子且自忧此，无忧令尹不反戈也。」子羽曰：「假而不反，子其无忧？」师古曰：「言令尹将图为君，则楚国有难，子亦有忧也。」齐国子曰：「吾代二子闵矣。」应劭曰：「闵，忧也。二子，伯州犁，行人子羽也。」师古曰：「国子，齐大夫国弱也。二子，谓王子围及伯州犁也。围以是年篡位，而不能令终，州犁亦为围所杀，故言可闵。应说非也。」陈公子招曰：「不忧何成？二子乐矣！」应劭曰：「言国有忧，己乃得以成功也。」师古曰：「招，陈公子，哀公弟也。言因忧以成事，事成而乐也。招音韶。」卫齐子曰：「苟或知之，虽忧不害。」师古曰：「齐子，卫大夫齐恶也。言先知为备，虽有忧难，无所损害。」退会，子羽告人曰：「齐、卫、陈大夫其不免乎！国子代人忧，子招乐忧，齐子虽忧弗害。夫弗及而忧，与可忧而乐，与忧而弗害，皆取忧之道也。师古曰：「弗及而忧，谓忧不及己而妄忧也。」太誓曰：『民之所欲，天必从之。』师古曰：「太誓，周书也。」三大夫兆忧矣，能无至乎！师古曰：「兆忧，谓开忧兆也。」言以知物，其是之谓矣。」师古曰：「物，类也。察其所言，以知祸福之类。」昭公十五年，晋籍谈如周葬穆后，师古曰：「籍谈，晋大夫也。穆后，周景王之后谥穆也。」既除丧而燕，师古曰：「燕与宴同。」王曰：「诸侯皆有以填抚王室，晋独无有，何也？」师古曰：「填抚王室，谓献器物也。填音竹刃反。」籍谈对曰：「诸侯之封也，皆受明器於王室，故能荐彝器。师古曰：「明器，明德之器也。彝器，常可宝用之器也。」晋居深山，戎翟之与邻，拜戎不暇，其何以献器？」王曰：「叔氏其忘诸乎！师古曰：「叔，籍谈字也。一曰叔父之使，故谓之叔氏也。」叔父唐叔，成王之母弟，其反亡分乎？师古曰：「分音扶问反。」昔而高祖司晋之典籍，师古曰：「而亦汝。」以为大正，故曰籍氏。女，司典之後也，何故忘之？」籍谈不能对。宾出，王曰：「籍父其无後乎！数典而忘其祖。」师古曰：「忘祖业。」籍谈归，以语叔向。叔向曰：「王其不终乎！吾闻所乐必卒焉。师古曰：「言志之所乐，终於此事。」今王乐忧，若卒以忧，不可谓终。王一岁而有三年之丧二焉，师古曰：「为太子三年，妻死三年乃娶，达子之志。言三年之丧，二后及太子也。」於是乎以丧宾燕，又求彝器，乐忧甚矣。三年之丧，虽贵遂服，礼也。师古曰：「遂犹竟。」王虽弗遂，燕乐已早。师古曰：「天子除丧，当在卒哭，今适既葬，故讥其早也。」礼，王之大经也；一动而失二礼，无大经矣。师古曰：「经谓常法也。既不遂服，又即宴乐，是失二礼。」言以考典，典以志经。师古曰：「考，成也。志，记也。」忘经而多言举典，将安用之！」哀公十六年，孔丘卒，公诔之曰：「（昊）〔F〕天不吊，不遗一老，俾屏予一人。」应劭曰：「，且辞也。言（昊）〔F〕天不善於鲁，不且遗一老，使屏蔽我一人也。」师古曰：「音鱼觐反。」子赣曰：「君其不殁於鲁乎？夫子之言曰：『礼失则昏，名失则愆。』师古曰：「夫子谓孔子也。昏谓惑也。愆，过也。」失志为昏，失所（谓）〔为〕愆。生弗能用，死而诔之，非礼也；称『予一人』，非名也。师古曰：「天子自称曰『予一人』，非诸侯之号，故云非名。」君两失之。」二十七年，公孙于邾，师古曰：「孙读曰逊。」遂死於越。师古曰：「已解於上。」庶徵之恒阳，刘向以为春秋大旱也。其夏旱雩祀，谓之大雩。不伤二谷，谓之不雨。京房易传曰：「欲德不用兹谓张，孟康曰：「欲得贤者而不用，人君徒张此意。」厥灾荒。荒，旱也，其旱阴云不雨，变而赤，因而除。师出过时兹谓广，李奇曰：「广音旷。」韦昭曰：「谓怨旷也。」其旱不生。上下皆蔽兹谓隔，其旱天赤三月，时有雹杀飞禽。上缘求妃兹谓僭，师古曰：「缘，历也。言历众处而求妃妾也。」其旱三月大温亡云。居高台府，兹谓犯阴侵阳，其旱万物根死，数有火灾。庶位逾节兹谓僭，其旱泽物枯，为火所伤。」公二十一年「夏，大旱」。董仲舒、刘向以为齐（威）〔桓〕既死，诸侯从楚，尤得楚心。楚来献捷，释宋之执。师古曰：「谓此年楚执宋公以伐宋，冬使宜申来献捷，十二月盟于薄，释宋公也。」外倚疆楚，炕阳失众，又作南门，劳民兴役。师古曰：「南门本名稷门，更改高大而作之。事在二十年。」诸雩旱不雨，略皆同说。宣公七年「秋，大旱」。是夏，宣与齐侯伐莱。师古曰：「莱国即东莱黄县也。」襄公五年「秋，大雩」。先是宋鱼石奔楚，师古曰：「奔，古奔字也。事在成十五年。鱼石，宋左师也，公子目夷之曾孙也。」楚伐宋，取彭城以封鱼石。师古曰：「事在成十八年。」郑畔于中国而附楚，师古曰：「自鄢陵战後，郑遂不服，故诸侯屡侵伐之。」襄与诸侯共围彭城，师古曰：「谓襄元年使仲孙蔑会晋栾s、宋华元、卫甯殖、曹人、莒人、邾人、滕人、薛人围彭城。」城郑虎牢以御楚。师古曰：「事在二年。武牢本郑邑，时已属晋，盖追言之。」是岁郑伯使公子发来聘，师古曰：「公子发，郑穆公之子，子产之父也，字子国。」使大夫会吴于善道。师古曰：「使仲孙蔑会吴也。善道，地名。」外结二国，内得郑聘，有炕阳动众之应。八年「九月，大雩」。时作三军，季氏盛。师古曰：「万二千五百人为军。鲁本立上下二军，皆属於公，有事则三卿递帅之而征伐。今季氏欲专其人，故增立中军，三卿各主其一也。事在十一年。」二十八年「八月，大雩」。先是，比年晋使荀吴、齐使庆封来聘，师古曰：「比年，频年也。荀吴，晋大夫，即荀偃之子也，二十六年晋侯使来聘。庆封，齐大夫也，二十七年齐侯使来聘。」是夏邾子来朝。襄有炕阳自大之应。昭公三年「八月，大雩」。刘歆以为昭公即位年十九矣，犹有童心，居丧不哀，炕阳失众。
六年「九月，大雩」。先是莒牟夷以二邑来奔，师古曰：「事在五年。牟夷，莒大夫也。二邑，谓牟娄及防兹也。」莒怒伐鲁，叔弓帅师，距而败之，昭得入晋。师古曰：「叔弓，鲁大夫。时昭公适欲朝晋，而遇莒人来讨，将不果行。叔弓既败莒师，公乃得去。故传云成礼大国，以为援好也。」外和大国，内获二邑，取胜邻国，有炕阳动众之应。十六年「九月，大雩」。先是昭公母夫人归氏薨，昭不戚，又大搜于比蒲。师古曰：「事在昭十一年。归氏，胡国之女。归姓，即齐归也。齐，谥也。搜谓聚而众田猎也。比蒲，鲁地名。比音毗。」晋叔向曰：「鲁有大丧而不废搜。国不恤丧，不忌君也；君亡戚容，不顾亲也。殆其失国。」与三年同占。二十四年「八月，大雩」。刘歆以为左氏传二十三年邾师城翼，还经鲁地，师古曰：「翼，邾邑也。经者，道出其中也。鲁地，谓武城也。」鲁袭取邾师，获其三大夫。师古曰：「谓徐I、丘弱、茅地也。」邾人逵诮，晋人执我行人叔孙S，师古曰：「叔孙昭子也。S音丑略反。」是春乃归之。二十五年「七月上辛大雩，季辛又雩」，旱甚也。刘歆以为时后氏与季氏有隙。师古曰：「后氏，C昭伯也。季氏，季平子也。季、C之鸡斗，季氏芥其鸡，C子为之金距。平子怒，益宫於C氏，且责让之，故C昭伯怨之。」又季氏之族有淫妻为谗，使季平子与族人相恶，皆共谮平子。师古曰：「谓平子庶叔父公鸟之妻季姒与雍人檀通，而谮季氏之族人季公亥、公思展，故平子杀思展，以故族人皆怨之。」子家驹谏曰：「谗人以君徼幸，不可。」师古曰：「子家驹即子家懿伯，庄公之玄孙也，一名羁。」昭公遂伐季氏，为所败，出奔齐。定公（十）〔七〕年「九月，大雩」。先是定公自将侵郑，归而城中城。二大夫帅师围郓。师古曰：「事并在六年。中城，鲁之邑也。二大夫谓季孙斯、仲孙何忌。」严公三十一年「冬，不雨」。是岁，一年而三筑台，师古曰：「是年春筑台于郎，夏筑台于薛，秋筑台于秦。秦、郎、薛，皆鲁地。」奢侈不恤民。公二年「冬十月不雨」，三年「春正月不雨，夏四月不雨」，「六月雨」。先是者，严公夫人与公子庆父淫，而杀二君。师古曰：「庆公，桓公之子，庄公弟也。二君，谓子般及闵公。」国人攻之，夫人逊于邾，庆父奔莒。公即位，南败邾，师古曰：「谓元年公败邾师于偃。」东败莒，获其大夫。师古曰：「谓元年公子友帅师败莒师于郦，获莒也。」有炕阳之应。文公二年，「自十有二月不雨，至于秋七月」。文公即位，天子使叔服会葬，师古曰：「叔服，周之内史也，叔氏，服字。会葬，葬僖公。」毛伯赐命。师古曰：「亦天子使之也。毛伯，周之卿士。毛，国；伯，爵也。赐命者，赐以命圭为瑞信也。」又会晋侯于戚。师古曰：「谓大夫公孙敖会之也。戚，卫邑，在顿丘卫县西。」公子遂如齐纳币。师古曰：「纳玄c之币，谓公为婚於齐。」又与诸侯盟。师古曰：「谓公孙敖会宋公、陈侯、郑伯、晋士e盟于垂陇也。垂陇，郑地。」上得天子，外得诸侯，沛然自大。师古曰：「沛音普大反。」跻公主。大夫始颛事。师古曰：「谓季孙行父也。颛读与专同。」十年，「自正月不雨，至于秋七月」。先是公子遂会四国而救郑。师古曰：「谓九年楚人伐郑，公子遂会晋人、宋人、卫人、许人以救之。」楚使越椒来聘。师古曰：「越椒，楚大夫名也。事亦在九年。」秦人归`。师古曰：「谓九年秦人来归僖公及成风之`也。凡问丧者，衣服曰`。成风，僖公之母也。成，谥也。风，姓也。`音遂。」有炕阳之应。十三年，「自正月不雨，至于秋七月」。先是曹伯、杞伯、滕子来朝，师古曰：「十一年曹伯来朝，十二年杞伯、滕子来朝。」J伯来奔，师古曰：「事在十二年。J，国；伯，爵也。」秦伯使遂来聘，师古曰：「事在十二年。遂，秦大夫名，即左氏所谓西乞术。」季孙行父城诸及郓。师古曰：「事在十二年。诸、郓，二邑名也。诸即琅邪诸县也。」二年之间，五国趋之，内城二邑。炕阳失众。一曰，不雨而五谷皆孰，异也。文公时，大夫始颛盟会，公孙敖会晋侯，又会诸侯盟于垂陇。故不雨而生者，阴不出气而私自行，以象施不由上出，臣下作福而私自成。一曰，不雨近常阴之罚，君弱也。惠帝五年夏，大旱，江河水少，溪谷绝。先是发民男女十四万六千人城长安，是岁城乃成。
文帝三年秋，天下旱。是岁夏，匈奴右贤王寇侵上郡，诏丞相灌婴发车骑士八万五千人诣高奴，师古曰：「即上郡之县。」击右贤王走出塞。其秋，济北王兴居反，使大将军讨之，皆伏诛。後六年春，天下大旱。先是发车骑材官屯广昌，师古曰：「武都之县。」是岁二月复发材官屯陇西。後匈奴大入上郡、云中，烽火通长安，三将军屯边，师古曰：「谓以中大夫令免为车骑将军屯飞狐，故楚相苏意为将军屯句注，将军张武屯北地。」又三将军屯京师。师古曰：「谓河内太守周亚夫为将军次细柳，宗正刘礼为将军次霸上，祝兹侯徐厉为将军次棘门。」景帝中三年秋，大旱。
武帝元光六年夏，大旱。是岁，四将军征匈奴。师古曰：「谓车骑将军卫青出上谷，骑将军公孙敖出代，轻车将军公孙贺出云中，骁骑将军李广出雁门。」元朔五年春，大旱。是岁，六将军众十余万征匈奴。师古曰：「谓卫青将六将军兵也。六将军者，卫尉苏建为游击将军，左内史李沮为疆弩将军，大仆公孙贺为骑将军，代相李蔡为轻车将军，俱出朔方；大行李息、岸头侯张次公为将军，出右北平。」元狩三年夏，大旱。是岁发天下故吏伐棘上林，穿昆明池。
天汉元年夏，大旱；其三年夏，大旱。先是贰师将军征大宛还。天汉元年，发适民。师古曰：「适读曰谪。」二年夏，三将军征匈奴，师古曰：「谓贰师将军三万骑出酒泉，因f将军出西河，骑都尉李陵将步兵五千人出居延北也。」李陵没不还。征和元年夏，大旱。是岁发三辅骑士闭长安城门，大搜，始治巫蛊。明年，卫皇后、太子败。
昭帝始元六年，大旱。先是大鸿胪田广明征益州，暴师连年。
宣帝本始三年夏，大旱，东西数千里。先是五将军众二十万征匈奴。师古曰：「本始三年，御史大夫田广明为祁连将军，後将军赵充国为蒲类将军，云中太守田顺为武牙将军，及渡辽将军范明友、前将军韩增，凡五将军，兵十五万骑。校尉常惠持节护乌孙兵，咸击匈奴，是为二十万众也。」神爵元年秋，大旱。是岁，後将军赵充国征西羌。
成帝永始三年、四年夏，大旱。
左氏传晋献公时童谣曰：「丙〔子〕之晨，龙尾伏辰，服振振，取虢之纭Ｊ古曰：「徒歌曰谣。服，黑衣。振振，服之貌也。音（匀）〔均〕，又音弋春反。振音只人反。」鹑之贲贲，天策ll，火中成军，虢公其奔。」师古曰：「（奔）〔贲〕音奔。l音吐敦反，又音敦。奔，古奔字。」是时虢为小国，介夏阳之厄，怙虞国之助，师古曰：「介，隔也。」亢衡于晋，有炕阳之节，失臣下之心。晋献伐之，问於卜偃曰：「吾其济乎？」师古曰：「卜偃，晋大夫主卜者。」偃以童谣对曰：「克之。十月朔丙子旦，日在尾，月在策，鹑火中，必此时也。」冬十二月丙子朔，晋师灭虢，虢公丑奔周。周十二月，夏十月也。言天者以夏正。史记晋惠公时童谣曰：「恭太子更葬兮，後十四年，晋亦不昌，昌乃在其兄。」是时，惠公赖秦力得立，立而背秦，内杀二大夫，师古曰：「谓里克、丕郑。」国人不说。师古曰：「说读曰悦。」及更葬其兄恭太子申生而不敬，故诗妖作也。後与秦战，为秦所获，立十四年而死。晋人绝之，更立其兄重耳，是为文公，遂伯诸侯。师古曰：「伯读曰霸。」左氏传文、成之世童谣曰：「鸲之鹆之，公出辱之。师古曰：「鸲音劬。鹆音欲。」鸲鹆之羽，公在外野，往馈之马。师古曰：「馈亦馈字。」鸲鹆珠珠，公在乾侯，臣瓒曰：「乾侯，在魏郡斥丘县。」师古曰：「珠珠，跳行貌也。珠音诛。乾音干。」徵褰与襦。师古曰：「徵，求也。褰，　也。言公出外求　襦之服。」鸲鹆之巢，远哉摇摇，师古曰：「摇摇，不安之貌。」绸父丧劳，宋父以骄。师古曰：「父读曰甫。甫者，男子之通号，故云绸甫、宋甫也。言昭公欲去季氏，不遂而出，故曰丧劳。定公无德於下，坐致君位，故曰以骄。」鸲鹆鸲鹆，往歌来哭。」师古曰：「谓昭公生时出奔，死乃以丧归之。」至昭公时，有鸲鹆来巢。公攻季氏，败，出奔齐，居外野，次乾侯。八年，死于外，归葬鲁。昭公名绸。公子宋立，是为定公。元帝时童谣曰：「井水溢，灭灶烟，灌玉堂，流金门。」至成帝建始二年三月戊子，北宫中井泉稍上，溢出南流，象春秋时先有鸲鹆之谣，而後有来巢之验。井水，阴也；灶烟，阳也；玉堂、金门，至尊之居：象阴盛而灭阳，窃有宫室之应也。王莽生於元帝初元四年，至成帝封侯，为三公辅政，因以篡位。
成帝时童谣曰：「燕燕尾　　，师古曰：「　　，光泽貌也，音徒见反。」张公子，时相见。木门仓琅根，燕飞来，啄皇孙，皇孙死，燕啄矢。」其後帝为微行出游，常与富平侯张放俱称富平侯家人，过（河阳）〔阳阿〕主作乐，见舞者赵飞燕而幸之，故曰「燕燕尾　　」，美好貌也。张公子谓富平侯也。「木门仓琅根」，谓宫门铜锾，师古曰：「门之铺首及铜锾也。铜色青，故曰仓琅。铺首衔环，故谓之根。锾读与环同。」言将尊贵也。後遂立为皇后。弟昭仪贼害後宫皇子，卒皆伏辜，所谓「燕飞来，啄皇孙，皇孙死，燕啄矢」者也。成帝时歌谣又曰：「邪径败良田，谗口乱善人。桂树华不实，黄爵巢其颠。故为人所羡，今为人所怜。」桂，赤色，汉家象。华不实，无继嗣也。王莽自谓黄象，黄爵巢其颠也。
严公十七年「冬，多麋」。刘歆以为毛虫之孽为灾。刘向以为麋色青，近青祥也。麋之为言迷也，盖牝兽之淫者也。是时，严公将取齐之淫女，其象先见，天戒若曰，勿取齐女，淫而迷国。严不寤，遂取之。夫人既入，淫於二叔，终皆诛死，师古曰：「谓庆父缢死，叔牙鸩卒，齐人杀哀姜也。」几亡社稷。师古曰：「谓子般、闵公前後见杀，而齐侯欲取鲁国也。几音钜依反。」董仲舒指略同。京房易传曰：「废正作淫，大不明，国多麋。」又曰：「震遂泥，李奇曰：「从三至五，有坎象。坎为水，四为泥在水中，故曰震遂泥。泥者，泥溺於水，不能自拔，道未光也。或以为溺於淫女，故其妖多麋。麋，迷也。」师古曰：「此易震卦九四爻辞也。泥音乃计反。」厥咎国多麋。」昭帝时，昌邑王贺闻人声曰「熊」，视而见大熊。左右莫见，以问郎中令龚遂，遂曰：「熊，山野之兽，而来入宫室，王独见之，此天戒大王，恐宫室将空，危亡象也。」贺不改寤，後卒失国。
左氏传襄公十七年十一月甲午，宋国人逐O狗，师古曰：「O，狂也，音征例反。」O狗入於华臣氏，师古曰：「华臣，华元之子也。」国人从之。臣惧，遂奔陈。先是臣兄阅为宋卿，师古曰：「为右师。」阅卒，臣使贼杀阅家宰，遂就其妻。宋平公闻之，曰：「臣不唯其宗室是暴，大乱宋国之政。」欲逐之。左师向戌曰：「大臣不顺，国之耻也，不如盖之。」师古曰：「向戌，宋桓公曾孙也。盖谓覆掩其事也。」公乃止。华臣炕暴失义，内不自安，故犬祸至，以奔亡也。高后八年三月，祓霸上，师古曰：「祓者，除恶之祭也，音废。」还过枳道，见物如仓狗，а高后掖，师古曰：「а谓拘持之也。а音戟。拘音居足反。」忽而不见。卜之，赵王如意为祟。遂病掖伤而崩。先是高后鸩杀如意，支断其母戚夫人手足，榷其（服）〔眼〕以为人彘。师古曰：「榷谓敲击去其精也。榷音口角反。凡言彘者，皆豕之别名。」文帝後五年六月，齐雍城门外有狗生角。师古曰：「雍城门者，齐门名也。春秋左氏传平阳之役，赵武及秦周伐雍门之（荻）〔c〕是也。」先是帝兄齐悼惠王亡後，帝分齐地，立其庶子七人皆为王。师古曰：「谓齐孝王将闾、济北王志、川王贤、胶东王雄渠、胶西王昂、济南王辟光，并城阳恭王喜，是谓七王。」兄弟并疆，有炕阳心，故犬祸见也。犬守御，角兵象，在前而上乡者也。师古曰：「乡读曰向。次下亦同。」犬不当生角，犹诸侯不当举兵乡京师也。天之戒人蚤矣，师古曰：「蚤，古早字。」诸侯不寤。後六年，吴、楚畔，济南、胶西、胶东三国应之，举兵至齐。齐王犹与城守，师古曰：「与读曰豫。」三国围之。会汉破吴、楚，因诛四王。故天狗下梁而吴、楚攻梁，狗生角於齐而三国围齐。汉卒破吴、楚於梁，诛四王於齐。京房易传曰：「执政失，下将害之，厥妖狗生角。君子苟免，小人陷之，厥妖狗生角。」景帝三年二月，邯郸狗与彘交。悖乱之气，近犬豕之祸也。师古曰：「悖，惑也，音布内反。此下亦同。」是时赵王遂悖乱，与吴、楚谋为逆，遣使匈奴求助兵，卒伏其辜。犬，兵革失众之占；如淳曰：「犬吠守，似兵革外附它类，失众也。」豕，北方匈奴之象。逆言失听，交於异类，以生害也。京房易传曰：「夫妇不严，厥妖狗与豕交。兹谓反德，国有兵革。」成帝河平元年，长安男子石良、刘音相与同居，师古曰：「二人共止一室。」有如人状在其室中，击之，为狗，走出。去後有数人被甲持兵弩至良家，良等格击，或死或伤，皆狗也。自二月至六月乃止。鸿嘉中，狗与彘交。
左氏昭公二十四年十月癸酉，王子朝以成周之宝圭湛于河，师古曰：「以祭河也。尔雅曰：『祭川曰浮沈。』湛读曰沈。後皆类此。」几以获神助。师古曰：「几读曰冀。」甲戌，津人得之河上，阴不佞取将卖之，则为石。师古曰：「阴不佞，周大夫也。」是时王子朝篡天子位，万民不乡，号令不从，师古曰：「乡读曰向。」故有玉变，近白祥也。癸酉入而甲戌出，神不享之验云。玉化为石，贵将为贱也。後二年，子朝奔楚而死。史记秦始皇帝三十六年，郑客从关东来，至华阴，望见素车白马从华山上下，知其非人，道住止而待之。遂至，师古曰：「於道上住而待此车马。」持璧与客曰：「为我遗镐池君。」张晏曰：「武王居镐，镐池君则武王也。武王伐商，故神云始皇荒淫若纣矣，今亦可伐也。」孟康曰：「长安西南有镐池。」师古曰：「镐池在昆明池北。此直江神告镐池之神，云始皇将死耳，无豫於武王也。张说失矣。」因言「今年祖龙死」。苏林曰：「祖，始也。龙，人君象。谓始皇也。」忽不见。郑客奉璧，即始皇二十八年过江所湛璧也。与周子朝同应。是岁，石陨于东郡，民或刻其石曰：「始皇死而地分。」此皆白祥，炕阳暴虐，号令不从，孤阳独治，群阴不附之所致也。一曰，石，阴类也，阴持高节，臣将危君，赵高、李斯之象也。始皇不畏戒自省，反夷灭其旁民，而燔烧其石。是岁始皇死，後三年而秦灭。孝昭元凤三年正月，泰山莱芜山南匈匈有数千人声。民视之，有大石自立，高丈五尺，大四十八围，入地深八尺，三石为足。石立处，有白乌数千集其旁。眭孟以为石阴类，下民象，泰山岱宗之岳，王者易姓告代之处，当有庶人为天子者。孟坐伏诛。京房易传曰：「『复，崩来无咎。』师古曰：「复卦之辞也。今易崩字作朋也。」自上下者为崩，厥应泰山之石颠而下，师古曰：「颠，坠也。」圣人受命人君虏。」又曰：「石立如人，庶士为天下雄。立於山，同姓；平地，异姓。立於水，圣人；於泽，小人。」天汉元年三月，天雨白毛；三年八月，天雨白印Ｊ古曰：「凡言诱撸毛之强曲者也，音力之反。」京房易传曰：「前乐後忧，厥妖天雨羽。」又曰：「邪人进，贤人逃，天雨毛。」史记周威烈王二十三年，九鼎震。孟康曰：「威烈，一王之谥也，六国时也。」师古曰：「即赧王之高祖也。」金震，木动之也。是时周室衰微，刑重而虐，号令不从，以乱金气。鼎者，宗庙之宝器也。宗庙将废，宝鼎将迁，故震动也。是岁晋三卿韩、魏、赵篡晋君而分其地，威烈王命以为诸侯。天子不恤同姓，而爵其贼臣，天下不附矣。後三世，周致德祚於秦。晋灼曰：「赧王奔秦，献其邑，此谓致德祚也。」其後秦遂灭周，而取九鼎。九鼎之震，木l金，失众甚。成帝元延元年正月，长安章城门门牡自亡，晋灼曰：「西出南头第一门也。牡是出仑者。」师古曰：「牡所以下闭者也，亦以铁为之，非出仑也。」函谷关次门牡亦自亡。韦昭曰：「函谷关边小门也。」师古曰：「非行人出入所由，盖关司曹府所在之门也。」京房易传曰：「饥而不损兹谓泰，厥灾水，厥咎牡亡。」妖辞曰：「关动牡飞，辟为亡道臣为非，厥咎乱臣谋篡。」李奇曰：「易妖变传辞。」故谷永对曰：「章城门通路寝之路，函谷关距山东之险，城门关守国之固，固将去焉，故牡飞也。」
传曰：「视之不明，是谓不，厥咎舒，厥罚恒奥，师古曰：「奥读曰燠。燠，　也，音於六反。其下并同。」厥极疾。韦昭曰：「以疾为罚。」时则有草妖，时则有蠃虫之孽，师古曰：「螽、螟之类无鳞甲毛羽，故谓之蠃虫也。音郎果反。」时则有羊　，时则有目屙，时则有赤眚赤祥。惟水l火。」「视之不明，是谓不」，，知也。诗云：「尔德不明，以亡陪亡卿；不明尔德，以亡背亡仄。」师古曰：「大雅荡之诗也。言不别善恶，有逆背倾仄者，有堪为卿大夫者，皆不知之也。仄，古侧字。」言上不明，暗昧蔽惑，则不能知善恶，亲近习，长同类，师古曰：「习，狎也。近狎者则亲爱之，同类者则长益也。」亡功者受赏，有罪者不杀，百官废乱，失在舒缓，故其咎舒也。盛夏日长，暑以养物，政　缓，故其罚常奥也。奥则冬温，春夏不和，伤病民人，故极疾也。诛不行则霜不杀草，繇臣下则杀不以时，师古曰：「繇读与由同，言诛罚由於臣下。」故有草妖。凡妖，貌则以服，言则以诗，听则以声。视则以色者，五色物之大分也，在於眚祥，故圣人以为草妖，失秉之明者也。师古曰：「谓失所执之权也。音彼命反。」温奥生虫，故有蠃虫之孽，谓螟之类师古曰：「螟食苗心，食苗叶之虫也。螟音冥。音徒得反。」当死不死，未当生而生，或多於故而为灾也。刘歆以为属思心不容。於易，刚而包柔为离，师古曰：「两阳居外，一阴在内，故云刚包柔。」离为火为目。羊上角下（号）〔蹄〕，刚而包柔，羊大目而不精明，视气毁故有羊　。一曰，暑岁羊多疫死，及为怪，亦是也。及人，则多病目者，故有目屙。火色赤，故有赤眚赤祥。凡视伤者病火气，火气伤则水l之。其极疾者，顺之，其福曰寿。李奇曰：「於六极之中为疾者，逆火气，致疾病也。能顺火气，则　更为福。」刘歆视传曰有羽虫之孽，鸡　。说以为於天文南方喙为鸟星，故为羽虫；　亦从羽，故为鸡；鸡於易自在巽。说非是。庶徵之恒奥，刘向以为春秋亡冰也。小奥不书，无冰然後书，举其大者也。京房易传曰：「禄不遂行兹谓欺，厥咎奥，雨雪四至而温。臣安禄乐逸兹谓乱，奥而生虫。知罪不诛兹谓舒，其奥，夏则暑杀人，冬则物华实。重过不诛，兹谓亡徵，其咎当寒而奥六日也。」桓公十五年「春，亡冰」。刘向以为周春，今冬也。先是连兵邻国，三战而再败也，师古曰：「三战者，谓十年齐侯、卫侯、郑伯来战于郎，十二年与郑师伐宋战于宋，十三年会纪侯、郑伯及齐侯、宋公、卫侯、燕人战也。再败者，谓郎之战，谷梁传曰『以吾败也』，又宋之战，谷梁亦曰『讳败，举其可道者也』。据左氏传、公羊、谷梁，亦曰无冰，并在十四年，今此云十五年，未详其意。」内失百姓，外失诸侯，不敢行诛罚，郑伯突篡兄而立，公与相亲，师古曰：「突，郑庄公子，即厉公也。兄谓太子忽，即昭公也。庄公既卒，突因宋庄公之宠而得立，遂使昭公奔卫，故云篡兄也。公与相亲者，谓十五年突为祭仲所逐奔蔡，遂居栎，而昭公入，公再与诸侯伐郑，谋纳厉公。」长养同类，不明善恶之罚也。师古曰：「言桓篡立，与突志同，故曰长养同类。」董仲舒以为象夫人不正，阴失节也。师古曰：「夫人姜氏通于齐侯，故云不正。」成公元年「二月，无冰」。董仲舒以为方有宣公之丧，君臣无悲哀之心，而炕阳，作丘甲。师古曰：「时宣公薨始逾年，故云有丧也。丘甲，解在刑法志。」刘向以为时公幼弱，政舒缓也。襄公二十八年「春，无冰」。刘向以为先是公作三军，有侵陵用武之意，师古曰：「作三军者，季氏欲专其权，非公本意，此说非也。侵陵用武者，谓入郓取也。音诗。」於是邻国不和，伐其三鄙，师古曰：「谓十二年三月，十四年夏，莒人伐我东鄙。十五年夏，齐侯伐我北鄙。秋，邾人伐我南鄙。十六年三月，齐侯伐我北鄙。」被兵十有余年，因之以饥馑，百姓怨望，臣下心离，公惧而　缓，不敢行诛罚，师古曰：「　，放也，音式尔反。」楚有夷狄行，公有从楚心，不明善恶之应。师古曰：「有从楚心，谓二十八年公朝于楚。」董仲舒指略同。一曰，水旱之灾，寒暑之变，天下皆同，故曰「无冰」，天下异也。桓公杀兄弑君，外成宋乱，与郑易邑，背畔周室。师古曰：「隐摄公位，又桓之兄，故云杀兄弑君也。成宋乱者，谓宋华父督弑其君殇公及其大夫孔父，以郜大鼎赂公，公会齐侯、郑伯于稷而平其乱也。与郑易邑，谓以太山之田易许田也。许田者，鲁朝宿之邑也，而以与郑，明鲁之不朝於王，故云背畔周室。」成公时，楚横行中国，师古曰：「谓成二年楚师侵卫，遂侵我，师于蜀。六年七月，楚公子婴齐帅师伐郑。九年，婴齐帅师伐莒。十五年，楚子伐郑。十六年，楚子与晋侯、郑伯战于鄢陵。十八年，楚子伐宋。」王札子杀召伯、毛伯，师古曰：「王札子，即王子捷也。召伯、毛伯，皆周大夫也。今春秋经王札子杀召伯、毛伯事在宣十五年，而此言成公时，未达其说。召读曰邵。」晋败天子之师于贸戎，师古曰：「贸戎，戎别种也。公羊传成元年：『王师败绩于贸戎。孰败之？盖晋败之。』贸音莫候反。」天子皆不能讨。襄公时，天下诸侯之大夫皆执国权，师古曰：「谓襄十六年会于溴梁，诸侯之大夫盟皆类此。」君不能制。渐将日甚，善恶不明，诛罚不行。周失之舒，秦失之急，故周衰亡寒岁，秦灭亡奥年。武帝元狩六年冬，亡冰。先是，比年遣大将军卫青、霍去病攻祁连，绝大幕，师古曰：「比，频也。祁连，山名也。幕，沙碛也。直度曰绝，祁音上夷反。」穷追单于，斩首十余万级，还，大行庆赏。乃闵海内勤劳，是岁遣博士褚大等六人持节巡行天下，师古曰：「行音下更反。」存赐鳏寡，假与乏困，举遗逸独行君子诣行在所。郡国有以为便宜者，上丞相、御史以闻。天下咸喜。昭帝始元二年冬，亡冰。是时上年九岁，大将军霍光秉政，始行宽缓，欲以说下。
僖公三十三年「十二月，陨霜不杀草」。刘歆以为草妖也。刘向以为今十月，周十二月。於易，五为天位，（为）君位，九月阴气至，五通於天位，其卦为剥，师古曰：「坤下艮上。」剥落万物，始大杀矣，明阴从阳命，臣受君令而後杀也。今十月陨霜而不能杀草，此君诛不行，舒缓之应也。是时公子遂颛权，师古曰：「公子遂，庄公之子，即东门襄仲也，时为卿，专执国政也。」三桓始世官，师古曰：「谓父子相继为卿也。」天戒若曰，自此之後，将皆为乱矣。文公不寤，其後遂杀子赤，三家逐昭公。师古曰：「并已解於上。」董仲舒指略同。京房易传曰：「臣有缓兹谓不顺，厥异霜不杀也。」书序曰：「伊（涉）〔陟〕相太戊，亳有祥桑谷共生。」师古曰：「商书咸刈之序也。其书亡。伊陟，伊尹子也。大戊，太甲孙也。亳，殷所都也。桑、谷二木，合而共生。谷音彀。」传曰：「俱生乎朝，七日而大拱。师古曰：「两手合为拱，音久勇反。」伊陟戒以修德，而木枯。」刘向以为殷道既衰，高宗承敝而起，尽凉阴之哀，天下应之，师古曰：「凉，信也。阴，默也。言居哀信默，三年不言也。凉读曰谅。一说，凉阴谓居丧之庐也。谓三年处於庐中不言。凉音力羊反。据今尚书及诸传记，太戊卒，子仲丁立，卒，弟何甲立，卒，子祖乙立，卒，子盘庚立，卒，小乙之子武丁立，是为高宗。桑谷自太戊时生，凉阴乃高宗之事。而此云桑谷即高宗时出，其说与尚书大传不同，未详其义也。或者伏生差谬。」既获显荣，怠於政事，国将危亡，故桑谷之异见。桑犹丧也，谷犹生也，杀生之秉失而在下，师古曰：「秉音彼命反。」近草妖也。一曰，野木生朝而暴长，小人将暴在大臣之位，危亡国家，象朝将为虚之应也。师古曰：「虚读曰墟。」书序又曰：「高宗祭成汤，有蜚雉登鼎耳而g。」师古曰：「商书高宗肜日之序也。蜚，古飞字。g音工豆反。」祖己曰：「惟先假王，正厥事。」师古曰：「祖己，殷贤臣。假，大也。言先代大道之王，能正其事，而灾异销也。」刘向以为雉g鸣者雄也，以赤色为主。於易，离为雉，雉，南方，近赤祥也。刘歆以为羽虫之孽。易有鼎卦，师古曰：「巽下离上也。」鼎，宗庙之器，主器奉宗庙者长子也。野鸟自外来，入为宗庙器主，是继嗣将易也。一曰，鼎三足，三公象，而以耳行。师古曰：「鼎非举耳不得行，故云以耳行。」野鸟居鼎耳，小人将居公位，败宗庙之祀。野木生朝，野鸟入庙，败亡之异也。武丁恐骇，谋於忠贤，修德而正事，内举傅说，授以国政，师古曰：「武丁梦得贤相，乃以所梦之像使求之，得於傅岩，立以为相，作说命三篇。说读曰悦。」外伐鬼方，以安诸夏，师古曰：「鬼方，绝远之地，一曰国名。夏，大也。中国大於戎狄，故曰诸夏。」故能攘木鸟之妖，致百年之寿，师古曰：「攘，　也，音人羊反。」所谓「六l作见，若是共御，五福乃降，用章于下」者也。师古曰：「共读曰恭。御读曰御。言恭己以御灾也。一说，御，治也，恭治其事也。」一曰，金l木曰木不曲直。僖公三十三年「十二月，李梅实」。刘向以为周十二月，今十月也，李梅当剥落，今反华实，近草妖也。先华而後实，不书华，举重者也。阴成阳事，象臣颛君作威福。一曰，冬当杀，反生，象骄臣当诛，不行其罚也。故冬（华）华者，象臣邪谋有端而不成，至於实，则成矣。是时僖公死，公子遂颛权，文公不寤，後有子赤之变。一曰，君舒缓甚，奥气不臧，则华实复生。董仲舒以为李梅实，臣下疆也。记曰：「不当华而华，易大夫；不当实而实，易相室。」应劭曰：「冬，水王，木相，故象大臣。冬实者，变置丞相与宫室也。但华，则变大夫也。」师古曰：「相室犹言相国，谓宰相也。合韵故言相室。相室者，相王室。」冬，水王，木相，故象大臣。刘歆以为庶徵皆以虫为孽，思心蠃虫孽也。李梅实，属草妖。惠帝五年十月，桃李华，枣实。昭帝时，上林苑中大柳树断仆地，一朝起立，生枝叶，有虫食其叶，成文字，曰「公孙病已立」。又昌邑王国社有枯树复生枝叶。眭孟以为木阴类，下民象，当有故废之家公孙氏从民间受命为天子者。昭帝富於春秋，霍光秉政，以孟妖言，诛之。後昭帝崩，无子，徵昌邑王贺嗣位，狂乱失道，光废之，更立昭帝兄卫太子之孙，是为宣帝。帝本名病已。京房易传曰：「枯杨生，师古曰：「大过九二爻辞也。，杨秀之始生者，音徒奚反。」枯木复生，人君亡子。」元帝初元四年，皇后曾祖父济南东平陵王伯墓门梓柱卒生枝叶，上出屋。孟康曰：「王伯，莽之祖也。」师古曰：「莽高祖父也。故下云高祖考。卒读曰猝。猝，暴也。」刘向以为王氏贵盛将代汉家之象也。後王莽篡位，自说之曰：「初元四年，莽生之岁也，当汉九世火德之厄，而有此祥兴於高祖考之门。门为开通，梓犹子也，言王氏当有贤子开通祖统，起於柱石大臣之位，受命而王之符也。」建昭五年，兖州刺史浩赏禁民私所自立社。张晏曰：「民间三月九月又社，号曰私社。」臣瓒曰：「旧制二十五家为一社，而民或十家五家共为田社，是私社。」师古曰：「瓒说是。」山阳橐茅乡社有大槐树，师古曰：「橐，县名也，属山阳郡。茅乡，橐县之乡也。橐音拓。」吏伐断之，其夜树复立其故处。成帝永始元年二月，河南街邮樗树生支如人头，师古曰：「邮谓行书之舍。樗树似~。樗音丑余反。~音丑伦反。」眉目须皆具，亡发耳。哀帝建平三年十月，汝南西平遂阳乡柱仆地，生支如人形，师古曰：「仆，顿也，音赴。」身青黄色，面白，头有　发，稍长大，凡长六寸一分。京房易传曰：「王德衰，下人将起，则有木生为人状。」哀帝建平三年，零陵有树僵地，师古曰：「僵，偃也，音疆。」围丈六尺，长十丈七尺。民断其本，长九尺余，皆枯。三月，树卒自立故处。师古曰：「卒读曰猝。」京房易传曰：「弃正作淫，厥妖木断自属。师古曰：「属，连续也。音之欲反。」妃后有颛，木仆反立，断枯复生。师古曰：「颛谓专宠。」天辟恶之。」如淳曰：「天辟，谓天子也。」师古曰：「辟音壁。」元帝永光二年八月，天雨草，而叶相结，大如弹丸。师古曰：「，绕也。鸵艟域胺础！蛊降墼始三年正月，天雨草，状如永光时。京房易传曰：「君吝於禄，信衰贤去，厥妖天雨草。」昭公二十五年「夏，有鸲鹆来巢」。刘歆以为羽虫之孽，其色黑，又黑祥也，视不明听不聪之罚也。刘向以为有蜚有　不言来者，气所生，所谓眚也；师古曰：「此蜚，谓负也，其为虫臭。　，短弧，即今所谓水弩也。隐元年有蜚，庄十八年有　。蜚音翡。　音域。蜚亦作N，其音同耳。」鸲鹆言来者，气所致，所谓祥也。鸲鹆，夷狄穴藏之禽，来至中国，不穴而巢，阴居阳位，师古曰：「今之鸲鹆，中国皆有，依周官而言，但不逾济水耳。左氏以为鲁所常无，故异而书之。而此云夷狄禽，未喻其意。又此鸟本亦巢居，不皆穴处也。书巢者，著其居止字乳，不即去也。」象季氏将逐昭公，去宫室而居外野也。鸲鹆白羽，旱之祥也；穴居而好水，黑色，为主急之应也。天戒若曰，既失众，不可急暴；急暴，阴将持节阳以逐尔，去宫室而居外野矣。昭不寤，而举兵围季氏，为季氏所败，出奔于齐，遂死于外野。董仲舒指略同。景帝三年十一月，有白颈乌与黑乌群斗楚国吕县，白颈不胜，堕泗水中，死者数千。刘向以为近白黑祥也。时楚王戊暴逆无道，师古曰：「戊，楚元王之孙也。」刑辱申公，与吴王谋反。乌群斗者，师战之象也。白颈者小，明小者败也。堕於水者，将死水地。王戊不寤，遂举兵应吴，与汉大战，兵败而走，至於丹徒，为越人所斩，堕死於水之效也。京房易传曰：「逆亲亲，厥妖白黑乌斗於国。」昭帝元凤元年，有乌与鹊斗燕王宫中池上，乌堕池死，近黑祥也。时燕王旦谋为乱，遂不改寤，伏辜而死。楚、燕皆骨肉藩臣，以骄怨而谋逆，俱有乌鹊斗死之祥，行同而占合，此天人之明表也。燕一乌鹊斗於宫中而黑者死，楚以万数斗於野外而白者死，象燕阴谋未发，独王自杀於宫，故一乌水色者死，楚炕阳举兵，军师大败於野，故众乌金色者死，天道精微之效也。京房易传曰：「专征劫杀，厥妖乌鹊斗。
昭帝时有鹈鹕或曰秃，师古曰：「鹈鹕即污泽也，一名淘河，腹下胡大如数升囊，好群入泽中，抒水食鱼，因名秃，亦水鸟也。鹈音大奚反。鹕音胡。音秋。」集昌邑王殿下，王使人射杀之。刘向以为水鸟色青，青祥也。时王驰骋无度，慢侮大臣，不敬至尊，有服妖之象，师古曰：「谓多治仄注冠，又以冠奴也。」故青祥见也。野鸟入处，宫室将空。王不寤，卒以亡。京房易传曰：「辟退有德，厥咎狂，厥妖水鸟集于国中。」师古曰：「辟，君也。」成帝河平元年二月庚子，泰山山桑谷有　焚其巢。师古曰：「　，鸱也，音缘。」男子孙通等闻山中群鸟　鹊声，往视，见巢　，尽堕地中，师古曰：「　，古然字。」有三　d烧死。师古曰：「鸟子新生而哺者曰d，音口豆反，又音工豆反。」树大四围，巢去地五丈五尺。太守平以闻。　色黑，近黑祥，贪虐之类也。易曰：「鸟焚其巢，旅人先笑後号啕。」师古曰：「旅卦上九爻辞也。啕音逃。」泰山，岱宗，五岳之长，王者易姓告代之处也。天戒若曰，勿近贪虐之人，听其贼谋，将生焚巢自害其子绝世易姓之祸。其後赵蜚燕得幸，立为皇后，弟为昭仪，姊妹专宠，闻後宫许美人、曹伟能生皇子也，师古曰：「曹伟能，宫人姓名也。伟能一名宫，见外戚传。」昭仪大怒，令上夺取而杀之，皆并杀其母。成帝崩，昭仪自杀，事乃发觉，赵后坐诛。此焚巢杀子後号啕之应也。一曰，王莽贪虐而任社稷之重，卒成易姓之祸云。京房易传曰：人君暴虐，鸟焚其舍。」鸿嘉二年三月，博士行大射礼，有飞雉集于庭，历阶登堂而g。後雉又集太常、宗正、丞相、御史大夫、大司马车骑将军之府，又集未央宫承明殿屋上。时大司马车骑将军王音、待诏宠等上言：「天地之气，以类相应，师古曰：「以经术待诏，其人名宠，不记姓也。流浴书本宠上辄加孙字，非也。」谴告人君，甚微而著。雉者听察，先闻雷声，故月令以纪气。师古曰：「谓季冬之月云『雉g鸡乳』也。」经载高宗g雉之异，师古曰：「已解於上。」以明转祸为福之验。今雉以博士行礼之日大众聚会，飞集於庭，历阶登堂，万众睢睢，师古曰：「睢睢，仰目视貌也。音呼惟反。」惊怪连日。径历三公之府，太常宗正典宗庙骨肉之官，然後入宫。其宿留告晓人，具备深切，师古曰：「宿音先就反。留音力救反。」虽人道相戒，何以过是！」後帝使中常侍朝闳诏音曰：「闻捕得雉，毛羽颇摧折，类拘执者，得无人为之？」师古曰：「言人放此雉，故欲为变异者。」音复对曰：「陛下安得亡国之语？不知谁主为佞　之计，师古曰：「　，古谄（也）〔字〕。」诬乱圣德如此者！左右阿谀甚众，不待臣音复　而足。师古曰：「足，益也，音子喻反。」公卿以下，保位自守，莫有正言。如令陛下觉寤，惧大祸且至身，深责臣下，绳以圣法，臣音当先受诛，岂有以自解哉！今即位十五年，继嗣不立，日日驾车而出，u行流闻，师古曰：「言帝行多骄u，丑恶流布，闻於远方也。」海内传之，甚於京师。外有微行之害，内有疾病之忧，皇天数见灾异，师古曰：「见，显示。」欲人变更，终已不改。天尚不能感动陛下，臣子何望？独有极言待死，命在朝暮而已。如有不然，老母安得处所，尚何皇太后之有！高祖天下当以谁属乎！如淳曰：「老母，音之老母也，当随己受罪诛也。又谓己言深切，触悟人主，积恚而死，必行之诛，不能复顾太后也。」师古曰：「如说非也。此言总属於成帝耳。不然者，谓不如所谏而自修改也。老母，帝之母，即太后也。言帝不自修改，国家危亡，太后不知处所，高祖天下无所付属也。属音之欲反。」宜谋於贤知，克己复礼，以求天意，继嗣可立，灾变尚可销也。」成帝绥和二年三月，天水平襄有燕生爵，哺食至大，俱飞去。师古曰：「哺音蒲固反。食读曰　。谓与母俱去。」京房易传曰：「贼臣在国，厥咎燕生爵，诸侯销。」一曰，生非其类，子不嗣世。史记鲁定公时，季桓子穿井，得土缶，中得虫若羊，师古曰：「缶，盎也，即今之盆。」近羊祸也。羊者，地上之物，幽於土中，象定公不用孔子而听季氏，暗昧不明之应也。一曰，羊去野外而拘土缶者，象鲁君失其所而拘於季氏，季氏亦将拘於家臣也。是岁季氏家臣阳虎囚季桓子。後三年，阳虎劫公伐孟氏，兵败，窃宝玉大弓而出亡。师古曰：「宝玉谓夏后氏之璜，大弓谓封父之繁弱，皆鲁始封之分器，所受於周也。定八年，阳虎作乱不克，窃之而入阳关以叛。」左氏传鲁襄公时，宋有生女子赤而毛，弃之堤下，宋平公母共姬之御者见而收之，师古曰：「平公，宋共公之子也，名成。共读曰恭。」因名曰弃。长而美好，纳之平公，生子曰佐。後宋臣伊戾谗太子痤而杀之。师古曰：「事在襄二十六年。痤音才戈反。」先是，大夫华元出奔晋，师古曰：「华元奔在成十五年。」华弱奔鲁，师古曰：「事在襄六年。」华臣奔陈，师古曰：「事在襄十七年。」华合比奔卫。师古曰：「事在昭六年。据今春秋，合比奔在杀太子痤後，而志总言先是，未详其意。」刘向以为时则火灾赤眚之明应也。京房易传曰：「尊卑不别，厥妖女生赤毛。」惠帝二年，天雨血於宜阳，一顷所，刘向以为赤眚也。时又冬雷，桃李华，常奥之罚也。是时政舒缓，诸吕用事，谗口妄行，杀三皇子，建立非嗣，师古曰：「三皇子，谓赵隐王如意、赵幽王友、赵恭王恢，皆高帝子也。建立非嗣，谓立後宫美人子为嗣。」及不当立之王，孟康曰：「吕氏三王也。」退王陵、赵尧、周昌。师古曰：「惠帝六年，王陵为右丞相。惠帝崩，吕后欲废陵，迁为太傅，实夺之相权。高祖以赵尧为御史大夫，高后元年怨尧前定赵王如意之策，乃抵尧罪。周昌为赵相，赵王见鸩杀，昌谢病不朝见，三岁而薨。」吕太后崩，大臣共诛灭诸吕，僵尸流血。京房易传曰：「归狱不解，兹谓追非，厥咎天雨血；兹谓不亲，民有怨心，不出三年，无其宗人。」又曰：「佞人禄，功臣J，天雨血。」师古曰：「J，古戮字。」哀帝建平四年四月，山阳湖陵雨血，广三尺，长五尺，大者如钱，小者如麻子。後二年，帝崩，王莽擅朝，诛贵戚丁、傅，大臣董贤等皆放徙远方，与诸吕同（众）〔象〕。诛死者少，雨血亦少。
传曰：「听之不聪，是谓不谋，厥咎急，厥罚恒寒，厥极贫。时则有鼓妖，时则有鱼孽，时则有豕祸，时则有耳屙，时则有黑眚黑祥。惟火l水。
「听之不聪，是谓不谋」，言上偏听不聪，下情隔塞，则不能谋虑利害，失在严急，故其咎急也。盛冬日短，寒以杀物，政促迫，故其罚常寒也。寒则不生百谷，上下俱贫，故其极贫也。君严猛而闭下，臣战栗而塞耳，则妄闻之气发於音声，故有鼓妖。寒气动，故有鱼孽。雨以龟为孽，服虔曰：「多雨则龟多出。」龟能陆处，非极阴也；鱼去水而死，极阴之孽也。於易坎为豕，豕大耳而不聪察，听气毁，故有豕祸也。一曰，寒岁豕多死，及为怪，亦是也。及人，则多病耳者，故有耳屙。水色黑，故有黑眚黑祥。凡听伤者病水气，水气病则火l之。其极贫者，顺之，其福曰富。刘歆听传曰有介虫孽也，庶徵之恒寒。刘向以为春秋无其应，周之末世舒缓微弱，政在臣下，奥暖而已，故籍秦以为验。师古曰：「籍，假借。」秦始皇帝即位尚幼，委政太后，太后淫於吕不韦及保师古曰：「或音居虬反。，姓也。保名也。许慎说以为『保士之无行者』。音郎到反。币粑诟姆础Ｓ虢袷芳恰⒑菏楸疚牟煌，且乐之姓，又非也，故当依本字以读。」封蔽长信侯，以太原郡为惫，宫室苑囿自恣，政事断焉。故天冬雷，以见阳不禁闭，以涉危害，舒奥迫近之变也。始皇既冠，本逯镒髀遥始皇诛之，斩首数百级，大臣二十人，皆车裂以徇，夷灭其宗，迁四千余家於房陵。是岁四月，寒，民有冻死者。数年之间，缓急如此，寒奥辄应，此其效也。刘歆以为大雨雪，及未当雨雪而雨雪，及大雨雹，陨霜杀叔草，皆常寒之罚也。刘向以为常雨属貌不恭。京房易传曰：「有德遭险，兹谓逆命，厥异寒。诛过深，当奥而寒，尽六日，亦为雹。害正不诛，兹谓养贼，寒七十二日，杀蜚禽。师古曰：「蜚读曰飞。」道人始去兹谓伤，服虔曰：「有道之人去。」其寒物无霜而死，涌水出。战不量敌，兹谓辱命，其寒虽雨物不茂。闻善不予，厥咎聋。」桓公八年「十月，雨雪」。周十月，今八月也，未可以雪，刘向以为时夫人有淫齐之行，而桓有　（媚）〔u〕之心，师古曰：「u谓夫　妇也。音莫报反。」夫人将杀，其象见也。师古曰：「谓欲杀桓公。」桓不觉寤，後与夫人俱如齐而杀死。凡雨，阴也，雪又雨之阴也，出非其时，迫近象也。董仲舒以为象（大）〔夫〕人专恣，阴气盛也。公十年「冬，大雨雪」。刘向以为先是公立妾为夫人，阴居阳位，阴气盛也。公羊经曰「大雨雹」。董仲舒以为公胁於齐桓公，立妾为夫人，不敢进群妾，师古曰：「已解於上。」故专壹之象见诸雹，皆为有所渐胁也，孟康曰：「谓阴气渐胁。」行专壹之政云。昭公四年「正月，大雨雪」。刘向以为昭取於吴而为同姓，谓之吴孟子。师古曰：「鲁与吴俱姬也。周礼同姓不为婚，故讳不称吴姬，而云孟子也。取读曰娶。」君行於上，臣非於下。又三家已疆，皆贱公行，慢　之心生。师古曰：「　，古侮字。」董仲舒以为季孙宿任政，阴气盛也。师古曰：「季孙宿，季武子也。」文帝四年六月，大雨雪。後三岁，淮南王长谋反，发觉，迁，道死。师古曰：「迁於蜀，未至而死於雍，故曰道死。」京房易传曰：「夏雨雪，戒臣为乱。」景帝中六年三月，雨雪。其六月，匈奴入上郡取苑马，吏卒战死者二千余人。明年，条侯周亚夫下狱死。
武帝元狩元年十二月，大雨雪，民多冻死。是岁淮南、衡山王谋反，发觉，皆自杀。使者行郡国，治党与，师古曰：「行音下更反。」坐死者数万人。元鼎二年三月，雪，平地厚五尺。是岁御史大夫张汤有罪自杀，丞相严青翟坐与三长史谋陷汤，师古曰：「谓朱买臣为丞相长史，王朝及边通皆守丞相长史也。」青翟自杀，三长史皆弃市。元鼎三年三月水冰，四月雨雪，关东十余郡人相食。是岁，民不占缗钱有告者，以半畀之。师古曰：「言政急刻也。占音之赡反。」元帝建昭二年十一月，齐楚地大雪，深五尺。是岁魏郡太守京房为石显所告，坐与妻父淮阳王舅张博、博弟光劝视淮阳王以不义，师古曰：「视读曰示。」博要斩，光、房弃市，御史大夫郑弘坐免为庶人。成帝即位，显伏辜，淮阳王上书冤博，辞语增加，师古曰：「言博本为石显所冤，增加其语故陷罪。」家属徙者复得还。建昭四年三月，雨雪，燕多死。谷永对曰：「皇后桑蚕以治祭服，共事天地宗庙，师古曰：「共读曰恭。」正以是日疾风自西北，大寒雨雪，坏败其功，以章不乡。师古曰：「言不当天心。乡读曰向。」宜齐戒辟寝，以深自责，师古曰：「齐读曰斋。辟读曰避。」请皇后就宫，鬲闭门户，毋得擅上。师古曰：「鬲与隔同。擅上，谓辄至御所也。上音时掌反。一曰，擅，专也。上谓天子也，读如本字。勿令皇后专固天子。」且令众妾人人更进，以时博施。皇天说喜，师古曰：「更音工衡反。说读曰悦。」庶几可以得贤明之嗣。即不行臣言，灾异俞甚，天变成形，臣虽欲复捐身关策，不及事已。」师古曰：「言虽欲弃捐其身，不怀顾虑，极陈计策，关说天子，亦无所及。」其後许后坐祝诅废。阳朔四年四月，雨雪，燕雀死。後十六年，许皇后自杀。
定公元年「十月，陨霜杀菽」。师古曰：「菽，大豆。」刘向以为周十月，今八月也，消卦为观，师古曰：「坤下巽上也。」阴气未至君位而杀，诛罚不由君出，在臣下之象也。是时季氏逐昭公，公死于外，定公得立，故天见灾以视公也。师古曰：「视读曰示。」公二年「十月，陨霜不杀草」，为嗣君微，失秉事之象也。师古曰：「谓襄仲专权，杀嫡立庶，公室遂弱。秉音彼命反。」其後卒在臣下，则灾为之生矣。异故言草，灾故言菽，重杀谷。师古曰：「以其事为重，不比於杀草也。」一曰菽，草之难杀者也，言杀菽，知草皆死也；言不杀草，知菽亦不死也。董仲舒以为菽，草之疆者，天戒若曰，加诛於疆臣。言菽，以微见季氏之罚也。武帝元光四年四月，陨霜杀草木。先是二年，遣五将军三十万众伏马邑下，师古曰：「谓御史大夫韩安国为护军将军，卫尉李广为骁骑将军，太仆公孙贺为轻车将军，大行王恢为将屯将军，太中大夫李息为材官将军。」欲袭单于，单于觉之而去。自是始征伐四夷，师出三十余年，天下户口减半。京房易传曰：「兴兵妄诛，兹谓亡法，厥灾霜，夏杀五谷，冬杀麦。诛不原情，兹谓不仁，其霜，夏先大雷风，冬先雨，乃陨霜，有芒角。贤圣遭害，其霜附木不下地。佞人依刑，兹谓私贼，其霜在草根土隙间。不教而诛兹谓虐，其霜反在草下。」元帝永光元年三月，陨霜杀桑；九月二日，陨霜杀稼，天下大饥。是时中书令石显用事专权，与春秋定公时陨霜同应。成帝即位，显坐作威福诛。
公二十九年「秋，大雨雹」。刘向以为盛阳雨水，温暖而汤热，阴气胁之不相入，则转而为雹；盛阴雨雪，凝滞而冰寒，阳气薄之不相入，则散而为霰。师古曰：「霰，雨雪杂下，音先见反。」故沸汤之在闭器，而湛於寒泉，则为冰，孟康曰：「投汤器中，以沈寒泉而成也。」师古曰：「湛读曰沈。」及雪之销，亦冰解而散，此其验也。故雹者阴胁阳也，霰者阳胁阴也，春秋不书霰者，犹月食也。公末年信用公子遂，遂专权自恣，将至於杀君，故阴胁阳之象见。公不寤，遂终专权，後二年杀子赤，立宣公。师古曰：「公子遂，东门襄仲也。赤，文公太子，即恶也。」左氏传曰：「圣人在上无雹，虽有不为灾。」说曰：凡物不为灾不书，书大，言为灾也。凡雹，皆冬之愆阳，夏之伏阴也。师古曰：「愆，过也。过阳，冬温也。伏阴，夏寒也。」昭公三年，「大雨雹」。是时季氏专权，胁君之象见。昭公不寤，後季氏卒逐昭公。
元封三年十二月，雷雨雹，大如马头。宣帝地节四年五月，山阳济阴雨雹如鸡子，深二尺五寸，杀二十人，蜚鸟皆死。师古曰：「蜚读曰飞。」其十月，大司马霍禹宗族谋反，诛，霍皇后废。成帝河平二年四月，楚国雨雹，大如斧，蜚鸟死。
左传曰公三十二年十二月己卯，晋文公卒，庚辰，将殡于曲沃，出绛，柩有声如牛。刘向以为近鼓妖也。丧，凶事；声如牛，怒象也。将有急怒之谋，以生兵革之祸。是时，秦穆公遣兵袭郑而不假道，还，晋大夫先轸谓襄公曰，秦师过不假涂，请击之。师古曰：「先轸即原轸。」遂要崤厄，师古曰：「即今之二崤山也。」以败秦师，匹马s轮无反者，服虔曰：「s音奇偶之奇。」师古曰：「s，只也。言尽虏获之。s音居宜反。」操之急矣。师古曰：「操，持也。谓执持所虏获也。操音千高反。」晋不惟旧，而听虐谋，结怨疆国，四被秦寇，祸流数世，凶恶之效也。师古曰：「旧者，谓晋襄之父文公本为秦所纳而得国，是旧恩也。虐谋，先轸之计也。四被秦寇，谓鲁文二年秦孟明视帅师伐晋，三年秦伯伐晋济河焚舟取王官及郊，十年秦伯伐晋取北徵，十二年秦伯伐晋取羁马。祸流，谓自襄公至厉公，凡五君与秦构难也。」哀帝建平二年四月乙亥朔，御史大夫朱博为丞相，少府赵玄为御史大夫，临延登受策，有大声如锺鸣，师古曰：「延入而登殿也。汉旧仪云丞相御史大夫初拜，皇帝延登亲诏也。」殿中郎吏陛者皆闻焉。师古曰：「陛者，谓执兵列於陛侧。」上以问黄门侍郎扬雄、李寻，寻对曰：「洪范所谓鼓妖者也。师法以为人君不聪，为众所惑，空名得进，则有声无形，不知所从生。其传曰岁月日之中，则正卿受之。今以四月日加辰巳有异，是为中焉。正卿谓执政大臣也。宜退丞相、御史，以应天变。然虽不退，不出期年，其人自蒙其咎。」师古曰：「期年，十二月也。蒙犹被也。期音基。」扬雄亦以为鼓妖，听失之象也。朱博为人疆毅多权谋，宜将不宜相，恐有凶恶亟疾之怒。师古曰：「亟，急也，音居力反。」八月，博、玄坐为奸谋，博自杀，玄减死论。京房易传曰：「令不修本，下不安，金毋故自动，若有音。」史记秦二世元年，天无云而雷。刘向以为雷当托於云，犹君托於臣，阴阳之合也。二世不恤天下，万民有怨畔之心。是岁陈胜起，天下畔，赵高作乱，秦遂以亡。一曰，易震为雷，为貌不恭也。
史记秦始皇八年，河鱼大上。刘向以为近鱼孽也。是岁，始皇弟长安君将兵击赵，反，死屯留，军吏皆斩，迁其民於临洮。师古曰：「本使长安君击赵，至屯留而谋反作乱，故赐长安君死，斩其军吏，迁其黔首也。屯留，上党县也。临洮，即今之洮州也。屯音纯。洮音土高反。」明年有（毒）〔薄持诛。鱼阴类，民之象，逆流而上者，民将不从君令为逆行也。其在天文，鱼星中河而处，车骑满野。至于二世，暴虐愈甚，终用急亡。京房易传曰：「众逆同志，厥妖河鱼逆流上。」武帝元鼎五年秋，蛙与虾　群斗。师古曰：「蛙音胡娲反。虾音遐。　音麻。」是岁，四将军众十万征南越，师古曰：「谓伏波将军路博德出桂阳下皇水，楼船将军杨仆出豫章下浈水，归义越侯严为戈船将军出零陵下离水，田甲为下濑将军下苍梧。」开九郡。师古曰：「谓得越地以为南海、苍梧、郁林、合浦、交趾、九真、日南、珠崖、儋耳郡也。」成帝鸿嘉四年秋，雨鱼于信都，长五寸以下。成帝永始元年春，北海出大鱼，长六丈，高一丈，四枚。哀帝建平三年，东莱平度出大鱼，师古曰：「平度，东莱之县。」长八丈，高丈一尺，七枚，皆死。京房易传曰：「海数见巨鱼，邪人进，贤人疏。」师古曰：「数音所角反。」桓公五年「秋，螽」。师古曰：「螽即阜螽，即今之u虫也。螽音终。u音之庸反。」刘歆以为贪虐取民则螽，介虫之孽也，与鱼同占。刘向以为介虫之孽属言不从。是岁，公获二国之聘，取鼎易邑，师古曰：「二国，宋、郑也。宋以郜鼎赂公，郑以泰山之田易许田也。」兴役起城。师古曰：「谓五年夏城祝丘也。」诸螽略皆从董仲舒说云。严公二十九年「有蜚」。刘歆以为负也，性不食谷，食谷为灾，介虫之孽。师古曰：「蜚音伏味反。音烦。」刘向以为蜚色青，近青眚也，非中国所有。南越盛暑，男女同川泽，淫风所生，为虫臭恶。师古曰：「蜚者，中国所有，非南越之虫，未详向所说。」是时严公取齐淫女为夫人，既入，淫於两叔，故蜚至。天戒若曰，今诛绝之尚及，不将生臭恶，闻於四方。严不寤，其後夫人与两叔作乱，二嗣以杀，师古曰：「二嗣，谓子般及闵公也。」卒皆被辜。师古曰：「谓二叔、哀姜皆不得其死也。已解於上。」董仲舒指略同。公十五年「八月，螽」。刘向以为先是有咸之会，後城缘陵，师古曰：「僖十（二）〔三〕年，公会齐侯、宋公、陈侯、卫侯、郑伯、许男、曹伯于咸。咸，卫地。十四年而与诸侯城缘陵。缘陵，杞邑也。」是岁复以兵车为牡丘会，使公孙敖帅师，及诸侯大夫救徐，师古曰：「十五年公会齐侯、宋公、陈侯、卫侯、郑伯、许男、曹伯，盟于牡丘，遂次于匡。公孙敖帅师，及诸侯之大夫救徐。公孙敖，孟穆伯也。诸侯之大夫，即所与会诸侯也。时楚伐徐，故救之。」兵比三年在外。师古曰：「比，频也。」文公三年「秋，雨螽于宋」。刘向以为先是宋杀大夫而无罪，师古曰：「谓僖二十五年经书『宋杀其大夫』，不书名，以其无罪。」有暴虐赋敛之应。师古曰：「谓宋昭公也。」谷梁传曰上下皆合，言甚。师古曰：「上下皆合，螽之多。」董仲舒以为宋三世内取，师古曰：「三世，谓襄公、成公、昭公也。内取於国之大夫也。事见公羊传。取读曰娶。」大夫专恣，杀生不中，师古曰：「中音竹仲反。」故螽先死而至。刘歆以为螽为谷灾，卒遇贼阴，坠而死也。八年「十月，螽」。时公伐邾取须朐，城N。师古曰：「须朐，邾邑；N，鲁邑也。事并在文七年。朐音钜俱反。N音吾。」宣公六年「八月，螽」。刘向以为先是时宣伐莒向，师古曰：「事在四年。向，莒邑也。向音饷。」後比再如齐，谋伐莱。师古曰：「比，频也。谓四年秋及五年春公如齐，七年公会齐侯伐莱是也。」十三年「秋，螽」。公孙归父会齐伐莒。师古曰：「事在十一年。归父，东门襄仲子也，字子家。父读曰甫。」十五年「秋，螽」。宣亡熟岁，数有军旅。
襄公七年「八月，螽」。刘向以为先是襄兴师救陈，师古曰：「谓五年楚伐陈，公会晋侯、宋公、卫侯、郑伯、齐太子光救陈也。」滕子、郯子、小邾子皆来朝。师古曰：「六年滕子来朝，七年郯子、小邾子来朝。」夏，城费。师古曰：「亦七年之夏。费，鲁邑也。音秘。」哀公十二年「十二月，螽」。是时哀用田赋。师古曰：「言重敛也。解在刑法志。」刘向以为春用田赋，冬而螽。十三年「九月，螽；十二月，螽」。比三螽，虐取於民之效也。师古曰：「比，频也。」刘歆以为周十二月，夏十月也，火星既伏，蛰虫皆毕，天之见变，因物类之宜，不得以螽，是岁再失闰矣。周九月，夏七月，故传曰「火犹西流，司历过也」。宣公十五年「冬，m生」。师古曰：「尔雅曰『m，蝮I』，说者以为螽蝗之类。蝮音蒲北反，又音服。I音徒高反。」刘歆以为m，　　之有翼者，孟康曰：「　　，音蚍蜉。」食谷为灾，黑眚也。董仲舒、刘向以为m，螟始生也，一曰（螟）〔蝗〕始生。是时民患上力役，解於公田。师古曰：「解读曰懈。」宣是时初税亩。税亩，就民田亩择美者税其什一，乱先王制而为贪利，故应是而m生，属蠃虫之孽。景帝中三年秋，蝗。先是匈奴寇边，中尉不害将车骑材官士屯代高柳。师古曰：「魏不害。」武帝元光五年秋，螟；六年夏，蝗。先是，五将军众三十万伏马邑，欲袭单于也。师古曰：「已解于上。」是岁，四将军征匈奴。师古曰：「谓车骑将军卫青出上谷，骑将军公孙敖出代，轻车将军公孙贺出云中，骁骑将军李广出雁门也。」元鼎五年秋，蝗。是岁，四将军征南越师古曰：「已解於上。」及西南夷，师古曰：「越（骑）〔驰〕义侯遗将巴蜀罪人发夜郎兵征西南夷，平之。」开十余郡。师古曰：「定越地为九郡，定西南夷为武都、柯、越Q、沈黎、汶山郡，凡十四郡。」元封六年秋，蝗。先是，两将军征朝鲜，师古曰：「二年，楼船将军杨仆、左将军荀彘将应募罪人击之。」开三郡。师古曰：「武纪云以其地为乐浪、临屯、玄菟、真番郡，是四郡也，而此云三，盖传写志者误。」太初元年夏，蝗从东方蜚至敦煌；师古曰：「蜚读曰飞。」三年秋，复蝗。元年贰师将军征大宛，天下奉其役连年。征和三年秋，蝗；四年夏，蝗。先是一年，三将军众十余万征匈奴。师古曰：「谓三年贰师将军广利将七万人出五原，御史大夫商丘成二万人出西河，重合侯马通四万骑出酒泉。」征和三年，贰师七万人没不还。平帝元始二年秋，蝗，遍天下。是时王莽秉政。
左氏传曰严公八年齐襄公田于贝丘，师古曰：「贝丘，齐地。」见豕。从者曰：「公子彭生也。」公怒曰：「射之！」豕人立而　，公惧，坠车，伤足丧屦。刘向以为近豕祸也。先是，齐襄淫於妹鲁桓公夫人，使公子彭生杀（威）〔桓〕公，又杀彭生以谢鲁。公孙无知有　於先君，襄公绌之，师古曰：「无知，僖公弟，夷仲年之子也，於襄公从父昆弟。先君即僖公。」无知帅怨恨之徒攻襄於田所，师古曰：「怨恨之徒，谓连称、管至父久戍葵丘也。」襄匿其户间，足见於户下，遂杀之。伤足丧屦，卒死於足，虐急之效也。昭帝元凤元年，燕王宫永巷中豕出酰坏都灶，师古曰：「跽撸养豕之牢也。都灶，A炊之大灶也。跻艉顿反。」衔其　六七枚置殿前。晋灼曰：「　，古文釜字。」刘向以为近豕祸也。时燕王旦与长公主、左将军谋为大逆，诛杀谏者，暴急无道。灶者，生养之本，豕而败灶，陈　於庭，　灶将不用，宫室将废辱也。燕王不改，卒伏其辜。京房易传曰：「众心不安君政，厥妖豕入居室。」史记鲁襄公二十三年，谷、洛水斗，将毁王宫。刘向以为近火l水也。周灵王将拥之，有司谏曰：「不可。长民者不崇薮，不堕山，不防川，不窦泽。师古曰：「长萌为萌之长也。崇，聚也。薮谓泽之无水者。堕，毁也。防，止也。窦，穴也。堕音火规反。」今吾执政毋乃有所辟，服虔曰：「音邪辟之辟。」而滑夫二川之神，师古曰：「滑，乱也，音骨。」使至于争明，臣瓒曰：「明，水道也。」师古曰：「明谓神灵。」以防王宫室，王而饰之，毋乃不可乎！师古曰：「言为欲防固王宫，使水不得毁，故遏饰二川。」惧及子孙，王室愈卑。」王卒拥之。以传推之，以四渎比诸侯，谷、洛其次，卿大夫之象也，师古曰：「谷、洛皆大水，故为四渎之次。」为卿大夫将分争以危乱王室也。是时世卿专权，儋括将有篡杀之谋，师古曰：「儋括，儋季之子，简王之孙也。篡杀之谋，谓除丧服，将见灵王，过庭而叹曰『呜呼，必有此夫！』」如灵王觉寤，匡其失政，师古曰：「匡，正也。」惧以承戒，则灾祸除矣。不听谏谋，简曼大异，师古曰：「谏谋，谓单公子愆旗闻儋括之言，恐必为害，请杀之，王不听也。简曼大异，谓不忧谷、洛。」任其私心，塞埤拥下，师古曰：「埤，卑也，音婢。」以逆水势而害鬼神。後数年有黑如日者五。是岁蚤霜，灵王崩。景王立二年，儋括欲杀王，而立王弟佞夫。佞夫不知，景王并诛佞夫。师古曰：「事在襄三十年。」及景王死，五大夫争权，或立子猛，或立子朝，王室大乱。师古曰：「五大夫，谓刘子、单子、尹氏、召伯、毛伯也。已解於上。」京房易传曰：「天子弱，诸侯力政，师古曰：「政亦征也，言专以武力相征讨。一说，诸侯之政，当以德礼，今王室微弱，文教不行，遂乃以力为政，相攻伐也。」厥异水斗。」史记曰，秦武王三年渭水赤者三日，昭王三十四年渭水又赤三日。刘向以为近火l水也。秦连相坐之法，弃灰於道者黥，孟康曰：「商鞅为政，以弃灰於道必e人，e人必斗，故设黥刑以绝其原也。」臣瓒曰：「弃灰或有火，火则燔庐舍，故刑之也。」师古曰：「孟说是也。e音蒲顿反。」罔密而刑虐，加以武伐横出，残贼邻国，至於变乱五行，气色谬乱。天戒若曰，勿为刻急，将致败亡。秦遂不改，至始皇灭六国，二世而亡。昔三代居三河，河洛出图书，师古曰：「谓夏即安邑，即河东也；殷都朝歌，即河内也；周都洛阳，即河南也。」秦居渭阳，而渭水数赤，师古曰：「数音山角反。」瑞异应德之效也。京房易传曰：「君湎于酒，淫于色，师古曰：「湎，流也，音莫践反。」贤人潜，国家危，厥异流水赤也。」
传曰：「思心之不　，是谓不圣，厥咎W，师古曰：「W音莫豆反。」厥罚恒风，厥极凶短折。时则有脂夜之妖，时则有华孽，时则有牛祸，时则有心腹之屙，时则有黄眚黄祥，时则有金木水火l土。」「思心之不　，是谓不圣。」思心者，心思虑也；　，宽也。孔子曰：「居上不宽，吾何以观之哉！」师古曰：「论语载孔子之言。」言上不宽大包容臣下，则不能居圣位。貌言视听，以心为主，四者皆失，则区W无识，师古曰：「区音口豆反。W音莫豆反。其下并同。」故其咎W也。雨旱寒奥，亦以风为本，师古曰：「奥音於六反。」四气皆乱，故其罚常风也。常风伤物，故其极凶短折也。伤人曰凶，禽兽曰短，　木曰折。师古曰：「　，古草字。」一曰，凶，夭也；兄丧弟曰短，父丧子曰折。在人腹中，肥而包裹心者脂也，心区W则冥晦，故有脂夜之妖。师古曰：「脂妖及夜妖。」一曰，有脂物而夜为妖，若脂水夜污人衣，淫之象也。一曰，夜妖者，云风并起而杳冥，故与常风同象也。温而风则生螟，师古曰：「音徒得反。」有裸虫之孽。师古曰：「裸亦I字也，从衣果声。」刘向以为於易巽为风为木，卦在三月四月，继阳而治，主木之华实。风气盛，至秋冬木复华，故有华孽。一曰，地气盛则秋冬复华。一曰，华者色也，土为内事，为女孽也。於易坤为土为牛，牛大心而不能思虑，思心气毁，故有牛祸。一曰，牛多死及为怪，亦是也。及人，则多病心腹者，故有心腹之屙。土色黄，故有黄眚黄祥。凡思心伤者病土气，土气病则金木水火l之，故曰「时则有金木水火l土」。不言「惟」而独曰「时则有」者，非一冲气所l，明其异大也。其极曰凶短折，顺之，其福曰考终命。师古曰：「寿考而终其命。」刘歆思心传曰时则有I虫之孽，谓螟之属也。庶徵之常风，刘向以为春秋无其应。公十六年「正月，六退蜚，过宋都」。师古曰：「音五狄反。」左氏传曰「风也」。刘歆以为风发於它所，至宋而高，高蜚而逢之，则退。经以见者为文，故记退蜚；传以实应著，言风，常风之罚也。象宋襄公区W自用，不容臣下，逆司马子鱼之谏，而与疆楚争盟，师古曰：「子鱼，公子目夷也，桓公之子，而为司马。争盟，谓为鹿上之盟，以求诸侯於楚。子鱼谏曰：『小国争盟，祸也。』公不听之。」後六年为楚所执，师古曰：「僖二十一年，楚执宋公以伐宋，距六退飞凡六年。」应六之数云。京房易传曰：「潜龙勿用，师古曰：「乾初九爻辞。」众逆同志，至德乃潜，厥异风。其风也，行不解物，不长，师古曰：「不解物，谓物逢之而不解散也。不长，所起者近也。」雨小而伤。政悖德隐兹谓乱，厥风先风不雨，大风暴起，发屋折木。守义不进兹谓耄，厥风与云俱起，折五谷茎。臣易上政，兹谓不顺，厥风大焱发屋。师古曰：「焱，疾风也，音必遥反。」赋敛不理兹谓祸，厥风绝经（纪）〔纬〕，如淳曰：「有所破坏，绝匹帛之属也。」晋灼曰：「南北为经，东西为纬，丝因风暴，乱不端理也。」止即温，温即虫。侯专封兹谓不统，厥风疾，而树不摇，谷不成。辟不思道利，兹谓无泽，师古曰：「道读曰导，不思导示於下而安利之。」厥风不摇木，旱无云，伤禾。公常於利兹谓乱，师古曰：「公，上爵也。常於利，谓心常求利也。」厥风微而温，生虫蝗，害五谷。弃正作淫兹谓惑，厥风温，螟虫起，害有益人之物。侯不朝兹谓叛，厥风无恒，地变赤而杀人。」文帝二年六月，淮南王都寿春大风毁民室，杀人。刘向以为是岁南越反，攻淮南边，淮南王长破之，後年入朝，杀汉故丞相辟阳侯，上赦之，归聚奸人谋逆乱，自称东帝，见异不寤，後迁于蜀，道死b。
文帝五年，吴暴风雨，坏城官府民室。时吴王濞谋为逆乱，天戒数见，终不改寤，後卒诛灭。
五年十月，楚王都彭城大风从东南来，毁市门，杀人。是月王戊初嗣立，後坐淫削国，与吴王谋反，刑J谏者。师古曰：「谓楚相张尚、太傅赵夷吾也。J，古戮字。下皆类此。」吴在楚东南，天戒若曰，勿与吴为恶，将败市朝。王戊不寤，卒随吴亡。昭帝元凤元年，燕王都蓟大风雨，师古曰：「蓟，县名，燕国之所都。」拔宫中树七围以上十六枚，坏城楼。燕王旦不寤，谋反发觉，卒伏其辜。公十五年「九月己卯晦，震夷伯之庙」。师古曰：「夷伯，司空无骇之後，本鲁公族也，号展氏。」刘向以为晦，暝也；震，雷也。夷伯，世大夫，正（书）〔昼〕雷，其庙独冥。师古曰：「冥，暗也。」天戒若曰，勿使大夫世官，将专事暝晦。明年，公子季友卒，果世官，师古曰：「谓季友之孙行父仍执政专国，自此以後常为卿。」政在季氏。至成公十六年「六月甲午晦」，正昼皆暝，阴为阳，臣制君也。成公不寤，其冬季氏杀公子偃。师古曰：「为季文子所杀也。已解於上。」季氏萌於公，师古曰：「萌，喻草木始生也。言其始有（成）〔威〕权。」大於成公，此其应也。董仲舒以为夷伯，季氏之孚也，师古曰：「孚，信也。所信任之臣也。」陪臣不当有庙。震者雷也，晦暝，雷击其庙，明当绝去僭差之类也。向又以为此皆所谓夜妖者也。刘歆以为春秋及朔言朔，及晦言晦，人道所不及，则天震之。展氏有隐慝，故天加诛於其祖夷伯之庙以谴告之也。成公十六年「六月甲午晦，晋侯及楚子、郑伯战于鄢陵」。皆月晦云。
隐公五年「秋，螟」。董仲舒、刘向以为时公观渔于棠，贪利之应也。师古曰：「棠，鲁地也。陈渔者之事而观之也。」刘歆以为又逆臧伯之谏，师古曰：「臧僖伯，公子也，孝公之子，谏观渔。」贪利区　，以生I虫之孽也。八年「九月，螟」。时郑伯以邴将易许田，师古曰：「〔邴〕，郑祀泰山之邑也，音彼命反。已解於上。」有贪利心。京房易传曰：「臣安禄兹谓贪，厥灾虫，虫食根。德无常兹谓烦，虫食叶。不绌无德，虫食本。与东作争，兹谓不时，师古曰：「夺农时也。」虫食节。蔽恶生孽，虫食心。」师古曰：「蔽谓恶人蔽君之明（谓）〔为〕灾孽也。」严公六年「秋，螟」。董仲舒、刘向以为先是卫侯朔出奔齐，齐侯会诸侯纳朔，师古曰：「朔谓惠公也。桓十六年，以左公子（涸）〔泄〕、右公子职立公子黔牟，故惠公奔齐。至庄五年，会齐人、宋人、蔡人伐卫而纳惠公也。」许诸侯赂。师古曰：「诸国各有赂。」齐人归卫宝，鲁受之，师古曰：「以伐卫所获之宝来归鲁。」贪利应也。文帝後六年秋，螟。是岁匈奴大入上郡、云中，烽火通长安，遣三将军屯边，三将军屯京师。师古曰：「并已解於上。」宣公三年，「郊牛之口伤，改卜牛，牛死」。刘向以为近牛祸也。是时宣公与公子遂谋共杀子赤而立，师古曰：「已解於上也。」又以丧娶，师古曰：「宣元年正月，公子遂如齐逆女。三月，遂以夫人妇姜至自齐，时（成）〔文〕公丧制未除。」区W昏乱。乱成於口，幸有季文子得免於祸，天犹恶之，生则不飨其祀，师古曰：「谓郊牛伤死，是天不欲飨其祀。」死则灾燔其庙。师古曰：「成三年，新宫灾。新宫者，宣之庙也，以其新成，故谓之新宫。」董仲舒指略同。秦孝文王五年，咫匝埽有献五足牛者。师古曰：「朐衍，地名，在北地。朐音许于反。」刘向以为近牛祸也。先是文惠王初都咸阳，广大宫室，南临渭，北临泾，思心失，逆土气。足者止也，戒秦建止奢泰，将致危亡。如淳曰：「建立基止。泰，奢泰。」秦遂不改，至於离宫三百，复起阿房，未成而亡。一曰，牛以力为人用，足所以行也。其後秦大用民力转输，起负海至北边，师古曰：「负海，犹言背海也。」天下叛之。京房易传曰：「兴繇役，夺民时，厥妖牛生五足。」景帝中六年，梁孝王田北山，有献牛，足上出背上。刘向以为近牛祸。先是孝王骄奢，起苑方三百里，宫馆阁道相连三十余里。纳於邪臣羊胜之计，欲求为汉嗣，刺杀议臣爰盎，事发，负斧归死。既退归国，犹有恨心，内则思虑W乱，外则土功过制，故牛　作。足而出於背，下奸上之象也。师古曰：「奸，犯也，音干。」犹不能自解，发疾暴死，又凶短之极也。左氏传昭公二十一年春，周景王将铸无　锺，师古曰：「锺声中无　之律也。　音弋石反。」　州鸠曰：应劭曰：「泠，官也。州鸠，名也。」师古曰：「乐官曰泠，後遂以为氏。泠音零，其字从水。」「王其以心疾死乎！夫天子省风以作乐，应劭曰：「风，土地风俗也。省中和之风以作乐，然後可移恶风易恶俗也。」臣瓒曰：「省风俗之流　，作乐以救其敝也。」师古曰：「应说是也。省，观也。」小者不窕，大者不。师古曰：「窕，轻小也。，横大也。窕音它尧反。音胡化反。」则不容，心是以感，感实生疾。今锺矣，王心弗（　）〔ゴ〕，孟康曰：「古堪字。」其能久乎？」刘向以为是时景王好听淫声，适庶不明，师古曰：「适读曰嫡。谓太子寿卒，王立子猛为嗣，後又欲立子朝也。」思心W乱，明年以心疾崩，近心腹之屙，凶短之极者也。昭二十五年春，鲁叔孙昭子聘于宋，元公与燕，饮酒乐，语相泣也。师古曰：「昭子，叔孙S也。元公，宋平公子也。相泣，相对而俱泣也。」乐祈佐，师古曰：「乐祈，宋司城子梁也。佐，佐酒。」告人曰：「今兹君与叔孙其皆死乎！吾闻之，哀乐而乐哀，皆丧心也。师古曰：「哀乐，可乐而反哀也。乐哀，可哀而反乐也。丧，失之也。」心之精爽，是谓魂魄；魂魄去之，何以能久？」冬十月，叔孙昭子死；十一月，宋元公卒。昭帝元凤元年九月，燕有黄鼠衔其尾舞王宫端门中，往视之，鼠舞如故。王使夫人以酒脯祠，鼠舞不休，夜死。黄祥也。时燕剌王旦谋反将败，死亡象也。其月，发觉伏辜。京房易传曰：「诛不原情，厥妖鼠舞门。
成帝建始元年四月辛丑夜，西北有如火光。壬寅晨，大风从西北起，云气赤黄，四塞天下，终日夜下著地者黄土尘也。是岁，帝元舅大司马大将军王凤始用事；又封凤母弟崇为安成侯，食邑万户；庶弟谭等五人赐爵关内侯，食邑三千户。师古曰：「谭、商、音、根、逢时凡五人。」复益封凤五千户，悉封谭等为列侯，是为五侯。哀帝即位，封外属丁氏、傅氏、周氏、郑氏凡六人为列侯。师古曰；「外戚传傅太后弟子喜封高武侯，晏封孔乡侯，商封汝昌侯，同母弟子郑业为阳信侯，丁太后兄明封阳安侯，子满封平周侯。傅氏、郑氏侯者四人，丁氏侯者二人。今此言六人为列侯，其数是也。傅氏、丁氏、郑氏则有之，而不见周氏所出。志传不同，未详其意。」杨宣对曰：「五侯封日，天气赤黄，丁、傅复然。服虔曰：「杨宣，谏大夫也。」此殆爵土过制，伤乱土气之祥也。」京房易传曰：「经称『观其生』，师古曰：「易观卦上九爻辞。」言大臣之义，当观贤人，知其性行，推而贡之，否则为闻善不与，兹谓不知，师古曰：「徒知之而已，不能进助也。」厥异黄，厥咎聋，厥灾不嗣。黄者，日上黄光不散如火然，有黄浊气四塞天下。蔽贤绝道，故灾异至绝世也。经曰『良马逐』。师古曰：「此易大畜九三爻辞。」逐，进也，言大臣得贤者谋，当显进其人，否则为下相攘善，师古曰：「攘，却也。言不进达之也。一曰攘，因也。因而窃取曰攘。音人羊反。」兹谓盗明，厥咎亦不嗣，至於身J家绝。」师古曰：「J，古戮字。」史记周幽王二年，周三川皆震。应劭曰：「震，地震三川竭也。」师古曰：「三川，泾、渭、洛也。洛即漆沮也。川自震耳，故将壅塞，非地震也。」刘向以为金木水火l土者也。伯阳甫曰：服虔曰：「周太史。」「周将亡矣！天地之气不过其序；若过其序，民乱之也。阳伏而不能出，阴迫而不能升，应劭曰：「迫，阴迫阳，使不能升也。」於是有地震。今三川实震，是阳失其所而填阴也。应劭曰：「失其所，失其道也。填阴，为阴所填不得升也。」师古曰：「填音竹刃反。」阳失而在阴，原必塞；师古曰：「原谓水泉之本也。」原塞，国必亡。夫水，土演而民用也；应劭曰：「演，引也，所以引出土气者也。」师古曰：「演音衍。」土无所演，而民乏财用，不亡何待？昔伊雒竭而夏亡，河竭而商亡，今周德如二代之季，其原又塞，塞必竭；川竭，山必崩。夫国必依山川，山崩川竭，亡之徵也。若国亡，不过十年，数之纪也。」是岁（二）〔三〕川竭，岐山崩。刘向以为阳失在阴者，谓火气来煎枯水，故川竭也。山川连体，下竭上崩，事势然也。时幽王暴虐，妄诛伐，不听谏，迷於褒姒，废其正后，师古曰：「褒姒，褒人所献之女也。正后，申后也。盖白华之诗所为作也。」废后之父申侯与犬戎共攻杀幽王。一曰，其在天文，水为辰星，辰星为蛮夷。月食辰星，国以女亡。幽王之败，女乱其内，夷攻其外。京房易传曰：「君臣相背，厥异名水绝。」师古曰：「有名之水。」文公九年「九月癸酉，地震」。刘向以为先是时，齐桓、晋文、鲁二伯贤君新没，师古曰：「齐桓、晋文，二伯也。鲁僖，贤君也。伯读曰霸。」周襄王失道，师古曰：「谓避叔带之难而出奔，失为君之道。」楚穆王杀父，师古曰：「穆王，商臣也，杀其父成王也。」诸侯皆不肖，权倾於下，天戒若曰，臣下疆盛者将动为害。後宋、鲁、晋、莒、郑、陈、齐皆杀君。师古曰：「文十六年宋人杀其君杵臼，十八年襄仲杀恶，宣二年晋赵盾杀其君夷皋，文十八年莒弑其君庶其，宣四年郑公子归生弑其君夷，十年陈夏徵舒杀其君平国，文十八年齐人杀其君商人。」诸震，略皆从董仲舒说也。京房易传曰：「臣事虽正，专必震，其震，於水则波，於木则摇，於屋则瓦落。大经在辟而易臣，兹谓阴动，服虔曰：「经，常也。辟音刑辟之辟。」苏林曰：「大经，五行之常经也。在辟，众阴犯杀其上也。」师古曰：「辟读曰僻，谓常法僻坏而易臣也。」厥震摇政宫。大经摇政，兹谓不阴，厥震摇山，山出涌水。嗣子无德专禄，兹谓不顺，厥震动丘陵，涌水出。」襄公十六年「五月甲子，地震」。刘向以为先是鸡泽之会，诸侯盟，大夫又盟。师古曰：「鸡泽，卫地也。襄三年，公会单子、晋侯、宋公、卫侯、郑伯、莒子、邾子、齐世子光，己未，同盟于鸡泽。陈侯使袁侨如会，戊寅，叔孙豹及诸侯大夫及陈袁侨盟也。」是岁三月，诸侯为溴梁之会，而大夫独相与盟，师古曰：「经书诸大夫盟，谓晋、宋、卫、郑、曹、莒、邾、薛、杞、小邾之大夫。」五月地震矣。其後崔氏专齐，栾盈乱晋，良霄倾郑，阍杀吴子，燕逐其君，楚灭陈、蔡。师古曰：「崔氏，齐卿崔杼也。栾盈，晋大夫栾桓子之子怀子也，二十一年奔楚，二十三年复入于晋而作乱。良霄，郑大夫伯有也。三十年，子皙以驷氏之甲伐而焚之，伯有奔b梁，遂奔许，晨自墓门之窦入，介于襄库，以伐旧北门。驷带率国人伐之，伯有死于羊肆。阍，守门者也。吴子，余祭也。吴人伐越，获俘焉，以为阍，使守舟。二十九年，余祭观舟，阍以刀杀之。燕，北燕国也。昭三年冬，燕大夫杀公之外嬖，公惧奔齐。昭八年，楚师灭陈。十一年，楚灭蔡也。」昭公十九年「五月己卯，地震」。刘向以为是时季氏将有逐君之变。其後宋三臣、曹会皆以地叛，师古曰：「二十年，宋华亥、向宁、华定出奔陈，二十一年自陈入于宋南里以叛。曹会，大夫公孙会也，二十年自出奔宋。谷梁传曰『自者，专也』。，会之邑也。音莫风反。」蔡、莒逐其君，吴败中国杀二君。师古曰：「昭二十一年，蔡人信费无极之言，出蔡侯朱，朱出奔楚。二十三年，莒子庚舆虐而好剑，国人患之。秋七月，乌存帅国人以逐之，庚舆出奔鲁。戊辰，吴败楚、顿、胡、沈、蔡、陈、许之师於鸡父，胡子髡、沈子逞灭，是也。」二十三年「八月乙未，地震」。刘向以为是时周景王崩，刘、单立王子猛，尹氏立子朝。师古曰：「已解於上。」其後季氏逐昭公，黑肱叛邾，师古曰：「黑肱，邾大夫也。三十一年，经书『邾黑肱以滥来奔』。滥，邾邑。」吴杀其君僚，师古曰：「二十七年，吴公子光使专设诸抽剑刺王是也。」宋五大夫、晋二大夫皆以地叛。师古曰：「定十年，宋公之弟辰暨仲它、石出奔陈。十一年春，辰及仲它、石、公子地自陈入於萧以叛。秋，宋乐大心自曹入於萧。十三年，晋荀寅、士吉射入朝歌以叛。」哀公三年「四月甲午，地震」。刘向以为是时诸侯皆信邪臣，莫能用仲尼，盗杀蔡侯，齐陈乞弑君。师古曰：「哀四年，经书『盗杀蔡侯申』。左氏传曰：『蔡昭侯将如吴，诸大夫恐其又迁也，公孙翩逐而射之，入於家人而卒。』陈乞，齐大夫陈僖子也。六年，乞杀其君荼。荼，景公之子安孺子也。荼音大胡反。」惠帝二年正月，地震陇西，厌四百余家。师古曰：「厌音一甲反。次下亦同。」武帝征和二年八月癸亥，地震，厌杀人。宣帝本始四年四月壬寅，地震河南以东四十九郡，北海琅邪坏祖宗庙城郭，杀六千余人。元帝永光三年冬，地震。绥和二年九月丙辰，地震，自京师至北边郡国三十余坏城郭，凡杀四百一十五人。公十四年「秋八月辛卯，沙麓崩」。谷梁传曰：「林属於山曰麓，师古曰：「属，联也，音之欲反。」沙其名也。」刘向以为臣下背叛，散落不事上之象也。先是，齐桓行伯道，会诸侯，师古曰：「伯读曰霸。其下亦同。」事周室。管仲既死，桓德日衰，天戒若曰，伯道将废，诸侯散落，政逮大夫，陪臣执命，臣下不事上矣。桓公不寤，天子蔽晦。师古曰：「被，掩蔽而暗也。」及齐（威）〔桓〕死，天下散而从楚。王札子杀二大夫，师古曰：「二大夫，召伯、毛伯也。」晋败天子之师，师古曰：「谓败之於贸戎也。已解於上也。」莫能征讨，从是陵迟。公羊以为沙麓，河上邑也。董仲舒说略同。一曰，河，大川象；齐，大国；桓德衰，伯道将移於晋文，故河为徙也。左氏以为沙麓，晋地；沙，山名也；地震而麓崩，不书震，举重者也。伯阳甫所谓「国必依山川，山崩川竭，亡之徵也；不过十年，数之纪也。」至二十四年，晋怀公杀於高梁。师古曰：「怀公谓子圉，惠公之子也。文公入国而使杀之。高梁，晋地。」京房易传曰：「小人剥庐，师古曰：「剥卦上九爻之辞。」厥妖山崩，兹谓阴乘阳，弱胜疆。」成公五年「夏，梁山崩」。谷梁传曰b河三日不流，师古曰：「b读曰壅。」晋君帅群臣而哭之，乃流。师古曰：「从伯宗用辇者之言。」刘向以为山阳，君也，水阴，民也，天戒若曰，君道崩坏，下乱，百姓将失其所矣。哭然後流，丧亡象也。梁山在晋地，自晋始而及天下也。後晋暴杀三卿，厉公以弑。师古曰：「三卿谓S摺⑧S琦、S至也。厉公杀之，而栾书、中行偃又弑厉公。事在成十七年。」溴梁之会，天下大夫皆执国政，师古曰：「已解於上。」其後孙、甯出卫献，师古曰：「孙，孙林父，甯，甯殖，皆卫大夫也。卫献公，定公之子也，名b。献公戒二子食，日旰不召，而射鸿於囿，二子怒，因作乱。公如鄄，遂出奔齐。孙氏追之，败公徒於柯泽。事在襄十四年。」三家逐鲁昭，单、尹乱王室。师古曰：「并解於上。」董仲舒说略同。刘歆以为梁山，晋望也；崩，　崩也。师古曰：「言渐解散也。　音式尔反。」古者三代命祀，祭不越望，吉凶祸福，不是过也。国主山川，山崩川竭，亡之徵也，美恶周必复。师古曰：「复音扶目反。」是岁岁在鹑火，至十七年复在鹑火，栾书、中行偃杀厉公而立悼公。高后二年正月，武都山崩，杀七百六十人，地震至八月乃止。文帝元年四月，齐楚地山二十九所同日俱大发水，溃出，刘向以为近水l土也。天戒若曰，勿盛齐楚之君，今失制度，将为乱。後十六年，帝庶兄齐悼惠王之孙文王则薨，无子，帝分齐地，立悼惠王庶子六人皆为王。师古曰：「谓齐孝王将闾、济北王志、川王贤、胶东王雄渠、胶西王昂、济南王辟光。」贾谊、朝错谏，以为违古制，恐为乱。至景帝三年，齐楚七国起兵百余万，汉皆破之。春秋四国同日灾，师古曰：「宋、卫、陈、郑。」汉七国同日众山溃，咸被其害，不畏天威之明效也。成帝河平三年二月丙戌，犍为柏江山崩，捐江山崩，皆b江水，师古曰：「b读曰壅。次下亦同。」江水逆流坏城，杀十三人，地震积二十一日，百二十四动。元延三年正月丙寅，蜀郡岷山崩，b江，江水逆流，三日乃通。刘向以为周时岐山崩，三川竭，而幽王亡。岐山者，周所兴也。汉家本起於蜀汉，今所起之地山崩川竭，星孛又及摄提、大角，从参至辰，如淳曰：「孛星尾长及摄提、大角，始发於参至辰也。」殆必亡矣。其後三世亡嗣，王莽篡位。传曰：「皇之不极，是谓不建，厥咎g，服虔曰：「g音老耄。」厥罚恒阴，厥极弱。时则有射妖，时则有龙蛇之孽，时则有马祸，时则有下人伐上之屙，时则有日月乱行，星辰逆行。」「皇之不极，是谓不建」，皇，君也。极，中；建，立也。人君貌言视听思心五事皆失，不得其中，则不能立万事，失在g悖，故其咎g也。师古曰：「g，不明也。悖，惑也，音布内反。」王者自下承天理物。云起於山，而弥於天；师古曰：「弥，满也。」天气乱，故其罚常阴也。一曰，上失中，则下疆盛而蔽君明也。易曰「亢龙有悔，贵而亡位，高而亡民，贤人在下位而亡辅」，师古曰：「乾上九文言也。」如此，则君有南面之尊，而亡一人之助，故其极弱也。盛阳动进轻疾。服虔曰：「阳行轻且疾也。」礼，春而大射，以顺阳气。韦昭曰：「将祭，与群臣射，谓之大射。」上微弱则下奋动，故有射妖。易曰「云从龙」，师古曰：「乾九五文言。」又曰「龙蛇之蛰，以存身也」。师古曰：「下系辞也。」阴气动，故有龙蛇之孽。於易，乾为君为马，马任用而疆力，君气毁，故有马祸。一曰，马多死及为怪，亦是也。君乱且弱，人之所叛，天之所去，不有明王之诛，则有篡弑之祸，故有下人伐上之屙。凡君道伤者病天气，不言五行l天，而曰「日月乱行，星辰逆行」者，为若下不敢l天，犹春秋曰「王师败绩于贸戎」，不言败之者，以自败为文，尊尊之意也。刘歆皇极传曰有下体生上之屙。说以为下人伐上，天诛已成，不得复为屙云。皇极之常阴，刘向以为春秋亡其应。一曰，久阴不雨是也。刘歆以为自属常阴。昭帝元平元年四月崩，亡嗣，立昌邑王贺。贺即位，天阴，昼夜不见日月。贺欲出，光禄大夫夏侯胜当车谏曰：「天久阴而不雨，臣下有谋上者，陛下欲何之？」贺怒，缚胜以属吏，师古曰：「属，委也，音之欲反。」吏白大将军霍光。光时与车骑将军张安世谋欲废贺。光让安世，以为泄语，安世实不泄，召问胜。胜上洪范五行传曰：「『皇之不极，厥罚常阴，时则有下人伐上。』不敢察察言，臣瓒曰：「不敢察察明言之。」故云臣下有谋。」光、安世读之，大惊，以此益重经术士。後数日卒共废贺，此常阴之明效也。京房易传曰：「有U、蒙、雾。雾，上下合也。蒙如尘云。U，日旁气也。其占曰：后妃有专，U再重，赤而专，至冲旱。孟康曰：「专，员也。若五月再重，赤而员，至十一月旱也。」妻不壹顺，黑U四背，又白U双出日中。妻以贵高夫，兹谓擅阳，U四方，日光不阳，解而温。服虔曰：「蒙气解而温。」内取兹谓禽，服虔曰：「人君内淫於骨肉也。」臣瓒曰：「人君取於国中也。」师古曰：「取，如礼记『聚~』之聚。瓒说非。」U如禽，在日旁。以尊降妃，兹谓薄嗣，U直而塞，六辰乃除，夜星见而赤。韦昭曰：「六辰，谓从卯至申。」女不变始，兹谓乘夫，孟康曰：「始贵高於夫，终行此不变也。」U白在日侧，黑U果之。气正直。师古曰：「果谓干之也。」妻不顺正，兹谓擅阳，U中窥贯而外专。夫妻不严兹谓r，韦昭曰：「r言r慢也。」师古曰：「音先列反。」U与日会。妇人擅国兹谓顷，师古曰：「顷读曰倾。」U白贯日中，赤U四背。服虔曰：「U背日。」适不答兹谓不次，服虔曰：「言适妻不见答也。」臣瓒曰：「夫不接妻谓不答。」师古曰：「适读曰嫡。答，报也。言妻有承顺之心，不见报答也。一曰，答，对也，言不以恩意接对之。」U直在左，U交在右。取於不专，兹谓危嗣，U抱日两未及。君淫外兹谓亡，U气左日交於外。取不达兹谓不知，U白夺明而大温，温而雨。师古曰：「取读曰聚。」尊卑不别兹谓r，U三出三已，三辰除，韦昭曰：「若从寅至辰也。U旦见西，晏则雨。」除则日出且雨。臣私禄及亲，兹谓罔辟，韦昭曰：「辟，君也。」师古曰：「辟音壁。其下并同。」厥异蒙，其蒙先大温，已蒙起，日不见。行善不请於上，兹谓作福，蒙一日五起五解。辟不下谋，臣辟异道，兹谓不见，上蒙下雾，风三变而俱解。立嗣子疑，兹谓动欲，蒙赤，日不明。德不序兹谓不聪，蒙，日不明，温而民病。德不试，空言禄，师古曰：「试，用也。」兹谓主窳臣夭，孟康曰：「谓君惰窳，用人不以次第，为夭也。」师古曰：「窳音庾。」蒙起而白。君乐逸人兹谓放，蒙，日青，黑云夹日，左右前後行过日。公不任职，兹谓怙禄，蒙三日，又大风五日，蒙不解。利邪以食，兹谓闭上，蒙大起，白云如山行蔽日。公惧不言道，兹谓闭下，蒙大起，日不见，若雨不雨，至十二日解，而有大云蔽日。禄生於下，兹谓诬君，蒙微而小雨，已乃大雨。下相攘善，兹谓盗明，蒙黄浊。下陈功，求於上，兹谓不知，蒙，微而赤，风鸣条，解复蒙。下专刑兹谓分威，蒙而日不得明，大臣厌小臣兹谓蔽，蒙微，日不明，若解不解，大风发，赤云起而蔽日。众不恶恶兹谓闭，蒙，尊卦用事，孟康曰：「尊卦，乾坤也。」臣瓒曰：「京房谓之方伯卦，震、兑、坎、离也。」师古曰：「孟说是。」三日而起，日不见。漏言亡喜，兹谓下厝用，师古曰：「厝音千各反。」蒙微，日无光，有雨云，雨不降。废忠惑佞兹谓亡，蒙，天先清而暴，蒙微而日不明。有逸民兹谓不明，蒙浊，夺日光。公不任职，兹谓不绌，蒙白，三辰止，则日青，青而寒，寒必雨。忠臣进善君不试，兹谓遏，师古曰：「试，用也。」蒙，先小雨，雨已蒙起，微而日不明。惑众在位，兹谓覆国，蒙微而日不明，一温一寒，风扬尘。知佞厚之兹谓庳，蒙甚而温。君臣故弼兹谓悖，师古曰：「弼犹相戾也。悖，惑也。」厥灾风雨雾，风拔木，乱五谷，已而大雾。庶正蔽恶，兹谓生孽灾，厥异雾。」此皆阴云之类云。严公十八年「秋，有蜮」。刘向以为蜮生南越。越地多妇人，男女同川，淫女为主，乱气所生，故圣人名之曰蜮。蜮犹惑也，在水旁，能射人，射人有处，甚者至死。师古曰：「以气射人也。」南方谓之短弧，师古曰：「即射工也，亦呼水弩。」近射妖，死亡之象也。时严将取齐之淫女，故蜮至。天戒若曰，勿取齐女，将生淫惑篡弑之祸。严不寤，遂取之。入後淫於二叔，二叔以死，两子见弑，夫人亦诛。师古曰：「并解于上。」刘歆以为蜮，盛暑所生，非自越来也。京房易传曰：「忠臣进善君不试，厥咎国生蜮。」师古曰：「试，用也。」史记鲁哀公时，有隼集于陈廷而死，师古曰：「隼，鸷鸟，即今之也。说者以为鹞，失之矣。廷，朝廷也。字音胡骨反。」苦矢贯之，应劭曰：「苦，木名。」师古曰：「音怙，其木堪为箭C，今豳以北皆用之，土俗呼其木为苦子也。」石e，应劭曰：「e，镞也，音奴，又乃互反。」长尺有咫。张晏曰：「八寸曰咫。」陈闵公使使问仲尼，师古曰：「闵公名周，怀公之子。」仲尼曰：「隼之来远矣！昔武王克商，通道百蛮，使各以方物来贡，肃慎贡苦矢，臣瓒曰：「肃慎，东北夷。」石e长尺有咫。先王分异姓以远方职，使毋忘服，师古曰：「服，事也。」故分陈以肃慎矢。」试求之故府，果得之。师古曰：「得昔所分之矢於府藏中。」刘向以为隼近黑祥，贪暴类也；矢贯之，近射妖也；死於廷，国亡表也。象陈g乱，不服事周，师古曰：「g音莫报反。」而行贪暴，将致远夷之祸，为所灭也。是时中国齐晋、南夷吴楚为疆，师古曰：「中国则齐、晋为疆，南夷则吴、楚为疆。」陈交晋不亲，附楚不固，数被二国之祸。後楚有白公之乱，师古曰：「白公，楚平王太子建之子胜也。建遇谗，奔郑而死。胜在吴，子西召之，使处吴境，为白公。吴人伐慎，白公败之，请以战备献，因作乱，子西、子期皆死。事在哀十六年。」陈乘而侵之，师古曰：「白公之乱，陈人恃其聚而侵楚。事见哀十七年。」卒为楚所灭。师古曰：「陈闵公之二十年，获麟之岁也。其二十四年，而为楚所灭。」史记夏后氏之衰，有二龙止於夏廷，而言「余，褒之二君也」。师古曰：「褒，古国名。」夏帝卜杀之，去之，止之，莫吉；卜请其k而藏之，乃吉。应劭曰：「k，沫也。」郑氏曰：「k音牛c之c。」师古曰：「去谓驱逐也，止谓拘留也。去音丘吕反。k音丑之反。」於是布币策告之。师古曰：「奠币为礼，读策辞而告之也。说者以为策者　米，盖失之矣。」龙亡而k在，乃　去之。师古曰：「　，匮也。去，藏也。　音读。去音丘吕反。」其後夏亡，传　於殷周，三代莫发，至厉王末，发而观之，k流于廷，不可除也。厉王使妇人I而噪之，应劭曰：「群呼曰噪。」师古曰：「噪音先到反。」k化为玄鼋，韦昭曰：「玄，黑；鼋，E蜴也，似蛇而有足。」师古曰：「鼋似鳖而大，非蛇及E蜴。」入後宫。处妾遇之而孕，师古曰：「处妾，宫中之童女。」生子，惧而弃之。宣王立，女童谣曰：「厌弧萁服，实亡周国。」服虔曰：「厌，厌桑也。」师古曰：「女童谣，闾里之童女为歌谣也。厌，山桑之有点文者也。木弓曰弧。服，盛箭者，即今之步叉也。萁，草，似荻而细，织之为服也。厌音一簟反。萁音基。荻音敌。」後有夫妇鬻是器者，宣王使执而J之。师古曰：「鬻，卖也，音弋六反。」既去，见处妾所弃妖子，闻其夜号，哀而收之，遂亡奔褒。後褒人有罪，入妖子以赎，是为褒姒，幽王见而爱之，生子伯服。王废申后及太子宜咎，而立褒姒、伯服代之。废后之父申侯与缯西畎戎共攻杀幽王。师古曰：「畎戎即犬戎，亦曰昆夷。」诗曰：「赫赫宗周，褒姒　之。」师古曰：「小雅正月之诗也。赫赫，盛貌也。宗周，镐京也。　，灭也，音呼悦反。」刘向以为夏后季世，周之幽、厉，皆R乱逆天，师古曰：「R，惑也，音布内反。」故有龙鼋之怪，近龙蛇孽也。k，血也，一曰沫也。厌弧，桑弓也。萁服，盖以萁草为箭服，近射妖也。女童谣者，祸将生於女，国以兵寇亡也。师古曰：「因妇人以致兵寇也。」左氏传昭公十九年，龙斗於郑时门之外洧渊。师古曰：「时门，郑城门也。洧泉，洧水之泉也。洧水出荥阳密县东南，至颍川长平入颍也。」刘向以为近龙孽也。郑以小国摄乎晋楚之间，师古曰：「摄，收持之。」重以疆吴，师古曰：「重音直用反。」郑当其冲，不能修德，将斗三国，以自危亡。师古曰：「言若不修德，则三国伐之，必危亡。」是时子产任政，内惠於民，外善辞令，以交三国，郑卒亡患，能以德消变之效也。京房易传曰：「众心不安，厥妖龙斗。」惠帝二年正月癸酉旦，有两龙见於兰陵廷东里温陵井中，师古曰：「兰陵县之廷东里也。温陵，人姓名也。」至乙亥夜去。刘向以为龙贵象而困於庶人井中，象诸侯将有幽执之祸。其後吕太后幽杀三赵王，诸吕亦终诛灭。京房易传曰：「有德遭害，厥妖龙见井中。」又曰：「行刑暴恶，黑龙从井出。」左氏传鲁严公时有内蛇与外蛇斗郑南门中，内蛇死。刘向以为近蛇孽也。先是郑厉公劫相祭仲而逐兄昭公代立。师古曰：「厉公母，宋b氏之女也。祭仲，祭封人仲足也。桓十一年，宋人执祭仲，曰：『不立突，将死。』仲乃与宋盟而立厉公。昭公奔卫。祭音侧介反。」後厉公出奔，昭公复入。师古曰：「桓十五年，厉公与祭仲之婿b纠谋杀祭仲，不克，五月，出奔蔡。六月，昭公复归于郑。九月，厉公杀檀伯而居栎也。」死，弟子仪代立。师古曰：「桓十七年，高渠弥弑昭公而立其弟子。十八年，齐人杀子，祭仲乃立之弟仪也。」厉公自外劫大夫傅瑕，使J子仪。师古曰：「傅瑕，郑大夫也。庄十四年，厉公自栎侵郑，获傅瑕，与之盟。於是傅瑕杀子仪而纳厉公也。」此外蛇杀内蛇之象也。蛇死六年，而厉公立。严公闻之，问申]曰：「犹有妖乎？」师古曰：「申]，鲁大夫也。]音须。」对曰：「人之所忌，其气炎以取之，师古曰：「炎音弋赡反。」妖由人兴也。人亡衅焉，妖不自作。人弃常，故有妖。」师古曰：「已解於上。」京房易传曰：「立嗣子疑，厥妖蛇居国门斗。」左氏传文公十六年夏，有蛇自泉宫出，师古曰：「泉宫，即泉台。」入于国，如先君之数。刘向以为近蛇孽也。泉宫在囿中，公母姜氏尝居之，蛇从之出，象宫将不居也。诗曰：「维虺维蛇，女子之祥。」师古曰：「小雅斯干之诗。」又蛇入国，国将有女忧也。如先君之数者，公母将薨象也。秋，公母薨。公恶之，乃毁泉台。夫妖孽应行而自见，非见而为害也。文不改行循正，共御厥罚，师古曰：「共读曰恭。御读曰御，又读如本字。」而作非礼，以重其过。师古曰：「重音直用反。」後二年薨，公子遂杀文之二子恶、视，而立宣公。师古曰：「恶即子赤也。视，其母弟。」文公夫人大归于齐。师古曰：「本齐女，故出而归齐，所谓哀姜者也。」武帝太始四年七月，赵有蛇从郭外入，与邑中蛇斗孝文庙下，邑中蛇死。後二年秋，有卫太子事，事自赵人江充起。
左氏传定公十年，宋公子地有白马驷，师古曰：「地，宋元公子也。四马曰驷。」公嬖向s欲之，师古曰：「公谓景公，即地之兄也。s，宋司马桓s也。向音式尚反。s音大回反。」公取而朱其尾鬣师古曰：「鬣，领上鬣也，音力涉反。」以予之。地怒，使其徒xs而夺之。师古曰：「x，击也，音丑失反。」s惧将走，公闭门而泣之，目尽肿。公弟辰谓地曰：「子为君礼，不过出竟，君必止子。」师古曰：「辰亦元公子也。言若见君怒，惧而出奔，是为臣之礼也。竟读曰境（也）。」地出奔陈，公弗止。辰为之请，不听。辰曰：「是我　吾兄也，应劭曰：「　音君狂〔反〕。」臣瓒曰：「　音九放反。」师古曰：「二说皆非也。　，欺也，音求往反。」吾以国人出，君谁与处？」遂与其徒出奔陈。明年俱入于萧以叛，大为宋患，师古曰：「萧，宋邑。」近马祸也。史记秦孝公二十一年有马生人，昭王二十年牡马生子而死。刘向以为皆马祸也。孝公始用商君攻守之法，东侵诸侯，至於昭王，用兵弥烈。师古曰：「烈，猛也。」其象将以兵革抗极成功，而还自害也。牡马非生类，妄生而死，犹秦恃力疆得天下，而还自灭之象也。〔一〕曰，诸畜生非其类，子孙必有非其姓者，至於始皇，果吕不韦子。京房易传曰：「方伯分威，厥妖牡马生子。亡天子，诸侯相伐，厥妖马生人。」文帝十二年，有马生角於吴，角在耳前，上乡。师古曰：「乡读曰向。次下亦同。」右角长三寸，左角长二寸，皆大二寸。刘向以为马不当生角，犹吴不当举兵乡上也。是时，吴王濞封有四郡五十余城，师古曰：「高纪云『六年春，以故东阳郡、鄣郡、吴郡五十三县立刘贾为荆王』。十二年十月诏曰：『吴，古之建国，日者荆王兼有其地，今死无後，朕欲复立吴王。』长沙王臣等请立沛侯为吴王。而荆燕吴传云：『荆王刘贾为黥布所杀，无後，上患会稽轻悍，无壮王填之，乃立濞为吴王，王三郡五十三城。』是则濞之所封，贾本地也，止有三郡，荆燕吴传与纪（罔）〔同〕矣。今此云四郡，未详其说。若以贾本不得会稽，濞加一郡者，则不得言五十三城也。」内怀骄恣，变见於外，天戒早矣。王不寤，後卒举兵，诛灭。京房易传曰：「臣易上，政不顺，厥妖马生角，兹谓贤士不足。」又曰：「天子亲伐，马生角。」成帝绥和（三）〔二〕年二月，大厩马生角，在左耳前，围长各二寸。是时王莽为大司马，害上之萌自此始矣。师古曰：「萌，若草木之始生也。」哀帝建平二年，定襄牡马生驹，三足，随群饮食，太守以闻。马，国之武用，三足，不任用之象也。後侍中董贤年二十二为大司马，居上公之位，天下不宗。哀帝暴崩，成帝母王太后召弟子新都侯王莽入，收贤印绶，贤恐，自杀，莽因代之，并诛外家丁、傅。又废哀帝傅皇后，令自杀，发掘帝祖母傅太后、母丁太后陵，更以庶人葬之。辜及至尊，大臣微弱之祸也。文公十一年，「败狄于咸」。师古曰：「咸，鲁地也。」谷梁、公羊传曰，长狄师古曰：「防风之後，漆姓也，国号n瞒。n音所求反。瞒音莫干反。」兄弟三人，一者之鲁，师古曰：「侨如也。来伐鲁，为叔孙得臣所获。」一者之齐，师古曰：「荣如也。齐襄公二年伐齐，为王子成父所获。」一者之晋。师古曰：「焚如也。宣十五年，晋灭潞国而获之。」皆杀之，身横九　；师古曰：「　，古亩字。」断其首而载之，眉见於轼。师古曰：「轼，车前横木。」何以书？记异也。刘向以为是时周室衰微，三国为大，可责者也。天戒若曰，不行礼义，大为夷狄之行，将至危亡。其後三国皆有篡弑之祸，师古曰：「谓鲁文公薨，襄仲弑恶及视而立宣公；齐连称、管至父弑襄公而立无知；晋栾书、中行偃弑厉公而立悼公。」近下人伐上之屙也。刘歆以为人变，属黄祥。一曰，属I虫之孽。一曰，天地之性人为贵，凡人为变，皆属皇极下人伐上之屙云。京房易传曰：「君暴乱，疾有道，厥妖长狄入国。」又曰：「丰其屋，下独苦。师古曰：「丰其屋，易丰卦上六爻辞也。丰，大也。」长狄生，世主虏。」史记秦始皇帝二十六年，有大人长五丈，足履六尺，皆夷狄服，凡十二人，见于临洮。师古曰：「陇西之县也。音吐高反。」天戒若曰，勿大为夷狄之行，将受其祸。是岁始皇初并六国，反喜以为瑞，销天下兵器，作金人十二以象之。遂自贤圣，燔诗书，坑儒士；奢淫暴虐，务欲广地；南戍五岭，北筑长城以备胡越，师古曰：「五岭，解在张耳陈余传。」堑山填谷，西起临洮，东至辽东，径数千里。故大人见於临洮，明祸乱之起。後十四年而秦亡，亡自戍卒陈胜发。史记魏襄王十三年，魏有女子化为丈夫。京房易传曰：「女子化为丈夫，兹谓阴昌，贱人为王；丈夫化为女子，兹谓阴胜，厥咎亡。」一曰，男化为女，宫刑滥也；如淳曰：「宫刑之行大滥也。」女化为男，妇政行也。哀帝建平中，豫章有男子化为女子，嫁为人妇，生一子。长安陈凤言此阳变为阴，将亡继嗣，自相生之象。一曰，嫁为人妇生一子〔者〕，将复一世乃绝。
哀帝建平四年四月，山阳方与女子田无啬生子。师古曰：「方与者，山阳之县也。女子姓田，名无啬。方与音房豫。」先未生二月，儿　腹中，及生，不举，葬之陌上，三日，人过闻　声，母掘收养。平帝元始元年二月，朔方广牧女子赵春病死，师古曰：「广牧，朔方之县也。姓赵，名春。」敛棺积六日，师古曰：「敛音力赡反。棺音工唤反。」出在棺外，自言见夫死父，曰：「年二十七，不当死。」太守谭以闻。京房易传曰：「『干父之蛊，有子，考亡咎』。韦昭曰：「蛊事也。子能正父之事，是为有子，故考不为咎累。」师古曰：「易蛊卦初六爻辞也。」子三年不改父道，思慕不皇，亦重见先人之非，师古曰：「言父有不善之事，当速改之，若唯思慕而已，无所变易，是重显先人之非也。一曰，三年之内，但思慕而已，不暇见父之非，故不改也。重音直用反。」不则为私，厥妖人死复生。」一曰，至阴为阳，下人为上。六月，长安女子有生儿，两头异颈面相乡，四臂共匈俱前乡，师古曰：「乡读曰向。」 
上有目长二寸所。京房易传曰：「『睽孤，见豕负涂』，师古曰：「易睽卦上九象辞也。睽孤，乖剌之意也。涂，泥也。睽音苦携反。」厥妖人生两头。下相攘善，妖亦同。人若六畜首目在下，兹谓亡上，正将变更。凡妖之作，以谴失正，各象其类。二首，下不壹也；足多，所任邪也；足少，下不胜任，或不任下也。凡下体生於上，不敬也；上体生於下，r渎也；生非其类，淫乱也；人生而大，上速成也；生而能言，好虚也。群妖推此类，不改乃成凶也。」景帝二年九月，胶东下密人年七十余，生角，角有毛。时胶东、胶西、济南、齐四（主）〔王〕有举兵反谋，谋由吴王濞起，连楚、赵，凡七国。下密，县居四齐之中；师古曰：「四齐即上所云胶东、胶西、济南、齐也。本皆齐地，故谓之四齐。」角，兵象，上乡者也；师古曰：「乡读曰向。次下亦同。」老人，吴王象也；年七十，七国象也。天戒若曰，人不当生角，犹诸侯不当举兵以乡京师也；祸从老人生，七国俱败云。诸侯不寤，明年吴王先起，诸侯从之，七国俱灭。京房易传曰：「冢宰专政，厥妖人生角。」成帝建始三年十月丁未，京师相惊，言大水至。渭水上小女陈持弓年九岁，师古曰：「上，地名也。音斯。」走入横城门，入未央宫尚方掖门，殿门门卫户者莫见，至句盾禁中而觉得。师古曰：「句盾，少府之署。觉得，事觉而见执得也。」民以水相惊者，阴气盛也。小女而入宫殿中者，下人将因女宠而居有宫室之象也。名曰持弓，有似周家厌弧之祥。易曰：「弧矢之利，以威天下。」师古曰：「下系之辞也。」是时，帝母王太后弟凤始为上将，秉国政，天知其後将威天下而入宫室，故象先见也。其後，王氏兄弟父子五侯秉权，至莽卒篡天下，盖陈氏之後云。京房易传曰：「妖言动众，兹谓不信，路将亡人，司马死。」成帝绥和二年八月庚申，郑通里男子王褒师古曰：「郑县之通里。」衣绛衣小冠，带剑入北司马门殿东门，师古曰：「入北司马门，又入殿之东门也。」上前殿，入非常室中，如淳曰：「殿上室名。」解帷组结佩之，师古曰：「组，绶类，所以系帷，又垂以为饰也。佩带之。」招前殿署长业等曰：「天帝令我居此。」业等收缚考问，褒故公车大谁卒，应劭曰：「在司马殿门掌呵者也。」服虔曰：「卫士之师也，著樊哙冠。」师古曰：「大谁者，主问非常之人，云姓名是谁也。而应氏乃以哗为义，云大呵，不当厥理。後之学者辄改此书谁字为，违本文矣。大谁本以谁何称，因用名官，有大谁长。今此卒者，长所领士卒也。」病狂易，师古曰：「谓病狂而变易其常也。」不自知入宫状，下狱死。是时王莽为大司马，哀帝即位，莽乞骸骨就第，天知其必不退，故因是而见象也。姓名章服甚明，径上前殿路寝，入室取组而佩之，称天帝命，然时人莫察。後莽就国，天下冤之，哀帝徵莽还京师。明年帝崩，莽复为大司马，因是而篡国。哀帝建平四年正月，民惊走，持槁或一枚，如淳曰：「，麻干也。」师古曰：「槁，禾秆也，音工老反。音邹，又音侧九反。」传相付与，曰行诏筹。道中相过逢多至千数，或被发徒践，师古曰：「徒践，谓（徙）〔徒〕跣也。」或夜折关，或逾墙入，或乘车骑奔驰，以置驿传行，经历郡国二十六，至京师。其夏，京师郡国民聚会里巷仟佰，设（祭）张博具，师古曰：「博戏之具。」歌舞祠西王母，又传书曰：「母告百姓，佩此书者不死。不信我言，视门枢下，当有白发。」师古曰：「枢，门扇所由开闭者也，音昌于反。」至秋止。是时帝祖母傅太后骄，与政事，师古曰：「与读曰豫。」故杜邺对曰：「春秋灾异，以指象为言语。筹，所以纪数。民，阴，水类也。水以东流为顺走，而西行，反类逆上。象数度放溢，妄以相予，违忤民心之应也。西王母，妇人之称。博弈，男子之事。於街巷仟伯，明离E内，师古曰：「E，门橛也，音鱼列反。」与疆外。师古曰：「与读曰预。」临事盘乐，炕阳之意。白发，衰年之象，体尊性弱，难理易乱。门，人之所由；枢，其要也。居人之所由，制持其要也。其明甚者。今外家丁、傅并侍帷幄，布於列位，有罪恶者不坐辜罚，亡功能者毕受官爵。皇甫、三桓，诗人所刺，春秋所讥，亡以甚此。师古曰：「皇甫，周卿士之字也。用后嬖宠，而处职位，诗人刺之。事见小雅十月之交篇。」指象昭昭，以觉圣朝，柰何不应！」後哀帝崩，成帝母王太后临朝，王莽为大司马，诛灭丁、傅。一曰丁、傅所乱者小，此异乃王太后、莽之应云。
隐公三年「二月己巳，日有食之」。谷梁传曰，言日不言朔，食晦。公羊传曰，食二日，董仲舒、刘向以为其後戎执天子之使，师古曰：「凡伯，周大夫也。隐七年，天王使凡伯来聘，戎伐凡伯于楚丘以归。」郑获鲁隐，师古曰：「公羊传隐六年春郑人来渝平。渝平，堕（城）〔成〕也。曰『吾成败矣，吾与郑人未有成』。狐壤之战，隐公获焉。何以不言战？讳获也。」灭戴，师古曰：「十年秋，宋人、蔡人、卫人伐戴，郑伯伐取之。戴国，今外黄县东南戴城是也。读者多误为载，故随室置载州焉。」卫、鲁、宋咸杀君。师古曰：「四年，卫州吁杀其君完。十一年，羽父使贼杀公于氏。桓二年春，宋督弑其君与夷。」左氏刘歆以为正月二日，燕、越之分野也。凡日所躔而有变，则分野之国失政者受之。师古曰：「躔，践也，音缠。」人君能修政，共御厥罚，则灾消而福至；师古曰：「共读曰恭。御读曰御，又读如本字。」不能，则灾息而祸生。师古曰：「息谓蕃滋也。」故经书灾而不记其故，盖吉凶亡常，随行而成祸福也。周衰，天子不班朔，师古曰：「班，布也。」鲁历不正，置闰不得其月，月大小不得其度。史记（曰）〔日〕食，或言朔而实非朔，或不言朔而实朔，或脱不书朔与日，皆官失之也。京房易传曰：「亡师兹谓不御，厥异日食，其食也既，并食不一处。诛众失理，兹谓生叛，厥食既，光散。纵畔兹谓不明，厥食先大雨三日，雨除而寒，寒即食。专禄不封，兹谓不安，厥食既，先日出而黑，光反外烛。韦昭曰：「中无光，四边有明外烛。」君臣不通兹谓亡，厥蚀三既。同姓上侵，兹谓诬君，厥食四方有云，中央无云，其日大寒。公欲弱主位，兹谓不知，厥食中白青，四方赤，已食地震。诸侯相侵，兹谓不承，厥食三毁三复。君疾善，下谋上，兹谓乱，厥食既，先雨雹，杀走兽。弑君获位兹谓逆，厥食既，先风雨折木，日赤。内臣外乡兹谓背，师古曰：「乡读曰向。」厥食食且雨，地中鸣。韦昭曰：「地中有声如鸣耳，或曰如狗子声。」冢宰专政兹谓因，厥食先大风，食时日居云中，四方亡云。伯正越职，兹谓分威，师古曰：「伯读曰霸。正者，长帅之称。」厥食日中分。诸侯争美於上兹谓泰，厥食日伤月，食半，天营而鸣。韦昭曰：「食半，谓食望也。」臣瓒曰：「月食半，谓食月之半也。月食常以望，不为异也。」赋不得兹谓竭，厥食星随而下。受命之臣专征云试，厥食虽侵光犹明，师古曰：「试，用也，自擅意也。一说试与弑同，谓欲弑君。」若文王臣独诛纣矣。韦昭曰：「是时纣臣尚未欲诛纣，独文王之臣欲诛之。」小人顺受命者征其君云杀，厥食五色，至大寒陨霜，师古曰：「杀亦读曰弑。」若纣臣顺武王而诛纣矣。韦昭曰：「纣恶益甚，其臣欲顺武王而诛纣。」诸侯更制兹谓叛，师古曰：「更，改也。」厥食三复三食，食已而风，地动。适让庶兹谓生欲，师古曰：「适读曰嫡。」厥食日失位，光，月形见。师古曰：「音乌感反。见音胡电反。」酒亡节兹谓荒，厥蚀乍青乍黑乍赤，明日大雨，发雾而寒。」凡食二十占，其形二十有四，改之辄除；不改三年，三年不改六年，六年不改九年。推隐三年之食，贯中央，上下竟而黑，臣弑从中成之形也。後卫州吁弑君而立。桓公三年「七月壬辰朔，日有食之，既」。董仲舒、刘向以为前事已大，後事将至者又大，则既。先是鲁、宋弑君，鲁又成宋乱，易许田，亡事天子之心；楚僭称王。後郑王师，射桓王，师古曰：「并已解於上。」又二君相篡。师古曰：「谓厉公奔蔡而昭公入，高渠弥杀昭公而立子。」刘歆以为六月，赵与晋分。晋灼曰：「周之六月，今之四月，始去毕而入参。参，晋分也。毕，赵也。日行去赵远，入晋分多，故曰与。计二十八宿，分其次，度其月，及所属，下皆以为例。」先是，晋曲沃伯再弑晋侯，师古曰：「曲沃伯，本桓叔成师之封号也，其後遂继袭焉。鲁惠公三十年，大夫潘父杀昭侯而纳成师，不克，晋人立孝侯。惠之四十五年，成师之子曲沃庄伯伐翼，杀孝侯也。」是岁晋大乱，师古曰：「桓三年，庄伯之子曲沃武公伐翼，逐翼侯于汾隰，夜获而杀之。」灭其宗国。师古曰：「桓八年，曲沃武公灭翼，遂并其国。」京房易传以为桓三年日食贯中央，上下竟而黄，臣弑而不卒之形也。後楚严称王，兼地千里。师古曰：「楚武王荆尸久已见传，今此言庄始称王，未详其说。」十七年「十月朔，日有食之」。谷梁传曰，言朔不言日，食二日也。刘向以为是时卫侯朔有罪出奔齐，师古曰：「朔，卫惠公也。桓十六年经书『卫侯朔出奔齐』。公羊传曰『得罪乎天子』，谷梁传曰『天子召而不往也』。」天子更立卫君。师古曰：「谓公子黔牟。」朔藉助五国，举兵伐之而自立，王命遂坏。师古曰：「庄五年冬，公会齐人、宋人、陈人、蔡人伐卫。庄六年春，王人子突救卫，夏，卫侯朔入，放公子黔牟于周，是也。」鲁夫人淫失於齐，卒杀威公。师古曰：「失读曰佚。」董仲舒以为言朔不言日，恶鲁桓且有夫人之祸，将不终日也。刘歆以为楚、郑分。严公十八年「三月，日有食之」。谷梁传曰，不言日，不言朔，夜食。张晏曰：「日夜食，则无景。立六尺木不见其景，以此为候。」史推合朔在夜，明旦日食而出，出而解，孟康曰：「夜食地中，出而止。」是为夜食。刘向以为夜食者，阴因日明之衰而夺其光，象周天子不明，齐桓将夺其威，专会诸侯而行伯道。师古曰：「伯读曰霸。」其後遂九合诸侯，师古曰：「解在郊祀志。」天子使世子会之，师古曰：「僖五年，齐侯、宋公、陈侯、卫侯、郑伯、许男、曹伯会王太子于首止是。」此其效也。公羊传曰食晦。董仲舒以为宿在东壁，鲁象也。後公子庆父、叔牙果通於夫人以劫公。刘歆以为晦鲁、卫分。二十五年「六月辛未朔，日有食之」。董仲舒以为宿在毕，主边兵夷狄象也。後狄灭邢、卫。师古曰：「春秋闵元年狄伐邢，二年狄灭卫，其後并为齐所立，而邢迁于夷仪，卫迁于楚丘。」刘歆以为五月二日鲁、赵分。二十六年「十二月癸亥朔，日有食之」。董仲舒以为宿在心，心为明堂，文武之道废，中国不绝若线之象也。师古曰：「线，缕也，音先箭反。」刘向以为时戎侵曹，师古曰：「事在庄二十四年。」鲁夫人淫於庆父、叔牙，将以弑君，故比年再蚀以见戒。师古曰：「比，频也。见，显也。」刘歆以为十月二日楚、郑分。三十年「九月庚午朔，日有食之」。董仲舒、刘向以为後鲁二君弑，师古曰：「谓子般为圉人所杀，闵公为卜t所杀也。」夫人诛，师古曰：「哀姜为齐人所杀。」两弟死，师古曰：「谓叔牙及庆父也。」狄灭邢，师古曰：「已解於上。」徐取舒，师古曰：「僖三年，徐人取舒。舒，国名也，在庐江舒县也。」晋杀世子，师古曰：「僖五年，晋侯杀其太子申生。」楚灭弦。师古曰：「僖五年，楚人灭弦。弦，国名也，在弋阳。」刘歆以为八月秦、周分。僖公五年「九月戊申朔，日有食之」。董仲舒、刘向以为先是齐桓行伯，江、黄自至，师古曰：「伯读曰霸。江、黄，二国名也。僖二年，齐侯、宋公、江人、黄人盟于贯。传曰『服江、黄也』。江国在汝南安阳县，黄国在弋阳县。」南服疆楚。师古曰：「僖四年，齐侯以诸侯之师侵蔡，遂伐楚，盟于邵陵。」其後不内自正，而外执陈大夫，则陈、楚不附，师古曰：「邵陵盟後，以陈辕涛涂为误军而执之，陈不服罪，故伐之。楚自是不复通。」郑伯逃盟，师古曰：「僖五年秋，齐侯与诸侯盟于首止，郑伯逃归不盟。」诸侯将不从桓政，故天见戒。其後晋灭虢，师古曰：「事在僖五年。」楚（国）〔围〕许，诸侯伐郑，师古曰：「事并在僖六年。」晋弑二君，师古曰：「谓里克弑奚齐及卓子。」狄灭温，师古曰：「温，周邑也。僖十年，狄灭之。」楚伐黄，师古曰：「僖十一年，黄不归楚贡，故伐之。」桓不能救。刘歆以为七月秦、晋分。十二年「三月庚午（朔），日有食之」。董仲舒、刘向以为是时楚灭黄，师古曰：「事在十二年夏。」狄侵卫、郑，师古曰：「僖十三年狄侵卫，十四年狄侵郑。」莒灭杞。师古曰：「僖十四年诸侯城缘陵。公羊传曰：『曷为城？杞灭也。孰灭之？盖徐、莒也。』刘歆以为三月齐、卫分。十五年「五月，日有食之」。刘向以为象晋文公将行伯道，师古曰：「伯读曰霸。」後遂伐卫，执曹伯，败楚城濮，师古曰：「事并在二十八年。」再会诸侯，师古曰：「二十八年五月盟于践土，冬会于温。」召天王而朝之，师古曰：「晋侯不欲就朝王，故召王使来。经书『天王狩于河阳』。」此其效也。日食者臣之恶也，夜食者掩其罪也，以为上亡明王，桓、文能行伯道，攘夷狄，安中国，师古曰：「伯读曰霸。攘，却也。」虽不正犹可，盖春秋实与而文不与之义也。董仲舒以为後秦获晋侯，师古曰：「晋侯，夷吾也。僖十五年十一月，晋侯及秦伯战于韩，秦获晋侯以归也。」齐灭项，师古曰：「事在公羊传僖十七年。项国，今项城县是也。」楚败徐于娄林。师古曰：「事在僖十五年冬。娄林，徐地。」刘歆以为二月朔齐、越分。文公元年「二月癸亥，日有食之」。董仲舒、刘向以为先是大夫始执国政，师古曰：「谓东门襄仲也。」公子遂如京师，师古曰：「事在僖三十年，报宰周公之聘。」後楚世子商臣杀父，齐公子商人弑君，皆自立，师古曰：「已解於上。」宋子哀出奔，师古曰：「宋子哀，宋卿高哀也。不义宋公，而来奔鲁。事在文十四年。」晋灭江，师古曰：「春秋文四年『楚人灭江』，今此云晋，未详其说。」楚灭六，师古曰：「六，国名也，在庐江六县。文五年楚人灭之。」大夫公孙敖、叔彭生并专会盟。师古曰：「文七年冬公孙敖如莒　盟，十一年叔彭生会S缺于承匡。公孙敖，孟穆伯；叔彭生，叔仲惠伯也。」刘歆以为正月朔燕、越分。十五年「六月辛丑朔，日有食之」。董仲舒、刘向以为後宋、齐、莒、晋、郑八年之间五君杀死，师古曰：「文十六年宋弑其君杵臼，十八年夏齐人弑其君商人，冬莒弑其君庶其，宣二年晋赵盾弑其君夷皋，四年郑公子归生弑其君夷也。」（夷）〔楚〕灭舒蓼。刘歆以为四月二日鲁、卫分。宣公八年「七月甲子，日有食之，既」。董仲舒、刘向以为先是楚商臣弑父而立，至于严王遂疆。诸夏大国唯有齐、晋，齐、晋新有篡弑之祸，内皆未安，故楚乘弱横行，八年之间六侵伐而一灭国；师古曰：「六侵伐者，谓宣元年侵陈，三年侵郑，四年伐郑，五年伐郑，六年伐郑，八年伐陈也。一灭国者，谓八年灭舒蓼也。」伐陆浑戎，观兵周室；师古曰：「宣三年『楚子伐陆浑之戎，遂至于洛，观兵于周疆』。观兵者，示威武也。」後又入郑，郑伯肉袒谢罪；北败晋师于，流血色水；师古曰：「事并在十二年。，郑地，色水，谓血流入水而变水之色也。音蒲必反。」围宋九月，析骸而炊之。师古曰：「事在十五年。炊，爨也。言无薪樵，示困之甚也。」刘歆以为十月二日楚、郑分。十年「四月丙辰，日有食之」。董仲舒、刘向以为後陈夏徵舒弑其君，师古曰：「弑灵公也。事在十年。」楚灭萧，师古曰：「萧，宋附庸国也。事在十二年。」晋灭二国，师古曰：「谓十五年灭赤狄潞氏，十六年灭赤狄甲氏。」王札子杀召伯、毛伯。师古曰：「事在十五年。」刘歆以为二月鲁、卫分。十七年「六月癸卯，日有食之」。董仲舒、刘向以为後邾支解子，师古曰：「十八年，邾人戕子于，支解而节断之，谓解其四支，断其骨节。」晋败王师于贸戎，师古曰：「事在成元年。」败齐于鞍。师古曰：「事在成二年。」刘歆以为三月晦I鲁、卫分。服虔曰：「I，相眺也。日晦食为I。」臣瓒曰：「志云晦而月见西方曰I，以此名之，非日食晦之名也。」师古曰：「I音佗了反。」成公十六年「六月丙寅朔，日有食之」。董仲舒、刘向以为後晋败楚、郑于鄢陵，师古曰：「事在十六年。鄢陵，郑地。」执鲁侯。师古曰：「已解於上。」刘歆以为四月二日鲁、卫分。十七年「十二月丁巳朔，日有食之」。董仲舒、刘向以为後楚灭舒庸，师古曰：「事在十七年日食之後。舒庸，盖群舒之一种，楚与国也。」晋弑其君，师古曰：「谓厉公也。事在十八年。」宋鱼石因楚夺君邑，师古曰：「鱼石，宋大夫也，十五年出奔楚，至十八年楚伐宋，取彭城而纳之。」莒灭，齐灭莱，师古曰：「事并在襄六年。、莱皆小国。」郑伯弑死。师古曰：「郑僖公也，襄七年会于，其大夫子驷使贼夜杀之，而以虐疾赴。音J。」刘歆以为九月周、楚分。襄公十四年「二月乙未朔，日有食之」。董仲舒、刘向以为後卫大夫孙、甯共逐献公，立孙剽。孟康曰：「剽音骠。」师古曰：「孙林父、甯殖逐献公，襄十四年四月出奔齐，而立剽。剽，穆公之孙也。剽又音匹妙反。」刘歆以为前年十二月二日宋、燕分。十五年「八月丁巳〔朔〕，日有食之」。董仲舒、刘向以为先是晋为鸡泽之会，诸侯盟，又大夫盟，後为溴梁之会，诸侯在而大夫独相与盟，师古曰：「并已解於上。」君若缀澹不得举手。应劭曰：「澹旌旗之流，随风动摇也。」师古曰：「言为下所执，随人东西也。」刘歆以为五月二日鲁、赵分。二十年「十月丙辰朔，日有食之」。董仲舒以为陈庆虎、庆寅蔽君之明，师古曰：「二庆，并陈大夫也。襄二十年，陈侯之弟黄出奔楚，将出，呼於国曰：『庆氏无道，求专陈国，暴蔑其君，而去其亲，五年不灭，是无天也。』」邾庶其有叛心，师古曰：「庶其，邾大夫。」後庶其以漆、闾丘来奔，师古曰：「事在二十一年。漆及闾丘，邾之二邑。」陈杀二庆。师古曰：「二十三年，陈侯如楚，公子黄诉二庆。楚人召之，庆氏以陈叛楚，屈建从陈侯围陈，遂杀二庆也。」刘歆以为八月秦、周分。二十一年「九月庚戌朔，日有食之」。董仲舒以为晋栾盈将犯君，後入于曲沃。师古曰：「已解於上。」刘歆以为七月秦、晋分。「十月庚辰朔，日有食之」。董仲舒以为宿在轸、角，楚大国象也。後楚屈氏谮杀公子追舒，师古曰：「公子追舒，楚令尹子南也。二十二年，楚杀之。」齐庆封胁君乱国。师古曰：「庆封，齐大夫也。二十七年，使卢蒲彼Ъ坠ゴ奘希杀成及疆，尽俘其家。崔杼缢而死，自是庆封当国，专执政也。」刘歆以为八月秦、周分。二十三年「二月癸酉朔，日有食之」。董仲舒以为後卫侯入陈仪，师古曰：「卫侯b也，前为孙、甯所逐，二十五年入于陈仪。陈仪，卫邑。左传云夷仪。」甯喜弑其君剽。师古曰：「二十六年，甯喜杀剽，而b入于卫。甯喜，殖子也。」刘歆以为前年十二月二日宋、燕分。二十四年「七月甲子朔，日有食之，既」。刘歆以为五月鲁、赵分。
「八月癸巳朔，日有食之」。董仲舒以为比食又既，师古曰：「比，频也。」象阳将绝，孟康曰：「阳，君也。」夷狄主上国之象也。後六君弑，师古曰：「谓二十五年齐崔杼杀其君光，二十六年卫甯喜弑其君剽，二十九年阍杀吴子余祭，三十年蔡太子班弑其君固，三十一年莒人弑其君密州，昭元年楚令尹子围入问王疾，缢而杀之。」楚子果从诸侯伐郑，师古曰：「二十四年冬，楚子、蔡侯、陈侯、许男伐郑。」灭舒鸠，师古曰：「二十五年，楚屈建帅师灭舒鸠。舒鸠亦群舒一种。」鲁往朝之，师古曰：「二十八年，公如楚。」卒主中国，师古曰：「谓楚灵王以昭四年与诸侯会于申。」伐吴讨庆封。师古曰：「庆封以二十八年为庆舍之难自齐出奔鲁，遂奔吴。至申之会，楚灵王伐吴，执庆封而杀之。」刘歆以为六月晋、赵分。二十七年「十二月乙亥朔，日有食之」。董仲舒以为礼义将大灭绝之象也。时吴子好勇，使刑人守门；师古曰：「吴子即余祭也。刑人，阍者。」蔡侯通於世子之妻；师古曰：「即蔡侯固，为太子所杀者也。」莒不早立嗣。师古曰：「即密州也，生去疾及展舆，既立展舆又废之。」後阍戕吴子，师古曰：「戕，伤也。它国臣来弑君曰戕。音墙。」蔡世子般弑其父，莒人亦弑君而庶子争。师古曰：「展舆因国人攻其父而杀之。展舆即位，去疾奔齐。明年去疾入而展舆出奔吴。并非嫡嗣，故云庶子争。」刘向以为自二十年至此岁，八年间日食七作，祸乱将重起，师古曰：「重音直用反。」故天仍见戒也。师古曰：「仍，频也。」後齐崔杼弑君，师古曰：「已解於上。」宋杀世子，师古曰：「宋平公太子痤也。事在二十六年。」北燕伯出奔，孟康曰：「有南燕，故言北燕，南燕姓，北燕姬姓也。」师古曰：「昭三年『北燕伯款出奔齐』。」郑大夫自外入而篡位，师古曰：「谓伯有也。已解於上。」指略如董仲舒。刘歆以为九月周、楚分。昭公七年「四月甲辰朔，日有食之」。董仲舒、刘向以为先是楚灵王弑君而立，会诸侯，师古曰：「已解於上。」执徐子，灭赖，师古曰：「申之会，楚人执徐子，遂灭赖。」後陈公子招杀世子，师古曰：「招，成公子，哀公弟也。昭八年，经书『陈侯之弟招杀陈太子偃师』。偃师即哀公之子也。招音韶。」楚因而灭之，师古曰：「偃师之死，哀公缢。其九月，楚公子弃疾奉偃师之子孙吴围陈，遂灭之。」又灭蔡，师古曰：「十一年，楚师灭蔡也。执太子有以归，用之。」後灵王亦弑死。师古曰：「十三年，楚公子比弑其君虔于乾溪是也。」刘歆以为二月鲁、卫分。传曰晋侯问於士文伯曰：「谁将当日食？」师古曰：「士文伯，晋大夫伯瑕。」对曰：「鲁、卫恶之，卫大鲁小。」公曰：「何故？」对曰：「去卫地，如鲁地，於是有灾，其卫君乎？鲁将上卿。」是岁，八月卫襄公卒，十一月鲁季孙宿卒。晋侯谓士文伯曰：「吾所问日食从矣，可常乎？」师古曰：「从，谓如士文伯之言也。可常，谓常可以此占之（下）〔不〕。」对曰：「不可。六物不同，民心不壹，事序不类，官职不则，同始异终，胡可常也？诗曰：『或宴宴居息，或尽　事国。』如淳曰：「　，古悴字也。」师古曰：「小雅北山之诗也。宴宴，安息之貌也。尽悴，言尽力而悴病也。」其异终也如是。」公曰：「何谓六物？」对曰：「岁、时、日、月、星、辰是谓。」公曰：「何谓辰？」对曰：「日月之会是谓。」公曰：「诗所谓『此日而食，于何不臧』，何也？」师古曰：「小雅十月之交之诗也。臧，善也。」对曰：「不善政之谓也。国无政，不用善，则自取适于日月之灾。师古曰：「适读曰谪。」故政不可不慎也，务三而已：一曰择人，二曰因民，三曰从时。」此推日食之占循变复之要也。易曰：「县象著明，莫大於日月。」师古曰：「上系之辞也。」是故圣人重之，载于三经。师古曰：「谓易、诗、春秋。」於易在丰之震曰：「丰其沛，日中见昧，折其右肱，亡咎。」服虔曰：「日中而昏也。」师古曰：「此丰卦九三爻辞也，言遇此灾，则当退去右肱之臣，乃免咎。」於诗十月之交，则著卿士、司徒，下至趣马、师氏，咸非其材。师古曰：「十月之交诗曰：『皇父卿士，番维司徒。　维趣马，　维师氏，艳妻煽方处。』司徒，地官卿也，掌邦教。趣马，中士也，掌王马之政。师氏，中大夫也，掌司朝得失之事。番、　、　，皆氏也。美色曰艳。艳妻，褒姒也。艳或作阎，阎亦嫔妾之姓也。煽，炽也。诗人刺王淫於色，故皇父之徒皆用后宠而处职位，不以德选也。趣音千后反。　音居卫反。　音居禹反。番音扶元反。」同於右肱之所折，协於三务之所择，明小人乘君子，阴侵阳之原也。十五年「六月丁巳朔，日有食之」。刘歆以为三月鲁、卫分。
十七年「六月甲戌朔，日有食之」。董仲舒以为时宿在毕，晋国象也。晋厉公诛四大夫，失众心，以弑死。师古曰：「四大夫，谓三S及胥童也。胥童非厉公所诛，以导乱而死，故总书四大夫。厉公竟为栾书、中行偃所杀。」後莫敢复责大夫，六卿遂相与比周，专晋国，君还事之。师古曰：「六卿谓范氏、中行氏、智氏、韩、魏、赵也。」日比再食，其事在春秋後，故不载於经。刘歆以为鲁、赵分。左氏传平子曰：师古曰：「季平子。」「唯正月朔，慝未作，日有食之，於是乎天子不举，伐鼓於社，诸侯用币於社，伐鼓於朝，礼也。其余则否。」太史曰：「在此月也，日过分而未至，三辰有灾，百官降物，君不举，避移时，乐奏鼓，祝用币，史用辞，啬夫驰，庶人走，此月朔之谓也。当夏四月，是谓孟夏。」说曰：正月谓周六月，夏四月，正阳纯乾之月也。慝谓阴爻也，冬至阳爻起初，故曰复。至建巳之月为纯乾，亡阴爻，而阴侵阳，为灾重，故伐鼓用币，责阴之礼。降物，素服也。不举，去乐也。避移时，避正堂，须时移灾复也。啬夫，掌币吏。庶人，其徒役也。刘歆以为六月二日鲁、赵分。二十一年「七月壬午朔，日有食之」。董仲舒以为周景王老，刘子、单子专权，师古曰：「已解於上。」蔡侯朱骄，君臣不说之象也。师古曰：「蔡侯朱，蔡平公之子。说读曰悦。」後蔡侯朱果出奔，师古曰：「昭二十一年出奔楚。」刘子、单子立王猛。刘歆以为五月二日鲁、赵分。二十二年「十二月癸酉朔，日有食之」。董仲舒以为宿在心，天子之象也。後尹氏立王子朝，天王居于狄泉。师古曰：「天王，敬王也，避子朝之难，故居狄泉。」刘歆以为十月楚、郑分。二十四年「五月乙未朔，日有食之」。董仲舒以为宿在胃，鲁象也。後昭公为季氏所逐。刘向以为自十五年至此岁，十年间天戒七见，人君犹不寤。後楚杀戎蛮子，师古曰：「昭十六年楚子诱戎蛮子杀之。戎蛮国在河南新城县。」晋灭陆浑戎，师古曰：「十七年晋荀吴帅师灭陆浑之戎。其地今陆浑县是也。」盗杀卫侯兄，师古曰：「卫灵公兄也，名絷，二十年为齐豹所杀。以豹不义，故贬称盗，所谓求名而不得。」蔡、莒之君出奔，师古曰：「蔡君，即朱也。莒君，莒子庚与也，二十三年出奔鲁。」吴灭巢，师古曰：「二十四年吴灭巢。巢，吴、楚间小国，即居巢城是也。」公子光杀王僚，师古曰：「事在二十七年。」宋三臣以邑叛其君。师古曰：「二十一年，宋华亥、向宁、华定入于宋南里以叛是也。」它如仲舒。刘歆以为二日鲁、赵分。是月斗建辰。左氏传梓慎曰：「将大水。」师古曰：「梓慎，鲁大夫。」昭子曰：「旱也。师古曰：「叔孙昭子。」日过分而阳犹不克，克必甚，能无旱乎！孟康曰：「谓春分後阴多阳少，为不克。阳胜则盛，故言甚。」阳不克，莫将积聚也。」苏林曰：「莫，莫尔不胜，为积聚也。」是岁秋，大雩，旱也。二至二分，日有食之，不为灾。日月之行也，春秋分日夜等，故同道；冬夏至长短极，故相过。相过同道而食轻，不为大灾，水旱而已。三十一年「十二月辛亥朔，日有食之」。董仲舒以为宿在心，天子象也。时京师微弱，後诸侯果相率而城周，师古曰：「定元年，晋魏舒合诸侯之大夫于狄泉以城周是也。」宋中几亡尊天子之心，而不衰城。师古曰：「中几，宋大夫。衰城，谓以差次受功赋也。衰音初为反。一曰，衰读曰蓑。蓑城，谓以草覆城也。蓑音先和反。中读曰仲。」刘向以为时吴灭徐，师古曰：「事在昭三十年。」而蔡灭沈，师古曰：「定四年蔡公孙姓帅师灭沈。」楚围蔡，吴败楚入郢，昭王走出。师古曰：「事并在定四年。」刘歆以为二日宋、燕分。定公五年「三月辛亥朔，日有食之」。董仲舒、刘向以为後郑灭许，师古曰：「六年郑游速帅师灭许，以许男斯归。」鲁阳虎作乱，窃宝玉大弓，季桓子退仲尼，宋三臣以邑叛。师古曰：「已解於上。」刘歆以为正月二日燕、赵分。十二年「十一月丙寅朔，日有食之」。董仲舒、刘向以为後晋三大夫以邑叛，薛弑其君，师古曰：「十三年，晋赵鞅入于晋阳以叛，荀寅、士吉射入朝歌以叛，薛杀其君比。」楚灭顿、胡，师古曰：「十四年，楚公子结帅师灭顿，以顿子归。十五年，楚人灭胡，以胡子豹归。」越败吴，师古曰：「十四年五月於越败吴于d李是也。d音醉。」卫逐世子。师古曰：「十四年，卫太子蒯z出奔宋。」刘歆以为十二月二日楚、郑分。十五年「八月庚辰朔，日有食之」。董仲舒以为宿在柳，周室大坏，夷狄主诸夏之象也。明年，中国诸侯果累累从楚而围蔡，师古曰：「哀元年楚子、陈侯、随侯、许男围蔡是也。累读曰累。累，不绝之貌。」蔡恐，迁于州来。师古曰：「哀二年十一月，蔡迁于州来。州来，楚邑，今下蔡县是。」晋人执戎蛮子归于楚，师古曰：「哀公四年，晋人执戎蛮子赤归于楚。」京师楚也。师古曰：「言以楚为京师。」刘向以为盗杀蔡侯，师古曰：「哀四年，蔡公孙翩杀蔡侯申。翩非大夫，故贱之而书盗。」齐陈乞弑其君而立阳生，师古曰：「哀六年齐陈乞弑其君荼。荼即景公之子也。阳生，荼之兄，即悼公也。荼音涂。」孔子终不用。刘歆以为六月晋、赵分。哀公十四年「五月庚申朔，日有食之」。在获麟後。刘歆以为三月二日齐、卫分。
凡春秋十二公，二百四十二年，日食三十六。谷梁以为朔二十六，晦七，夜二，二日一。公羊以为朔二十七，二日七，晦二。左氏以为朔十六，二日十八，晦一，不书日者二。
高帝三年十月甲戌晦，日有食之，在斗二十度，燕地也。後二年，燕王臧荼反，诛，立卢绾为燕王，後又反，败。
十一月癸卯晦，日有食之，在虚三度，齐地也。後二年，齐王韩信徙为楚王，明年废为列侯，後又反，诛。
九年六月乙未晦，日有食之，既，在张十三度。
惠帝七年正月辛丑朔，日有食之，在危十三度。谷永以为岁首正月朔日，是为三朝，尊者恶之。
五月丁卯，先晦一日，日有食之，几尽，师古曰：「几音钜依反。後皆类此。」在七星初。刘向以为五月微阴始起而犯至阳，其占重。至其八月，宫车晏驾，有吕氏诈置嗣君之害。京房易传曰：「凡日食不以晦朔者，名曰薄。人君诛将不以理，或贼臣将暴起，日月虽不同宿，阴气盛，薄日光也。」高后二年六月丙戌晦，日有食之。
七年正月己丑晦，日有食之，既，在营室九度，为宫室中。时高后恶之，曰：「此为我也！」明年应。师古曰：「谓高后崩也。」文帝二年十一月癸卯晦，日有食之，在婺女一度。
三年十月丁酉晦，日有食之，在斗二十（三）〔二〕度。
十一月丁卯晦，日有食之，在虚八度。
後四年四月丙辰晦，日有食之，在东井十三度。
七年正月辛未朔，日有食之。
景帝三年二月壬午晦，日有食之，在胃二度。
七年十一月庚寅晦，日有食之，在虚九度。
中元年十二月甲寅晦，日有食之。
中二年九月甲戌晦，日有食之。
三年九月戊戌晦，日有食之，几尽，在尾九度。
六年七月辛亥晦，日有食之，在轸七度。
後元年七月乙巳，先晦一日，日有食之，在翼十七度。
武帝建元二年二月丙戌朔，日有食之，在奎十四度。刘向以为奎为卑贱妇人，後有卫皇后自至微兴，卒有不终之害。师古曰：「皇后自杀，不终其位也。」三年九月丙子晦，日有食之，在尾二度。
五年正月己巳朔，日有食之。
元光元年二月丙辰晦，日有食之。
七月癸未，先晦一日，日有食之，在翼八度。刘向以为前年高园便殿灾，与春秋御廪灾後日食於翼、轸同。其占，内有女变，外为诸侯。其後陈皇后废，江都、淮南、衡山王谋反，诛。日中时食从东北，过半，晡时复。
元朔二年二月乙巳晦，日有食之，在胃三度。
六年十一月癸丑晦，日有食之。
元狩元年五月乙巳晦，日有食之，在柳六度。京房易传推以为是时日食从旁右，法曰君失臣。明年丞相公孙弘薨。日食从旁左者，亦君失臣；从上者，臣失君；从下者，君失民。
元鼎五年四月丁丑晦，日有食之，在东井二十三度。
元封四年六月己酉朔，日有食之。
太始元年正月乙巳晦，日有食之。
四年十月甲寅晦，日有食之，在斗十九度。
征和四年八月辛酉晦，日有食之，不尽如钩，在亢二度。晡时食从西北，日下晡时复。
昭帝始元三年十一月壬辰朔，日有食之，在斗九度，燕地也。後四年，燕剌王谋反，诛。
元凤元年七月己亥晦，日有食之，几尽，在张十二度。刘向以为己亥而既，其占重。孟康曰：「己，土；亥，水也。纯阴，故食为最重也。日食尽为既。」後六年，宫车晏驾，卒以亡嗣。宣帝地节元年十二月癸亥晦，日有食之，在营室十五度。
五凤元年十二月乙酉朔，日有食之，在婺女十度。
四年四月辛丑朔，日有食之，在毕十九度。是为正月朔，慝未作，左氏以为重异。
元帝永光二年三月壬戌朔，日有食之，在娄八度。
四年六月戊寅晦，日有食之，在张七度。
建昭五年六月壬申晦，日有食之，不尽如钩，因入。
成帝建始三年十二月戊申朔，日有食之，其夜未央殿中地震。谷永对曰：「日食婺女九度，占在皇后。地震萧墙之内，咎在贵妾。师古曰：「萧墙，谓门屏也。萧，肃也，人臣至此，加肃敬也。」二者俱发，明同事异人，共掩制阳，将害继嗣也。日食，则妾不见；师古曰：「读曰但。下例并同。」地震，则后不见。异日而发，则似殊事；亡故动变，则恐不知。是月后妾当有失节之邮，师古曰：「邮与尤同。尤，过也。」故天因此两见其变。若曰，违失妇道，隔远众妾，师古曰：「远音于万反。」妨绝继嗣者，此二人也。」杜钦对亦曰：「日以戊申食，时加未。戊未，土也，中宫之部。其夜殿中地震，此必适妾将有争宠相害而为患者。师古曰：「适读曰嫡。」人事失於下，变象见於上。能应之（司）〔以〕德，则咎异消；忽而不戒，则祸败至。师古曰：「忽，怠忘。」应之，非诚不立，非信不行。」河平元年四月己亥晦，日有食之，不尽如钩，在东井六度。刘向对曰：「四月交於五月，月同孝惠，日同孝昭。东井，京师地，且既，其占恐害继嗣。」日蚤食时，从西南起。
三年八月乙卯晦，日有食之，在房。
四年三月癸丑朔，日有食之，在昴。
阳朔元年二月丁未晦，日有食之，在胃。
永始元年九月丁巳晦，日有食之。谷永以京房易占对曰：「元年九月日蚀，酒亡节之所致也。独使京师知之，四国不见者，若曰，湛湎于酒，君臣不别，祸在内也。」师古曰：「湛读曰沈，又读曰耽也。」永始二年二月乙酉晦，日有食之。谷永以京房易占对曰：「今年二月日食，赋敛不得度，民愁怨之所致也。所以使四方皆见，京师阴蔽者，若曰，人君好治宫室，大营坟墓，赋敛兹重，而百姓屈竭，师古曰：「兹，益也。屈，尽也，音其勿反。」祸在外也。」三年正月己卯晦，日有食之。
四年七月辛未晦，日有食之。
元延元年正月己亥朔，日有食之。
哀帝元寿元年正月辛丑朔，日有食之，不尽如钩，在营室十度，与惠帝七年同月日。
二年三月壬辰晦，日有食之。
平帝元始元年五月丁巳朔，日有食之，在东井。
二年九月戊申晦，日有食之，既。
凡汉著纪十二世，二百一十二年，日食五十三，朔十四，晦三十六，先晦一日三。
成帝建始元年八月戊午，晨漏未尽三刻，有两月重见。京房易传曰：「『妇贞厉，月几望，君子征，凶。』师古曰：「小畜上九爻辞也。几音钜依反。」言君弱而妇疆，为阴所乘，则月并出。晦而月见西方谓之I，朔而月见东方谓之仄慝，孟康曰：「I者，月行疾在日前，故早见。仄慝者，行迟在日後，当没而更见。」师古曰：「I音吐了反。」仄慝则侯王其肃，I则侯王其舒。」刘向以为I者疾也，君舒缓则臣骄慢，故日行迟而月行疾也。仄慝者不进之意，君肃急则臣恐惧，故日行疾而月行迟，不敢迫近君也。不舒不急，以正失之者，食朔日。刘歆以为舒者侯王展意颛事，臣下促急，故月行疾也。肃者王侯缩H不任事，服虔曰：「H音忸怩之忸。」郑氏曰：「不任事之貌也。」师古曰：「H音女六反。」臣下　纵，故月行迟也。师古曰：「　，放也，音式尔反。」当春秋时，侯王率多缩H不任事，故食二日仄慝者十八，食晦日I者一，此其效也。考之汉家，食晦I者三十六，终亡二日仄慝者，歆说信矣。此皆谓日月乱行者也。元帝永光元年四月，日色青白，亡景，韦昭曰：「日下无景也。无景，谓唯质见耳。」正中时有景亡光。韦昭曰：「无光曜也。」是夏寒，至九月，日乃有光。京房易传曰：「美不上人，兹谓上弱，厥异日白，七日不温。顺亡所制兹谓弱，孟康曰：「君顺从於臣下，无所能制。」日白六十日，物亡霜而死。天子亲伐，兹谓不知，日白，体动而寒。弱而有任，兹谓不亡，日白不温，明不动。辟（　）〔　〕公行，兹谓不伸，孟康曰：「辟，君也。有过而公行之。」厥异日黑，大风起，天无云，日光。师古曰：「与暗同也。」不难上政，兹谓见过，日黑居仄，大如弹丸。」成帝河平元年正月壬寅朔，日月俱在营室，时日出赤。二月癸未，日朝赤，且入又赤，夜月赤。甲申，日出赤如血，亡光，漏上四刻半，乃颇有光，烛地赤黄，食後乃复。京房易传曰：「辟不闻道兹谓亡，厥异日赤。」三月乙未，日出黄，有黑气大如钱，居日中央。京房易传曰：「祭天不顺兹谓逆，厥异日赤，其中黑。闻善不予，兹谓失知，厥异日黄。」夫大人者，与天地合其德，与日月合其明，故圣王在上，总命群贤，以亮天功，师古曰：「虞书舜典帝曰：『咨，二十有二人，钦哉，惟时亮天功。』谓敕六官、十二牧、四岳，令各敬其职事，信定其功，顺天道也。故志引之。」则日之光明，五色备具，烛耀亡主；有主则为异，应行而变也。色不虚改，形不虚毁，观日之五变，足以监矣。故曰「县象著明，莫大乎日月」，此之谓也。严公七年「四月辛卯夜，恒星不见，夜中星陨如雨」。董仲舒、刘向以为常星二十八宿者，人君之象也；众星，万民之类也。列宿不见，象诸侯微也；众星陨坠，民失其所也。夜中者，为中国也。不及地而复，象齐桓起而救存之也。乡亡桓公，星遂至地，中国其良绝矣。师古曰：「乡读曰向。中国，中夏之国也。良犹信也。」刘向以为夜中者，言不得终性命，中道败也。或曰象其叛也，言当中道叛其上也。天垂象以视下，师古曰：「视读曰示。」将欲人君防恶远非，慎卑省微，以自全安也。师古曰：「远，离也。省，视。」如人君有贤明之材，畏天威命，若高宗谋祖己，师古曰：「谓殷之武丁有g雉之异，而祖己训诸王，作高宗肜日高宗之训。」成王泣金g，师古曰：「武王有疾，周公作金g之书为王请命，王翌日乃瘳。後武王崩，成王即位，管、蔡流言，而周公居东。天大雷电以风，禾尽偃，大木斯拔。王启金g，乃得周公代武王之说，王执书以泣，遣使者逆公。王出郊，天乃雨，反风，禾则尽起。」改过修正，立信布德，存亡继绝，修废举逸，下学而上达，师古曰：「下学，谓博谋於群下也。上达，谓通於天道而畏威。」裁什一之税，复三日之役，师古曰：「古之田租，十税其一，一岁役兆庶不过三日也。」节用俭服，以惠百姓，则诸侯怀德，士民归仁，灾消而福兴矣。遂莫肯改寤，法则古人，而各行其私意，终於君臣乖离，上下交怨。自是之後，齐、宋之君弑，师古曰：「庄八年齐无知弑其君诸儿，十二年宋万弑其君捷也。」谭、遂、邢、卫之国灭，师古曰：「十年齐侯灭谭，十三年齐人灭遂，闵二年狄人入卫，僖二十五年卫侯毁灭邢。」宿迁於宋，师古曰：「庄十年宋人迁宿，盖取其地也。宿国，东平无盐县是。」蔡获於楚，师古曰：「庄十年荆败蔡师于莘，以蔡侯献舞归也。」晋相弑杀，五世乃定，师古曰：「谓杀奚齐、卓子及怀公也。自献公以至文公反国，凡易五君乃定。」此其效也。左氏传曰：「恒星不见，夜明也；星陨如雨，与雨偕也。」刘歆以为昼象中国，夜象夷狄。夜明，故常见之星皆不见，象中国微也。「星陨如雨」，如，而也，星陨而且雨，故曰「与雨偕也」，明雨与星陨，两变相成也。洪范曰：「庶民惟星。」易曰：「雷雨作，解。」师古曰：「解卦象辞也。」是岁岁在玄枵，齐分野也。夜中而星陨，象庶民中离上也。雨以解过施，复从上下，象齐桓行伯，师古曰：「伯读曰霸。」复兴周室也。周四月，夏二月也，日在降娄，鲁分野也。先是，卫侯朔奔齐，卫公子黔牟立，齐帅诸侯伐之，天子使使救卫。师古曰：「已解於上。」鲁公子溺专政，会齐以犯王命，师古曰：「溺，鲁大夫名也。庄三年，『溺会齐师伐卫』，疾其专命，故贬而去族。天子救卫，而溺伐之，故云犯王命。」严弗能止，卒从而伐卫，逐天王所立。师古曰：「谓放黔牟也。」不义至甚，而自以为功。（名）〔民〕去其上，政繇下作，师古曰：「繇读与由同。次下亦同。」尤著，故星陨於鲁，天事常象也。成帝永始二年二月癸未，夜过中，星陨如雨，长一二丈，绎绎未至地灭，师古曰：「绎绎，光采貌。」至鸡鸣止。谷永对曰：「日月星辰烛临下土，其有食陨之异，则遐迩幽隐靡不咸睹。星辰附离于天，犹庶民附离王者也。王者失道，纲纪废顿，下将叛去，故星叛天而陨，以见其象。春秋记异，星陨最大，自鲁严以来，至今再见。臣闻三代所以丧亡者，皆繇妇人群小，湛湎於酒。师古曰：「湛读曰沈，又读曰耽。其下亦同。」书云：『乃用其妇人之言，四方之逋逃多罪，是信是使。』师古曰：「周书泰誓也。言纣惑於妲己，而昵近亡逃罪人，信用之。」诗曰：『赫赫宗周、褒姒　之。』师古曰：「小雅正月之诗也。已解於上。　音许悦反。」『颠覆厥德，荒沈于酒。』师古曰：「大雅抑之诗也。刺王倾败其德，荒废政事而耽酒。」及秦所以二世而亡者，养生大奢，奉终大厚。方今国家兼而有之，社稷宗庙之大忧也。」京房易传曰：「君不任贤，厥妖天雨星。」文公十四年「七月，有星孛入于北斗」。董仲舒以为孛者恶气之所生也。谓之孛者，言其孛孛有所防蔽，暗乱不明之貌也。北斗，大国象。後齐、宋、鲁、莒、晋皆弑君。师古曰：「文十四年齐公子商人弑其君舍，十六年宋人弑其君杵臼，十八年襄仲杀恶及视，莒弑其君庶其，宣二年晋赵穿攻灵公於桃园。」刘向以为君臣乱於朝，政令亏於外，则上浊三光之精，五星赢缩，变色逆行，甚则为孛。北斗，人君象；孛星，乱臣类，篡杀之表也。星传曰「魁者，贵人之牢」。又曰「孛星见北斗中，大臣诸侯有受诛者」。一曰魁为齐、晋。夫彗星较然在北斗中，天之视人显矣，师古曰：「视读曰示。」史之有占明矣，时君终不改寤。是後，宋、鲁、莒、晋、郑、陈六国咸弑其君，师古曰：「宋、鲁、莒、晋已解於上。宣四年郑公子归生弑其君夷，十年陈夏徵舒弑其君平国。」齐再弑焉。师古曰：「再弑者，谓（向）〔商〕人杀舍，而阎职等又杀（向）〔商〕人。」中国既乱，夷狄并侵，兵革从横，楚乘威席胜，深入诸夏，师古曰：「谓战之後。」六侵伐，师古曰：「谓宣十二年春楚子围郑，夏与晋师战于，晋师败绩，十三年楚子伐宋，十四年楚子围宋，成二年楚师侵卫，遂侵鲁师于蜀，成六年楚公子婴齐帅师伐郑。」一灭国，师古曰：「谓宣十二年楚子灭萧。」观兵周室。师古曰：「已解於上。」晋外灭二国，师古曰：「谓宣十五年晋灭赤狄潞氏，十六年灭赤狄甲氏也。」内败王师，师古曰：「谓成元年晋败王师于贸戎是也。」又连三国之兵大败齐师于鞍，师古曰：「谓成二年晋S克会鲁季孙行父、卫孙良夫、曹公子首及齐侯战于鞍，齐师败绩。鞍，齐地。」追亡逐北，东临海水，师古曰：「谓逐之三周华不注，又从之入自丘舆，击马陉，东至海滨也。」威陵京师，武折大齐。皆孛星炎之所及，流至二十八年。师古曰：「炎音弋赡反。其下并同。」星传又曰：「彗星入北斗，有大战。其流入北斗中，得名人；孟康曰：「谓得名臣也。」不入，失名人。」宋华元，贤名大夫，大棘之战，华元获於郑，师古曰：「宣二年宋华元帅师及郑公子归生战于大棘，宋师败绩，获华元。大棘，宋地。」传举其效云。左氏传曰有星孛北斗，周史服曰：「不出七年，宋、齐、晋之君皆将死乱。」师古曰：「史服，周内史叔服也。」刘歆以为北斗有环域，四星入其中也。斗，天之三辰，纲纪星也。宋、齐、晋，天子方伯，中国纲纪。彗所以除旧布新也。斗七星，故曰不出七年。至十六年，宋人弑昭公；师古曰：「即杵臼。」十八年，齐人弑懿公；师古曰：「即商人。」宣公二年，晋赵穿弑灵公。昭公十七年「冬，有星孛于大辰」。董仲舒以为大辰心也，心（在）〔为〕明堂，天子之象。後王室大乱，三王分争，此其效也。师古曰：「三王，已解於上。」刘向以为星传曰「心，大星，天王也。其前星，太子；後星，庶子也。尾为君臣乖离。」孛星加心，象天子适庶将分争也。师古曰：「适读曰嫡。」其在诸侯，角、亢、氐，陈、郑也；房、心，宋也。後五年，周景王崩，王室乱，大夫刘子、单子立王猛，尹氏、召伯、毛伯立子朝。子朝，楚出也。师古曰：「姊妹之子曰出。」时楚疆，宋、卫、陈、郑皆南附楚。王猛既卒，敬王即位，子朝入王城，天王居狄泉，莫之敢纳。五年，楚平王居卒，子朝奔楚，王室乃定。後楚帅六国伐吴，吴败之于鸡父，杀获其君臣。师古曰：「昭二十三年，楚e越帅师，及顿、胡、沈、蔡、陈、许之师与吴师战于鸡父，楚师败绩。胡子髡、沈子逞灭，获陈大夫夏啮。鸡父，楚地也。父读曰甫。」蔡怨楚而灭沈，楚怒，围蔡。吴人救之，遂为柏举之战，败楚师，屠郢都，妻昭王母，鞭平王墓。师古曰：「沈，楚之与国。定四年四月，蔡公孙姓帅师灭沈，以沈子嘉归。秋，楚为沈故围蔡。冬，吴兴师以救之，与楚战于柏举，楚师败绩。庚辰，吴入郢，君舍乎君室，大夫舍乎大夫室，妻楚王之母，挞平王之墓也。」此皆孛彗流炎所及之效也。左氏传曰：「有星孛于大辰，西及汉。申]曰：『彗，所以除旧布新也，师古曰：「申]，鲁大夫。」天事恒象。今除於火，火出必布焉。诸侯其有火灾乎？』梓慎曰：『往年吾见，是其徵也。火出而见，今兹火出而章，必火入而伏，其居火也久矣，其与不然乎？火出，於夏为三月，於商为四月，於周为五月。夏数得天，若火作，其四国当之，在宋、卫、陈、郑乎？宋，大辰之虚；陈，太昊之虚；郑，祝融之虚：师古曰：「虚读皆曰墟。其下并同。」皆火房也。星孛及汉；汉，水祥也。卫，颛顼之虚，其星为大水。水，火之牡也。张晏曰：「水以天一，为地二牡。丙与午，南方火也，子及壬，北方水也，又其配合。」其以丙子若壬午作乎？水火所以合也。若火入而伏，必以壬午，不过见之月。』」明年「夏五月，火始昏见，丙子风。梓慎曰：『是谓融风，火之始也。张晏曰：「融风，立春木风也，火之母也，火所始生也。淮南子曰『东北曰炎风』。高诱以为艮气所生也。炎风一曰融风。」七日其火作乎？』张晏曰：「自丙子至壬午凡七日，既其配合之日，又火以七为纪。」戊寅风甚，壬午太甚，师古曰：「太甚者，又更甚也。」宋、卫、陈、郑皆火。」刘歆以为大辰，房、心、尾也，八月心星在西方，孛从其西过心东及汉也。宋，大辰虚，谓宋先祖掌祀大辰星也。陈，太昊虚，羲木德，师古曰：「读与伏同。」火所生也。郑，祝融虚，高辛氏火正也。故皆为火所舍。卫，颛顼虚，星为大水，营室也。天星既然，又四国失政相似，及为王室乱皆同。哀公十三年「冬十一月，有星孛于东方」。董仲舒、刘向以为不言宿名者，不加宿也。孟康曰：「不在二十八宿之中也。」以辰乘日而出，乱气蔽君明也。明年，春秋事终。一曰，周之十一月，夏九月，日在氐。出东方者，轸、角、亢也。轸，楚；角、亢，陈、郑也。或曰角、亢大国象，为齐、晋也。其後楚灭陈，师古曰：「襄十七年楚公孙朝帅师灭陈也。」田氏篡齐，师古曰：「齐平公十三年，春秋之传终矣。平公二十五年卒。卒後七十年而康公为田和所灭。」六卿分晋，师古曰：「晋出公八年，春秋之传终矣。出公十七年卒。卒後八十年，至静公为韩、魏、赵所灭，而三分其地。盖晋之衰也，六卿擅权，其後范氏、中行氏、智氏灭，而韩、魏、赵兼其土田人众，故总言六卿分晋也。」此其效也。刘歆以为孛，东方大辰也，不言大辰，旦而见与日争光，星入而彗犹见。是岁再失闰，十一月实八月也。日在鹑火，周分野也。十四年冬，「有星孛」，在获麟後。刘歆以为不言所在，官失之也。高帝三年七月，有星孛于大角，旬余乃入。刘向以为是时项羽为楚王，伯诸侯，师古曰：「伯读曰霸。」而汉已定三秦，与羽相距荥阳，天下归心於汉，楚将灭，故彗除王位也。一曰，项羽坑秦卒，烧宫室，弑义帝，乱王位，故彗加之也。文帝後七年九月，有星孛于西方，其本直尾、箕，末指虚、危，长丈余，及天汉，十六日不见。刘向以为尾宋地，今楚彭城也。箕为燕，又为吴、越、齐。宿在汉中，负海之国水泽地也。是时景帝新立，信用朝错，将诛正诸侯王，其象先见。後三年，吴、楚、四齐与赵七国举兵反，师古曰：「四齐，胶东、胶西、川、济南也。」皆诛灭云。武帝建元六年六月，有星孛于北方。刘向以为明年淮南王安入朝，与太尉武安侯田`有邪谋，而陈皇后骄恣，其後陈后废，而淮南王反，诛。
八月，长星出于东方，长终天，三十日去。占曰：「是为蚩尤旗，见则王者征伐四方。」其後兵诛四夷，连数十年。
元狩四年四月，长星又出西北，是时伐胡尤甚。
元封元年五月，有星孛于东井，又孛于三台。其後江充作乱，京师纷然。此明东井、三台为秦地效也。
宣帝地节元年正月，有星孛于西方，去太白二丈所。刘向以为太白为大将，彗孛加之，扫灭象也。明年，大将军霍光薨，後二年家夷灭。
成帝建始元年正月，有星孛于营室，青白色，长六七丈，广尺余。刘向、谷永以为营室为後宫怀任之象，彗星加之，将有害怀任绝继嗣者。一曰，後宫将受害也。其後许皇后坐祝诅後宫怀任者废。赵皇后立妹为昭仪，害两皇子，上遂无嗣。赵后姊妹卒皆伏辜。
元延元年七月辛未，有星孛于东井，践五诸侯，孟康曰：「五诸侯，星名。」出河戍北率行轩辕、太微，後日六度有余，晨出东方。十三日夕见西方，犯次妃、长秋、斗、填，蜂炎再贯紫宫中。大火当後，达天河，除於妃后之域。南逝度犯大角、摄提，至天市而按节徐行，服虔曰：「谓行迟。」炎入市，中旬而後西去，五十六日与仓龙俱伏。谷永对曰：「上古以来，大乱之极，所希有也。察其驰骋骤步，芒炎或长或短，所历奸犯，师古曰：「奸音干。」内为後宫女妾之害，外为诸夏叛逆之祸。」刘向亦曰：「三代之亡，摄提易方；秦、项之灭，星孛大角。」是岁，赵昭仪害两皇子。後五年，成帝崩，昭仪自杀。哀帝即位，赵氏皆免官爵，徙辽西。哀帝亡嗣。平帝即位，王莽用事，追废成帝赵皇后、哀帝傅皇后，皆自杀。外家丁、傅皆免官爵，徙合浦，归故郡。平帝亡嗣，莽遂篡国。公十六年「正月戊申朔，陨石于宋，五，是月六退飞过宋都」。董仲舒、刘向以为象宋襄公欲行伯道将自败之戒也。师古曰：「伯读曰霸。」石阴类，五阳数，自上而陨，此阴而阳行，欲高反下也。石与金同类，色以白为主，近白祥也。水鸟，六阴数，退飞，欲进反退也。其色青，青祥也，属於貌之不恭。天戒若曰，德薄国小，勿持炕阳，欲长诸侯，与疆大争，必受其害。襄公不寤，明年齐威死，伐齐丧，师古曰：「僖十七年齐桓公卒，十八年宋襄公以诸侯伐齐。」执滕子，围曹，师古曰：「十九年三月，宋人执滕子婴齐，秋，宋人围曹。」为盂之会，与楚争盟，卒为所执。後得反国，师古曰：「二十一年春，为鹿上之盟。秋，会于盂。於是楚执宋公以伐宋，冬，会于薄以释之。鹿上、盂、薄，皆宋地。」不悔过自责，复会诸侯伐郑，与楚战于泓，军败身伤，为诸侯笑。师古曰：「二十二年夏，宋公、卫侯、许男、滕子伐郑。十一月，宋公及楚人战於泓，宋师败绩，公伤股，门官歼焉。二十三年卒，伤於泓故也。泓，水名也，音於宏反。」左氏传曰：陨石，星也；退飞，风也。宋襄公以问周内史叔兴曰：「是何祥也？吉凶何在？」对曰：「今兹鲁多大丧，明年齐有乱，师古曰：「今兹谓此年。」君将得诸侯而不终。」退而告人曰：「是阴阳之事，非吉凶之所生也。吉凶繇人，吾不敢逆君故也。」师古曰：「繇读与由同。」是岁，鲁公子季友、季姬、公孙兹皆卒。师古曰：「僖十六年三月公子季友卒，四月季姬卒，七月公孙兹卒。季姬，鲁女适者也。公孙兹，叔孙戴伯也。」明年齐威死，适庶乱。师古曰：「适读曰嫡。」宋襄公伐齐行伯，卒为楚所败。师古曰：「已解於上，伯读曰霸。」刘歆以为是岁岁在寿星，其冲降娄。师古曰：「降音胡江反。」降娄，鲁分野也，故为鲁多大丧。正月，日在星纪，厌在玄枵。玄枵，齐分野也。石，山物；齐，大岳後。师古曰：「齐，姜姓也，其先为尧之四岳，四岳分掌四方诸侯。」五石象齐威卒而五公子作乱，师古曰：「五公子，谓无亏也，元也，昭也，潘也，商人也。」故为明年齐有乱。庶民惟星，陨於宋，象宋襄将得诸侯之众，而治五公子之乱。星陨而退飞，故为得诸侯而不终。六象後六年伯业始退，执於盂也。师古曰：「伯读曰霸。」民反德为乱，乱则妖灾生，言吉凶繇人，然后阴阳冲厌受其咎。齐、鲁之灾非君所致，故曰「吾不敢逆君故也」。京房易传曰：「距谏自疆，兹谓却行，厥异退飞。适当黜，则退飞。」师古曰：「适读曰嫡。」惠帝三年，陨石绵诸，一。师古曰：「绵诸，道也，属天水郡也。」武帝征和四年二月丁酉，陨石雍，二，天晏亡云，声闻四百里。师古曰：「雍，扶风之县也。晏，天清也。」元帝建昭元年正月戊辰，陨石梁国，六。
成帝建始四年正月癸卯，陨石　，四，肥累，一。孟康曰：「皆县名也，故属真定。」师古曰：「　音工老反。累音力追反。」阳朔三年二月壬戌，陨石白马，八。师古曰：「东郡之县名。」鸿嘉二年五月癸未，陨石杜衍，三。师古曰：「南阳之县名。」元延四年三月，陨石都关，二。师古曰：「山阳之县名。」哀帝建平元年正月丁未，陨石北地，十。其九月甲辰，陨石虞，二。师古曰：「梁国之县名。」平帝元始二年六月，陨石钜鹿，二。
自惠尽平，陨石凡十一，皆有光耀雷声，成、哀尤屡。
汉书卷二十八地理志第八
昔在黄帝，作舟车以济不通，旁行天下，师古曰：「旁行，谓四出而行之。」方制万里，画野分州，师古曰：「方制，制为方域也。画谓为之界也。野，古野字。画音获。」得百里之国万区。是故易称「先王（以）建万国，亲诸侯」，师古曰：「易比卦象辞。」书云「协和万国」，师古曰：「虞书尧典之辞也。」此之谓也。尧遭洪水，山襄陵，师古曰：「字与（古）怀（字）同。怀，包也。襄，驾也。言水大泛溢，包山而驾陵也。」天下分绝，为十二州，师古曰：「九州之外有并州、幽州、营州，故曰十二。水中可居者曰州。洪水泛大，各就高陆，人之所居，凡十二处。」使禹治之。水土既平，更制九州，列五服，师古曰：「其数在下也。」任土作贡。师古曰：「任其土地所有，以定贡赋之差也。」曰：禹敷土，师古曰：「敷，分也，谓分别治之。自此以下皆是夏书禹贡之文。」随山刊木，奠高山大川。师古曰：「刊，古刊字也。奠，定也。言禹随行山之形状而刊斫其木，以为表记，决水通道，故高山大川各得安定也。」冀州既载，师古曰：「两河间曰冀州。载，始也。冀州，尧所都，故禹治水自冀州始也。」壶口治梁及岐。师古曰：「壶口山在河东。梁山在夏阳。岐山在美阳，即今之岐州岐山县箭括岭也。禹循山而西，治众水。」既修太原，至于岳阳。师古曰：「太原即今之晋阳是也。岳阳在太原西南。」覃怀底绩，至于衡章。师古曰：「覃怀，近河地名也。底，致也。绩，功也。衡章，谓章水横流而入河也。言禹於覃怀致功以至衡章也。底音之履反。」厥土惟白壤。师古曰：「柔土曰壤。」厥赋上上错，师古曰：「赋者，发敛土地所生之物以供天子也。上上，第一也。错，杂也。言赋第一，又杂出诸品也。」厥田中中。师古曰：「言其高下之形於九州之中为第五也。一曰，为其肥瘠之等差也。它皆类此。」恒、卫既从，大陆既作。师古曰：「恒、卫，二水名。恒水出恒山，卫水在灵寿。大陆，泽名，在钜鹿北。言恒、卫之水各从故道，大陆之泽已可耕作也。」鸟夷皮服。师古曰：「此东北之夷，搏取鸟兽，食其肉而衣其皮也。一说，居在海曲，被服容止皆象鸟也。」夹右碣石，入于河。师古曰：「碣石，海边山名也。言禹夹行此山之右而入于河，逆上也。」、河惟兖州。师古曰：「本济水之字，从水ケ声。言此州东南据济水，西北距河。音姊。」九河既道，师古曰：「九河，河水分为九，各从其道。尔雅曰：『徒骇、太史、马颊、覆　、胡苏、简、e、钩般、鬲津，是曰九河。』一说，道读曰导。导，治也。」雷夏既泽，雍、沮会同，师古曰：「雷夏，泽名，在济阴城阳西北。言此泽还复其故，而雍、沮二水同会其中也。沮音千余反。」桑土既蚕，是降丘宅土。师古曰：「降，下也。宅，居也。言此地宜桑，先时人众避水，皆上丘陵，今水害除，得以蚕织，故皆下丘居平土也。」厥土黑坟，师古曰：「色黑而坟起也。坟音扶粉反。」　繇木条。师古曰：「　，古草字也。繇，悦茂也。条，修畅也。繇音弋昭反。」厥田中下，师古曰：「第六也。」赋贞，师古曰：「贞，正也。州第九，赋亦正当也。」作十有三年乃同。师古曰：「治水十三年，乃同於它州，言用功多也。」厥贡漆丝，师古曰：「贡，献也。地宜漆林，又善蚕丝，故以献也。」厥织文。师古曰：「与篚同。篚，竹器，筐属也。织文，锦绮之类，盛於筐篚而献之。」浮于、漯，通于河。师古曰：「浮，以舟渡也。、漯，二水名。漯水出东郡东武阳。因水入水曰通。漯音它合反。」海、岱惟青州。师古曰：「东北据海，西南距岱。岱即太山也。」芬募嚷裕惟、甾其道。师古曰：「芬模地名也，即阳谷所在。略，言用功少也。惟、甾，二水名。皆复故道也。惟水出琅邪箕屋山。甾水出泰山莱芜县。惟字今作潍，甾字或作淄，古今通用也。一曰，道读曰导。导，治也。」厥土白坟，海濒广泻。师古曰：「濒，水涯也。泻，卤咸之地。濒音频，又音宾。泻音昔。」田上下，赋中上。师古曰：「田第三，赋第四。」贡盐、，海物惟错，师古曰：「葛之精者曰。海中物产既多，故杂献。」岱畎丝、、`、松、怪石，师古曰：「畎，小谷也。，麻属也。`，青金也。怪石，石之次玉美好者也。言岱山之谷，出丝、、`、松、怪石五种，皆献之。畎音工犬反。」莱夷作牧，厥厌丝。师古曰：「莱山之夷，地宜畜牧。厌，厌桑也。食厌之蚕丝，可以弦琴瑟。厌音乌簟反。」浮于汶，达于。师古曰：「汶水出泰山郡莱芜县原山。言渡汶水西达于也。汶音问。」海、岱及淮惟徐州。师古曰：「东至海，北至岱，南及淮。」淮、沂其刈，蒙、羽其艺。师古曰：「淮、沂二水已治，蒙、羽二山皆可种艺也。淮出大复山。沂出泰山。沂音牛依反。」大野既猪，东原}平。师古曰：「大野即钜野泽也。猪，停水也。东原，地名。}，致也。言大野之水既已停蓄也。东原之地致功而平可耕稼也。」厥土赤埴坟，草木渐包。师古曰：「埴，黏土也。渐包，言相渐及包裹而生。」田上中，赋中中。师古曰：「田第二，赋第五。」贡土五色，师古曰：「王者取五色土，封以为太社，而此州毕贡之，言备有。」羽畎夏狄，峄阳孤桐，师古曰：「羽畎，羽山之谷也。夏狄，狄雉之羽可为旌旄者也，羽山之谷出焉。峄阳，峄山之阳也。山南曰阳。孤桐，特生之桐也，可为琴瑟，峄山之南生焉。峄音驿。」泗濒浮磬，师古曰：「泗水之涯浮出好石，可为磬也。泗水出济阴乘氏县。」淮夷珠U鱼，师古曰：「淮夷，淮水上之夷也。珠，珠名。U，及也。言其地出珠及美鱼也。音步千反，字或作n。」厥玄纤缟。师古曰：「玄，黑也。纤，细缯也。缟，鲜支也，即今所谓素者也。言献黑细缯及鲜支也。」浮于淮、泗，达于河。师古曰：「渡二水而入于河。」淮、海惟扬州。师古曰：「北据淮，南距海。」彭蠡既猪，阳鸟居。师古曰：「彭蠡，泽名，在彭泽县西北。阳鸟，随阳之鸟也。言彭蠡之水既已蓄聚，则鸿雁之属所共居之。蠡音礼。」三江既入，震泽}定。师古曰：「三江，谓北江、中江、南江也。震泽在吴西，即具区也。}，致也。言三江既入，则震泽致定。」筱既敷，师古曰：「筱，小竹也。，大竹也。敷谓布地而生也。筱音先了反。音荡。」　夭木乔。师古曰：「夭，盛貌也。乔，上竦也。夭音於骄反。乔音桥，又音骄。」厥土涂泥。师古曰：「洳湿也。」田下下，赋下上错。师古曰：「田第九，赋第七。又杂出诸品。」贡金三品，师古曰：「金、银、铜。」瑶、　、筱，齿、革、羽毛，师古曰：「瑶、　，皆美玉名也。齿，象齿也。革，犀革也。羽旄，谓众鸟之羽可为旄者也。　音昆。」鸟夷卉服，师古曰：「鸟夷，东南之夷善捕鸟者也。卉服，葛之属。」厥织贝，师古曰：「织谓细布也。贝，水虫也，古以为货。」厥包橘、柚，锡贡。师古曰：「柚，似橘而大，其味尤酸。橘、柚皆不耐寒，故包裹而致之也。锡贡者，须锡命而献之，言不常来也。柚音弋救反。」均江海，通于淮、泗。师古曰：「均，平也。通淮、泗而入江海，故云平。」荆及衡阳惟荆州。师古曰：「北据荆山，南及衡山之阳也。」江、汉朝宗于海。师古曰：「江、汉二水归入于海，有似诸侯朝於天子，故曰朝宗。宗，尊也。」九江孔殷，师古曰：「孔，甚也。殷，中也。言江水於此州界分为九道，甚得地形之中。」沱、　既道，云梦，土作刈。师古曰：「沱、，二水名，自江出为沱，自汉出为。云梦，泽名。言二水既从其道，则云梦之土可为（畋鱼）〔畎亩〕之治也。沱音徒何反。音潜。一曰，道读曰导。导，治也。」厥土涂泥。田下中，赋上下。师古曰：「田第八，赋第三。」贡羽旄、齿、革，金三品，师古曰：「自金以上所贡与扬州同。」~、干、栝、柏，厉、砥、e、丹，师古曰：「~木似樗而实。干，柘也。栝木柏叶而松身。厉，磨也。砥，其尤细者也。e，石名，可为矢镞。丹，赤石也，所谓丹沙者也。~音丑伦反。栝音古活反。砥音指，又音（祗）〔W〕。e音奴。」惟　、苦，三国}贡厥名，师古曰：「　，竹名，苦，木名也，皆可为矢。言此州界本有三国致贡斯物，其名称美也。音铩！∫袈贰？嘁簦枯）〔怙〕。」包匦菁茅，师古曰：「匦，柙也。菁，菜也，可以为{。茅可以缩酒。苞其茅匦其菁而献之。匦音轨。菁音精。」厥玄c玑组，师古曰：「玄，黑色。c，绛也。玑，珠之不圜者。组，绶类也。c音勋。玑音机，又音祈。」九江纳锡大龟。师古曰：「大龟尺有二寸，出於九江。锡命而纳，不常献也。」浮于江、沱、、汉，逾于洛，至于南河。师古曰：「逾，越也。言渡四水而越洛，乃至南河也。南河在冀州南。」荆、河惟豫州。师古曰：「西南至荆山，北距河水。」伊、雒、e、涧既入于河，师古曰：「伊出陆浑山，雒出冢领山，e出谷成山，涧出黾池山，四水皆入河。」荥、波既猪，师古曰：「荥，W水u出所为也，即今荥泽是也。波，亦水名。言其水并已遏聚矣。一说，谓荥水之波。」道荷泽，被盟猪。师古曰：「荷泽在湖陵。盟猪亦泽名，在荷之东北。言治荷泽之水衍溢，则使被及盟猪，不常入也。道读曰导。荷音歌。被音被马之被。盟音孟。」厥土惟壤，下土坟垆。师古曰：「高地则壤，下地则坟。垆谓土之刚黑者也，音卢。」田中上，赋错上中。师古曰：「田第四，赋第二，杂出第一。」贡漆、、、、纤纩，师古曰：「，织为布及也。纤纩，细绵也。音伫。纩音旷。」锡贡磬错。师古曰：「错，治玉之石。磬错，言可以治磬也。亦待锡命而贡。」浮于洛，入于河。师古曰：「因洛入河也。」华阳、黑水惟梁州。师古曰：「东据华山之南，西距黑水。」岷、蠹纫眨沱、　既道，师古曰：「岷，岷山也。螅筅Ｉ揭病Ｑ运已去，二山之土皆可种艺。沱、　，二水，治从故道也。岷音F。笠舨ā５蓝猎坏肌！共獭⒚陕闷剑和夷}绩。师古曰：「蔡、蒙，二（水）〔山〕名。旅，陈也。旅平，言已平治而陈祭也。和夷，地名，亦以致功可耕稼也。」厥土青黎。师古曰：「色青而细疏。」田下上，赋下中三错。师古曰：「田第七，赋第八，又杂出第七至第九，凡三品。」贡G、铁、银、镂、e、磬，师古曰：「G，美玉也。镂，刚铁也。磬，磬石也。G音虬。」熊、罴、狐、狸、织皮。师古曰：「织皮，谓Y也。言贡四兽之皮，又贡（维）〔杂〕Y。」西顷因桓是来，师古曰：「西顷，山名，在临洮西南。桓，水名也。言治西顷山，因桓水是来，无它道也。顷读曰倾。」浮于，逾于沔，师古曰：「汉上曰沔，音莫践反。」入于渭，乱于河。师古曰：「正绝流曰乱。」黑水、西河惟雍州。师古曰：「西据黑水，东距西河。西河即龙门之河也，在冀州西，故曰西河。」弱水既西，师古曰：「治使西流至合黎。」泾属渭I。师古曰：「属，逮也。水北曰I。言治泾水入于渭也。属音之欲反。I音芮，又音而悦反。」漆、沮既从，酆水同。师古曰：「漆、沮，即冯翊之洛水也。酆水出之南山。言漆、沮既从入渭，酆水亦来同也。，古攸字也。攸，所也。沮音七余反。」荆、岐既旅，师古曰：「荆、岐，二山名。荆在岐东。言二山治毕，已旅祭也。」终南、敦物，至于鸟鼠。师古曰：「终南、敦物二山皆在武功。鸟鼠山在陇西首阳西南。自终南西出至于鸟鼠也。」原隰}绩，至于猪野。师古曰：「高平曰原，下湿曰隰。猪野，地名。言皆致功也。」三危既宅，三苗丕叙。师古曰：「三危，山名，已可居也。三苗，本有苗氏之族，徙居於此，分而为三，故言三苗。今皆大得其次叙。」厥土黄壤。田上上，赋中下。师古曰：「田第一，赋第六。」贡球、琳、琅\。师古曰：「球、琳，皆玉名。琅\，石似珠者也。球音求，又音虬。琳音林。琅音郎。\音干。」浮于积石，至于龙门西河，师古曰：「积石山在金城西南，龙门山在河东之西界，皆河水所经。」会于渭I。师古曰：「逆流曰会。自渭北涯逆流西上。」织皮昆　、析支、渠叟，西戎即叙。师古曰：「昆　、析支、渠叟，三国名也。言此诸国皆织皮毛，各得其业。而西方远戎，并就次叙也。叟读曰搜。」道　及岐，至于荆山，师古曰：「自此以下，更说所治山水首尾之次也。治山通水，故举山言之。　山在　县西。道读曰导。後皆类此。　音苦坚反。」逾于河；师古曰：「即梁山龙门。」壶口、雷首，至于大岳；师古曰：「自壶口、雷首而至大岳也。雷首在河东蒲阪南。大岳即所谓岳阳者。」}柱、析城，至于王屋；师古曰：「}柱在陕县东北，山在河中，形若柱也。析城山在获泽西南。王屋山在垣县东北。」太行、恒山，至于碣石，入于海。师古曰：「太行山在河内山阳西北。恒山在上曲阳西北。言二山连延，东北接碣石而入于海。行音胡郎反。」西倾、朱圉、鸟鼠，至于太华；师古曰：「朱圉山在汉阳冀县南。太华即今华阴山。」熊耳、外方、桐柏，至于倍尾。师古曰：「熊耳在陕东。外方在颍川故县，即崇高也。桐柏在平氏东南。倍尾在安陆东北。言四山相连也。倍读曰陪。」道筅＃至于荆山；师古曰：「筅Ｉ皆诹褐菽稀４司Ｉ皆谀峡ち倬诙北。笠舨ā！鼓诜剑至于大别；师古曰：「内方在荆州。大别在庐江安丰也。」山之阳，至于衡山，师古曰：「山在蜀郡湔氐西。衡山在长沙湘南之东南。山，江所出。衡山，江所经。」过九江，至于敷浅原。师古曰：「敷浅原，一名（博）〔傅〕阳山，在豫章历陵南。」道弱水，至于合藜，余波入于流沙。师古曰：「合藜山在酒泉。流沙在敦煌西。」道黑水，至于三危，入于南海。师古曰：「黑水出张掖鸡山，南流至敦煌，过三危山，又南流而入于南海。」道河积石，至于龙门，师古曰：「积石山在河关西羌中。龙门山在夏阳北。言治河施功，自积石起，凿山穿地，以通其流，至龙门山也。」南至于华阴，东至于}柱，师古曰：「自龙门南流以至华阴，又折而东经}柱。」又东至于盟津，师古曰：「盟读曰孟。孟津在洛阳之北，都道所凑，故号孟津。孟，长大也。」东过洛I，至于大桑师古曰：「洛I，洛入河处，盖今所谓洛口也。山再重曰伞４缮皆诔筛蕖梢羝奖煞础！贡惫降水，至于大陆，师古曰：「降水在信都。大陆在钜鹿。」又北播为九河，师古曰：「播，布也。」同为逆河，入于海。师古曰：「同，合也。九河又合而为一，名为逆河，言相迎受也。海即渤海是也。」筅５姥，东流为汉，师古曰：「漾水出陇西氐道，东流过武关山南为汉。禹治漾水自筅Ｊ家病Ｑ音恙。」又东为沧浪之水，师古曰：「出荆山东南流为沧浪之水，即渔父所歌者也。浪音琅。」过三蹋至于大别，师古曰：「三趟在江夏竟陵。桃趔摺！鼓先胗诮，师古曰：「触大别山而南入江也。」东汇泽为彭蠡，师古曰：「汇，回也，又东回而为彭蠡泽也。汇音胡贿反。」东为北江，入于海。师古曰：「自彭蠡江分为三，遂为北江而入海。」山道江，东别为沱，师古曰：「别而出也，江东南流，沱东行也。沱音徒何反。」又东至于醴，师古曰：「醴水在荆州。」过九江，至于东陵，师古曰：「东陵，地名。」东~北会于汇，师古曰：「~，溢也。东溢分流，都共北会彭蠡也。~音弋尔反。」东为中江，入于海。师古曰：「亦自彭蠡出。」道W水，东流为，师古曰：「泉出王屋山，名为W，流去乃为也。W音弋脔反。」入于河，轶为荥，师古曰：「轶与溢同。言济水入河，并流而南，截河，又并流溢出，乃为荥泽。一曰轶，过也，音逸。」东出于陶丘北，师古曰：「陶丘，丘再重也，在济阴定陶西南。」又东至于荷，师古曰：「即荷泽。」又东北会於汶，师古曰：「济与汶合。」又北东入于海。师古曰：「北折而东也。」道淮自桐柏，东会于泗、沂，东入于海。道渭自鸟鼠同穴，东会于酆，又东至于泾，又东过漆、沮，入于河。道洛自熊耳，东北会于涧、e，又东会于伊，又东北入于河。九州同，师古曰：「各以其所而同法。」四奥既宅，师古曰：「奥读曰ィ谓土之可居者也。宅亦居也。言四方之土已可定居也。ヒ綮读反。」九山刊旅，师古曰：「九州之山皆已刊木通道而旅祭也。」九川涤原，师古曰：「九州泉源皆已清涤无壅塞。」九泽既陂，师古曰：「九州陂泽皆已遏障无决溢。」四海会同。师古曰：「四海之内皆同会京师。」六府孔修，师古曰：「水、火、金、木、土、谷皆甚治。」庶土交正，}慎财赋，师古曰：「言众土各以其所出，交易有无，而不失正，致慎货财，以供贡赋。」咸则三壤，成赋中国。师古曰：「言皆随其土田上中下三品，而成其赋於中国也。中国，京师也。」锡土姓：「祗台德先，不距朕行。」师古曰：「台，养也。言封诸侯，赐之土田，因以为姓。所敬养者，惟德为先，故无距我之行也。台音怡。」五百里甸服：师古曰：「规方千里，最近王城者为甸服，则四面五百里也。甸之为言田也，主为王者治田。」百里赋内总，师古曰：「自此以下，说甸服之内，以差言之也。总，禾槁ㄈ胍病Ｄ诙猎荒伞Ｏ陆岳啻恕！苟百里（纳）〔内〕，师古曰：「谓所刈，即禾穗也。音窒。」三百里内戛服，师古曰：「戛，槁也。言服者，谓有役则服之耳。戛音工黠反。」四百里粟，五百里米。师古曰：「精者纳少，者纳多。」五百里侯服：师古曰：「此次甸服之外方五百里也。侯，候也，主斥候而服事也。」百里采，师古曰：「又说侯服内之差次也。采，事也，王事则供之，不主一也。」二百里男国，师古曰：「男之言任，任王事者。」三百里诸侯。师古曰：「三百里同主斥候，故合而言之为一等。」五百里绥服：师古曰：「此又次侯服外之五百里也。绥，安也，言其安服王者政教。」三百里揆文教，师古曰：「揆度王者文教而行之也。三百里皆同。」二百里奋武卫。师古曰：「奋其武力以卫王者。二百里皆同。」五百里要服：师古曰：「此又次绥服外之五百里也。要，以文教要来之也。要音一遥反。」三百里夷，师古曰：「夷，易也，言行平易之法也。三百里皆同。」二百里蔡。师古曰：「蔡，法也，遵刑法而已。二百里皆同。」五百里荒服：师古曰：「又次要服外五百里，此五服之最在外者也。荒，言其荒忽，各因本俗。」三百里蛮，师古曰：「蛮谓以文德蛮幕而覆之。三百里皆同。」二百里流。师古曰：「任其流移，不考诘也。二百里皆同。」东渐于海，西被于流沙，朔、南U，声教讫于四海。师古曰：「渐，入也。被，加也。朔，北方也。讫，尽也。言东入于海，西加流沙，北方南方皆及，声教尽於四海也。一曰，渐，浸；U，及也。」禹锡玄圭，告厥成功。师古曰：「玄，天色也。尧以禹治水功成，故赐玄圭以表之也。自此以上，皆禹贡之文。」後受禅於虞，为夏后氏。
殷因於夏，亡所变改。周既克殷，监於二代而损益之，定官分职，改禹徐、梁二州合之於雍、青，师古曰：「省徐州以入青州，并梁州以合雍州。」分冀州之地以为幽、并。故周官有职方氏，师古曰：「夏官之属也。职，主也，主四方之土地。」掌天下之地，辩九州之国。东南曰扬州：其山曰会稽，师古曰：「在山阴县。」薮曰具区，师古曰：「薮，大泽也。具区在吴也。」川曰三江，　曰五湖；师古曰：「　，古浸字也。川，水之通流者也。浸谓引以灌溉者。五湖在吴。」其利金、锡、竹箭；民二男五女；畜宜鸟兽，师古曰：「鸟，孔翠之属。兽，犀象之属。」谷宜稻。正南曰荆州：其山曰衡，薮曰云梦，川曰江、汉，浸曰颍、湛；师古曰：「颍水出阳城阳乾山，宜属豫州。许慎又云『湛水，豫州浸』。并未详也。湛音直林反，又音直减反。」其利丹、银、齿、革；民一男二女；畜及谷宜，与扬州同。河南曰豫州：其山曰华，师古曰：「即华阴之华山也。连延东出，故属豫州。」薮曰圃田，师古曰：「在中牟。」川曰荥、雒，е曰波、眩皇古曰：「荥即W水所溢者也。波即上禹贡所云荥波者也。阉在楚，亦不当为豫州浸也。岩糇亚反。」其利林、漆、丝；民二男三女；畜宜六扰，师古曰：「马、牛、羊、豕、犬、鸡也。谓之扰者，言人所驯养也。扰音人沼反。」其谷宜五种。师古曰：「黍、稷、菽、麦、稻。」正东曰青州：其山曰沂，薮曰孟诸，师古曰：「沂山在盖县，即沂水所出也。孟诸，即盟猪也。」川曰淮、泗，浸曰沂、沭；师古曰：「沭水出东莞，音术。」其利蒲、鱼；民二男三女；其畜宜鸡、狗，谷宜稻、麦。河东曰兖州：其山曰岱，薮曰泰野，师古曰：「即大野。」其川曰河、，浸曰卢、潍；师古曰：「卢水在济北卢县。郑康成读曰雷，非也。」其利蒲、鱼；民二男三女；其畜宜六扰，谷宜四种。师古曰：「马、牛、羊、豕、犬、鸡，黍、稷、稻、麦也。」正西曰雍州：其山曰岳，师古曰：「即吴岳也。」薮曰弦蒲，师古曰：「在F县。」川曰泾、I，师古曰：「I在豳地。诗大雅公刘之篇曰『I鞠之即』。」其浸曰渭、洛；师古曰：「洛即漆、沮也，在冯翊。」其利玉、石；其民三男二女；畜宜牛、马，谷宜黍、稷。东北曰幽州：其山曰医无闾，师古曰：「在辽东。」薮曰l养，师古曰：「在长广。」川曰河、，浸曰、时；师古曰：「出莱芜。时水出般阳。」其利鱼、盐；民一男三女；畜宜四扰，师古曰：「马、牛、羊、豕。」谷宜三种。师古曰：「黍、稷、稻。」河内曰冀州：其山曰霍，师古曰：「在平阳永安县东北。」薮曰扬纡，师古曰：「尔雅曰『秦有扬纡』，而此以为冀州，未详其义及所在。」川曰漳，　曰汾、潞；师古曰：「漳水出上党长子。汾水出汾阳北山。潞出归德。」其利松、柏；民五男三女；畜宜牛、羊，谷宜黍、稷。正北曰并州：其山曰恒山，薮曰昭余祁，师古曰：「在太原邬县。邬音一户反，又音於庶反。」川曰池、呕夷，　曰涞、易；师古曰：「池出卤城。呕夷出平舒。涞出广昌。易出故安。音呼。池音徒河反。呕音於侯反。」其利布帛；民二男三女；畜宜五扰，师古曰：「马、牛、羊、犬、豕。」谷宜五种。而保章氏掌天文，以星土辩九州之地，所封封域皆有分星，以视吉凶。师古曰：「保章氏，春官之属也。保，守也，言守天文之职也。分音扶问反。」周爵五等，而土三等：公、侯百里，伯七十里，子、男五十里。不满为附庸，盖千八百国。而太昊、黄帝之後，唐、虞侯伯犹存，帝王图籍相踵而可知。周室既衰，礼乐征伐自诸侯出，转相吞灭，数百年间，列国m尽。师古曰：「m，灭也，音呼到反。」至春秋时，尚有数十国，五伯迭兴，总其盟会。师古曰：「此五伯谓齐桓、宋襄、晋文、秦穆、楚庄也。迭，互也。伯读曰霸。迭音徒结反。」陵夷至於战国，天下分而为七，师古曰：「谓秦、韩、魏、赵、燕、齐、楚也。」合从连衡，经数十年。秦遂并兼四海。以为周制微弱，终为诸侯所丧，故不立尺土之封，分天下为郡县，汤灭前圣之苗裔，靡有孑遗者矣。汉兴，因秦制度，崇恩德，行简易，以抚海内。至武帝攘却胡、越，开地斥境，南置交址，北置朔方之州，师古曰：「胡广记云，汉既定南越之地，置交址刺史，别於诸州，令持节治苍梧，分雍州置朔方刺史。」兼徐、梁、幽、并夏、周之制，改雍曰凉，改梁曰益，凡十三（郡）〔部〕，置刺史。先王之迹既远，地名又数改易，师古曰：「数音所角反。」是以采获旧闻，考迹诗书，推表山川，以缀禹贡、周官、春秋，下及战国、秦、汉焉。师古曰：「中古以来，说地理者多矣，或解释经典，或撰述方志，竞为新异，妄有穿凿，安处互会，颇失其真。後之学者，因而祖述，曾不考其谬论，莫能寻其根本。今并不录，盖无尤焉。」京兆尹，故秦内史，高帝元年属塞国，二年更为渭南郡，九年罢，复为内史。武帝建元六年分为右内史，太初元年更为京兆尹。元始二年户十九万五千七百二，口六十八万二千四百六十八。师古曰：「汉之户口当元始时最为殷盛，故志举之以为数也。後皆类此。」县十二：长安，高帝五年置。惠帝元年初城，六年成。户八万八百，口二十四万六千二百。王莽曰常安。师古曰：「王莽篡位，改汉郡县名，普易之也。下皆类此。」新丰，骊山在南，故骊戎国。秦曰骊邑。高祖七年置。应劭曰：「太上皇思东归，於是高祖改筑城寺街里以象丰，徙丰民以实之，故号新丰。」船司空，莽曰船利。服虔曰：「县名。」师古曰：「本主船之官，遂以为县。」蓝田，山出美玉，有虎候山祠，秦孝公置也。华阴，故阴晋，秦惠文王五年更名宁秦，高帝八年更名华阴。太华山在南，有祠，豫州山。集灵宫，武帝起。莽曰华坛也。郑，周宣王弟郑桓公邑。有铁官。应劭曰：「宣王母弟友所封也。其子与平王东迁，更称新郑。」臣瓒曰：「周自穆王以下都於西郑，不得以封桓公也。初桓公为周司徒，王室将乱，故谋於史伯而寄帑与贿於虢、会之间。幽王既败，二年而灭会，四年而灭虢，居於郑父之丘，是以为郑桓公，无封京兆之文也。」师古曰：「春秋外传云：『幽王既败，郑桓公死之，其子武公与平王东迁。』故左氏传云：『我周之东迁，晋、郑焉依。』又郑庄公云『我先君新邑於此』，盖道新郑也。穆王以下无都西郑之事，瓒说非也。会音工外反。」湖，有周天子祠二所。故曰胡，武帝建元年更名湖。下，应劭曰：「秦武公伐戎，置有上，故加下。」师古曰：「音圭，取戎之人而来为此县。」南陵，文帝七年置。沂水出蓝田谷，北至霸陵入霸水。霸水亦出蓝田谷，北入渭。（师）古曰兹水，秦穆公更名以章霸功，视子孙。〔师古曰〕：「沂音先历反。视读曰示。」奉明，宣帝置也。霸陵，故芷阳，文帝更名。莽曰水章也。杜陵。故杜伯国，宣帝更名。有周右将军杜主祠四所。莽曰饶安也。左冯翊，故秦内史，高帝元年属塞国，二年更名河上郡，九年罢，复为内史。武帝建元六年分为左内史，太初元年更名左冯翊。户二十三万五千一百一，口九十一万七千八百二十二。县二十四：高陵，左辅都尉治。莽曰千春。栎阳，秦献公自雍徙。莽曰师亭。如淳曰：「栎音药。」翟道，莽曰涣。池阳，惠帝四年置。　L山在北。应劭曰：「在池水之阳。」师古曰：「　L，即今俗所呼嵯峨山是也，音截啮。音才葛反，又音五葛反。」夏阳，故少梁，秦惠文王十一年更名。禹贡梁山在西北，龙门山在北。有铁官。莽曰冀亭。衙，莽曰达昌。如淳曰：「衙音牙。」师古曰：「即春秋所云『秦晋战于彭衙』。」粟邑，莽曰粟城。谷口，九Q山在西。有天齐公、五床山、仙人、五帝祠四所。莽曰谷喙。师古曰：「Q音子公反，又音子孔反。喙音许秽反。」莲勺，如淳曰：「音辇酌。」~，莽曰修令。孟康曰：「音敷。」频阳，秦厉公置。应劭曰：「在频水之阳。」临晋，故大荔，秦获之，更名。有河水祠。芮乡，故芮国。莽曰监晋。应劭曰：「临晋水，故曰临晋。」臣瓒曰：「晋水在河之间，此县在河之西，不得云临晋水也。旧说曰，秦筑高垒以临晋国，故曰临晋也。」师古曰：「瓒说是也。说者或以为魏文侯伐秦始置临晋，非也。文侯重城之耳，岂始置乎！」重泉，莽曰调泉。颌阳，应劭曰：「在颌水之阳也。」师古曰：「音合。即大雅大明之诗所谓『在洽之阳』。」q，景帝二年置。师古曰：「q音丁活反，又音丁外反。音诩。」武城，莽曰桓城。师古曰：「即左氏传所云『（伐秦）〔秦伐〕晋取武城』者也。」沈阳，莽曰制昌。德，禹贡北条荆山在南，下有疆梁原。洛水东南入渭，雍州　。莽曰德欢。师古曰：「亦怀字。」徵，莽曰泛爱。师古曰：「徵音惩，即今之澄城县是也。左传所云『取北徵』，谓此地耳，而杜元凯未详其处也。」云陵，昭帝置也。万年，高帝置。莽曰异赤。师古曰：「三辅黄图云太上皇葬栎阳北原，起万年陵是也。」长陵，高帝置。户五万五十七，口十七万九千四百六十九。莽曰长平。阳陵，故弋阳，景帝更名。莽曰渭阳。云阳。有休屠、金人及径路神祠三所，越巫　　祠三所。孟康曰：「　音辜磔之辜，越人祠也。　音穰。休音许虬反。屠音除。」右扶风，故秦内史，高帝元年属雍国，二年更为中地郡。九年罢，复为内史。武帝建元六年分为右内史，太初元年更名主爵都尉为右扶风。师古曰：「主爵都尉，本秦之主爵中尉，掌列侯，至太初元年更名右扶风，而治於内史右地。故此志追书建元六年分为右内史，又云更名主爵都尉为右扶风。」户二十一万六千三百七十七，口八十三万六千七十。县二十一：渭城，故咸阳，高帝元年更名新城，七年罢，属长安。武帝元鼎三年更名渭城。有兰池宫。莽曰京城。槐里，周曰犬丘，懿王都之。秦更名废丘。高祖三年更名。有黄山宫，孝惠二年起。莽曰槐治。，古国。有扈谷亭。扈，夏启所伐。酆水出东南，又有水，皆北过上林苑入渭。有i阳宫，秦文王起。师古曰：「音决。i音倍。」T，有长杨宫，有射熊馆，秦昭王起。灵轵渠，武帝穿也。粒周后稷所封。师古曰：「读与邰同，音（　）〔胎〕。」郁夷，诗「周道郁夷」。有F水祠。莽曰郁平。师古曰：「小雅四牡之诗曰『四牡WW，周道倭迟』。韩诗作郁夷字，言使臣乘马行於此道。」美阳，禹贡岐山在西北。中水乡，周大王所邑。有高泉宫，秦宣太后起也。d，成国渠首受渭，东北至上林入蒙笼渠。右辅都尉治。师古曰：「d音媚。」雍，秦惠公都之。有五，太昊、黄帝以下祠三百三所。橐泉宫，孝公起。祈年宫，惠公起。а艄，昭王起。有铁官。应劭曰：「四面积高曰雍。」师古曰：「б粲颉！蛊幔水在县西。有铁官。莽曰漆治。找兀有豳乡，诗豳国，公刘所都。应劭曰：「左氏传曰『毕、原、酆、郇，文之昭也』。郇侯、贾伯伐晋是也。」臣瓒曰：「汲郡古文『晋武公灭荀，以赐大夫原氏黯，是为荀叔』。又云『文公城荀』。然则荀当在晋之境内，不得在扶风界也。今河东有荀城，古荀国。」师古曰：「瓒说是也。此斩劣胲魍，自别邑耳，非伐晋者。」麋，有黄帝子祠。莽曰扶亭。师古曰：「g音逾。」陈仓，有上公、明星、黄帝孙、舜妻（盲）〔育〕冢祠。有羽阳宫，秦武王起也。杜阳，杜水南入渭。〔诗曰「自杜」〕莽曰通杜。师古曰：「大雅绵之诗曰『人之初生，自土、漆、沮』，齐诗作『自杜』，言公刘避狄而来居杜与漆、沮之地。」F，吴山在西，古文以为F山。雍州山。北有蒲谷乡弦中谷，雍州弦蒲薮。F水出西北，入渭。芮水出西北，东入泾。诗芮（厄）〔　〕，雍州川也。师古曰：「（厄）〔　〕读与鞠同。大雅公刘之诗曰『止旅乃密，芮鞠之即』，韩诗作芮（厄）〔　〕。言公刘止其军旅，欲使安静，乃就芮（厄）〔　〕之间耳。」好，山在东。有梁山宫，秦始皇起。莽曰好邑。师古曰：「音丘毁反。」虢，有黄帝子、周文武祠。虢宫，秦宣太后起也。安陵，惠帝置。莽曰嘉平。师古曰：「阚以为本周之程邑也。」茂陵，武帝置。户六万一千八十七，口二十七万七千二百七十七。莽曰宣城。师古曰：「黄图云本槐里之茂乡。」平陵，昭帝置。莽曰广利。武功，太壹山，古文以为终南。垂山，古文以为敦物。皆在县东。斜水出衙领山北，至d入渭。褒水亦出衙领，至南郑入沔。有垂山、斜水、（淮）〔褒〕水祠三所。莽曰新光。师古曰：「斜音弋奢反。衙音牙。」弘农郡，武帝元鼎四年置。莽曰右队。户十一万八千九十一，口四十七万五千九百五十四。有铁官，在黾池。县十一：弘农，故秦函谷关。衙山领下谷，　水所出，北入河。卢氏，熊耳山在东。伊水出，东北入雒，过郡一，行四百五十里。又有育水，南至顺阳入沔。又有洱水，东南至鲁阳，亦入沔。皆过郡二，行六百里。莽曰昌富。师古曰：「洱音耳。」陕，故虢国。有焦城，故焦国。北虢在大阳，东虢在荥阳，西虢在雍州。莽曰黄眉。宜阳，在黾池有铁官也。黾池，高帝八年复黾池中乡民。景帝中二年初城，徙万家为县。谷水出谷阳谷，东北至谷城入雒。莽曰陕亭。师古曰：「黾音莫践反，又音莫忍反。」丹水，水出上雒冢领山，东至析入钧。密阳乡，故商密也。师古曰：「钧亦水名也，音均。」新安，禹贡涧水在东，南入雒。商，秦相卫鞅邑也。析，黄水出黄谷，鞠水出析谷，俱东至郦入湍水。莽曰君亭。师古曰：「析音先历反。鞠水即今所谓菊潭也。郦音持益反。湍音专。」陆浑，春秋迁陆浑戎於此。有关。师古曰：「浑音胡昆反。」上雒。禹贡雒水出冢领山，东北至巩入河，过郡二，行千七十里，豫州川。又有甲水，出秦领山，东南至锡入沔，过郡三，行五百七十里。熊耳获舆山在东北。师古曰：「锡音阳。」河东郡，秦置。莽曰兆阳。有根仓、湿仓。户二十三万六千八百九十六，口九十六万二千九百一十二。县二十四：安邑，巫咸山在南，盐池在西南。魏绛自魏徙此，至惠王徙大梁。有铁官、盐官。莽曰河东。大阳，吴山在西，上有吴城，周武王封太伯後於此，是为虞公，为晋所灭。有天子庙。莽曰勤田。应劭曰：「在大河之阳。」猗氏，解，师古曰：「音蟹。」蒲反，有尧山、首山祠。雷首山在南。故曰蒲，秦更名。莽曰蒲城。应劭曰：「秦始皇东巡见长阪，故加『反』云。」孟康曰：「本蒲也，晋文公以赂秦，後秦人还蒲，魏人喜曰『蒲反矣』。谓秦名之，非也。」臣瓒曰：「秦世家云『以垣为蒲反』，然则本非蒲也。」师古曰：「应说是。」河北，诗魏国，晋献公灭之，以封大夫毕万，曾孙绛徙安邑也。左邑，莽曰兆亭。汾阴，介山在南。闻喜，故曲沃。晋武公自晋阳徙此。武帝元鼎六年行过，更名。应劭曰：「今曲沃也。秦改为左邑。武帝於此闻南越破，改曰闻喜。」获泽，禹贡析城山在西南。应劭曰：「有获泽，在西北。」师古曰：「获音乌虢反。」端氏，临汾，垣，禹贡王屋山在东北，W水所出，东南至武德入河，轶出荥阳北地中，又东至琅槐入海，过郡九，行千八百四十里。师古曰：「琅音郎。槐音回。」皮氏，耿乡，故耿国，晋献公灭之，以赐大夫赵夙。後十世献侯徙中牟。有铁官。莽曰延平。长修，平阳，韩武子玄孙贞子居此。有铁官。莽曰香平。应劭曰：「尧都也，在平河之阳。」襄陵，有班氏（香）〔乡〕亭。莽曰干昌。应劭曰：「襄陵在西北。」师古曰：「晋襄公之陵，因以名县。」彘，霍大山在东，冀州山，周厉王所奔。莽曰黄城。应劭曰：「顺帝改曰永安。」杨，莽曰有年亭。应劭曰：「杨侯国。」北屈，禹贡壶口山在东南。莽曰朕北。应劭曰：「有南故称北。」臣瓒曰：「汲郡古文『翟章救郑，次于南屈』。」师古曰：「屈音居勿反。即晋公子夷吾所居。」蒲子，应劭曰：「故蒲反旧邑，武帝置。」师古曰：「重耳所居也。应说失之。」绛，晋武公自曲沃徙此。有铁官。应劭曰：「绛水出西南。」狐，师古曰：「音之涉反。」骐。侯国。师古曰：「音其。」太原郡，秦置。有盐官，在晋阳。属并州。户十六万九千八百六十三，口六十八万四百八十八。有家马官。臣瓒曰：「汉有家马厩，一厩万匹，时以边表有事，故分来在此。家马後改曰马也。」师古曰：「音动。」县二十一：晋阳，故诗唐国，周成王灭唐，封弟叔虞。龙山在西北。有盐官。晋水所出，东入汾。臣瓒曰：「所谓唐，今河东永安是也，去晋四百里。」师古曰：「瓒说是也。」人，如淳曰：「音F。」师古曰：「又音山寡反。」界休，莽曰界美。师古曰：「休音许虬反。」榆次，涂水乡，晋大夫知徐吾邑。梗阳乡，魏戊邑。莽曰大原亭。师古曰：「涂音涂。梗音鲠。」中都，于离，莽曰于合。兹氏，莽曰兹同。狼孟，莽曰狼调。邬，九泽在北，是为昭余祁，并州薮。晋大夫司马弥牟邑。师古曰：「音一户反，又音於据反。」盂，晋大夫孟丙邑。平陶，莽曰多穰。汾阳，北山，汾水所出，西南至汾阴入河，过郡二，行千三百四十里，冀州　。京陵，莽曰致城。师古曰：「即九京。」阳曲，应劭曰：「河千里一曲，当其阳，故曰阳曲也。」师古曰：「隋文帝自以姓杨，故恶阳曲之号，乃改其县为阳直。今则复旧名焉。」大陵，有铁官。莽曰大宁。原平，祁，晋大夫贾辛邑。莽曰示。上艾，绵曼水，东至蒲吾，入池水。师古曰：「音呼。池音徒何反。」虑，师古曰：「音庐夷。」阳邑，莽曰繁穰。广武。（河主）〔句注〕、贾屋山在北。都尉治。莽曰信桓。师古曰：「贾屋山，即史记所云『赵襄子北登夏屋』者。」上党郡，秦置，属并州。有上党关、壶口关、石研关、天井关。师古曰：「研音形。」户七万三千七百九十八，口三十三万七千七百六十六。县十四：长子，周史辛甲所封。鹿谷山，浊漳水所出，东至邺入（青）〔清〕漳。师古曰：「长读曰长短之长，今俗为长幼之长，非也。」屯留，桑钦言「绛水出西南，东入海」。师古曰：「屯音纯。」余吾，铜L，有上亭，下聚。师古曰：「音斯。」沾，大黾谷，清漳水所出，东北至邑成入大河，过郡五，行千六百八十里，冀州川。应劭曰：「沾水出壶关。」师古曰：「沾音他兼反。」涅氏，涅水也。师古曰：「涅水出焉，故以名县也。涅音乃结反。」襄垣，莽曰上党亭。壶关，有羊肠版。沾水东至朝歌入淇。应劭曰：「黎侯国也，今黎亭是。」泫氏，杨谷，绝水所出，南至野王入沁。应劭曰：「山海经泫水所出者也。」师古曰：「泫音工玄反。」高都，莞谷，丹水所出，东南入泫水。有天井关。师古曰：「莞音丸。」潞，故潞子国。氏，师古曰：「音於义反。」阳阿，谷远。羊头山世靡谷，沁水所出，东南至荥阳入河，过郡三，行九百七十里。莽曰谷近。师古曰：「今沁水至怀州武陟县界入河。此云至荥阳，疑传写错误。」河内郡，高帝元年为殷国，二年更名。莽曰後队，属司隶。户二十四万一千二百四十六，口百六万七千九十七。县十八：怀，有工官。莽曰河内。汲，武德，孟康曰：「始皇东巡置，自以武德定天下。」波，孟康曰：「今有城，晋文公所得赐者。」山阳，东太行山在西北。师古曰：「行音胡郎反。」河阳，莽曰河亭。州，共，故国。北山，淇水所出，东至黎阳入河。孟康曰：「共伯入为三公者也。」师古曰：「共音恭。」平皋，应劭曰：「邢侯自襄国徙此。当齐桓公时，卫人伐邢，邢迁于夷仪，其地属晋，号曰邢丘。以其在河之皋，处势平夷，故曰平皋。」臣瓒曰：「春秋传狄人伐邢，邢迁于夷仪，不至此也。今襄国西有夷仪城，去襄国百余里。邢是丘名，非国也。」师古曰：「应说非也。左氏传曰『晋侯送女於邢丘』，盖谓此耳。」朝歌，纣所都。周武王弟康叔所封，更名卫。莽曰雅歌。修武，应劭曰：「晋始启南阳，今南阳城是也，秦改曰修武。」臣瓒曰：「韩非书『秦昭王越赵长平西伐修武』，时秦未兼天下，修武之名久矣。」师古曰：「瓒说是也。」温，故国，己姓，苏忿生所封也。野王，太行山在西北。卫元君为秦所夺，自（仆）〔濮〕阳徙此。莽曰平野。孟康曰：「故国也，今亭是也。」师古曰：「行音胡郎反。」获嘉，故汲之新中乡，武帝行过更名也。轵，孟康曰：「原乡，晋文公所围是也。」师古曰：「音只。」沁水，师古曰：「沁音千浸反。」隆虑，国水东北至信成入张甲河，过郡三，行千八百四十里。有铁官。应劭曰：「隆虑山在北，避殇帝名改曰林虑也。」师古曰：「虑音庐。」荡阴。荡水东至内黄泽。西山，h水所出，亦至内黄入荡。有h里城，西伯所拘也。师古曰：「荡音汤。h音羊九反。」河南郡，故秦三川郡，高帝更名。雒阳户五万二千八百三十九。莽曰保忠信乡，属司隶也。户二十七万六千四百四十四，口一百七十四万二百七十九。有铁官、工官。敖仓在荥阳。县二十二：雒阳，周公迁殷民，是为成周。春秋昭公（二）〔三〕十（一）〔二〕年，晋合诸侯于狄泉，以其地大成周之城，居敬王。莽曰宜阳。师古曰：「鱼豢云汉火行忌水，故去『洛』『水』而加『隹』。如鱼氏说，则光武以後改为『雒』字也。」荥阳，卞水、冯池皆在西南。有狼汤渠，首受，东南至陈入颍，过郡四，行七百八十里。应劭曰：「故虢国，今虢亭是也。」师古曰：「狼音浪。汤音宕。音子礼反，本济水字。」偃师，尸乡，殷汤所都。莽曰师成。臣瓒曰：「汤居亳，今济阴县是也。今亳有汤冢，己氏有伊尹冢，皆相近也。」师古曰：「瓒说非也。又如皇甫谧所云汤都在谷熟，事并不经。刘向云『汤无葬处』，安得汤冢乎！」京，师古曰：「即郑共叔段所居也。」平阴，应劭曰：「在平城南，故曰平阴。」中牟，圃田泽在西，豫州薮。有`叔邑，赵献侯自耿徙此。师古曰：「`与管同。」平，莽曰治平。阳武，有博狼沙。莽曰阳桓。师古曰：「狼音浪。」河南，故郏r地。周武王迁九鼎，周公致太平，营以为都，是为王城，至平王居之。师古曰：「郏音夹。r音辱。」缑氏，刘聚，周大夫刘子邑，有延寿城仙人祠。莽曰中亭。师古曰：「缑音工侯反。」卷，师古曰：「音去权反。」原武，莽曰原桓。巩，东周所居。谷成，禹贡e水出　亭北，东南入雒。师古曰：「即今新安。　音　。」故市，密，故国。有大o山，水所出，南至临颍入颍。应劭曰：「『密人不恭』，密须氏姓之国也。」臣瓒曰：「密，姬姓之国也，见世本。密须，今安定阴密是也。」师古曰：「应、瓒二说皆非也。此密即春秋僖六年『围新密』者也，盖郑地。而诗所云『密人』，即左传所谓『密须之鼓』者也，在安定阴密。o音隗。音翼，又音昌力反。」新成，惠帝四年置。蛮中，故戎蛮子国。开封，逢池在东北，或曰宋之逢泽也。臣瓒曰：「汲郡古文梁惠王发逢忌之薮以赐民，今浚仪有逢陂忌泽是也。」成皋，故虎牢。或曰制。师古曰：「穆天子传云『七萃之士生捕兽，即献天子，天子畜之东虢，号曰兽牢』。」苑陵，莽曰左亭。梁，惮狐聚，秦灭西周徙其君於此。阳人聚，秦灭东周徙其君於此。应劭曰：「左传曰秦取梁。梁，伯翳之後，与秦同祖。」臣瓒曰：「秦取梁，後改曰夏阳，今冯翊夏阳是也。此梁，周之小邑，见於春秋。」师古曰：「瓒说是也。惮音乃旦反。」新郑。诗郑国，郑桓公之子武公所国，後为韩所灭，韩自平阳徙都之。应劭曰：「国语曰，郑桓公为周司徒，王室将乱，寄帑与贿於虢、会之闲。幽王败，威公死之，其子武公与平王东迁洛邑，遂伐虢、会而并其地，而邑於此。」东郡，秦置。莽曰治亭。属兖州。户四十万一千二百九十七，口百六十五万九千二十八。县二十二：濮阳，卫成公自楚丘徙此。故帝丘，颛顼虚。莽曰治亭。应劭曰：「濮水南入钜野。」师古曰：「虚读曰墟。」（畔）观，莽曰观治。应劭曰：「夏有观扈，世祖更名卫国，以封周後。」师古曰：「观音工唤反。」聊城，顿丘，莽曰顺丘。师古曰：「以丘名县也。丘一成为顿丘，谓一（成）〔顿〕而成也。或曰，成，重也，一重之丘也。」发干，莽曰戢盾。范，莽曰建睦。茬平，莽曰功崇。应劭曰：「在茬山之平地者也。」师古曰：「音仕疑反。」东武阳，禹治漯水，东北至千乘入海，过郡三，行千二十里。莽曰武昌。应劭曰：「武水之阳也。」师古曰：「漯音它合反。」博平，莽曰加睦。黎，莽曰黎治。孟康曰：「诗黎侯国，今黎阳也。」臣瓒曰：「黎阳在魏郡，非黎县也。」师古曰：「瓒说是。」清，莽曰清治。应劭曰：「章帝更名乐平。」东阿，都尉治。应劭曰：「卫邑也。有西故称东。」离狐，莽曰瑞狐。临邑，有（　）〔〕庙。莽曰谷城亭。师古曰：「（　）〔〕亦济水字也。其後并同。」利苗，须昌，故须句国，大昊後，风姓。师古曰：「句音劬。」寿良，蚩尤祠在西北（涑）〔〕上。有朐城。应劭曰：「世祖（父叔）〔叔父〕名良，故曰寿张。」乐昌，阳平，白马，南燕，南燕国，姓，黄帝後。师古曰：「音其乙反。」廪丘。陈留郡，武帝元狩元年置。属兖州。户二十九万六千二百八十四，口一百五十万九千五十。县十七：陈留，鲁渠水首受狼汤渠，东至阳夏，入涡渠。孟康曰：「留，郑邑也，後为陈所并，故曰陈留。」臣瓒曰：「宋亦有留，彭城留是也。留属陈，故称陈留也。」师古曰：「瓒说是也。涡音戈。」小黄，成安，宁陵，莽曰康善。孟康曰：「故葛伯国，今葛乡是。」雍丘，故杞国也，周武王封禹後东楼公。先春秋时徙鲁东北，二十一世简公为楚所灭。酸枣，东昏，莽曰东明。襄邑，有服官。莽曰襄平。应劭曰：「春秋传曰『师于襄牛』是也。」师古曰：「圈称云襄邑宋地，本承匡襄陵乡也。宋襄公所葬，故曰襄陵。秦始皇以承匡卑湿，故徙县於襄陵，谓之襄邑，县西三十里有承匡城。然则应说以为襄牛，误也。」外黄，都尉治。张晏曰：「魏郡有内黄，故加外。」臣瓒曰：「县有黄沟，故氏之也。」师古曰：「左氏传云『惠公败宋师于黄』，杜预以为外黄县东有黄城，即此地也。」封丘，濮渠水首受（涑）〔〕，东北至都关，入羊里水，过郡三，行六百三十里。孟康曰：「春秋传『败狄于长丘』，今翟沟是。」长罗，侯国。莽曰惠泽。尉氏，应劭曰：「古狱官曰尉氏，郑之别狱也。」臣瓒曰：「郑大夫尉氏之邑，故遂以为邑。」师古曰：「郑大夫尉氏亦以掌狱之官故为族耳。应说是也。」B，莽曰顺通。应劭曰：「郑伯克段于鄢是也。」师古曰：「鄢音偃。」长垣，莽曰长固。孟康曰：「春秋会于匡，今匡城是。」平丘，济阳，莽曰济前。浚仪。故大梁。魏惠王自安邑徙此。睢水首受狼汤水，东至取虑入泗，过郡四，行千三百六十里。应劭曰：「魏惠王自安邑徙此，号曰梁。」师古曰：「取虑，县名也，音秋庐。取又音趋。」颍川郡，秦置。高帝五年为韩国，六年复故。莽曰左队。阳翟有工官。属豫州。孟康曰：「夏启有钧台之飨，今钧台在南。」户四十三万二千四百九十一，口二百二十一万九百七十三。县二十：阳翟，夏禹国。周末，韩景侯自新郑徙此。户四万一千六百五十，口十万九千。莽曰颍川。应劭曰：「夏禹都也。」臣瓒曰：「世本禹都阳城，汲郡古文亦云居之，不居阳翟也。」师古曰：「阳翟本禹所受封耳。应、瓒之说皆非。」昆阳，应劭曰：「昆水出南阳。」颍阳，应劭曰：「颍水出阳城。」定陵，有东不羹。莽曰定城。师古曰：「羹音郎。其後亦同。」长社，应劭曰：「宋人围长葛是也。其社中树暴长，更名长社。」师古曰：「长读如本字。」新汲，师古曰：「阚云本汲乡也，宣帝神爵三年置。以河内有汲，故加新也。」襄城，有西不羹。莽曰相城。郾，师古曰：「音一战反。」郏，师古曰：「音夹。」舞阳，应劭曰：「舞水出南。」颍阴，崇高，武帝置，以奉太室山，是为中岳。有太室、少室山庙。古文以崇高为外方山也。师古曰：「崇，古崇字。」许，故国，姜姓，四岳後，太叔所封，二十四世为楚所灭。B陵，户四万九千一百一，口二十六万一千四百一十八。莽曰左亭。李奇曰：「六国为安陵。」师古曰：「B音偃。」临颍，莽曰监颍。父城，应乡，故国，周武王弟所封。应劭曰：「韩诗外传周成王与弟戏以桐叶为圭，『吾以此封汝。』周公曰：『天子无戏言。』王应时而封，故曰应侯乡，是也。」臣瓒曰：「吕氏春秋曰成王以戏授桐叶为圭以封叔虞，非应侯也。汲郡古文殷时已自有国，非成王之所造也。」师古曰：「武王之弟自封应国，非桐圭之事也。应氏之说盖失之焉。又据左氏传云『、晋、应、韩，武之穆也』，是则应侯武王之子，又与志说不同。」成安，侯国也。周承休，侯国，元帝置，元始二年更名郑公。莽曰嘉美。〔师古曰〕：「休音许虬反。」阳城，阳城山，洧水所出，东南至长平入颍，过郡三，行五百里。阳乾山，颍水所出，东至下蔡入淮，过郡三，行千五百里，荆州　。有铁官。师古曰：「乾音干。洧音于轨反。」纶氏。汝南郡，高帝置。莽曰汝汾。分为赏都尉。属豫州。户四十六万一千五百八十七，口二百五十九万六千一百四十八。县三十七：平舆，应劭曰：「故沈子国。今沈亭是也。舆音豫。」阳安，应劭曰：「道国也。今道亭是。」阳城，侯国。莽曰新安。　强，应劭曰：「　水出颍川阳城。」师古曰：「　音於谨反，又音殷。」富波，女阳，应劭曰：「汝水出弘农，入淮。」师古曰：「女读曰汝。其下汝阴亦同。」j阳，应劭曰：「在j水之阳也。」孟康曰：「j音纣。」吴房，孟康曰：「本房子国。楚灵王迁房於楚。吴王阖闾弟夫概奔楚，楚封於此，为堂溪氏。以封吴，故曰吴房，今吴房城堂溪亭是。」安成，侯国。莽曰至成。南顿，故顿子国，姬姓。应劭曰：「顿迫於陈，其後南徙，故号南顿，故城尚在。」朗陵，应劭曰：「朗陵山在西南。」细阳，莽曰乐庆。师古曰：「居细水之阳，故曰细阳。细水本出新V。V音千私反。」宜春，侯国。莽曰宣孱。女阴，故胡国。都尉治。莽曰汝坟。新蔡，蔡平侯自蔡徙此，後二世徙下蔡。莽曰新迁。新息，莽曰新德。孟康曰：「故息国，其後徙东，故加新云。」阳，应劭曰：「水出吴房，东入p也。」师古曰：「音劬。p音楚人反，又音楚刃反。」期思，师古曰：「故蒋国。」慎阳，应劭曰：「慎水出东北，入淮。」师古曰：「慎字本作滇，音真，後误为慎耳。今犹有真丘、真阳县，字并单作真，知其音不改也。阚云永平五年失印更刻，遂误以『水』为『心』。」慎，莽曰慎治。召陵，师古曰：「即桓公伐楚次於召陵者也。召读曰邵。」弋阳，侯国。应劭曰：「弋山在西北。故黄国，今黄城是。」西平，有铁官。莽曰新亭。应劭曰：「故柏子国也，今柏亭是。」上蔡，故蔡国，周武王弟叔度所封。度放，成王封其子胡，十八世徙新蔡。　，莽曰闰治。应劭曰：「孙叔敖子所邑之　丘是也。世祖更名固始。」师古曰：「　音子衽反。」西华，莽曰华望。长平，莽曰长正。宜禄，莽曰赏都亭。项，故国。新V，莽曰新延。应劭曰：「秦伐魏，取V丘。汉兴为新V。章帝封殷後，更名宋。」臣瓒曰：「光武既封殷後於宋，又封新V。」师古曰：「封於新V，号为宋国耳。瓒说非。」归德，侯国。宣帝置。莽曰归惠。新阳，莽曰新明。应劭曰：「在新水之阳。」安昌，侯国。莽曰始成。安阳，侯国。莽曰均夏。应劭曰：「故江国，今江亭是。」博阳，侯国。莽曰乐家。成阳，侯国。莽曰新利。定陵。高陵山，汝水出，东南至新蔡入淮，过郡四，行千三百四十里。南阳郡，秦置。莽曰前队。属荆州。户三十五万九千（一）〔三〕百一十六，口一百九十四万二千五十一。县三十六：宛，故申伯国。有屈申城。县南有北筮山。户四万七千五百四十七。有工官、铁官。莽曰南阳。撸师古曰：「音昌牛反。」杜衍，莽曰闰衍。A，侯国。莽曰南庚。孟康曰：「音赞。」师古曰：「即萧何所封。」育阳，有南筮聚，在东北。应劭曰：「育水出弘农卢氏，南入于沔。」博山，侯国。哀帝置。故顺阳。应劭曰：「汉明帝改曰顺阳，在顺水之阳也。」师古曰：「顺阳，旧名。应说非。」 
阳，莽曰前亭。应劭曰：「在涅水之阳。」师古曰：「涅音乃结反。」阴，师古曰：「即春秋左氏传所云迁阴於下阴者也，与A相近。今襄州有阴城县，县有A城乡。」堵阳，莽曰阳城。韦昭曰：「堵音者。」雉，衡山，沣水所出，东至　入汝。师古曰：「旧读雉音弋尔反。而太康地志云即陈仓人所逐二童子名宝鸡者，雄止陈仓为石，雌止此县，故名雉县，疑不可据也。　音屋。」山都，蔡阳，莽之母功显君邑。应劭曰：「蔡水所出，东入淮。」新野，筑阳，故谷伯国。莽曰宜禾。应劭曰：「筑水出汉中房陵，东入沔。」师古曰：「春秋云『谷伯绥来朝』是也。今襄州有谷城县，在筑水之阳。筑音逐。」棘阳，应劭曰：「在棘水之阳。」武当，舞阴，中阴山，p水所出，东至蔡入汝。西鄂，应劭曰：「江夏有鄂，故加西云。」穰，莽曰农穰。师古曰：「今邓州穰县是也。音人羊反。」郦，育水出西北，南入汉。如淳曰：「郦音躅之。」安众，侯国。故宛西乡。冠军，武帝置。故穰卢阳乡、宛临聚。应劭曰：「武帝以封霍去病。去病仍出匈奴，功冠诸军，故曰冠军。音桃。」比阳，应劭曰：「比水所出，东入蔡。」平氏，禹贡桐柏大复山在东南，淮水所出，东南至淮（陵）〔浦〕入海，过郡四，行三千二百四十里，青州川。莽曰平善。随，故国。厉乡，故厉国也。师古曰：「厉读曰赖。」叶，楚叶公邑。有长城，号曰方城。师古曰：「音式涉反。」邓，故国。都尉治。应劭曰：「邓侯国。」朝阳，莽曰厉信。应劭曰：「在朝水之阳。」鲁阳，有鲁山。古鲁县，御龙氏所迁。鲁山，硭所出，东北至定陵入汝。又有昆水，东南至定陵入汝。师古曰：「即淮南所云鲁阳公与韩战日反三舍者也。硪糁牛又音雉。」舂陵，侯国。故蔡阳白水乡。上唐乡，故唐国。师古曰：「汉记云朔五年以零陵泠道之舂陵乡封长沙王子买为舂陵侯。至戴侯仁，以舂陵地形下湿，上书徙南阳。元帝许之，以蔡阳白水乡徙仁为舂陵侯。」新都，侯国。莽曰新林。湖阳，故廖国也。师古曰：「廖音力救反。左氏传作f字，其音同耳。」红阳，侯国。莽曰红俞。师古曰：「俞音逾。」乐成，侯国。博望，侯国。莽曰宜乐。复阳。侯国。故湖阳乐乡。应劭曰：「在桐柏下复山之阳。」师古曰：「复音房目反。」南郡，秦置，高帝元年更为临江郡，五年复故。景帝二年复为临江，中二年复故。莽曰南顺。属荆州。户十二万五千五百七十九，口七十一万八千五百四十。有发弩官。师古曰：「主教放弩也。」县十八：江陵，故楚郢都，楚文王自丹阳徙此。後九世平王城之。後十世秦拔我郢，徙（东）〔陈〕。莽曰江陆。临沮，禹贡南条荆山在东北，漳水所出，东至江陵入阳水，阳水入沔，行六百里。应劭曰：「沮水出汉中房陵，东入江。」师古曰：「沮水即左传所云『江、汉、沮、漳，楚之望也』。音千余反。」夷陵，都尉治。莽曰居利。应劭曰：「夷山在西北。」华容，云梦泽在南，荆州薮。夏水首受江，东入沔，行五百里。应劭曰：「春秋『许迁于容城』是。」宜城，故鄢，惠帝三年更名。郢，楚别邑，故郢。莽曰郢亭。　，孟康曰：「音忌。」师古曰：「音其已反。」当阳，中卢，师古曰：「在襄阳县南。今犹有次庐村。以隋室讳忠，故改忠为次。」枝江，故罗国。江沱出西，东入江。师古曰：「沱即江别出者也，音徒何反。」襄阳，莽曰相阳。应劭曰：「在襄水之阳。」编，有云梦官。莽曰南顺。孟康曰：「编音鞭。」秭归，归乡，故归国。孟康曰：「秭音姊。」夷道，莽曰江南。应劭曰：「夷水出巫，东入江。」州陵，莽曰江夏。若，楚昭王畏吴，自郢徙此，後复还郢。师古曰：「春秋传作e，其音同。」巫，夷水东至夷道入江，过郡二，行五百四十里。有盐官。应劭曰：「巫山在西南。」高成。山，水所出，东入繇。繇水南至华容入江，过郡二，行五百里。莽曰言程。师古曰：「音危。繇读曰由。」江夏郡，高帝置。属荆州。应劭曰：「沔水自江别至南郡华容为夏水，过郡入江，故曰江夏。」户五万六千八百四十四，口二十一万九千二百一十八。县十四：西陵，有云梦官。莽曰江阳。竟陵，章山在东北，古文以为内方山。郧乡，楚郧公邑。莽曰守平。师古曰：「音云。」西阳，襄，莽曰襄非。邾，衡山王吴芮都。师古曰：「音朱，又音诛。」，故弦子国。孟康曰：「音。」师古曰：「又音徒系反。」鄂，师古曰：「音五各反。」安陆，横尾山在东北，古文以为陪尾山。沙羡，晋灼曰：「羡音夷。」蕲春，晋灼曰：「音祈。」，苏林曰：「音盲。」师古曰：「音萌，又音莫耿反。」云杜，应劭曰：「左传『若敖取于　』，今　亭是也。」师古曰：「　音云。」下雉，莽曰闰光。如淳曰：「音羊氏反。」锺武。侯国。莽曰当利。庐江郡，故淮南，文帝十六年别为国。金兰西北有东陵乡，淮水出。属扬州。庐江出陵阳东南，北入江。应劭曰：「故庐子国。」户十二万四千三百八十三，口四十五万七千三百三十三。有楼船官。县十二：舒，故国。莽曰昆乡。居巢，应劭曰：「春秋『楚人围巢』。巢，国也。」龙舒，应劭曰：「群舒之邑。」临湖，雩娄，决水北至蓼入淮，又有灌水，亦北至蓼入决，过郡二，行五百一十里。师古曰：「雩音许于反。娄音力于反。」襄安，莽曰庐江亭也。枞阳，师古曰：「音七容反。」寻阳，禹贡九江在南，皆东合为大江。　，天柱山在南。有祠。比山，比水所出，北至寿春入芍陂。晋灼曰：「音潜。」师古曰：「比音比，又音布几反。芍音酌，又音鹊。」，有铁官。师古曰：「音胡管反。」湖陵邑，北湖在南。松兹。侯国。莽曰诵善。九江郡，秦置，高帝四年更名为淮南国，武帝元狩元年复故。莽曰延平。属扬州。应劭曰：「江自庐江寻阳分为九。」户十五万五十二，口七十八万五百二十五。有陂官、湖官。县十五：寿春邑，楚考烈王自陈徙此。浚遒，晋灼曰：「音酋熟之酋。」师古曰：「浚音峻。遒音才由反。」成德，莽曰平阿。橐皋，孟康曰：「音拓姑。」阴陵，莽曰阴陆。历阳，都尉治。莽曰明义。当涂，侯国。莽曰山聚。应劭曰：「禹所娶涂山侯国也。有禹虚。」锺离，莽曰蚕富。应劭曰：「锺离子国。」合肥，应劭曰：「夏水出父城东南，至此与淮合，故曰合肥。」东城，莽曰武城。博乡，侯国。莽曰扬陆。曲阳，侯国。莽曰延平亭。应劭曰：「在淮曲之阳。」建阳，全椒，阜陵。莽曰阜陆。山阳郡，故梁。景帝中六年别为山阳国。武帝建元五年别为郡。莽曰钜野。属兖州。户十七万二千八百四十七，口八十万一千二百八十八。有铁官。县二十三：昌邑，武帝天汉四年更山阳为昌邑国。有梁丘乡。春秋传曰「宋、齐会于梁丘」。南平阳，莽曰黾平。孟康曰：「邾庶期以漆来奔，又城漆，今漆乡是。」成武，有楚丘亭。齐桓公所城，迁卫文公於此。子成公徙濮阳。莽曰成安。湖陵，禹贡「浮于泗、淮，通于河」，水在南。莽曰湖陆。应劭曰：「尚书一名湖。章帝封东平王仓子为湖陵侯，更名湖陵。」东　，师古曰：「春秋僖二十三年『齐侯伐宋围缗』，即谓此。音F。」方与，晋灼曰：「音房豫。」橐，莽曰高平。臣瓒曰：「音拓。」钜野，大野泽在北，兖州薮。单父，都尉治。莽曰利父。师古曰：「音善甫。」薄，臣瓒曰：「汤所都。」都关，城都，侯国。莽曰城谷。黄，侯国。爰戚，侯国。莽曰戚亭。郜成，侯国。莽曰告成。中乡，侯国。平乐，侯国。（淮）〔包〕水东北至（）〔沛〕入泗。郑，侯国。瑕丘，应劭曰：「瑕丘在西南。」甾乡，侯国。师古曰：「音侧其反。」栗乡，侯国。莽曰足亭。曲乡，侯国。西阳。侯国。济阴郡，故梁。景帝中六年别为济阴国。宣帝甘露二年更名定陶。禹贡荷泽在定陶东。属兖州。师古曰：「荷音柯。」户二十九万二（千）〔十〕五，口百三十八万六千二百七十八。县九：定陶，故曹国，周武王弟叔振铎所封。禹贡陶丘在西南。陶丘亭。冤句，莽改定陶曰济平，冤句县曰济平亭。师古曰：「句音劬。」吕都，莽曰祈都。葭密，师古曰：「葭音家。」成阳，有尧（家）〔冢〕灵台。禹贡雷泽在西北。鄄城，莽曰鄄良。师古曰：「鄄音工掾反。」句阳，应劭曰：「左氏传『句渎之丘』也。」师古曰：「音钩。」，莽曰万岁。孟康曰：「音妒。」乘氏。泗水东南至睢陵入淮，过郡六，行千一百一十里。应劭曰：「春秋『败宋师于乘丘』是也。」师古曰：「睢音虽。」沛郡，故秦泗水郡。高帝更名。莽曰吾符。属豫州。户四十万九千七十九，口二百三万四百八十。县三十七：相，莽曰吾符亭。龙亢，晋灼曰：「亢音冈。」竹，莽曰笃亭。李奇曰：「今竹邑。」谷阳，应劭曰：「在谷水之阳。」萧，故萧叔国，宋别封附庸也。向，故国。春秋曰「莒人入向」。姜姓，炎帝後。师古曰：「音饷。」，师古曰：「音竹乙反。」广戚，侯国。莽曰力聚。下蔡，故州来国，为楚所灭，後吴取之，至夫差迁昭侯於此。後四世侯齐竟为楚所灭。丰，莽曰吾丰。郸，莽曰单城。孟康曰：「音多。」谯，莽曰延成亭。蕲，ж乡。高祖破黥布。都尉治。莽曰蕲城。师古曰：「ж音直恚反。」　，莽曰贡。师古曰：「　亦音贡。」辄与，莽曰华乐。山桑，公丘，侯国。故滕国，周懿王子错叔绣所封，三十一世为齐所灭。师古曰：「左氏传云『郜、雍、曹、滕，文之昭也』，系本亦云『错叔绣，文王子』，而此志云懿王子，未详其义耳。」符离，莽曰符合。敬丘，侯国。应劭曰：「春秋『遇於犬丘』，明帝更名（犬）〔大〕丘。」夏丘，莽曰归思。，侯国。垓下，高祖破项羽。莽曰（有）〔育〕成。应劭曰：「┧所出，南入淮。」师古曰：「┮綦取！古妫有铁官。芒，莽曰博治。应劭曰：「世祖更名临睢。睢水出焉。」师古曰：「芒音莫郎反。睢音虽。」建成，侯国。城父，夏肥水东南至下蔡入淮，过郡二，行六百二十里。莽曰思善。建平，侯国。莽曰田平。A，莽曰赞治。应劭曰：「音嵯。」师古曰：「此县本为　，应音是也。中古以来借　字为之耳，读皆为　，而莽呼为赞治，则此县亦有赞音。」栗，侯国。莽曰成富。扶阳，侯国。莽曰合治。高，侯国。高柴，侯国。漂阳，如淳曰：「漂音票。」平阿，侯国。莽曰平宁。东乡，临都，义成，祈乡。侯国。莽曰会谷。魏郡，高帝置。莽曰魏城。属冀州。户二十一万二千八百四十九，口九十万九千六百五十五。县十八：邺，故大河在东北入海。馆陶，河水别出为屯氏河，东北至章武入海，过郡四，行千五百里。斥丘，莽曰利丘。应劭曰：「斥丘在西南也。」师古曰：「阚云地多斥卤，故曰斥丘。」沙，内黄，清河水出南。应劭曰：「春秋『吴子、晋侯会于黄池』。今黄泽在西。陈留有外黄，故加内云。」臣瓒曰：「国语曰『吴子会诸侯于黄池，掘沟於齐、鲁之间』。今陈外黄有黄沟是也。史记曰『伐宋取黄池』。然则不得在魏郡明矣。」师古曰：「瓒说是也，应说失之。」清渊，应劭曰：「清河在西北。」魏，都尉治。莽曰魏城亭。应劭曰：「魏武侯别都。」繁阳，应劭曰：「在繁水之阳。」张晏曰：「其界为繁渊。」元城，应劭曰：「魏武侯公子元食邑於此，因而遂氏焉。」梁期，黎阳，莽曰黎蒸。晋灼曰：「黎山在其南，河水经其东。其山上碑云县取山之名，取水之阳以为名。」即裴，侯国。莽曰即是。应劭曰：「裴音非。」武始，漳水东至邯郸入漳，又有拘涧水，东北至邯郸入白渠。应劭曰：「拘音矩。」邯会，侯国。张晏曰：「漳水之别，自城西南与邯山之水会，今城旁犹有沟渠在也。」师古曰：「邯音下安反。」阴安，平恩，侯国。莽曰延平。邯沟，侯国。师古曰：「邯水之沟。」武安。钦口山，白渠水所出，东至列人入漳。又有　水，东北至东昌入池河，过郡五，行六百一里。有铁官。莽曰桓安。师古曰：「　音子衽反。音呼。池音徙何反。其下并同。」钜鹿郡，秦置。属冀州。户十五万五千九百五十一，口八十二万七千一百七十七。县二十：钜鹿，禹贡大陆泽在北。纣所作沙丘台在东北七十里。应劭曰：「鹿，林之大者也。」臣瓒曰：「山足曰鹿。」师古曰：「应说是。」南　，莽曰富平。孟康曰：「　音良全反。」广阿，象氏，侯国。莽曰宁昌。_陶，师古曰：「_音一井反。」宋子，莽曰宜子。杨氏，莽曰功陆。临平，下曲阳，都尉治。应劭曰：「晋荀吴灭鼓，今鼓聚昔阳亭是也。」师古曰：「常山有上曲阳，故此云下。」贳，师古曰：「音式制反。」b，莽曰秦聚。师古曰：「音苦么反。」新市，侯国。莽曰市乐。堂阳，有盐官。尝分为（泾）〔经〕县。应劭曰：「在堂水之阳。」安定，侯国。敬武，历乡，侯国。莽曰历聚。乐信，侯国。武陶，侯国。柏乡，侯国。安乡。侯国。常山郡，高帝置。莽曰井关。属冀州。张晏曰：「恒山在西，避文帝讳，故改曰常山。」户十四万一千七百四十一，口六十七万七千九百五十六。县十八：元氏，沮水首受中丘西山穷泉谷，东至堂阳入黄河。莽曰井关亭。师古曰：「阚云赵公子元之封邑，故曰元氏。」石邑，井陉山在西，┧所出，东南至_陶入。师古曰：「┮粜В又音爻。音脂，又音丁计反。其後亦同。」桑中，侯国。灵寿，中山桓公居此。禹贡卫水出东北，东入池。蒲吾，有铁山。大白渠水首受绵曼水，东南至下曲阳入斯。应劭曰：「蒲水出中山蒲阴，东入河。」上曲阳，恒山北谷在西北。有祠。并州山。禹贡恒水所出，东入A。莽曰常山亭。应劭曰：「A音。」九门，莽曰久门。井陉，应劭曰：「井陉山在南，音刑。」房子，赞皇山，（石）济水所出，东至_陶入。莽曰多子。师古曰：「济音子诣反。」中丘，逢山长谷，（诸）〔渚〕水所出，东至张邑入浊。莽曰直聚。封斯，侯国。关，平棘，应劭曰：「伐晋取棘蒲也。」师古曰：「功臣表棘蒲侯陈武，平棘侯林挚，是则平棘、棘蒲非一地也。应说失之。」高，世祖即位，更名高邑。莽日禾成亭。师古曰：「高音呼各反。」乐阳，侯国。莽曰畅苗。平台，侯国。莽曰顺台。都乡，侯国。有铁官。莽曰分乡。南行唐。牛饮山白陆谷，滋水所出，东至新市入池。都尉治。莽曰延亿。清河郡，高帝置。莽曰平河。属冀州。户二十万一千七百七十四，口八十七万五千四百二十二。县十四：清阳，王都。东武城，绎幕，应劭曰：「绎音亦。」师古曰：「本音弋尺反。」灵，河水别出为鸣犊河，东北至入屯氏河。莽曰播。师古曰：「音条。其下亦同。」厝，莽曰厝治。应劭曰：「安帝以孝德皇后葬於厝，改曰甘陵也。」师古曰：「音趋亦反。」g，莽曰善陆。师古曰：「音输。」贝丘，都尉治。应劭曰：「左氏传『齐襄公田于贝丘』是。」信成，张甲河首受屯氏别河，东北至入漳水。　题，师古曰：「　，古莎字。」东阳，侯国。莽曰胥陵。信乡，侯国。孟康曰：「顺帝更名安平。」缭，师古曰：「音良笑反。」枣疆，复阳。莽曰乐岁。应劭曰：「音腹。」涿郡，高帝置。莽曰垣翰。属幽州。户十九万五千六百七，口七十八万二千七百六十四。有铁官。县二十九：涿，桃水（受首）〔首受〕涞水，分东至安次入河。应劭曰：「涿水出上谷涿鹿县。」师古曰：「涞音来。」乃，莽曰　屏。师古曰：「　古遒字，音字由反。」谷丘，故安，阎乡，易水所出，东至范阳入濡也，并州　。水亦至范阳入涞。师古曰：「言易水又至范阳入涞也。濡音乃官反。」南深泽，范阳，莽曰顺阴。应劭曰：「在范水之阳。」蠡吾，师古曰：「蠡音礼。」容城，莽曰深泽。易，广望，侯国。|，莽曰言符。应劭曰：「音莫。」高阳，莽曰高亭。应劭曰：「在高河之阳。」州乡，侯国。安平，都尉治。莽曰广望亭。樊舆，侯国。莽曰握符。成，侯国。莽曰宜家。良乡，侯国。垣水南东至阳乡入桃。莽曰广阳。利乡，侯国。莽曰章符。临乡，侯国。益昌，侯国。莽曰有。阳乡，侯国。莽曰章武。西乡，侯国。莽曰移风。饶阳，应劭曰：「在饶河之阳。」中水，应劭曰：「在易、A二水之间，故曰中水。」武垣，莽曰垣翰亭。应劭曰：「垣水出良乡，东入桃。」阿陵，莽曰阿陆。阿武，侯国。高郭，侯国。莽曰广堤。新昌。侯国。勃海郡，高帝置。莽曰迎河。属幽州。师古曰：「在勃海之滨，因以为名。」户二十五万六千三百七十七，口九十万五千一百一十九。县二十六：浮阳，莽曰浮城。阳信，东光，有胡苏亭。阜城，莽曰吾城。千童，应劭曰：「灵帝改曰饶安。」重合，南皮，莽曰迎河亭。师古曰：「阚云章武有北皮亭，故此云南。」定，侯国。章武，有盐官。莽曰桓章。中邑，莽曰检阴。高成，都尉治。高乐，莽曰为乡。参户，侯国。成平，池河，民曰徒骇河。莽曰泽亭。柳，侯国。临乐，侯国。莽曰乐亭。东平舒，师古曰：「代郡有平舒，故此加东。」重平，安次，修市，侯国。莽曰居宁。应劭曰：「音条。」文安，景成，侯国。束州，建成，章乡，〔侯国〕。蒲领。侯国。平原郡，高帝置。莽曰河平。属青州。户十五万四千三百八十七，口六十六万四千五百四十三。县十九：平原，有笃马河，东北入海，五百六十里。鬲，平当以为鬲津。莽曰河平亭。师古曰：「读与（耿）〔隔〕同。」高唐，桑钦言漯水所出。师古曰：「漯音它合反。」重丘，平昌，侯国。羽，侯国。莽曰羽贞。般，莽曰分明。如淳曰：「般音如面般之般。」韦昭曰：「音逋垣反。」师古曰：「尔雅说九河云『钩般』，郭璞以为水曲如钩，流般桓也。然今其土俗用如、韦之音。」乐陵，都尉治。莽曰美阳。师古曰：「乐音来各反。」祝阿，莽曰安成。瑗，莽曰东顺亭。阿阳，漯阴，莽曰翼成。应劭曰：「漯水出东武阳，东北入海。」师古曰：「漯音它合反。」^，莽曰张乡。应劭曰：「音力。」富平，侯国。莽曰乐安亭。应劭曰：「明帝更名厌次。」安德，师古曰：「德，古德字。」合阳，侯国。莽曰宜乡。楼虚，侯国。龙　，侯国。莽曰清乡。师古曰：「今书本额字或作额，而崔浩云有龙　村，作额者非。」安。侯国。千乘郡，高帝置。莽曰建信。属青州。应劭曰：「和帝更名乐安。」户十一万六千七百二十七，口四十九万七百二十。有铁官、盐官、均输官。县十五：千乘，有铁官。东邹，湿沃，莽曰延亭。平安，侯国。莽曰鸿睦。博昌，时水东北至钜定入马车渎，幽州　。应劭曰：「昌水出东莱昌阳。」臣瓒曰：「从东莱至博昌，经历宿水，不得至也。取其嘉名耳。」师古曰：「瓒说是。」蓼城，都尉治。莽曰施武。建信，狄，莽曰利居。应劭曰：「安帝更名曰临济。」琅槐，师古曰：「槐音回。」乐安，被阳，侯国。如淳曰：「一作疲，音罢军之罢。」师古曰：「音皮彼反。」高昌，繁安，侯国。莽曰丬亭。高宛，莽曰常乡。延乡。济南郡，故齐。文帝十六年别为济南国。景帝二年为郡。莽曰乐安。属青州。户十四万七百六十一，口六十四万二千八百八十四。县十四：东平陵，有工官、铁官。邹平，台，莽曰台治。梁邹，土鼓，於陵，都尉治。莽曰於陆。阳丘，般阳，莽曰济南亭。应劭曰：「在般水之阳。」师古曰：「般音盘。」菅，应劭曰：「音奸。」朝阳，侯国。莽曰修治。应劭曰：「在朝水之阳。」历城，有铁官。V，侯国。莽曰利成。应劭曰：「音}。」苏林曰：「音爻。今东朝阳有V亭。蔡谟音由，音（鹗）〔{〕。」师古曰：「蔡音是，音于虬反。」著，师古曰：「音竹庶反，又音直庶反。而韦昭误以为蓍龟之蓍字，乃音纪咨反，失之远矣。」宜成。侯国。泰山郡，高帝置。属兖州。户十七万二千八十六，口七十二万六千六百四。有工官。汶水出莱毋，西入济。师古曰：「汶音问。毋与无同。」县二十四：奉高，有明堂，在西南四里，武帝元封二年造。有工官。博，有泰山庙。岱山在西北，（求山上）〔兖州山〕。茬，应劭曰：「茬山在东北。音淄。」师古曰：「又音仕疑反。」卢，都尉治。济北王都也。肥成，应劭曰：「肥子国。」蛇丘，隧乡，故隧国。春秋曰「齐人歼于隧」也。师古曰：「蛇音移。隧音遂。」刚，故阐。莽曰柔。应劭曰：「春秋『秋取及阐』，今阐亭是也。」师古曰：「音欢。」柴，盖，临乐（于）〔子〕山，洙水所出，西北至盖入池水。又沂水南至下邳入泗，过郡五，行六百里，青州　。师古曰：「盖读如本字，又音古盍反。洙音殊。」梁父，师古曰：「以山名县也。父音甫。」东平阳，南武阳，冠石山，治水所出，南至下邳入泗，过郡二，行九百四十里。莽曰桓宣。应劭曰：「武水所出，南入泗。」莱芜，原山，甾水所出，东至（传）〔博〕昌入，幽（川）〔州〕　。又禹贡汶水出西南入。汶水，桑钦所言。师古曰：「音子礼反。」钜平，有亭亭山祠。应劭曰：「左氏传『阳虎入于阳关以叛』。今阳关亭是也。」嬴，有铁官。师古曰：「音盈。」牟，故国。应劭曰：「附庸也。」师古曰：「春秋桓十五年『牟人来朝』，即此也。」蒙阴，禹贡蒙山在西南，有祠。颛臾国在蒙山下。莽曰蒙恩。华，莽曰翼阴。宁阳，侯国。莽曰宁顺。乘丘，师古曰：「春秋庄公十五年『公败宋师于乘丘』，即此是也。」富阳，桃山，侯国。莽曰裒鲁。桃乡，侯国。莽曰鄣亭。式。齐郡，秦置。莽曰济南。属青州。户十五万四千八百二十六，口五十五万四千四百四十四。县十二：临淄，师尚父所封。如水西北至梁邹入。有服官、铁官。莽曰齐陵。应劭曰：「齐献公自营丘徙此。」臣瓒曰：「临淄即营丘也。故晏子曰：『始爽鸠氏居之，逢伯陵居之，太公居之。』又曰：『先君太公筑营之丘。』今齐之城中有丘，即营丘也。」师古曰：「瓒说是也。筑营之丘，言於营丘地筑城邑。」昌国，德会水西北至西安入如。利，莽曰利治。西安，莽曰东宁。钜定，马车渎水首受钜定，东北至琅槐入海。广，为山，浊水所出，东北至广饶入钜定。广饶，昭南，临朐，有逢山祠。石膏山，洋水所出，东北至广饶入钜定。莽曰监朐。应劭曰：「临朐山有伯氏骈邑。」师古曰：「朐音劬。洋音祥。」北乡，侯国。莽曰禺聚。平广，侯国。台乡。北海郡，景帝中二年置。属青州。户十二万七千，口五十九万三千一百五十九。县二十六：营陵，或曰营丘。莽曰北海亭。应劭曰：「师尚父封於营丘，陵亦丘也。」臣瓒曰：「营丘即临淄也。营陵，春秋谓之缘陵。」师古曰：「临淄、营陵，皆旧营丘地。」剧魁，侯国。莽曰上符。安丘，莽曰诛郅。孟康曰：「今渠丘是。」，侯国。莽曰道德。师古曰：「即执字。」淳于，应劭曰：「春秋『州公如曹』，左氏传曰『淳于公如曹』。」臣瓒曰：「州，国名也，淳于公国之所都。」益，莽曰探阳。平寿，应劭曰：「古　寻，禹後，今　城是也。」臣瓒曰：「　寻在河南，不在此也。汲郡古文云『大康居　寻，羿亦居之，桀亦居之』。尚书序云『大康失邦，昆弟五人，须于洛I』，此即大康所居为近洛也。又吴起对魏武侯曰『昔夏桀之居，左河济，右太华，伊阙在其南，羊肠在其北』，河南城为值之。又周书度邑篇曰武王问太公曰：『吾将因有夏之居，南望过于三涂，北瞻望于有河。』有夏之居，即河南是也。」师古曰：「应说止云　寻本是禹後耳，何豫夏国之都乎？瓒说非也。　音斟。」剧，侯国。都昌，有盐官。平望，侯国。莽曰所聚。平的，侯国。师古曰：「的音丁历反，其字从白。」柳泉，侯国。莽曰弘睦。寿光，有盐官。莽曰翼平亭。应劭曰：「古　灌，禹後，今灌亭是。」乐望，侯国。饶，侯国。斟，故国，禹後。桑犊，覆甑山，溉水所出，东北至都昌入海。师古曰：「溉音功代反。」平城，侯国。密乡，侯国。羊石，侯国。乐都，侯国。莽曰拔垄，一作m，一作枝也。石乡，侯国。一作正乡。上乡，侯国。新成，侯国。成乡，侯国。莽曰石乐。胶阳。侯国。东莱郡，高帝置。属青州。师古曰：「故莱子国也。」户十万三千二百九十二，口五十万二千六百九十三。县十七：掖，莽曰掖通。D，有之罘山祠。居上山，声洋（丹）水所出，东北入海。师古曰：「D音直瑞反。洋音祥。」平度，莽曰利卢。黄，有莱山松林莱君祠。莽曰意母。临朐，有海水祠。莽曰监朐。师古曰：「齐郡已有临朐，而东莱又有此县，盖各以所近为名也。斯类非一。」曲成，有参山万里沙祠。阳丘山，治水所出，南至沂入海。有盐官。牟平，莽曰望利。东牟，有铁官、盐官。莽曰弘德。　，有百支莱王祠。有盐官。师古曰：「　音坚。」育犁，昌阳，有盐官。莽曰夙敬亭。不夜，有成山日祠。莽曰夙夜。师古曰：「齐地记云古有日夜出，见於东莱，故莱子立此城，以不夜为名。」当利，有盐官。莽曰（来）〔东〕莱亭。卢乡，阳乐，侯国。莽曰延乐。阳石，莽曰识命。徐乡。琅邪郡，秦置。莽曰填夷。属徐州。师古曰：「填音竹人反。」户二十二万八千九百六十，口一百七万九千一百。有铁官。县五十一：东武，莽曰祥善。不其，有太一、仙人祠九所，及明堂，武帝所起。如淳曰：「其音基。」海曲，有盐官。赣榆，师古曰：「赣音绀。榆音逾。」朱虚，凡山，丹水所出，东北至寿光入海。东泰山，汶水所出，东至安丘入维。有三山、五帝祠。师古曰：「前言汶水出莱芜入济，今此又言出朱虚入维，将桑钦所说有异，或者有二汶水乎？五帝祠在汶水之上。」诸，莽曰诸并。师古曰：「春秋『城诸（入）〔及〕郓』者。」梧成，灵门，有高　山。壶山，浯水所出，东北入淮。师古曰：「　即柘字也。浯音吾。」姑幕，都尉治。或曰薄姑。莽曰季睦。应劭曰：「左氏传曰『薄姑氏因之，而後太公因之』。」虚水，侯国。如淳曰：「虚音墟。」临原，侯国。莽曰填夷亭。琅邪，越王句践尝治此，起馆台。（存）〔有〕四时祠。师古曰：「山海经云琅邪台在琅邪之东。」祓，侯国。师古曰：「音废。」柜，根艾水东入海。莽曰祓同。如淳曰：「音巨。」，侯国。如淳曰：「音瓶。」，胶水东至平度入海。莽曰纯德。师古曰：「音夫，又音扶。」雩（段）〔　〕，侯国。师古曰：「雩音许于反。（段）〔　〕音工下反。」黔陬，故介国也。师古曰：「陬音子侯反。」云，侯国。计斤，莒子始起此，後徙莒。有盐官。师古曰：「即春秋左氏传所谓介根也，语音有轻重。」稻，侯国。皋虞，侯国。莽曰盈庐。平昌，长广，有莱山莱王祠。奚养泽在西，秦地图曰剧清（地）〔池〕，幽州薮。有盐官。横，故山，久台水所出，东南至东武入淮。莽曰令丘。师古曰：「台音怡。」东莞，术水南至下邳入泗，过郡三，行七百一十里，青州　。孟康曰：「故郓邑，今郓亭是也。」师古曰：「莞音官。术水即沭水也，音同。」魏其，侯国。莽曰青泉。昌，有环山祠。兹乡，侯国。箕，侯国。禹贡潍水北至（昌）都〔昌〕入海，过郡三，行五百二十里，兖州　也。溃夜头水南至海。莽曰识命。应劭曰：「音裨。」高广，侯国。高乡，侯国。柔，侯国。即来，侯国。莽曰盛睦。丽，侯国。武乡，侯国。莽曰顺理。伊乡，侯国。新山，侯国。高阳，侯国。昆山，侯国。参封，侯国。折泉，侯国。折泉水北至莫入淮。博石，侯国。房山，侯国。慎乡，侯国。驷望，侯国。莽曰泠乡。师古曰：「泠音零。」安丘，侯国。莽曰宁乡。高陵，侯国。莽曰蒲（睦）〔陆〕。临安，侯国。莽曰诚信。石山。侯国。东海郡，高帝置。莽曰沂平。属徐州。应劭曰：「秦郯郡。」户三十五万八千四百一十四，口百五十五万九千三百五十七。县三十八：郯，故国，少昊後，盈姓。应劭曰：「音谈。」兰陵，莽曰兰东。孟康曰：「次室亭鲁伯是。」襄贲，莽曰章信。应劭曰：「贲音肥。」下邳，（万）〔葛〕峄山在西，古文以为峄阳。有铁官。莽曰闰俭。应劭曰：「邳在薛，其後徙此，故曰下。」臣瓒曰：「有上邳，故曰下邳也。」师古曰：「瓒说是。」良成，侯国。莽曰承翰。师古曰：「左氏传所谓『晋侯会吴子於良』，即此是。」平曲，莽曰平端。戚，郑氏曰：「音忧戚。」朐，秦始皇立石海上以为东门阙。有铁官。开阳，故h国。莽曰厌虏。师古曰：「h音禹。厌音一涉反。」费，故鲁季氏邑。都尉治。莽曰顺从。师古曰：「音秘。」利成，莽曰流泉。海曲，莽曰东海亭。兰祺，侯国。莽曰溥睦。缯，故国，禹後。莽曰缯治。南成，侯国。山乡，侯国。建乡，侯国。即丘，莽曰就信。孟康曰：「古祝丘。」祝其，禹贡羽山在南，鲧所殛。莽曰犹亭。临沂，厚丘，莽曰祝其亭。容丘，侯国。祠水东南至下邳入泗。东安，侯国。莽曰业亭。合乡，莽曰合聚。承，莽曰承治。应劭曰：「音证。」建阳，侯国。莽曰建力。曲阳，莽曰从羊。应劭曰：「在淮曲之阳。」司吾，莽曰息吾。应劭曰：「左传吴执锺吾子。」于乡，侯国。平曲，侯国。莽曰端平。都阳，侯国。应劭曰：「春秋『齐人迁阳』是。」阴平，侯国。N乡，侯国。莽曰徐亭。师古曰：「N音吾，又音鱼。」武阳，侯国。莽曰弘亭。新阳，侯国。莽曰博聚。建陵，侯国。莽曰付亭。昌虑，侯国。莽曰虑聚。师古曰：「虑音庐。」都平。侯国。临淮郡，武帝元狩六年置。莽曰淮平。户二十六万八千二百八十三，口百二十三万七千七百六十四。县二十九：徐，故国，盈姓。至春秋时徐子章禹为楚所灭。莽曰徐调。取虑，师古曰：「取音趋，又音秋。虑音庐。」淮浦，游水北入海。莽曰淮敬。应劭曰：「淮涯也。」盱眙，都尉治。莽曰武匡。应劭曰：「音吁怡。」犹，莽曰秉义。师古曰：「音仇。」僮，莽曰成信。射阳，莽曰监淮亭。应劭曰：「在射水之阳。」开阳，赘其，师古曰：「赘音之锐反。」高山，应劭曰：「高山在东南。」睢陵，莽曰睢陆。师古曰：「睢音虽。」盐渎，有铁官。淮阴，莽曰嘉信。淮陵，莽曰淮陆。下相，莽曰从德。应劭曰：「相水出沛国，故加下。」富陵，莽曰　虏。〔师古曰〕：「　音朔。」东阳，播旌，莽曰著信。西平，莽曰永聚。高平，侯国。莽曰成丘。开陵，侯国。莽曰成乡。昌阳，侯国。广平，侯国。莽曰平宁。兰阳，侯国。莽曰建节。襄平，侯国。莽曰相平。海陵，有江海会祠。莽曰亭间。舆，莽曰美德。堂邑，有铁官。乐陵。侯国。会稽郡，秦置。高帝六年为荆国，十二年更名吴。景帝四年属江都。属扬州。户二十二万三千三十八，口百三万二千六百四。县二十六：吴，故国，周太伯所邑。具区泽在西，扬州薮，古文以为震泽。南江在南，东入海，扬州川。莽曰泰德。曲阿，故云阳。莽曰风美。乌伤，莽曰乌孝。毗陵，季札所居。江在北，东入海，扬州川。莽曰毗坛。师古曰：「旧延陵，汉改之。」余暨，萧山，潘水所出，东入海。莽曰余衍。应劭曰：「吴王阖闾弟夫概之所邑。」师古曰：「应说非也。暨音既。下诸暨亦同。潘音甫元反。」阳羡，诸暨，莽曰疏虏。无锡，有历山，春申君岁祠以牛。莽曰有锡。山阴，会稽山在南，上有禹冢、禹井，扬州山。越王句践本国。有灵文园。师古曰：「灵文侯，薄太后父。」丹徒，师古曰：「即春秋云朱方也。」余姚，娄，有南武城，阖闾所起以候越。莽曰娄治。上虞，有仇亭。柯水东入海。莽曰会稽。海盐，故武原乡。有盐官。莽曰展武。剡，莽曰尽忠。师古曰：「音上冉反。」由拳，柴辟，故就李乡，吴、越战地。应劭曰：「古之d李也。」师古曰：「拳音权。辟读曰壁。d音子遂反。」大末，谷水东北至钱唐入江。莽曰末治。孟康曰：「大音如闼。」乌程，有欧阳亭。师古曰：「欧音乌侯反。」句章，渠水东入海。余杭，莽曰进睦。孟康曰：「杭音行伍之行。」鄞，有镇亭，有鲒崎亭。东南有天门水入海。有越天门山。莽曰谨。师古曰：「鄞音牛斤反。鲒音结，蚌也，长一寸，广二分，有一小蟹在其腹中。崎，曲岸也，其中多鲒，故以名亭。崎音钜依反。」钱唐，西部都尉治。武林山，武林水所出，东入海，行八百三十里。莽曰泉亭。，莽曰海治。孟康曰：「音贸。」富春，莽曰诛岁。冶，师古曰：「本闽越地。」回浦。南部都尉治。丹扬郡，故鄣郡。属江都。武帝元封二年更名丹扬。属扬州。户十万七千五百四十一，口四十万五千一百七十一。有铜官。县十七：宛陵，彭泽聚在西南。清水西北至芜湖入江。莽曰无宛。於　，师古曰：「音潜。」江乘，莽曰相武。春谷，秣陵，莽曰宣亭。故鄣，莽曰候望。师古曰：「鄣音章。」句容，泾，韦昭曰：「泾水出芜湖。」丹阳，楚之先熊绎所封，十八世，文王徙郢。石城，分江水首受江，东至余姚入海，过郡二，行千二百里。胡孰，陵阳，桑钦言淮水出东南，北入大江。芜湖，中江出西南，东至阳羡入海，扬州川。黝，渐江水出南蛮夷中，东入海。成帝鸿嘉二年为广德王国。莽曰迓病Ｊ古曰：「黝音伊，字本作黟。其音同。」溧阳，应劭曰：「溧水所出南湖也。」师古曰：「音栗。」歙，都尉治。师古曰：「音摄。」师古曰：「音摄。」宣城。豫章郡，高帝置。莽曰九江。属扬州。户六万七千四百六十二，口三十五万一千九百六十五。县十八：南昌，莽曰宜善。庐陵，莽曰桓亭。彭泽，禹贡彭蠡泽在西。鄱阳，武阳乡右十余里有黄金采。鄱水西入湖汉。莽曰乡亭。孟康曰：「鄱音婆。」师古曰：「采者，谓采取金之处。」历陵，傅阳山、傅阳川在南，古文以为傅浅原。莽曰蒲亭。师古曰：「傅读曰敷。阳，古阳字。」余汗，余水在北，至阳入湖汉。莽曰治干。应劭曰：「汗音干。」师古曰：「音口尧反。」柴桑，莽曰九江亭。艾，修水东北至彭泽入湖汉，行六百六十里。莽曰治翰。赣，豫章水出西南，北入大江。如淳曰：「音感。」新淦，都尉治。莽曰偶亭。应劭曰：「淦水所出，西入湖汉也。」师古曰：「淦音绀，又音古含反。」南城，盱水西北至南昌入湖汉。师古曰：「盱音香于反。」建成，蜀水东至南昌入湖汉。莽曰多聚。宜春，南水东至新淦入湖汉。莽曰修晓。海昏，莽曰宜生。师古曰：「即昌邑王贺所封。」雩都，湖汉水东至彭泽入江，行千九百八十里。师古曰：「音于。」阳，莽曰豫章。南野，彭水东入湖汉。安平，侯国。莽曰安宁。桂阳郡，高帝置。莽曰南平。属荆州。户二万八千一百一十九，口十五万六千四百八十八。有金官。县十一：郴，耒山，耒山所出，西南至湘南入湖。项羽所立义帝都此。莽曰宣风。师古曰：「郴音丑林反。耒音郎内反。」临武，秦水东南至浈阳入汇，行七百里。莽曰大武。师古曰：「浈音丈庚反，又音贞。汇音胡贿反。」便，莽曰便屏。南平，耒阳，（春）〔舂〕山，（春）〔舂〕水所出，北至酃入湖，过郡二，行七百八十里。莽曰南平亭。师古曰：「在耒水之阳也。酃音灵。」桂阳，汇水南至四会入郁（林），过郡二，行九百里。应劭曰：「桂水所出，东北入湘。」阳山，侯国。应劭曰：「今阴山也。」师古曰：「下自有阴山。应说非也。」曲江，莽曰除虏。含，应劭曰：「水所出，东北入沅。」师古曰：「音匡。沅音元。」浈阳，莽曰基武。应劭曰：「浈水出南海龙川，西入秦。」阴山。侯国。武陵郡，高帝置。莽曰建平。属荆州。户三万四千一百七十七，口十八万五千七百五十八。县十三：索，渐水东入沅。应劭曰：「顺帝更名汉寿。」如淳曰：「音绳索之索。」师古曰：「沅音元。」孱陵，莽曰孱陆。应劭曰：「孱音践。」师古曰：「音仕连反。」临沅，莽曰监元。应劭曰：「沅水出柯，入于江。」沅陵，莽曰沅陆。镡成，康谷水南入海。玉山，潭水所出，东至阿林入郁，过郡二，行七百二十里。应劭曰：「潭水所出，东入郁。音淫。」孟康曰：「镡音潭。」师古曰：「孟音是。」无阳，无水首受故且兰，南入沅，八百九十里。师古曰：「且音子余反。」迁陵，莽曰迁陆。辰阳，三山谷，辰水所出，南入沅，七百五十里。莽曰会亭。应劭曰：「辰水所出，东入沅。」酉阳，应劭曰：「酉水所出，东入湘。」义陵，~梁山，序水所出，西入沅。莽曰建平。师古曰：「~音敷。」渖剑孟康曰：「音恒。出药草恒山。」零阳，应劭曰：「零水所出，东南入湘。」充。酉原山，酉水所出，南至沅陆入沅，行千二百里。历山，澧水所出，东至下隽入沅，过郡二，行一千二百里。师古曰：「澧音礼。隽音辞兖反。」零陵郡，武帝元鼎六年置。莽曰九疑。属荆州。户二万一千九十二，口十三万九千三百七十八。县十：零陵，阳海山，湘水所出，北至酃入江，过郡二，行二千五百三十里。又有离水，东南至广信入郁林，行九百八十里。营道，九疑山在南。莽曰九疑亭。始安，夫夷，营浦，都梁，侯国。路山，资水所出，东北至益阳入沅，过郡二，行千八百里。泠道，莽曰泠陵。应劭曰：「泠水出丹阳宛陵，西北入江。」臣瓒曰：「宛陵在豫章北界，相去三千里，又隔诸水，不得从下逆至泠道而复入江也。」师古曰：「瓒说是。泠音零。」泉陵，侯国。莽曰溥闰。洮阳，莽曰洮治。如淳曰：「洮音韬。」锺武。莽曰锺桓。应劭曰：「今重安。」汉中郡，秦置。莽曰新成。属益州。户十万一千五百七十，口三十万六百一十四。县十二：西城，应劭曰：「世本妫虚在西北，舜之居。」旬阳，北山，旬水所出，南入沔。南郑，旱山，池水所出，东北入汉。褒中，都尉治。汉阳乡。房陵，淮山，淮水所出，东至中庐入沔。又有筑水，东至筑阳亦入沔。东山，沮水所出，东至郢入江，行七百里。师古曰：「筑音逐。」安阳，g谷水出西南，北入汉。在谷水出北，南入汉。师古曰：「g音潜，其字亦或从水。」成固，沔阳，有铁官。应劭曰：「沔水出武（昌）〔都〕，东南入江。」如淳曰：「此方人谓汉水为沔水。」师古曰：「汉上曰沔。音莫践反。」锡，莽曰锡治。应劭曰：「音阳。」师古曰：「即春秋所谓锡穴。」武陵，上庸，长利。有郧关。师古曰：「音云。」广汉郡，高帝置。莽曰就都。属益州。户十六万七千四百九十九，口六十六万二千二百四十九。有工官。县十三：梓潼，五妇山，驰水所出，南入涪，行五百五十里。莽曰子同。应劭曰：「潼水所出，南入垫江。垫音徒浃反。」师古曰：「潼音童。涪音浮。」汁方，莽曰美信。应劭曰：「汁音十。」涪，有孱亭。莽曰统睦。应劭曰：「涪水出广汉，南入汉。」雒，章山，雒水所出，南至新都谷入湔。有工官。莽曰吾雒。师古曰：「湔音子先反。」绵竹，紫岩山，绵水所出，东至新都北入雒。都尉治。广汉，莽曰广信。葭明，应劭曰：「音家盲。」师古曰：「明音萌。」V，师古曰：「音妻，又音千私反。」新都，甸氐道，白水出徼外，东至葭明入汉，过郡一，行九百五十里。莽曰致治。李奇曰：「甸音媵。」师古曰：「音食证反。」白水，应劭曰：「出徼外，北入汉。」刚氐道，涪水出徼外，南至垫江入汉，过郡二，行千六十九里。阴平道。北部都尉治。莽曰摧虏。蜀郡，秦置。有小江入，并行千九百八十里。禹贡桓水出蜀山西南，行羌中，入南海。莽曰导江。属益州。户二十六万八千二百七十九，口百二十四万五千九百二十九。县十五：成都，户七万六千二百五十六。有工官。郫，禹贡江沱在西，东入大江。师古曰：「郫音疲。沱音徒何反。」繁，广都，莽曰就都亭。临邛，仆千水东至武阳入江，过郡二，行五百一十里。有铁官、盐官。莽曰监邛。应劭曰：「邛水出严道邛来山，东入青衣。」青衣，禹贡蒙山溪大渡水东南至南安入。应劭曰：「顺帝更名汉嘉也。」师古曰：「音哉。」江原，　水首受江，南至武阳入江。莽曰邛原。应劭曰：「　音寿。」严道，邛来山，邛水所出，东入青衣。有木官。莽曰严治。绵，玉垒山，湔水所出，东南至江阳入江，过郡三，行千八百九十里。应劭曰：「音斯。」〔师古曰〕：「湔音子千反。」旄牛，鲜水出徼外，南入若水。若水亦出徼外，南至大g入绳，过郡二，行千六百里。师古曰：「g音才各反。」徙，师古曰：「音斯。」湔氐道，禹贡山在西徼外，江水所出，东南至江都入海，过郡七，行二千六百六十里。师古曰：「音丁奚反。」汶江，水出徼外，南至南安，东入江，过郡三，行三千四十里。江沱在西南，东入江。师古曰：「沱音徒何反。」广柔，蚕陵。莽曰步昌。犍为郡，武帝建元六年开。莽曰西顺。属益州。应劭曰：「故夜郎国。」户十万九千四百一十九，口四十八万九千四百八十六。县十二：k道，莽曰k治。应劭曰：「故k侯国也。音蒲北反。」江阳，武阳，有铁官。莽曰戢成。南安，有盐官、铁官。资中，符，温水南至入b水，b水亦南至入江。莽曰符信。师古曰：「音蔽，又音鳖。b音纪炎反。」牛@，孟康曰：「音髀。」师古曰：「音必尔反。」南广，汾关山，符黑水所出，北至k道入江。又有大涉水，北至符入江，过郡三，行八百四十里。汉阳，都尉治。山S谷，汉水所出，东至入延。莽曰新通。师古曰：「S音它盍反。」莽曰孱　。师古曰：「　音莫亚反。孱音仕连反。」朱提，山出银。应劭曰：「朱提山在西南。」苏林曰：「朱音铢。提音时。北方人名匕曰匙。」堂琅。越Q郡，武帝元鼎六年开。莽曰集Q。属益州。应劭曰：「故邛都国也。有Q水。言越此水以章休盛也。」师古曰：「Q音先蕊反。」户六万一千二百八，口四十万八千四百五。县十五：邛都，南山出铜。有邛池泽。遂久，绳水出徼外，东至k道入江，过郡二，行千四百里。灵关道，台登，孙水南至会无入若，行七百五十里。应劭曰：「今曰台高。」定g，出盐。步北泽在南。都尉治。师古曰：「g音才各反。其下并同。本笮都也。」会无，东山出碧。g秦，大g，姑复，临池泽在南。师古曰：「复音扶目反。」三绛，苏示，夷江在西北。师古曰：「示读曰祗。夷，古夷字。」阑，师古曰：「音兰。」卑水，孟康曰：「音班。」　街，师古曰：「　音潜，又音才心反。其下亦同。」青蛉。临池在北。仆水出徼外，东南至来惟入劳，过郡二，行千八百八十里。（则）〔有〕禺同山，有金马、碧鸡。应劭曰：「青蛉水出西，东入江也。」师古曰：「蛉音零，禺音愚。」益州郡，武帝元封二年开。莽曰就新。属益州。应劭曰：「故滇王国也。」师古曰：「滇音颠。其下并同。」户八万一千九百四十六，口五十八万四百六十三。县二十四：滇池，大泽在西，滇池泽在西北。有黑水祠。双柏，同劳，铜濑，谈虏山，迷水所出，东至谈槁入温。连然，有盐官。俞元，池在南，桥水所出，东至毋单入温，行千九百里。怀山出铜。收靡，南山腊〔谷〕，涂水所出，西北至越Q入绳，过郡二，行千二十里。李奇曰：「靡音麻，即升麻，杀毒药所出也。」师古曰：「涂音途。」谷昌，秦臧，牛兰山，即水所出，南至双柏入仆，行八百二十里。邪龙，味，孟康曰：「音昧。」昆泽，叶榆，叶榆泽在东。贪水首受青蛉，南至邪龙入仆，行五百里。师古曰：「叶音弋涉反。」律高，西石空山出锡，东南　町山出银、铅。师古曰：「　音呼　反。町音挺。」不韦，云南，Q唐，周水首受徼外。又有类水，西南至不韦，行六百五十里。弄栋，东农山，毋血水出，北至三绛南入绳，行五百一十里。比苏，师古曰：「比音频二反。」贲古，北采山出锡，西羊山出银、铅，南乌山出锡。师古曰：「贲音奔。」毋，桥水首受桥山，东至中留入潭，过郡四，行三千一百二十里。莽曰有。师古曰：「毋读与无同。音之悦反，其字从木。」胜休，河水东至毋入桥。莽曰胜k。健伶，应劭曰：「音铃。」来唯。从　山出铜。劳水出徼外，东至麋泠入南海，过郡三，行三千五百六十里。师古曰：「　音胡工反。泠音零。」柯郡，武帝元鼎六年开。莽曰同亭。有柱蒲关。属益州。应劭曰：「临柯江也。」师古曰：「柯，系船p也。华阳国志云，楚顷襄王时，遣庄F伐夜郎，军至且兰，链於岸而步战。既灭夜郎，以且兰有链柯处，乃改其名为柯。p音弋。」户二万四千二百一十九，口十五万三千三百六十。县十七：故且兰，沅水东南至益阳入江，过郡二，行二千五百三十里。应劭曰：「故且兰侯邑也。且音苴。」师古曰：「音子闾反。」镡封，温水东至广郁入郁，过郡二，行五百六十里。师古曰：「镡音寻，又音淫。」，不狼山，水所出，东入沅，过郡二，行七百三十里。孟康曰：「音。」师古曰：「音不列反。」漏卧，应劭曰：「故漏卧侯国。」平夷，同并，应劭曰：「故同并侯邑。并音伴。」谈指，宛温，师古曰：「宛音於元反。」毋敛，刚水东至潭中入潭。莽曰有敛。师古曰：「潭音大含反。」夜郎，豚水东至广郁。都尉治。莽曰同亭。应劭曰：「故夜郎侯邑。」毋单，师古曰：「毋读与无同。单音丹。」漏江，西随，麋水西受徼外，东至麋泠入尚龙溪，过郡二，行千一百六里。都梦，壶水东南至麋泠入尚龙溪，过郡二，行千一百六十里。谈槁，师古曰：「槁音工老反。」进桑，南部都尉治。有关。句町。文象水东至增食入郁。又有卢唯水、来细水、伐水。莽曰从化。应劭曰：「故句町国。」师古曰：「音劬挺。」巴郡，秦置。属益州。应劭曰：「左氏巴子使韩服告楚。」户十五万八千六百四十三，口七十万八千一百四十八。县十一：江州，临江，莽曰监江。枳，如淳曰：「音徙，或音抵。」师古曰：「音之尔反。」阆中，彭道将池在南，彭道鱼池在西南。师古曰：「阆音浪。」垫江，孟康曰：「音重叠之叠。」朐忍，容毋水所出，南〔入江〕。有橘官、盐官。师古曰：「朐音劬。」安汉，是鱼池在南。莽曰安新。宕渠，符特山在西南。潜水西南入江。不曹水出东北〔徐谷〕，南入　（徐谷）。师古曰：「宕音徒浪反。」鱼复，江关，都尉治。有橘官。应劭曰：「复音腹。」充国，涪陵。莽曰巴亭。师古曰：「涪音浮。」
武都郡，武帝元鼎六年置。莽曰乐平。应劭曰：「故白马氐羌。」户五万一千三百七十六，口二十三万五千五百六十。县九：武都，东汉水受氐道水，一名沔，过江夏，谓之夏水，入江。天池大泽在县西。莽曰循虏。师古曰：「以有天池大泽，故谓之都。」上禄，故道，莽曰善治。河池，泉街水南至沮入汉，行五百二十里。莽曰乐平亭。师古曰：「华阳国志云一名仇池，地方百顷。」平乐道，沮，沮水出东狼谷，南至沙羡南入江，过郡五，行四千里，荆州川。师古曰：「沮音千余反。羡音夷。」嘉陵道，循成道，下辨道。莽曰杨德。师古曰：「辨音步见反。」陇西郡，秦置。莽曰厌戎。应劭曰：「有陇坻，在其西也。」师古曰：「陇坻谓陇阪，即今之陇山也。此郡在陇之西，故曰陇西。坻音丁计反，又音底。」户五万三千九百六十四，口二十三万六千八百二十四。有铁官、盐官。县十一：狄道，白石山在东。莽曰操虏。师古曰：「其地有狄种，故云狄道。」上，应劭曰：「史记故戎邑也。」师古曰：「音圭。」安故，氐道，禹贡养水所出，至武都为汉。莽曰亭道。师古曰：「氐，夷种名也。氐之所居，故曰氐道，氐音丁溪反。养音弋向反，字本作漾，或作Y。」首阳，禹贡鸟鼠同穴山在西南，渭水所出，东至船司空入河，过郡四，行千八百七十里，雍州　。予道，莽曰德道。大夏，莽曰顺夏。羌道，羌水出塞外，南至阴平入白水，过郡三，行六百里。师古曰：「水经云羌水出羌中参谷。」襄武，莽曰相桓。临洮，洮水出西羌中，北至⒑倍入（西）〔河〕。禹贡西顷山在县西，南部都尉治也。师古曰：「洮音吐高反。⒍猎环簟Ｇ甓猎磺恪！刮鳌Ｓ砉筅Ｉ剑西汉所出，南入广汉白水，东南至江州入江，过郡四，行二千七百六十里。莽曰西治。金城郡，昭帝始元六年置。莽曰西海。应劭曰：「初筑城得金，故曰金城。」臣瓒曰：「称金，取其坚固也，故墨子曰『虽金城汤池』。」师古曰：「瓒说是也。一云，以郡在京师之西，故谓金城。金，西方之行。」户三万八千四百七十，口十四万九千六百四十八。县十三：允吾，乌亭逆水出参街谷，东至枝阳入湟。莽曰修远。应劭曰：「允吾音`　。」浩，浩水出西塞外，东至允吾入湟水。莽曰兴武。孟康曰：「浩音合门。」师古曰：「浩音诰。浩，水名也。者，水流峡山，岸深若门也。诗大雅曰『凫s在』，亦其义也。今俗呼此水为合门河，盖疾言之，浩为合耳。湟音皇。」令居，涧水出西北塞外，至县西南，入郑伯津。莽曰罕虏。孟康曰：「令音连。」师古曰：「令音零。」枝阳，金城，莽曰金屏。榆中，⒑保应劭曰：「故罕羌侯邑也。⒁暨弧！故古曰：「读曰肤，本⒐淖忠病Ｆ渥执幽尽！拱资，离水出西塞外，东至⒑比牒印Ｃг凰忱。应劭曰：「白石山在东。」河关，积石山在西南羌中。河水行塞外，东北入塞内，至章武入海，过郡十六，行九千四百里。破羌，宣帝神爵二年置。安夷，允街，宣帝神爵二年置。莽曰修远。孟康曰：「允音`。」临羌。西北至塞外，有西王母石室、仙海、盐池。北则湟水所出，东至允吾入河。西有须抵池，有弱水、昆仑山祠。莽曰盐羌。师古曰：「阚云西有（毕）〔卑〕和羌，即献王莽地为西海郡者也。抵音丁礼反。」天水郡，武帝元鼎三年置。莽曰填戎。明帝改曰汉阳。师古曰：「秦州地记云郡前湖水冬夏无增减，因以名焉。填音竹真反。其後并同。」户六万三百七十，口二十六万一千三百四十八。县十六：平襄，莽曰平相。师古曰：「阚云故襄戎邑也。」街泉，戎邑道，莽曰填戎亭。望垣，莽曰望亭。罕裕应劭曰：「音羌肩反。」师古曰：「本破罕灾羌处其人於此，因以名云。」绵诸道，阿阳，略阳道，冀，禹贡朱圄山在县南梧中聚。莽曰冀治。师古曰：「续汉郡国志云有缇群山、落门聚。圄读与圉同。」勇士，属国都尉治满福。莽曰纪德。师古曰：「即今土俗呼为健士者也。随室之初避皇太子讳，因而遂改。」成纪，清水，莽曰识睦。奉捷，陇，师古曰：「今呼陇城县者也。」o道，骑都尉治密艾亭。应劭曰：「o，戎邑也，音完。」兰干。莽曰兰盾。武威郡，故匈奴休屠王地。武帝太初四年开。莽曰张掖。师古曰：「休音许虬反。屠音直闾反。其後并同。」户万七千五百八十一，口七万六千四百一十九。县十：姑臧，南山，谷水所出，北至武威入海，行七百九十里。张掖，武威，休屠泽在东北，古文以为猪野泽。休屠，莽曰晏然。都尉治熊水障。北部都尉治休屠城。T次，莽曰播德。孟康曰：「T音子如反。次音咨，诸本作恣。」鸾（鸟）〔乌〕，扑　，莽曰敷虏。孟康曰：「音蒲环。」媪围，苍　，南山，　陕水所出，北至T次入海。莽曰射楚。师古曰：「　，古松字也。陕音下夹反，两山之间也。松陕，陕名。」宣威。张掖郡，故匈奴昆邪王地，武帝太初元年开。莽曰设屏。应劭曰：「张国臂掖，故曰张掖也。」师古曰：「昆音胡门反。」户二万四千三百五十二，口八万八千七百三十一。县十：得，千金渠西至乐涫入泽中。羌谷水出羌中，东北至居延入海，过郡二，行二千一百里。莽曰官式。应劭曰：「得渠西入泽羌谷。」孟康曰：「音鹿。」师古曰：「孟音是也。涫音官。其下并同。」昭武，莽曰渠武。删丹，桑钦以为道弱水自此，西至酒泉合黎。莽曰贯虏。氐池，莽曰否武。屋兰，莽曰传武。（曰）〔日〕勒，都尉治泽索谷。莽曰勒治。师古曰：「泽音铎。索音先各反。」骊y，莽曰揭虏。李奇曰：「音迟虔。」如淳曰：「音弓y。」师古曰：「骊音力迟反。y音虔是也。今其土俗人呼骊y，疾言之曰力虔。揭音其谒反。」番和，农都尉治。莽曰罗虏。如淳曰：「番音盘。」居延，居延泽在东北，古文以为流沙。都尉治。莽曰居成。师古曰：「阚云武帝使伏波将军路博德筑遮虏障於居延城。」显美。酒泉郡，武帝太初元年开。莽曰辅平。应劭曰：「其水若酒，故曰酒泉也。」师古曰：「旧俗传云城下有金泉，泉味如酒。」户万八千一百三十七，口七万六千七百二十六。县九：禄福，呼蚕水出南羌中，东北至会水入羌谷。莽曰显德。表是，莽曰载武。乐涫，莽曰乐亭。天　，师古曰：「音衣。此地有天　阪，故以名。」玉门，莽曰辅平亭。师古曰：「阚云汉罢玉门关屯，徙其人於此。」会水，北部都尉治偃（前）〔泉〕障。东部都尉治东部障。莽曰萧武。师古曰：「阚云众水所会，故曰会水。」池头，绥弥，如淳曰：「今曰安弥。」乾齐。西部都尉治西部障。莽曰测虏。孟康曰：「乾音干。」敦煌郡，武帝後元年分酒泉置。正西关外有白龙堆沙，有蒲昌海。莽曰敦德。应劭曰：「敦，大也。煌，盛也。敦音屯。」户万一千二百，口三万八千三百三十五。县六：敦煌，中部都尉治步广候官。杜林以为古瓜州地，生美瓜。莽曰敦德。师古曰：「即春秋左氏传所云『允姓之戎居于瓜州』者也。其地今犹出大瓜，长者狐入瓜中食之，首尾不出。」冥安，南籍端水出南羌中，西北入其泽，溉民田。应劭曰：「冥水出北，入其泽。」效谷，师古曰：「本渔泽障也。桑钦说孝武元封六年济南崔不意为鱼泽尉，教力田，以勤效得谷，因立为县名。」渊泉，师古曰：「阚云地多泉水，故以为名。」广至，宜禾都尉治昆仑障。莽曰广桓。龙勒。有阳关、玉门关，皆都尉治。氐置水出南羌中，东北入泽，溉民田。安定郡，武帝元鼎三年置。户四万二千七百二十五，口十四万三千二百九十四。县二十一：高平，莽曰铺睦。复累，师古曰：「复音服。累音力追反。」安俾，孟康曰：「俾音卑。」抚夷，莽曰抚宁。朝那，有端旬祠十五所，胡巫祝。又有湫渊祠。应劭曰：「史记故戎那邑也。」师古曰：「湫音子由反。」泾阳，酝飞皆谖鳎禹贡泾水所出，东南至阳陵入渭，过郡三，行千六十里，雍州川。师古曰：「砸艨嗉反，又音牵。此山在今灵州东南，土俗语讹谓之F屯山。」临泾，莽曰监泾。卤，水出西。师古曰：「音其于反。」乌氏，乌水出西，北入河。都卢山在西。莽曰乌亭。师古曰：「氏音支。」阴密，诗密人国。有嚣安亭。师古曰：「即诗大雅所云『密人不恭，敢距大邦』者。」安定，参　，主骑都尉治。师古曰：「　音力全反。」三水，属国都尉治。有盐官。莽曰广延亭。阴盘，安武，莽曰安桓。祖厉，莽曰乡礼。应劭曰：「祖音（置）〔D〕。」师古曰：「厉音赖。」爰得，卷，河水别出为河沟，东至富平北入河。应劭曰：「音旬日之旬。卷音之。」彭阳，鹑阴，月（支）〔氏〕道。莽曰月顺。应劭曰：「氏音支。」北地郡，秦置。莽曰威成。户六万四千四百六十一，口二十一万六百八十八。县十九：马领，师古曰：「川形似马领，故以为名。领，颈也。」直路，沮水出（东，西）〔西，东〕入洛。灵武，莽曰威成亭。富平，北部都尉治神泉障。浑怀都尉治塞外浑怀障。莽曰特武。师古曰：「浑音胡昆反。」灵州，惠帝四年置。有河奇苑、号非苑。莽曰令周。师古曰：「苑谓马牧也。水中可居者曰州。此地在河之州，随水高下，未尝沦没，故号灵州，又曰河奇也。二苑皆在北焉。」d衍，应劭曰：「d音煦。」师古曰：「音香于反。」方渠，除道，莽曰通道。五街，莽曰吾街。鹑孤，归德，洛水出北蛮夷中，入河。有堵苑、白马苑。回获，略畔道，莽曰延年道。师古曰：「有略畔山，今在庆州界，其土俗呼曰洛盘，音讹耳。」泥阳，莽曰泥阴。应劭曰：「泥水出郁郅北蛮中。」郁郅，泥水出北蛮夷中。有牧师菀官。莽曰功著。师古曰：「郁音於六反。郅音之日反。」义渠道，莽曰义沟。弋居，有盐官。大　，师古曰：「　即古要字也，音一遥反。」廉。卑移山在西北。莽曰西河亭。上郡，秦置，高帝元年更为翟国，七月复故。匈归都尉治塞外匈归障。属并州。师古曰：「匈归者，言匈奴归附。」户十万三千六百八十三，口六十万六千六百五十八。县二十三：肤施，有五龙山、帝、原水、黄帝祠四所。独乐，有盐官。阳周，桥山在南，有黄帝冢。莽曰上陵。木禾，平都，浅水，莽曰广信。京室，莽曰积粟。洛都，莽曰卑顺。白土，圜水出西，东入河。莽曰黄土。师古曰：「圜音银，其释在下。」襄洛，莽曰上党亭。原都，漆垣，莽曰漆墙。奢延，莽曰奢节。雕阴，应劭曰：「雕山在西南。」推邪，莽曰排邪。师古曰：「邪音似嗟反。」桢林，莽曰桢干。师古曰：「桢音贞。」高望，北部都尉治。莽曰坚甯。雕阴道，龟兹，属国都尉治。有盐官。应劭曰：「音丘慈。」师古曰：「龟兹国人来降附者，处之於此，故以名云。」定阳，应劭曰：「在定水之阳。」高奴，有洧水，可　。莽曰利平。师古曰：「　，古然火字。」望松，北部都尉治。宜都。莽曰坚宁小邑。西河郡，武帝元朔四年置。南部都尉治塞外翁龙、埤是。莽曰归新。属并州。师古曰：「翁龙、埤是，二障名也。埤音婢。」户十三万六千三百九十，口六十九万八千八百三十六。县三十六：富昌，有盐官。莽曰富成。驺虞，鹄泽，孟康曰：「鹄音告。」师古曰：「音古督反。」平定，莽曰阴平亭。美稷，属国都尉治。中阳，乐街，莽曰截虏。徒经，莽曰廉耻。皋狼，大成，莽曰好成。广田，莽曰广翰。圜阴，惠帝五年置。莽曰方阴。师古曰：「圜字本作簦县在羲之阴，因以为名也。王莽改为方阴，则是当时已误为圜字。今有银州、银水，即是旧名犹存，但字变耳。」益阑，莽曰香阑。平周，鸿门，有天封苑火井祠，火从地出也。蔺，宣武，莽曰讨貉。千章，增山，有道西出眩雷塞，北部都尉治。师古曰：「眩音州县之县。」圜阳，师古曰：「此县在羲之阳。」广衍，武车，莽曰桓车。虎猛，西部都尉治。离石，谷罗，武泽在西北。饶，莽曰饶衍。方利，莽曰广德。隰成，莽曰慈平亭。临水，莽曰（坚）〔监〕水。土军，西都，莽曰五原亭。平陆，阴山，莽曰山宁。r是，莽曰伏r。苏林曰：「音。」师古曰：「r音倪，其字从角。」博陵，莽曰助桓。盐官。朔方郡，武帝元朔二年开。西部都尉治窳浑。莽曰沟搜。属并州。师古曰：「窳音庾。浑音魂。」户三万四千三百三十八，口十三万六千六百二十八。县十：三封，武帝元狩三年城。朔方，金连盐泽、青盐泽皆在南。莽曰武符。修都，临河，莽曰监河。呼遒，师古曰：「遒音在由反。」窳浑，有道西北出鸡鹿塞。屠申泽在东。莽曰极武。渠搜，中部都尉治。莽曰沟搜。沃野，武帝元狩三年城。有盐官。莽曰绥武。广牧，东部都尉治。莽曰盐官。临戎。武帝元朔五年城。莽曰推武。五原郡，秦九原郡，武帝元朔二年更名。东部都尉治阳。莽曰获降。属并州。师古曰：「音固。」户三万九千三百二十二，口二十三万一千三百二十八。县十六：九原，莽曰成平。固陵，莽曰固调。五原，莽曰填河亭。临沃，莽曰振武。文国，莽曰繁聚。河阴，蒲泽，属国都尉治。南兴，莽曰南利。武都，莽曰桓都。宜梁，曼柏，莽曰延柏。师古曰：「曼音万。」成宜，中部都尉治原高，西部都尉治田辟。有盐官。莽曰艾虏。师古曰：「辟读曰壁。艾读曰刈。」阳，北出石门障得光禄城，又西北得支就城，又西北得头曼城，又西北得河城，又西得宿虏城。莽曰固阴。师古曰：「曼音莫安反。音呼。」莫　，如淳曰：「音忉怛。」师古曰：「音丁葛反。」西安阳，莽曰鄣安。河目。云中郡，秦置。莽曰受降。属并州。户三万八千三百三，口十七万三千二百七十。县十一：云中，莽曰远服。咸阳，莽曰贲武。陶林，东部都尉治。桢陵，缘胡山在西北。西部都尉治。莽曰桢陆。犊和，沙陵，莽曰希恩。原阳，沙南，北舆，中部都尉治。师古曰：「阚云广陵有舆，故此加北。」武泉，莽曰顺泉。阳寿。莽曰常得。定襄郡，高帝置。莽曰得降。属并州。户三万八千五百五十九，口十六万三千一百四十四。县一十二：成乐，桐过，莽曰椅桐。师古曰：「过音工禾反。」都武，莽曰通德。武进，白渠水出塞外，西至沙陵入河。西部都尉治。莽曰伐蛮。襄阴，武皋，荒干水出塞外，西至沙陵入河。中部都尉治。莽曰永武。骆，莽曰遮要。定陶，莽曰迎符。武城，莽曰桓就。武要，东部都尉治。莽曰厌胡。师古曰：「厌音一叶反。其下并同。」定襄，莽曰著武。复陆。莽曰闻武。师古曰：「复音服。」雁门郡，秦置。句注山在阴馆。莽曰填狄。属并州。户七万三千一百三十八，口二十九万三千四百五十四。县十四：善无，莽曰阴馆。沃阳，盐泽在东北，有长丞。西部都尉治。莽曰敬阳。繁，莽曰当要。师古曰：「音止。」中陵，莽曰遮害。阴馆，楼烦乡。景帝後三年置。累头山，治水所出，东至泉州入海，过郡六，行千一百里。莽曰富代。师古曰：「累音力追反。治音弋之反。燕剌王传作台字。」楼烦，有盐官。应劭曰：「故楼烦胡地。」武州，莽曰桓州。　陶，孟康曰：「音汪。」剧阳，莽曰善阳。崞，莽曰崞张。孟康曰：「音郭。」平城，东部都尉治。莽曰平顺。埒，莽曰填狄亭。马邑，莽曰章昭。师古曰：「晋太康地记云秦时建此城辄崩不成，有马周旋驰走反覆，父老异之，因依以筑城，遂名为马邑。」疆阴。诸闻泽在东北。莽曰伏阴。代郡，秦置。莽曰厌狄。有五原关、常山关。属幽州。应劭曰：「故代国。」户五万六千七百七十一，口二十七万八千七百五十四。县十八：桑乾，莽曰安德。孟康曰：「乾音干。」道人，莽曰道仁。师古曰：「本有仙人游其地，因以为名。」当城，师古曰：「阚云当桓都城，故曰当城。」高柳，西部都尉治。马城，东部都尉治。班氏，秦地图书班氏。莽曰班副。延陵，羰希莽曰艟邸Ｃ峡翟唬骸粢羧āＪ弦艟。」且如，于延水出塞外，东至宁入沽。中部都尉治。师古曰：「且音子如反。沽音姑，又音故。」平邑，莽曰平胡。阳原，东安阳，莽曰竟安。师古曰：「阚云五原有安阳，故此加东也。」参合，平舒，祈夷水北至桑乾入沽。莽曰平葆。代，莽曰厌狄亭。应劭曰：「故代国。」灵丘，A河东至文安入大河，过郡五，行九百四十里。并州川。应劭曰：「武灵王葬此，因氏焉。」臣瓒曰：「灵丘之号在赵武灵王之前也。」师古曰：「瓒说是也。A音寇。又音苦侯反。其下并同。」广昌，涞水东南至容城入河，过郡三，行五百里，并州　。莽曰广屏。师古曰：「涞音来。」卤城。池河东至参（合）〔户〕入池别，过郡九，行千三百四十里，并州川。从河东至文安入海，过郡六，行千三百七十里。莽曰鲁盾。师古曰：「音呼。池音徒河反。」上谷郡，秦置。莽曰朔调。属幽州。户三万六千八，口十一万七千七百六十二。县十五：沮阳，莽曰沮阴。孟康曰：「音俎。」泉上，莽曰塞泉。潘，莽曰树武。师古曰：「音普半反。」军都，温余水东至路，南入沽。居庸，有关。g瞀，孟康曰：「音句无。」师古曰：「g音工豆反。瞀音莫豆反。」夷舆，莽曰朔调亭。宁，西部都尉治。莽曰博康。昌平，莽曰长昌。广宁，莽曰广康。涿鹿，莽曰p陆。应劭曰：「黄帝与蚩尤战于涿鹿之野。」且居，（乐阳）〔阳乐〕水出东，（东）〔南〕入（海）〔沽〕。莽曰久居。茹，莽曰谷武。女祈，东部都尉治。莽曰祈。下落。莽曰下忠。渔阳郡，秦置。莽曰（北顺）〔通路〕。属幽州。户六万八千八百二，口二十六万四千一百一十六。县十二：渔阳，沽水出塞外，东南至泉州入海，行七百五十里。有铁官。莽曰得渔。狐奴，莽曰举符。路，莽曰通路亭。雍奴，泉州，有盐官。莽曰泉调。平谷，安乐，奚，莽曰敦德。孟康曰：「音题，字或作蹄。」犷平，莽曰平犷。服虔曰：「犷音巩。」师古曰：「音九永反，又音。」要阳，都尉治。莽曰要术。师古曰：「音一妙反。」白檀，洫水出北蛮夷。师古曰：「洫音呼V反。」滑盐。莽曰匡德。应劭曰：「明帝改名盐。」右北平郡，秦置。莽曰北顺。属幽州。户六万六千六百八十九，口三十二万七百八十。县十六：平刚，无终，故无终子国。仕西至雍奴入海，过郡二，行六百五十里。师古曰：「室舾。即下所云入庚者同一水也。」石成，廷陵，莽曰铺武。俊靡，水南至无终东入庚。莽曰俊麻。师古曰：「音力水反，又音郎贿反。」F，都尉治。莽曰裒睦。师古曰：「音才私反。」徐无，莽曰北顺亭。字，榆水出东。土垠，师古曰：「垠音银。」白狼，莽曰伏狄。师古曰：「有白狼山，故以名县。」夕阳，有铁官。莽曰夕阴。昌城，莽曰淑武。骊成，大揭石山在县西南。莽曰揭石。师古曰：「揭音桀。」广成，莽曰平虏。聚阳，莽曰笃睦。平明。莽曰平阳。辽西郡，秦置。有小水四十八，并行三千四十六里。属幽州。户七万二千六百五十四，口三十五万二千三百二十五。县十四：且虑，有高庙。莽曰I虑。师古曰：「且音子余反。虑音庐。」海阳，龙鲜水东入封大水。封大水、绥虚水皆南入海。有盐官。新安平，夷水东入塞外。柳城，马首山在西南。参柳水北入海。西部都尉治。令支，有孤竹城。莽曰令氏亭。应劭曰：「故伯夷国，今有孤竹城。令音铃。」孟康曰：「支音~。」师古曰：「令又音郎定反。」肥如，玄水东入濡水。濡水南入海阳。又有卢水，南入玄。莽曰肥而。应劭曰：「肥子奔燕，燕封於此也。」师古曰：「濡音乃官反。」宾从，莽曰勉武。交黎，渝水首受塞外，南入海。东部都尉治。莽曰禽虏。应劭曰：「今昌黎。」师古曰：「渝音喻。其下并同。」阳乐，狐苏，唐就水至徒河入海。徒河，莽曰河福。文成，莽曰言虏。临渝，渝水首受白狼，东入塞外。又有侯水，北入渝。莽曰冯德。师古曰：「冯读曰凭。」t。下官水南入海。又有揭石水、宾水，皆南入官。莽曰选武。师古曰：「t音力追反。」辽东郡，秦置。属幽州。户五万五千九百七十二，口二十七万二千五百三十九。县十八：襄平，有牧师官。莽曰昌平。新昌，无虑，西部都尉治。应劭曰：「虑音闾。」师古曰：「即所谓医巫闾。」望平，大辽水出塞外，南至安市入海，行千二百五十里。莽曰长说。师古曰：「说读曰（M）〔悦〕。」房，候城，中部都尉治。辽队，莽曰顺睦。师古曰：「队音遂。」辽阳，大梁水西南至辽阳入辽。莽曰辽阴。险渎，应劭曰：「朝鲜王满都也。依水险，故曰险渎。」臣瓒曰：「王险城在乐浪郡炙之东，此自是险渎也。」师古曰：「瓒说是也。忠羝沾蠓础！咕泳停室伪山，室伪水所出，北至襄平入梁也。高显，安市，武次，东部都尉治。莽曰桓次。平郭，有铁官、盐官。西安平，莽曰北安平。文，莽曰（受）〔文〕亭。番汗，沛水出塞外，西南入海。应劭曰：「汗水出塞外，西南入海。番音盘。」师古曰：「沛音普盖反。汗音寒。」沓氏。应劭曰：「氏水也。音长答反。」师古曰：「凡言氏者，皆谓因之而立名。」玄菟郡，武帝元封四年开。高句骊，莽曰下句骊。属幽州。应劭曰：「故真番，朝鲜胡国。」户四万五千六，口二十二万一千八百四十五。县三：高句骊，辽山，辽水所出，西南至辽队入大辽水。又有南苏水，西北经塞外。应劭曰：「故句骊胡。」上殷台，莽曰下殷。如淳曰：「台音鲐。」师古曰：「音胎。」西盖马。马訾水西北入盐难水，西南至西安平入海，过郡二，行二千一百里。莽曰玄菟亭。乐浪郡，武帝元封三年开。莽曰乐鲜。属幽州。应劭曰：「故朝鲜国也。」师古曰：「乐音洛。浪音狼。」户六万二千八百一十二，口四十万六千七百四十八。有云鄣。县二十五：朝鲜，应劭曰：「武王封箕子於朝鲜。」　邯，孟康曰：「　音男。」师古曰：「　音乃甘反。邯音酣。」炙，水西至增地入海。莽曰乐鲜亭。师古曰：「忠羝沾蠓础！购资，带水西至带方入海。黏蝉，服虔曰：「蝉音提。」遂成，增地，莽曰增土。带方，驷望，海冥，莽曰海桓。列口，长岑，屯有，昭明，南部都尉治。镂方，提奚，浑弥，师古曰：「浑音下昆反。」吞列，分黎山，列水所出，西至黏蝉入海，行八百二十里。东　，应劭曰：「音移。」不而，东（郡）〔部〕都尉治。蚕台，师古曰：「台音胎。」华丽，邪头昧，孟康曰：「昧音妹。」前莫，夫租。南海郡，秦置。秦败，尉佗王此地。武帝元鼎六年开。属交州。户万九千六百一十三，口九万四千二百五十三。有圃羞官。县六：番禺，尉佗都。有盐官。如淳曰：「番音潘。禺音愚。」博罗，中宿，有浦官。师古曰：「音匡。」龙川，师古曰：「裴氏广州记云本博罗县之东乡也，有龙穿地而出，即穴流泉，因以为号。」四会，揭阳。莽曰南海亭。韦昭曰：「揭音其逝反。」师古曰：「音竭。」郁林郡，故秦桂林郡，属尉佗。武帝元鼎六年开，更名。有小溪川水七，并行三千一百一十里。莽曰郁平。属交州。户万二千四百一十五，口七万一千一百六十二。县十二：布山，安广，阿林，广郁，郁水首受夜郎豚水，东至四会入海，过郡四，行四千三十里。中留，师古曰：「留音力救反，水名。」桂林，潭中，莽曰中潭。师古曰：「潭音大含反。」临尘，朱涯水入领方。又有斤（员）〔南〕水。又有侵离水，行七百里。莽曰监尘。定周，〔周〕水首受无敛，东入潭，行七百九十里。增食，欢水首并}柯东界，入朱涯水，行五百七十里。领方。斤（员）〔南〕水入郁。又有　水。都尉治。师古曰：「　音桥。」雍鸡。有关。苍梧郡，武帝元鼎六年开。莽曰新广。属交州。有离水关。户二万四千三百七十九，口十四万六千一百六十。县十：广信，莽曰广信亭。谢沐，有关。高要，有盐官。封阳，应劭曰：「在封水之阳。」临贺，莽曰大贺。端溪，冯乘，富川，荔蒲，有荔平关。师古曰：「荔音（肄）〔隶〕。」猛陵。龙山，合水所出，南至布山入海。莽曰猛陆。交趾郡，武帝元鼎六年开，属交州。户九万二千四百四十，口七十四万六千二百三〔十〕七。县十：羸　，有羞官。孟康曰：「羸音莲。　音受土篓。」师古曰：「　篓二字并音来口反。」安定，苟　，师古曰：「　与漏同。」泠，都尉治。应劭曰：「音弥。」孟康曰：「音螟蛉。」师古曰：「音麋零。」曲阳，师古曰：「阳，古阳字。」北带，稽徐，师古曰：「稽音古奚反。」西于，龙编，师古曰：「编音鞭。」朱　。合浦郡，武帝元鼎六年开。莽曰桓合。属交州。户万五千三百九十八，口七万八千九百八十。县五：徐闻，高凉，合浦，有关。莽曰桓亭。临允，牢水北入高要入郁，过郡三，行五百三十里。莽曰大允。朱卢。都尉治。
九真郡，武帝元鼎六年开。有小水五十二，并行八千五百六十里。户三万五千七百四十三，口十六万六千一十三。有界关。县七：胥浦，莽曰欢成。居风，都庞，应劭曰：「庞音龙。」师古曰：「音聋。」余发，咸欢，无切，都尉治。无编。莽曰九真亭。日南郡，故秦象郡，武帝元鼎六年开，更名。有小水十六，并行三千一百八十里。属交州。师古曰：「言其在日之南，所谓开北户以向日者。」户万五千四百六十，口六万九千四百八十五。县五：朱吾，比景，如淳曰：「日中於头上，景在已下，故名之。」卢容，西卷，水入海，有竹，可为杖。莽曰日南亭。孟康曰：「音卷。」师古曰：「音权。」象林。赵国，故秦邯郸郡，高帝四年为赵国，景帝三年复为邯郸郡，五年复故。莽曰桓亭。属冀州。户八万四千二百二，口三十四万九千九百五十二。县四：邯郸，堵山，牛首水所出，东入白渠。赵敬侯自中牟徙此。张晏曰：「邯郸山在东城下。单，尽也。城郭从邑，故加邑云。」师古曰：「邯音寒。」易阳，应劭曰：「易水出涿郡故安。」师古曰：「在易水之阳。」柏人，莽曰寿仁。师古曰：「本晋邑。」襄国。故邢国。西山，渠水所出，东北至任入　。又有蓼水、冯水，皆东至朝平入。师古曰：「音藕，又音牛吼反。」广平国，武帝征和二年置为平干国，宣帝五凤二年复故。莽曰富昌。属冀州。户二万七千九百八十四，口十九万八千五百五十八。县十六：广平，张，朝平，南和，列葭水东入д。师古曰：「葭音家。д音斯。」列人，莽曰列治。斥章，应劭曰：「漳水出治北，入河。其国斥卤，故曰斥章。」任，师古曰：「本晋邑也。郑皇颉奔晋，为任大夫。」曲周，武帝建元四年置。莽曰直周。南曲，曲梁，侯国。莽曰直梁。广乡，平利，平乡，阳台，侯国。广年，莽曰富昌。城乡。真定国，武帝元鼎四年置。属冀州。户三万七千一百二十六，口十七万八千六百一十六。县四：真定，故东垣，高帝十一年更名。莽曰思治。槁城，莽曰槁实。师古曰：「槁音工老反。」肥累，故肥子国。师古曰：「累音力追反。」绵曼。斯┧首受太白渠，东至入河。莽曰绵延。师古曰：「曼音万。音口尧反。」中山国，高帝郡，景帝三年为国。莽曰常山。属冀州。应劭曰：「中山，故国。」户十六万八百七十三，口六十六万八千八十。县十四：卢奴，应劭曰：「卢水出右北平，东入河。」北平，徐水东至高阳入博。又有卢水，亦至高阳入河。有铁官。莽曰善和。北新成，桑钦言易水出西北，东入A。莽曰朔平。唐，尧山在南。莽曰和亲。应劭曰：「故尧国也。唐水在西。」张晏曰：「尧为唐侯，国於此。尧山在唐东北望都界。」孟康曰：「晋荀吴伐鲜虞及中人，今中人亭是。」深泽，莽曰翼和，苦陉，莽曰北陉。应劭曰：「章帝更名汉昌。陉音邢。」安国，莽曰兴睦。曲逆，蒲阳山，蒲水所出，东入濡。又有苏水，亦东入濡。莽曰顺平。张晏曰：「濡水於城北曲而西流，故曰曲逆。章帝丑其名，改曰蒲阴，在蒲水之阴。」师古曰：「濡音乃官反。」望都，博水东至高阳入河。莽曰顺调。张晏曰：「尧山在北，尧母庆都山在南，登尧山见都山，故以为名。」新市，应劭曰：「鲜虞子国，今鲜虞亭是。」新处，毋极，陆成，安险。莽曰宁险。应劭曰：「章帝更名安熹。」信都国，景帝二年为广川国，宣帝甘露三年复故。莽曰新博。属冀州。应劭曰：「明帝更名乐安。安帝改曰安平。」户六万五千五百五十六，口三十万四千三百八十四。县十七：信都，王都。故章河、故池皆在北，东入海。禹贡绛水亦入海。莽曰新博亭。历，莽曰历宁。扶柳，师古曰：「阚云其地有扶泽，泽中多柳，故曰扶柳。」辟阳，莽曰乐信。师古曰：「辟音硅璧。」南宫，莽曰序下。下博，莽曰闰博。应劭曰：「博水出中山望都，入河。」武邑，莽曰顺桓。观津，莽曰朔定亭。师古曰：「观音工唤反。」高堤，师古曰：「堤音丁奚反。」广川，师古曰：「阚云其县中有长河为流，故曰广川也。至隋仁寿元年，初立炀帝为皇太子，以避讳故，改为长河县，至今为名。」乐乡，侯国。莽曰乐丘。平堤，侯国。桃，莽曰桓分。西梁，侯国。昌成，侯国。东昌，侯国。莽曰田昌。修。莽曰修治。师古曰：「修音条。」河间国，故赵，文帝二年别为国。莽曰朔定。应劭曰：「在河之间。」户四万五千四十三，口十八万七千六百六十二。县四：乐成，池别水首受池河，东至东光入池河。莽曰陆信。候井，武隧，莽曰桓隧。师古曰：「隧音遂。」弓高。池别河首受池河，东至平舒入海。莽曰乐成。广阳国，高帝燕国，昭帝元凤元年为广阳郡，宣帝本始元年更为国。莽曰广有。户二万七百四十，口七万六百五十八。县四：蓟，故燕国，召公所封。莽曰伐戎。方城，广阳，阴乡。莽曰阴顺。
甾川国，故齐，文帝十八年别为国。後并北海。户五万二百八十九，口二十二万七千三十一。县三：剧，义山，蕤水所出，北至寿光入海。莽曰俞。应劭曰：「故肥国，今肥亭是。」东安平，菟头山，女水出，东北至临甾入钜定。孟康曰：「纪季以@入于齐，今@亭是也。」师古曰：「阚云博陵有安平，故此加东。@音携。」楼乡。胶东国，故齐，高帝元年别为国，五月复属齐国，文帝十六年复为国。莽曰郁秩。户七万二千二，口三十二万三千三百三十一。县八：即墨，有天室山祠。莽曰即善。昌武，下密，有三石山祠。应劭曰：「密水出高密。」壮武，莽曰晓武。郁秩，有铁官。挺，师古曰：「挺音徒鼎反。」观阳，应劭曰：「在观水之阳。」师古曰：「观音工唤反。」邹卢。莽曰始斯。高密国，故齐，文帝十六年别为胶西国，宣帝本始元年更为高密国。户四万五百三十一，口十九万二千五百三十六。县五：高密，莽曰章牟。昌安，石泉，莽曰养信。夷安，莽曰原亭。应劭曰：「故莱夷维邑。」成乡。莽曰顺成。城阳国，故齐。文帝二年别为国。莽曰莒陵。属兖州。户五万六千六百四十二，口二十万五千七百八十四。县四：莒，故国，盈姓，三十世为楚所灭。少昊後。有铁官。莽曰莒陵。阳都，应劭曰：「齐人迁阳，故阳国是。」东安，虑。莽曰著善。淮阳国，高帝十一年置。莽曰新平。属兖州。孟康曰：「孝明帝更名陈国。」户十三万五千五百四十四，口九十八万一千四百二十三。县九：陈，故国，舜後，胡公所封，为楚所灭。楚顷襄王自郢徙此。莽曰陈陵。苦，莽曰赖陵。师古曰：「晋太康地记云城东有赖乡祠，老子所生地。」阳夏，应劭曰：「夏音贾。」宁平，扶沟，涡水首受狼汤渠，东至向入淮，过郡三，行千里。师古曰：「狼音浪。汤音徒浪反。涡音戈，又音瓜。」固始，师古曰：「本名寝丘，楚令尹孙叔敖所封地。」圉，新平，柘。梁国，故秦砀郡，高帝五年为梁国。莽曰陈定。属豫州。师古曰：「以有砀山，故名砀郡。」户三万八千七百九，口十万六千七百五十二。县八：砀，山出文石。莽曰节砀。应劭曰：「砀山在东。」师古曰：「砀，文石也，其山出焉，故以名县。砀音唐，又音徒浪反。」甾，故戴国。莽曰嘉谷。应劭曰：「章帝改曰考城。」杼秋，莽曰予秋。师古曰：「杼音食汝反。」蒙，获水首受甾获渠，东北至彭城入泗，过郡五，行五百五十里。莽曰蒙恩。已氏，莽曰已善。虞，莽曰陈定亭。下邑，莽曰下洽。睢阳。故宋国，微子所封。禹贡盟诸泽在东北。师古曰：「睢音虽。」东平国，故梁国，景帝中六年别为济东国，武帝元鼎元年为大河郡，宣帝甘露二年为东平国。莽曰有盐。属兖州。户十三万一千七百五十三，口六十万七千九百七十六。有铁官。县七：无盐，有C乡。莽曰有盐亭。师古曰：「C音后。」任城，故任国，太昊後，风姓。莽曰延就亭。东平陆，应劭曰：「古厥国，今有厥亭是。」富城，莽曰成富。章，亢父，诗亭，故诗国。莽曰顺父。师古曰：「音抗甫。」樊。鲁国，故秦薛郡，高后元年为鲁国。属豫州。户十一万八千四十五，口六十万七千三百八十一。县六：鲁，伯禽所封。户五万二千。有铁官。卞，泗水西南至方与入沛，过郡三，行五百里，青州川。师古曰：「即春秋僖十七年夫人姜氏会齐侯於卞者也。方与音房豫。」汶阳，莽曰汶亭。应劭曰：「诗曰『汶水汤汤』。」师古曰：「汶音问。即左传所云公赐季友汶阳之田者也。」蕃，南梁水西至胡陵入沛渠。应劭曰：「邾国也，音皮。」师古曰：「白裒云陈蕃之子为鲁相，国人为讳，改曰皮。此说非也。郡县之名，土俗各有别称，不必皆依本字。」驺，故邾国，曹姓，二十九世为楚所灭。峄山在北。莽曰驺亭。应劭曰：「邾文公卜迁于峄者也。音驿。」薛。夏车正奚仲所国，後迁于邳，汤相仲虺居之。楚国，高帝置，宣帝地节元年更为彭城郡，黄龙元年复故。莽曰和乐。属徐州。户十一万四千七百三十八，口四十九万七千八百四。县七：彭城，古彭祖国。户四万一百九十六。有铁官。留，梧，莽曰吾治。傅阳，故逼阳国。莽曰辅阳。师古曰：「逼音福。左氏传所云逼阳u姓者也。」吕，武原，莽曰和乐亭。甾丘。莽曰善丘。泗水国，故东海郡，武帝元鼎四年别为泗水国。莽曰水顺。户二万五千二十五，口十一万九千一百一十四。县三：R，莽曰生纭Ｓ劭曰：「R水所出，（入淮南）〔南入淮〕。」泗阳，莽曰淮平亭。于。莽曰于屏。广陵国，高帝六年属荆州，十一年更属吴，景帝四年更名江都，武帝元狩三年更名广陵。莽曰江平。属徐州。户三万六千七百七十三，口十四万七百二十二。有铁官。县四：广陵，江都易王非、广陵厉王胥皆都此，并得鄣郡，而不得吴。莽曰安定。江都，有江水祠。渠水首受江，北至射阳入湖。高邮，平安。莽曰杜乡。
六安国，故楚，高帝元年别为衡山国，五年属淮南，文帝十六年复为衡山，武帝元狩二年别为六安国。莽曰安风。户三万八千三百四十五，口十七万八千六百一十六。县五：六，故国，皋繇後，偃姓，为楚所灭。如溪水首受比，东北至寿春入芍陂。师古曰：「比音匕，又音鄙。芍音鹊。」蓼，故国，皋繇後，为楚所灭。安丰，禹贡大别山在西南。莽曰美丰。安风，莽曰安风亭。阳泉。长沙国，秦郡，高帝五年为国。莽曰填蛮。属荆州。户四万三千四百七十，口二十三万五千八百二十五。县十三：临湘，莽曰抚睦。应劭曰：「湘水出零山。」罗，应劭曰：「楚文王徙罗子自枝江居此。」师古曰：「盛弘之荆州记云县北带汨水，水原出豫章艾县界，西流注湘。ё汨西北去县三十里，名为屈潭，屈原自沉处。」连道，益阳，湘山在北。应劭曰：「在益水之阳。」下隽，莽曰闰隽。师古曰：「隽音字兖反，又音辞兖反。」（收）〔攸〕，酃，孟康曰：「音铃。」承阳，应劭曰：「承水之阳。」师古曰：「承水原出零陵永昌县界，东流注湘也。承音丞。」湘南，禹贡衡山在东南，荆州山。昭陵，荼陵，泥水西入湘，行七百里。莽曰声乡。师古曰：「荼音弋奢反，又音丈加反。」容陵，安成。庐水东至庐陵入湖汉。莽曰思成。本秦京师为内史，师古曰：「京师，天子所都畿内也。秦并天下，改立郡县，而京畿所统，特号内史，言其在内，以别於诸郡守也。」分天下作三十六郡。汉兴，以其郡（大）〔太〕大，稍复开置，又立诸侯王国。武帝开广三边。故自高祖增二十六，文、景各六，武帝二十八，昭帝一，讫於孝平，凡郡国一百三，县邑千三百一十四，道三十二，侯国二百四十一。地东西九千三百二里，南北万三千三百六十八里。提封田一万万四千五百一十三万六千四百五顷，师古曰：「提封者，大举其封疆也。」其一万万二百五十二万八千八百八十九顷，邑居道路，山川林泽，群不可垦，其三千二百二十九万九百四十七顷，可垦不可垦，定垦田八百二十七万五百三十六顷。民户千二百二十三万三千六十二，口五千九百五十九万四千九百七十八。汉极盛矣。凡民函五常之性，师古曰：「函，苞也，读与含同。」而其刚柔缓急，音声不同，系水土之风气，故谓之风；好恶取舍，动静亡常，师古曰：「好音呼到反。恶音一故反。」随君上之情欲，故谓之俗。孔子曰：「移风易俗，莫善於乐。」师古曰：「孝经载孔子之言。」言圣王在上，统理人伦，必移其本，而易其末，此混同天下一之中和，然後王教成也。汉承百（年）〔王〕之末，国土变改，民人迁徙，成帝时刘向略言其（域）〔地〕分，丞相张禹使属颍川朱赣条其风俗，犹未宣究，故辑而论之，师古曰：「辑与集同。」终其本末著於篇。秦地，於天官东井、舆鬼之分野也。其界自弘农故关以西，京兆、扶风、冯翊、北地、上郡、西河、安定、天水、陇西，南有巴、蜀、广汉、犍为、武都，西有金城、武威、张掖、酒泉、敦煌，又西南有柯、越`、益州，皆宜属焉。
秦之先曰柏益，出自帝颛顼，尧时助禹治水，为舜朕虞，养育草木鸟兽，赐姓嬴氏，师古曰：「伯益一号伯翳，盖翳益声相近故也。」历夏、殷为诸侯。至周有造父，师古曰：「造音（於）〔千〕到反。父读曰甫。」善驭习马，得华骝、绿耳之乘，师古曰：「华骝，言其色如华之赤也。绿耳，耳绿色。」幸於穆王，封於赵城，故更为赵氏。後有非子，为周孝王养马F、渭之间。孝王曰：「昔伯益知禽兽，子孙不绝。」乃封为附庸，邑之於秦，今陇西秦亭秦谷是也。至玄孙，氏为庄公，师古曰：「氏与是同，古通用字。」破西戎，有其地。子襄公时，幽王为犬戎所败，平王东迁雒邑。襄公将兵救周有功，赐受　、酆之地，列为诸侯。师古曰：「　亦岐字。」後八世，穆公称伯，以河为竟。师古曰：「伯读曰霸。竟读曰境，言其地界东至於河。」十余世，孝公用商君，制辕田，张晏曰：「周制三年一易，以同美恶，商鞅始割列田地，开立阡陌，令民各有常制。」孟康曰：「三年爰土易居，古制也，末世侵废。商鞅相秦，复立爰田，上田不易，中田一易，下田再易，爰自在其田，不复易居也。食货志曰『自爰其处而已』是也。辕爰同。」开仟伯，师古曰：「南北曰仟，东西曰伯，皆谓开田之疆亩也。伯音莫白反。」东雄诸侯。子惠公初称王，得上郡、西河。孙昭王开巴蜀，灭周，取九鼎。昭王曾孙政并六国，称皇帝，负力怙威，燔书坑儒，自任私智。至子胡亥，天下畔之。故秦地於禹贡时跨雍、梁二州，诗风兼秦、豳两国。昔后稷封　，师古曰：「　读曰邰，今武功故城是也。」公刘处豳，师古曰：「即今豳州找厥恰！勾笸踽恪。师古曰：「今岐山县是。」文王作酆，师古曰：「今长安西北界灵台乡丰水上是。」武王治镐，师古曰：「今昆明池北镐陂是。」其民有先王遗风，好稼穑，务本业，故豳诗言农桑衣食之本甚备。师古曰：「谓七月之诗。」有、杜竹林，南山檀柘，号称陆海，为九州膏腴。师古曰：「言其地高陆而饶物产，如海之无所不出，故云陆海。腹之下肥曰腴，故取谕云。」始皇之初，郑国穿渠，引泾水溉田，师古曰：「郑国，人姓名。事具在沟洫志。」沃野千里，师古曰：「沃即溉也，言千里之地皆得溉灌。」民以富饶。汉兴，立都长安，徙齐诸田，楚昭、屈、景及诸功臣家於长陵。後世世徙吏二千石、高訾富人及豪桀并兼之家於诸陵。师古曰：「訾读与赀同。高訾，言多财也。」盖亦以疆干弱支，非独为奉山园也。如淳曰：「黄图谓陵冢为山。」师古曰：「谓京师为干，四方为支也。」是故五方杂厝，晋灼曰：「厝，古错（反）〔字〕。」风俗不纯。其世家则好礼文，富人则商贾为利，豪桀则游侠通奸。濒南山，师古曰：「濒犹边。濒音频，又音宾。」近夏阳，师古曰：「夏阳即河之西岸也。今在同州韩城县界。」多阻险轻薄，易为盗贼，常为天下剧。又郡国辐凑，浮食者多，民去本就末，列侯贵人车服僭上，众庶放效，羞不相及，师古曰：「放，依也，音甫往反。」嫁娶尤崇侈靡，送死过度。天水、陇西，山多林木，民以板为室屋。及安定、北地、上郡、西河，皆迫近戎狄，修习战备，高上气力，以射猎为先。故秦诗曰「在其板屋」；师古曰：「小戎之诗也。言襄公出征，则妇人居板屋之中而念其君子。」又曰「王于兴师，修我甲兵，与子偕行」。师古曰：「无衣之诗也。言於王之兴师，则修我甲兵，而与子俱征伐也。」及车辚、四\、小戎之篇，皆言车马田狩之事。师古曰：「车辚、美秦仲大有车马。其诗曰『有车辚辚，有马白颠』。四\，美襄公田狩也。其诗曰『四\孔阜，六辔在手』，『车鸾镳，解Z`n』。小戎，美襄公备兵甲，讨西戎。其诗曰『小戎k收，五良c』，『文茵畅毂，驾我骐　』，『龙盾之合，鋈以』。辚音　。\音耋。音犹，又音诱。猃音力赡反。音许昭反。k音践。音木。　音　。鋈音沃。音i。音纳。」汉兴，六郡良家子选给羽林、期门，如淳曰：「医、商贾、百工不得豫也。」师古曰：「六郡谓陇西、天水、安定、北地、上郡，西河。羽林、期门，解在百官公卿表。」以材力为官，名将多出焉。孔子曰：「君子有勇而亡谊则为乱，小人有勇而亡谊则为盗。」师古曰：「论语载孔子对子路之言也。」故此数郡，民俗质木，不耻寇盗。师古曰：「质木者，无有文饰，如木石然。」自武威以西，本匈奴昆邪王、休屠王地，师古曰：「昆音下门反。休音许虬反。屠音除。」武帝时攘之，师古曰：「攘，却也，音人羊反。」初置四郡，以通西域，鬲绝南羌、匈奴。师古曰：「鬲与隔同。」其民或以关东下贫，或以报怨过当，师古曰：「过其本所杀。」或以R逆亡道，家属徙焉。师古曰：「R，乱也，惑也，音布内反。」习俗颇殊，地广民稀，水　宜畜牧，师古曰：「　，古草字。」（古）〔故〕凉州之畜为天下饶。保边塞，二千石治之，咸以兵马为务；酒礼之会，上下通焉，吏民相亲。是以其俗风雨时节，谷籴常贱，少盗贼，有和气之应，贤於内郡。此政宽厚，吏不苛刻之所致也。巴、蜀、广汉本南夷，秦并以为郡，土地肥美，有江水沃野，山林竹木疏食果实之饶。师古曰：「疏菜也。」南贾滇、k僮，师古曰：「言滇、k之地多出僮隶也。滇音颠。k音蒲北反。」西近邛、g马旄牛。师古曰：「言邛、g之地出马及旄牛。g音材各反。」民食稻鱼，亡凶年忧，俗不愁苦，而轻易淫u，柔弱褊厄。师古曰：「言其材质不疆，而心忿狭。」景、武间，文翁为蜀守，教民读书法令，未能笃信道德，反以好文刺讥，贵慕权势。及司马相如游宦京师诸侯，以文辞显於世，乡党慕循其迹。後有王褒、严遵、扬雄之徒，师古曰：「遵即严君平。」文章冠天下。繇文翁倡其教，相如为之师，师古曰：「繇读与由同。倡，始也，音充向反。」故孔子曰：「有教亡类。」师古曰：「论语载孔子之言。言人之性术在所教耳，无种类。」武都地杂氐、羌，及犍为、柯、越`，皆西南外夷，武帝初开置。民俗略与巴、蜀同，而武都近天水，俗颇似焉。
故秦地天下三分之一，而人众不过什三，然量其富居什六。（秦豳）吴札观乐，为之歌秦，师古曰：「札，吴王寿梦子也，来聘鲁而请观周乐。事见左氏传襄二十九年。」曰：「此之谓夏声。师古曰：「夏，中国。」夫能夏则大，大之至也，其周旧乎？」自井十度至柳三度，谓之鹑首之次，秦之分也。
魏地，觜、参之分野也。师古曰：「音弋随反。」其界自高陵以东，尽河东、河内，南有陈留及汝南之召陵、　疆、新汲、西华、长平，师古曰：「召读曰邵。　音於靳反，又音殷。」颍川之舞阳、郾、许、B陵，师古曰：「郾音一扇反。B音偃。」河南之开封、中牟、阳武、酸枣、卷，师古曰：「卷音去权反。」皆魏分也。河内本殷之旧都，周既灭殷，分其畿内为三国，诗风邶、庸、卫国是也。师古曰：「自纣城而北谓之邶，南谓之庸，东谓之卫。邶音步内反，字或作f。庸字或作庸。」f，以封纣子武庚；庸，管叔尹之；卫，蔡叔尹之：以监殷民，谓之三监。师古曰：「武庚即禄父也。尹，主也。管叔、蔡叔皆武王之弟。」故书序曰「武王崩，三监畔」，师古曰：「周书大诰之序。」周公诛之，尽以其地封弟康叔，号曰孟侯，师古曰：「康叔亦武王弟也。孟，长也。言为诸侯之长。」以夹辅周室；迁邶、庸之民于雒邑，故邶、庸、卫三国之诗相与同风。邶诗曰「在浚之下」，师古曰：「凯风之诗也。浚，卫邑也，音峻。」庸曰「在浚之郊」；师古曰：「干旄之诗。」邶又曰「亦流于淇」，师古曰：「泉水之诗。」「河水洋洋」，师古曰：「今邶诗无此句。」庸曰「送我淇上」，师古曰：「桑中之诗。淇上，淇水之上。」「在彼中河」，师古曰：「柏舟之诗也。中河，河中也。」卫曰「瞻彼淇奥」，师古曰：「淇奥之诗也。奥，水隈也，音於六反。」「河水洋洋」。师古曰：「硕人之诗也。洋洋，盛大也，音羊，又音翔。」故吴公子札聘鲁观周乐，闻邶、庸、卫之歌，曰：「美哉渊乎！吾闻康叔之德如是，是其卫风乎？」至十六世，懿公亡道，为狄所灭。齐桓公帅诸侯伐狄，而更封卫於河南曹、楚丘，是为文公。师古曰：「曹及楚丘，二邑名。」而河内殷虚，更属于晋。师古曰：「殷虚，汲郡朝歌县也。虚读曰墟。」康叔之风既歇，而纣之化犹存，故俗刚疆，多豪桀侵夺，薄恩礼，好生分。师古曰：「生分，谓父母在而昆弟不同财产。」河东土地平易，有盐铁之饶，本唐尧所居，诗风唐、魏之国也。周武王子唐叔在母未生，师古曰：「谓怀孕时。」武王梦帝谓己师古曰：「帝，天也。」曰：「余名而子曰虞，将与之唐，属之参。」师古曰：「属音之欲反。参音所林反。」及生，名之曰虞。至成王灭唐，而封叔虞。唐有晋水，及叔虞子　为晋侯云，故参为晋星。其民有先王遗教，君子深思，小人俭陋。故唐诗蟋蟀、山枢、葛生之篇曰「今我不乐，日月其迈」；师古曰：「蟋蟀之诗也。迈，行也。言日月行往，将老而死也。蟋音悉。蟀音率。」「宛其死矣，它人是偷」；师古曰：「山有枢之诗也。偷，乐也。言己俭吝，死亡之後当为它人所乐也。偷音愉，又音偷。枢音瓯。」「百岁之後，归于其居」。师古曰：「葛生之诗也。居谓坟墓也。言死当归于坟墓，不能复为乐也。」皆思奢俭之中，念死生之虑。师古曰：「中音竹仲反。」吴札闻唐之歌，曰：「思深哉！其有陶唐氏之遗民乎？」魏国，亦姬姓也，在晋之南河曲，故其诗曰「彼汾一曲」；师古曰：「汾沮洳之诗。沮音子豫反。洳音人豫反。」「诸河之侧」。师古曰：「伐檀之诗。，置也，音之豉反。」自唐叔十六世至献公，灭魏以封大夫毕万，师古曰：「毕万，毕公高之後，魏咦娓浮！姑鸸⒁苑獯蠓蛘再恚师古曰：「赵夙，赵衰之兄。」及大夫韩武子食采於韩原，师古曰：「韩武子，韩厥之曾祖也，本与周同姓，食采於韩，更为韩氏。此说依史记，而与释春秋传者不同。」晋於是始大。至於文公，伯诸侯，尊周室，师古曰：「伯读曰霸。」始有河内之土。师古曰：「左氏传所谓『始启南阳』者。」吴札闻魏之歌，曰：「美哉tt乎！师古曰：「tt，浮貌也。言其中庸，可与为善，可与为恶也。t音冯。」以德辅此，则明主也。」文公後十六世为韩、魏、赵所灭，三家皆自立为诸侯，是为三晋。赵与秦同祖，韩、赵皆姬姓也。自毕万後十世称侯，至孙称王，徙都大梁，故魏一号为梁，七世为秦所灭。周地，柳、七星、张之分野也。今之河南雒阳、谷成、平阴、偃师、巩、缑氏，是其分也。
昔周公营雒邑，以为在于土中，诸侯蕃屏四方，师古曰：「言雒阳四面皆有诸侯为蕃屏。」故立京师。至幽王淫褒姒，以灭宗周，子平王东居雒邑。其後五伯更帅诸侯以尊周室，师古曰：「伯读曰霸。解在刑法志。更，互也，音工衡反。」故周於三代最为长久。八百余年至於赧王，乃为秦所兼。初雒邑与宗周通封畿，韦昭曰：「通在二封之地，共千里也。」师古曰：「宗周，镐京也，方八百里，八八六十四，为方百里者六十四也。雒邑，成周也，方六百里，六六三十六，为方百里者三十六。（三）〔二〕都得百里者〔百〕，方千里也。故诗云『邦畿千里』。」东西长而南北短，短长相覆为千里。至襄王以河内赐晋文公，又为诸侯所侵，故其分小。师古曰：「，古地字。」周人之失，巧伪趋利，贵财贱义，高富下贫，喜为商贾，不好仕宦。师古曰：「喜音许吏反。」自柳三度至张十二度，谓之鹑火之次，周之分也。
韩地，角、亢、氐之分野也。韩分晋得南阳郡及颍川之父城、定陵、襄城、颍阳、颍阴、长社、阳翟、郏，师古曰：「郏音工洽反，即今郏城县是也。」东接汝南，西接弘农得新安、宜阳，皆韩分也。及诗风陈、郑之国，与韩同星分焉。郑国，今河南之新郑，本高辛氏火正祝融之虚也。师古曰：「虚读曰墟。後皆类此。」及成皋、荥阳，颍川之崇高、阳城，皆郑分也。本周宣王弟友为周司徒，食采於宗周畿内，是为郑。师古曰：「即今之华阴郑县。」郑桓公问於史伯曰：「王室多故，何所可以逃死？」史伯曰：「四方之国，非王母弟甥舅则夷狄，不可入也，其济、洛、河、颍之间乎！师古曰：「济音子礼反。」子男之国，虢、会为大，师古曰：「会读曰郐，字或作桧。桧国在豫州外方之北，荥播之南，溱、洧之间，u姓之国。」恃势与险，崇侈贪冒，师古曰：「冒，蒙也，蔽於义理。」君若寄帑与贿，周乱而敝，必将背君；师古曰：「帑读与孥同，谓妻子也。」君以成周之众，奉辞伐罪，亡不克矣。」公曰：「南方不可乎？」对曰：「夫楚，重黎之後也，黎为高辛氏火正，昭显天地，以生　嘉之材。姜、嬴、荆、芈，实与诸姬代相干也。师古曰：「代，递也。干，犯也。」姜，伯夷之後也；嬴，伯益之後也。伯夷能礼於神以佐尧，伯益能仪百物以佐舜，师古曰：「仪与宜同。宜，安也。」其後皆不失祠，而未有兴者，周衰将起，不可逼也。」桓公从其言，乃东寄帑与贿，虢、会受之。後三年，幽王败，（威）〔桓〕公死，其子武公与平王东迁，卒定虢、会之地，右雒左（沛）〔〕，食溱、洧焉。师古曰：「溱、洧，二水也。溱音臻。洧音鲔。」土狭而险，山居谷汲，男女亟聚会，师古曰：「亟，屡也，音丘吏反。」故其俗淫。郑诗曰：「出其东门，有女如云。」师古曰：「出其东门之诗。东门，郑之东门也。如云，言其众多而往来不定。」又曰：「溱与洧方灌灌兮，士与女方秉菅兮。」「恂盱且乐，惟士与女，伊其相谑。」师古曰：「溱洧之诗也。灌灌，水流盛也。菅，兰也。恂，信也。盱，大也。伊，惟也。谑，戏言也。谓仲春之月，二水流盛，而士与女执芳草於其间，以相赠遗，信大乐矣，惟以戏谑也。灌音胡贯反。菅音奸。」此其风也。吴札闻郑之歌，曰：「美哉！其细已甚，民弗堪也。是其先亡乎？」臣瓒曰：「谓音声细弱也，此衰弱之徵。」自武公後二十三世，为韩所灭。陈国，今淮阳之地。陈本太昊之虚，周武王封舜後妫满於陈，是为胡公，妻以元女大姬。妇人尊贵，好祭祀，用史巫，故其俗巫鬼。陈诗曰：「坎其击鼓，宛丘之下，亡冬亡夏，值其鹭羽。」师古曰：「宛丘之诗也。坎坎，击鼓声。四方高，中央下，曰宛丘。值，立也。鹭鸟之羽以为R，立之而舞，以事神也。无冬无夏，言其恒也。」又曰：「东门之，宛丘之栩，子仲之子，婆娑其下。」师古曰：「东门之之诗也。东门，陈国之东门也。，白榆也。栩，杼也。子仲，陈大夫之氏也。婆娑。舞貌也。亦言於栩之下歌舞以娱神也。音扶云反。栩音许羽反。杼音神汝反。」此其风也。吴札闻陈之歌，曰：「国亡主，其能久乎！」师古曰：「言政由妇人，不以君为主也。」自胡公後二十三世为楚所灭。陈虽属楚，於天文自若其故。颍川、南阳，本夏禹之国。夏人上忠，其敝鄙朴。韩自武子後七世称侯，六世称王，五世而为秦所灭。秦既灭韩，徙天下不轨之民於南阳，师古曰：「不轨，不循法度者。」故其俗夸奢，上气力，好商贾渔猎，藏匿难制御也。宛，西通武关，东受江、淮，一都之会也。宣帝时，郑弘、召信臣为南阳太守，师古曰：「召读曰邵。」治皆见纪。信臣劝民农桑，去末归本，郡以殷富。颍川，韩都。士有申子、韩非，刻害余烈，师古曰：「申子，申不害也。烈，业也。」高（士）〔仕〕宦，好文法，民以贪遴争讼生分为失。师古曰：「遴与吝同。」韩延寿为太守，先之以敬让；黄霸继之，教化大行，狱或八年亡重罪囚。南阳好商贾，召父富以本业；师古曰：「召父，谓召信臣也。劝其务农以致富。」颍川好争讼分异，黄、韩化以笃厚。「君子之德风也，小人之德草也」，信矣。师古曰：「论语载孔子之言也。曰『君子之德风，小人之德草也，草上之风必偃』。言从教而化。」自东井六度至亢六度，谓之寿星之次，郑之分野，与韩同分。
赵地，昴、毕之分野。赵分晋，得赵国。北有信都、真定、常山、中山，又得涿郡之高阳、|、州乡；师古曰：「|音莫。」东有广平、钜鹿、清河、河间，又得渤海郡之东平舒、中邑、文安、束州、成平、章武，河以北也；南至浮水、繁阳、内黄、斥丘；西有太原、定襄、云中、五原、上党。上党，本韩之别郡也，远韩近赵，後卒降赵，皆赵分也。自赵夙後九世称侯，四世敬侯徙都邯郸，至曾孙武灵王称王，五世为秦所灭。
赵、中山地薄人众，犹有沙丘纣淫乱余民。晋灼曰：「言地薄人众，犹复有沙丘纣淫地余民，通系之於淫风而言之也，不说沙丘在中山也。」丈夫相聚游戏，悲歌　慨，起则椎剽掘冢，师古曰：「椎杀人而剽劫之也。椎音直追反，其字从木。剽音频妙反。掘冢，发冢也。」作奸巧，多弄物，为倡优。女子弹弦@屣，游媚富贵，遍诸侯之後宫。如淳曰：「@音蹀足之蹀。屣音屣。」臣瓒曰：「蹑跟为@，拄指为屣。」师古曰：「@音它颊反。屣字与屣同。屣谓小履之无跟者也。@谓轻蹑之也。」邯郸北通燕、涿，南有郑、卫，漳、河之间一都会也。其土广俗杂，大率精急，高气势，轻为奸。
太原、上党又多晋公族子孙，以诈力相倾，矜夸功名，报仇过直，师古曰：「直，亦当也。」嫁取送死奢靡。师古曰：「取读曰娶。其下并同。」汉兴，号为难治，常择严猛之将，或任杀伐为威。父兄被诛，子弟怨愤，至告讦刺史二千石，师古曰：「讦，面相斥罪也，音居列反，又音居谒反。」或报杀其亲属。锺、代、石、北，迫近胡寇，如淳曰：「锺，所在未闻。石，山险之限，在上曲阳。」民俗这澹臣瓒曰：「找艏剑今北土名疆直为罩小！故古曰：「眨坚也。忮，恨也，音章豉反。」好气为奸，不事农商，自全晋时，已患其剽悍，师古曰：「剽，急也，轻也。悍，勇也。剽音频妙反，又音疋妙反。悍音胡旦反。」而武灵王又益厉之。故冀州之部，盗贼常为它州剧。定襄、云中、五原，本戎狄地，颇有赵、齐、卫、楚之徙。师古曰：「言四国之人被迁徙来居之。」其民鄙朴，少礼文，好射猎。雁门亦同俗，於天文别属燕。燕地，尾、箕分野也。武王定殷，封召公於燕，其後三十六世与六国俱称王。东有渔阳、右北平、辽西，辽东，西有上谷、代郡、雁门，南得涿郡之易、容城、范阳、北新城、故安、涿县、良乡、新昌，及勃海之安次，皆燕分也。乐浪、玄菟，亦宜属焉。
燕称王十世，秦欲灭六国，燕王太子丹遣勇士荆轲西刺秦王，不成而诛，秦遂举兵灭燕。
蓟，南通齐、赵，勃、碣之间一都会也。师古曰：「蓟县，燕之所都也。勃，勃海也。碣，碣石也。」初太子丹宾养勇士，不爱後宫美女，民化以为俗，至今犹然。宾客相过，以妇侍宿，嫁取之夕，男女无别，反以为荣。後稍颇止，然终未改。其俗愚悍少虑，轻薄无威，亦有所长，敢於急人，如淳曰：「赴人之急，果於赴难也。」燕丹遗风也。上谷至辽东，地广民希，数被胡寇，俗与赵、代相类，有鱼盐枣栗之饶。北隙乌丸、夫余，如淳曰：「有怨隙也。或曰，隙，际也。」师古曰：「训际是也。乌丸，本东胡也，为冒顿所灭，余类保乌丸山，因以为号。夫余在长城之北，去玄菟千里。夫读曰扶。」东贾真番之利。玄菟、乐浪，武帝时置，皆朝鲜、韬选⒕滏曷夷。师古曰：「枰艋啵字或作D，其音同。」殷道衰，箕子去之朝鲜，师古曰：「史记云『武王伐纣，封箕子於朝鲜』，与此不同。」教其民以礼义，田蚕织作。乐浪朝鲜民犯禁八条：师古曰：「八条不具见。」相杀以当时偿杀；相伤以谷偿；相盗者男没入为其家奴，女子为婢，欲自赎者，人五十万。虽免为民，俗犹羞之，嫁取无所雠，师古曰：「雠，匹也。一曰，雠读曰售。」是以其民终不相盗，无门户之闭，妇人贞信不淫辟。师古曰：「辟读曰僻。」其田民饮食以笾豆，师古曰：「以竹曰笾，以木曰豆，若今之檠也。檠音其敬反。」都邑颇放效吏及内郡贾人，往往以杯器食。师古曰：「都邑之人颇用杯器者，效吏及贾人也。放音甫往反。」郡初取吏於辽东，吏见民无闭臧，及贾人往者，夜则为盗，俗稍益薄。今於犯禁　多，至六十余条。可贵哉，仁贤之化也！然东夷天性柔顺，异於三方之外，师古曰：「三方，谓南、西、北也。」故孔子悼道不行，设浮於海，欲居九夷，有以也夫！师古曰：「论语称孔子曰：『道不行，乘桴浮於海，从我者其由也欤！』言欲乘桴筏而适东夷，以其国有仁贤之化，可以行道也。桴音孚。筏音伐。」乐浪海中有倭人，分为百余国，以岁时来献见云。如淳曰：「如墨委面，在带方东南万里。」臣瓒曰：「倭是国名，不谓用墨，故谓之委也。」师古曰：「如淳云『如墨委面』，盖音委字耳，此音非也。倭音一戈反，今犹有倭国。魏略云倭在带方东南大海中，依山岛为国，度海千里，复有国，皆倭种。」自危四度至斗六度，谓之析木之次，燕之分也。
齐地，虚、危之分野也。东有甾川、东莱、琅邪、高密、胶东，南有泰山、城阳，北有千乘，清河以南，勃海之高乐、高城、重合、阳信，西有济南、平原，皆齐分也。
少昊之世有爽鸠氏，虞、夏时有季。师古曰：「∫羰肆Ψ础！固朗庇蟹旯柏陵，殷末有薄姑氏，皆为诸侯，国此地。至周成王时，薄姑氏与四国共作乱，成王灭之，以封师尚父，是为太公。师古曰：「武王封太公於齐，初未得爽鸠之地，成王以益之也。」诗风齐国是也。临甾名营丘，故齐诗曰：「子之营兮，遭我H之间兮。」师古曰：「齐国风营诗之辞也。毛诗作还，齐诗作营。之，往也。H，山名也，字或作　，亦作　，音皆乃高反。言往适营丘而相逢於H山也。」又曰：「　我於著乎而。」师古曰：「齐国风著诗之辞也。著，地名，即济南郡著县也。乎而，语助也。一曰，门屏之间曰著，音直庶反。」此亦其舒缓之体也。吴札闻齐之歌，曰：「泱泱乎，大风也哉！师古曰：「泱泱，弘大之意也，音乌郎反。」其太公乎？国未可量也。」古有分土，亡分民。师古曰：「有分土者，谓立封疆也。无分民者，谓通往来不常厥居也。」太公以齐地负海舄卤，少五谷而人民寡，师古曰：「舄卤，解在食货志。」乃劝以女工之业，通鱼盐之利，而人物辐凑。後十四世，桓公用管仲，设轻重以富国，师古曰：「解在食货志。」合诸侯成伯功，师古曰：「伯读曰霸。」身在陪臣而取三归。师古曰：「三归，三姓之女。」故其俗弥侈，织作冰纨绮绣纯丽之物，如淳曰：「纨，白熟也。纯，缘也，谓绦组之属也。丽，好也。」臣瓒曰：「冰纨，纨细密坚如冰者也。纯丽，温纯美丽之物也。」师古曰：「如说非也。冰，谓布帛之细，其色鲜e如冰者也。纨，素也。绮，文缯也，即今之所谓细绫也。纯，精好也。丽，华靡也。纨音丸。纯音淳。」号为冠带衣履天下。师古曰：「言天下之人冠带衣履，皆仰齐地。」初太公治齐，修道术，尊贤智，赏有功，故至今其土多好经术，矜功名，舒缓阔达而足智。其失夸奢朋党，言与行缪，虚诈不情，师古曰：「不可得其情。」急之则离散，缓之则放纵。始桓公兄襄公淫乱，姑姊妹不嫁，於是令国中民家长女不得嫁，名曰「巫儿」，为家主祠，嫁者不利其家，民至今以为俗。痛乎，道民之道，可不慎哉！师古曰：「上道读曰导。」昔太公始封，周公问「何以治齐？」太公曰：「举贤而上功。」周公曰：「後世必有篡杀之臣。」其後二十九世为疆臣田和所灭，而和自立为齐侯。初，和之先陈公子完有罪来奔齐，师古曰：「公子完，陈厉公之子也。左氏传鲁庄二十二年『陈人杀其太子御寇，公子完与颛孙奔齐』，盖御寇之党也。」齐桓公以为大夫，更称田氏。九世至和而篡齐，至孙威王称王，五世为秦所灭。临甾，海、岱之间一都会也，其中具五民云。服虔曰：「士、农、商、工、贾也。」如淳曰：「游子乐其俗，不复归，故有五方之民也。」师古曰：「如说是。」鲁地，奎、娄之分野也。东至东海，南有泗水，至淮，得临淮之下相、睢陵、僮、取虑，皆鲁分也。师古曰：「睢音虽。取音趣，又音秋。虑音闾。」周兴，以少昊之虚曲阜封周公子伯禽为鲁侯，师古曰：「少昊，金天氏之（地）〔帝〕。」以为周公主。师古曰：「主周公之祭祀。」其民有圣人之教化，故孔子曰「齐一变至於鲁，鲁一变至於道」，言近正也。师古曰：「鲁庶几至道，齐人不如鲁也。」濒洙泗之水，师古曰：「言所居皆边於一水也。濒音频，又音宾。」其民涉度，幼者扶老而代其任。师古曰：「任，负戴也。」俗既益薄，长老不自安，与幼少相让，故曰：「鲁道衰，洙泗之间]]如也。」师古曰：「]]，分辨之意也，音牛斤反。」孔子闵王道将废，乃修六经，以述唐虞三代之道，弟子受业而通者七十有七人。是以其民好学，上礼义，重廉耻。周公始封，太公问「何以治鲁？」周公曰：「尊尊而亲亲。」太公曰：「後世　弱矣。」师古曰：「言渐微弱也。」故鲁自文公以後，禄去公室，政在大夫，季氏逐昭公，陵夷微弱，三十四世而为楚所灭。然本大国，故自为分野。今去圣久远，周公遗化销微，孔氏庠序衰坏。地狭民众，颇有桑麻之业，亡林泽之饶。俗俭啬爱财，趋商贾，好訾毁，多巧伪，师古曰：「以言相毁曰訾。訾音子尔反。」丧祭之礼文备实寡，然其好学犹愈於它俗。师古曰：「愈，胜也。」汉兴以来，鲁东海多至卿相。东平、须昌、寿良，皆在济东，属鲁，非宋地也，当考。师古曰：「当考者，言当更考核之，其事未审。」宋地，房、心之分野也。今之沛、梁、楚、山阳、济阴、东平及东郡之须昌、寿张，皆宋分也。
周封微子於宋，今之睢阳是也，本陶唐氏火正阏伯之虚也。济阴定陶，诗风曹国也。武王封弟叔振铎於曹，其後稍大，得山阳、陈留，二十余世为宋所灭。
昔尧作游成阳，如淳曰：「作，起也。成阳在定陶，今有尧冢灵台。」师古曰：「作游者，言为宫室游止之处也。」舜渔雷泽，师古曰：「渔，捕鱼也。雷，古雷字。」汤止于亳，故其民犹有先王遗风，重厚多君子，好稼穑，恶衣食，以致畜藏。师古曰：「畜读曰蓄。」宋自微子二十余世，至景公灭曹，灭曹後五世亦为齐、楚、魏所灭，参分其地。魏得其梁、陈留，齐得其济阴、东平，楚得其沛。故今之楚彭城，本宋也，春秋经曰「围宋彭城」。宋虽灭，本大国，故自为分野。
沛楚之失，急疾颛己，地薄民贫，师古曰：「颛与专同。急疾颛己，言性褊狭而自用。」而山阳好为奸盗。卫地，营室、东壁之分野也。今之东郡及魏郡黎阳，河内之野王、朝歌，皆卫分也。
卫本国既为狄所灭，师古曰：「卫懿公为狄人所灭，事在春秋闵公二年。」文公徙封楚丘，三十余年，子成公徙於帝丘。故春秋经曰「卫　于帝丘」，师古曰：「　，古迁字。」今之濮阳是也。本颛顼之虚，故谓之帝丘。夏后之世，昆吾氏居之。成公後十余世，为韩、魏所侵，尽亡其旁邑，独有濮阳。後秦灭濮阳，置东郡，徙之於野王。始皇既并天下，犹独置卫君，二世时乃废为庶人。凡四十世，九百年，最後绝，故独为分野。卫地有桑间濮上之阻，师古曰：「阻者，言其隐厄得肆淫僻之情也。」男女亦亟聚会，声色生焉，师古曰：「亟，屡也，音丘吏反。」故俗称郑卫之音。周末有子路、夏育，民人慕之，师古曰：「子路，孔子弟子仲由也，性好勇。夏育亦古之壮士。皆卫人。」故其俗刚武，上气力。汉兴，二千石治者亦以杀戮为威。宣帝时韩延寿为东郡太守，承圣恩，崇礼义，尊谏争，至今东郡号善为吏，延寿之化也。其失颇奢靡，嫁取送死过度，而野王好气任侠，有濮上风。楚地，翼、轸之分野也。今之南郡、江夏、零陵、桂阳、武陵、长沙及汉中、汝南郡，尽楚分也。
周成王时，封文、武先师鬻熊之曾孙熊绎於荆蛮，为楚子，居丹阳。後十余世至熊达，是为武王，е以疆大。师古曰：「е，渐也。」後五世至严王，总帅诸侯，观兵周室，并吞江、汉之间，内灭陈、鲁之国。後十余世，顷襄王东徙于陈。楚有江汉川泽山林之饶；江南地广，或火耕水耨。民食鱼稻，以渔猎山伐为业，师古曰：「山伐，谓伐山取竹木。」果z蠃蛤，食物常足。师古曰：「蠃音来戈反。蛤音合，似　而圜。」故　窳偷生，而亡积聚，应劭曰：「　，弱也。言风俗朝夕取给偷生而已，无长久之虑也。」如淳曰：「　或作J，音紫。窳音庾。」晋灼曰：「　，病也。窳，惰也。」师古曰：「诸家之说皆非也。　，短也。窳，弱也。言短力弱材不能勤作，故朝夕取给而无储酪病Ｈ缫羰且病！挂食还给，不忧冻饿，师古曰：「还，及也，言常相及而给足也。」亦亡千金之家。信巫鬼，重淫祀。而汉中淫失枝柱，与巴蜀同俗。师古曰：「失读曰u。柱音竹甫反。枝柱，言意相节却，不顺从也。」汝南之别，皆急疾有气势。江陵，故郢都，西通巫、巴，东有云梦之饶，亦一都会也。吴地，斗分野也。今之会稽、九江、丹阳、豫章、庐江、广陵、六安、临淮郡，尽吴分也。
殷道既衰，周大王父兴　梁之地，长子大伯，次曰仲雍，少曰公季。公季有圣子昌，大王欲传国焉。大伯、仲雍辞行采药，遂奔荆蛮。公季嗣位，至昌为西伯，受命而王。故孔子美而称曰：「大伯，可谓至德也已矣！三以天下让，民无得而称焉。」谓「虞仲夷逸，隐居放言，身中清，废中权。」师古曰：「皆论语载孔子之言也。虞仲，即仲雍也。夷逸，言窜於蛮夷而遁逸也。隐居而不言，故其身清洁，所废中於权道。」大伯初奔荆蛮，荆蛮归之，号曰句吴。师古曰：「句音钩，夷俗语之发声也，亦犹越为于越也。」大伯卒，仲雍立，至曾孙周章，而武王克殷，因而封之。又封周章弟中於河北，是为北吴，师古曰：「中读曰仲。」後世谓之虞，十二世为晋所灭。後二世而荆蛮之吴子寿梦盛大称王。其少子则季札，有贤材。兄弟欲传国，札让而不受。自（大伯）寿梦称王六世，阖庐举伍子胥、孙武为将，战胜攻取，兴伯名於诸侯。师古曰：「伯读曰霸。」至子夫差，诛子胥，用宰海师古曰：「阂襞美反。」为粤王句践所灭。吴、粤之君皆好勇，故其民至今好用剑，轻死易发。
粤既并吴，後六世为楚所灭。後秦又击楚，徙寿春，至子为秦所灭。
寿春、合肥受南北湖皮革、鲍、木之输，师古曰：「皮革，犀兕之属也。鲍，鲍鱼也。木，枫乖フ轮属。」亦一都会也。始楚贤臣屈原被谗放流，作离骚诸赋以自伤悼。师古曰：「诸赋，谓九歌、天问、九章之属。」後有宋玉、唐勒之属慕而述之，皆以显名。汉兴，高祖王兄子濞於吴，招致天下之娱游子弟，枚乘、邹阳、严夫子之徒兴於文、景之际。而淮南王安亦都寿春，招宾客著书。而吴有严助、朱贾臣，贵显汉朝，文辞并发，故世传楚辞。其失巧而少信。初淮南王异国中民家有女者，晋灼曰：「有女者见优异。」以待游士而妻之，故至今多女而少男。如淳曰：「得女宠，或去男也。」臣瓒曰：「周官职方云『扬州之民，二男而五女』，此风气非由淮南王安能使多女也。」师古曰：「二说皆非也。志亦言土地风气既足女矣，因淮南之化，又更聚焉。」本吴粤与楚接比，数相并兼，师古曰：「比，近也，音频寐反。」故民俗略同。吴东有海盐章山之铜，三江五湖之利，亦江东之一都会也。豫章出黄金，然堇堇物之所有，取之不足以更费。应劭曰：「堇堇，少也。更，（赏）〔偿〕也。言金少耳，取不足用，顾费用也。」师古曰：「应说非也。此言所出之金既以少矣，自外诸物盖亦不多，故总言取之不足偿功直也。堇读曰仅。更音庚。」江南卑湿，丈夫多夭。会稽海外有东[人，孟康曰：「音题。」晋灼曰：「音L。」师古曰：「孟音是也。」分为二十余国，以岁时来献见云。粤地，牵牛、婺女之分野也。今之苍梧、郁林、合浦、交址、九真、南海、日南，皆粤分也。其君禹後，帝少康之庶子云，封於会稽，臣瓒曰：「自交址至会稽七八千里，百越杂处，各有种姓，不得尽云少康之後也。按世本，越为芈姓，与楚同祖，故国语曰『芈姓夔、越』，然则越非禹後明矣。又芈姓之越，亦句践之後，不谓南越也。」师古曰：「越之为号，其来尚矣，少康封庶子以主禹祠，君於越地耳。故此志云其君禹後，岂谓百越之人皆禹苗裔？瓒说非也。」文身断发，以避蛟龙之害。应劭曰：「常在水中，故断其发，文其身，以象龙子，故不见伤害也。」後二十世，至句践称王，与吴王阖庐战，败之隽李。师古曰：「隽音醉，字本作d，其旁从木。」夫差立，句践乘胜复伐吴，吴大破之，栖会稽，师古曰：「会稽，山名。登山而处，以避兵难，言若鸟之栖。」臣服请平。後用范蠡、大夫种计，遂伐灭吴，兼并其地。度淮与齐、晋诸侯会，致贡於周。周元王使使赐命为伯，诸侯毕贺。後五世为楚所灭，子孙分散，君服於楚。师古曰：「事楚为君而服从之。」後十世，至闽君摇，佐诸侯平秦。汉兴，复立摇为越王。是时，秦南海尉赵佗亦自王，传国至武帝时，尽灭以为郡云。处近海，多犀、象、毒冒、珠玑、银、铜、果、布之凑，韦昭曰：「果谓龙眼、离支之属。布，葛布也。」师古曰：「毒音代。冒音莫内反。玑谓珠之不圜者也，音祈，又音机。布谓诸杂细布皆是也。」中国往商贾者多取富焉。番禺，其一都会也。自合浦徐闻南入海，得大州，东西南北方千里，武帝元封元年略以为儋耳、珠　郡。民皆服布如单被，穿中央为贯头。师古曰：「著时从头而贯之。」男子耕农，种禾稻麻，女子桑蚕织绩。亡马与虎，民有五畜，师古曰：「牛、羊、豕、　、犬。」山多麈　。师古曰：「麈似鹿而大，　似鹿而小。麈音主，　音京。」兵则矛、盾、刀，木弓弩，竹矢，或骨为镞。师古曰：「镞，矢锋，音子木反。」自初为郡县，吏卒中国人多侵陵之，故率数岁壹反。元帝时，遂罢弃之。自日南障塞、徐闻、合浦船行可五月，有都元国；又船行可四月，有邑卢没国；又船行可二十余日，有谌离国；师古曰：「谌音士林反。」步行可十余日，有夫甘都卢国。师古曰：「都卢国人劲捷善缘高，故张衡西京赋云『乌获扛鼎，都卢寻H』，又曰『非都卢之轻，孰能超而究升』也。夫音扶。」自夫甘都卢国船行可二月余，有黄支国，民俗略与珠　相类。其州广大，户口多，多异物，自武帝以来皆献见。有译长，属黄门，与应募者俱入海市明珠、璧流离、奇石异物，赍黄金杂缯而往。所至国皆禀食为耦，师古曰：「禀，给也。耦，г也。给其食而侣г之，相随行也。」蛮夷贾船，转送致之。亦利交易，剽杀人。师古曰：「剽，劫也，音频妙反。」又苦逢风波溺死，不者数年来还。大珠至围二寸以下。平帝元始中，王莽辅政，欲耀威德，厚遗黄支王，令遣使献生犀牛。自黄支船行可八月，到皮宗；船行可（八）〔二〕月，到日南、象林界云。黄支之南，有已程不国，汉之译使自此还矣。
汉书卷二十九沟洫志第九
应劭曰：「沟广四尺，深四尺；洫广深倍於沟。」师古曰：「洫音许域反。」夏书：禹堙洪水十三年，如淳曰：「堙，没也。」师古曰：「堙，塞也。洪水泛溢，疏通而止塞之。堙音因。」过家不入门。陆行载车，水行乘舟，泥行乘毳，孟康曰：「毳形如箕，`行泥上。」如淳曰：「毳音茅之。谓以板置泥上以通行路也。」师古曰：「孟说是也。毳读如本字。」山行则x，如淳曰：「x谓以铁如锥头，长半寸，施之履下，以上山，不蹉跌也。」韦昭曰：「x，木器，如今舆床，人举以行也。」师古曰：「如说是也。x音居足反。」以别九州；师古曰：「分其界。」随山浚川，师古曰：「顺山之高下而深其流。」任土作贡；师古曰：「任其土地所有以定贡赋之差也。」通九道，陂九泽，度九山。师古曰：「言通九州之道，及鄣遏其泽，商度其山也。度音大各反。」然河灾之羡溢，害中国也尤甚。师古曰：「羡读与衍同，音弋展反。」唯是为务，故道河自积石，师古曰：「道，治也，引也。从积石山而治引之令通流也。道读曰导。」历龙门，南到华阴，东下底柱，师古曰：「}音之履反。」及盟津、雒内，至于大伞ＶＪ显唬骸干揭怀晌桑在修武、武德界。」张晏曰：「成皋县山是也。臣瓒以为今修武、武德无此山也。成皋县山又不一成也。今黎阳山临河，岂是乎？」师古曰：「内读曰I。梢羝け朔础＝庠诘乩碇尽！轨妒怯硪晕河所从来者高，水湍悍，难以行平地，师古曰：「急流曰湍。悍，勇也。湍音它端反。」数为败，乃酾二渠以引其河，孟康曰：「酾，分也。分其流，泄其怒也。二渠，其一出贝丘西南南折者也，其一则漯川也。河自王莽时遂空，唯用漯耳。」师古曰：「酾音山支反。漯音它合反。」北载之高地，过洚水，至於大陆，播为九河，师古曰：「播，布也。」同为迎河，入于勃海。臣瓒以为「禹贡『夹右碣石入于河』，则河入海乃在碣石也。武帝元光二年，河移徙东郡，更注勃海。禹时不注也。」师古曰：「解在地理志。」九川既疏，九泽既陂，诸夏刈安，师古曰：「疏，分流。」功施乎三代。自是之後，荥阳下引河东南为鸿沟，以通宋、郑、陈、蔡、曹、卫，与济、汝、淮、泗会。於楚，西方则通渠汉川、云梦之际，东方则通沟江淮之间。於吴，则通渠三江、五湖。於齐，则通淄济之间。於蜀，则蜀守李冰凿离　，晋灼曰：「　，古堆字也。　，岸也。」师古曰：「音丁回反。」避沫水之害，师古曰：「沫音本末之末。水出蜀西南徼外，东南入江。」穿二江成都中。此渠皆可行舟，有余则用溉，师古曰：「溉，灌也，音工代反。」百姓飨其利。至於它，往往引其水，用溉田，沟渠甚多，然莫足数也。魏文侯时，西门豹为邺令，有令名。师古曰：「有善政之称。」至文侯曾孙襄王时，与群臣饮酒，王为群臣祝曰：「今吾臣皆〔如〕西门豹之为人臣也！」史起进曰：「魏氏之行田也以百亩，师古曰：「赋田之法，一夫百亩也。」邺独二百亩，是田恶也。漳水在其旁，西门豹不知用，是不智也。知而不兴，是不仁也。仁智豹未之尽，何足法也！」於是以史起为邺令，遂引漳水溉邺，以富魏之河内。民歌之曰：「邺有贤令兮为史公，决漳水兮灌邺旁，终古в卤兮生稻梁。」苏林曰：「终古，犹言久古也。尔雅曰『卤，咸苦也』。」师古曰：「в即斥卤也。谓咸卤之地也。」其後韩闻秦之好兴事，欲罢之，无令东伐。如淳曰：「息秦灭韩之计也。」师古曰：「罢读曰疲，令其疲劳不能出兵。」乃使水工郑国间说秦，师古曰：「间音居苋反。其下亦同。」令凿泾水，自中山西邸瓠口为渠，师古曰：「中读曰仲，即今九Q之东仲山也。邸，至也。」并北山，东注洛，三百余里，师古曰：「并音步浪反。洛水，即冯翊漆沮水。」欲以溉田。中作而觉，师古曰：「中作，谓用功中道，事未竟也。」秦欲杀郑国。郑国曰：「始臣为间，然渠成亦秦之利也。臣为韩延数岁之命，而为秦建万世之功。」秦以为然，卒使就渠。渠成而用（溉）注填阏之水，溉в卤之地四万余顷，收皆亩一锺。师古曰：「注，引也。阏读与淤同，音於据反。填阏谓壅泥也。言引淤浊之水灌咸卤之田，更令肥美，故一亩之收至六斛四斗。」於是关中为沃野，无凶年，秦以富疆，卒并诸侯，因名曰郑国渠。汉兴三十有九年，孝文时河决酸枣，东溃金堤，师古曰：「溃，潢决也。金堤，河堤名也，在东郡白马界。堤音丁奚反。」於是东郡大兴卒塞之。其後三十六岁，孝武元光中，河决於瓠子，东南注钜野，师古曰：「钜野，泽名，旧属兖州界，即今之郓州钜野县。」通於淮、泗。上使汲黯、郑当时兴人徒塞之，辄复坏。是时武安侯田`为丞相，其奉邑食g。g居河北，师古曰：「奉音扶用反。g音输，清河之县也。」河决而南则g无水灾，邑收入多。`言於上曰：「江河之决皆天事，未易以人力疆塞，疆塞之未必（顺）〔应〕天。」而望气用数者亦以为然，是以久不复塞也。时郑当时为大司农，言「异时关东漕粟从渭上，师古曰：「异时，往时也。」度六月罢，师古曰：「计度其功，六月而後可罢也。度音大各反。」而渭水道九百余里，时有难处。引渭穿渠起长安，旁南山下，师古曰：「旁音步浪反。」至河三百余里，径，易遭，〔师古曰：「径，直也。易音弋豉反。」〕度可令三月罢；（罢）而渠下民田万余顷又可得以溉。此（捐）〔损〕漕省卒，而益肥关中之地，得谷。」上以为然，令齐人水工徐伯表，师古曰：「巡行穿渠之处而表记之，今之竖标是。」发卒数万人穿漕渠，三岁而通。以漕，大便利。其後漕稍多，而渠下之民颇得以溉矣。後河东守番系师古曰：「姓番名系也。番音普安反。」言：「漕从山东西，岁百余万石，师古曰：「谓从山东运漕而西入关也。」更底柱之艰，师古曰：「更，历也，音庚。」败亡甚多而烦费。穿渠引汾溉皮氏、汾阴下，引河溉汾阴、蒲阪下，师古曰：「引汾水可用溉皮氏及汾阴以下，而引河水可用溉汾阴及蒲阪以下，地形所宜也。」度可得五千顷。故尽河肫地，师古曰：「谓河岸以下缘河边地素不耕垦者也。胍舳缘反。」民茭牧其中耳，师古曰：「茭，乾草也。谓收茭草及牧畜产於其中。茭音交。」今溉田之，师古曰：「溉而种之。」度可得谷二百万石以上。谷从渭上，与关中无异，师古曰：「虽从关外而来，於渭水运上，皆可致之，故曰与关中收谷无异也。」而底柱之东可毋复漕。」上以为然，发卒数万人作渠田。数岁，河移徙，渠不利，田者不能偿种。师古曰：「言所收之直不足偿粮种之费也。种音之勇反。」久之，河东渠田废，予越人，令少府以为稍入。如淳曰：「时越人有徙者，以田与之，其租税入少府也。」师古曰：「越人习於水田，又新至，未有业，故与之也。稍，渐也。其入未多，故谓之稍也。」其後人有上书，欲通褒斜道及漕，师古曰：「褒、斜，二谷名，其谷皆各自有水耳。斜音弋奢反。」事下御史大夫张汤。汤问之，言「抵蜀从故道，故道多阪，回远。师古曰：「抵，至也。故道属武都，有蛮夷，故曰道，即今凤州界也。回音胡内反。」今穿褒斜道，少阪，近四百里；而褒水通沔，斜水通渭，皆可以行船漕。漕从南阳上沔入褒，褒绝水至斜，间百余里，以车转，从斜下渭。如此，汉中谷可致，而山东从沔无限，便於底柱之漕。且褒斜材木竹箭之饶，於巴蜀。」师古曰：「，比也。」上以为然。拜汤子昂为汉中守，发数万人作褒斜道五百余里。道果便近，而水多湍石，不可漕。其後严熊言「临晋民愿穿洛以溉重泉以东万余顷故恶地。师古曰：「临晋、重泉皆冯翊之县也。洛即漆沮水。」诚即得水，可令亩十石。」於是为发卒万人穿渠，自徵引洛水至商颜下。应劭曰：「徵在冯翊。商颜，山名也。」师古曰：「徵音惩，即今所谓澄城也。商颜，商山之颜也。谓之颜者，譬人之颜额也，亦犹山（额）〔领〕象人之颈领。」岸善崩，如淳曰：「洛水岸也。」师古曰：「善崩，言喜崩也。」乃凿井，深者四十余丈。往往为井，井下相通行水。水P以绝商颜，师古曰：「下流曰P。」东至山领十余里间。井渠之生自此始。穿得龙骨，故名曰龙首渠。作之十余岁，渠颇通，犹未得其饶。自河决瓠子後二十余岁，岁因以数不登，而梁楚之地尤甚。上既封禅，巡祭山川，其明年，乾封少雨。师古曰：「乾音干。解在郊祀志。」上乃使汲仁、郭昌发卒数万人塞瓠子决河。於是上以用事万里沙，则还自临决河，湛白马玉璧，师古曰：「湛读曰沈。沈马及璧以礼水神也。」令群臣从官自将军以下皆负薪决河。师古曰：「音大千反。」是时东郡烧草，以故薪柴少，而下淇园之竹以为b。晋灼曰：「淇园，卫之苑也。」如淳曰：「树竹塞水决之口，稍稍布插按树之，水稍弱，补令密，谓之b。以草塞其衷，乃以土填之。有石，以石为之。」师古曰：「b音其偃反。」上既临河决，悼功之不成，乃作歌曰：瓠子决兮将奈何？浩浩洋洋，虑殚为河。如淳曰：「殚，尽也。」师古曰：「浩浩洋洋，皆水盛貌。虑犹恐也。浩音胡老反。洋音羊。」殚为河兮地不得宁，功无已时兮吾山平。如淳曰：「恐水渐山使平也。」韦昭曰：「凿山以填河。」师古曰：「韦说是也。已，止也。言用功多不可毕止也。」吾山平兮钜野溢，如淳曰：「瓠子决，灌钜野泽使溢也。」鱼弗郁兮柏冬日。孟康曰：「钜野满溢，则众鱼弗郁而滋长，迫冬日乃止也。」师古曰：「孟说非也。弗郁，忧不乐也。水长涌溢，枳遣磺澹故鱼不乐，又迫於冬日，将甚困也。柏读与迫同。弗音佛。」正道　兮离常流，晋灼曰：「言河道皆　坏。」蛟龙骋兮放远游。归旧川兮神哉沛，臣瓒曰：「水还旧道，则群害消除，神佑滂沛也。」师古曰：「沛音普大反。」不封禅兮安知外！师古曰：「言不因巡（将）〔狩〕封禅而出，则不知关外有此水。」皇谓河公兮何不仁，张晏曰：「皇，武帝也。河公，河伯也。」泛滥不止兮愁吾人！啮桑浮兮淮、泗满，如淳曰：「啮桑，邑名，为水所浮漂。」久不反兮水维缓。师古曰：「水维，水之纲维也。」一曰：河汤汤兮激潺媛，师古曰：「歌有二章，自『河汤汤』以下更是其一，故云一曰也。汤汤，疾貌也。潺媛，激流也。汤音伤。潺音仕连反。媛音于权反。」北渡回兮迅流难。师古曰：「迅，疾也，音讯。」搴长茭兮湛美玉，如淳曰：「搴，取也。茭，草也，音（茭）〔郊〕。一曰，茭，竿也。取长竿树之，用著石间以塞决河也。」臣瓒曰：「竹苇　谓之茭也，所以引置土石也。」师古曰：「瓒说是也。搴，拔也。　，索也。湛美玉者，以祭河也。茭字宜从竹。搴音骞。茭音交，又音爻。湛读曰沈。　音工登反。」河公许兮薪不属。如淳曰：「旱烧，故薪不足也。」师古曰：「沈玉礼神，但许福佑，但以薪不属逮，故无功也。属音之欲反。」薪不属兮卫人罪，师古曰：「东郡本卫地，故言此卫（之人）〔人之〕罪也。」烧萧条兮噫乎何以御水！师古曰：「烧草皆尽，故野萧条然也。噫乎，叹辞也。噫音於期反。」P林竹兮b石，师古曰：「P林竹者，即上所说『下淇园之竹以为b』也。石者谓a石立之，然後以土就填塞也。亦a耳，音侧其反，义与（）〔插〕同。」宣防塞兮万福来。於是卒塞瓠子，筑宫其上，名曰宣防。而道河北行二渠，复禹旧迹，师古曰：「道读曰导。」而梁、楚之地复宁，无水灾。自是之後，用事者争言水利。朔方、西河、河西、酒泉皆引河及川谷以溉田。而关中灵轵、成国、渠如淳曰：「地理志『T有灵轵渠』。成国，渠名，在陈仓。音韦，水出韦谷。」引诸川，汝南、九江引淮，东海引钜定，臣瓒曰：「钜定，泽名也。」泰山下引汶水，师古曰：「汶音问。」皆穿渠为溉田，各万余顷。它小渠及陂山通道者，不可胜言也。师古曰：「陂山，因山之形也。道，引也。陂音彼义反。道读曰导。一曰，陂山，遏山之流以为陂也，音彼皮反。」自郑国渠起，至元鼎六年，百三十六岁，而儿宽为左内史，奏请穿凿六辅渠，师古曰：「在郑国渠之里，今尚谓之辅渠，亦曰六渠也。」以益溉郑国傍高昂之田。师古曰：「素不得郑国之溉灌者也。昂谓上向也，读曰仰。」上曰：「农，天下之本也。泉流灌浸，所以育五谷也。师古曰：「浸，古浸字。」左、右内史地，名山川原甚众，细民未知其利，故为通沟渎，畜陂泽，师古曰：「畜读曰蓄。」所以备旱也。今内史稻田租挈重，不与郡同，师古曰：「租挈，收田租之约令也。郡谓四方诸郡也。挈音苦计反。」其议减。令吏民勉农，尽地利，平繇行水，勿使失时。」师古曰：「平繇者，均齐渠堰之力役，谓俱得水利也。繇读曰徭。」後十六岁，太始二年，赵中大夫白公郑氏曰：「白，姓。公，爵。时人多相谓为公。」师古曰：「此时无公爵也，盖相呼尊老之称耳。」复奏穿渠。引泾水，首起谷口，尾入栎阳，师古曰：「谷口即今云阳县治谷是。」注渭中，袤二百里，师古曰：「袤，长也，音茂。」溉田四千五百余顷，因名曰白渠。民得其饶，歌之曰：「田於何所？池阳、谷口。郑国在前，白渠起後。师古曰：「郑国兴於秦时，故云前。」举a为云，决渠为雨。师古曰：「a，　也，所以开渠者也。」泾水一石，其泥数斗。且溉且粪，长我禾黍。如淳曰：「水s淤泥，可以当粪。」衣食京师，亿万之口。」言此两渠饶也。是时方事匈奴，兴功利，言便宜者甚众。齐人延年上书师古曰：「史不得其姓。」言：「河出昆仑，经中国，注勃海，是其地势西北高而东南下也。可案图书，观地形，令水工准高下，开大河上领，晋灼曰：「上领，山头也。」出之胡中，东注之海。如此，关东长无水灾，北边不忧匈奴，可以省堤防备塞，士卒转输，胡寇侵盗，覆军杀将，暴骨原野之患。天下常备匈奴而不忧百越者，以其水绝壤断也。此功壹成，万世大利。」书奏，上壮之，报曰：「延年计议甚深。然河乃大禹之所道也，师古曰：「道读曰导。」圣人作事，为万世功，通於神明，恐难改更。」自塞宣房後，河复北决於馆陶，分为屯氏河，师古曰：「屯音大门反。而隋室分析州县，误以为毛氏河，乃置毛州，失之甚矣。」东北经魏郡、清河、信都、勃海入海，广深与大河等，故因其自然，不堤塞也。此开通後，馆陶东北四五郡虽时小被水害，而兖州以南六郡无水忧。宣帝地节中，光禄大夫郭昌使行河。北曲三所水流之势皆邪直贝丘县。师古曰：「直，当也。」恐水盛，堤防不能禁，乃各更穿渠，直东，经东郡界中，不令北曲。渠通利，百姓安之。元帝永光五年，河决清河灵鸣犊口，师古曰：「清河之灵县鸣犊河口也。」而屯氏河绝。成帝初，清河都尉冯逡师古曰：「逡音七旬反。」奏言：「郡承河下流，与兖州东郡分水为界，城郭所居尤卑下，土壤轻脆易伤。顷所以阔无大害者，以屯氏河通，两川分流也。师古曰：「阔，稀也。」今屯氏河塞，灵鸣犊口又益不利，独一川兼受数河之任，虽高增堤防，终不能泄。如有霖雨，旬日不霁，必盈溢。师古曰：「雨止曰霁，音子计反，又音才诣反。」灵鸣犊口在清河东界，所在处下，虽令通利，犹不能为魏郡、清河减损水害。禹非不爱民力，以地形有势，故穿九河，今既灭难明，屯氏河不流行七十余年，新绝未久，其处易浚。师古曰：「浚谓治道之令其深也。浚音峻。」又其口所居高，於以分〔流〕杀水力，道里便宜，可复浚以助大河泄暴水，备非常。又地节时郭昌穿直渠，後三岁，河水更从故第二曲间北可六里，复南合。今其曲势复邪直贝丘，百姓寒心，宜复穿渠东行。不豫修治，北决病四五郡，南决病十余郡，然後忧之，晚矣。」事下丞相、御史，白博士许商治尚书，善为算，能度功用。师古曰：「白，白於天子也。度音大各反。」遣行视，师古曰：「行音下更反。」以为屯氏河盈溢所为，方用度不足，师古曰：「言国家少财役。」可且勿浚。後三岁，河果决於馆陶及东郡金堤，泛溢兖、豫，入平原、千乘、济南，凡灌四郡三十二县，水居地十五万余顷，深者三丈，坏败官亭室庐且四万所。御史大夫尹忠对方略疏阔，上切责之，忠自杀。遣大司农非调师古曰：「大司农名非调也。」调均钱谷河决所灌之郡，师古曰：「令其调发均平钱谷遭水之郡，使存给也。调音徒钓反。」谒者二人发河南以东漕船五百　，师古曰：「一船为一　，音先劳反，其字从木。」徙民避水居丘陵，九万七千余口。河堤使者王延世使塞，师古曰：「命其为使而塞河也。华阳国志云延世字长叔，犍为资中人也。」以竹落长四丈，大九围，盛以小石，两船夹载而下之。三十六日，河堤成。上曰：「东郡河决，流漂二州，校尉延世堤防三旬立塞。其以五年为河平元年。卒治河者为著外繇六月。如淳曰：「律说，戍边一岁当罢，若有急，当留守六月。今以卒治河之故，复留六月。」孟康曰：「外繇，戍边也。治水不复戍边也。」师古曰：「如、孟二说皆非也。以卒治河有劳，虽执役日近，皆得比繇戍六月也。著谓著於簿籍也。著音竹助反。下云『非受平贾，为著外繇』，其义亦同。」惟延世长於计策，功费约省，用力日寡，朕甚嘉之。其以延世为光禄大夫，秩中二千石，赐爵关内侯，黄金百斤。」後二岁，河复决平原，流入济南、千乘，所坏败者半建始时，复遣王延世治之。杜钦说大将军王凤，以为「前河决，丞相史杨焉言延世受焉术以塞之，蔽不肯见。今独任延世，延世见前塞之易，恐其虑害不深。又审如焉言，延世之巧，反不如焉。且水势各异，不博议利害而任一人，如使不及今冬成，来春桃华水盛，必羡溢，有填淤反壤之害。师古曰：「月令『仲春之月，始雨水，桃始华』。盖桃方华时，既有雨水，川谷冰泮，众流猥集，波澜盛长，故谓之桃华水耳。而韩诗传云『三月桃华水』。反壤者，水塞不通，故令其土壤反还也。羡音弋缮反。淤音於庶反。」如此，数郡种不得下，师古曰：「种，五谷之子也，音之勇反。」民人流散，盗贼将生，虽重诛延世，无益於事。宜遣焉及将作大匠许商、谏大夫乘马延年杂作。孟康曰：「乘马，姓也。」师古曰：「乘音食证反。」延世与焉必相破坏，深论便宜，以相难极。师古曰：「坏，毁也，音怪。极，穷也，音居力反。」商、延年皆明计算，能商功利，师古曰：「商，度也。」足以分别是非，择其善而从之，必有成功。」凤如钦言，白遣焉等作治，六月乃成。复赐延世黄金百斤。治河卒非受平贾者，为著外繇六月。苏林曰：「平贾，以钱取人作卒，顾其时庸之平贾也。」如淳曰：「律说，平贾一月，得钱二千。」师古曰：「贾音价。」後九岁，鸿嘉四年，杨焉言「从河上下，患底柱隘，可镌广之。」师古曰：「镌谓琢凿之也，音子全反。」上从其言，使焉镌之。镌之裁没水中，不能去，而令水益湍怒，为害甚於故。是岁，勃海、清河、信都河水湓溢，灌县邑三十一，师古曰：「湓，踊也，音普顿反。」败官亭民舍四万余所。河堤都尉许商与丞相史孙禁共行视，图方略。师古曰：「图，谋也。行音下更反。」禁以为「今河溢之害数倍於前决平原时。今可决平原金堤间，开通大河，令入故笃马河。韦昭曰：「在平原县。」至海五百余里，水道浚利，又乾三郡水地，得美田且二十余万顷，足以偿所开伤民田庐处，又省吏卒治堤救水，岁三万人以上。」许商以为「古说九河之名，有徒骇、胡苏、鬲津，今见在成平、东光、鬲界中。师古曰：「此九河之三也。徒骇在成平，胡苏在东光，鬲津在鬲。成平、东光属勃海，鬲属平原。徒骇者，言禹治此河，用功极众，故人徒惊骇也。胡苏，下流急疾之貌也。鬲津，言其狭小，可鬲以为津而度也。鬲与隔同。」自鬲以北至徒骇间，相去二百余里，今河虽数移徙，不离此域。孙禁所欲开者，在九河南笃马河，失水之迹，处势平夷，旱则淤绝，水则为败，不可许。」公卿皆从商言。先是，谷永以为「河，中国之经渎，师古曰：「经，常也。」圣王兴则出图书，王道废则竭绝。今溃溢横流，漂没陵阜，异之大者也。修政以应之，灾变自除。」是时李寻、解光亦言「阴气盛则水为之长，故一日之间，昼减夜增，江河满溢，所谓水不润下，虽常於卑下之地，犹日月变见於朔望，明天道有因而作也。众庶见王延世蒙重赏，竞言便巧，不可用。议者常欲求索九河故迹而穿之，今因其自决，可且勿塞，以观水势。河欲居之，当稍自成川，跳出沙土，然後顺天心而图之，必有成功，而用财力寡。」於是遂止不塞。满昌、师丹等数言百姓可哀，上数遣使者处业振赡之。师古曰：「处业，谓安处之使得其居业。」哀帝初，平当使领河堤，师古曰：「为使而领其事。」奏言「九河今皆灭，按经义治水，有决河深川，师古曰：「决，分泄也。深，浚治也。」而无堤防雍塞之文。师古曰：「雍读曰壅。」河从魏郡以东，北多溢决，水迹难以分明。四海之众不可诬，宜博求能浚川疏河者。」下丞相孔光、大司空何武，奏请部刺史、三辅、三河、弘农太守举吏民能者，莫有应书。待诏贾让奏言：治河有上中下策。古者立国居民，疆理土地，必遗川泽之分，度水势所不及。师古曰：「遗，留也。度，计也。言川泽水所流聚之处，皆留而置之，不以为居邑而妄垦殖，必计水所不及，然後居而田之也。分音扶问反。度音大各反。」大川无防，小水得入，陂障卑下，以为污泽，师古曰：「停水曰污，音一胡反。」使秋水多，得有所休息，左右游波，宽缓而不迫。夫土之有川，犹人之有口也。治土而防其川，犹止儿啼而塞其口，岂不遽止，然其死可立而待也。师古曰：「遽，速也，音其庶反。」故曰：「善为川者，决之使道；师古曰：「道读曰导。导，通引也。」善为民者，宣之使言。」盖堤防之作，近起战国，雍防百川，各以自利。师古曰：「雍读曰壅。」齐与赵、魏，以河为竟。师古曰：「竟读曰境。」赵、魏濒山，齐地卑下，师古曰：「濒山，犹言以山为边界也。」师古曰：「濒音频，又音宾。」作堤去河二十五里。河水东抵齐堤，则西泛赵、魏，赵、魏亦为堤去河二十五里。虽非其正，水尚有所游汤。时至而去，则填淤肥美，民耕田之。或久无害，稍筑室宅，遂成聚落。大水时至漂没，则更起堤防以自救，稍去其城郭，排水泽而居之，湛溺自其宜也。师古曰：「湛读曰沈。」今堤防狭者去水数百步，远者数里。近黎阳南故大金堤，从河西西北行，至西山南头，乃折东，与东山相属。师古曰：「属，连及也，音之欲反。」民居金堤东，为庐舍，（住）〔往〕十余岁更起堤，从东山南头直南与故大堤会。又内黄界中有泽，方数十里，环之有堤，师古曰：「环，绕也。」往十余岁太守以赋民，师古曰：「以堤中之地给与民。」民今起庐舍其中，此臣亲所见者也。东郡白马故大堤亦复数重，民皆居其间。从黎阳北尽魏界，故大堤去河远者数十里，内亦数重，此皆前世所排也。河从河内北至黎阳为石堤，激使东抵东郡平刚；师古曰：「激者，聚石於堤旁冲要之处，所以激去其水也。激音工历反。」又为石堤，使西北抵黎阳、观下；师古曰：「观，县名也，音工唤反。」又为石堤，使东北抵东郡津北；又为石堤，使西北抵魏郡昭阳；又为石堤，激使东北。百余里间，河再西三东，迫厄如此，不得安息。今行上策，徙冀州之民当水冲者，决黎阳遮害亭，放河使北入海。河西薄大山，东薄金堤，势不能远泛滥，期月自定。难者将曰：「若如此，败坏城郭田庐冢墓以万数，百姓怨恨。」昔大禹治水，山陵当路者毁之，故凿龙门，辟伊阙，师古曰：「辟读曰辟。辟，开也。」析底柱，破碣石，师古曰：「析，分也。」堕断天地之性。师古曰：「堕，毁也，音火规反。」此乃人功所造，何足言也！今濒河十郡治堤岁费且万万，及其大决，所残无数。如出数年治河之费，以业所徙之民，遵古圣之法，定山川之位，使神人各处其所，而不相奸。师古曰：「奸音干。」且以大汉方制万里，岂其与水争咫尺之地哉？此功一立，河定民安，千载无患，故谓之上策。若乃多穿漕渠於冀州地，使民得以溉田，分杀水怒，虽非圣人法，然亦救败术也。难者将曰：「河水高於平地，岁增堤防，犹尚决溢，不可以开渠。」臣窃按视遮害亭西十八里，至淇水口，乃有金堤，高一丈。自是东，地稍下，堤稍高，至遮害亭，高四五丈。往六七岁，河水大盛，增丈七尺，坏黎阳南郭门，入至堤下。如淳曰：「然则堤在郭内也。」臣瓒曰：「谓水从郭南门入，北门出，而至堤也。」师古曰：「瓒说是也。」水未逾堤二尺所，从堤上北望，河高出民屋，百姓皆走上山。水留十三日，堤溃（二所），吏民塞之。臣循堤上，行视水势，师古曰：「行音下更反。」南七十余里，至淇口，水适至堤半，计出地上五尺所。今可从淇口以东为石堤，多张水门。初元中，遮害亭下河去堤足数十步，至今四十余岁，适至堤足。由是言之，其地坚矣。恐议者疑河大川难禁制，荥阳漕渠足以（下）〔卜〕之，如淳曰：「今砾溪口是也。言作水门通水流，不为害也。」师古曰：「砾溪，溪名，即水经所云（涑）〔〕水东通砾溪者。」其水门但用木与土耳，今据坚地作石堤，势必完安。冀州渠首尽当昂此水门。治渠非穿地也，师古曰：「昂音牛向反。」但为东方一堤，北行三百余里，入漳水中，其西因山足高地，诸渠皆往往股引取之；如淳曰：「股，支别也。」旱则开东方下水门溉冀州，水则开西方高门分河流。通渠有三利，不通有三害。民常罢於救水，半失作业；师古曰：「此一害也。罢读曰疲。」水行地上，凑润上彻，民则病湿气，木皆立枯，卤不生谷；师古曰：「此二害。」决溢有败，为鱼鳖食：此三害也。若有渠溉，则盐卤下湿，填淤加肥；师古曰：「此一利。」故种禾麦，更为　稻，高田五倍，下田十倍；师古曰：「此二利也。　谓稻之不粘者也，音庚。」转漕舟船之便：此三利也。今濒河堤吏卒郡数千人，伐买薪石之费岁数千万，足以通渠成水门；又民利其溉灌，相率治渠，虽劳不罢。师古曰：「罢读曰疲。」民田适治，河堤亦成，此诚富国安民，兴利除害，支数百岁，故谓之中策。若乃缮完故堤，增卑倍薄，劳费无已，数逢其害，此最下策也。
王莽时，徵能治河者以百数，其大略异者，长水校尉平陵关并师古曰：「桓谭新论云并字子阳，材智通达也。」言：「河决率常於平原、东郡左右，其地形下而土疏恶。闻禹治河时，本空此地，以为水猥，盛则放溢，师古曰：「猥，多也。」少稍自索，师古曰：「索，尽也，音先各反。」虽时易处，犹不能离此。上古难识，近察秦汉以来，河决曹、卫之域，其南北不过百八十里者，可空此地，勿以为官亭民室而已。」大司马史长安张戎师古曰：「（杂）〔新〕论云字仲功，习溉灌事也。」言：「水性就下，行疾则自刮除成空而稍深。河水重浊，号为一石水而六斗泥。今西方诸郡，以至京师东行，民皆引河、渭山川水溉田。春夏乾燥，少水时也，故使河流迟，贮淤而稍浅；雨多水暴至，则溢决。而国家数堤塞之，稍益高於平地，犹筑垣而居水也。可各顺从其性，毋复灌溉，则百川流行，水道自利，无溢决之害矣。」御史临淮韩牧师古曰：「新论云字子台，善水事。」以为「可略於禹贡九河处穿之，纵不能为九，但为四五，宜有益。」大司空掾王横师古曰：「横字平中，琅邪人。见儒林传。中读曰仲。」言：「河入勃海，勃海地高於韩牧所欲穿处。往者天尝连雨，东北风，海水溢，西南出，浸数百里，九河之地已为海所渐矣。师古曰：「渐，浸也，读如本字，又音子廉反。」禹之行河水，本随西山下东北去。师古曰：「行谓通流也。」周谱云定王五年河徙，如淳曰：「谱音补，世统谱谍也。」则今所行非禹之所穿也。又秦攻魏，决河灌其都，决处遂大，不可复补。宜却徙完平处，更开空，师古曰：「空犹穿。」使缘西山足乘高地而东北入海，乃无水灾。」沛郡桓谭为司空掾，典其议，为甄丰言：「凡此数者，必有一是。宜详考验，皆可豫见，计定然後举事，费不过数亿万，亦可以事诸浮食无产业民。师古曰：「事谓役使也。」空居与行役，同当衣食；衣食县官，而为之作，乃两便，师古曰：「言无产业之人，端居无为，及发行力役，俱须衣食耳。今县官给其衣食，而使修治河水，是为公私两便也。」可以上继禹功，下除民疾。」王莽时，但崇空语，无施行者。赞曰：古人有言：「微禹之功，吾其鱼乎！」师古曰：「左氏传载周大夫刘定公之辞也。言无禹治水之功，则天下之人皆为鱼鳖耳。」中国川原以百数，莫著於四渎，而河为宗。孔子曰：「多闻而志之，知之次也。」师古曰：「论语称孔子之言曰『多闻择其善者而从之，多见而志之，知之次也。』志，记也，字亦作识，音式冀反。」国之利害，故备论其事。
汉书卷三十艺文志第十
昔仲尼没而微言绝，李奇曰：「隐微不显之言也。」师古曰：「精微要妙之言耳。」七十子丧而大义乖。师古曰：「七十子，谓弟子达者七十二人。举其成数，故言七十。」故春秋分为五，韦昭曰：「谓左氏、公羊、谷梁、邹氏、夹氏也。」诗分为四，韦昭曰：「谓毛氏、齐、鲁、韩。」易有数家之传。战国从衡，真伪分争，师古曰：「从音子容反。」诸子之言纷然肴乱。师古曰：「肴，杂也。」至秦患之，乃燔灭文章，以愚黔首。师古曰：「燔，烧也。秦谓人为黔首，言其头黑也。燔音扶元反。黔音其炎反，又音琴。」汉兴，改秦之败，大收篇籍，广开献书之路。迄孝武世，书缺简脱，礼坏乐崩，师古曰：「编绝散落故简脱。脱音吐活反。」圣上喟然而称曰：师古曰：「喟，叹息之貌也，音丘位反。」「朕甚闵焉！」於是建藏书之策，如淳曰：「刘歆七略曰『外则有太常、太史、博士之藏，内则有延阁、广内、秘室之府』。」置写书之官，下及诸子传说，皆充秘府。至成帝时，以书颇散亡，使谒者陈农求遗书於天下。诏光禄大夫刘向校经传诸子诗赋，步兵校尉任宏校兵书，太史令尹咸校数术，师古曰：「占卜之书。」侍医李柱国校方技。师古曰：「医药之书。」每一书已，师古曰：「已，毕也。」向辄条其篇目，撮其指意，录而奏之。师古曰：「撮，总取也，音千括反。」会向卒，哀帝复使向子侍中奉车都尉歆卒父业。师古曰：「卒，终也。」歆於是总群书而奏其七略，故有辑略，师古曰：「辑与集同，谓诸书之总要。」有六艺略，师古曰：「六艺，六经也。」有诸子略，有诗赋略，有兵书略，有术数略，有方技略。今删其要，以备篇籍。师古曰：「删去浮　，取其指要也。其每略所条家及篇数，有与总凡不同者，转（为）〔写〕脱误，年代久远，无以详知。」易经十二篇，施、孟、梁丘三家。师古曰：「上下经及十翼，故十二篇。」易传周氏二篇。字王孙也。服氏二篇。师古曰：「刘向别录云，服氏，齐人，号服光。」杨氏二篇。名何，字叔元，川人。蔡公二篇。卫人，事周王孙。韩氏二篇。名婴。王氏二篇。名同。丁氏八篇。名宽，字子襄，梁人也。古五子十八篇。自甲子至壬子，说易阴阳。淮南道训二篇。淮南王安聘明易者九人，号九师（法）〔说〕。古杂八十篇，杂灾异三十五篇，神输五篇，图一。师古曰：「刘向别录云『神输者，王道失则灾害生，得则四海输之祥瑞』。」孟氏京房十一篇，灾异孟氏京房六十六篇，五鹿充宗略说三篇，京氏段嘉十二篇。苏林曰：「东海人，为博士。」晋灼曰：「儒林不见。」师古曰：「苏说是也。喜即京房所从受易者也，见儒林传及刘向别录。」章句施、孟、梁丘氏各二篇。凡易十三家，二百九十四篇。易曰：「宓戏氏仰观象於天，俯观法於地，观鸟兽之文，与地之宜，近取诸身，远取诸物，於是始作八卦，以通神明之德，以类万物之情。」师古曰：「下系之辞也。鸟兽之文，谓其迹在地者。宓读与伏同。」至於殷、周之际，纣在上位，逆天暴物，文王以诸侯顺命而行道，天人之占可得而效，於是重易六爻，作上下篇。孔氏为之彖、象、系辞、文言、序卦之属十篇。故曰易道深矣，人更三圣，韦昭曰：「伏羲、文王、孔子。」师古曰：「更，经也，音工衡反。」世历三古。孟康曰：「易系辞曰『易之兴，其於中古乎？』然则伏羲为上古，文王为中古，孔子为下古。」及秦燔书，而易为筮卜之事，传者不绝。汉兴，田（和）〔何〕传之。讫于宣、元，有施、孟、梁丘、京氏列於学官，而民间有费、高二家之说。师古曰：「费音扶味反。」刘向以中古文易经校施、孟、梁丘经，师古曰：「中者，天子之书也。言中，以别於外耳。」或脱去「无咎」、「悔亡」，唯费氏经与古文同。尚书古文经四十六卷。为五十七篇。师古曰：「孔安国书序云『凡五十九篇，为四十六卷。承诏作传，引序各冠其篇首，定五十八篇。』郑玄叙赞云『後又亡其一篇』，故五十七。」经二十九卷。大、小夏侯二家。欧阳经（二）〔三〕十二卷。师古曰：「此二十九卷，伏生传授者。」传四十一篇。欧阳章句三十一卷。大、小夏侯章句各二十九卷。大、小夏侯解故二十九篇。欧阳说义二篇。刘向五行传记十一卷。许商五行传记一篇。周书七十一篇。周史记。师古曰：「刘向云『周时诰誓号令也，盖孔子所论百篇之余也。』今之存者四十五篇矣。」议奏四十二篇。宣帝时石渠论。韦昭曰：「阁名也，於此论书。」凡书九家，四百一十二篇。入刘向稽疑一篇。师古曰：「此凡言入者，谓七略之外班氏新入之也。其云出者与此同。」易曰：「河出图，雒出书，圣人则之。」师古曰：「上系之辞也。」故书之所起远矣，至孔子e焉，孟康曰：「e音撰。」上断於尧，下讫于秦，凡百篇，而为之序，言其作意。秦燔书禁学，济南伏生独壁藏之。汉兴亡失，求得二十九篇，以教齐鲁之间。讫孝宣世，有欧阳、大小夏侯氏，立於学官。古文尚书者，出孔子壁中。师古曰：「家语云孔腾字子襄，畏秦法峻急，藏尚书、孝经、论语於夫子旧堂壁中，而汉记尹敏传云孔鲋所藏。二说不同，未知孰是。」武帝末，鲁共王坏孔子宅，欲以广其宫，而得古文尚书及礼记、论语、孝经凡数十篇，皆古字也。共王往入其宅，闻鼓琴瑟锺磬之音，於是惧，乃止不坏。孔安国者，孔子後也，悉得其书，以考二十九篇，得多十六篇。师古曰：「壁中书多，以考见行世二十九篇之外，更得十六篇。」安国献之。遭巫蛊事，未列于学官。刘向以中古文校欧阳、大小夏侯三家经文，酒诰脱简一，召诰脱简二。师古曰：「召读曰邵。」率简二十五字者，脱亦二十五字，简二十二字者，脱亦二十二字，文字异者七百有余，脱字数十。书者，古之号令，号令於众，其言不立具，则听受施行者弗晓。古文读应尔雅，故解古今语而可知也。诗经二十八卷，鲁、齐、韩三家。应劭曰：「申公作鲁诗，后苍作齐诗，韩婴作韩诗。」鲁故二十五卷。师古曰：「故者，通其指义也。它皆类此。今流俗毛诗改故训传为诂字，失真耳。」鲁说二十八卷。齐后氏故二十卷。齐孙氏故二十七卷。齐后氏传三十九卷。齐孙氏传二十八卷。齐杂记十八卷。韩故三十六卷。韩内传四卷。韩外传六卷。韩说四十一卷。毛诗二十九卷。毛诗故训传三十卷。凡诗六家，四百一十六卷。书曰：「诗言志，（哥）〔歌〕咏言。」师古曰：「虞书舜典之辞也。在心为志，发言为诗。咏者，永也。永，长也，（哥）〔歌〕所以长言之。」故哀乐之心感，而（哥）〔歌〕咏之声发。诵其言谓之诗，咏其声谓之（哥）〔歌〕。故古有采诗之官，王者所以观风俗，知得失，自考正也。孔子纯取周诗，上采殷，下取鲁，凡三百五篇，遭秦而全者，以其讽诵，不独在竹帛故也。汉兴，鲁申公为诗训故，而齐辕固、燕韩生皆为之传。或取春秋，采杂说，咸非其本义。与不得已，鲁最为近之。师古曰：「与不得已者，言皆不得也。三家（者）〔皆〕不得其真，而鲁最近之。」三家皆列於学官。又有毛公之学，自谓子夏所传，而河间献王好之，未得立。礼古经五十六卷，经（七十）〔十七〕篇。后氏、戴氏。记百三十一篇。七十子後学者所记也。明堂阴阳三十三篇。古明堂之遗事。王史氏二十一篇。七十子後学者。师古曰：「刘向别录云六国时人也。」曲台后仓九篇。如淳曰：「行礼射於曲台，后仓为记，故名曰曲台记。汉官曰大射于曲台。」晋灼曰：「天子射宫也。西京无太学，於此行礼也。」中庸说二篇。师古曰：「今礼记有中庸一篇，亦非本礼经，盖此之流。」明堂阴阳说五篇。周官经六篇。王莽时刘歆置博士。师古曰：「即今之周官礼也，亡其冬官，以考工记充之。」周官传四篇。军礼司马法百五十五篇。古封禅群祀二十二篇。封禅议对十九篇。武帝时也。汉封禅群祀三十六篇。议奏三十八篇。石渠。凡礼十三家，五百五十五篇。入司马法一家，百五十五篇。易曰：「有夫妇父子君臣上下，礼义有所错。」师古曰：「序卦之辞也。错，置也，音千故反。」而帝王质文世有损益，至周曲为之防，事为之制，师古曰：「委曲防闲，每事为制也。」故曰：「礼经三百，威仪三千。」韦昭曰：「周礼三百六十官也。三百，举成数也。」臣瓒曰：「礼经三百，谓冠、婚、吉、凶。周礼三百，是官名也。」师古曰：「礼经三百，韦说是也。威仪三千乃谓冠、婚、吉、凶，盖仪礼是也。」及周之衰，诸侯将逾法度，恶其害己，皆灭去其籍，自孔子时而不具，至秦大坏。汉兴，鲁高堂生传士礼十七篇。讫孝宣世，后仓最明。戴德、戴圣、庆普皆其弟子，三家立於学官。礼古经者，出於鲁淹中苏林曰：「里名也。」及孔氏，（学七十）〔与十七〕篇文相似，多三十九篇。及明堂阴阳、王史氏记所见，多天子诸侯卿大夫之制，虽不能备，犹愈仓等推士礼而致於天子之说。师古曰：「愈与愈同。愈，胜也。」乐记二十三篇。王禹记二十四篇。雅歌诗四篇。雅琴赵氏七篇。名定，勃海人，宣帝时丞相魏相所奏。雅琴师氏八篇。名中，东海人，传言师旷後。雅琴龙氏九十九篇。名德，梁人。师古曰：「刘向别录云亦魏相所奏也。与赵定俱召见待诏，後拜为侍郎。」凡乐六家，百六十五篇。出淮南刘向等琴颂七篇。易曰：「先王作乐崇德，殷荐之上帝，以享祖考。」师古曰：「豫卦象辞也。殷，盛也。」故自黄帝下至三代，乐各有名。孔子曰：「安上治民，莫善於礼；移风易俗，莫善於乐。」师古曰：「孝经载孔子之言。」二者相与并行。周衰俱坏，乐尤微眇，以音律为节，师古曰：「眇，细也。言其道精微，节在音律，不可具於书。眇亦读曰妙。」又为郑卫所乱故无遗法。汉兴，制氏以雅乐声律，世在乐官，颇能纪其铿锵鼓舞，而不能言其义。师古曰：「铿音初衡反。」六国之君，魏文侯最为好古，孝文时得其乐人窦公，师古曰：「桓谭新论云窦公年百八十岁，两目皆盲，文帝奇之，问曰：『何因至此？』对曰：『臣年十三失明，父母哀其不及众技，教鼓琴，臣导引，无所服饵。』」献其书，乃周官大宗伯之大司乐章也。武帝时，河间献王好儒，与毛生等共采周官及诸子言乐事者，以作乐记，献八佾之舞，与制氏不相远。其内史丞王定传之，以授常山王禹。禹，成帝时为谒者，数言其义，师古曰：「数音所角反。」献二十四卷记。刘向校书，得乐记二十三篇，与禹不同，其道　以益微。师古曰：「　，渐也。」春秋古经十二篇，经十一卷。公羊、谷梁二家。左氏传三十卷。左丘明，鲁太史。公羊传十一卷。公羊子，齐人。师古曰：「名高。」谷梁传十一卷。谷梁子，鲁人。师古曰：「名喜。」邹氏传十一卷。夹氏传十一卷。有录无书。师古曰：「夹音颊。」左氏微二篇。师古曰：「微谓释其微指。」铎氏微三篇。楚太傅铎椒也。张氏微十篇。虞氏微传二篇。赵相虞卿。公羊外传五十篇。谷梁外传二十篇。公羊章句三十八篇。谷梁章句三十三篇。公羊杂记八十三篇。公羊颜氏记十一篇。公羊董仲舒治狱十六篇。议奏三十九篇。石渠论。国语二十一篇。左丘明著。新国语五十四篇。刘向分国语。世本十五篇。古史官记黄帝以来讫春秋时诸侯大夫。战国策二十三篇。记春秋後。奏事二十篇。秦时大臣奏事，及刻石名山文也。楚汉春秋九篇。陆贾所记。太史公百三十篇。十篇有录无书。冯商所续太史公七篇。韦昭曰：「冯商受诏续太史公十余篇，在班彪别录。商字子高。」师古曰：「七略云商阳陵人，治易，事五鹿充宗，後事刘向，能属文，後与孟柳俱待诏，颇序列传，未卒，病死。」太古以来年纪二篇。汉著记百九十卷。师古曰：「若今之起居注。」汉大年纪五篇。凡春秋二十三家，九百四十八篇。省太史公四篇。古之王者世有史官，君举必书，所以慎言行，昭法式也。左史记言，右史记事，事为春秋，言为尚书，帝王靡不同之。周室既微，载籍残缺，仲尼思存前圣之业，乃称曰：「夏礼吾能言之，杞不足徵也；殷礼吾能言之，宋不足徵也。文献不足故也，足则吾能徵之矣。」师古曰：「论语载孔子之言也。徵，成也。献，贤也。孔子自谓能言夏、殷之礼，而杞、宋之君文章贤材不足以成之，故我不得成此礼也。」以鲁周公之国，礼文备物，史官有法，故与左丘明观其史记，据行事，仍人道，师古曰：「仍亦因也。」因兴以立功，就败以成罚，假日月以定历数，藉朝聘以正礼乐。有所褒讳贬损，不可书见，口授弟子，弟子退而异言。师古曰：「谓人执所见，各不同也。」丘明恐弟子各安其意，以失其真，故论本事而作传，明夫子不以空言说经也。春秋所贬损大人当世君臣，有威权势力，其事实皆形於传，是以隐其书而不宣，所以免时难也。及末世口说流行，故有公羊、谷梁、邹、夹之传。四家之中，公羊、谷梁立於学官，邹氏无师，夹氏未有书。论语古二十一篇。出孔子壁中，两子张。如淳曰：「分尧曰篇後子张问『何如可以从政』已下为篇，名曰从政。」齐二十二篇。多问王、知道。如淳曰：「问王、知道，皆篇名也。」鲁二十篇，传十九篇。师古曰：「解释论语意者。」齐说二十九篇。鲁夏侯说二十一篇。鲁安昌侯说二十一篇。师古曰：「张禹也。」鲁王骏说二十篇。师古曰：「王吉子。」燕传说三卷。议奏十八篇。石渠论。孔子家语二十七卷。师古曰：「非今所有家语。」孔子三朝七篇。师古曰：「今大戴礼有其一篇，盖孔子对〔鲁〕哀公语也。三朝见公，故曰三朝。」孔子徒人图法二卷。凡论语十二家，二百二十九篇。论语者，孔子应答弟子时人及弟子相与言而接闻於夫子之语也。当时弟子各有所记。夫子既卒，门人相与辑而论e，故谓之论语。师古曰：「辑与集同。e与撰同。」汉兴，有齐、鲁之说。传齐论者，昌邑中尉王吉、少府宋畸、师古曰：「畸音居宜反。」御史大夫贡禹、尚书令五鹿充宗、胶东庸生，唯王阳名家。师古曰：「王吉字子阳，故谓之王阳。」传鲁论语者，常山都尉龚奋、长信少府夏侯胜、丞相韦贤、鲁扶卿、前将军萧望之、安昌侯张禹，皆名家。张氏最後而行於世。孝经古孔氏一篇。二十二章。师古曰：「刘向云古文字也。庶人章分为二也，曾子敢问章为三，又多一章，凡二十二章。」孝经一篇。十八章。长孙氏、江氏、后氏、翼氏四家。长孙氏说二篇。江氏说一篇。翼氏说一篇。后氏说一篇。杂传四篇。安昌侯说一篇。五经杂议十八篇。石渠论。尔雅三卷二十篇。张晏曰：「尔，近也。雅，正也。」小尔雅一篇，古今字一卷。弟子职一篇。应劭曰：「管仲所作，在管子书。」说三篇。凡孝经十一家，五十九篇。孝经者，孔子为曾子陈孝道也。夫孝，天之经，地之义，民之行也。举大者言，故曰孝经。汉兴，长孙氏、博士江翁、少府后仓、谏大夫翼奉、安昌侯张禹传之，各自名家。经文皆同，唯孔氏壁中古文为异。「父母生之，续莫大焉」，「故亲生之膝下」，诸家说不安处，古文字读皆异。臣瓒曰：「孝经云『续莫大焉』，而诸家之说各不安处之也。」师古曰：「桓谭新论云古孝经千八百七十（一）〔二〕字，今异者四百余字。」史　十五篇。周宣王太史作大篆十五篇，建武时亡六篇矣。师古曰：「　音胄。」八体六技。韦昭曰：「八体，一曰大篆，二曰小篆，三曰刻符，四曰虫书，五曰摹印，六曰署书，七曰殳书，八曰隶书。」苍颉一篇。上七章，秦丞相李斯作；爰历六章，车府令赵高作；博学七章，太史令胡母敬作。凡将一篇。司马相如作。急就一篇。（成）〔元〕帝时黄门令史游作。元尚一篇。成帝时将作大匠李长作。训纂一篇。扬雄作。别字十三篇。苍颉传一篇。扬雄苍颉训纂一篇。杜林苍颉训纂一篇。杜林苍颉故一篇。凡小学十家，四十五篇。入扬雄、杜林二家二篇。易曰：「上古结绳以治，後世圣人易之以书契，百官以治，万民以察，盖取诸。」师古曰：「下系之辞。」「，扬於王庭」，师古曰：「卦之辞。」言其宣扬於王者朝廷，其用最大也。古者八岁入小学，故周官保氏掌养国子，教之六书，师古曰：「保氏，地官之属也。保，安也。」谓象形、象事、象意、象声、转注、假借，造字之本也。师古曰：「象形，谓画成其物，随体诘屈，日、月是也。象事，即指事也，谓视而可识，察而见意，上、下是也。象意，即会意也，谓比类合谊，以见指郑武、信是也。象声，即形声，谓以事为名，取譬相成，江、河是也。转注，谓建类一首，同意相受，考、老是也。假借，谓本无其字，依声托事，令、长是也。文字之义，总归六书，故曰立字之本也。」汉兴，萧何草律，师古曰：「草，创造之。」亦著其法，曰：「太史试学童，能讽书九千字以上，乃得为史。又以六体试之，课最者以为尚书御史史书令史。韦昭曰：「若今尚书兰台令史也。」臣瓒曰：「史书，今之太史书。」吏民上书，字或不正，辄举劾。」六体者，古文、奇字、篆书、隶书、缪篆、虫书，师古曰：「古文谓孔子壁中书。奇字即古文而异者也。篆书谓小篆，盖秦始皇使程邈所作也。隶书亦程邈所献，主於徒隶，从简易也。缪篆谓其文屈曲缠绕，所以摹印章也。虫书谓为虫鸟之形，所以书幡信也。」皆所以通知古今文字，摹印章，书幡信也。古制，书必同文，不知则阙，问诸故老，至於衰世，是非无正，人用其私。师古曰：「各任私意而为字。」故孔子曰：「吾犹及史之阙文也，今亡矣夫！」师古曰：「论语载孔子之（书）〔言〕，谓文字有疑，则当阙而不说。孔子自言，我初涉学，尚见阙文，今则皆无，任意改（治）〔作〕也。」盖伤其　不正。师古曰：「　，渐也。」史　篇者，周时史官教学童书也，与孔氏壁中古文异体。苍颉七章者，秦丞相李斯所作也；爰历六章者，车府令赵高所作也；博学七章者，太史令胡母敬所作也：文字多取史　篇，而篆体复颇异，所谓秦篆者也。是时始造隶书矣，起於官狱多事，苟趋省易，师古曰：「趋读曰趣，谓趣向之也。易音弋豉反。」施之於徒隶也。汉（书）〔兴〕，闾里书师合苍颉、爰历、博学三篇，断六十字以为一章，凡五十五章，并为苍颉篇。师古曰：「并，合也，总合以为苍颉篇也。」武帝时司马相如作凡将篇，无复字。师古曰：「复，重也，音扶目反。後皆类此。」元帝时黄门令史游作急就篇，成帝时将作大匠李长作元尚篇，皆苍颉中正字也。凡将则颇有出矣。至元始中，徵天下通小学者以百数，各令记字於庭中。扬雄取其有用者以作训纂篇，顺续苍颉，又易苍颉中重复之字，凡八十九章。臣复续扬雄作十（二）〔三〕章，韦昭曰：「臣，班固自谓也。作十三章，後人不别，疑在苍颉下篇三十四章中。」凡一百二章，无复字，六艺群书所载略备矣。苍颉多古字，俗师失其读，宣帝时徵齐人能正读者，张敞从受之，传至外孙之子杜林，为作训故，并列焉。凡六艺一百三家，三千一百二十三篇。入三家，一百五十九篇；出重十一篇。
六艺之文：乐以和神，仁之表也；诗以正言，义之用也；礼以明体，明者著见，故无训也；书以广听，知之术也；春秋以断事，信之符也。五者，盖五常之道，相须而备，而易为之原。故曰「易不可见，则乾坤或几乎息矣」，苏林曰：「不能见易意，则乾坤近於灭息也。」师古曰：「此上系之辞也。几，近也，音钜依反。」言与天地为终始也。至於五学，世有变改，犹五行之更用事焉。师古曰：「更，互也，音工衡反。」古之学者耕且养，三年而通一艺，存其大体，玩经文而已，是故用日少而畜德多，师古曰：「畜读曰蓄。蓄，聚也。易大畜卦象辞曰：『君子以多识前言往行，以畜其德。』」三十而五经立也。後世经传既已乖离，博学者又不思多闻阙疑之义，师古曰：「论语称孔子曰『多闻阙疑，慎言其余，则寡尤』。言为学之道，务在多闻，疑则阙之，慎於言语，则少过也，故志引之。」而务碎义逃难，便辞巧说，破坏形体；师古曰：「苟为僻碎之义，以避它人之攻难者，故为便辞巧说，以析破文字之形体也。」说五字之文，至於二三万言。师古曰：「言其烦妄也。桓谭新论云秦近君能说尧典，篇目两字之说至十余万言，但说『曰若稽古』三万言。」後进弥以驰逐，故幼童而守一艺，白首而後能言；安其所习，毁所不见，师古曰：「己所常习则保安之，未尝所见者则妄毁诽。」终以自蔽。此学者之大患也。序六艺为九种。晏子八篇。名婴，谥平仲，相齐景公，孔子称善与人交，有列传。师古曰：「有列传者，谓太史公书。」子思二十三篇。名汲，孔子孙，为鲁缪公师。曾子十八篇。名参，孔子弟子。漆雕子十三篇。孔子弟子漆雕启後。宓子十六篇。名不齐，字子贱，孔子弟子。师古曰：「宓读与伏同。」景子三篇。说宓子语，似其弟子。世子二十一篇。名硕，陈人也，七十子之弟子。魏文侯六篇。李克七篇。子夏弟子，为魏文侯相。公孙尼子二十八篇。七十子之弟子。孟子十一篇。名轲，邹人，子思弟子，有列传。师古曰：「圣证论云轲字子车，而此志无字，未详其所得。」孙卿子三十三篇。名况，赵人，为齐稷下祭酒，有列传。师古曰：「本曰荀卿，避宣帝讳，故曰孙。」芈子十八篇。名婴，齐人，七十子之後。师古曰：「芈音弭。」内业十五篇。不知作书者。周史六|六篇。惠、襄之间，或曰显王时，或曰孔子问焉。师古曰：「即今之六韬也，盖言取天下及军旅之事。|字与韬同也。」周政六篇。周时法度政教。周法九篇。法天地，立百官。河间周制十八篇。似河间献王所述也。谰言十（一）篇。不知作者，陈人君法度。如淳曰：「谰音粲烂。」师古曰：「说者引孔子家语云孔穿所造，非也。」功议四篇。不知作者，论功德事。甯越一篇。中牟人，为周威王师。王孙子一篇。一曰巧心。公孙固一篇。十八章。齐闵王失国，（闲）〔问〕之，固因为陈古今成败也。李氏春秋二篇。羊子四篇。百章。故秦博士。董子一篇。名无心，难墨子。（侯）〔俟〕子一篇。李奇曰：「或作侔子。」徐子四十二篇。宋外黄人。鲁仲连子十四篇。有列传。平原君七篇。朱建也。虞氏春秋十五篇。虞卿也。高祖传十三篇。高祖与大臣述古语及诏策也。陆贾二十三篇。刘敬三篇。孝文传十一篇。文帝所称及诏策。贾山八篇。太常蓼侯孔臧十篇。父聚，高祖时以功臣封，臧嗣爵。贾谊五十八篇。河间献王对上下三雍宫三篇。董仲舒百二十三篇。儿宽九篇。公孙弘十篇。终军八篇。吾丘寿王六篇。虞丘说一篇。难孙卿也。庄助四篇。臣彭四篇。钩盾冗从李步昌八篇。宣帝时数言事。儒家言十八篇。不知作者。桓宽盐铁论六十篇。师古曰：「宽字次公，汝南人也。孝昭帝时，丞相御史与诸贤良文学论盐铁事，宽撰次之。」刘向所序六十七篇。新序、说苑、世说、列女传颂图也。扬雄所序三十八篇。太玄十九，法言十三，乐四，箴二。右儒五十三家，八百三十六篇。入扬雄一家〔三〕十八篇。儒家者流，盖出於司徒之官，助人君顺阴阳明教化者也。游文於六经之中，留意於仁义之际，祖述尧舜，宪章文武，宗师仲尼，以重其言，师古曰：「祖，始也。述，修也。宪，法也。章，明也。宗，尊也。言以尧舜为本始而遵修之，以文王、武王为明法，又师尊仲尼之道。」於道最为高。孔子曰：「如有所誉，其有所试。」师古曰：「论语载孔子之言也。言於人有所称誉者，辄试以事，取其实效也。誉音弋於反。」唐虞之隆，殷周之盛，仲尼之业，已试之效者也。然惑者既失精微，而辟者又随时抑扬，违离道本，师古曰：「辟读曰僻。」苟以哗众取宠。师古曰：「哗，喧也。宠，尊也。哗音呼华反。」後进循之，是以五经乖析，儒学　衰，此辟儒之患。师古曰：「　，渐也。辟读曰僻。」伊尹五十一篇。汤相。太公二百三十七篇。吕望为周师尚父，本有道者。或有近世又以为太公术者所增加也。师古曰：「父读曰甫也。」谋八十一篇，言七十一篇，兵八十五篇。辛甲二十九篇。纣臣，七十五谏而去，周封之。鬻子二十二篇。名熊，为周师，自文王以下问焉，周封为楚祖。师古曰：「鬻音弋六反。」`子八十六篇。名夷吾，相齐桓公，九合诸侯，不以兵车也，有列传。师古曰：「`读与管同。」老子邻氏经传四篇。姓李，名耳，邻氏传其学。老子傅氏经说三十七篇。述老子学。老子徐氏经说六篇。字少季，临淮人，传老子。刘向说老子四篇。文子九篇。老子弟子，与孔子并时，而称周平王问，似依托者也。子十三篇。名渊，楚人，老子弟子。师古曰：「，姓也。音一元反。」关尹子九篇。名喜，为关吏，老子过关，喜去吏而从之。庄子五十二篇。名周，宋人。列子八篇。名圄寇，先庄子，庄子称之。老成子十八篇。长卢子九篇。〔楚人〕。王狄子一篇。公子牟四篇。魏之公子也，先庄子，庄子称之。田子二十五篇。名骈，齐人，游稷下，号天口骈。师古曰：「骈音步田反。」老莱子十六篇。楚人，与孔子同时。黔娄子四篇。齐隐士，守道不x，威王下之。师古曰：「黔音其炎反。下音胡稼反。」宫孙子二篇。师古曰：「宫孙，姓也，不知名。」冠子一篇。楚人，居深山，以为冠。师古曰：「以鸟羽为冠。」周训十四篇。师古曰：「刘向别录云人间小书，其言俗薄。」黄帝四经四篇。黄帝铭六篇。黄帝君臣十篇。起六国时，与老子相似也。杂黄帝五十八篇。六国时贤者所作。力牧二十二篇。六国时所作，托之力牧。力牧，黄帝相。孙子十六篇。六国时。捷子二篇。齐人，武帝时说。曹羽二篇。楚人，武帝时说於齐王。郎中婴齐十二篇。武帝时。师古曰：「刘向云故待诏，不知其姓，数从游观，名能为文。」臣君子二篇。蜀人。郑长者一篇。六国时。先韩子，韩子称之。师古曰：「别录云郑人，不知姓名。」楚子三篇。道家言二篇。近世，不知作者。右道三十七家，九百九十三篇。道家者流，盖出於史官，历记成败存亡祸福古今之道，然後知秉要执本，清虚以自守，卑弱以自持，此君人南面之术也。合於尧之克攘，师古曰：「虞书尧典称尧之德曰『允恭克让』，言其信恭能让也，故志引之云。攘，古让字。」易之椋一谦而四益，此其所长也。师古曰：「四益，谓天道亏盈而益谦，地道变盈而流谦，鬼神害盈而福谦，人道恶盈而好谦也。此谦卦彖辞。樽钟肭同。」及放者为之，则欲绝去礼学，兼弃仁义，师古曰：「放，荡也。」曰独任清虚可以为治。宋司星子韦三篇。景公之史。公生终始十四篇。传邹]始终书。师古曰：「音畴，其字从木。」公孙发二十二篇。六国时。邹子四十九篇。名衍，齐人，为燕昭王师，居稷下，号谈天衍。邹子终始五十六篇。师古曰：「亦邹衍所说。」乘丘子五篇。六国时。杜文公五篇。六国时。师古曰：「刘向别录云韩人也。」黄帝泰素二十篇。六国时韩诸公子所作。师古曰：「刘向别录云或言韩诸公孙之所作也。言阴阳五行，以为黄帝之道也，故曰泰素。」南公三十一篇。六国时。容成子十四篇。张苍十六篇。丞相北平侯。邹]子十二篇。齐人，号曰雕龙]。师古曰：「]音试亦反。」闾丘子十三篇。名快，魏人，在南公前。冯促十三篇。郑人。将钜子五篇。六国时。先南公，南公称之。五曹官制五篇。汉制，似贾谊所条。周伯十一篇。齐人，六国时。卫侯官十二篇。近世，不知作者。于长天下忠臣九篇。平阴人，近世。师古曰：「刘向别录云传天下忠臣。」公孙浑邪十五篇。平曲侯。杂阴阳三十八篇。不知作者。右阴阳二十一家，三百六十九篇。阴阳家者流，盖出於羲和之官，敬顺昊天，历象日月星辰，敬授民时，此其所长也。及拘者为之，则牵於禁忌，泥於小数，师古曰：「泥，滞也，音乃计反。」舍人事而任鬼神。师古曰：「舍，废也。」李子三十二篇。名悝，相魏文侯，富国疆兵。商君二十九篇。名鞅，姬姓，卫後也，相秦孝公，有列传。申子六篇。名不害，京人，相韩昭侯，终其身诸侯不敢侵韩。师古曰：「京，河南京县。」处子九篇。师古曰：「史记云赵有处子。」慎子四十二篇。名到，先申韩，申韩称之。韩子五十五篇。名非，韩诸公子，使秦，李斯害而杀之。游棣子一篇。朝错三十一篇。师古曰：「棣音徒计反。」燕十事十篇。不知作者。法家言二篇。不知作者。右法十家，二百一十七篇。法家者流，盖出於理官，信赏必罚，以辅礼制。易曰「先王以明罚饬法」，师古曰：「噬嗑之象辞也。饬，整也，读与敕同。」此其所长也。及刻者为之，则无教化，去仁爱，专任刑法而欲以致治，至於残害至亲，伤恩薄厚。师古曰：「薄厚者，变厚为薄。」邓析二篇。郑人，与子产并时。师古曰：「列子及孙卿并云子产杀邓析。据左传，昭公二十年子产卒，定公九年驷N杀邓析而用其竹刑，则非子产所杀也。」尹文子一篇。说齐宣王。先公孙龙。师古曰：「刘向云与宋]俱游稷下。]音形。」公孙龙子十四篇。赵人。师古曰：「即为坚白之辩者。」成公生五篇。与黄公等同时。师古曰：「姓成公。刘向云与李斯子由同时。由为三川守，成公生游谈不仕。」惠子一篇。名施，与庄子并时。
黄公四篇。名疵，为秦博士，作歌诗，在秦时歌诗中。师古曰：「疵音才斯反。」毛公九篇。赵人，与公孙龙等并游平原君赵胜家。师古曰：「刘向别录云论坚白同异，以为可以治天下。此盖史记所云『藏於博徒』者。」右名七家，三十六篇。名家者流，盖出於礼官。古者名位不同，礼亦异数。孔子曰：「必也正名乎！名不正则言不顺，言不顺则事不成。」师古曰：「论语载孔子之言也。言欲为政，必先正其名。」此其所长也。及_者为之，晋灼曰：「_，许也。」师古曰：「_音工钓反。」则苟钩（）〔　〕析乱而已。师古曰：「（）〔　〕，破也，音普革反，又音普狄反。」尹佚二篇。周臣，在成、康时也。田俅子三篇。先韩子。苏林曰：「俅音仇。」我子一篇。师古曰：「刘向别录云为墨子之学。」随巢子六篇。墨翟弟子。胡非子三篇。墨翟弟子。墨子七十一篇。名翟，为宋大夫，在孔子後。右墨六家，八十六篇。墨家者流，盖出於清庙之守。茅屋采椽，师古曰：「采，柞木也，字作，本从木。以茅覆屋，以为椽，言其质素也。采音千在反。」是以贵俭；养三老五更，是以兼爱；选士大射，是以上贤；宗祀严父，是以右鬼；如淳曰：「右鬼，谓信鬼神。若杜伯射宣王，是亲鬼而右之。」师古曰：「右犹尊尚也。」顺四时而行，是以非命；苏林曰：「非有命者，言儒者执有命，而反劝人修德积善，政教与行相反，故讥之也。」如淳曰：「言无吉凶之命，但有贤不肖（之）善恶。」以孝视天下，是以上同：如淳曰：「言皆同，可以治也。」师古曰：「墨子有节用、兼爱、上贤、明鬼神、非命、上同等诸篇，故志历序其本意也。视读曰示。」此其所长也。及蔽者为之，见俭之利，因以非礼，推兼爱之意，而不知别亲疏。苏子三十一篇。名秦，有列传。张子十篇。名仪，有列传。庞暖二篇。为燕将。师古曰：「暖音许远反。」阙子一篇。国筮子十七篇。秦零陵令信一篇。难秦相李斯。蒯子五篇。名通。邹阳七篇。主父偃二十八篇。徐乐一篇。庄安一篇。待诏金马聊苍三篇。赵人，武帝时。师古曰：「严助传作胶苍，而此志作聊。志传不同，未知孰是。」右从横十二家，百七篇。从横家者流，盖出於行人之官。孔子曰：「诵诗三百，使於四方，不能专对，虽多亦奚以为？」师古曰：「论语载孔子之言也。谓人不达於事，诵诗虽多，亦无所用。」又曰：「使乎，使乎！」师古曰：「亦论语载孔子之言，叹使者之难其人。」言其当权事制宜，受命而不受辞，此其所长也。及邪人为之，则上诈谖而弃其信。师古曰：「谖，诈言也，音许远反。」孔甲盘盂二十六篇。黄帝之史，或曰夏帝孔甲，似皆非。大　三十七篇。传言禹所作，其文似後世语。师古曰：「　，古禹字。」五子胥八篇。名员，春秋时为吴将，忠直遇谗死。子晚子三十五篇。齐人，好议兵，与司马法相似。由余三篇。戎人，秦穆公聘以为大夫。尉缭（子）二十九篇。六国时。师古曰：「尉，姓；缭，名也。音了，又音聊。刘向别录云缭为商君学。」尸子二十篇。名佼，鲁人，秦相商君师之。鞅死，佼逃入蜀。师古曰：「佼音绞。」吕氏春秋二十六篇。秦相吕不韦辑智略士作。淮南内二十一篇。王安。淮南外三十三篇。师古曰：「内篇论道，外篇杂说。」东方朔二十篇。伯象先生一篇。应劭曰：「盖隐者也，故公孙敖难以无益世主之治。」荆轲论五篇。轲为燕刺秦王，不成而死，司马相如等论之。吴子一篇。公孙尼一篇。博士臣贤对一篇。汉世，难韩子、商君。臣说三篇。武帝时（所）作赋。师古曰：「说者，其人名，读曰悦。」解子簿书三十五篇。推杂书八十七篇。杂家言一篇。王伯，不知作者。师古曰：「言伯王之道。伯读曰霸。」右杂二十家，四百三篇。入兵法。杂家者流，盖出於议官。兼儒、墨，合名、法，知国体之有此，师古曰：「治国之体，亦当有此杂家之说。」见王治之无不贯，师古曰：「王者之治，於百家之道无不贯综。」此其所长也。及汤者为之，则漫羡而无所归心。师古曰：「漫，放也。羡音弋战反。」神农二十篇。六国时，诸子疾时（念）〔怠〕於农业，道耕农事，托之神农。师古曰：「刘向别录云疑李悝及商君所说。」野老十七篇。六国时，在齐、楚间。应劭曰：「年老居田野，相民耕种，故号野老。」宰氏十七篇。不知何世。董安国十六篇。汉代内史，不知何帝时。尹都尉十四篇。不知何世。赵氏五篇。不知何世。泛胜之十八篇。成帝时为议郎。师古曰：「刘向别录云使教田三辅，有好田者师之，徙为御史。泛音凡，又音敷剑反。」王氏六篇。不知何世。蔡癸一篇。宣帝时，以言便宜，至弘农太守。师古曰：「刘向别录云邯郸人。」右农九家，百一十四篇。农家者流，盖出於农稷之官。播百谷，劝耕桑，以足衣食，故八政一曰食，二曰货。孔子曰「所重民食」，师古曰：「论语载孔子称殷汤伐桀告天辞也。言为君之道，所重者在人之食。」此其所长也。及鄙者为之，以为无所事圣王，师古曰：「言不须圣（主）〔王〕，天下自治。」欲使君臣并耕，R上下之序。师古曰：「R，乱也，音布内反。」伊尹说二十七篇。其语浅薄，似依托也。鬻子说十九篇。後世所加。周考七十六篇。考周事也。青史子五十七篇。古史官记事也。师旷六篇。见春秋，其言浅薄，本与此同，似因托之。务成子十一篇。称尧问，非古语。宋子十八篇。孙卿道宋子，其言黄老意。天乙三篇。天乙谓汤，其言非殷时，皆依托也。黄帝说四十篇。迂诞依托。封禅方说十八篇。武帝时。待诏臣饶心术二十五篇。武帝时。师古曰：「刘向别录云饶齐人也，不知其姓，武帝时待诏，作书名曰心术也。」待诏臣安成未央术一篇。应劭曰：「道家也，好养生事，为未央之术。」臣寿周纪七篇。项国圉人，宣帝时。虞初周说九百四十三篇。河南人，武帝时以方士侍郎（陇）〔号〕黄车使者。应劭曰：「其说以周书为本。」师古曰：「史记云虞初洛阳人，即张衡西京赋『小说九百，本自虞初』者也。」百家百三十九卷。右小说十五家，千三百八十篇。小说家者流，盖出於稗官。如淳曰：「稗音锻家排。九章『细米为稗』。街谈巷说，其细碎之言也。王者欲知闾巷风俗，故立稗官使称说之。今世亦谓偶语为稗。」师古曰：「稗音稗之稗，不与锻排同也。稗官，小官。汉名臣奏唐林请省置吏，公卿大夫至都官稗官各减什三，是也。」街谈巷语，道听涂说者之所造也。孔子曰：「虽小道，必有可观者焉，致远恐泥，是以君子弗为也。」师古曰：「论语载孔子之言。泥，滞也，音乃细反。」然亦弗灭也。闾里小知者之所及，亦使缀而不忘。如或一言可采，此亦刍荛狂夫之议也。凡诸子百八十九家，四千三百二十四篇。出　　一家，二十五篇。
诸子十家，其可观者九家而已。皆起於王道既微，诸侯力政，时君世主，好恶殊方，师古曰：「好音呼到反。恶音一故反。」是以九家之（说）〔术〕蜂出并作，师古曰：「蜂与锋同。」各引一端，崇其所善，以此驰说，取合诸侯。其言虽殊，辟犹水火，相灭亦相生也。师古曰：「辟读曰譬。」仁之与义，敬之与和，相反而皆相成也。易曰：「天下同归而殊涂，一致而百虑。」师古曰：「下系之辞。」今异家者各推所长，穷知究虑，以明其指，虽有蔽短，合其要归，亦六经之支与流裔。师古曰：「裔，衣末也。其於六经，如水之下流，衣之末裔。」使其人遭明王圣主，得其所折中，皆股肱之材已。师古曰：「已，语终辞。」仲尼有言：「礼失而求诸野。」师古曰：「言都邑失礼，则於外野求之，亦将有获。」方今去圣久远，道术缺废，无所更索，师古曰：「索，求也。」彼九家者，不犹愈於野乎？师古曰：「愈与愈同。愈，胜也。」若能修六艺之术，而观此九家之言，舍短取长，则可以通万方之略矣。师古曰：「舍，废也。」屈原赋二十五篇。楚怀王大夫，有列传。唐勒赋四篇。楚人。宋玉赋十六篇。楚人，与唐勒并时，在屈原後也。赵幽王赋一篇。庄夫子赋二十四篇。名忌，吴人。贾谊赋七篇。枚乘赋九篇。司马相如赋二十九篇。淮南王赋八十二篇。淮南王群臣赋四十四篇。太常蓼侯孔臧赋二十篇。阳丘侯刘　赋十九篇。师古曰：「　音偃。」吾丘寿王赋十五篇。蔡甲赋一篇。上所自造赋二篇。师古曰：「武帝也。」儿宽赋二篇。光禄大夫张子侨赋三篇。与王褒同时也。阳成侯刘德赋九篇。刘向赋三十三篇。王褒赋十六篇。右赋二十家，三百六十一篇。陆贾赋三篇。枚皋赋百二十篇。朱建赋二篇。常侍郎庄　奇赋十一篇。枚皋同时。师古曰：「七略云『　奇者，或言庄夫子子，或言族家子庄助昆弟也。从行至茂陵，（造作）〔诏造〕赋』。」严助赋三十五篇。师古曰：「上言庄　奇，下言严助，史驳文。」朱买臣赋三篇。宗正刘辟疆赋八篇。司马迁赋八篇。郎中臣婴齐赋十篇。臣说赋九篇。师古曰：「说，名，音悦。」臣吾赋十八篇。辽东太守苏季赋一篇。萧望之赋四篇。河内太守徐明赋三篇。字长君，东海人，元、成世历五郡太守，有能名。给事黄门侍郎李息赋九篇。淮阳宪王赋二篇。扬雄赋十二篇。待诏冯商赋九篇。博士弟子杜参赋二篇。师古曰：「刘向别录云『臣向谨与长社尉杜参校中秘书』。刘歆又云『参，杜陵人，以阳朔元年病死，〔死〕时年二十余』。」车郎张丰赋三篇。张子侨子。骠骑将军朱宇赋三篇。师古曰：「刘向别录云『骠骑将军史朱宇』，志以宇在骠骑府，故总言骠骑将军。」右赋二十一家，二百七十四篇。入扬雄八篇。孙卿赋十篇。秦时杂赋九篇。李思孝景皇帝颂十五篇。广川惠王越赋五篇。长沙王群臣赋三篇。魏内史赋二篇。东令延年赋七篇。师古曰：「东，县名。音移。」卫士令李忠赋二篇。张偃赋二篇。贾充赋四篇。张仁赋六篇。秦充赋二篇。李步昌赋二篇。侍郎谢多赋十篇。平阳公主舍人周长孺赋二篇。雒阳琦华赋九篇。师古曰：「琦，姓；华，名。琦音鱼绮反。」眭弘赋一篇。师古曰：「即眭孟也。眭音先随反。」别栩阳赋五篇。服虔曰：「栩音诩。」臣昌市赋六篇。臣义赋二篇。黄门书者假史王商赋十三篇。侍中徐博赋四篇。黄门书者王广吕嘉赋五篇。汉中都尉丞华龙赋二篇。左冯翊史路恭赋八篇。右赋二十五家，百三十六篇。客主赋十八篇。杂行出及颂德赋二十四篇。杂四夷及兵赋二十篇。杂中贤失意赋十二篇。杂思慕悲哀死赋十六篇。杂鼓琴剑戏赋十三篇。杂山陵水泡云气雨旱赋十六篇。师古曰：「泡，水上浮沤也。泡音普交反。沤音一侯反。」杂禽兽六畜昆虫赋十八篇。杂器械草木赋三十三篇。（文）〔大〕杂赋三十四篇。成相杂辞十一篇。隐书十八篇。师古曰：「刘向别录云『隐书者，疑其言以相问，对者以虑思之，可以无不谕』。」右杂赋十二家，二百三十三篇。高祖歌诗二篇。泰一杂甘泉寿宫歌诗十四篇。宗庙歌诗五篇。汉兴以来兵所诛灭歌诗十四篇。出行巡狩及游歌诗十篇。临江王及愁思节士歌诗四篇。李夫人及幸贵人歌诗三篇。诏赐中山靖王子哙及孺子妾冰未央材人歌诗四篇。师古曰：「孺子，王妾之有品号者也。妾，王之众妾也。冰，其名。材人，天子内官。」吴楚汝南歌诗十五篇。燕代讴雁门云中陇西歌诗九篇。邯郸河间歌诗四篇。齐郑歌诗四篇。淮南歌诗四篇。左冯翊秦歌诗三篇。京兆尹秦歌诗五篇。河东蒲反歌诗一篇。黄门倡车忠等歌诗十五篇。杂各有主名歌诗十篇。杂歌诗九篇。雒阳歌诗四篇。河南周歌诗七篇。河南周歌声曲折七篇。周谣歌诗七十五篇。周谣歌诗声曲折七十五篇。诸神歌诗三篇。送迎灵颂歌诗三篇。周歌诗二篇。南郡歌诗五篇。右歌诗二十八家，三百一十四篇。凡诗赋百六家，千三百一十八篇。入扬雄八篇。
传曰：「不歌而诵谓之赋，登高能赋可以为大夫。」言感物造专，材知深美，师古曰：「专，古端字也。因物动志，则造辞义之端绪。」可与图事，故可以为列大夫也。古者诸侯卿大夫交接邻国，以微言相感，当揖让之时，必称诗以谕其志，盖以别贤不肖而观盛衰焉。故孔子曰「不学诗，无以言」也。师古曰：「论语载孔子戒伯鱼之辞也。」春秋之後，周道　坏，师古曰：「　，渐也。」聘问歌咏不行於列国，学诗之士逸在布衣，而贤人失志之赋作矣。大儒孙卿及楚臣屈原离谗忧国，皆作赋以风，师古曰：「离，遭也。风读曰讽。次下亦同。」咸有恻隐古诗之义。其後宋玉、唐勒，汉兴枚乘、司马相如，下及扬子云，竞为侈丽闳衍之词，没其风谕之义。是以扬子悔之，曰：「诗人之赋丽以则，辞人之赋丽以淫。师古曰：「辞人，言後代之为文辞。」如孔氏之门人用赋也，则贾谊登堂，相如入室矣，如其不用何！」师古曰：「言孔氏之门既不用赋，不可如何。谓贾谊、相如无所施也。」自孝武立乐府而采歌谣，於是有代赵之讴，秦楚之风，皆感於哀乐，缘事而发，亦可以观风俗，知薄厚云。〔序〕诗赋为五种。吴孙子兵法八十二篇。图九卷。师古曰：「孙武也，臣於阖庐。」齐孙子八十九篇。图四卷。师古曰：「孙膑。」公孙鞅二十七篇。吴起四十八篇。有列传。范蠡二篇。越王句践臣也。大夫种二篇。与范蠡俱事句践。（季）〔李〕子十篇。芤黄。师古曰：「芤襞瑞反，盖说兵法者，人名也。」兵春秋一篇。庞暖三篇。师古曰：「暖音许远反，又音许元反。」儿良一篇。师古曰：「六国时人也。儿音五溪反。」广武君一篇。李左车。韩信三篇。师古曰：「淮阴侯。」右兵权谋十三家，二百五十九篇。省伊尹、太公、管子、孙卿子、冠子、苏子、蒯通、陆贾、淮南王二百五十九种，出司马法入礼也。权谋者，以正守国，以奇用兵，先计而後战，兼形势，包阴阳，用技巧者也。
楚兵法七篇。图四卷。蚩尤二篇。见吕刑。孙轸五篇。图二卷。繇叙二篇。王孙十六篇。图五卷。尉缭三十一篇。魏公子二十一篇。图十卷。名无忌，有列传。景子十三篇。李良三篇。丁子一篇。项王一篇。名籍。右兵形势十一家，九十二篇。图十八卷。
形势者，雷动风举，後发而先至，离合背乡，变化无常，师古曰：「背音步内反。乡读曰向。」以轻疾制敌者也。太壹兵法一篇。天一兵法三十五篇。神农兵法一篇。黄帝十六篇。图三卷。封胡五篇。黄帝臣，依托也。风后十三篇。图二卷。黄帝臣，依托也。力牧十五篇。黄帝臣，依托也。G冶子一篇。图一卷。晋灼曰：「G音夹。」鬼容区三篇。图一卷。黄帝臣，依托。师古曰；「即鬼臾区也。」地典六篇。孟子一篇。东父三十一篇。师旷八篇。晋平公臣。苌弘十五篇。周史。别成子望军气六篇。图三卷。辟兵威胜方七十篇。右阴阳十六家，二百四十九篇，图十卷。阴阳者，顺时而发，推刑德，随斗击，因五胜，师古曰：「五胜，五行相胜也。」假鬼神而为助者也。鲍子兵法十篇。图一卷。五子胥十篇。图一卷。公胜子五篇。苗子五篇。图一卷。逢门射法二篇。师古曰：「即逢蒙。」阴通成射法十一篇。李将军射法三篇。师古曰：「李广。」魏氏射法六篇。疆弩将军王围射法五卷。师古曰：「围，郁郅人也，见赵充国传。」望远连弩射法具十五篇。护军射师王贺射书五篇。蒲苴子弋法四篇。师古曰：「苴音子余反。」剑道三十八篇。手搏六篇。杂家兵法五十七篇。　　二十五篇。师古曰：「　以韦为之，实以物，　蹋之以为戏也。　　，陈力之事，故附於兵法焉。　音子六反。　音巨六反。」右兵技巧十三家，百九十九篇。省墨子重，入　　也。技巧者，习手足，便器械，积机关，以立攻守之胜者也。
凡兵书五十三家，七百九十篇，图四十三卷。省十家二百七十一篇重，入　　一家二十五篇，出司马法百五十五篇入礼也。
兵家者，盖出古司马之职，王官之武备也。洪范八政，八曰师。孔子曰为国者「足食足兵」，师古曰：「论语载孔子之言。无兵与食，不可以为国。」「以不教民战，是谓弃之」，师古曰：「亦论语所载孔子之言，非其不素习武备。」明兵之重也。易曰「古者弦木为弧，剡木为矢，弧矢之利，以威天下」，师古曰：「下系之辞也。弧，木弓也。剡谓锐而利之也，音弋冉反。」其用上矣。後世耀金为刃，割革为甲，师古曰：「耀读与铄同，谓销也。」器械甚备。下及汤武受命，以师克乱而济百姓，动之以仁义，行之以礼让，司马法是其遗事也。自春秋至於战国，出奇设伏，变诈之兵并作。汉兴，张良、韩信序次兵法，凡百八十二家，删取要用，定著三十五家。诸吕用事而盗取之。武帝时，军政杨仆捃摭遗逸，纪奏兵录，师古曰；「捃摭，谓拾取之。捃音九问反。摭音之石反。」犹未能备。至于孝成，命任宏论次兵书为四种。泰壹杂子星二十八卷。五残杂变星二十一卷。师古曰：「五残，星名也。见天文志。」黄帝杂子气三十三篇。常从日月星气二十一卷。师古曰：「常从，人姓名也，老子师之。」皇公杂子星二十二卷。淮南杂子星十九卷。泰壹杂子云雨三十四卷。国章观霓云雨三十四卷。泰阶六符一卷。李奇曰：「三台谓之泰阶，两两成体，三台故六。观色以知吉凶，故曰符。」金度玉衡汉五星客流出入八篇。汉五星彗客行事占验八卷。汉日旁气行事占验三卷。汉流星行事占验八卷。汉日旁气行占验十三卷。汉日食月晕杂变行事占验十三卷。海中星占验十二卷。海中五星经杂事二十二卷。海中五星顺逆二十八卷。海中二十八宿国分二十八卷。海中二十八宿臣分二十八卷。海中日月彗虹杂占十八卷。图书秘记十七篇。右天文二十一家，四百四十五卷。天文者，序二十八宿，步五星日月，以纪吉凶之象，圣王所以参政也。易曰：「观乎天文，以察时变。」师古曰：「贲卦之彖辞也。」然星事　悍，非湛密者弗能由也。师古曰：「　读与凶同。湛读曰沈。由，用也。」夫观景以谴形，非明王亦不能服听也。以不能由之臣，谏不能听之王，此所以两有患也。黄帝五家历三十三卷。颛顼历二十一卷。颛顼五星历十四卷。日月宿历十三卷。夏殷周鲁历十四卷。天历大历十八卷。汉元殷周谍历十七卷。耿昌月行帛图二百三十二卷。耿昌月行度二卷。传周五星行度三十九卷。律历数法三卷。自古五星宿纪三十卷。太岁谋日晷二十九卷。帝王诸侯世谱二十卷。古来帝王年谱五卷。日晷书三十四卷。许商算术二十六卷。杜忠算术十六卷。右历谱十八家，六百六卷。
历谱者，序四时之位，正分至之节，会日月五星之辰，以考寒暑杀生之实。故圣王必正历数，以定三统服色之制，又以探知五星日月之会。凶厄之患，吉隆之喜，其术皆出焉。此圣人知命之术也，非天下之至材，其孰与焉！师古曰：「与读曰豫。」道之乱也，患出於小人而强欲知天道者，坏大以为小，削远以为近，是以道术破碎而难知也。泰一阴阳二十三卷。黄帝阴阳二十五卷。黄帝诸子论阴阳二十五卷。诸王子论阴阳二十五卷。太元阴阳二十六卷。三典阴阳谈论二十七卷。神农大幽五行二十七卷。四时五行经二十六卷。猛子闾昭二十五卷。阴阳五行时令十九卷。堪舆金匮十四卷。师古曰：「许慎云『堪，天道；舆，地道也』。」务成子灾异应十四卷。十二典灾异应十二卷。锺律灾异二十六卷。锺律丛辰日苑二十三卷。锺律消息二十九卷。黄锺七卷。天一六卷。泰一二十（二）九卷。刑德七卷。风鼓六甲二十四卷。风后孤虚二十卷。六合随典二十五卷。转位十二神二十五卷。羡门式法二十卷。羡门式二十卷。文解六甲十八卷。文解二十八宿二十八卷。五音奇胲用兵二十三卷。如淳曰：「音该。」师古曰：「许慎云『胲，军中约也』。」五音奇胲刑德二十一卷。五音定名十五卷。右五行三十一家，六百五十二卷。五行者，五常之形气也。书云「初一曰五行，次二曰羞用五事」，师古曰：「周书洪范之辞也。」言进用五事以顺五行也。貌、言、视、听、思心失，而五行之序乱，五星之变作，皆出於律历之数而分为一者也。师古曰：「说皆在五行志也。」其法亦起五德终始，推其极则无不至。而小数家因此以为吉凶，而行於世，　以相乱。师古曰：「　，渐也。」龟书五十二卷。夏龟二十六卷。南龟书二十八卷。巨龟三十六卷。杂龟十六卷。蓍书二十八卷。周易三十八卷。周易明堂二十六卷。周易随曲射匿五十卷。大筮衍易二十八卷。大次杂易三十卷。鼠序卜黄二十五卷。於陵钦易吉凶二十三卷。任良易旗七十一卷。易卦八具。右蓍龟十五家，四百一卷。
蓍龟者，圣人之所用也。书曰：「女则有大疑，谋及卜筮。」师古曰：「周书洪范之辞也。言所为之事有疑，则以卜筮决之也。龟曰卜，蓍曰筮。」易曰：「定天下之吉凶，成天下之者，莫善於蓍龟。」「是故君子将有为也，将有行也，问焉而以言，其受命也如向，无有远近幽深，遂知来物。非天下之至精，其孰能与於此！」师古曰：「皆上系之辞也。，深远也。言君子所为行，皆以其言问於易。受命如向者，谓示以吉凶，其应速疾，如响之随声也。遂犹究也。来物谓当来之事也。向与响同。与读曰豫。」及至衰世，解於齐戒，而娄烦卜筮，师古曰：「解读曰懈。齐读曰斋。娄读曰屡。」神明不应。故筮渎不告，易以为忌；师古曰：「易蒙卦之辞曰『初筮告，再三渎，渎则不告』，言童蒙之来决疑。初则以实而告，至於再三，为其烦渎，乃不告也。」龟厌不告，诗以为刺。师古曰：「小雅小F之诗曰『我龟既厌，不我告犹』，言卜问烦数，r曼於龟，龟灵厌之，不告以道也。」黄帝长柳占梦十一卷。甘德长柳占梦二十卷。武禁相衣器十四卷。嚏耳鸣杂占十六卷。师古曰：「嚏音丁计反。」祯祥变怪二十一卷。人鬼精物六畜变怪二十一卷。变怪诰咎十三卷。执不祥劾鬼物八卷。请官除@祥十九卷。师古曰：「@字与妖同。」禳祀天文十八卷。师古曰：「禳，除灾也，音人羊反。」请祷致福十九卷。请雨止雨二十六卷。泰壹杂子候岁二十二卷。子赣杂子候岁二十六卷。五法积贮宝臧二十三卷。神农教田相土耕种十四卷。昭明子钓种生鱼鳖八卷。种树臧果相蚕十三卷。右杂占十八家，三百一十三卷。杂占者，纪百事之象，候善恶之徵。师古曰：「徵，证也。」易曰：「占事知来。」师古曰：「下系之辞也。言有事而占，则睹方来之验也。」众占非一，而梦为大，故周有其官。师古曰：「谓大卜掌三梦之法，又占梦中士二人，皆宗伯之属官。」而诗载熊罴虺蛇众鱼之梦，著明大人之占，以考吉凶，师古曰：「小雅斯干之诗曰：『吉梦维何？维熊维罴，男子之祥；维虺维蛇，女子之祥。』无羊之诗曰：『牧人乃梦，众维鱼矣，砦矣。大人占之，众维鱼矣，实维丰年，砦矣，室家溱溱。』言熊罴虺蛇皆为吉祥之梦，而生男女。及见众鱼，则为丰年之应，则为多盛之象。大人占之，谓以圣人占梦之法占之也。画龟蛇曰恚鸟隼曰。」盖参卜筮。春秋之说@也，曰：「人之所忌，其气炎以取之，@由人兴也。人失常则@兴，人无衅焉，@不自作。」师古曰：「申]之辞也，事见庄公十四年。炎谓火之光始焰焰也。言人之所忌，其气焰引致於灾也。衅，瑕也。失常，谓反五常之德也。炎读与焰同。」故曰：「德胜不祥，义厌不惠。」师古曰：「厌音伊叶反。惠，顺也。」桑谷共生，大戊以兴；鸲雉登鼎，武丁为宗。师古曰：「说在郊祀、五行志。」然惑者不稽诸躬，而忌@之见，师古曰：「稽，考也，计也。」是以诗刺「召彼故老，讯之占梦」，师古曰：「小雅正月之诗也。故老，元老也。讯，问也。言不能修德以禳灾，但问元老以占梦之吉凶。」伤其舍本而忧末，不能胜凶咎也。山海经十三篇。国朝七卷。宫宅地形二十卷。相人二十四卷。相宝剑刀二十卷。相六畜三十八卷。右形法六家，百二十二卷。
形法者，大举九州之势以立城郭室舍形，人及六畜骨法之度数、器物之形容以求其声气贵贱吉凶。犹律有长短，而各徵其声，非有鬼神，数自然也。然形与气相首尾，亦有有其形而无其气，有其气而无其形，此精微之独异也。
凡数术百九十家，二千五百二十八卷。
数术者，皆明堂羲和史卜之职也。史官之废久矣，其书既不能具，虽有其书而无其人。易曰：「苟非其人，道不虚行。」师古曰：「下系之辞也。言道由人行。」春秋时鲁有梓慎，郑有　灶，晋有卜偃，宋有子韦。六国时楚有甘公，魏有石申夫。汉有唐都，庶得c。师古曰：「c，粗略也，音才户反。」盖有因而成易，无因而成难，故因旧书以序数术为六种。黄帝内经十八卷。外经三十（九）〔七〕卷。扁鹊内经九卷。外经十二卷。白氏内经三十八卷。外经三十六卷。旁篇二十五卷。右医经七家，二百一十六卷。
医经者，原人血脉经（络）〔落〕骨髓阴阳表里，以起百病之本，死生之分，而用度箴石汤火所施，师古曰：「箴，所以刺病也。石谓砭石，即石箴也。古者攻病则有砭，今其术绝矣。箴音之林反。砭音彼廉反。」调百药齐和之所宜。师古曰：「齐音才诣反，其下并同。和音乎卧反。」至齐之得，犹慈石取铁，以物相使。拙者失理，以愈为剧，（以死为生）〔以生为死〕。师古曰：「愈读与愈同。愈，差也。」五藏六府痹十二病方三十卷。师古曰：「痹，风湿之病，音必二反。」五藏六府疝十六病方四十卷。师古曰：「疝，心腹气病，音山谏反，〔又音删〕。」五藏六府瘅十二病方四十卷。师古曰：「瘅，黄病，音丁韩反。」风寒热十六病方二十六卷。泰始黄帝扁鹊俞拊方二十三卷。应劭曰：「黄帝时医也。」师古曰：「拊音肤。」五藏伤中十一病方三十一卷。客疾五藏狂颠病方十七卷。金创瘛方三十卷。服虔曰：「音　引之　。」师古曰：「小儿病也。瘛音充制反。音子用反。」妇人婴儿方十九卷。汤液经法三十二卷。神农黄帝食禁七卷。右经方十一家，二百七十四卷。经方者，本草石之寒温，量疾病之浅深，假药味之滋，因气感之宜，辩五苦六辛，致水火之齐，以通闭解结，反之於平。及失其宜者，以热益热，以寒增寒，精气内伤，不见於外，是所独失也。故谚曰：「有病不治，常得中医。」
容成阴道二十六卷。务成子阴道三十六卷。尧舜阴道二十三卷。汤盘庚阴道二十卷。天老杂子阴道二十五卷。天一阴道二十四卷。黄帝三王养阳方二十卷。三家内房有子方十七卷。右房中八家，百八十六卷。
房中者，（性情）〔情性〕之极，至道之际，是以圣王制外乐以禁内情，而为之节文。传曰：「先王之作乐，所以节百事也。」乐而有节，则和平寿考。及迷者弗顾，以生疾而陨性命。宓戏杂子道二十篇。上圣杂子道二十六卷。道要杂子十八卷。黄帝杂子步引十二卷。黄帝岐伯按摩十卷。黄帝杂子芝菌十八卷。师古曰：「服饵芝菌之法也。菌音求闵反。」黄帝杂子十九家方二十一卷。泰壹杂子十五家方二十二卷。神农杂子技道二十三卷。泰壹杂子黄冶三十一卷。师古曰：「黄冶，释在郊祀志。」右神仙十家，二百五卷。神仙者，所以保性命之真，而游求於其外者也。聊以汤意平心，同死生之域，师古曰：「汤，涤。一曰，汤，放也。」而无怵惕於胸中。然而或者专以为务，则诞欺怪迂之文弥以益多，师古曰：「诞，大言也。迂，远也。」非圣王之所以教也。孔子曰：「索隐行怪，後世有述焉，吾不为之矣。」师古曰：「礼记载孔子之言。索隐，求索隐暗之事，而行怪迂之道，妄令後人有所祖述，非我本志。」凡方技三十六家，八百六十八卷。
方技者，皆生生之具，王官之一守也。太古有岐伯、俞拊，中世有扁鹊、秦和，师古曰：「和，秦医名也。」盖论病以及国，原诊以知政。师古曰：「诊，视验，谓视其脉及色候也。诊音轸，又音丈刃反。」汉兴有仓公。今其技术味，师古曰：「与暗同。」故论其书，以序方技为四种。大凡书，六略三十八种，五百九十六家，万三千二百六十九卷。入三家，五十篇，省兵十家。


打开文件:汉书4.txt
 
传（上）
汉书卷三十一陈胜项籍传第一
服虔曰：「传次其时之先後耳，不以贤智功之大小也。」师古曰：「虽次时之先後，亦以事类相从。如江充、息夫躬与蒯通同传，贾山与路温舒同传，严助与贾捐之同传之类是也。」陈胜字涉，阳城人。师古曰：「地理志属汝南郡。」吴广，字叔，阳夏人也。师古曰：「地理志属淮阳。夏音工雅反。」胜少时，尝与人佣耕。师古曰：「与人，与人俱也。佣耕，谓受其雇直而为之耕，言卖功佣也。」辍耕之垄上，师古曰：「辍，止也。之，往也。垄上，谓田中之高处。」怅然甚久，曰：「苟富贵，无相忘！」师古曰：「但一人富贵，不问彼此，皆不相忘也。」佣者笑而应曰：「若为佣耕，何富贵也？」胜太息曰：「嗟乎，燕雀安知鸿鹄之志哉！」师古曰：「鸿，大鸟也，水居。鹄，黄鹄也，一举千里。鹄音胡督反。」秦二世元年秋七月，发闾左戍渔阳九百人，师古曰：「闾，里门也。发闾左之人皆遣戍也。解具在食货志。」胜、广皆为屯长。师古曰：「人所聚曰屯，为其长帅也。」行至大泽乡，会天大雨，道不通，度已失期。失期法斩，师古曰：「度谓量计之，音大各反。」胜、广乃谋曰：「今亡亦死，举大计亦死，等死，死国可乎？」胜曰：「天下苦秦久矣。吾闻二世，少子，不当立，当立者乃公子扶苏。扶苏以数谏故不得立，上使外将兵。师古曰：「数音所角反。下皆类此。」今或闻无罪，二世杀之。百姓多闻其贤，未知其死。如淳曰：「扶苏自杀，故人不知其死。或以为不知何坐而死，故天下冤二世杀之。」师古曰：「如、或说皆非也。此言我闻二世已杀扶苏矣，而百姓皆未知之，故胜、广举事诈自称扶苏耳。」项燕为楚将，数有功，师古曰：「燕音一千反。」爱士卒，楚人怜之。或以为在。今诚以吾众为天下倡，宜多应者。」师古曰：「倡读曰唱，谓首号令也。」广以为然。乃行卜。卜者知其指意，曰：「足下事皆成，有功。然足下卜之鬼乎！」李奇曰：「卜者诫曰，所卜事虽成，当死为鬼。恶指斥言，而胜失其指，反依鬼神起怪也。」苏林曰：「狐鸣祠中即是也。」如淳曰：「以鬼道威众乎，或但用人事也。」师古曰：「李、如之说皆非也。卜者云事成有功，然须假托鬼神乃可暴起耳。故胜、广晓此意，则为鱼书狐鸣以威众耳。」胜、广喜，念鬼，曰：「此教我先威众耳。」乃丹书帛曰「陈胜王」，置人所罾鱼腹中。师古曰：「罾，鱼网也，形如仰盖，四维而举之，音曾。」卒买鱼亨食，得书，已怪之矣。师古曰：「亨音普庚反。」又间令广之次所旁丛祠中，夜构火，狐鸣呼曰：「大楚兴，陈胜王。」郑氏曰：「间谓窃令人行也。」张晏曰：「戍人所止处也。丛，鬼所凭也。」师古曰：「张说非也。此言密於广所次舍处旁侧丛祠中为之，非戍人所止处也。丛谓草木岑蔚者也。祠，神祠也。构谓结起也。呼音火故反。」卒皆夜惊恐。旦日，卒中往往指目胜、广。师古曰：「指而私目视之。」胜、广素爱人，士卒多为用。将尉醉，师古曰：「将尉者，其官本尉耳。时领戍人，故为将尉。」广故数言欲亡，忿尉，令辱之，以激怒其众。尉果笞广。尉剑挺，广起夺而杀尉。师古曰：「挺，拔也。尉剑自拔出，广因夺取之。」胜佐之，并杀两尉。召令徒属曰：「公等遇雨，皆已失期，当斩。藉弟令毋斩，服虔曰：「藉犹借也。弟，使也。」应劭曰：「藉，吏士名藉也。弟，次也。言今失期当斩，就使藉弟幸得不斩，戍死者固十六七也。」苏林曰：「藉，假；弟，且也。」晋灼曰：「郦食其传『弟言之』，外戚传『弟一见我』，苏说是也。」师古曰：「服、应说弟义皆非也。晋氏意颇近之，而犹未得。汉书诸言弟者甚众。弟，但也，语有缓急耳。言但令无斩也。今俗人语称但者，急言之则音如弟矣。郦食其、外戚传所云弟者，皆谓但耳，义非且也。」而戍死者固什六七。且壮士不死则已，死则举大名耳。侯王将相，宁有种乎！」师古曰：「言求之而得，不必胤胄。」徒属皆曰：「敬受令。」乃诈称公子扶苏、项燕，从民望也。袒右，称大楚。师古曰：「袒右者，脱右肩之衣。当时取异於凡众也。」为坛而盟，祭以尉首。师古曰：「以所杀尉之首祭神也。」胜自立为将军，广为都尉。攻大泽乡，拔之。收兵而攻，蕲下。乃令符离人葛婴将兵徇蕲以东，李奇曰：「徇，略也。」师古曰：「音似峻反。」攻、A、苦、柘、谯，皆下之。师古曰：「五县名也。音竹乙反。A音才多反。」行收兵，比至陈，师古曰：「比音必寐反。」兵车六七百乘，骑千余，卒数万人。攻陈，陈守令皆不在，师古曰：「守，郡守也。令，县令也。」独守丞与战谯门中。晋灼曰：「谯门，义阙。」师古曰：「守丞，谓郡丞之居守者。一曰郡守之丞，故曰守丞。谯门，谓门上为高楼以望者耳。楼一名谯，故谓美丽之楼为丽谯。谯亦呼为巢。所谓巢车者，亦於兵（革）〔车〕之上为楼以望敌也。谯巢声相近，本一物也。今流俗书本谯下有城字，非也。此自陈耳，非谯之城。谯城前已下矣。」不胜，守丞死。乃入据陈。数日，号召三老豪桀会计事。师古曰：「号令召呼之。」皆曰：「将军身被坚执锐，师古曰：「坚，坚甲也。锐，利兵也。」伐无道，诛暴秦，复立楚之社稷，功宜为王。」胜乃立为王，号（为）张楚。刘德曰：「若云张大楚国也。」张晏曰：「先是楚为秦灭，已弛，今立楚，为张也。」师古曰：「张说是也。」於是诸郡县苦秦吏暴，皆杀其长吏，将以应胜。乃以广为假王，监诸将以西击荥阳。令陈人武臣、张耳、陈余徇赵，汝阴人邓宗徇九江郡。当此时，楚兵数千人为聚者不可胜数。师古曰：「聚音材喻反。」葛婴至东城，立襄疆为楚王。师古曰：「东城，县名，地理志属九江郡。」後闻胜已立，因杀襄疆，还报。至陈，胜杀婴，令魏人周市北徇魏地。师古曰：「即梁地，非河东之魏也。」广围荥阳。李由为三川守守荥阳，广不能下。胜徵国之豪桀与计，师古曰：「徵，召也。」以上蔡人房君蔡赐为上柱国。郑氏曰：「房君，官号也。姓蔡名赐。」晋灼曰：「张耳传言相国房君是也。」师古曰：「房君者，封邑之名，非官号也。」周文，陈贤人也，尝为项燕军视日，文颖曰：「周文即周章也。」服虔曰：「视日旁气也。」如淳曰：「视日时吉凶举动之占。」师古曰：「视日，如说是也。」事春申君，应劭曰：「楚相黄歇。」自言习兵。胜与之将军印，西击秦。行收兵至关，车千乘，卒十万，至戏，军焉。师古曰：「戏，水名，在新丰东，音许宜反。解具在高纪。」秦令少府章邯免骊山徒、人奴产子，服虔曰：「家人之产奴也。」师古曰：「奴产子，犹今人云家生奴也。」悉发以击楚军，大败之。周文走出关，止屯曹阳。晋灼曰：「亭名也，在弘农东十三里，魏武帝改为好阳。」师古曰：「曹水之阳也。其水出陕县西南岘头山而北流入河，今谓之好阳涧，在陕县西四十五里。」二月余，章邯追败之，复走黾池。师古曰：「黾音湎。」十余日，章邯击，大破之。周文自刭，军遂不战。武臣至邯郸，自立为赵王，陈余为大将军，张耳、召骚为左右丞相。师古曰：「召读曰邵。」胜怒，捕系武臣等家室，欲诛之。柱国曰：「秦未亡而诛赵王将相家属，此生一秦，师古曰：「言为雠敌，与秦无异。」不如因立之。」胜乃遣使者贺赵，而徙系武臣等家属宫中。师古曰：「徙居宫中，示优礼也。拘而不遣，故谓之系。」而封张耳子敖为成都君，趣赵兵亟入关。师古曰：「趣读曰促。亟，急也，音居力反。」赵王将相相与谋曰：「王王赵，非楚意也。楚已诛秦，必加兵於赵。计莫如毋西兵，师古曰：「勿令兵西出也。」使使北徇燕地以自广。赵南据大河，北有燕代，楚虽胜秦，不敢制赵，若不胜秦，必重赵。师古曰：「重谓尊重也。」赵承秦楚之敝，可以得志於天下。」赵王以为然，因不西兵，而遣故上谷卒史韩广将兵北徇燕。张晏曰：「卒史，曹史也。」燕地贵人豪桀谓韩广曰：「楚赵皆已立王。燕虽小，亦万乘之国也，愿将军立为王。」韩广曰：「广母在赵，不可。」燕人曰：「赵方西忧秦，南忧楚，其力不能禁我。且以楚之强，不敢害赵王将相之家，今赵（又）〔独〕安敢害将军（之）家乎？」韩广以为然，乃自立为燕王。居数月，赵奉燕王母家属归之。
是时，诸将徇地者不可胜数。周市北至狄，师古曰：「县名也，後汉安帝时改名临济。」狄人田儋杀狄令，自立为齐王，反击周市。市军散，还至魏地，立魏後故甯陵君咎为魏王。应劭曰：「魏诸公子，名咎。欲立六国後以树党也。」咎在胜所，不得之魏。魏地已定，欲立周市为王，市不肯。使者五反，师古曰：「反谓回还也。」胜乃立甯陵君为魏王，遣之国。周市为相。将军田臧等相与谋曰：「周章军已破，服虔曰：「周章即周文。」秦兵且至，我守荥阳城不能下，秦军至，必大败。不如少遗兵，足以守荥阳，师古曰：「遗，留也。」悉精兵迎秦军。师古曰：「悉，尽也。」今假王骄，不知兵权，不可与计，非诛之，事恐败。」因相与矫陈王令以诛吴广，师古曰：「矫，诈也。托言受令也。」献其首於胜。胜使赐田臧楚令尹印，使为上将。田臧乃使诸将李归等守荥阳城，自以精兵西迎秦军於敖仓。与战，田臧死，军破。章邯进击李归等荥阳下，破之，李归死。阳城人邓说将兵居郯，师古曰：「说读曰悦。郯，东海县也，音谈。」章邯别将击破之，邓说走陈。人五逢将兵居许，章邯击破之。五逢亦走陈。胜诛邓说。胜初立时，R人秦嘉、人董　、符离人朱鸡石、取虑人郑布、徐人丁疾等皆特起，张晏曰：「R，泗水县也。、符离，沛县也。取虑、徐，临淮县也。」师古曰：「　音先列反。取音趋，又音秋。虑音庐。」将兵围东海守於郯。胜闻，乃使武平君畔为将军，张晏曰：「畔，名也。」监郯下军。秦嘉自立为大司马，恶属人，师古曰：「不欲统属於人。」告军吏曰：「武平君年少，不知兵事，勿听。」因矫以王命杀武平君畔。章邯已破五逢，击陈，柱国房君死。章邯又进击陈西张贺军。胜出临战，军破，张贺死。
腊月，张晏曰：「秦之腊月，夏之九月。」臣瓒曰：「建丑之月也。」师古曰：「史记云胡亥二年十月诛葛婴，十一月周文死，十二月陈涉死。瓒说是也。」胜之汝阴，还至下城父，师古曰：「下城父，地名，在城父县东。父音甫。」其御庄贾杀胜以降秦。葬砀，谥曰隐王。胜故涓人将军吕臣为苍头军，应劭曰：「涓人，如谒者。将军姓吕名臣也。时军皆著青巾，故曰苍头。」服虔曰：「苍头谓士卒青帛巾，若赤眉之号，以相别也。」师古曰：「涓，洁也。涓人，主洁除之人。涓音蠲。」起新阳，师古曰：「县名也，属汝南郡。」攻陈下之，杀庄贾，复以陈为楚。初，胜令人宋留将兵定南阳，入武关。留已徇南阳，闻胜死，南阳复为秦。师古曰：「为音于伪反。」宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。师古曰：「徇，行示也，以示众为戒。徇音辞峻反。」秦嘉等闻胜军败，乃立景驹为楚王，引兵之方与，师古曰：「之，往也。方与，县名也。方音房。与音豫。」欲击秦军济阴下。使公孙庆使齐王，欲与并力俱进。齐王曰：「陈王战败，未知其死生，楚安得不请而立王？」公孙庆曰：「齐不请楚而立王，楚何故请齐而立王？且楚首事，当令於天下。」师古曰：「首事，谓最先（兵起）〔起兵〕。」田儋杀公孙庆。秦左右校复攻陈，下之。吕将军走，徼兵复聚，如淳曰：「徼，要也。徼（要）散卒复相聚敛也。」师古曰：「徼音工尧反。」与番盗英布相遇，师古曰：「番即番阳县也。於番为盗，故曰番盗。番音蒲何反。其後番字改作鄱。」攻击秦左右校，破之青波，文颖曰：「地名也。」复以陈为楚。会项梁立怀王孙心为楚王。陈胜王凡六月。初为王，其故人尝与佣耕者闻之，乃之陈，叩宫门曰：「吾欲见涉。」宫门令欲缚之。自辩数，乃置，师古曰：「辩数，谓自分别其姓名也，并历道与涉故旧之事，故舍而不缚也。数音山羽反。」不肯为通。胜出，遮道而呼涉。师古曰：「呼谓大唤也，音火故反。」乃召见，载与归。入宫，见殿屋帷帐，客曰：「夥，涉之为王沈沈者！」应劭曰：「夥音祸。沈沈，宫室深邃之貌也。沈音长含反。」楚人谓多为夥，故天下传之，「夥涉为王」，由陈涉始。客出入愈益发舒，言胜故情。或言「客愚无知，专妄言，轻威。」胜斩之。诸故人皆自引去，由是无亲胜者。以朱防为中正，胡武为司过，主司群臣。诸将徇地，至，令之不是者，系而罪之。以苛察为忠。其所不善者，不下吏，辄自治。师古曰：「不以付吏，而防、武自治之。」胜信用之，诸将以故不亲附。此其所以败也。胜虽已死，其所置遣侯王将相竟亡秦。高祖时为胜置守冢于砀，至今血食。王莽败，乃绝。师古曰：「至今血食者，司马迁作史记本语也。莽败乃绝者，班固之词也。於文为衍，盖失不删耳。」项籍字羽，下相人也。韦昭曰：「临淮县。」初起，年二十四。其季父梁，梁父即楚名将项燕者也。家世楚将，封於项，师古：「即今项城县。」故姓项氏。籍少时，学书不成，去；学剑又不成，去。梁怒之。籍曰：「书足记姓名而已。剑一人敌，不足学，学万人敌耳。」於是梁奇其意，乃教以兵法。籍大喜，略知其意，又不肯竟。梁尝有栎阳逮，请蕲狱掾曹咎书抵栎阳狱史司马欣，以故事皆已。应劭曰：「项梁曾坐事传系栎阳狱，从蕲狱掾曹咎取书与司马欣。抵，相归抵也。已，止也。」梁尝杀人，与籍避仇吴中。吴中贤士大夫皆出梁下。师古曰：「言皆不及也。」每有大繇役及丧，梁常主办，阴以兵法部勒宾客子弟，以知其能。秦始皇帝东游会稽，渡浙江，应劭曰：「浙音折。」晋灼曰：「江水至会稽山阴为浙江。」梁与籍观。籍曰：「彼可取而代也。」梁掩其口，曰：「无妄言，族矣！」师古曰：「凡言族者，谓族诛之。」梁以此奇籍。籍长八尺二寸，力扛鼎，师古曰：「扛，举也，音江。」才气过人。吴中（弟子）〔子弟〕皆惮籍。秦二世元年，陈胜起。九月，会稽假守通张晏曰：「假守，兼守也。」，晋灼曰：「楚汉春秋云姓殷。」素贤梁，乃召与计事。梁曰：「方今江西皆反秦，此亦天亡秦时也。先发制人，後发制於人。」守叹曰：「闻夫子楚将世家，唯足下耳！」梁曰：「吴有奇士桓楚，亡在泽中，人莫知其处，独籍知之。」梁乃戒籍持剑居外待。梁复入，与守语曰：「请召籍，使受令召桓楚。」籍入，梁籍曰：「可行矣！」师古曰：「，动目也，音舜，动目而使之也。今书本有作眄字者，流俗所改耳。」籍遂拔剑击斩守。梁持守头，佩其印绶。门下惊扰，籍所击杀数十百人。师古曰：「数十百人者，八九十乃至百也。他皆类此。」府中皆伏，莫敢复起。师古曰：「，失气也，音章涉反。」梁乃召故人所知豪吏，谕以所为，师古曰：「谕，晓告之。」遂举吴中兵。使人收下县，师古曰：「四面诸县也。非郡所都，故谓之下也。」得精兵八千人，部署豪桀为校尉、候、司马。师古曰：「分部而署置之。」有一人不得官，自言。梁曰：「某时某丧，使公主某事，不能办，以故不任公。」众乃皆服。梁为会稽将，籍为裨将，师古曰：「裨，助也，相副助也。裨音频移反。他皆类此。」徇下县。秦二年，广陵人召平为陈胜徇广陵，师古曰：「召读曰邵。」未下。闻陈胜败走，秦将章邯且至，乃渡江矫陈王令，拜梁为楚上柱国，曰：「江东已定，急引兵西击秦。」梁乃以八千人渡江而西。闻陈婴已下东阳，使使欲与连和俱西。陈婴者，故东阳令史，苏林曰：「曹史也。」　灼曰：「汉仪注令（史）〔吏〕曰令史，丞（史）〔吏〕曰丞史。」师古曰：「晋说是也。」居县，素信，为长者。师古曰：「素立恩信，号为长者。」东阳少年杀其令，相聚数千人，欲立长，无适用，师古曰：「适，主也，音与的同。」乃请陈婴。婴谢不能，遂强立之，县中从之者得二万人。欲立婴为王，异军苍头特起。应劭曰：「言与众异也。」婴母谓婴曰：「自吾为乃家妇，闻先故未曾贵。师古曰：「乃，汝也。」今暴得大名，不祥。不如有所属，事成犹得封侯，事败易以亡，非世所指名也。」婴乃不敢为王，谓其军〔吏〕曰：「项氏世世将家，有名於楚，今欲举大事，将非其人，不可。师古曰：「言以不材之人为将，不可求胜也。」我倚名族，亡秦必矣。」师古曰：「倚，依也，音於绮反。」其众从之，乃以其兵属梁。梁渡淮，英布、蒲将军亦以其兵属焉。服虔曰：「英布起於蒲地，因以为号也。」如淳曰：「史记项羽纪言当阳君、蒲将军皆属项羽，（自比）〔此自〕更有蒲将军也。」师古曰：「此二人也，服说失之。若是一人，不当先言姓名，後乃称将军也。」凡六七万人，军下邳。是时，秦嘉已立景驹为楚王，军彭城东，欲以距梁。梁谓军吏曰：「陈王首事，战不利，未闻所在。今秦嘉背陈王立景驹，大逆亡道。」乃引兵击秦嘉。〔嘉〕军败走，追至胡陵。嘉还战师古曰：「复来战。」一日，嘉死，军降。景驹走死梁地。梁已并秦嘉军，〔军〕胡陵，将引而西。章邯至栗，师古曰：「栗，县名。地理志属沛郡。」梁使别将朱鸡石、余樊君与战。余樊君死。朱鸡石败，亡走胡陵。梁乃引兵入薛，诛朱鸡石。梁前使羽别攻襄城，襄城坚守不下。已拔，皆坑之，师古曰：「陷之於坑，尽杀之。」还报梁。闻陈王定死，召诸别将会薛计事。时沛公亦从沛往。居}人范增晋灼曰：「}音}绝之}。」师古曰：「居}，县名也，地理志属庐江郡。}音巢，字亦作巢。本春秋时巢国。」年七十，素好奇计，往说梁曰：「陈胜败固当。师古曰：「言其计画非是，宜应败也。」夫秦灭六国，楚最亡罪，自怀王入秦不反，楚人怜之至今，故南公称曰『楚虽三户，亡秦必楚』。服虔曰：「南公，南方之老人也。」苏林曰：「但令有三户在，其怨深，足以亡秦。」今陈胜首事，不立楚後，其势不长。今君起江东，楚蜂起之将皆争附君者，师古曰：「蜂，古蜂字也。蜂起，如蜂之起，言其众也。一说蜂与锋同，言锋锐而起者。」以君世世楚将，为能复立楚之後也。」於是梁乃求楚怀王孙心，在民间为人牧羊，立以为楚怀王，从民望也。陈婴为上柱国，封五县。与怀王都盱台。师古曰：「盱音许于反。台音怡。」梁自号武信君，引兵攻亢父。师古曰：「亢音抗。父音甫。」初，章邯既杀齐王田儋於临，师古曰：「高纪及儋传并言於临济，此独言临，疑此误也。」田假复自立为齐王。儋弟荣走保东阿，章邯追围之。梁引兵救东阿，大破秦军东阿，田荣即引兵归，逐王假。假亡走楚，相田角亡走赵。角弟闲，故将，居赵不敢归。田荣立儋子市为齐王。梁已破东阿下军，遂追秦军。数使使趣齐兵俱西。师古曰：「趣读曰促。」荣曰：「楚杀田假，赵杀田角、田闲，乃发兵。」梁曰：「田假与国之王，张晏曰：「与，党与也。」穷来归我，不忍杀。」赵亦不杀角、闲以市於齐。张晏曰：「若市买相贸易以利也。」梁救荣难，荣犹不用命。梁念杀假等，荣未必多出兵，不如待以（初）〔礼〕，又可以贸易他利，以除己害，遂背德，可辅假以伐齐，故曰市。市，贸易也。」晋灼曰：「欲令楚杀田假，以为己利，而楚保全不杀，以买其计，故曰市也。」师古曰：「二说皆非也。市者，以角、闲市取齐兵也，直言赵不杀角、闲以求齐兵耳。」齐遂不肯发兵助楚。梁使羽与沛公别攻城阳，屠之。西破秦军濮阳东，秦兵收入濮阳。沛公、羽攻定陶。定陶未下，去，西略地至雍丘，大破秦军，斩李由。还攻外黄，外黄未下。梁起东阿，比至定陶，再破秦军，师古曰：「比音必寐反。」羽等又斩李由，益轻秦，有骄色。宋义谏曰：「战胜而将骄卒惰者败。今少惰矣，秦兵日益，臣为君畏之。」梁不听。乃使宋义於齐。道遇齐使者高陵君显，张晏曰：「名显，封於高陵。」晋灼曰：「高陵，琅邪县也。」曰：「公将见武信君乎？」曰：「然。」义曰：「臣论武信君军必败。公徐行则免，疾行则及祸。」秦果悉起兵益章邯，夜衔枚击楚，大破之定陶，师古曰：「衔枚，解在高纪。」梁死。沛公与羽去外黄，攻陈留，陈留坚守不下。沛公、羽相与谋曰：「今梁军败，士卒恐。」乃与吕臣俱引兵而东。吕臣军彭城东，羽军彭城西，沛公军砀。章邯已破梁军，则以为楚地兵不足忧，乃渡河北击赵，大破之。当此之时，赵歇为王，陈余为将，张耳为相，走入钜鹿城。师古曰：「赵歇、张耳共入钜鹿也。」秦将王离、涉闲围钜鹿，张晏曰：「秦二将也。王离，王翦孙。涉，姓；闲，名也。」章邯军其南，筑甬道而输之粟。师古曰：「章邯为甬道而运粟，以饷王离、涉闲之军。」陈余将卒数万人军钜鹿北，所谓河北军也。宋义所遇齐使者高陵君显见楚怀王曰：「宋义论武信君必败，数日果败。军未战先见败徵，师古曰：「徵，证也。」可谓知兵矣。」王召宋义与计事而说之，师古曰：「说读曰悦。」因以为上将军；羽为鲁公，为次将，范增为末将。诸别将皆属，号卿子冠军。师古曰：「冠军，言其在诸军之上。」北救赵，至安阳，留不进。师古曰：「今相州安阳县。」秦三年，羽谓宋义曰：「今秦军围钜鹿，疾引兵渡河，楚击其外，赵应其内，破秦军必矣。」宋义曰：「不然。夫搏牛之虻不可以破虱。张晏曰：「搏音博。」苏林曰：「虻喻秦，虱喻章邯等，言小大不同势，欲灭秦当宽邯等也。」如淳曰：「犹言本欲以大力伐秦，而不可以救赵也。」师古曰：「搏，击也，言以手击牛之背，可以杀其上虻，而不能破虱，喻今将兵方欲灭秦，不可尽力与章邯即战。或未能禽，徒费力也。如说近也。」今秦攻赵，战胜则兵罢，我承其敝；师古曰：「罢读曰疲。」不胜，则我引兵鼓行而西，必举秦矣。师古曰：「鼓行，谓击鼓而行，无畏惧也。」故不如先斗秦、赵。夫击轻锐，我不如公；坐运筹策，公不如我。」因下令军中曰：「猛如虎，淙缪颍贪如狼，强不可令者，皆斩。」遣其子襄相齐，身送之无盐，师古曰：「县名。」饮酒高会。师古曰：「高会，大会也。」〔十〕孟康曰：「半，五升器名也。」臣瓒曰：「土卒食蔬菜以菽杂半之。」师古曰：「瓒说是也。菽谓豆也。」天寒大雨，士卒冻饥。羽曰：「将　力而攻秦，久留不行。今岁饥民贫，卒食半菽，军无见粮，师古曰：「无见在之粮。」乃饮酒高会，不引兵渡河因赵食，与并力击秦，乃曰『承其敝』。夫以秦之强，攻新造之赵，其势必举赵。赵举秦强，何敝之承！且国兵新破，王坐不安席，扫境内而属将军，师古曰：「属，委也，音之欲反。」国家安危，在此一举。今不恤士卒而徇私（宴），非社稷之臣也。」羽晨朝上将军宋义，即其帐中斩义头。师古曰：「即，就也。」出令军中曰：「宋义与齐谋反楚，楚王阴令籍诛之。」诸将服，师古曰：「，失气也，音之涉反。」莫敢枝梧。如淳曰：「梧音悟。枝梧犹枝捍也。」臣瓒曰：「小柱为枝，邪柱为梧，今屋梧邪柱是也。」皆曰：「首立楚者，将军家也。今将军诛乱。」乃相与共立羽为假上将军。师古曰：「未得怀王之命，故且为假也。」使人追宋义子，及之齐，杀之。使桓楚报命於王。王因使使立羽为上将军。羽已杀卿子冠军，威震楚国，名闻诸侯。乃遣当阳君、蒲将军将卒二万人渡河救钜鹿。战少利，陈余复请兵。羽乃悉引兵渡河。已渡，皆湛舡，师古曰：「湛读曰沈，谓沈没其舡於水中。」破釜甑，烧庐舍，持三日粮，视士必死，无还心。师古曰：「视读曰示。」於是至则围王离，与秦军遇，九战，绝甬道，大破之，杀苏角，文颖曰：「秦将。」虏王离。涉闲不降，自烧杀。当是时，楚兵冠诸侯。师古曰：「言最为上也。」诸侯军救钜鹿者十余壁，莫敢纵兵。及楚击秦，诸侯皆从壁上观。楚战士无不一当十，呼声动天地。师古曰：「呼音火故反。」诸侯军人人惴恐。服虔曰：「惴音章瑞反。」於是楚已破秦军，羽见诸侯将，入辕门，张晏曰：「军行以车为陈，辕相向为门，故曰辕门。」师古曰：「周礼掌舍，王行则『设车宫辕门』也。」膝行而前，莫敢仰视。羽繇是始为诸侯上将军，师古曰：「繇读与由同。」兵皆属焉。章邯军棘原，晋灼曰：「地名，在钜鹿南。」羽军漳南，相持未战。秦军数却，师古曰：「却，退也，音丘略反。」二世使人让章邯。师古曰：「让谓责也。」章邯恐，使长史欣请事。至咸阳，留司马门三日，师古曰：「凡言司马门者，宫垣之内兵卫所在，四面皆有司马。司马主武事，故总谓宫之外门为司马门。」赵高不见，有不信之心。长史欣恐，还走，不敢出故道。赵高果使人追之，不及。欣至军，报曰：「事亡可为者。师古曰：「言不可复为军旅之事。」相国赵高颛国主断。师古曰：「颛与专同也。」今战而胜，高嫉吾功；不胜，不免於死。愿将军熟计之。」陈余亦遗章邯书曰：「白起为秦将，南并鄢郢，北坑马服，服虔曰：「马服，赵括也。父奢为赵将，有功，赐号马服。马服犹服马也，故世称之。」师古曰：「鄢郢，皆楚邑也。鄢音偃。郢音弋井反。」攻城略地，不可胜计，而卒赐死。师古曰：「卒，终也。」蒙恬为秦将，北逐戎人，开榆中地数（十）〔千〕里，服虔曰：「金城县治也。」苏林曰：「在上郡。」师古曰：「即今之榆林，古者上郡界。苏说是也。」竟斩阳周。孟康曰：「县名也，属上郡。」晋灼曰：「恬赐死，死於此县。」何者？功多，秦不能封，因以法诛之。今将军为秦将三岁矣，所亡失已十万数，而诸侯并起兹益多。彼赵高素谀日久，师古曰：「谀，谄也。」今事急，亦恐二世诛之，故欲以法诛将军以塞责，师古曰：「塞，当也。」使人更代以脱其祸。师古曰：「脱，免也。」将军居外久，多内隙，有功亦诛，亡功亦诛。且天之亡秦，无愚智皆知之。今将军内不能直谏，外为亡国将，孤立而欲长存，岂不哀哉！将军何不还兵与诸侯为从，文颖曰：「关东为从，关西为横。」孟康曰：「南北为从，东西为横。」师古曰：「言欲如六国时共敌秦。二说皆是也。还兵谓回兵内向以攻秦也。从音子容反。」南面称孤，孰与身伏斧质，妻子为戮乎？」师古曰：「质谓也。古者斩人，加於上而斫之也。音竹林反。」章邯狐疑，阴使候始成使羽，欲约。郑氏曰：「候，军候也。始，姓；成，名也。」约未成，羽使蒲将军引兵渡三户，服虔曰：「漳水津也。」孟康曰：「在邺西三十里。」军漳南，与秦战，再破之。羽悉引兵击秦军污水上，师古曰：「污水在邺西南，音于。」大破之。邯使使见羽，欲约。羽召军吏谋曰：「粮少，欲听其约。」军吏皆曰：「善。」羽乃与盟洹水南殷虚上。应劭曰：「洹水在汤阴界。殷虚，故殷都也。」师古曰：「洹水出林虑县东北，至于长乐入清水。洹音桓，俗音袁，非也。虚读曰墟。」已盟，章邯见羽流涕，为言赵高。羽乃立章邯为雍王，置军中。使长史欣为上将，将秦军行前。师古曰：「行前，谓居前而行。」汉元年，羽将诸侯兵三十余万，行略地至河南，遂西到新安。师古曰：「今谷州新安城是。」异时诸侯吏卒徭役屯戍过秦中，师古曰：「异时犹言先时也。秦中，关中秦地也。」秦中遇之多亡状，师古曰：「无善形状也。」及秦军降诸侯，诸侯吏卒乘胜奴虏使之，轻（重）折辱秦吏卒。吏卒多窃言〔曰〕：「章将军〔等〕诈吾属降诸侯，今能入关破秦，大善；即不能，诸侯虏吾属而东，秦又尽诛吾父母妻子。」诸将微闻其计，以告羽。羽乃召英布、蒲将军计曰：「秦吏卒尚众，其心不服，至关不听，事必危，不如击之，独与章邯、长史欣、都尉翳入秦。」於是夜击坑秦军二十余万人。至函谷关，有兵守，不得入。闻沛公已屠咸阳，羽大怒，使当阳君击关。羽遂入，至戏西鸿门，闻沛公欲王关中，独有秦府库珍宝。亚父范增亦大怒，劝羽击沛公。飨士，旦日合战。羽季父项伯素善张良。良时从沛公，项伯夜以语良。良与俱见沛公，因伯自解於羽。师古曰：「自解，犹今言分疏也。」明日，沛公从百余骑至鸿门谢羽，自陈「封秦府库，还军霸上以待大王，闭关以备他盗，不敢背德。」羽意既解，范增欲害沛公，赖张良、樊哙得免。语在高纪。後数日，羽乃屠咸阳，杀秦降王子婴，烧其宫室，火三月不灭；收其宝货，略妇女而东。秦民失望。师古曰：「沛公入关，俭节自处，约法三章，反秦之政。而项羽屠杀焚烧，恣其残酷，故关中之人失所望也。」於是韩生说羽曰：「关中阻山带河，四塞之地，肥饶，可都以伯。」师古曰：「伯读曰霸。」羽见秦宫室皆已烧残，又怀思东归，曰：「富贵不归故乡，如衣锦夜行。」师古曰：「言无人见之，不荣显矣。」韩生曰：「人谓楚人沐猴而冠，果然。」张晏曰：「沐猴，猴也。」师古曰：「言虽著人衣冠，其心不类人也。果然，果如人之言也。」羽闻之，斩韩生。初，怀王与诸将约，先入关者王其地。羽既背约。使人致命於怀王。怀王曰：「如约。」羽乃曰：「怀王者，吾家武信君所立耳，非有功伐，张晏曰：「积功曰伐。」何以得颛主约？师古曰：「颛与专同。」天下初发难，服虔曰：「兵初起时也。」假立诸侯後以伐秦。然身被坚执锐首事，暴露於野三年，灭秦定天下者，皆将相诸君与籍力也。怀王亡功，固当分其地王之。」诸将皆曰：「善。」羽乃阳尊怀王为义帝，曰：「古之王者，地方千里，必居上游。」文颖曰：「居水之上流也。游或作流。」师古曰：「游即流也。」徙之长沙，都郴。师古曰：「郴音丑林反。」乃分天下以王诸侯。羽与范增疑沛公，业已讲解，苏林曰：「讲，和也。」又恶背约，恐诸侯叛之，阴谋曰：「巴、蜀道险，秦之迁民皆居之。」乃曰：「巴、蜀亦关中地。」故立沛公为汉王，王巴、蜀、汉中。而参分关中，王秦降将以距塞汉道。乃立章邯为雍王，王咸阳以西。长史司马欣，故栎阳狱吏，尝有德於梁；都尉董翳，本劝章邯降。故立欣为塞王，王咸阳以东至河；立翳为翟王，王上郡。徙魏王豹为西魏王，王河东。瑕丘公申阳者，孟康曰：「瑕丘县之老人也，姓申名阳。」张耳嬖臣也，师古曰：「嬖谓爱幸也。」先下河南，迎楚河上。立阳为河南王。赵将司马昂定河内，数有功。立昂为殷王，王河内。徙赵王歇王代。赵相张耳素贤，又从入关，立为常山王，王赵地。当阳君英布为楚将，常冠军。立布为九江王。番君吴芮师古曰：「番音蒲河反。」帅百粤佐诸侯从入关。立芮为衡山王。义帝柱国共敖师古曰：「共读曰龚。」将兵击南郡，功多，因立为临江王。徙燕王韩广为辽东王。燕将臧荼师古曰：「荼音涂。」从楚救赵，因从入关。立荼为燕王。徙齐王田市为胶东王。齐将田都从共救赵，入关。立都为齐王。故秦所灭齐王建孙田安，羽方渡河救赵，安下济北数城，引兵降羽。立安为济北王。田荣者，背梁不肯助楚击秦，以故不得封。陈余弃将印去，不从入关，然素闻其贤，有功於赵，闻其在南皮，故因环封之三县。孟康曰：「绕南皮三县以封之。」师古曰：「环音宦。」番君将梅m师古曰：「m音火玄反。」功多，故封十万户侯。羽自立为西楚伯王，师古曰：「伯读曰霸。」王梁楚地九郡，都彭城。诸侯各就国。田荣闻羽徙齐王市胶东，而立田都为齐王，大怒，不肯遣市之胶东，因以齐反，迎击都。都走楚。市畏羽，乃亡之胶东就国。荣怒，追杀之即墨，自立为齐王。予彭越将军印，今反梁地。越乃击杀济北王田安。田荣遂并王三齐之地。时汉王还定三秦。羽闻汉并关中，且东，师古曰：「言方欲出关而击楚也。」齐、梁畔之，大怒，乃以故吴令郑昌为韩王以距汉，令萧公角等击彭越。越败萧公角等。时，张良徇韩，遗项王书曰：「汉王失职，欲得关中，如约即止，不敢东。」师古曰：「如本要约也。」又以齐、梁反书遗羽，羽以此故无西意，而北击齐。徵兵九江王布。布称疾不行，使将将数千人往。二年，羽阴使九江王布杀义帝。陈余使张同、夏说说齐王荣，师古曰：「夏说读曰悦，下说齐王，说音式芮反。」曰：「项王为天下宰不平，今尽王故王於丑地，师古曰：「丑，恶也。」而王群臣诸将善地，逐其故主赵王，乃北居代，余以为不可。师古曰：「於义不当然。」闻大王起兵，且不听不义，师古曰：「凡不义之事，皆不听顺。」愿大王资余兵，师古曰：「资，给也。」使击常山，以复赵王，请以国为捍蔽。」师古曰：「犹为齐之藩屏。」齐王许之，因遣兵往。陈余悉三县兵，师古曰：「悉，尽也。」与齐并力击常山，大破之。张耳走归汉。陈余迎故赵王歇反之赵。赵王因立余为代王。羽至城阳，田荣亦将兵会战。荣不胜，走至平原，平原民杀之。羽遂北烧夷齐城郭室屋，师古曰：「夷，平也。」皆坑降卒，系虏老弱妇女。徇齐至北海，所过残灭。齐人相聚而畔之。於是田荣弟横收得亡卒数万人，反城阳。羽因留，连战未能下。汉王劫五诸侯兵，服虔曰：「时有十八诸侯，汉得其五。」师古曰：「常山、河南、魏、韩、殷也。解在高纪。十八诸侯，汉时又先已得塞、翟矣。服说非也。」凡五十六万人，东伐楚。羽闻之，即令诸将击齐，而自以精兵三万人南从鲁出胡陵。汉王皆已破彭城，收其货赂美人，日置酒高会。羽乃从萧晨击汉军而东，至彭城，日中，大破汉军。张晏曰：「一日之中。或曰早击之，至日中大破。」师古曰：「或说是也。」汉军皆走，迫之谷、泗水。臣瓒曰：「二水皆在沛郡彭城。」汉军皆南走山，师古曰：「走，趣也，音奏。」楚又追击至灵辟东睢水上。师古曰：「睢音虽。」汉军却，为楚所挤，臣瓒曰：「挤，排也。」师古曰：「音子诣反，又音子奚反。」多杀。汉卒十余万皆入睢水，睢水为不流。师古曰：「言杀人多，填於水中。」汉王乃与数十骑遁去。语在高纪。太公、吕后间求汉王，师古曰：「间行而求之。」反遇楚军。楚军与归，羽常置军中。汉王稍收散卒，萧何亦发关中卒悉诣荥阳，战京、索间，师古曰：「索音山各反。」败楚。楚以故不能过荥阳而西。汉军荥阳，筑甬道，取敖仓食。三年，羽数击绝汉甬道，汉王食乏，请和，割荥阳以西为汉。羽欲听之。历阳侯范增曰：「汉易与耳，今不取，後必悔之。」羽乃急围荥阳。汉王患之，乃与陈平金四万斤以间楚君臣。师古曰：「间音居苋反。」语在陈平传。项羽以故疑范增，稍夺之权。范增怒曰：「天下事大定矣，君王自为之！愿赐骸骨归。」行未至彭城，疽发背死。师古曰：「疽，痈创也，音千余反。」於是汉将纪信诈为汉王出降，以诳楚军，故汉王得与数十骑从西门出。令周苛、枞公、魏豹守荥阳。师古曰：「苛音何。枞音千容反。」汉王西入关收兵，还出宛、叶间，师古曰：「叶音式涉反。」与九江王黥布行收兵。羽闻之，即引兵南。汉王坚壁不与战。是时，彭越渡睢，与项声、薛公战下邳，杀薛公。羽乃东击彭越。汉王亦引兵北军成皋。羽已破走彭越，师古曰：「击破之令其走。」引兵西下荥阳城，亨周苛，杀枞公，虏韩王信，进围成皋。汉王跳，师古曰：「轻身而急出也。跳音徒雕反。」独与滕公得出。北渡河，至修武，从张耳、韩信。楚遂拔成皋。汉王得韩信军，留止，使卢绾、刘贾渡白马津入楚地，佐彭越共击破楚军燕郭西，师古曰：「燕县，故南燕国也，属东郡。」烧其积聚，攻下梁地十余城。羽闻之，谓海春侯大司马曹咎曰：「谨守成皋。即汉欲挑战，慎毋与战，勿令得东而已。我十五日必定梁地，复从将军。」於是引兵东。四年，羽击陈留、外黄，外黄不下。数日降，羽悉令男子年十五以上诣城东，欲坑之。外黄令舍人儿年十三，苏林曰：「令之舍人儿也。」臣瓒曰：「称儿者，以其幼弱，故系其父。」往说羽曰：「彭越强劫外黄，师古曰：「强音其两反。」外黄恐，故且降，待大王。大王至，又皆坑之，百姓岂有所归心哉！从此以东，梁地十余城皆恐，莫肯下矣。」羽然其言，乃赦外黄当坑者。而东至睢阳，闻之皆争下。汉果数挑楚军战，楚军不出。使人辱之，五六日，大司马怒，渡兵泛水。师古曰：「泛音凡。解在高纪。」卒半渡，汉击，大破之，尽得楚国金玉货赂。大司马咎、长史欣皆自刭泛水上。咎故蕲狱掾，欣故塞王，羽信任之。羽至睢阳，闻咎等破，则引兵还，汉军方围锺离（昧）〔 
〕於荥阳东，师古曰：「（昧）〔 
〕音莫葛反。」羽军至，汉军畏楚，尽走险阻。师古曰：「走音奏。」羽亦军广武相守，乃为高俎，置太公其上，如淳曰：「高俎，几之上也。」李奇曰：「军中巢橹谓之俎。」师古曰：「俎者，所以荐肉。示欲烹之，故置俎上。如说是也。」告汉王曰：「今不急下，吾亨太公。」汉王曰：「吾与若俱北面受命怀王，师古曰：「若，汝也。」约为兄弟，吾翁即汝翁。师古曰：「翁谓父也。」必欲亨乃翁，幸分我一杯羹。」师古曰：「乃亦汝也。古者以杯盛羹，今之侧杯有两耳者是也。」羽怒，欲杀之。项伯曰：「天下事未可知。且为天下者不顾家，虽杀之无益，但益怨耳。」羽从之。乃使人谓汉王曰：「天下匈匈，徒以吾两人师古曰：「匈匈，扰之意也。他皆类此。」愿与王挑战，决雌雄，毋徒罢天下父子为也。」师古曰：「罢读曰疲。」汉王笑谢曰：「吾宁斗智，不能斗力。」羽令壮士出挑战。汉有善骑射曰楼烦，应劭曰：「楼烦，胡人也。」李奇曰：「後为县，属雁门。此县人善骑射，谓士为楼烦。取其称耳，未必楼烦人也。」师古曰：「李说是也。」楚挑战，三合，楼烦辄射杀之。羽大怒，自被甲持戟挑战。楼烦欲射，羽镇目叱之。师古曰：「镇目，张目也，音充人反。」楼烦目不能视，手不能发，走还入壁，不敢复出。汉王使间问之，乃羽也。师古曰：「间，微问之也。」汉王大惊。於是羽与汉王相与临广武间而语。汉王数羽十罪。师古曰：「数，责也，音所具反。」语在高纪。羽怒，伏弩射伤汉王。汉王入成皋。时彭越数反梁地，绝楚粮食，又韩信破齐，且欲击楚。羽使从兄子项它为大将，龙且为裨将，师古曰：「它音徒何反。且音子余反。高纪云项声，此传云项它，纪传不同，未知孰是。」救齐。韩信破杀龙且，追至成阳，虏齐王广。信遂自立为齐王。羽闻之，恐，使武涉往说信。语在信传。时，汉关中兵益出，食多，羽兵食少。汉王使侯公说羽，羽乃与汉王约，中分天下，割鸿沟而西者为汉，东者为楚，归汉王父母妻子。已约，羽解而东。五年，汉王进兵追羽，至（故）〔固〕陵，复为羽所败。汉王用张良计，致齐王信、建成侯、彭越兵，乃刘贾入楚地，围寿春。大司马周殷叛楚，举九江兵随刘贾，迎黥布，与齐梁诸侯皆大会。
羽壁垓下，军少食尽。汉帅诸侯兵围之数重。羽夜闻汉军四面皆楚歌，乃惊曰：「汉皆已得楚乎？是何楚人多也！」起饮帐中。有美人姓虞氏，常幸从；骏马名骓，常骑。师古曰：「苍白杂毛曰骓，盖以其色名之。」乃悲歌　慨，自为歌诗曰：「力拔山兮气盖世，时不利兮骓不逝。骓不逝兮可柰何！虞兮虞兮柰若何！」师古曰：「若，汝也。」歌数曲，美人和之。羽泣下数行，左右皆泣，莫能仰视。於是羽遂上马，戏下骑从者八百余人，师古曰：「戏，大将之旗也，音许宜反，又音许为反。汉书通以戏为旌麾及指麾字。」夜直溃围南出驰。平明，汉军乃觉之，令骑将灌婴以五千骑追羽。羽渡淮，骑能属者百余人。师古曰：「属，联及也，音之欲反。」羽至阴陵，迷失道，孟康曰：「县名，属九江郡。」问一田父，田父绐曰「左」。文颖曰：「绐，欺也；欺令左也。」左，乃陷大泽中，以故汉追及之。羽复引而东，至东城，乃有二十八骑。追者数千，羽自度不得脱，师古曰：「脱，免也，音土活反。」谓其骑曰：「吾起兵至今八岁矣，身七十余战，所当者破，所击者服，未尝败北，遂伯有天下。师古曰：「伯读曰霸。」然今卒困於此，师古曰：「卒，终也。」此天亡我，非战之罪也。今日固决死，愿为诸军快战，必三胜，斩将，艾旗，乃後死，师古曰：「艾音刈。」使诸君知我非用兵罪，天亡我也。」於是引其骑因四P山孟康曰：「四下P　也。」师古曰：「P音徒回反。」而为圜陈外向。师古曰：「圜陈，四周为之也。外向，谓兵刃皆在外也。」汉骑围之数重。羽谓其骑曰：「吾为公取彼一将。」令四面骑驰下，期山东为三处。於是羽大呼驰下，师古曰：「呼，叫也，音火故反。」汉军皆披靡。师古曰：「披音普彼反。」遂杀汉一将。是时，杨喜为郎骑，追羽，羽还叱之，师古曰：「还谓回面也。」喜人马俱惊，辟易数里。师古曰：「辟易，谓开张而易其本处。辟音频亦反。」与其骑会三处。汉军不知羽所居，分军为三，复围之。羽乃驰，复斩汉一都尉，杀数十百人。复聚其骑，亡两骑。乃谓骑曰：「何如？」骑皆服曰：「如大王言。」於是羽遂引东，欲渡乌江。臣瓒曰：「在牛渚。」乌江亭长}船待，服虔曰：「}音蚁。」如淳曰：「南方人谓整船向岸曰}。」谓羽曰：「江东虽小，地方千里，众数十万，亦足王也。愿大王急渡。今独臣有船，汉军至，亡以渡。」羽笑曰：「乃天亡我，何渡为！且籍与江东子弟八千人渡而西，今亡一人还，纵江东父兄怜而王我，我何面目见之哉？纵彼不言，籍独不愧於心乎！」谓亭长曰：「吾知公长者也，吾骑此马五岁，所当亡敌，尝一日千里，吾不忍杀，以赐公。」乃令骑皆去马，步持短兵接战。羽独所杀汉军数百人。羽亦被十余创。顾见汉骑司马吕马童曰：「若非吾故人乎？」师古曰：「若，汝也。」马童面之，张晏曰：「以故人难亲斫之，故背之也。」如淳曰：「面谓不正视也。」师古曰：「如说非也。面谓背之，不面向也。面缚亦谓反扯缚之。杜元凯以为但见其面，非也。」指王翳曰：如淳曰：「指示王翳。」「此项王也。」羽乃曰：「吾闻汉购我头千金，邑万户，师古曰：「购，以财设赏，音工豆反。」吾为公得。」邓展曰：「令公得我为功也。」晋灼曰：「字或作德。」乃自刭。王翳取其头，乱相蹈师古曰：「，践也，音人九反。」争羽相杀者数十人。最後杨喜、吕马童、郎中吕胜、杨武各得其一体。故分其地以封五人，皆为列侯。汉王乃以鲁公号葬羽於谷城。诸项支属皆不诛。封项伯等四人为列侯，赐姓刘氏。
赞曰：昔贾生之过秦曰：应劭曰：「贾生书有过秦二篇，言秦之过。此第一篇也。司马迁取以为赞，班固因之。」秦孝公据肴函之固，拥雍州之地，师古曰：「肴谓肴山，今陕县东二肴是也。函谓函谷，今桃林县南洪溜涧是也。」君臣固守而N周室，有席卷天下，包举宇内，囊括四海，并吞八荒之心。张晏曰：「括，结囊也，言其能包含天下。」师古曰：「八荒，八方荒忽极远之地也。」当是时也，商君佐之，师古曰：「卫鞅也，封於商。」内立法度，务耕织，修守战之备，外连衡而斗诸侯。於是秦人拱手而取西河之外。师古曰：「言其不费功力也。」孝公既没，惠文、武、昭襄师古曰：「惠文王，孝公之子。武王，惠文王之子。昭襄王，武王之弟。」蒙故业，因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器重宝肥饶之地，以致天下之士。合从缔交，师古曰：「缔，结也。从音子容反。缔音大系反。」相与为一。当此之时，齐有孟尝，师古曰：「孟尝君田文。」赵有平原，师古曰：「平原君赵胜。」楚有春申，师古曰：「春申君黄歇。」魏有信陵。师古曰：「公子无忌为信陵君。」此四贤者，皆明智而忠信，宽厚而爱人，尊贤重士，约从离横，师古曰：「约誓为从，欲以分离为横。横谓秦也。从音子容反。其下亦同。」兼韩、魏、燕、赵、宋、卫、中山之众。於是六国之士有甯越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，师古曰：「召读曰邵。」吴起、孙膑、带他、儿良、王廖、田忌、廉颇、赵奢之朋制其兵。师古曰：「膑音频忍反。他音徒何反。儿音五奚反。廖音聊。」常以十倍之地，百万之军，仰关而攻秦。师古曰：「秦之地形高，而诸侯之兵欲攻关中者皆仰向，故云仰关也。今流俗书本仰字作叩，非也。」秦人开关延敌，九国之师遁巡而不敢进。师古曰：「遁巡，谓疑惧而却退也。遁音千旬反。流俗书本巡字误作逃，读者因之而为遁逃之义。潘岳西征赋云『逃遁以奔窜』，斯亦误矣。」秦无亡矢遗镞之费，而天下已困矣。师古曰：「镞，矢锋也，音子木反。」於是从散约败，争割地而赂秦。秦有余力而制其弊，追亡逐北，伏尸百万，流血漂卤，师古曰：「漂，浮也。卤，盾也。其血可以浮盾，言杀人多也。漂音匹遥反。」因利乘便，宰割天下，分裂山河；强国请服，弱国入朝。施及孝文、庄襄王，师古曰：「施，延也。孝文王，昭襄王之子也。庄襄王，孝文王之子，即始皇父也。施音戈豉反。」享国之日浅，国家亡事。及至始皇，奋六世之余烈，师古曰：「孝公、惠文王、武王、昭襄王、孝文王、庄襄王，凡六君也。烈，业也。」振长策而驭宇内，师古曰：「以乘马为喻也。策，所以挝马也。」吞二周而亡诸侯，履至尊而制六合，执敲扑以鞭笞天下，邓展曰：「敲，短杖也。扑，捶也。」师古曰：「敲音苦交反。扑音普木反。」威震四海。南取百粤之地，以为桂林、象郡。百粤之君\首系颈，邓展曰：「\音俯。」师古曰：「古俯字。」委命下吏。乃使蒙恬北筑长城而守藩篱，师古曰：「言以长城捍蔽胡寇，如人家之有藩篱。」却匈奴七百余里，师古曰：「却音丘略反。」胡人不敢南下而牧马，士不敢弯弓而报怨。於是废先王之道，焚百家之言，以愚黔首。堕名城，杀豪俊，师古曰：「堕，毁也，音火规反。」收天下之兵聚之咸阳，销锋~如淳曰：「~音嫡，箭镞也。」师古曰：「锋，戈戟刃也。~与镝同，即箭镞也。如音是也。」铸以为金人十二，师古曰：「所谓公仲者也。三辅黄图云坐高三丈。其铭曰：『皇帝二十六年，初兼天下，改诸侯为郡县，一法律，同度量。大人来见临洮，其长五丈，足迹六尺。』」以弱天下之民。然後践华为城，服虔曰：「断华山为城。」晋灼曰：「践，登也。」师古曰：「晋说是。」因河为池，据亿丈之城，临不测之川，以为固。良将劲弩，守要害之处，信臣精卒，陈利兵而谁何。师古曰：「问之为谁，又云何人，其义一也。」天下已定，始皇之心，自以为关中之固，金城千里，子孙帝王万世之业也。始皇既没，余威震于殊俗。然而陈涉，瓮牖绳枢之子，服虔曰：「以绳系户枢。」孟康曰：「瓦瓮为（枢）〔窗〕也。」m隶之人，如淳曰：「m，古文萌字。m，民也。」迁徙之徒也，材能不及中庸，非有仲尼、墨翟之知，文颖曰：「墨翟，宋人为墨家者也。」陶朱、猗顿之富。师古曰：「越人范蠡逃越，止於陶，自谓陶朱公。猗顿本鲁人，大畜牛羊於猗氏之南，赀（拨）〔拟〕王公，驰名天下。」蹑足行伍之间，如淳曰：「蹑音叠。」师古曰：「蹑音女涉反。」而免起阡陌之中，如淳曰：「时皆僻屈在阡陌之中也。」师古曰：「免者，言免脱徭役也。免字或作a，读与俯同。」帅罢散之卒，将数百之众，师古曰：「罢读曰疲。」转而攻秦。斩木为兵，揭竿为旗，师古曰：「揭音竭，谓竖之也。今读之者为负揭之揭，非也。」天下云合向应，师古曰：「向读曰响，言如响之应声。」赢粮而景从，师古曰：「赢，担也。景从，言如影之随形也。」山东豪俊遂并起而亡秦族矣。且天下非小弱也；雍州之地，肴函之固，自若也。师古曰：「自若，犹言如故也。」陈涉之位，不齿於齐、楚、燕、赵、韩、魏、宋、卫、中山之君；师古曰：「齿谓齐列如齿。」Ii棘矜，不敌於钩戟长铩；服虔曰：「i，I柄也；以I柄及棘作矛　也。」晋灼曰：「i椎，块椎也。」师古曰：「服说非也。i，摩田器也。棘，戟也。矜与　同，　谓矛a之杷也。钩戟，戟刃钩曲者也。铩，铍也。言往者秦销兵刃，陈涉起时但用Ii及戈戟之　以相攻战也。i音忧。矜音其巾反。铩音（其）〔山〕列反。」适戍之众，不亢於九国之师；师古曰：「适读曰谪，谓罪罚而行也。亢，当也，读与抗同。」深谋远虑，行军用兵之道，非及曩时之士也。师古曰：「曩，昔也，音乃朗反。」然而成败异变，功业相反，何也？试使山东之国与陈涉度长e大，师古曰：「e谓围束之也。度音徒各反。e音下结反。」比权量力，不可同年而语矣。然秦以区区之地，致万乘之权，师古曰：「区区，小貌也。」招八州而朝同列，邓展曰：「招，举也。」苏林曰：「招音翘。」百有余年，然后以六合为家，师古曰：「后与後同，古通用字也。」肴函为宫。一夫作难而七庙堕，师古曰：「堕，毁也，音火规反。」身死人手，为天下笑者，何也？仁谊不施，而攻守之势异也。周生亦有言，郑氏曰：「周时贤（大夫）〔人也〕。」师古曰：「史记称太史公曰『余闻之周生』则知非周时人，盖姓周耳。」「舜盖重童子」，项羽又重童子，师古曰：「童子，目之眸子。」岂其苗裔邪？何其兴之暴也！夫秦失其政，陈涉首难，豪桀蜂起，相与并争，不可胜数。然羽非有尺寸，乘势拔起陇亩之中，晋灼曰：「拔音卒拔之拔。」邓展曰：「疾起也。」师古曰：「音步末反。」三年，遂将五诸侯兵灭秦，分裂天下而威海内，封立王侯，政繇羽出，师古曰：「繇与由同。」号为「伯王」，师古曰：「伯读曰霸。」位虽不终，近古以来未尝有也。师古曰：「近古犹末代。」及羽背关怀楚，放逐义帝，师古曰：「背关，谓背约不王高祖於关中。怀楚，谓思东归而都彭城。」而怨王侯畔己，难矣。自矜功伐，奋其私智而不师古，始霸王之国，欲以力征经营天下，五年卒亡其国，身死东城，尚不觉寤，不自责过失，乃引「天亡我，非用兵之罪」，岂不谬哉！
汉书卷三十二张耳陈余传第二
张耳，大梁人也，臣瓒曰：「今陈留大梁城也。」少时及魏公子毋忌为客。师古曰：「毋忌，六国时信陵君也。言其尚及见毋忌，为之宾客。」尝亡命游外黄，师古曰：「命者，名也。凡言亡命，谓脱其名籍而逃亡。」外黄富人女甚美，庸奴其夫，师古曰：「言不恃赖其夫，视之若庸奴。」亡邸父客。如淳曰：「父时故宾客也。」师古曰：「邸，归也，音丁礼反。」父客谓曰：「必欲求贤夫，从张耳。」女听，为请决，嫁之。师古曰：「请决绝於前夫而嫁於耳。」女家厚奉给耳，耳以故致千里客，宦为外黄令。陈余，亦大梁人，好儒术。游赵苦陉，张晏曰：「苦陉，章帝丑其名，改曰汉昌。」师古曰：「陉音刑。」富人公乘氏以其女妻之。余年少，父事耳，相与为刎颈交。师古曰：「刎，断也。刎颈交者，言托契深重，虽断颈绝头，无所顾也。刎音舞粉反。」高祖为布衣时，尝从耳游。秦灭魏，购求耳千金，余五百金。两人变名姓，俱之陈，为里监门。师古曰：「监门，卒之贱者，故为卑职以自隐。」吏尝以过笞余，余欲起，耳摄使受笞。师古曰：「摄谓引持之。」吏去，耳数之曰：师古曰：「数，责也，音所具反。」「始吾与公言何如？今见小辱而欲死一吏乎？」余谢罪。陈涉起蕲至陈，耳、余上谒涉。师古曰：「上其谒而见也。上谒，若今之通名。」涉及左右生平数闻耳、余贤，见，大喜。陈豪桀说涉曰：「将军被坚执锐，帅士卒以诛暴秦，复立楚社稷，功德宜为王。」陈涉问两人，两人对曰：「将军镇目张胆，师古曰：「张胆，言勇之甚。」出万死不顾之计，为天下除残。今始至陈而王之，视天下私。师古曰：「视读曰示。」愿将军毋王，急引兵而西，遣人立六国後，自为树党。师古曰：「树，立也。」如此，野无交兵，诛暴秦，据咸阳以令诸侯，则帝业成矣。今独王陈，恐天下解（矣）〔也〕。」师古曰：「解谓离散其心也。」涉不听，遂立为王。耳、余复说陈王曰：「大王兴梁、楚，务在入关，未及收河北也。臣尝游赵，知其豪桀，师古曰：「与相知也。」愿请奇兵略赵地。」於是陈王许之，以所善陈人武臣为将军，耳、余为左右校尉，与卒三千人，从白马渡河。师古曰：「津名，即今滑州白马县界也。」至诸县，说其豪桀邓展曰：「至河北县说之。」曰：「秦为乱政虐刑，残灭天下，北为长城之役，南有五领之戍，服虔曰：「山领有五，因以为名。交趾、合浦界有此领。」师古曰：「服说非也。领者，西自衡山之南，东穷於海，一山之限耳。而别标名，则有五焉。裴氏广州记云『大庾、始安、临贺、桂阳、揭阳，是为五领。』邓德明南康记曰『大庾领一也，桂阳骑田领二也，九真都庞领三也，临贺萌渚领四也，始安越城领五也。』裴说是也。」外内骚动，百姓罢敝，师古曰：「罢读曰疲。」头会箕敛服虔曰：「吏到其家，人人头数出谷，以箕敛之。」以供军费，财匮力尽，师古曰：「匮，竭也。」重以苛法，师古曰：「重音直用反。」使天下父子不相聊。师古曰：「言无聊赖，以相保养。」今陈王奋臂为天下倡始，莫不向应，师古曰：「倡读曰唱。向读曰响。」家自为怒，各报其怨，师古曰：「为音于伪反。」县杀其令丞，郡杀其守尉。今以张大楚，王陈，师古曰：「言张建大楚之国，而王於陈也。」使吴广、周文将卒百万西击秦。於此时而不成封侯之业者，非人豪也。夫因天下之力而攻无道之君，报父兄之怨而成割地之业，此一时也。」豪桀皆然其言。乃行收兵，得数万人，号武信君。师古曰：「武臣自号也。」下赵十余城，余皆城守莫肯下。乃引兵东北击范阳。范阳人蒯通说其令徐公降武信君，又说武信君以侯印封范阳令。语在通传。赵地闻之，不战下者三十余城。至邯郸，耳、余闻周章军入关，至戏却；苏林曰：「至戏地而却兵。」又闻诸将为陈王徇地，多以谗毁得罪诛。怨陈王不以为将军而以为校尉，乃说武臣曰：「陈王非必立六国後。师古曰：「非，不也。」今将军下赵数十城，独介居河北，晋灼曰：「介音　。」臣瓒曰：「介，特也。」师古曰：「二说并非也。介，隔也，读如本字。」不王无以填之。师古曰：「填音竹刃反。」且陈王听谗，还报，恐不得脱於祸。师古曰：「脱，免也，音土活反。」愿将军毋失时。」武臣乃听，遂立为赵王。以余为大将军，耳为丞相。使人报陈王，陈王大怒，欲尽族武臣等家，而发兵击赵。相国房君谏曰：「秦未亡，今又诛武臣等家，此生一秦也。不如因而贺之，使急引兵西击秦。」陈王从其计，徙系武臣等家宫中，封耳子敖为成都君。使使者贺赵，趣兵西入关。师古曰：「趣读曰促。」耳、余说武臣曰：「王王赵，非楚意，特以计贺王。师古曰：「言力不能制，且事安抚为权宜之计耳。」楚已灭秦，必加兵於赵。愿王毋西兵，北徇燕、代，南收河内，以自广。赵南据大河，北有燕、代，楚虽胜秦，必不敢制赵。」赵王以为然，因不西兵，而使韩广略燕，李良略常山，张s略上党。师古曰：「s音乌黠反。」韩广至燕，燕人因立广为燕王。赵王乃与（陈）〔耳〕、余北略地燕界。赵王间出，为燕军所得。师古曰：「间出，谓投间隙而微出也。」燕囚之，欲与分地。师古曰：「要劫之，令割赵地输燕以和解也。」使者往，燕辄杀之，以固求地。耳、余患之。有斯养卒谢其舍曰：苏林曰：「斯，取薪者也。养，养人者也。舍谓所舍宿主人也。」晋灼曰：「以辞相告曰谢。」师古曰：「谢其舍，谓告其舍中人也。故下言舍中人皆笑。今流俗书本於此舍下辄加人字，非也。斯音斯。」「吾为二公说燕，与赵王载归。」师古曰；「二公，张耳、陈余。」舍中人皆笑曰：「使者往十辈皆死，若何以能得王？」师古曰：「若，汝也。次下亦同。」乃走燕壁。师古曰：「走，趣也，音奏。」燕将见之，问曰：「知臣何欲？」燕将曰：「若欲得王耳。」曰：「君知张耳、陈余何如人也？」燕将曰：「贤人也。」曰：「其志何欲？」燕将曰：「欲得其王耳。」赵卒笑曰；「君未知两人所欲也。夫武臣、张耳、陈余，杖马棰下赵数十城，张晏曰：「言其不用兵革也。」师古曰：「棰谓马挝也，音止G反。」亦各欲南面而王。夫臣之与主，岂可同日道哉！顾其势初定，师古曰：「顾，思念也。」且以长少先立武臣，以持赵心。今赵地已服，两人亦欲分赵而王，时未可耳。今君囚赵王，念此两人名为求王，实欲燕杀之，此两人分赵而王。夫以一赵尚易燕，师古曰：「易，轻也，音弋豉反。」况以两贤王左提右挈，而责杀王，灭燕易矣。」师古曰：「提挈，言相扶持也。」燕以为然，乃归赵王。养卒为御而归。李良已定常山，还报赵王，赵王复使良略太原。至石邑，秦兵塞井陉，未能前。秦将诈称二世使使遗良书，不封，张晏曰：「欲其漏泄君臣相疑也。」曰：「良尝事我，得显幸，诚能反赵为秦，赦良罪，贵良。」良得书，疑不信，之邯郸益请兵。师古曰：「之，往也。」未至，道逢赵王姊，从百余骑。良望见，以为王，伏谒道旁。王姊醉，不知其将，使骑谢良。良素贵，起，惭其从官。从官有一人曰：「天下叛秦，能者先立。且赵王素出将军下，今女儿乃不为将军下车，请追杀之。」良以得秦书，欲反赵，未决，因此怒，遣人追杀王姊，遂袭邯郸。邯郸不知，竟杀武臣。赵人多为耳、余耳目者，故得脱出。收兵得数万人。客有说耳、余曰：「两君羁旅，张晏曰：「羁，寄。旅，客也。」而欲附赵，难可独立；〔立〕赵後，辅以谊，师古曰：「谓求取六国时赵王後而立之，以名义自辅助也。」可就功。」师古曰：「就，成也。」及求得赵歇，立为赵王，居信都。张晏曰：「歇，赵之苗裔也。信都，襄国也。」李良进兵击余，余败良。良走归章邯。章邯引兵至邯郸，皆徙其民河内，夷其城郭。师古曰：「夷，平也。」耳与赵王歇走入钜鹿城，王离围之。余北收常山兵，得数万人，军钜鹿北。章邯军钜鹿南棘原，筑甬道属河，师古曰：「属，联及也，音之欲反。」饷王离。师古曰：「饷，古饷字，谓馈运其军粮也。」王离兵食多，急攻钜鹿。钜鹿城中食尽，耳数使人召余，余自度兵少，不能敌秦，不敢前。数月，耳大怒，怨余，使张s、陈释往让余师古曰：「让，责也。」曰：「始吾与公为刎颈交，今王与耳旦暮死，而公拥兵数万，不肯相救，相不赴奏俱死？师古曰：「胡，何也。」且什〔有〕一二相全。」师古曰：「十中尚冀得一二胜秦。」余曰：「所以不俱死，欲为赵王、张君报秦。今俱死，如以肉]虎，何益？」师古曰：「]，　也，音於伪反。」张s、陈释曰：「事已急，要以俱死立信，安知後虑！」余曰：「吾顾以无益。」师古曰：「顾，思念也。」乃使五千人令张s、陈释先尝秦军，师古曰：「尝，试也，言若尝食云。」至皆没。当是时，燕、齐、楚闻赵急，皆来救。张敖亦北收代，得万余人来，皆壁余旁。项羽兵数绝章邯甬道，王离军乏食。项羽悉引兵渡河，破章邯军。诸侯军及敢击秦军，遂虏王离。於是赵王歇、张耳得出钜鹿。与余相见，责让余，问张s、陈释所在。余曰：「s、释以必死责臣，臣使将五千人先尝秦军，皆没。」耳不信，以为杀之，数问余。余怒曰：「不意君之望臣深也！师古曰：「望，怨望也。次下亦同。」岂以臣重去将哉？」师古曰：「重，难也。」乃脱解印绶与耳，耳不敢受。余起如厕，客有说耳曰：「天予不取，反受其咎。今陈将军与君印绶，不受，反天不祥。急取之。」耳乃佩其印，收其麾下。余还，亦望耳不让，趋出。耳遂收其兵。余独与麾下数百人之河上泽中渔猎。由此有隙。赵王歇复居信都。耳从项羽入关。项羽立诸侯，耳雅游，多为人所称。师古曰：「雅，故也。言其久故倦游，交结英杰，是以多为人所称誉也。」项羽素亦闻耳贤，乃分赵立耳为常山王，治信都。师古曰：「治，为治处也，音丈吏反。」信都更名襄国。余客多说项羽：「陈余、张耳一体有功於赵。」羽以余不从入关，闻其在南皮，即以南皮旁三县封之。而徙赵王歇王代。
耳之国，余愈怒曰：「耳与余功等也，今耳王，余独侯。」及齐王田荣叛楚，余乃使夏说说田荣师古曰：「夏说读曰悦。说田荣，音式锐反。」曰：「项羽为天下宰不平，尽王诸将善地，徙故王王恶地，今赵王乃居代！愿王假臣兵，请以南皮为捍蔽。」师古曰：「捍蔽，犹言藩屏也。」田荣欲树党，乃遣兵从余。余悉三县兵，师古曰：「悉，尽也。」袭常山王耳。耳败走，曰：「汉王与我有故，张晏曰：「汉王布衣时常从耳游也。」而项王疆，立我，我欲之楚。」师古曰：「羽既强盛，又为所立，是以狐疑，莫知所往。」甘公曰：文颖曰：「善说星者甘氏也。」晋灼曰：「齐人。」「汉王之入关，五星聚东井。东井者，秦分也。师古曰：「分音扶问反。」先至必王。楚虽疆，後必属汉。」耳走汉。汉亦还定三秦，方围章邯废丘。耳谒汉王，汉王厚遇之。师古曰：「高纪云元年五月汉王定雍地，东如咸阳，引兵围雍王废丘，而遣诸将略地。八月，塞王欣、翟王翳皆降汉。二年十月，陈余击常山王张耳，耳败走，降汉。而此传乃言方围废丘时耳谒汉王，隔以他事，於後始云汉二年东击楚，则与帝纪前後参错不同，疑传误也。」余已败耳，皆收赵地，迎赵王於代，复为赵王。赵王德余，师古曰：「怀其德。」立以为代王。余为赵王弱，国初定，留傅赵王，而使夏说以相国守代。师古曰：「为代相国而居守。」汉二年，东击楚，使告赵，欲与俱。余曰：「汉杀张耳乃从。」於是汉求人类耳者，斩其头遗余，余乃遣兵助汉。汉败於彭城西，余亦闻耳诈死，即背汉。汉遣耳与韩信击破赵井陉，斩余水上，苏林曰：「音祗也。」晋灼曰：「问其方人音柢。」师古曰：「苏、晋二说皆是也。苏音祗敬之祗，音执夷反，古音如是。晋音根柢之柢，音丁计反，今其土俗呼水则然。」追杀赵王歇襄国。四年夏，立耳为赵王。五年秋，耳薨，谥曰景王。子敖嗣立为王，尚高祖长女鲁元公主，为王后。
七年，高祖从平城过赵，赵王旦暮自上食，体甚卑，有子婿礼。高祖箕踞骂詈，甚慢之。师古曰：「箕踞者，谓申两脚其形如箕。」赵相贯高、赵午年六十余，故耳客也，怒曰：「吾王孱王也！」孟康曰：「冀州人谓懦弱为孱。」师古曰：「音士连反。」说敖曰：「天下豪桀并起，能者先立，今王事皇帝甚恭，皇帝遇王无礼，请为王杀之。」敖啮其指出血，师古曰：「自啮其指出血，以表至诚，而为誓约，不背汉也。」曰：「君何言之误！且先王亡国，赖皇帝得复国，师古曰：「复音房目反。」德流子孙，秋豪皆帝力也。愿君无复出口。」贯高等十余人相谓曰：「吾等非也。吾王长者，不背德。且吾等义不辱，今帝辱我王，故欲杀之，何乃污王为？师古曰：「言何为乃污染王。」事成归王，事败独身坐耳。」八年，上从东垣过。师古曰：「击韩王信余寇於东垣，还而过赵。」贯高等乃壁人柏人，要之置厕。文颖曰：「置人厕壁中以伺高祖。」上过欲宿，心动，问曰：「县名为何？」曰：「柏人。」「柏人者，迫於人！」不宿去。九年，贯高怨家知其谋，告之。於是上逮捕赵王诸反者。赵午等十余人皆争自刭，贯高独怒骂曰：「谁令公等为之？今王实无谋，而并捕王；公等死，谁当白王不反者？」师古曰：「白，明也。」乃槛车与王诣长安。师古曰：「槛车者，车而为槛形，谓以板四周之，无所通见。」高对狱曰：「独吾属为之，王不知也。」吏榜笞数千，师古曰；「榜谓捶击之也，音彭。他皆类此。」刺k，身无完者，应劭曰：「以铁刺之，又烧灼之。」师古曰：「k音而说反。」终不复言。吕后数言张王以鲁元故，不宜有此。上怒曰：「使长敖据天下，岂少乃女！」师古曰：「乃，汝也。」廷尉以贯高辞闻，上曰：「壮士！谁知者，以私问之。」张晏曰：「以和悦问之。」臣瓒曰：「字多作私，谓以私情相问也。」师古曰：「瓒说是也。」中大夫泄公曰：「臣素知之，师古曰：「泄音薛。」此固赵国立名义不侵为然诺者也。」师古曰：「侵犹犯负也。」上使泄公持节问之舆前。昂视泄公，师古曰：「舆者，编竹木以为舆形，如今之食舆矣。高时榜笞刺k委困，故以舆处之也。音鞭。昂读曰仰。」劳若如平生欢。师古曰：「劳苦，相劳问其勤苦也。」与语，问张王果有谋不。师古曰：「果犹决也。」高曰：「人情岂不各爱其父母妻子哉？今吾三族皆以论死，岂以王易吾亲哉！师古曰：「易，代也。」顾为王实不反，师古曰：「顾，思念也。」独吾等为之。」具道本根所以，王不知状。於是泄公具以报上，上乃赦赵王。上贤高能自立然诺，使泄公赦之，告曰：「张王已出，上多足下，师古曰：「多犹重也。」故赦足下。」高曰：「所以不死，白张王不反耳。今王已出，吾责塞矣。师古曰：「塞，当也，满也。」且人臣有篡弑之名，岂有面目复事上哉！」乃仰绝亢而死。苏林曰：「亢，颈大脉也，俗所谓胡脉也。」师古曰：「亢者，总谓颈耳。尔雅云『亢，鸟咙』，即喉咙也，音下郎反，又音工郎反。」敖已出，尚鲁元公主如故，师古曰：「尚犹配也。易泰卦九二爻辞曰『得尚于中行』，王弼亦以为配也。诸言尚公主者其义皆然。而说者乃云尚公主，与尚书尚食同意，训尚为主，言主掌之，失其理矣。公主既尊，又非物类，不得以主掌为辞，贡禹又云『诸侯则国人承公主』，益知主不得言主掌也。」封为宣平侯。於是上贤张王诸客，皆以为诸侯相、郡守。语在田叔传。及孝惠、高后、文、景时，张王客子孙皆为二千石。初，孝惠时，齐悼惠王献城阳郡，尊鲁元公主为太后。师古曰：「为齐太后，以母礼事之。」高后元年，鲁元太后薨。後六年，宣平侯敖复薨。吕太后立敖子偃为鲁王，以母为太后故也。师古曰：「以公主为齐王太后，故立其子为王。」又怜其年少孤弱，乃封敖前妇子二人：寿为乐昌侯，侈为信都侯。高后崩，大臣诛诸吕，废鲁王及二侯。孝文即位，复封故鲁王偃为南宫侯。薨，子生嗣。武帝时，生有罪免，国除。元光中，复封偃孙广国为睢陵侯。师古曰：「睢音虽。」薨，子昌嗣。太初中，昌坐不敬免，国除。孝平元始二年，继绝世，封敖玄孙庆忌为宣平侯，食千户。赞曰：张耳、陈余，世所称贤，其宾客斯役皆天下俊桀，所居国无不取卿相者。然耳、余始居约时，晋灼曰：「始在贫贱俭约之时。」相然信死，岂顾问哉！及据国争权，卒相灭亡，何乡者慕用之诚，师古曰：「乡读曰向。向谓曩昔也。」後相背之X也！师古曰：「X，古戾字。戾，违也。」势利之交，古人羞之，盖谓是矣。
汉书卷三十三魏*田儋韩〔王〕信传第三
魏豹，故魏诸公子也。师古曰：「六国时魏也。」其兄魏咎，故魏时封为甯陵君，秦灭魏，文颖曰：「魏，大梁也。」为庶人。陈胜之王也，咎往从之。胜使魏人周市徇魏地，师古曰：「徇，略也，音辞峻反。」魏地已下，欲立周市为魏王。市曰：「天下昏乱，忠臣乃见。师古曰：「言当昏乱之时，忠臣乃得显其节义也。老子道经曰『国家昏乱有忠臣』。」今天下共畔秦，其谊必立魏王後乃可。」齐、赵使车各五十乘，立市为王。市不受，迎魏咎於陈，五反，师古曰：「反谓回还也。」陈王乃遣立咎为魏王。章邯已破陈王，进兵击魏王於临济。魏王使周市请救齐、楚。齐、楚遣项它、田巴将兵，随市救魏。师古曰：「楚遣项它，齐遣田巴。」章邯遂击破杀周市等军，围临济。咎为其民约降。师古曰：「与章邯为誓而约降。」约降定，咎自杀。师古曰：「但欲全其人，而身自不降。」魏豹亡走楚。楚怀王予豹数千人，复徇魏地。项羽己破秦兵，降章邯，豹下魏二十余城，立为魏王。师古曰：「项羽立之。」豹引精兵从项羽入关。羽封诸侯，欲有梁地，师古曰：「羽欲自取梁地。」乃徙豹於河东，都平阳，为西魏王。汉王还定三秦，渡临晋，豹以国属焉，遂从击楚於彭城。汉王败，还至荥阳，豹请视亲病，师古曰：「亲谓母也。」至国，则绝河津畔汉。汉王谓郦生曰：「缓颊往说之。」郦生（至）〔往〕，豹谢曰：「人生一世间，如白驹过隙。师古曰：「言其速疾也。白驹谓日景也。隙，壁际也。」今汉王曼侮人，骂詈诸侯群臣如奴耳，非有上下礼节，吾不忍复见也。」汉王遣韩信击豹，遂虏之，传豹诣荥阳，以其地为河东、太原、上党郡。汉王令豹守荥阳。楚围之急，周苛曰：「反国之王，难与共守。」遂杀豹。师古曰：「反国，言其尝叛也。」田儋，狄人也，师古曰：「狄，县名也，地理志属千乘。」故齐王田氏之族也。师古曰：「亦六国时齐也。」儋从弟荣，荣弟横，皆豪桀，宗疆，能得人。陈涉使周市略地，北至狄，狄城守。儋阳为缚其奴，从少年之廷，欲谒杀奴。服虔曰：「古杀奴婢，皆当告官，儋欲杀令，故诈缚奴以谒也。」师古曰：「阳缚其奴，为杀奴之状。廷，县廷之中也，音定。今流俗书本为字作伪，非也。阳即伪耳，不当重言之。」见狄令，因击杀令，而召豪吏子弟曰：「诸侯皆反秦自立，齐，古之建国，儋，田氏，当王。」遂自立为齐王，发兵击周市。市军还去，儋因率兵东略定齐地。秦将章邯围魏王咎於临济，急。魏王请救於齐，儋将兵救魏。章邯夜衔枚击，大破齐、楚军，杀儋於临济下。儋从弟荣收儋余兵东走东阿。
齐人闻儋死，乃立故齐王建之弟田假为王，田角为相，田闲为将，以距诸侯。
荣之走东阿，章邯追围之。项梁闻荣急，乃引兵击破章邯东阿下。章邯走而西，项梁因追之。而荣怒齐之立假，乃引兵归，击逐假。假亡走楚。相角亡走赵。角弟闲前救赵，因不敢归。荣乃立儋子市为王，荣相之，横为将，平齐地。
项梁既追章邯，章邯兵益盛，项梁使使趣齐兵共击章邯。师古曰：「趣读曰促。」荣曰：「楚杀田假，赵杀角、闲，乃出兵。」楚怀王曰：「田假与国之王，穷而归我，杀之不谊。」赵亦不杀田角、田闲以市於齐。齐王曰：「蝮　手则斩手，　足则斩足。应劭曰：「蝮一名虺。　，螫也。螫人手足则割去其肉，不然则死。」师古曰：「尔雅及说文皆以为蝮即虺也，博三寸，首大如擘，而郭璞云各自一种蛇。其蝮蛇，细颈大头焦尾，色如绶文，文间有毛，似猪鬣，鼻上有针，大者长七八尺，一名反鼻，非虺之类也。以今俗名证之，郭说得矣。虺若土色，所在有之，俗呼土虺。其蝮唯出南方。蝮音芳六反。　音火各反。螫音式亦反。虺音许伟反。擘者，人手大指也，音步历反。」何者？为害於身也。田假、田角、田闲於楚、赵，非手足戚，文颖曰：「言将亡身，非手足忧也。」臣瓒曰：「田假於楚，非手足之亲也。」师古曰：「瓒说是也。」何故不杀？且秦复得志於天下，则t[首用事者坟墓矣。」如淳曰：「t，侧啮也。[，　也。」师古曰：「首用事，谓起兵而立号者也。t音。[音纥。　音五绞反。」楚、赵不听齐，齐亦怒，终不肯出兵。章邯果败杀项梁，师古曰：「击败而杀之。」破楚兵。楚兵东走，而章邯渡河围赵於钜鹿。项羽由此怨荣。羽既存赵，降章邯，西灭秦，立诸侯王，乃徙齐王市更王胶东，治即墨。师古曰：「治谓都之也，音丈吏反。下皆类此。」齐将田都从共救赵，因入关，故立都为齐王，治临。故齐王建孙田安，项羽方渡河救赵，安下济北数城，引兵降项羽，羽立安为济北王，治博阳。荣以负项梁，不肯助楚攻秦，故不得王。赵将陈余亦失职，不得王。二人俱怨项羽。荣使人将兵助陈余，令反赵地，而荣亦发兵以距击田都，都亡走楚。荣留齐王市毋之胶东。市左右曰：「项王强暴，王不就国，必危。」市惧，乃亡就国。荣怒，追击杀市於即墨，还攻杀济北王安，自立为王，尽并三齐之地。师古曰：「三齐，齐及济北、胶东。」项王闻之，大怒，乃北伐齐。荣发兵距之城阳。荣兵败，走平原，平原民杀荣。项羽遂烧夷齐城郭，师古曰：「夷，平也。」所过尽屠破。齐人相聚畔之。荣弟横收齐散兵，得数万人，反击项羽於城阳。而汉王帅诸侯败楚，入彭城。项羽闻之，乃释齐师古曰：「释，解也。」而归击汉於彭城，因连与汉战，相距荥阳。以故横复收齐城邑，立荣子广为王，而横相之，政事无巨细皆断於横。定齐三年，闻汉将韩信引兵且东击齐，齐使华毋伤、田解师古曰：「二人也。华音户化反。」军历下以距汉。张晏曰：「济南历山之下。」会汉使郦食其往说王广及相横，与连和。横然之，乃罢历下守备，纵酒，师古曰：「纵，放也。放意而饮酒。」且遣使与汉平。师古曰：「方欲遣使。」韩信乃渡平原，袭破齐历下军，因入临。王广、相横以郦生为卖己而亨之。师古曰：「谓其与韩信合谋。」广东走高密，横走博，苏林曰：「泰山博县。」守相田光走城阳，师古曰：「守相者，言为相而专主居守之事。」将军田既军於胶东。楚使龙且救齐，师古曰：「且音子闾反。」齐王与合军高密。汉将韩信、曹参破杀龙且，虏齐王广。汉将灌婴追得守相光，至博。而横闻王死，自立为王，还击婴，婴败横军於赢下。晋灼曰：「泰山赢县也。」师古曰：「音弋成反。」横亡走梁，归彭越。越时居梁地，中立，且为汉，且为楚。师古曰：「言在楚、汉之间，居中自立而两助之也。中音竹仲反。」韩信已杀龙且，因进兵破杀田既於胶东，灌婴破杀齐将田吸於千乘，师古曰：「吸音许及反。」遂平齐地。汉灭项籍，汉王立为皇帝，彭越为梁王。横惧诛，而与其徒属五百余人入海，居　中。韦昭曰：「海中山曰　。」师古曰：「音丁老反。」高帝闻之，以横兄弟本定齐，齐人贤者多附焉，今在海中不收，後恐有乱，乃使使赦横罪而召之。横谢曰：「臣亨陛下之使郦食其，今闻其弟商为汉将而贤，臣恐惧，不敢奉诏，请为庶人，守海　中。」使还报，高帝乃诏卫尉郦商曰：「齐王横即至，人马从者敢动摇者致族夷！」师古曰：「族夷，言平除其族。」乃复使使持节具告以诏意，曰：「横来，大者王，小者乃侯耳；师古曰：「大者谓横身，小者其徒属。」不来，且发兵加诛。」横乃与其客二人乘传诣雒阳。师古曰：「传音张恋反。」至尸乡厩置，（师古）〔应劭〕曰：「尸乡在偃师城西。」臣瓒曰：「案厩置谓置马以传驿者。」横谢使者曰：「人臣见天子，当洗沐。」止留。谓其客曰：「横始与汉王俱南面称孤，师古曰：「王者自称曰孤，盖为谦也。老子德经曰贵以贱为本，高以下为基，是以侯王自谓孤寡不谷。」今汉王为天子，而横乃为亡虏，北面事之，其固已甚矣。又吾亨人之兄，与其弟并肩而事主，师古曰：「并音步鼎反。」纵彼畏天子之诏，不敢动摇，我独不於心乎？且陛下所以欲见我，不过欲壹见我面貌耳。陛下在雒阳，今斩吾头，驰三十里间，形容尚未能败，犹可知也。」遂自刭，令客奉其头，从使者驰奏之高帝。高帝曰：「嗟乎，有以！起布衣，兄弟三人更王，师古曰：「更音工衡反。」岂非贤哉！」为之流涕，而拜其二客为都尉，发卒二千，以王者礼葬横。既葬，二客穿其冢旁，皆自刭从之。高帝闻而大惊，以横之客皆贤者，吾闻其余尚五百人在海中，使使召至，闻横死，亦皆自杀。於是乃知田横兄弟能得士也。
韩王信，故韩襄王孽孙也，张晏曰：「孺子为孽。」师古曰：「孽谓庶耳。张说非也。」长八尺五寸。项梁立楚怀王，燕、齐、赵、魏皆已前王，唯韩无有後，故立韩公子横阳（城君）〔君成〕为韩王，欲以抚定韩地。项梁死定陶，成奔怀王。师古曰：「奔，古奔字。」沛公引兵击阳城，使张良以韩司徒徇韩地，得信，以为韩将，将其兵从入武关。沛公为汉王，信从入汉中，乃说汉王曰：「项王王诸将，王独居此，迁也。士卒皆山东人，竦而望归，及其蜂东乡，可以争天下。」郑氏曰：「及军中将士气锋也。」师古曰：「高纪及韩彭英卢传皆称斯说是楚王韩信之辞，而此传复云韩王信之语，岂史家谬错乎？将二人所劝大指实同也？竦谓引领举足也。蜂与锋同。乡读曰向。」汉王还定三秦，乃许王信，先拜为韩太尉，将兵略韩地。项籍之封诸王皆就国，韩王成以不从无功，不遣之国，更封为穰侯，文颖曰：「穰，南阳县也。」臣瓒曰：「穰县属江夏。」师古曰：「文说是也。」後又杀之。闻汉遣信略韩地，乃令故籍游吴时令郑昌为韩王孟康曰：「项籍在吴时，昌为吴县令。」距汉。汉二年，信略定韩地十余城。汉王至河南，信急击韩王昌，昌降汉。乃立信为韩王，常将韩兵从。汉王使信与周苛等守荥阳，楚拔之，信降楚。已得亡归汉，师古曰：「降楚之後复得归汉。」汉复以为韩王，竟从击破项籍。五年春，与信剖符，王颍川。师古曰：「剖，分也。为合符而分之。」六年春，上以为信壮武，北近巩、雒，师古曰：「巩即今巩县。」南迫宛、叶，师古曰：「南阳之二县也。宛音於元反。叶音式涉反。」东有淮阳，皆天下劲兵处也，乃更以太原郡为韩国，徙信以备胡，都晋阳。信上书曰：「国被边，李奇曰：「被音被马之被。」师古曰：「被犹带也。」匈奴数入，晋阳去塞远，请治马邑。」上许之。秋，匈奴冒顿大入围信，信数使使胡求和解。汉发兵救之，疑信数间使，有二心。师古曰：「间，私也。」上赐信书责让之曰：「专死不勇，专生不任，李奇曰：「言为将军，赍必死之意不得为勇，赍必生之心不任军事。传曰『期死非勇也，必生非任也』。」寇攻马邑，君王力不足以坚守乎？安危存亡之地，此二者朕所以责於君王。」师古曰：「言虽处危亡之地，执忠履信，可以安存，责其有二心。」信得书，恐诛，因与匈奴约共攻汉，以马邑降胡，击太原。七年冬，上自往击破信军铜L，师古曰：「上党之县也。L音丁奚反。」斩其将王喜。信亡走匈奴。（与）其将白土人曼丘臣、王黄张晏曰：「白土，县名也，属上郡。」立赵苗裔赵利为王，师古曰：「六国时赵後。」复收信散兵，而与信及冒顿谋攻汉。匈奴使左右贤王将万余骑与王黄等屯广武以南，至晋阳，师古曰：「广武亦太原之县。」与汉兵战，汉兵大破之，追至于离石，复破之。师古曰：「离石，西河之县。」匈奴复聚兵楼烦西北。汉令车骑击匈奴，常败走，汉乘胜追北。闻冒顿居代谷，上居晋阳，使人视冒顿，还报曰「可击」。上遂至平城，上白登。服虔曰：「台名，去平城七里。」如淳曰：「平城旁之高地，若丘陵也。」师古曰：「在平城东山上，去平城十余里，今其处犹存。服说非也。」匈奴骑围上，上乃使人厚遗阏氏。师古曰：「阏氏，匈奴单于之妻也。阏音於连反。氏音支。」阏氏说冒顿曰：「今得汉地，犹不能居，且两主不相厄。」居七日，胡骑稍稍引去。天雾，汉使人往来，胡不觉。护军中尉陈平言上曰：「胡者全兵，李奇曰：「言唯弓矛无杂仗也。」请令疆弩傅两矢外乡，师古曰：「傅读曰附。每一弩而加两矢外乡者，以御敌也。乡读曰向。」徐行出围。」入平城，汉救兵亦至。胡骑遂解去，汉亦罢兵归。信为匈奴将兵往来击边，令王黄等说误陈g。十一年春，信复与胡骑入居参合。师古曰：「代郡之县。」汉使柴将军击之，邓展曰：「柴奇也。」应劭曰：「柴武也。」晋灼曰：「奇，武之子。」师古曰：「应说是也。」遗信书曰：「陛下宽仁，诸侯虽有叛亡，而後归，辄复故位号，不诛也。师古曰：「复音扶目反。」大王所知。今王以败亡走胡，非有大罪，急自归。」信报曰：「陛下擢仆闾巷，南面称孤，此仆之幸也。荥阳之事，仆不能死，囚於项籍，此一罪也。寇攻马邑，仆不能坚守，以城降之，此二罪也。今为反寇，将兵与将军争一旦之命，此三罪也。夫种、蠡无一罪，身死亡；文颖曰：「大夫种、范蠡也。」师古曰：「二人皆越王句践之臣也。大夫种位为大夫，名种也，有功於越，而句践逼令自死。范蠡即陶朱公也，浮海而逃之齐，又居陶，自号朱公，竟以寿终。信引之以自喻者，盖言种不去则见杀，蠡逃亡则获免。蠡音礼。」仆有三罪，而欲求活，此伍子胥所以偾於吴世也。苏林曰：「偾音奋。」孟康曰：「偾犹毙也。言子胥得罪於夫差而不知去，所以毙於世也。」师古曰：「偾谓僵仆而倒也，音方问反。」今仆亡匿山谷间，旦暮乞蛮夷，师古曰：「音吐得反。」仆之思归，如痿人不忘起，盲者不忘视，师古曰：「痿，风痹病也，音人佳反。」势不可耳。」遂战。柴将军屠参合，斩信。信之入匈奴，与太子俱，及至颓当城，生子，因名曰颓当。韩太子亦生子婴。至孝文时，颓当及婴率其众降。汉封颓当为弓高侯，晋灼曰：「功臣表属营陵。」婴为襄城侯。晋灼曰：「功臣表属魏郡。」吴楚反时，弓高侯功冠诸将。传子至孙，孙无子，国绝。婴孙以不敬失侯。~当孽孙嫣，郑氏曰：「音　陵之　。」师古曰：「郑音是也，音偃。」贵幸，名显当世。嫣弟说，师古曰：「说读曰悦。」以校尉击匈奴，封龙　侯。师古曰：「字或作雒。」後坐酎金失侯，复以待诏为横海将军，击破东越，封按道侯。师古曰：「史记年表并卫青传载韩说初封龙雒侯，後为按道侯，皆与此传同。而汉书功臣侯表乃云龙额侯名D，按道侯名说，列为二人，与此不同，疑表误。」太初中，为游击将军屯五原外列城，还为光禄勋，掘蛊太子宫，为太子所杀。师古曰：「掘音其勿反。」子兴嗣，坐巫蛊诛。上曰：「游击将军死事，无论坐者。」服虔曰：「时无故见杀，而无为之论坐伏辜者也。」臣瓒曰：「按说无故见杀，而子复为巫蛊见诛，皆为怨枉，故上曰毋有应论坐者也。」师古曰：「二说皆非。言韩说以掘蛊为太子所杀，死於国事，忠诚可闵。今兴虽以巫蛊见诛，其昆弟宗族应从坐者，可勿论之，所以追宠说也。」乃复封兴弟增为龙额侯。增少为郎，诸曹侍中光禄大夫，昭帝时至前将军，与大将军霍光定策立宣帝，益封千户。本始二年，五将征匈奴，增将三万骑出云中，斩首百余级，至期而还。神爵元年，代张安世为大司马车骑将军，领尚书事。增世贵，幼为忠臣，事三主，重於朝廷。为人宽和自守，以温颜逊辞承上接下，无所失意，保身固宠，不能有所建明。五凤二年薨，谥曰安侯。子宝嗣，亡子，国除。成帝时，继功臣後，封增兄子岑为龙额侯。薨，子持弓嗣。王莽败，乃绝。赞曰：周室既坏，至春秋末，诸侯m尽，师古曰：「m，减也，言渐少而尽也，音呼到反。」而炎黄唐虞之苗裔尚犹颇有存者。师古曰：「谓神农、黄帝、尧、舜之後。」秦灭六国，而上古遗烈埽地尽矣。师古曰：「烈，业也。」楚汉之际，豪桀相王，唯魏豹、韩信、田儋兄弟为旧国之後，然皆及身而绝。横之志节，宾客慕义，犹不能自立，岂非天！韩氏自弓高後贵显，盖周烈近与！晋灼曰：「韩先与周同姓，其後苗裔事晋，封於韩原，姓韩氏，韩厥其後也，故曰周烈。」臣瓒曰：「案武王之子，方於三代，世为最近也。」师古曰：「左氏传云『、晋、应、韩，武之穆也』。据如此赞所云，则韩万先祖，武王之裔。而杜预等以为出自曲沃成师，未详其说。与读曰欤。」
汉书卷三十四韩彭英卢吴传第四
韩信，淮阴人也。家贫无行，不得推择为吏，李奇曰：「无善行可推举选择也。」又不能治生为商贾，师古曰：「行卖曰商。坐贩曰贾。」常从人寄食。其母死无以葬，乃行营高燥地，令傍可置万家者。师古曰：「言其有大志也。行音下更反。燥音先老反。」信从下乡南昌亭长食，张晏曰：「下乡，属淮阴。」亭长妻苦之，师古曰：「苦，厌也。」乃晨炊蓐食。张晏曰：「未起而床蓐中食。」食时信往，不为具食。信亦知其意，自绝去。至城下钓，有一漂母哀之，饭信，韦昭曰：「以水击絮曰漂。」师古曰：「哀怜而饭之。漂音匹妙反。饭音扶晚反。」竟漂数十日。信谓漂母曰：「吾必重报母。」母怒曰：「大丈夫不能自食，吾哀王孙而进食，苏林曰：「王孙，如言公子也。」岂望报乎！」淮阴少年又侮信曰：「虽长大，好带刀剑，怯耳。」众辱信曰：「能死，刺我；不能，出跨下。」师古曰：「众辱，於众中辱之。跨下，两股之间也。」於是信孰视，a出跨下。师古曰：「a亦俯字。」一市皆笑信，以为怯。及项梁度淮，信乃杖剑从之，师古曰：「言直带一剑，更无余资。」居戏下，无所知名。师古曰：「泛在旌戏之下也。戏读曰麾，又音许宜反。」梁败，又属项羽，为郎中。信数以策干项羽，羽弗用。汉王之入蜀，信亡楚归汉，未得知名，为连敖。李奇曰：「楚官名。」坐法当斩，其畴十三人皆已斩，师古曰：「畴，类名。」至信，信乃仰视，适见滕公，师古曰：「夏侯婴。」曰：「上不欲就天（子）〔下〕乎？而斩壮士！」滕公奇其言，壮其貌，释弗斩。师古曰：「释，放也，置也。」与语，大说之，言於汉王。汉王以为治粟都尉，上未奇之也。数与萧何语，何奇之。至南郑，诸将道亡者数十人。信度何等已数言上，师古曰：「度，计量也，音大各反。」不我用，即亡。何闻信亡，不及以闻，自追之。人有言上曰：「丞相何亡。」上怒，如失左右手。居一二日，何来谒。上且怒且喜，骂何曰：「若亡，何也？」师古曰：「若，汝也。」何曰：「臣非敢亡，追亡者耳。」上曰：「所追者谁也？」曰：「韩信。」上复骂曰：「诸将亡者已数十，公无所追；追信，诈也。」何曰：「诸将易得，至如信，国士无双。师古曰：「为国家之奇士。」王必欲长王汉中，无所事信；张晏曰：「无事用信。」必欲争天下，非信无可与计事者。顾王策安决。」师古曰：「顾，思念也。」王曰：「吾亦欲东耳，安能郁郁久居此乎？」何曰：「王计必东，能用信，信即留；不能用信，信终亡耳。」王曰：「吾为公以为将。」何曰：「虽为将，信不留。」王曰：「以为大将。」何曰：「幸甚。」於是王欲召信拜之。何曰：「王素曼无礼，师古曰：「曼与慢同。」今拜大将如召小儿，此乃信所以去也。〔王〕必欲拜之，择日斋戒，设坛场具礼，乃可。」王许之。诸将皆喜，人人各自以为得大将。至拜，乃韩信也，一军皆惊。信（以）〔已〕拜，上坐。王曰：「丞相数言将军，将军何以教寡人计策？」信谢，因问王曰：「今东乡争权天下，岂非项王邪？」师古曰：「乡读曰向。」上曰：「然。」信曰：「大王自料勇悍仁疆孰与项王？」师古曰：「料，量也。与，如也。」汉王默然良久，曰：「弗如也。」信再拜贺曰：「唯师古曰：「唯，应辞，音弋癸反。」信亦以为大王弗如也。然臣尝事项王，请言项王为人也。项王意乌猝嗟，千人皆废，李奇曰：「猝嗟犹咄嗟也。言羽一咄嗟，千人皆失气也。」晋灼曰：「意乌，恚怒声也。猝嗟，形发动也。废，不收也。」师古曰：「意乌，晋说是也。猝嗟，暴猝嗟叹也。猝音千忽反。」然不能任属贤将，师古曰：「属，委也，音之欲反。」此特匹夫之勇也。师古曰：「特，但也。」项王见人恭谨，言语，师古曰：「，和好貌也，音许于反。」人有病疾，涕泣分食饮，至使人有功，当封爵，刻印\，忍不能予，苏林曰：「\音\角之\，\与抟同。手弄角讹，不忍授也。」师古曰：「\音五丸反。抟音大官反。又音专。」此所谓妇人之仁也。项王虽霸天下而臣诸侯，不居关中而都彭城；又背义帝约，而以亲爱王，诸侯不平。诸侯之见项王逐义帝江南，亦皆归逐其主，自王善地。项王所过亡不残灭，多怨百姓，师古曰：「结怨於百姓。」百姓不附，特劫於威，疆服耳。师古曰：「疆音其两反。其下『强以威王』亦同。」名虽为霸，实失天下心，师古曰：「羽自号西楚霸王，故云名为霸也。」故曰其疆易弱。师古曰：「易使弱也。」今大王诚能反其道，任天下武勇，何不诛！师古曰：「言何所不诛也。下皆类此。」以天下城邑封功臣，何不服！以义兵从思东归之士，何不散！师古曰：「散谓四散而立功。」且三秦王为秦将，师古曰：「章邯、司马欣、董翳。」将秦子弟数岁，而所杀亡不可胜计，又欺其众降诸侯。至新安，项王诈坑秦降卒二十余万人，唯独邯、欣、翳脱。师古曰：「脱，免也，音土活反。」秦父兄怨此三人，痛於骨髓。今楚强以威王此三人，秦民莫爱也。大王之入武关，秋豪亡所害，师古曰：「秋豪，喻细微之物。」除秦苛法，与民约，法三章耳，秦民亡不欲得大王王秦者。於诸侯之约，大王当王关中，关中民户知之。师古曰；「言家家皆知。」王失职之蜀，民亡不恨者。师古曰：「之，往也。」今王举而东，三秦可传檄而定也。」师古曰：「檄谓檄书也。传檄可定，言不足用兵也。檄，解在高纪。」於是汉王大喜，自以为得信晚。遂听信计，部署诸将所击。师古曰：「部分而署置之。」汉王举兵东出陈仓，定三秦。二年，出关，收魏、河南，韩、殷王皆降。令齐、赵共击楚彭城，汉兵败散而还。信复发兵与汉王会荥阳，复击破楚京、索间，师古曰：「索音山客反。」以故楚兵不能西。汉之败却彭城，师古曰：「兵败於彭城而却退也。却音丘略反。」塞王欣、翟王翳亡汉降楚，齐、赵、魏亦皆反，与楚和。汉王使郦生往说魏王豹，豹不听，乃以信为左丞相击魏。信问郦生：「魏得毋用周叔为大将乎？」曰：「柏直也。」信曰：「竖子耳。」遂进兵击魏。魏盛兵蒲阪，塞临晋。信乃益为疑兵，师古曰：「多张兵形，令敌人疑也。」陈船欲度临晋，而伏兵从夏阳以木罂缶度军，袭安邑。服虔曰：「以木柙x罂缶以度也。」韦昭曰：「以木为器，如罂缶也。」师古曰：「服说是也。罂缶谓瓶之大腹小口者也，音一政反。临晋在今同州朝邑县界。夏阳在韩城县界。」魏王豹惊，引兵迎信。信遂虏豹，定河东，使人请汉王：「愿益兵三万人，臣请以北举燕、赵，东击齐，南绝楚之粮道，西与大王会於荥阳。」汉王与兵三万人，遣张耳与俱，进击赵、代。破代，禽夏说阏与。李奇曰：「夏说，代相也。」孟康曰：「阏与是邑名也，在上党隰县。」师古曰：「说读曰悦。阏音一曷反。与音豫。」信之下魏、代，汉辄使人收其精兵，诣荥阳以距楚。信、耳以兵数万，欲东下井陉击赵。赵王、成安君陈余闻汉且袭之，聚兵井陉口，号称二十万。广武君李左车说成安君曰：「闻汉将韩信涉西河，虏魏王，禽夏说，新喋血阏与。师古曰：「喋音牒。喋血，解在文纪。」今乃辅以张耳，议欲以下赵，师古曰：「言其立计议如此。」此乘胜而去国远斗，其锋不可当。臣闻『千里馈粮，士有饥色；师古曰：「言难继也。馈字与馈同。」樵苏後爨，师不宿饱。』师古曰：「樵，取薪也。苏，取草也。小雅白华之诗曰『樵彼桑薪』。樵音在消反。」今井陉之道，车不得方轨，骑不得成列，师古曰：「方轨，谓并行也。列，行列。」行数百里，其势粮食必在後。愿足下假臣奇兵三万人，从间（道）〔路〕绝其辎重；师古曰：「间路，微路也。重音直用反。」足下深沟高垒勿与战。彼前不得斗，退不得还，吾奇兵绝其後，野无所掠卤，不至十日，两将之头可致戏下。师古曰：「戏读曰麾，又音许宜反。」愿君留意臣之计，必不为二子所禽矣。」成安君，儒者，常称义兵不用诈谋奇计，谓曰：「吾闻兵法『什则围之，倍则战。』师古曰：「言多十倍者可以围城，多一倍者战则可胜。」今韩信兵号数万，其实不能，千里袭我，亦以罢矣。师古曰：「罢读曰疲。」今如此避弗击，後有大者，何以距之？诸侯谓吾怯，而轻来伐我。」不听广武君策。信使间人窥知其不用，师古曰：「间人，微伺之也。」还报，则大喜，乃敢引兵遂下。未至井陉口三十里，止舍。师古曰：「舍，息也。」夜半传发，选轻骑二千人，孟康曰：「传，令军中使发也。」人持一赤帜，师古曰：「帜，旌旗之属也，音式志反。」从间道萆山而望赵军，如淳曰：「萆音蔽，依山自覆蔽也。」师古曰：「蔽隐於山间使敌不见。」戒曰：「赵见我走，必空壁逐我，若疾入，拔赵帜，立汉帜。」师古曰：「若，汝也。」令其裨将传餐，服虔曰：「立（骑）〔驻〕传餐食也。」如淳曰：「小饭曰餐，破赵後乃当共饱食也。」师古曰：「餐，古　字，音千安反。」曰：「今日破赵会食。」诸将皆呒然，阳应曰：「诺。」孟康曰：「呒音抚，不精明也。」刘德曰：「音 
。」师古曰：「刘音是也。音文府反。」信谓军吏曰：「赵已先据便地壁，且彼未见大将旗鼓，未肯击前行，师古曰：「行音胡郎反。」恐吾阻险而还。」乃使万人先行，出，背水陈。赵兵望见大笑。平旦，信建大将旗鼓，鼓行出井陉口，师古曰：「声鼓而行。」赵开壁击之，大战良久。於是信、张耳弃鼓旗，走水上军，师古曰：「走，趣也，音奏。」复疾战。赵空壁争汉鼓旗，逐信、耳。信、耳已入水上军，军皆殊死战，不可败。师古曰：「殊，绝也。谓决意必死。」信所出奇兵二千骑者，候赵空壁逐利，即驰入赵壁，皆拔赵旗帜，立汉赤帜二千。赵军已不能得信、耳等，欲还归壁，壁皆汉赤帜，大惊，以汉为皆已破赵王将矣，遂乱，遁走。赵将虽斩之，弗能禁。於是汉兵夹击，破虏赵军，斩成安君水上，师古曰：「音祗，又音丁计反。」禽赵王歇。信乃令军毋斩广武君，有生得之者，购千金。顷之，有缚而至戏下者，信解其缚，东乡坐，西乡对，而师事之。师古曰：「乡皆读曰向。」诸校（劾）〔效〕首虏休，皆贺，师古曰：「诸校，诸部也，犹今言诸营也。（劾）〔效〕，致也。谓各致其所获。」因问信曰：「兵法有『右背山陵，前左水泽』，今者将军令臣等反背水陈，曰破赵会食，臣等不服。然竟以胜，此何术也？」信曰：「此在兵法，顾诸君弗察耳。师古曰：「顾，念也。」兵法不曰『陷之死地而後生，投之亡地而後存』乎？且信非得素拊循士大夫，经所谓『肥腥硕战之』也，师古曰：「经亦谓兵法也。酚肭同也。忽入市　而啡∑淙肆钫剑言非素所练习。」其势非置死地，人人自为战；今即予生地，皆走，宁尚得而用之乎！」诸将皆服曰：「非所及也。」於是问广武君曰：「仆欲北攻燕，东伐齐，何若有功？」师古曰：「何若，犹言何如也。」广武君辞曰：「臣闻『亡国之大夫不可以图存，师古曰：「图，谋也。」败军之将不可以语勇。』若臣者，何足以权大事乎！」信曰：「仆闻之，百里奚居虞而虞亡，之秦而秦伯，师古曰：「百里奚，本虞臣也。後事於秦，遂为大夫，穆公用其言，以取霸。伯读曰霸。」非愚於虞而智於秦也，用与不用，听与不听耳。向使成安君听子计，仆亦禽矣。仆委心归计，愿子勿辞。」广武君曰：「臣闻『智者千虑，必有一失；愚者千虑，亦有一得。』故曰『狂夫之言，圣人择焉。』（故）〔顾〕恐臣计未足用，师古曰：「顾，念也。」愿效愚忠。故成安君有百战百胜之计，一日而失之，军败高下，李奇曰：「高音羹G之G，常山县也。光武即位於此，故改曰高邑。」身死水上。今足下虏魏王，禽夏说，不旬朝破赵二十万众，诛成安君。名闻海内，威震诸侯，众庶莫不辍作怠惰，靡衣偷食，倾耳以待（禽）〔命〕者。师古曰：「辍，止也。靡，轻丽也。偷与偷字同。偷，苟且也。言为靡丽之衣，苟且而食，恐惧之甚，不为久计也。」然而众劳卒罢，师古曰：「罢读曰疲。」其实难用也。今足下举　敝之兵，顿之燕坚城之下，情见力屈，师古曰：「见，显露也。屈，尽也。见音胡电反。屈音其勿反。」欲战不拔，旷日持久，粮食单竭。师古曰：「单亦尽。」若燕不破，齐必距境而以自疆。二国相持，则刘项之权未有所分也。臣愚，窃以为亦过矣。」信曰：「然则何由？」师古曰：「由，从也，言当从何计也。」广武君对曰：「当今之计，不如按甲休兵，百里之内，牛酒日至，以飨士大夫，北首燕路，师古曰：「首谓趣向也，音式究反。」然後发一乘之使，奉咫尺之书，师古曰：「八寸曰咫。咫尺者，言其简牍或长咫，或长尺，喻轻率也。今俗言尺书，或言尺牍，盖其遗语耳。」以使燕，燕必不敢不听。从燕而东临齐，虽有智者，亦不知为齐计矣。如是，则天下事可图也。兵故有先声而後实者，此之谓也。」信曰：「善。敬奉教。」於是用广武君策，发使燕，燕从风而靡。乃遣使报汉，因请立张耳王赵以抚其国。汉王许之。楚数使奇兵度河击赵，王耳、信往来救赵，因行定赵城邑，发卒佐汉。楚方急围汉王荥阳，汉王出，南之宛、叶，师古曰：「之，往也。宛、叶，二县名。宛音於元反。叶音式涉反。」得九江王布，入成皋，楚复急围之。四年，汉王出成皋，度河，独与滕公从张耳军修武。至，宿传舍。晨自称汉使，驰入壁。张耳、韩信未起，即其卧，夺其印符，师古曰：「就其卧处。」麾召诸将易置之。信、耳起，乃知独汉王来，大惊。汉王夺两人军，即令张耳备守赵地，拜信为相国，发赵兵未发者击齐。文颖曰：「谓赵人未尝见发者。」信引兵东，未度平原，闻汉王使郦食其已说下齐。信欲止，蒯通说信令击齐。语在通传。信然其计，遂渡河，袭历下军，至临。齐王走高密，使使於楚请救。信已定临，东追至高密西。楚使龙且将，号称二十万，师古曰：「且音子余反。」救齐。齐王、龙且并军与信战，未合。师古曰：「欲战而未交兵也。」或说龙且曰：「汉兵远斗，穷寇〔久〕战，锋不可当也。齐、楚自居其地战，兵易败散。师古曰：「近其室家，怀顾望也。」不如深壁，令齐王使其信臣招所亡城，师古曰：「信臣，常所亲信之臣。」城闻王在，楚来救，必反汉。汉二千里客居齐，齐城皆反之，其势无所得食，可毋战而降也。」龙且曰：「吾平生知韩信为人，易与耳。寄食於漂母，无资身之策；受辱於跨下，无兼人之勇，不足畏也。且救齐而降之，吾何功？今战而胜之，齐半可得，师古曰：「自谓当得封齐之半地。」何为而止！」遂战，与信夹潍水陈。师古曰：「潍音维。潍水出琅邪北箕县，东北经台昌入海，即禹贡所云『潍淄其道』者也。」信乃夜令人为万余囊，〔盛〕沙以壅水上流，引兵半度，击龙且。阳不胜，还走。龙且果喜曰：「固知信怯。」遂追度水。信使人决壅囊，水大至。龙且军太半不得度，即急击，杀龙且。龙且水东军散走，齐王广亡去。信追北至城阳，虏广。楚卒皆降，遂平齐。使人言汉王曰：「齐夸诈多变，反覆之国，南边（荒）〔楚〕，师古曰：「边，近也。」不为假王以填之，其势不定。师古曰：「填音竹刃反。」今权轻，不足以安之，臣请自立为假王。」当是时，楚方急围汉王於荥阳，使者至，发书，张晏曰：「发信使者所赍书也。」汉王大怒，骂曰：「吾困於此，旦暮望而来佐我，师古曰：「而，汝也。」乃欲自立为王！」张良、陈平伏後蹑汉王足，因附耳语曰：「汉方不利，宁能禁信之自王乎？不如因立，善遇之，使自为守。不然，变生。」汉王亦寤，因复骂曰：「大丈夫定诸侯，即为真王耳，何以假为！」遣张良立信为齐王，徵其兵使击楚。楚以亡龙且，项王恐，使盱台人武涉往说信曰：「足下何不反汉与楚？楚王与足下有旧故。且汉王不可必，师古曰：「必谓必信之。」身居项王掌握中数矣，师古曰：「数音山角反。」然得脱，背约，复击项王，其不可亲信如此。今足下虽自以为与汉王为金石交，师古曰：「称金石者，取其坚固。」然终为汉王所禽矣。足下所以得须臾至今者，以项王在。项王即亡，次取足下。何不与楚连和，三分天下而王齐？今释此时，自必於汉王以击楚，且为智者固若此邪！」信谢曰：「臣得事项王数年，官不过郎中，位不过执戟，张晏曰：「郎中宿卫执戟。」言不听，画策不用，故背楚归汉。汉王授我上将军印，数万之众，解衣衣我，推食食我，师古曰：「下衣音於记反。下食读曰　也。」言听计用，吾得至於此。夫人深亲信我，背之不祥。幸为信谢项王。」武涉已去，蒯通知天下权在於信，深说以三分天下，（之计）〔鼎足而王〕。语在通传。信不忍背汉，又自以功大，汉王不夺我齐，遂不听。汉王之败固陵，用张良计，徵信将兵会陔下。项羽死，高祖袭夺信军，徙信为楚王，都下邳。
信至国，召所从食漂母，赐千金。及下乡亭长，钱百，师古曰：「以耻辱之。」曰：「公，小人，为德不竟。」师古曰：「言晨炊蓐食。」召辱己少年令出跨下者，以为中尉，告诸将相曰：「此壮士也。方辱我时，宁不能死？死之无名，故忍而就此。」师古曰：「就，成也。成今日之功。」项王亡将锺离 
师古曰：「 音莫曷反。」家在伊庐，刘德曰：「东海朐南有此邑。」韦昭曰：「今中庐县也。」师古曰：「韦说非也。中庐在襄阳之南。」素与信善。项王败， 亡归信。汉怨 
，闻在楚，诏楚捕之。信初之国，行县邑，陈兵出入。师古曰：「行音下更反。」有变告信欲反，师古曰：「凡言变告者，谓告非常之事。」书闻，师古曰：「闻於天子。」上患之。用陈平谋，伪游於云梦者，实欲袭信，信弗知。高祖且至楚，信欲发兵，自度无罪；师古曰：「度音大各反。」欲谒上，恐见禽。人或说信曰：「斩 
谒上，上必喜，亡患。」信见 计事， 曰：「汉所以不击取楚，以 
在。公若欲捕我自媚汉，吾今死，公随手亡矣。」乃骂信曰：「公非长者！」卒自刭。信持其首谒於陈。高祖令武士缚信，载後车。信曰：「果若人言，『狡兔死，良狗亨。』」张晏曰：「狡犹猾也。」师古曰：「此黄石公三略之言。」上曰：「人告公反。」遂械信。至雒阳，赦以为淮阴侯。信知汉王畏恶其能，称疾不朝从。师古曰：「朝，朝见也。从，从行也。」由此日怨望，居常鞅鞅，师古曰：「鞅鞅，志不满也，音於两反。」羞与绛、灌等列。尝过樊将军哙，哙趋拜送迎，言称臣，曰：「大王乃肯临臣。」信出门，笑曰：「生乃与哙等为伍！」师古曰：「言俱为列侯。」上尝从容与信言诸将师古曰：「从音千容反。」能各有差。上问曰：「如我，能将几何？」信曰：「陛下不过能将十万。」上曰：「如公何如？」曰：「如臣，多多益办耳。」上笑曰：「多多益办，何为为我禽？」信曰：「陛下不能将兵，而善将将，此乃信之为陛下禽也。且陛下所谓天授，非人力也。」後陈g为代相监边，辞信，信挈其手，师古曰：「挈谓执提之。」与步於庭数匝，仰天而叹曰：「子可与言乎？吾欲与子有言。」g因曰：「唯将军命。」信曰：「公之所居，天下精兵处也，而公，陛下之信幸臣也。人言公反，陛下必不信；再至，陛下乃疑；三至，必怒而自将。吾为公从中起，天下可图也。」陈g素知其能，信之，曰：「谨奉教！」汉十年，g果反，高帝自将而往，信〔称〕病不从。阴使人之g所，而与家臣谋，夜诈赦诸官徒奴，欲发兵袭吕后、太子。部署已定，待g报。其舍人得罪信，信囚，欲杀之。晋灼曰：「楚汉春秋云谢公也。」舍人弟上书变告信欲反状於吕后。吕后欲召，恐其党不（乱）〔就〕，师古曰：「党音他朗反。」乃与萧相国谋，诈令人从帝所来，称g已死，群臣皆贺。相国绐信曰：「虽病，强入贺。」师古曰：「绐，诈也。」信入，吕后使武士缚信，斩之长乐锺室。师古曰：「锺室，谓悬锺之室。」信方斩，曰：「吾不用蒯通计，反为女子所诈，岂非天哉！」遂夷信三族。高祖已破g归，至，闻信死，且喜且哀之，问曰：「信死亦何言？」吕后道其语。高祖曰：「此齐辩士蒯通也。」召欲亨之。通至自说，释弗诛。师古曰：「自说，谓自解说也。释，放也，置也。」语在通传。彭越字仲，昌邑人也。常渔钜野泽中，为盗。师古曰：「渔，捕鱼也。钜野，即今郓州钜野（中）〔县〕。」陈胜起，或谓越曰：「豪桀相立畔秦，仲可效之。」越曰：「两龙方斗，且待之。」师古曰：「两龙，谓秦与陈胜。」居岁余，泽间少年相聚百余人，往从越，「请仲为长」，越谢不愿也。少年强请，乃许。与期旦日日出时，後会者斩。旦日日出，十余人後，後者至日中。於是越谢曰：「臣老，诸君强以为长。今期而多後，不可尽诛，诛最後者一人。」令校长斩之。师古曰：「一校之长也。校音下教反。」皆笑曰：「何至是！请後不敢。」於是越乃引一人斩之，设坛祭，令徒属。徒属皆惊，畏越，不敢仰视。乃行略地，收诸侯散卒，得千余人。沛公之从砀北击昌邑，越助之。昌邑未下，沛公引兵西。越亦将其众居钜野泽中，收魏败散卒。项籍入关，王诸侯，还归，越众万余人无所属。齐王田荣叛项王，汉乃使人赐越将军印，使下济阴以击楚。楚令萧公角将兵击越，越大破楚军。汉二年春，与魏豹及诸侯东击楚，越将其兵三万余人，归汉外黄。师古曰：「於外黄来归汉。」汉王曰：「彭将军收魏地，得十余城，欲急立魏後。今西魏王豹，魏咎从弟，真魏也。」郑氏曰：「豹，真魏後也。」乃拜越为魏相国，擅将兵，略定梁地。师古曰：「擅，专也，使专为此事。」汉王之败彭城解而西也，越皆亡其所下城，独将其兵北居河上。汉三年，越常往来为汉游兵击楚，绝其粮於梁地。项王与汉王相距荥阳，越攻下睢阳、外黄十七城。项王闻之，乃使曹咎守成皋，自东收越所下城邑，皆复为楚。越将其兵北走谷城。项王南走阳夏，师古曰：「走并音奏。夏音攻雅反。」越复下昌邑旁二十余城，得粟十余万斛，以给汉食。汉王败，使使召越并力击楚，越曰：「魏地初定，尚畏楚，未可去。」汉王追楚，为项籍所败固陵。乃谓留侯曰：「诸侯兵不从，为之奈何？」留侯曰：「彭越本定梁地，功多，始君王以魏豹故，拜越为相国。今豹死亡後，且越亦欲王，而君王不蚤定。师古曰：「蚤，古早字。」今取睢阳以北至谷城，皆许以王彭越。」又言所以许韩信。语在高纪。於是汉王发使使越，如留侯策。使者至，越乃引兵会垓下。项籍死，立越为梁王，都定陶。六年，朝陈。九年，十年，皆来朝长安。
陈g反代地，高帝自往击之，至邯郸，徵兵梁。梁王称病，使使将兵诣邯郸。高帝怒，使人让梁王。师古曰：「让，责也。」梁王恐，欲自往谢。其将扈辄曰：「王始不往，见让而往，往即为禽，不如遂发兵反。」梁王不听，称病。梁太仆有罪，亡走汉，告梁王与扈辄谋反。於是上使使掩捕梁王，囚之雒阳。有司治反形已具，张晏曰：「扈辄劝越反，越不听，而云反形已具，有司非也。」臣瓒曰：「扈辄劝越反，而越不诛辄，是反形已具也。」师古曰：「瓒说是也。」请论如法。上赦以为庶人，徙蜀青衣。文颖曰：「青衣，县名。」西至郑，师古曰：「即今华州郑县是也。」逢吕后从长安东，欲之雒阳，道见越。越为吕后泣涕，自言亡罪，愿处故昌邑。吕后许诺，诏与俱东。至雒阳，吕后言上曰：「彭越壮士也，今徙之蜀，此自遗患，不如遂诛之。妾谨与俱来。」於是吕后令其舍人告越复谋反。廷尉奏请，遂夷越宗族。黥布，六人也，师古曰：「六，县名也。解在高纪。」姓英氏。少时客相之，当刑而王。及壮，坐法黥，布欣然笑曰：「人相我当刑而王，几是乎？」臣瓒曰：「几，近也。」师古曰：「几音钜依反。」人有闻者，共戏笑之。布以论输骊山，师古曰：「有罪论决，而输作於骊山。」骊山之徒数十万人，布皆与其徒长豪桀交通，乃率其曹耦，亡之江中为群盗。师古曰：「曹，辈也。」陈胜之起也，布乃见番君，师古曰：「番音蒲何反。」其众数千人。番君以女妻之。章邯之灭陈胜，破吕臣军，布引兵北击秦左右校，破之青波，师古曰：「地名也。」引兵而东。闻项梁定会稽，西度淮，布以兵属梁。梁西击景驹、秦嘉等，布常冠军。师古曰：「言其骁勇为众军之最。」项梁闻陈涉死，立楚怀王，以布为当阳君。项梁败死，怀王与布及诸侯将皆聚彭城。当是时，秦急围赵，赵数使人请救怀王。怀王使宋义为上将〔军〕，项籍与布皆属之，北救赵。及籍杀宋义河上，自立为上将军，使布先涉河，师古曰：「涉谓无舟楫而渡也。」击秦军，数有利。籍乃悉引兵从之，遂破秦军，降章邯等。楚兵常胜，功冠诸侯。诸侯兵皆服属楚者，以布数以少败众也。项籍之引兵西至新安，又使布等夜击坑章邯秦卒二十余万人。至关，不得入，又使布等先从间道破关下军，师古曰：「间道，微道也。」遂得入。至咸阳，布为前锋。项王封诸将，立布为九江王，都六。尊怀王为义帝，徙都长沙，乃阴令布击之。布使将追杀之郴。齐王田荣叛楚，项王往击齐，徵兵九江，布称病不往，遣将将数千人行。汉之败楚彭城，布又称病不佐楚。项王由此怨布，数使使者谯让召布，师古曰：「谯让，责之也。谯音在笑反。」布愈恐，不敢往。项王方北忧齐、赵，西患汉，所与者独布，又多其材，师古曰：「多犹重也。」欲亲用之，以故未击。汉王与楚大战彭城，不利，出梁地，至虞，师古曰：「即今宋州虞城县是也。」谓左右曰：「如彼等者，无足与计天下事者。」谒者随何进曰：「不审陛下所谓。」汉王曰：「孰能为我使淮南，师古曰：「孰，谁也。」使之发兵背楚，留项王於齐数月，我之取天下可以万全。」随何曰：「臣请使之。」乃与二十人俱使淮南。至，太宰主之，服虔曰：「淮南太宰作内主。」三日不得见。随何因说太宰曰：「王之不见何，必以楚为疆，以汉为弱，此臣之所为使。师古曰：「此事正是臣所为来欲言之。」使何得见，言之而是邪，是大王所欲闻也；言之而非邪，使何等二十人伏斧质淮南市，师古曰：「质，也。言伏於上而斧斩之。音竹林反。」以明背汉而与楚也。」太宰乃言之王，王见之。随何曰：「汉王使使臣敬进书大王御者，窃怪大王与楚何亲也。」淮南王曰：「寡人北乡而臣事之。」师古曰：「乡读曰向。次下亦同。」随何曰：「大王与项王俱列为诸侯，北乡而臣事之，必以楚为疆，可以托国也。项王伐齐，身负版筑，李奇曰：「版，墙版也。筑，杵也。」以为士卒先。大王宜悉淮南之众，师古曰：「悉，尽也。」身自将，为楚军前锋，今乃发四千人以助楚。夫北面而臣事人者，固若是乎？夫汉王战於彭城，项王未出齐也，大王宜埽淮南之众，日夜会战彭城下。师古曰：「埽者，谓尽举之，如埽地之为。」今抚万人之众，无一人渡淮者，阴拱而观其孰胜。师古曰：「敛手曰拱。孰，谁也。言不动摇，坐观成败也。」夫托国於人者，固若是乎？大王提空名以乡楚，师古曰：「提，举也。乡读曰向。」而欲厚自托，臣窃为大王不取也。然大王不背楚者，以汉为弱也。夫楚兵虽疆，天下负之以不义之名，师古曰：「负，加也。加於身上，若言被也。」以其背明约而杀义帝也。然而楚王特以战胜自疆。汉王收诸侯，还守成皋、荥阳，下蜀、汉之粟，深沟壁垒，分卒守徼乘塞。楚人还兵，间以梁地，服虔曰：「梁在楚、汉之中央。」师古曰：「间音居苋反。」深入敌国八九百里，张晏曰：「羽从齐还，当经梁地八九百里，乃得羽地也。」欲战则不得，攻城则力不能，老弱转粮千里之外。楚兵至荥阳、成皋，汉坚守而不动，进则不得攻，退则不能解，故楚兵不足罢也。师古曰：「不足者，言易也。罢读曰疲。」使楚兵胜汉，则诸侯自危惧而相救。夫楚之疆，适足以致天下之兵耳。故楚不如汉，其势易见也。今大王不与万全之汉，而自托於危亡之楚，臣窃为大王或之。臣非以淮南之兵足以亡楚也。夫大王发兵而背楚，项王必留；留数月，汉之取天下可以万全。臣请与大王杖剑而归汉王，汉王必裂地而分大王，又况淮南，必大王有也。故汉王敬使使臣进愚计，愿大王之留意也。」淮南王曰：「请奉命。」阴许叛楚与汉，未敢泄。楚使者在，文颖曰：「在淮南王所也。」方急责布发兵，随何直入曰：「九江王已归汉，楚何以得发兵！」布愕然。楚使者起，何因说布曰：「事已购，师古曰：「购，结也。言背楚之事以结成也。」独可遂杀楚使，毋使归，而疾走汉并力。」师古曰：「走音奏。次下亦同。」布曰：「如使者教。」因起兵而攻楚。楚使项声、龙且攻淮南，项王留而攻下邑。师古曰：「县名也，在梁地。」数月，龙且攻淮南，破布军。布欲引兵走汉，恐项王击之，故间行与随何俱归汉。至，汉王方踞床洗，师古曰：「洗，濯足也，音先典反。」而召布入见。布大怒，悔来，欲自杀。出就舍，张御食饮从官如汉王居，布又大喜过望。师古曰：「高祖以布先久为王，恐其意自尊大，故峻其礼，令布折服。已而美其帷帐，厚其饮食，多其从官，以悦其心，此权道也。张音竹亮反，若今言张设。」於是乃使人之九江。楚已使项伯收九江兵，尽杀布妻子。布使者颇得故人幸臣，将众数千人归汉。汉益分布兵而与俱北，收兵至成皋。四年秋七月，立布为淮南王，与击项籍。布使人之九江，得数县。五年，布与刘贾入九江，诱大司马周殷，殷反楚。遂举九江兵与汉击楚，破垓下。项籍死，上置酒对众折随何曰腐儒，师古曰：「腐者，烂败。言无所堪任。」「为天下安用腐儒哉！」师古曰：「高祖意欲褒赏随何，恐群臣不服，故对众折辱，令其自数功劳也。」随何跪曰：「夫陛下引兵攻彭城，楚王未去齐也，陛下发步卒五万人，骑五千，能以取淮南乎？」曰：「不能。」随何曰：「陛下使何与二十人使淮南，如陛下之意，是何之功贤於步卒数万，骑五千也。然陛下谓何腐儒，『为天下安用腐儒』，何也？」上曰：「吾方图子之功。」师古曰：「图，谋也。」乃以随何为护军中尉。布遂剖符为淮南王，都六，九江、庐江、衡山、豫章郡皆属焉。六年，朝陈。七年，朝雒阳。九年，朝长安。
十一年，高后诛淮阴侯，布因心恐。夏，汉诛梁王彭越，盛其醢以遍赐诸侯。师古曰：「反者被诛，皆以为醢，即刑法志所云『{其骨肉』是也。」至淮南，淮南王方猎，见醢，因大恐，阴令人部聚兵，候伺旁郡警急。师古曰：「恐被收捕，即欲发兵反。」布有所幸姬病，就医。医家与中大夫贲赫对门，师古曰：「贲音肥。姓贲，名赫。」赫乃厚馈遗，从姬饮医家。姬侍王，从容语次，誉赫长者也。师古曰：「从音千容反。」王怒曰：「女安从知之？」师古曰：「安从，何由者也。」具道，王疑与乱。赫恐，称病。王愈怒，欲捕赫。赫上变事，乘传诣长安。师古曰：「传音张恋反。」布使人追，不及。赫至，上变，言布谋反有端，可先未发诛也。师古曰：「及其未发兵，先诛伐之。」上以其书语萧相国，萧相国曰：「布不宜有此，师古曰：「不应有反谋。」恐仇怨妄诬之。师古曰：「怨音於元反。」请系赫，使人微验淮南王。」师古曰：「微验，不显言其事。」布见赫以罪亡上变，已疑其言国阴事，汉使又来，颇有所验，遂族赫家，发兵反。反书闻，上乃赦赫，以为将军。召诸侯问：「布反，为之柰何？」皆曰：「发兵坑竖子耳，何能为！」汝阴侯滕公以问其客薛公，薛公曰：「是固当反。」滕公曰：「上裂地而封之，疏爵而贵之，张晏曰：「疏，分也。」南面而立万乘之主，其反何也？」薛公曰：「前年杀彭越，往年杀韩信，张晏曰：「往年与前年同耳，文相避也。」三人皆同功一体之人也。自疑祸及身，故反耳。」滕公言之上曰：「臣客故楚令尹薛公，其人有筹策，可问。」上乃见问薛公，对曰：「布反不足怪也。使布出於上计，山东非汉之有也；出於中计，胜负之数未可知也；出於下计，陛下安枕而卧矣。」上曰：「何谓上计？」薛公对曰：「东取吴，西取楚，并齐取鲁，传檄燕、赵，固守其所，山东非汉之有也。」「何谓中计？」「东取吴，西取楚，并韩取魏，据敖仓之粟，塞成皋之险，胜败之数未可知也。」「何谓下计？」「东取吴，西取下蔡，归重於越，身归长沙，师古曰：「重，辎重也，音直用反。」陛下安枕而卧，汉无事矣。」上曰：「是计将安出？」师古曰：「是者，谓布也。」薛公曰：「出下计。」上曰：「胡为废上计而出下计？」师古曰：「胡，何也。」薛公曰：「布故骊山之徒也，致万乘之主，此皆为身，不顾後为百姓万世虑者也，故出下计。」上曰：「善。」封薛公千户。遂发兵自将东击布。布之初反，谓其将曰：「上老矣，厌兵，必不能来。使诸将，诸将独患淮阴、彭越，今已死，余不足畏。」故遂反。果如薛公揣之，文颖曰：「揣，度也，音初委反。」东击荆，荆王刘贾走死富陵。师古曰：「县名，属临淮郡。」尽劫其兵，度淮击楚。楚发兵与战徐、僮间，师古曰：「二县之间也。」为三军，欲以相救为奇。师古曰：「不聚一处，分而为三，欲互相救，出奇兵。」或说楚将曰：「布善用兵，民素畏之。且兵法，诸侯自战其地为散地。师古曰：「谓在其本地恋土怀安，故易逃散。」今别为三，彼败吾一，余皆走，安能相救！」不听。布果破其一军，二军散走。遂西，与上兵遇蕲西，会　。师古曰：「会音工外反。　音丈瑞反，解在高纪。」布兵精甚，上乃壁庸城，邓展曰：「地名也。」望布军置陈如项籍军。上恶之，与布相望见，谓布「何苦而反？」师古曰：「读曰遥。」布曰：「欲为帝耳。」上怒骂之，遂战，破布军。布走度淮，数止战，不利，与百余人走江南。布旧与番君婚，故长沙哀王使人诱布，晋灼曰：「芮之孙回也。」师古曰：「据表云惠帝二年哀王回始立，今此是芮之子成王臣耳。传既不同，晋说亦误也。」伪与俱亡，走越，师古曰：「伪谓诈为此计。」布信而随至番阳。番阳人杀布兹乡，师古曰：「阳县之乡也。音口尧反。」遂灭之。封贲赫为列侯，将率封者六人。卢绾，丰人也，与高祖同里。绾亲与高祖太上皇相爱，晋灼曰：「亲，父也。绾之父与高祖父太上皇相爱。」及生男，高祖、绾同日生，里中持羊酒贺两家。及高祖、绾壮，学书，又相爱也。里中嘉两家亲相爱，生子同日，壮又相爱，复贺羊酒。高祖为布衣时，有吏事避宅，绾常随上下。师古曰：「避宅，谓不居其家，潜匿东西。」及高祖初起沛，绾以客从，入汉为将军，常侍中。从东击项籍，以太尉常从，出入卧内，衣被食饮赏赐，群臣莫敢望。虽萧、曹等，特以事见礼，至其亲幸，莫及绾者。封为长安侯。长安，故咸阳也。项籍死，使绾别将，与刘贾击临江王共尉，李奇曰：「共敖子也。」师古曰：「共读曰龚。」还，从击燕王臧荼，皆破平。时诸侯非刘氏而王者七人。上欲王绾，为群臣觖望。师古曰：「觖谓相觖也。望，怨望也。觖音决。」及虏臧荼，乃下诏，诏诸将相列侯择群臣有功者以为燕王。群臣知上欲王绾，皆曰：「太尉长安侯卢绾常从平定天下，功最多，可王。」上乃立绾为燕王。诸侯得幸莫如燕王者。绾立六年，以陈g事见疑而败。g者，宛句人也，师古曰：「宛句，县名也，地理志属济阴。宛音於元反。句音劬。」不知始所以得从。及韩王信反入匈奴，上至平城还，g以郎中封为列侯，以赵相国将监赵、代边，边兵皆属焉。g少时，常称慕魏公子，师古曰：「谓信陵君无忌。」及将守边，招致宾客。常告过赵，师古曰：「因休告之假而过赵。」宾客随之者千余乘，邯郸官舍皆满。g所以待客，如布衣交，皆出客下。师古曰：「言屈己礼之，不以富贵自尊大。」赵相周昌乃求入见上，具言g宾客盛，擅兵於外，恐有变。上令人覆案g客居代者诸为不法事，多连引g。g恐，阴令客通使王黄、曼丘臣所。师古曰：「二人皆韩王信将。」汉十年秋，太上皇崩，上因是召g。g称病，遂与王黄等反，自立为代王，劫略赵、代。上闻，乃赦吏民为g所诖误劫略者。上自击g，破之。语在高纪。初，上如邯郸击g，师古曰：「如，往也。」燕王绾亦击其东北。g使王黄求救匈奴，绾亦使其臣张胜使匈奴，言g等军破。胜至胡，故燕王臧荼子衍亡在胡，见胜曰：「公所以重於燕者，以习胡事也。燕所以久存者，以诸侯数反，兵连不决也。今公为燕欲急灭g等，g等已尽，次亦至燕，公等亦且为虏矣。公何不令燕且缓g，而与胡连和？事宽，得长王燕，即有汉急，可以安国。」胜以为然，乃私令匈奴兵击燕。绾疑胜与胡反，上书请族胜。胜还报，具道所以为者。绾寤，乃诈论他人，以脱胜家属，使得为匈奴间。师古曰：「间音居苋反。」而阴使范齐之g所，欲令久连兵毋决。晋灼曰：「使g久亡畔。」汉既斩g，其裨将降，言燕王绾使范齐通计谋g所。上使使召绾，绾称病。又使辟阳侯审食其、御史大夫赵尧往迎绾，因验问其左右。绾愈恐，s匿，师古曰：「s，闭也，闭其踪迹，藏匿其人也。s音秘。」谓其幸臣曰：「非刘氏而王者，独我与长沙耳。往年汉族淮阴，诛彭越，皆吕后计。今上病，属任吕后。师古曰：「属音之欲反。」吕后妇人，专欲以事诛异姓王者及大功臣。」乃称病不行。其左右皆亡匿。语颇泄，辟阳侯闻之，归具报，上益怒。又得匈奴降者，言张胜亡在匈奴，为燕使。於是上曰：「绾果反矣！」使樊哙击绾。绾悉将其宫人家属，骑数千，居长城下候伺，幸上病愈，自入谢。师古曰：「愈与愈同。」高祖崩，绾遂将其众亡入匈奴，匈奴以为东胡卢王。为蛮夷所侵夺，常思复归。居岁余，死胡中。高后时，绾妻与其子亡降，会高后病，不能见，舍燕邸，师古曰：「舍，止也。诸侯王及诸郡朝宿之馆，在京师者谓之邸。」为欲置酒见之。高后竟崩，绾妻亦病死。孝景帝时，绾孙它人以东胡王降，如淳曰：「为东胡王而来降也。东胡，乌丸也。」封为恶谷侯。传至曾孙，有罪，国除。吴芮，秦时番阳令也，师古曰：「番音蒲何反。」甚得江湖间民心，号曰番君。天下之初叛秦也，黥布归芮，芮妻之，师古曰：「嫁女与之也。妻音千计反。他皆类此。」因率越人举兵以应诸侯。沛公攻南阳，乃遇芮之将梅m，师古曰：「m音呼玄反。」与偕攻析、郦，师古曰：「二县也，并属南阳。郦音郎益反。」降之。及项羽相王，李奇曰：「自相尊王也。」以芮率百越佐诸侯，从入关，故立芮为衡山王，都邾。师古曰：「邾音朱，又音姝。」其将梅m功多，封十万户，为列侯。项籍死，上以m有功，从入武关，故德芮，徙为长沙王，都临湘，一年薨，谥曰文王，子成王臣嗣。薨，子哀王回嗣。薨，子共王右嗣。师古曰：「共读曰恭。」薨，子靖王差嗣。孝文後七年薨，无子，国除。初，文王芮，高祖贤之，制诏御史：「长沙王忠，其定著令。」邓展曰：「汉约非刘氏不王，而芮王，故著令中，使特王也。或曰，以芮至忠，故著令也。」师古曰：「寻後赞文，或说是也。」至孝惠、高后时，封芮庶子二人为列侯，传国数世绝。赞曰：昔高祖定天下，功臣异姓而王者八国。张耳、吴芮、彭越、黥布、臧荼、卢绾与两韩信，皆徼一时之权变，以诈力成功，师古曰：「徼，要也，音工尧反。」咸得裂土，南面称孤。见疑强大，怀不自安，事穷势迫，卒谋叛逆，终於灭亡。张耳以智全，至子亦失国。唯吴芮之起，不失正道，故能传号五世，以无嗣绝，庆流支庶。有以矣夫，师古曰：「以其不用诈力也。」著于甲令而称忠也！师古曰：「甲者，令篇之次也。」
汉书卷三十五荆燕吴传第五
荆王刘贾，高帝从父兄也，师古曰：「父之兄弟之子，为从父兄弟也。言本同祖，从父而别。」不知其初起时。汉元年，还定三秦，贾为将军，定塞地，师古曰：「司马欣之国也。塞音先代反。」从东击项籍。汉王败成皋，北度河，得张耳、韩信军，军修武，深沟高垒，使贾将二万人，骑数百，击楚，度白马津师古曰：「即今滑州白马县河津也。」入楚地，烧其积聚，师古曰：「仓廪刍槁之属。」以破其业，无以给项王军食。已而楚兵击之，贾辄避不肯与战，而与彭越相保。师古曰：「保谓依恃，以自安固。」汉王追项籍至固陵，使贾南度淮围寿春。还至，使人间招楚大司马周殷。师古曰：「间谓私求间隙而招之。」周殷反楚，佐贾举九江，迎英布兵，皆会垓下，诛项籍。汉王因使贾将九江兵，与太尉卢绾西南击临江王共尉，师古曰：「共敖之子也。共读曰龚。」尉死，以临江为南郡。贾既有功，而高祖子弱，昆弟少，又不贤，欲王同姓以填天下，师古曰：「填音竹刃反。」乃下诏曰：「将军刘贾有功，及择子弟可以为王者。」群臣皆曰：「立刘贾为荆王，王淮东。」立六年而淮南王黥布反，东击荆。贾与战，弗胜，走富陵，师古曰：「县名，地理志属临淮郡。」为布军所杀。燕王刘泽，高祖从祖昆弟也。师古曰：「言同曾祖，从祖而别也。」高祖三年，泽为郎中。十一年，以将军击陈g将王黄，封为营陵侯。高后时，齐人田生晋灼曰：「楚汉春秋云字子春。」游乏资，以画奸泽。服虔曰：「以计画干之。」文颖曰：「以工画得　也。」师古曰：「共为计策，欲以求王。服说是也。画音获。」泽大说之，师古曰：「说读曰悦。」用金二百斤为田生寿。师古曰：「因饮酒献寿而与之金。」田生已得金，即归齐。二岁，泽使人谓田生曰：「弗与矣。」孟康曰：「与，党与也。言不复与我为友也。」文颖曰：「不复与汝相知也。」师古曰：「孟说是。」田生如长安，不见泽，而假大宅，令其子求事吕后所幸大谒者张卿。如淳曰：「奄人也。」居数月，田生子请张卿临，亲修具。师古曰：「亲，父也。具，供具也。」张卿往，见田生帷帐具置如列侯。张卿惊。酒酣，乃屏人说张卿曰：「臣观诸侯邸第百余，皆高帝一切功臣。今吕氏雅故本推毂高帝就天下，如淳曰：「吕公知高祖贵，以女妻之，推毂使为长者也。」师古曰：「谓翼戴崇奖，以成帝业，若车之行，助推其毂，故得引重而致远也。」功至大，又有亲戚太后之重。太后春秋长，师古曰：「言年老。」诸吕弱，太后欲立吕产为吕王，王代。（吕）〔太〕后又重发之，邓展曰：「重，难发其事。」恐大臣不听。今卿最幸，大臣所敬，何不风大臣以闻太后，师古曰：「风读曰讽。其下亦同。」太后必喜。诸吕以王，万户侯亦卿之有。太后心欲之，而卿为内臣，不急发，恐（过）〔祸〕及身矣。」张卿大然之，乃风大臣语太后。太后朝，因问大臣。大臣请立吕产为吕王。太后赐张卿千金，师古曰：「千斤之金。」张卿以其半进田生。田生弗受，因说之曰：「吕产王也，诸大臣未大服。今营陵侯泽，诸刘长，为大将军，独此尚觖望。师古曰：「觖音决。」今卿言太后，裂十余县王之，彼得王喜，於诸吕王益固矣。」张卿入言之。又太后女弟吕须女亦为营陵侯妻，故遂立营陵侯泽为琅邪王。琅邪王与田生之国，急行毋留。师古曰：「田生劝之。」出关，太后果使人追之。已出，即还。泽王琅邪二年，而太后崩，泽乃曰：「帝少，诸吕用事，诸刘孤弱。」引兵与齐王合谋西，欲诛诸吕。至梁，闻汉灌将军屯荥阳，泽还兵备西界，遂跳驱至长安。师古曰：「齐王传云使祝午绐琅邪王，琅邪王驰见齐王，齐王因留琅邪王，而使祝午尽发琅邪国而并将其兵。琅邪王既见欺，不得反国，乃说齐王求入关计事，齐王以为然，乃益具车送琅邪王，与此传不同，疑此传误也。」代王亦从代至。诸将相与琅邪王共立代王，是为孝文帝。文帝元年，徙泽为燕王，而复以琅邪归齐。李奇曰：「本齐地，前分以王泽，今复与齐也。」泽王燕二年，薨，谥曰敬王。子康王嘉嗣，九年薨。子定国嗣。定国与父康王姬奸，生子男一人。夺弟妻为姬。与子女三人奸。定国有所欲诛杀臣肥如令郢人，郢人等告定国。如淳曰：「定国自欲有所杀余臣，肥如知，令郢人以告也。」师古曰：「此说非也。肥如，燕之属县也。郢人者，县令之名也。定国别欲诛其臣，又欲诛肥如令郢人，而为郢人等所告也。」定国使谒者以它法劾捕格杀郢人灭口。至元朔中，郢人昆弟复上书具言定国事。下公卿，皆议曰：「定国禽兽行，乱人伦，逆天道，当诛。」上许之。定国自杀，立四十二年，国除。哀帝时继绝世，乃封敬王泽玄孙之孙无终公士归生为营陵侯，师古曰：「无终，其所属县也。公士，第一爵。归生，名也。」更始中为兵所杀。师古曰：「更始，刘圣公之年号也。」吴王濞，高帝兄仲之子也。高帝立仲为代王。匈奴攻代，仲不能坚守，弃国间行，走雒阳，自归，天子不忍致法，废为合阳侯。子濞，封为沛侯。黥布反，高祖自将往诛之。濞年二十，以骑将从破布军。荆王刘贾为布所杀，无後。上患吴会稽轻悍，无壮王填之，师古曰：「悍，勇也。填音竹刃反。」诸子少，师古曰：「少，幼也。」乃立濞於沛，为吴王，师古曰：「行至沛而封拜濞也。」王三郡五十三城。已拜受印，高祖召濞相之，曰：「若状有反相。」师古曰：「若，汝也。此下亦同。」独悔，业已拜，师古曰：「独悔者，心自怀悔，不以语人也。既以封拜为事，臣下皆知之，故不改。」因拊其背，师古曰：「拊，摩循之也。一曰拊，轻击之，音芳羽反。」曰：「汉後五十年东南有乱，岂若邪？然天下同姓一家，慎无反！」濞顿首曰：「不敢。」会孝惠、高后时天下初定，郡国诸侯各务自拊循其民。吴有豫章郡铜山，韦昭曰：「此有豫字，误也。但当言章郡，今故章也。」即招致天下亡命者盗铸钱，东　海水为盐，以故无赋，国用饶足。如淳曰：「铸钱煮海，收其利以足国用，故无赋於民也。」孝文时，吴太子入见，得侍皇太子饮博。吴太子师傅皆楚人，轻悍，又素骄。博争道，不恭，皇太子引博局提吴太子，杀之。师古曰：「提，掷也，音徒计反。」於是遣其丧归葬吴。吴王愠师古曰：「愠，怒也，音於问反。」曰：「天下一宗，师古曰：「犹言同姓共为一家。」死长安即葬长安，何必来葬！」复遣丧之长安葬。吴王由是怨望，稍失藩臣礼，称疾不朝。京师知其以子故，验问实不病，诸吴使来，辄系责治之。吴王恐，所谋滋甚。师古曰：「滋，益也。」及後使人为秋请，孟康曰：「律，春曰朝，秋曰请，如古诸侯朝聘也。」如淳曰：「濞不自行也，使人代己致请礼。」师古曰：「二说皆是也。请音材姓反。」上复责问吴使者。使者曰：「察见渊中鱼，不祥。服虔曰：「天子察见下之私，则不祥也。」今吴王始诈疾，（反）〔及〕觉，见责急，愈益闭，恐上诛之，计乃无聊。唯上与更始。」师古曰：「言赦其已往之事。」於是天子皆赦吴使者归之，而赐吴王几杖，老，不朝。吴得释，其谋亦益解。然其居国以铜盐故，百姓无赋。卒践更，辄予平贾。服虔曰：「以当为更卒，出钱三百，谓之过更。自行为卒，谓之践更。吴王欲得民心，为卒者顾其庸，随时月与平贾也。」晋灼曰：「谓借人自代为卒者，官为出钱，顾其时庸平贾也。」师古曰：「晋说是也。贾读曰价，谓庸直也。」岁时存问茂材，赏赐闾里。师古曰：「茂，美也。茂材者，有美材之人也。」它郡国吏欲来捕亡人者，颂共禁不与。如淳曰：「颂犹公也。」师古曰：「颂读曰容。」如此者三十余年，以故能使其众。朝错为太子家令，得幸皇太子，数从容言吴过可削。师古曰：「从音子容反。」数上书说之，文帝宽，不忍罚，以此吴王日益横。师古曰：「横音胡孟反。」及景帝即位，错为御史大夫，说上曰：「昔高帝初定天下，昆弟少，诸子弱，大封同姓，故孽子悼惠王王齐七十二城，师古曰：「孽亦庶也。」庶弟元王王楚四十城，兄子王吴五十余城。封三庶孽，分天下半。今吴王前有太子之隙，诈称病不朝，於古法当诛。文帝不忍，因赐几杖，德至厚也。不改过自新，乃益骄恣，公即山铸钱，　海为盐，师古曰：「公谓显然为之也。即，就也。」诱天下亡人谋作乱逆。今削之亦反，不削亦反。削之，其反亟，祸小；不削之，其反迟，祸大。」师古曰：「亟，急也，音居力反。」三年冬，楚王来朝，错因言楚王戊往年为薄太后服，私奸服舍，服虔曰：「服在丧次，而私奸宫中也。」师古曰：「言於服舍为奸，非宫中也。服舍，居丧之次，垩室之属也。」请诛之。诏赦，削东海郡。及前二年，赵王有罪，削其常山郡。胶西王昂以卖爵事有奸，削其六县。汉廷臣方议削吴，吴王恐削地无已，因欲发谋举事。念诸侯无足与计者，闻胶西王勇，好兵，诸侯皆畏惮之，於是乃使中大夫应高口说胶西王曰：「吴王不肖，有夙夜之忧，师古曰：「凡言不肖者，谓其鄙陋无所象似也。解在刑法志。」不敢自外，使使臣谕其愚心。」王曰：「何以教之？」高曰：「今者主上任用邪臣，听信谗贼，变更律令，师古曰：「更，改也。」侵削诸侯，徵求滋多，诛罚良重，师古曰：「滋亦益也。良，实也，信也。」日以益甚。语有之曰：『　糠及米。』师古曰：「　，古э字。э，用舌食也，盖以犬为喻也。言初э糠遂至食米也。э音食尔反。」吴与胶西，知名诸侯也，一时见察，不得安肆矣。师古曰：「肆，纵也。」吴王身有内疾，不能朝请二十余年，师古曰：「内疾，谓在身中，不显於外。请音材姓反。」常患见疑，无以自白，师古曰：「白，明也。」胁肩t足，犹惧不见释。师古曰：「胁，翕也，谓敛之也。t，古累字也。累足，重足也。并谓惧耳。释，解也，放也。」窃闻大王以爵事有过，所闻诸侯削地，罪不至此，师古曰：「言其本罪皆不合削地也。」此恐不止削地而已。」王曰：「有之，子将柰何？」高曰：「同恶相助，同好相留，同情相求，同欲相趋，同利相死。今吴王自以与大王同忧，愿因时循理，弃躯以除患於天下，师古曰：「循，顺也。」意亦可乎？」胶西王瞿然骇曰：师古曰：「瞿然，无守之貌，音居具反。」「寡人何敢如是？主上虽急，固有死耳，安得不事？」师古曰：「安，焉也。」高曰：「御史大夫朝错营或天子，侵夺诸侯，师古曰：「营谓回绕之也。」蔽忠塞贤，朝廷疾怨，诸侯皆有背叛之意，人事极矣。彗星出，蝗虫起，此万世一时，而愁劳，圣人所以起也。吴王内以朝错为诛，外从大王後车，方洋天下，师古曰：「方洋犹翱翔也。方音房，又音旁。洋音羊。」所向者降，所指者下，莫敢不服。大王诚幸而许之一言，则吴王率楚王略函谷关，守荥阳敖仓之粟，距汉兵，治次舍，须大王。师古曰：「次舍，息止之处也。须，待也。」大王幸而临之，则天下可并，两主分割，不亦可乎？」王曰：「善。」归报吴王，犹恐其不果，乃身自为使者，师古曰：「潜行而去也。」至胶西面约之。胶西群臣或闻王谋，谏曰：「诸侯地不能为汉十二，师古曰：「不当汉十分之二。」为叛逆以忧太后，非计也。文颖曰：「王之太后也。」今承一帝，尚云不易，假令事成，两主分争，患乃益生。」王不听，遂发使约齐、川、胶东、济南，皆许诺。诸侯既新削罚，震恐，多怨错。乃削吴会稽、豫章郡书至，则吴王先起兵，诛汉吏二千石以下。胶西、胶东、川、济南、楚、赵亦皆反，发兵西。齐王後悔，背约城守。济北王城坏未完，其郎中令劫守王，不得发兵。胶西王、胶东王为渠率，师古曰：「渠，大也。」与川、济南共攻围临。赵王遂亦阴使匈奴与连兵。七国之发也，吴王悉其士卒，师古曰：「悉，尽也，尽发使行。」下令国中曰：「寡人年六十二，身自将。少子年十四，亦为士卒先。诸年上与寡人同，下与少子等，皆发。」二十余万人。南使闽、东越，闽、东越亦发兵从。孝景前三年正月甲子，初起兵於广陵。西涉淮，因并楚兵。发使遗诸侯书曰：「吴王刘濞敬问胶西王、胶东王、川王、济南王、赵王、楚王、淮南王、衡山王、庐江王、故长沙王子：如淳曰：「吴芮後四世无嗣，国除，庶子二人为列侯，不得嗣王，志将不满，故诱与之反也。」幸教！以汉有贼臣错，无功天下，侵夺诸侯之地，使吏劾系讯治，以侵辱之为故，孟康曰：「故，事也。」师古曰：「言专以侵辱诸侯为事业。」不以诸侯人君礼遇刘氏骨肉，师古曰：「人君者，言诸王各自君其国。」绝先帝功臣，进任奸人，诳乱天下，欲危社稷。陛下多病志逸，不能省察。师古曰：「逸，放也。」欲举兵诛之，谨闻教。敝国虽狭，地方三千里；师古曰：「狭音胡夹反。」人民虽少，精兵可具五十万。寡人素事南越三十余年，其王诸君皆不辞分其兵以随寡人，师古曰：「诸君谓其酋豪。」又可得三十万。寡人虽不肖，愿以身从诸王。南越直长沙者，因王子定长沙以北，如淳曰：「南越直长沙者，因王子定之。」师古曰：「直，当也。言越地之北，当长沙者也。」西走蜀、汉中。告越、如淳曰：「告东越，使定之也。」师古曰：「此说非也。言王子定长沙已北，而西趣蜀及汉中，平定以讫，使报南越也。走音奏。」楚王、淮南三王，与寡人西面；师古曰：「淮南三王，谓厉王三子为王者，淮南、衡山、济北也。」齐诸王与赵王定河间、河内，或入临晋关，或与寡人会雒阳；师古曰：「临晋关即今之蒲津关。」燕王、赵王故与胡王有约，燕王北定代、云中，转胡众入萧关，走长安，师古曰：「走音奏。」匡正天下，以安高庙。愿王勉之。楚元王子、淮南三王或不沐洗十余年，怨入骨髓，师古曰：「言心有所怀，志不在洗沐也。」欲壹有所出久矣，师古曰：「谓发兵。」寡人未得诸王之意，未敢听。今诸王苟能存亡继绝，振弱伐暴，以安刘氏，社稷所愿也。吴国虽贫，寡人节衣食用，积金钱，修兵革，聚粮食，夜以继日，三十余年矣。凡皆为此，师古曰：「为此谓欲反也。为音于伪反。」愿诸王勉之。能斩捕大将者，赐金五千斤，封万户；列将，三千斤，封五千户；裨将，二千斤，封二千户；二千石，千斤，封千户：皆为列侯。其以军若城邑降者，卒万人，邑万户，如得大将；师古曰：「以卒万人或邑万户来降附者，其封赏则与大将同。下皆类此。」人户五千，如得列将；人户三千，如得裨将；人户千，如得二千石；其小吏皆以差次受爵金。它封赐皆倍军法。服虔曰：「封赐倍汉之常法。」其有故爵邑者，更益勿因。师古曰：「於旧爵之外，特更与之。」愿诸王明以令士大夫，不敢欺也。寡人金钱在天下者往往而有，非必取於吴，师古曰：「言处处郡国皆有之。」诸王日夜用之不能尽。有当赐者告寡人，寡人且往遗之。敬以闻。」七国反书闻，天子乃遣太尉条侯周亚夫将三十六将军往击吴楚；遣曲周侯郦寄击赵，将军栾布击齐，大将军窦婴屯荥阳监齐赵兵。
初，吴楚反书闻，兵未发，窦婴言故吴相爰盎。召入见，上问以吴楚之计，盎对曰：「吴楚相遗书，曰『贼臣朝错擅适诸侯，削夺之地』，师古曰：「适读曰谪。」以故反，名为西共诛错，复故地而罢。师古曰：「复音扶目反。次下亦同。」方今计独斩错，发使赦七国，复其故地，则兵可毋血刃而俱罢。」师古曰：「血刃，谓杀伤人而刃著血也。」上从其议，遂斩错。语具在盎传。以盎为泰常，奉宗庙，使吴王，师古曰：「奉宗庙之指意也。」吴王弟子德侯为宗正，师古曰：「德哀侯广之子也，名通。」辅亲戚。使至吴，师古曰：「以亲戚之意谕说也。」吴楚兵已攻梁壁矣。宗正以亲故，先入见，谕吴王拜受诏。吴王闻盎来，亦知其欲说，笑而应曰：「我已为东帝，尚谁拜？」不肯见盎而留军中，欲劫使将。盎不肯，使人围守，且杀之。盎得夜亡走梁，服虔曰：「梁王与吴战，盎得奔梁。」遂归报。条侯将乘六乘传，会兵荥阳。师古曰：「会兵谓集大兵。传音张恋反。」至雒阳，见剧孟，喜曰：「七国反，吾乘传至此，不自意全。师古曰：「意不自言得安全至雒阳也。」又以为诸侯已得剧孟。孟今无动，吾据荥阳，师古曰：「言剧孟既不动摇，吾又得据荥阳也。」荥阳以东无足忧者。」至淮阳，问故父绛侯客邓都尉曰：「策安出？」客曰：「吴（楚）兵锐甚，难与争锋。楚兵轻，不能久。方今为将军计，莫若引兵东北壁昌邑，以梁委吴，吴必尽锐攻之。将军深沟高垒，使轻兵绝淮泗口，塞吴饷道。师古曰：「饷，古饷字。」使吴、梁相敝而粮食竭，乃以全制其极，破吴必矣。」条侯曰：「善。」从其策，遂坚壁昌邑南，轻兵绝吴饷道。吴王之初发也，吴臣田禄伯为大将军。田禄伯曰：「兵屯聚而西，无它奇道，难以立功。臣愿得五万人，别循江淮而上，收淮南、长沙，入武关，与大王会，此亦一奇也。」吴王太子谏曰：「王以反为名，此兵难以藉人，师古曰：「藉，假也。」人亦且反王，柰何？且擅兵而别，多它利害，苏林曰：「禄伯傥将兵降汉，自为己利，於吴为生患害。」师古曰：「苏说非也。上言『难以藉人，人亦且反王』，是则已疑禄伯矣。下乃云『多它利害』，谓分兵而去，前事不测，或有利害，难可决机耳，非重云畏其降汉者。」徒自损耳。」吴王即不许田禄伯。吴少将桓将军说王曰：「吴多步兵，步兵利险；汉多车骑，车骑利平地。愿大王所过城不下，直去，疾西据雒阳武库，食敖仓粟，阻山河之险以令诸侯，虽无入关，天下固已定矣。大王徐行，留下城邑，汉军车骑至，驰入梁楚之郊，事败矣。」吴王问吴老将，老将曰：「此年少（椎）〔推〕锋可耳，安知大虑！」於是王不用桓将军计。
王专并将其兵，未度淮，诸宾客皆得为将、校尉、行间候、司马，孟康曰：「行伍间候也。」师古曰：「在行伍间，或为候，或为司马也。」独周丘不用。周丘者，下邳人，亡命吴，酤酒无行，王薄之，不任。周丘乃上谒，说王曰：「臣以无能，不得待罪行间。臣非敢求有所将也，愿请王一汉节，必有以报。」王乃予之。周丘得节，夜驰入下邳。下邳时闻吴反，皆城守。至传舍，召令入户，使从者以罪斩令。遂召昆弟所善豪吏告曰：「吴反兵且至，屠下邳不过食顷。今先下，家室必完，能者封侯至矣。」出乃相告，下邳皆下。周丘一夜得三万人，使人报吴王，遂将其兵北略城邑。比至城阳，兵十余万，师古曰：「比音必寐反。」破城阳中尉军。闻吴王败走，自度无与共成功，师古曰：「度音大各反。」即引兵归下邳。未至，痈发背死。二月，吴王兵既破，败走，於是天子制诏将军：「盖闻为善者天报以福，为非者天报以殃。高皇帝亲垂功德，建立诸侯，幽王、悼惠王绝无後，孝文皇帝哀怜加惠，师古曰：「怜其国绝，故加恩惠而更封。」王幽王子遂，悼惠王子昂等，令奉其先王宗庙，为汉藩国，德配天地，明并日月。而吴王濞背德反义，诱受天下亡命罪人，乱天下币，如淳曰：「币，钱也。以私钱肴乱天下钱。」称疾不朝二十余年。有司数请濞罪，孝文皇帝宽之，欲其改行为善。今乃与楚王戊、赵王遂、胶西王昂、济南王辟光、川王贤、胶东王雄渠约从谋反，师古曰：「从音子容反。」为逆无道，起兵以危宗庙，贼杀大臣及汉使者，迫劫万民，伐杀无罪，烧残民家，掘其丘垄，甚为虐暴。而昂等又重逆无道，师古曰：「重音直用反。」烧宗庙，卤御物，如淳曰：「卤，抄掠也。」师古曰：「御物，供宗庙之服器也。」朕甚痛之。朕素服避正殿，将军其劝士大夫击反虏。击反虏者，深入多杀为功，斩首捕虏比三百石以上皆杀，无有所置。师古曰：「置，放释也。」敢有议诏及不如诏者，皆要斩。」初，吴王之度淮，与楚王遂西败棘壁，乘胜而前，锐甚。梁孝王恐，遣将军击之，又败梁两军，士卒皆还走。梁数使使条侯求救，条侯不许。又使使逄鹾铎渡希上使告条侯救梁，又守便宜不行。梁使韩安国及楚死事相弟张羽为将军，李奇曰：「相，即张尚也。」乃得颇败吴兵。吴兵欲西，梁城守，不敢西，即走条侯军，师古曰：「走音奏。」会下邑。欲战，师古曰：「下邑，梁之县。」条侯壁，不肯战。吴粮绝，卒饥，数挑战，遂夜奔条侯壁，惊东南。条侯使备西北，果从西北。不得入，吴大败，士卒多饥死叛散。於是吴王乃与其戏下壮士千人夜亡去，师古曰：「戏读曰麾，又音许宜反。」度淮走丹徒，保东越。东越兵可万余人，使人收聚亡卒。汉使人以利淡东越，师古曰：「淡音徒滥反。解在高纪。」东越即绐吴王，师古曰：「绐，诳也。」吴王出劳军，使人W杀吴王，孟康曰：「方言戟谓之W。」苏林曰：「W音从容之从。」师古曰：「W谓以矛戟撞之，音楚江反。」盛其头，驰传以闻。师古曰：「传音张恋反。」吴王太子驹亡走闽越。吴王之弃军亡也，军遂溃，往往稍降太尉条侯及梁军。楚王戊军败，自杀。三王之围齐临也，三月不能下。汉兵至，胶西、胶东、川王各引兵归国。胶西王徒跣，席槁，饮水，谢太后。王太子德曰：「汉兵还，臣观之以罢，师古曰：「罢读曰疲。」可袭，愿收王余兵击之，不胜而逃入海，未晚也。」王曰：「吾士卒皆已坏，不可用。」不听。汉将弓高侯颓当遗王书师古曰：「韩颓当。」曰：「奉诏诛不义，降者赦，除其罪，复故；不降者灭之。王何处？须以从事。」师古曰：「言王欲以何理自安处，吾待以行事也。处音昌汝反。」王肉袒叩头汉军壁，谒曰：「臣昂奉法不谨，惊骇百姓，乃苦将军远道至于穷国，敢请{醢之罪。」弓高侯执金鼓见之，曰：「王苦军事，愿闻王发兵状。」王顿首膝行对曰：「今者，朝错天子用事臣，变更高皇帝法令，侵夺诸侯地。昂等以为不义，恐其败乱天下，七国发兵，且以诛错。今闻错已诛，昂等谨已罢兵归。」将军曰：「王苟以错为不善，何不以闻？及未有诏虎符，擅发兵击义国。以此观之，意非徒欲诛错也。」乃出诏书为王读之，曰：「王其自图之。」师古曰：「图，谋也。」王曰：「如昂等死有余罪。」遂自杀。太后、太子皆死。胶东、川、济南王皆伏诛。郦将军攻赵，十月而下之，赵王自杀。济北王以劫故，不诛。初，吴王首反，并将楚兵，连齐、赵。正月起，三月皆破灭。
赞曰：荆王王也，由汉初定，天下未集，师古曰：「集，和也。」故虽疏属，以策为王，镇江淮之间。刘泽发於田生，权激吕氏，晋灼曰：「田生欲王刘泽，先使张卿说封吕产，恐其大臣觖望，泽卒得王，故云以权激吕氏也。」然卒南面称孤者三世。事发相重，岂不危哉！晋灼曰：「刘泽以金与田生，以事张卿，言之吕后，而刘泽得王，故曰事发相重也。」师古曰：「重犹累也。言泽得王，本由田生行说，若其事发觉，则相随入罪，事相累误。累音力瑞反。」吴王擅山海之利，能薄敛以使其众，逆乱之萌，自其子兴。师古曰：「萌谓始生也。」古者诸侯不过百里，山海不以封，盖防此矣。朝错为国远虑，祸反及身。「毋为权首，将受其咎」，岂谓错哉！师古曰：「此逸周书之言，赞引之者，谓错适当此言耳。」
汉书卷三十六楚元王传第六
楚元王交字游，高祖同父少弟也。师古曰：「言同父，知其异母。」好书，多材艺。少时尝与鲁穆生、白生、申公俱受诗於浮丘伯。服虔曰：「白生，鲁国奄里人。浮丘伯，秦时儒生。」伯者，孙卿门人也。师古曰：「孙卿姓荀名况，为楚兰陵令，汉以避宣帝讳，改之曰孙。」及秦焚书，各别去。高祖兄弟四人，长兄伯，次仲，伯蚤卒。师古曰：「蚤，古早字也。」高祖既为沛公，景驹自立为楚王。高祖使仲与审食其留侍太上皇，师古曰：「食音异。其音基。」交与萧、曹等俱从高祖见景驹，遇项梁，共立楚怀王。因西攻南阳，入武关，与秦战於蓝田。至霸上，封交为文信君，从入蜀汉，还定三秦，诛项籍。即帝位，交与卢绾常侍上，出入卧内，传言语诸内事隐谋。而上从父兄刘贾数别将。汉六年，既废楚王信，分其地为二国，立贾为荆王，交为楚王，王薛郡、东海、彭城三十六县，先有功也。後封次兄仲为代王，长子肥为齐王。
初，高祖微时，常避事，时时与宾客过其丘嫂食。应劭曰：「丘，姓也。」孟康曰：「西方谓亡女婿为丘婿。丘，空也，兄亡空有嫂也。」张晏曰：「丘，大也，长嫂称也。」晋灼曰：「礼谓大妇为冢妇。」师古曰：「史记丘字作巨。丘、巨皆大也。张、晋二说，其义得之。」嫂厌叔与客来，阳为羹尽，L釜，服虔曰：「音劳。L，轹也。」师古曰：「以勺轹釜，令为声也。轹音洛，又音历。」客以故去。已而视釜中有羹，繇是怨嫂。师古曰：「繇与由同。」及立齐、代王，而伯子独不得侯。太上皇以为言，高祖曰：「某非敢忘封之也，为其母不长者。」七年十月，封其子信为羹颉侯。师古曰：「颉音戛。言其母戛羹釜也。」元王既至楚，以穆生、白生、申公为中大夫。高后时，浮丘伯在长安，元王遣子郢客与申公俱卒业。师古曰：「卒，终也。」文帝时，闻申公为诗最精，以为博士。元王好诗，诸子皆读诗，申公始为诗传，号鲁诗。师古曰：「凡言传者，谓为之解说，若今诗毛氏传也。」元王亦次之诗传，号曰元王诗，师古曰：「次谓缀集之。」世或有之。高后时，以元王子郢客为宗正，封上邳侯。元王立二十三年薨，太子辟非先卒，师古曰：「辟非者，犹辟邪辟兵之类也。先卒者，元王未薨之时已卒也。辟音壁。」文帝乃以宗正上邳侯郢客嗣，是为夷王。申公为博士，失官，随郢客归，复以为中大夫。立四年薨，子戊嗣。文帝尊宠元王，子生，爵比皇子。师古曰：「元王生子，封爵皆与皇子同，所以尊宠元王也。」景帝即位，以亲亲封元王宠子五人：子礼为平陆侯，富为休侯，岁为沈犹侯，晋灼曰：「沈音审。王子侯表属千乘高宛。」宋宛朐侯，师古曰：「耍古艺字。」调为棘乐侯。初，元王敬礼申公等，穆生不耆酒，师古曰：「耆读曰嗜。」元王每置酒，常为穆生设醴。师古曰：「醴，甘酒也。少麴多米，一宿而熟，不齐之。」及王戊即位，常设，後忘设焉。穆生退曰：「可以逝矣！醴酒不设，王之意怠，不去，楚人将钳我於市。」师古曰：「钳，以铁束颈也，音其炎反。」称疾卧。申公、白生强起之曰：「独不念先王之德与？师古曰：「与读曰欤。」今王一旦失小礼，何足至此！」穆生曰：「易称『知几其神乎！师古曰：「下系之辞也。」几者动之微，吉凶之先见者也。师古曰：「见音胡电反。」君子见几而作，不俟终日。』先王之所以礼吾三人者，为道之存故也；今而忽之，是忘道也。师古曰：「忽，怠也。」忘道之人，胡可与久处！岂为区区之礼哉？」师古曰：「区区，谓小也。」遂谢病去。申公、白生独留。王戊稍淫暴，二十年，为薄太后服私奸，削东海、薛郡，乃与吴通谋。二人谏，不听，胥靡之，应劭曰：「诗云『若此无罪，沦胥以铺』。胥靡，刑名也。」晋灼曰：「胥，相也。靡，随也。古者相随坐轻刑之名。」师古曰：「联系使相随而服役之，故谓之胥靡，犹今之役囚徒以锁联缀耳。晋说近之，而云随坐轻刑，非也。」衣之赭衣，使杵臼雅舂於市。晋灼曰：「高肱举杵，正身而舂之。」师古曰：「为木杵而手舂，即今所谓步臼者耳，非碓臼也。」休侯使人谏王，王曰：「季父不吾与，我起，先取季父矣。」师古曰；「不吾与，言不与我同心。」休侯惧，乃与母太夫人奔京师。臣瓒曰：「侯母号太夫人。」二十一年春，景帝之三年也，削书到，遂应吴王反。其相张尚、太傅赵夷吾谏，不听。遂杀尚、夷吾，起兵会吴西攻梁，破棘壁，至昌邑南，与汉将周亚夫战。汉绝吴楚粮道，士饥，吴王走，戊自杀，军遂降汉。汉已平吴楚，景帝乃立宗正平陆侯礼为楚王，奉元王後，是为文王。四年薨，子安王道嗣。二十二年薨，子襄王注嗣。十四年薨，子节王纯嗣。十六年薨，子延寿嗣。宣帝即位，延寿以为广陵王胥武帝子，天下有变必得立，阴欲附倚辅助之，师古曰：「倚，依也。音於绮反。」故为其（後）〔后〕母弟赵何齐取广陵王女为妻。与何齐谋曰：「我与广陵王相结，天下不安，发兵助之，使广陵王立，何齐尚公主，列侯可得也。」因使何齐奉书遗广陵王曰：「愿长耳目，师古曰：「言常伺听，勿失机也。」毋後人有天下。」师古曰：「方争天下，勿使在人後。」何齐父长年上书告之。事下有司，考验辞服，延寿自杀。立三十二年，国除。初，休侯富既奔京师，而王戊反，富等皆坐免侯，削属籍。後闻其数谏戊，乃更封为红侯。太夫人与窦太后有亲，惩山东之寇，师古曰：「惩，创也。」求留京师，诏许之。富子辟疆等四人师古曰：「辟音必亦反。疆音居良反。又辟读曰辟，疆读曰疆。解在文纪。」供养，仕於朝。师古曰：「四子以在京师供养其祖母，故仕於汉朝也。」太夫人薨，赐茔，师古曰：「茔，冢地，谓为界域。茔音营。」葬灵户。师古曰：「地名也。」富传国至曾孙，无子，绝。辟疆字少卿，亦好读诗，能属文。师古曰：「属文，谓会缀文辞也，音之欲反。後皆类此。」武帝时，以宗室子随二千石论议，冠诸宗室。师古曰：「论议每出宗室之上也。」清静少欲，常以书自娱，不肯仕。昭帝即位，或说大将军霍光曰：「将军不见诸吕之事乎？处伊尹、周公之位，摄政擅权，而背宗室，不与共职，是以天下不信，卒至於灭亡。今将军当盛位，帝春秋富，宜纳宗室，又多与大臣共事，服虔曰：「共议事也。」师古曰：「每事皆与参共知之。」反诸吕道，如是则可以免患。」师古曰：「言诸吕专权，所以灭亡，今纳宗室，是反其道，乃可免患也。」光然之，乃择宗室可用者。辟疆子德待诏丞相府，师古曰：「於丞相府听诏命也。」年三十余，欲用之。或言父见在，亦先帝之所宠也。遂拜辟疆为光禄大夫，守长乐卫尉，时年已八十矣。徙为宗正，数月卒。德字路叔（少），修黄老术，有智略。少时数言事，召见甘泉宫，武帝谓之「千里驹」。师古曰：「言若骏马可致千里也。年齿幼少，故谓之驹。」昭帝初，为宗正丞，杂治刘泽诏狱。师古曰：「杂谓以他官共治之也。刘泽，齐孝王之孙，谋反欲杀青州刺史者。」父为宗正，徙大鸿胪丞，迁太中大夫，後复为宗正，杂案上官氏、盖主事。德常持老子知足之计。师古曰：「老子德经云『知足不辱』。」妻死，大将军光欲以女妻之，德不敢取，畏盛满也。盖长公主孙谭遮德自言，师古曰：「公主之孙名谭，自言者，申理公主所坐。」德数责以公主起居无状。师古曰：「无状，无善状也。数音所具反。」侍御史以为光望不受女，师古曰：「望，怨望也。」承指劾德诽谤诏狱，师古曰：「承指，谓取霍光之意指，德实责数公主，而御史乃以为受谭冤诉，故云诽谤诏狱。」免为庶人，屏居山田。光闻而恨之，师古曰：「以御史不知己意。」复白召德守青州刺史。岁余，复为宗正，与立宣帝，师古曰：「与读曰豫。豫其谋议也。」以定策赐爵关内侯。地节中，以亲亲行谨厚封为阳城侯。子安民为郎中右曹，宗家以德得官宿卫者二十余人。德宽厚，好施生，师古曰：「言好施恩惠於人，而生全之。」每行京兆尹事，多所平反罪人。苏林曰：「反音幡，幡罪人辞使从轻也。」家产过百万，则以振昆弟师古曰：「振，举救之。」宾客食饮，师古曰：「既以救贫昆弟，又散供食饮之费。」曰：「富，民之怨也。」立十一年，子向坐铸伪黄金，当伏法，如淳曰：「律，铸伪黄金弃市也。」德上书讼罪。会薨，大鸿胪奏德讼子罪，失大臣体，不宜赐谥置嗣。制曰：「赐谥缪侯，师古曰：「缪，恶谥也，以其妄讼子。」为置嗣。」传至孙庆忌，复为宗正太常。薨，子岑嗣，为诸曹中郎将，列校尉，至太常。薨，传子，至王莽败，乃绝。向字子政，师古曰：「名向，字子政。义则相配，而近代学者读向音饷，既无别释，靡所据凭，当依本字为胜也。」本名更生。年十二，以父德任为辇郎。服虔曰：「父保任其子为郎也。辇郎，如今引御辇郎也。」既冠，以行修饬擢为谏大夫。师古曰：「饬，整也，读与敕同，其字从力。」是时，宣帝循武帝故事，招选名儒俊材置左右。更生以通达能属文辞，与王褒、张子侨等并进对，师古曰：「子侨官至光禄大夫，见艺文志。进对，谓进见而对诏命也。侨字或作f，或作乔，皆音钜骄反。」献赋颂凡数十篇。上复兴神仙方术之事，而淮南有枕中鸿宝苑秘书。师古曰：「鸿宝苑秘书，并道术篇名。臧在枕中，言常存录之不漏泄也。」书言神仙使鬼物为金之术，及邹衍重道延命方，世人莫见，而更生父德武帝时治淮南狱得其书。更生幼而读诵，以为奇，献之，言黄金可成。上令典尚方铸作事，师古曰：「尚方，主巧作金银之所。若今之中尚署。」费甚多，方不验。上乃下更生吏，吏劾更生铸伪黄金，系当死。更生兄阳城侯安民上书，入国户半，赎更生罪。上亦奇其材，得逾冬减死论。服虔曰：「逾冬，至春行宽大而减死罪。」如淳曰：「狱冬尽当决竟，而得逾冬，复至後冬，故或逢赦，或得减死也。」师古曰：「服说是也。」会初立谷梁春秋，徵更生受谷梁，讲论五经於石渠。师古曰：「三辅旧事云石渠阁在未央大殿北，以藏秘书。」复拜为郎中给事黄门，迁散骑谏大夫给事中。元帝初即位，太傅萧望之为前将军，少傅周堪为诸吏光禄大夫，师古曰：「加官也。百官公卿表云诸吏所加或列侯、将军、卿大夫，得举不法也。」皆领尚书事，甚见尊任。更生年少於望之、堪，然二人重之，荐更生宗室忠直，明经有行，擢为散骑宗正给事中，与侍中金敞拾遗於左右。四人同心辅政，患苦外戚许、史在位放纵，而中书宦官弘恭、石显弄权。望之、堪、更生议，欲白罢退之。未白而语泄，遂为许、史及恭、显所谮澹堪、更生下狱，及望之皆免官。语在望之传。其春地震，夏，客星见昴、卷舌间。师古曰：「见於昴与卷舌之间也。卷音俱免反。」上感悟，下诏赐望之爵关内侯，奉朝请。秋，徵堪、向，欲以为谏大夫，恭、显白皆为中郎。冬，地复震。时恭、显、许、史子弟侍中诸曹，皆侧目於望之等，更生惧焉，乃使其外亲上变事，师古曰：「非常之事，故谓之变也。」言：窃闻故前将军萧望之等，皆忠正无私，欲致大治，忤於贵戚尚书。师古曰：「忤犹逆也，音五故反。他皆类此。」今道路人闻望之等复进，以为且复见毁谗，必曰尝有过之臣不宜复用，是大不然。师古曰：「言不宜用有过之臣者，此议非也。」臣闻春秋地震，为在位执政太盛也，不为三独夫动，亦已明矣。应劭曰：「谓萧望之、周堪及向。」师古曰：「独夫犹言匹夫也。」且往者高皇帝时，季布有罪，至於夷灭，後赦以为将军，高后、孝文之间卒为名臣。师古曰：「卒，终也。」孝武帝时儿宽有重罪系，按道侯韩说谏曰：师古曰：「说读曰悦。」「前吾丘寿王死，陛下至今恨之；师古曰：「恨犹悔也。」今杀宽，後将复大恨矣！」上感其言，遂贳宽，师古曰：「贳谓缓恕其罪也。」复用之，位至御史大夫，御史大夫未有及宽者也。又董仲舒坐私为灾异书，主父偃取奏之，下吏，罪至不道，幸蒙不诛，复为太中大夫，胶西相，以老病免归。汉有所欲兴，常有诏问。师古曰：「兴谓改作（虑）〔宪〕章。」仲舒为世儒宗，定议有益天下。孝宣皇帝时，夏侯胜坐诽谤系狱，三年免为庶人。宣帝复用胜，至长信少府，太子太傅，名敢直言，天下美之。若乃群臣，多此比类，难一二记。师古曰：「比音必寐反。」有过之臣，无负国家，有益天下，此四臣者，足以观矣。前弘恭奏望之等狱决，三月，地大震。恭移病出，师古曰：「移病者，移书言病也，一曰言以病移出，不居官府。」後复视事，天阴雨雪。师古曰：「雨音于具反。」由是言之，地动殆为恭等。师古曰：「殆，近也。」臣愚以为宜退恭、显以章蔽善之罚，师古曰：「章，明也。」进望之等以通贤者之路。如此，太平之门开，灾异之原塞矣。书奏，恭、显疑其更生所为，白请考奸诈。辞果服，遂逮更生系狱，下太傅韦玄成、谏大夫贡禹，与廷尉杂考。劾更生前为九卿，坐与望之、堪谋排车骑将军高、许、史氏侍中者，毁离亲戚，欲退去之，而独专权。为臣不忠，幸不伏诛，复蒙恩徵用，不悔前过，而教令人言变事，诬罔不道。更生坐免为庶人。而望之亦坐使子上书自冤前事，恭、显白令诣狱置对。师古曰：「置对者，立为对辞。」望之自杀。天子甚悼恨之，乃擢周堪为光禄勋，堪弟子张猛光禄大夫给事中，大见信任。恭、显惮之，数谮毁焉。更生见堪、猛在位，几己得复进，师古曰：「几读曰冀。」惧其倾危，乃上封事谏曰：臣前幸得以骨肉备九卿，奉法不谨，乃复蒙恩。窃见灾异并起，天地失常，徵表为国。师古曰：「徵，证也。」欲终不言，念忠臣虽在l亩，犹不忘君，持义也。师古曰：「l者，田中之沟也。田沟之法，耜广五寸，二耜为耦，一耦之伐，广尺深尺，谓之l，六l而为一亩。l音工犬反，字或作畎，其音同耳。场⒅医髦意。扯劣肴同，音其专反。礼记曰『得一善则拳拳服膺，弗失之矣』。」况重以骨肉之亲，师古曰：「重音直用反。」又加以旧恩未报乎！欲竭愚诚，又恐越职，然惟二恩未报，师古曰：「惟，思也。」忠臣之义，一杼愚意，退就农亩，死无所恨。师古曰：「杼谓引而泄之也。音食汝反。」臣闻舜命九官，师古曰：「尚书禹作司空，弃后稷，契司徒，咎繇作士，垂共工，（作）〔益〕朕虞，伯夷秩宗，夔典乐，龙纳言，凡九官也。」济济相让，和之至也。众贤和於朝，则万物和於野。故箫韶九成，而凤皇来仪；击石拊石，百兽率舞。师古曰：「诏，舜乐名。举箫管之属，示其备也。於韶乐九奏则凤皇见其容仪，击锺鸣磬而百兽相率来舞，言感至和也。」四海之内，靡不和宁。及至周文，开基西郊，师古曰：「言文王始受命作周也。」杂e众贤，罔不肃和，师古曰：「杂e，聚积之貌，e音大合反。」崇推让之风，以销分争之讼。文王既没，周公思慕，歌咏文王之德，其诗曰：「於穆清庙，肃雍显相；济济多士，秉文之德。」师古曰：「此周颂祀文王清庙之诗也。於，叹辞也。穆，美也。肃，敬也。雍，和也。显，明也。相，助也。济济，盛也。言文王有清净之化，敬而且和，光明著见，故济济之众士皆执行文王之德也。於读曰乌。」当此之时，武王、周公继政，朝臣和於内，万国欢於外，故尽得其欢心，以事其先祖。其诗曰：「有来雍雍，至止肃肃，相维辟公，天子穆穆。」师古曰：「此周颂E太祖之t诗也。相，助也。辟，百辟也。公，诸侯也。言有此宾客以和而来至（也）〔止〕而敬者，乃助王祭之人，百辟与诸侯耳。於是时，天子则穆穆然。礼记曰『天子穆穆，诸侯皇皇』。辟音璧。」言四方皆以和来也。诸侯和於下，天应报於上，故周颂曰「降福穰穰」，师古曰：「此执竞之篇祀武王之诗也。穰穰，多也。音人羊反。」又曰「饴我E」。师古曰：「此思文之篇以后稷配天之诗也。饴，遗也，言天遗此物也。饴读与贻同也。音力之反，又读与来同。E音牟。」E，麦也，始自天降。此皆以和致和，获天助也。下至幽、厉之际，朝廷不和，转相非怨，师古曰：「厉王、夷王之子。厉王生宣王，宣王生幽王。」诗人疾而忧之曰：「民之无良，相怨一方。」师古曰：「此小雅角弓之篇刺幽王之诗也。良，善也。言人各为不善，其意乖离，而相怨也。一方，谓自守一方，所向异之。」众小在位而从邪议，歙歙相是而背君子，故其诗曰：「歙歙``，亦孔之哀！谋之其臧，则具是违；谋之不臧，则具是依！」师古曰：「此小雅小F篇刺幽王之诗也。言在位卿士。歙歙然患其上，``然不供职，各失臣节，甚可哀痛。而谋之善者，则背违之，不善之谋，依而施用，所以为刺也。歙音翕。`音紫。」君子独处守正，不桡众枉，师古曰：「桡，屈也，不为众曲而自屈也。桡音女教反。」勉疆以从王事则反见憎毒谗澹故其诗曰：「密勿从事，不敢告劳，无罪无辜，谗口ьь！」师古曰：「此小雅十月之交篇刺幽王之诗也。密勿犹黾勉从事也。ьь，众声也。言己黾勉行事，不敢自陈劳苦，实无罪辜，而被谗谮嗷嗷然也。ь音敖。」当是之时，日月薄蚀而无光，师古曰：「薄，迫也。谓被掩迫也。」其诗曰：「朔日辛卯，日有蚀之，亦孔之丑！」师古曰：「自此已下至『百川沸腾』，皆十月之交诗也。孔，甚也。丑，恶也。周之十月，夏之八月，朔日有辛卯，日月交会，而日见蚀，阴侵於阳。辛，金日也。卯，木辰也。以卯侵金，则臣侵君，故甚恶之。」又曰：「彼月而微，此日而微，今此下民，亦孔之哀！」师古曰：「微，亏微也。言彼月者，当有亏耳，而今此日，乃复微也。言君臣失道，是为灾异，故令人甚哀也。」又曰：「日月鞠凶，不用其行；四国无政，不用其良！」师古曰：「鞠，告也。言日月不用其常行之道以告凶灾者，由四方之国无政理，不能用善人也。」天变见於上，地变动於下，水泉沸腾，山谷易处。其诗曰：「百川沸腾，山冢卒崩，高岸为谷，深谷为陵。哀今之人，胡莫惩！」师古曰：「沸，涌出也。腾，乘也。冢，山顶也。卒，尽也。胡，何也。，曾也。惩，刈也。言百川沸涌而相乘陵，山顶隆高而尽崩坏，陵谷易处，尊卑失序，咎异大矣，诚可畏惧。哀哉今人，何为曾莫创刈也！音千感反。」霜降失节，不以其时，其诗曰：「正月繁霜，我心忧伤；民之讹言，亦孔之将！」言民以是为非，甚众大也。张晏曰：「正月，夏之四月也，纯阳用事，而反多霜，急恒寒（苦）〔若〕之灾也。」师古曰：「此小雅正月之篇刺幽王之诗也。四月正阳之月，故谓之正月。繁，多也。讹，伪也。孔，甚也。将，大也。此言王政乖舛，阳月多霜，害於生物，故己心为忧伤，而众庶之人，共为伪言，以是为非，排斥贤　，祸甚大也。」此皆不和，贤不肖易位之所致也。师古曰：「贤人在下，不肖居上，故云易位。」自此之後，天下大乱，篡杀殃祸并作，厉王奔彘，师古曰：「厉王无道，下不堪命，乃相与畔袭厉王。厉王出奔彘。彘，晋地，今晋州北永安县是也。」幽王见杀。师古曰：「为犬戎所攻，杀幽王于骊山下，虏褒姒，尽取周赂而去。」至乎平王末年，鲁隐之始即位也，师古曰：「平王，幽王之子。」周大夫祭伯乖离不和，出奔於鲁，张晏曰：「隐元年『祭伯来』，谷梁传曰『奔也』。」师古曰：「祭音侧介反。」而春秋为讳，不言来奔，伤其祸殃自此始也。是後尹氏世卿而专恣，师古曰：「春秋公羊经隐公三年『夏四月，尹氏卒。』传曰『尹氏者何？天子之大夫也。其称尹氏何？贬也。曷为贬？讥继卿。继卿，非礼也。』又诗小雅节南山云『尹氏太师，赫赫师尹，不平谓何！』刺之也。」诸侯背畔而不朝，周室卑微。二百四十二年之间，师古曰：「谓从隐公元年至哀公十四年获麟也。隐公十一年，桓公十八年，庄公三十二年，闵公（三）〔二〕年，僖公三十三年，文公十八年，宣公十八年，成公十八年，襄公三十一年，昭公三十二年，定公十五年，哀公十四年，凡二百四十二年也。」日食三十六，师古曰：「谓隐三年二月己巳；桓三年七月壬辰朔，十七年十月朔；庄十八年三月，二十五年六月辛未朔，二十六年十二月癸亥朔，三十年九月庚午朔；僖五年九月戊申朔，十二年三月庚午，十五年五月；文元年二月癸亥朔，十五年六月辛丑朔；宣八年七月甲子，十年四月丙辰，十七年六月癸卯；成十六年六月丙寅朔，十七年十二月丁巳朔；襄十四年二月乙未朔，十五年秋八月丁巳，二十年冬十月丙辰朔，二十一年九月庚戌朔，冬十月庚辰朔，二十三年二月癸酉朔，二十四年秋七月甲子朔，八月癸巳朔，二十七年冬十二月乙亥朔；昭七年夏四月甲辰朔，十五年六月丁巳朔，十七年夏六月甲戌朔，二十一年秋七月壬午朔，二十二年十二月癸酉朔，二十四年夏五月乙未朔，三十一年十二月辛亥朔；定五年正月辛亥朔，十二年十一月丙寅朔，十五年八月庚辰朔：凡三十六也。」地震五，师古曰：「谓文九年九月癸酉，襄十六年五月甲子，昭十九年五月己卯，二十三年八月乙未，哀三年四月甲午，凡五也。」山陵崩他二，师古曰：「谓僖十四年八月辛卯沙鹿崩，成五年夏梁山崩，凡二也。他，下颓也。音丈尔反。」彗星三见，师古曰：「谓文十四年秋七月有星孛入于北斗，昭十七年冬有星孛于大辰，哀十三年冬十一月有星孛于东方。」夜常星不见，夜中星陨如雨一，师古曰：「事在庄七年夏四月辛卯。」火灾十四。师古曰：「桓十四年秋八月壬申御廪灾，庄二十年夏齐大灾，僖二十年五月乙巳西宫灾，成三年二月甲子新宫灾，襄九年春宋火，三十年五月甲午宋灾，昭九年夏四月陈火，十八年夏五月壬午宋、卫、陈、郑灾，定二年夏五月壬辰雉门及两观灾，哀三年五月辛卯桓宫、僖宫灾，四年六月辛丑亳社灾，凡十四也。」长狄入三国，师古曰：「谓春秋文十一年经书『冬十月甲午叔孙得臣败狄于咸』，公羊传曰『狄者何？长狄也，兄弟三人，一者之齐，一者之鲁，一者之晋。』之齐荣如，之鲁乔如，之晋焚如。长狄，n瞒之种。n音搜，瞒音末安反。」五石陨坠，六退飞，多麋，有蜮、蜚，鸲鹆来巢者，皆一见。师古曰：「谓僖十六年『正月戊申朔，陨石于宋，五。是月，六退飞过宋都。』庄十七年『冬，多麋。』十八年『秋，有蜮。』二十九年『秋，有蜚。』昭二十五年『夏，有鸲鹆来巢。』蜮，短尾狐也。，水鸟也。蜚，负也。音五历反。蜮音域。蜚音扶味反。鸲音劬。鹆音欲。」昼冥晦。师古曰：「僖十五年『九月己卯晦，震夷伯之庙。』谷梁传曰『晦，冥也。』」雨木冰。师古曰：「事在成十六年正月。雨木冰者，气著树木结为冰也，今俗呼为间树。雨音于具反。」李梅冬实。七月霜降，草木不死。师古曰：「僖三十三年经书『冬陨霜，不煞草。』李梅实，未知在何月也。而此言李梅冬实，又云七月霜降，草木不死，与今春秋不同，未见义所出。」八月杀菽。师古曰：「谓定公元年『十月，陨霜杀菽。』周之十月，夏之八月。菽谓豆也。」大雨雹。师古曰：「事在僖二十九年秋，及昭三年冬，四年正月。雨音于具反。」雨雪雷霆失序相乘。师古曰：「隐九年三月癸酉大雨震电，庚辰大雨雪，庄六年冬十月雨雪，僖十年冬大雨雪，皆是也。雷，古雷字也。霆，雷之急者也，音大丁反。」水、旱、饥，m、螽、螟螽午并起。如淳曰：「螽午犹杂沓也。」师古曰：「谓桓元年秋大水，十三年夏大水，庄七年秋大水，十一年秋宋大水，二十四年秋大水，二十五年秋大水，宣十年秋大水，成五年秋大水，襄二十四年秋七月大水；僖二十一年夏大旱，宣七年秋大旱；宣十年冬饥，十五年冬m生饥，襄二十四年冬大饥；桓五年秋螽，僖十五年八月螽，文三年秋雨螽於宋，八年冬螽，宣六年八月螽，十三年秋、十五年秋螽，襄七年八月螽，哀十二年十二月螽，十三年九月螽，十二月螽；隐五年九月螟，八年九月螟，庄六年秋螟：皆是也。螽即螟也。螟，虫之食苗心者也。螽音终，螟音冥。」当是时，祸乱辄应，弑君三十六，师古曰：「谓隐公四年卫州吁弑其君完；十一年羽父使贼弑公于氏；桓二年宋督弑其君与夷；七年曲沃伯诱晋小子侯杀之；十七年郑高渠弥弑昭公；庄八年齐无知弑其君诸儿；十二年宋万弑其君捷；十四年傅瑕弑其君郑子；三十二年共仲使圉人荦贼子般；闵二年共仲使卜t贼公于武闱；僖十年晋里克弑其君卓；二十四年晋弑怀公于高梁；文元年楚太子商臣弑其君f；十四年齐公子商人弑其君舍；十六年宋人弑其君杵臼；十八年齐人弑其君商人；鲁襄仲杀子恶；莒弑其君庶其；宣二年晋赵盾弑其君夷皋；四年郑公子归生弑其君夷；十年陈夏徵舒弑其君平国；成十八年晋弑其君州蒲；襄七年郑子驷使贼夜弑僖公；二十五年齐崔杼弑其君光；二十六年卫甯喜弑其君剽；二十九年阍弑吴子余祭；三十年蔡太子般弑其君固；三十一年莒人弑其君密州；昭元年楚公子围问王疾，缢而弑之；十三年楚公子比弑其君虔于乾溪；十九年许太子止弑其君买；二十七年吴弑其君僚；定十三年薛弑其君比；哀四年盗杀蔡侯申；六年齐陈乞弑其君荼；十年齐人弑悼公：凡三十六。」亡国五十二，师古曰：「谓桓五年州公如曹；庄四年纪侯大去其国；十年齐师灭谭；十三年齐人灭遂；十四年楚子灭息；十六年楚灭邓；闵元年晋灭耿，灭霍，灭魏；僖五年楚灭弦，晋灭虢，灭虞；十二年楚人灭黄；十七年楚灭项；十九年秦人取梁；二十五年卫侯毁灭邢；二十六年楚人灭夔；三十三年秦灭滑；文四年楚灭江；五年楚人灭六，灭蓼；十六年楚人、秦人、巴人灭庸；宣八年楚人灭舒蓼，九年取根牟；十二年楚子灭萧；十五年晋师灭赤狄潞氏；成六年取；十七年楚灭舒（萧）〔庸〕；襄六年莒人灭，齐侯灭莱；十年诸侯灭逼阳；十三年取；二十五年楚灭舒鸠；昭四年楚子灭赖；十三年晋灭肥；十六年楚子取戎蛮氏；十七年晋灭陆浑戎；二十一年晋灭鼓；三十年吴灭徐；定四年蔡灭沈；五年楚灭唐；六年郑灭许；十四年楚人灭顿；十五年楚子灭胡；哀八年宋公灭曹；又邾灭须句，楚灭权，晋灭焦、杨，楚灭道、房、申：凡五十二。」诸侯奔走，不得保其社稷者，不可胜数也。师古曰：「谓桓十五年郑伯突出奔蔡，襄十四年卫侯出奔齐，昭三年北燕伯款出奔齐，二十三年莒子庚舆来奔之类是也。」周室多祸：晋败其师於贸戎；师古曰：「贸戎，地名也。春秋公羊经成元年秋，王师败绩于贸戎。传曰『孰败之？盖晋败之』也。贸音莫侯反。」伐其郊；师古曰：「郊、周邑也。昭二十三年正月，经书『晋人围郊』也。」郑伤桓王；应劭曰：「王以诸侯伐郑，郑伯御之，射王中肩。」师古曰：「事在桓五年秋。」戎执其使；师古曰：「隐七年冬，经书『天王使凡伯来聘，戎伐凡伯于楚丘以归』。」卫侯朔召不往，齐逆命而助朔；师古曰：「春秋桓十六年，经书『卫侯朔出奔齐』，谷梁传曰『天子召而不往也』。」五大夫争权，三君更立，莫能正理。应劭曰：「周景王崩，单穆公、刘文公、巩简公、甘平公、召庄公，此五大夫相与争夺，更立王子猛、子朝及敬王，是为三君也。更音工衡反。」遂至陵夷不能复兴。师古曰：「陵夷谓卑替也。解在成纪及异姓诸侯王表也。」由此观之，和气致祥，乖气致异；祥多者其国安，异众者其国危，天地之常经，古今之通义也。今陛下开三代之业，招文学之士，优游宽容，使得并进。今贤不肖浑肴，师古曰：「言杂乱也。浑音胡本反，其下亦同。」白黑不分，邪正杂糅，忠谗并进。师古曰：「糅，和也，音汝救反。」章交公车，人满北军。如淳曰：「汉仪注中垒校尉主北军垒门内，尉一人主上书者狱。上章於公车，有不如法者，以付北军尉，北军尉以法治之。杨恽上书，遂幽北阙。北阙，公车所在。」朝臣舛午，胶戾乘剌，师古曰：「言志意不和，各相违背。午音五故反，剌音来曷反。」更相谗澹转相是非。师古曰：「更音工衡反。」传授增加，文书纷纠，前後错缪，毁誉浑乱。师古曰：「言各任私情，不得其实。」所以营或耳目，感移心意，不可胜载。师古曰：「言其诬罔天子也。营谓回绕之。」分曹为党，往往群朋，师古曰：「曹，辈也。」将同心以陷正臣。正臣进者，治之表也；正臣陷者，乱之机也。乘治乱之机，未知孰任，而灾异数见，此臣所以寒心者也。夫乘权藉势之人，子弟鳞集於朝，师古曰：「言其相次如鱼鳞。」羽翼阴附者众，辐凑於前，师古曰：「辐凑，言如车辐之归於毂也。」毁誉将必用，以终乖离之咎。师古曰：「言谗佞之人毁誉得进，则忠贤被斥，日以乖离也。」是以日月无光，雪霜夏陨，海水沸出，陵谷易处，列星失行，皆怨气之所致也。夫遵衰周之轨迹，循诗人之所刺，而欲以成太平，致雅颂，犹却行而求及前人也。师古曰：「却音邱略反。」初元以来六年矣，案春秋六年之中，灾异未有稠如今者也。师古曰：「稠，多也。音直流反。」夫有春秋之异，无孔子之救，犹不能解纷，师古曰：「纷，乱也。」况甚於春秋乎？原其所以然者，谗邪并进也。谗邪之所以并进者，由上多疑心，既已用贤人而行善政，如或谮之，则贤人退而善政还。师古曰：「还谓收还也。」夫执狐疑之心者，来谗贼之口；持不断之意者，开群枉之门。师古曰：「枉，曲也。」谗邪进则众贤退，群枉盛则正士消。故易有否泰。师古曰：「否音皮鄙反。」小人道长，君子道消，君子道消，则政日乱，故为否。否者，闭而乱也。君子道长，小人道消，小人道消，则政日治，故为泰。泰者，通而治也。诗又云「雨雪，见聿消」，师古曰：「此小雅角弓篇刺幽王好谗佞之诗也。，盛也。见，无云也。，日气也。聿，辞也。言雨雪之盛然，至於无云，日气始出，而雨雪皆消释矣。喻小人虽多，王若欲兴善政，则贤者升用，而小人诛灭矣。音彼骄反。音乃见反。」。」与易同义。昔者鲧、共工、欢兜与舜、禹杂处尧朝，师古曰：「鲧，崇伯之名，即杌也。共工，少　氏之後，即穷奇也。欢兜，帝鸿氏之後，即浑敦也。鲧音工本反。欢音火官反。音徒高反。杌音兀。浑音胡本反。敦音徒本反。」周公与管、蔡并居周位，当是时，迭进相毁，师古曰：「迭，互也。音大结反。」流言相谤，岂可胜道哉！帝尧、成王能贤舜、禹、周公而消共工、管、蔡，故以大治，荣华至今。孔子与季、孟偕仕於鲁，师古曰：「季、孟谓季孙、孟孙，皆桓公之後代，执国权而卑公室也。」李斯与叔孙俱宦於秦，师古曰：「叔孙者，叔孙通也。」定公、始皇贤季、孟、李斯而消孔子、叔孙，故以大乱，污辱至今。故治乱荣辱之端，在所信任；信任既贤，在於坚固而不移。诗云「我心匪石，不可转也」。师古曰：「此邶柏舟之诗也，言石性虽坚，尚可移转，己志贞确，执德不倾，过於石也。」言守善笃也。易曰「涣汗其大号」。师古曰：「此易涣卦九（四）〔五〕爻辞也。言王者涣然大发号令，如汗之出也。」言号令如汗，汗出而不反者也。今出善令，未能逾时而反，是反汗也；师古曰：「一时，三月也。」用贤未能三旬而退，是转石也。论语曰：「见不善如探汤。」师古曰：「论语载孔子之言。探汤，言其除难无所避也。」今二府奏佞　不当在位，历年而不去。如淳曰：「二府，丞相、御史也。」师古曰：「　，古谄字。」故出令则如反汗，用贤则如转石，去佞则如拔山，如此望阴阳之调，不亦难乎！是以群小窥见间隙，缘饰文字，巧言丑诋，师古曰：「诋，毁也，辱也。音丁礼反。」流言飞文，哗於民间。师古曰：「哗，也。哗音火瓜反。」故诗云：「忧心悄悄，愠于群小。」师古曰：「此邶柏舟言仁而不遇之诗也。悄悄，忧貌。愠，怒也。悄音千小反。」小人成群，诚足愠也。昔孔子与颜渊、子贡更相称誉，不为朋党；师古曰：「事具见论语。更音工衡反。」禹、稷与皋陶传相汲引，不为比周。师古曰：「事见尚书舜典。比音频寐反。」何则？忠於为国，无邪心也。故贤人在上位，则引其类而聚之於朝，易曰「飞龙在天，大人聚也」；师古曰：「此乾卦九五象辞也。言圣王正位，临驭四方，则贤人君子皆来见也。」在下位，则思与其类俱进，易曰「拔茅茹以其汇，征吉」。郑氏曰；「汇音谓。汇，类也。茹，牵引也。茅喻君有洁白之德，臣下引其类而仕之。」师古曰：「此泰卦初九爻辞。征，行也。茹音汝据反。」在上则引其类，在下则推其类，故汤用伊尹，不仁者远，而众贤至，类相致也。今佞邪与贤臣并在交戟之内，师古曰：「交戟，谓宿卫者。」合党共谋，违善依恶，歙歙``，数设危险之言，欲以倾移主上。如忽然用之，此天地之所以先戒，灾异之所以重至者也。师古曰：「重音直用反。」自古明圣，未有无诛而治者也，故舜有四放之罚，师古曰：「谓流共工于幽州，放欢兜于崇山，窜三曲于三危，殛鲧于羽山也。」而孔子有两观之诛，应劭曰：「少正卯奸人之雄，故孔子摄司寇七日，诛之於两观之下。」师古曰：「两观，谓阙也。」然後圣化可得而行也。今以陛下明知，诚深思天地之心，迹察两观之诛，师古曰：「寻其余迹而察之。」览否泰之卦，观雨雪之诗，历周、唐之所进以为法，原秦、鲁之所消以为戒，师古曰：「历谓历观之，原谓思其本也。」考祥应之福，省灾异之祸，以揆当世之变，师古曰：「省，视也。揆，度也。」放远佞邪之党，坏散险v之聚，师古曰：「险言曰v，音彼义反。」杜闭群枉之门，广开众正之路，师古曰：「杜，塞也。」决断狐疑，分别犹豫，使是非炳然可知，则百异消灭，而众祥并至，太平之基，万世之利也。臣幸得托肺附，师古曰：「旧解云肺附谓肝肺相附著，犹言心膂也。一说肺谓斫木之肺札也，自言於帝室犹肺札附於大材木也。」诚见阴阳不调，不敢不通所闻。窃推春秋灾异，以（效）〔救〕今事一二，条其所以，师古曰：「以，由也。」不宜宣泄。臣谨重封昧死上。恭、显见其书，愈与许、史比而怨更生等。师古曰：「比音频寐反。」堪性公方，自见孤立，遂直道而不曲。是岁夏寒，日青无光，恭、显及许、史皆言堪、猛用事之咎。上内重堪，又患众口之浸润，无所取信。时长安令杨兴以材能幸，常称誉堪。上欲以为助，乃见问兴：「朝臣]]不可光禄勋，何（也）〔邪〕？」师古曰：「]]，忿嫉之意也。]音牛斤反。」兴者倾巧士，谓上疑堪，因顺指曰：「堪非独不可於朝廷，自州里亦不可也。臣见众人闻堪前与刘更生等谋毁骨肉，以为当诛，故臣前言堪不可诛伤，为国养恩也。」上曰：「然此何罪而诛？今宜奈何？」兴曰：「臣愚以为可赐爵关内侯，食邑三百户，勿令典事。明主不失师傅之恩，此最策之得者也。」上於是疑。会城门校尉诸葛丰亦言堪、猛短，上因发怒免丰。语在其传。又曰：「丰言堪、猛贞信不立，朕闵而不治，又惜其材能未有所效，其左迁堪为河东太守，猛槐里令。」显等专权日甚。後三岁余，孝宣庙阙灾，其晦，日有蚀之。於是上召诸前言日变在堪、猛者责问，皆稽首谢。乃因下诏曰：「河东太守堪，先帝贤之，命而傅朕。资质淑茂，道术通明，师古曰：「淑，善也。茂，美也。」论议正直，秉心有常，发愤悃希张晏曰：「悃，诚也。希致密也。」师古曰：「悃希至诚也。悃音口本反。弦羝搅Ψ础！剐庞杏枪之心。以不能阿尊事贵，孤特寡助，抑厌遂退，师古曰：「厌音一甲反，谓不伸也。」卒不克明。师古曰：「卒，终也。克，能也。」往者众臣见异，师古曰：「异，灾异也。」不务自修，深惟其故，而反昧说天，托咎此人。师古曰：「，不明也，读与暗同，又音乌感反。」朕不得已，师古曰：「已，止也。」出而试之，以彰其材。堪出之後，大变仍臻，众亦嘿然。堪治未期年，而三老官属有识之士咏颂其美，使者过郡，靡人不称。师古曰：「靡，无也。」此固足以彰先帝之知人，而朕有以自明也。俗人乃造端作基，非议诋欺，师古曰：「诋，毁也，音丁礼反。」或引幽隐，非所宜明，意疑以类，欲以陷之，朕亦不取也。朕迫于俗，不得专心，乃者天著大异，朕甚惧焉。今堪年衰岁暮，恐不得自信，师古曰：「信读曰伸。」排於异人，将安究之哉？师古曰：「究，竟也，明也。」其徵堪诣行在所。」拜为光禄大夫，秩中二千石，领尚书事。猛复为太中大夫给事中。显干尚书〔事〕，师古曰：「干与管同，言管主其事。」尚书五人，皆其党也。堪希得见，常因显白事，事决显口。会堪疾，不能言而卒。师古曰：「音於今反。」显诬谮猛，令自杀於公车。更生伤之，乃著疾谗、`要、救危及世颂，凡八篇，师古曰：「`谓指发之也，音吐历反。」依兴古事，悼己及同类也。师古曰：「兴谓比喻也，音许证反。」遂废十余年。成帝即位，显等伏辜，更生乃复进用，更名向。向以故九卿召拜为中郎，使领护三辅都水。苏林曰：「三辅多溉灌渠，悉主之，故言都水。」数奏封事，迁光禄大夫。是时帝元舅阳平侯王凤为大将军秉政，倚太后，专国权，师古曰：「倚音於绮反。」兄弟七人皆封为列侯。时数有大异，向以为外戚贵盛，凤兄弟用事之咎。而上方精於诗书，观古文，诏向领校中五经秘书。师古曰：「言中者以别於外。」向见尚书洪范，箕子为武王陈五行阴阳休咎之应。师古曰：「休，美也，音许求反。它皆类此。」向乃集合上古以来历春秋六国至秦汉符瑞灾异之记，推迹行事，连传祸福，著其占验，比类相从，各有条目，凡十一篇，号曰洪范五行传论，奏之。天子心知向忠精，故为凤兄弟起此论也，然终不能夺王氏权。久之，营起昌陵，数年不成，复还归延陵，制度泰奢。向上疏谏曰：
臣闻易曰：「安不忘危，存不忘亡，是以身安而国家可保也。」师古曰：「易下系之辞。」故贤圣之君，博观终始，穷极事情，而是非分明。王者必通三统，应劭曰：「二王之後，与己为三统也。」孟康曰：「天地人之始也。」张晏曰：「一曰天统，为周十一月建子为正，天始施之端也。二曰地统，谓殷以十二月建丑为正，地始化之端也。三曰人统，谓夏以十三月建寅为正，人始成之端也。」师古曰：「二家之说皆不备也。言王者象天地人之三统，故存三代也。」明天命所授者博，非独一姓也。孔子论诗，至於「殷士肤敏，裸将于京」，师古曰：「此大雅文王之篇。殷士，殷之卿士也。肤，美也。敏，疾也。裸，灌鬯也。将，行也。京，周京也。言殷之臣有美德而敏疾，乃来助祭于周，行裸鬯之事，是天命无常，归於有德。」喟然叹曰：师古曰：「喟然，叹息貌，音丘位反。」「大哉天命！善不可不传于子孙，是以富贵无常；不如是，则王公其何以戒慎，民萌何以劝勉？」师古曰：「萌与m同，无知之貌。」盖伤微子之事周，而痛殷之亡也。虽有尧舜之圣，不能化丹朱之子；虽有禹汤之德，不能训末孙之桀纣。自古及今，未有不亡之国也。昔高皇帝既灭秦，将都雒阳，感寤刘敬之言，自以德不及周，而贤於秦，遂徙都关中，依周之德，因秦之阻。世之长短，以德为效，师古曰：「效谓徵验也。」故常战栗，不敢讳亡。孔子所谓「富贵无常」，盖谓此也。孝文皇帝居霸陵，北临厕，服虔曰：「厕，侧近水也。」李奇曰：「霸陵山北头厕近霸水，帝登其上以远望也。」意凄怆悲怀，顾谓群臣曰：「嗟乎！以北山石为椁，用絮俪缕崞浼洌应劭曰：「伲斩也。陈，施也。」孟康曰：「傩跻云嶂其间也。」师古曰：「美石出京师北山，今宜州石是也，故云以北山石为椁。絮者，可以衣之絮也。俣陈其间，又从而漆之也。音张吕反。僖舨嗦苑础！蛊窨啥哉！」张释之进曰：「使其中有可欲，虽锢南山犹有隙；使其中无可欲，虽无石椁，又何戚焉？」师古曰：「有可欲，谓多臧金玉而厚葬之，人皆欲发取之，是有间隙也。无可欲，谓不器（卫）〔备〕而薄葬，人无欲攻掘取之，故无忧戚也。锢谓铸塞也。云锢南山者，取其深大，假为喻也。锢音固。」夫死者无终极，而国家有废兴，故释之之言，为无穷计也。孝文寤焉，遂薄葬，不起山坟。易曰：「古之葬者，厚衣之以薪，臧之中野，不封不树。师古曰：「厚衣之以薪，言积薪以覆之也。不封，谓不聚土为坟也。不树，谓不种树也。衣音於既反。」後世圣人易之以棺椁。」棺椁之作，自黄帝始。黄帝葬於桥山，师古曰：「在上郡阳周县。」尧葬济阴，丘垄皆小，葬具甚微。晋灼曰：「丘垄，冢坟也。」舜葬苍梧，二妃不从。师古曰：「二妃，尧之二女。」禹葬会稽，不改其列。郑氏曰：「不改树木百物之列也。」如淳曰：「列，陇也。墨子曰『禹葬会稽之山，既葬，收余壤其上，垄若参耕之亩，则止矣。』」晋灼曰：「列，肆也。淮南子云『舜葬苍梧，不变其肆』，言不烦於民也。」师古曰：「郑说是也。淮南所云『不变其肆』，肆者故也，言山川田亩皆如故耳，非别义也。晋氏失之。」殷汤无葬处。师古曰：「谓不见传记也。」文、武、周公葬於毕，李奇曰：「在岐州之间。」臣瓒曰：「汲郡古文毕西於丰三十里。」师古曰：「二说皆非也。毕陌在长安西北四十里也。」秦穆公葬於雍橐泉宫祈年馆下，樗里子葬於武库，文颖曰：「秦惠王异母弟也。」师古曰：「樗里子且死，曰：『葬我必於渭南章台东，後百年当有天子宫夹我墓。』及汉兴，长乐宫在其东，未央宫在其西，武库正直其上也。」皆无丘陇之处。此圣帝明王贤君智士远览独虑无穷之计也。其贤臣孝子亦承命顺意而薄葬之，此诚奉安君父，忠孝之至也。夫周公，武王弟也，葬兄甚微。孔子葬母於防，师古曰：「防，鲁邑名也。音扶方反。」称古墓而不坟，师古曰：「墓谓圹穴也。坟谓积土也。」曰：「丘，东西南北之人也，不可不识也。」师古曰：「东西南北，言周游以行其道，不得专在本邦，故墓须表识，音式志反。」为四尺坟，遇雨而崩。弟子修之，以告孔子，孔子流涕曰：「吾闻之，古〔者〕不修墓。」盖非之也。师古曰：「事见礼记。」延陵季子适齐而反，其子死，葬於嬴、博之间，师古曰：「二邑并在泰山，其子死於其间。」穿不及泉，敛以时服，封坟掩坎，其高可隐，孟康曰：「隐蔽之，才可见而已。」臣瓒曰：「谓人立可隐肘也。」师古曰：「瓒说是也。隐音於靳反。」而号曰：师古曰：「号谓哭而且言也。」「骨肉归复於土，命也，魂气则无不之也。」夫嬴、博去吴千有余里，季子不归葬。孔子往观曰：「延陵季子於礼合矣。」师古曰：「事亦见礼记。」故仲尼孝子，而延陵慈父，舜禹忠臣，周公弟弟，师古曰：「弟弟者，言弟能顺理也。上弟音徒计反。」其葬君亲骨肉，皆微薄矣；非苟为俭，诚便於体也。宋桓司马为石椁，仲尼曰「不如速朽。」李奇曰：「宋桓s为石椁，奢泰，故激以此言。」秦相吕不韦集知略之士而造春秋，亦言薄葬之义，皆明於事情者也。逮至吴王阖闾，违礼厚葬，十有余年，越人发之。及秦惠文、武、昭、严襄五王，师古曰：「严襄者，谓庄襄，则始皇父也。」皆大作丘陇，多其瘗臧，师古曰：「瘗，埋也。音于例反。」咸尽发掘暴露，甚足悲也。秦始皇帝葬於骊山之阿，师古曰：「阿谓山曲也。」下锢三泉，上崇山坟，其高五十余丈，周回五里有余；石椁为游馆，李奇曰：「圹中为游戏之观也。」师古曰：「多累石作椁於圹中，以为离宫别馆也。」人膏为灯烛，水银为江海，黄金为凫雁。珍宝之臧，机械之变，孟康曰：「作机发木人之属，尽其巧变也。」晋灼曰：「始皇本纪令匠作机弩矢，有所穿近，辄射之。又言工匠为机，咸皆知之，已下，闭羡门，皆杀工匠也。」师古曰：「晋说是也。」棺椁之丽，宫馆之盛，不可胜原。师古曰：「言不能尽其本数。」又多杀宫人，生h工匠，计以万数。天下苦其役而反之，骊山之作未成，而周章百万之师至其下矣。师古曰：「周章，陈胜之将。」项籍燔其宫室营宇，往者咸见发掘。师古曰：「言至其墓所者发掘之而求财物也。」其後牧儿亡羊，羊入其凿，师古曰：「凿谓所穿冢臧者，音在到反。」牧者持火照求羊，失火烧其臧椁。自古至今，葬未有盛如始皇者也，数年之间，外被项籍之灾，内离牧竖之祸，师古曰：「离，遭也。」岂不哀哉！是故德弥厚者葬弥薄，知愈深者葬愈微。无德寡知，其葬愈厚，丘陇弥高，宫庙甚丽，发掘必速。由是观之，明暗之效，葬之吉凶，昭然可见矣。周德既衰而奢侈，宣王贤而中兴，更为俭宫室，小寝庙。诗人美之，斯干之诗是也，师古曰：「小雅篇名，美宣王考室。其首章曰『秩秩斯干』。秩秩，流行也。干，涧也。喻宣王之德如涧水源，秩秩流出，无极已也。」上章道宫室之如制，下章言子孙之众多也。师古曰：「宫室如制，谓『殖殖其廷，有觉其楹，君子攸宁』也。子孙众多，谓『维熊维罴，男子之祥；维虺维蛇，女子之祥』也。」及鲁严公师古曰：「即庄公也。」刻饰宗庙，多筑台囿，师古曰：「解在五行志。」後嗣再绝，孟康曰：「谓子般、闵公皆杀死也。」春秋刺焉。周宣如彼而昌，鲁、秦如此而绝，是则奢俭之得失也。陛下即位，躬亲节俭，始营初陵，其制约小，天下莫不称贤明。及徙昌陵，增埤为高，师古曰：「埤，下也，音婢。」积土为山，发民坟墓，积以万数，营起邑居，期日迫卒，师古曰：「卒读曰猝。」功费大万百余。应劭曰：「大万，亿也。大，巨也。」死者恨於下，生者愁於上，怨气感动阴阳，因之以饥馑，物故流离以十万数，师古曰：「物故，谓死也。流离，谓亡其居处也。」臣甚　焉。师古曰：「　谓不了，言惑於此事也。　音昏。一曰，　，古闵字，忧病也。」以死者为有知，发人之墓，其害多矣；若其无知，又安用大？师古曰：「安，焉也。」谋之贤知则不说，以示众庶则苦之；师古曰：「说读曰悦。其下亦同。」若苟以说愚夫淫侈之人，又何为哉！陛下慈仁笃美甚厚，聪明疏达盖世，宜弘汉家之德，崇刘氏之美，光昭五帝、三王，而顾与暴秦乱君竞为奢侈，比方丘陇，师古曰：「顾犹反也。」说愚夫之目，隆一时之观，违贤知之心，亡万世之安，臣窃为陛下羞之。唯陛下上览明圣黄帝、尧、舜、禹、汤、文、武、周公、仲尼之制，下观贤知穆公、延陵、樗里、张释之之意。孝文皇帝去坟薄葬，以俭安神，可以为则；秦昭、始皇增山厚臧，以侈生害，足以为戒。初陵之　，宜从公卿大臣之议，应劭曰：「　音规摹之摹。」师古曰：「谓规度墓地，应音是也。韦玄成传及萧望之传规　音（议）〔义〕皆同，其字从木。」以息众庶。书奏，上甚感向言，而不能从其计。
向睹俗弥奢淫，而赵、卫之属起微贱，逾礼制。师古曰：「赵皇后、昭仪、卫婕妤也。」
向以为王教由内及外，自近者始。故采取诗书所载贤妃贞妇，兴国显家可法则，及孽嬖乱亡者，师古曰：「孽，庶也。嬖，爱也。嬖音必计反。」序次为列女传，凡八篇，以戒天子。及采传记行事，著新序、说苑凡五十篇奏之。数上疏言得失，陈法戒。书数十上，以助观览，补遗阙。上虽不能尽用，然内嘉其言，常嗟叹之。时上无继嗣，政由王氏出，灾异　甚。师古曰：「　，渐也。」向雅奇陈汤智谋，与相亲友，独谓汤曰：「灾异如此，而外家日（甚）〔盛〕，其渐必危刘氏。吾幸得同姓末属，t世蒙汉厚恩，师古曰：「t，古累字。」身为宗室遗老，历事三主。上以我先帝旧臣，每进见常加优礼，吾而不言，孰当言者？」师古曰：「孰，谁也。」向遂上封事极谏曰：臣闻人君莫不欲安，然而常危，莫不欲存，然而常亡，失御臣之术也。夫大臣操权柄，持国政，师古曰：「操，执也。音千高反。」未有不为害者也。昔晋有六卿，应劭曰：「智伯、范、中行、韩、魏、赵也。」齐有田、崔，卫有孙、甯，鲁有季、孟，常掌国事，世执朝柄。终後田氏取齐；六卿分晋；崔杼弑其君光；孙林父、甯殖出其君b，弑其君剽；师古曰：「b音口旦反。剽音匹照反。解在五行志。」季氏八佾舞於庭，三家者以雍彻，师古曰：「佾，列也，谓舞者之行列也。八人一佾，八佾六十四人也。雍，乐诗名，彻馔奏之。皆王者之礼。」并专国政，卒逐昭公。周大夫尹氏`朝事，师古曰：「`与管同。」浊乱王室，子朝、子猛更立，连年乃定。师古曰：「更音工衡反。解并在五行志。」故经曰「王室乱」，又曰「尹氏杀王子克」，甚之也。师古曰：「言其恶大甚也。」春秋举成败，录祸福，如此类甚众，皆阴盛而阳微，下失臣道之所致也。故书曰：「臣之有作威作福，害于而家，凶于而国。」师古曰：「周书洪范也。而，汝也。言唯君得作威作福，臣下为之，则致凶害也。」孔子曰「禄去公室，政逮大夫」，危亡之兆。李奇曰：「卿当为政，而反大夫为政也。」臣瓒曰：「政不由君，下及大夫也。上大夫即卿也。」师古曰：「瓒说是也。论语孔子曰：『禄去公室五君矣，政逮於大夫四君矣，故三桓之子孙微矣。」秦昭王舅穰侯及泾阳、叶阳君郑氏曰：「皆昭王母之弟也。」师古曰：「穰侯，魏冉也。泾阳、叶阳，皆其弟也。叶音式涉反。」专国擅势，上假太后之威，三人者权重於昭王，家富於秦国，国甚危殆，赖寤范睢之言，而秦复存。二世委任赵高，专权自恣，壅蔽大臣，终有阎乐望夷之祸，郑氏曰：「望夷，秦宫名也。」应劭曰：「秦二世斋於望夷之宫，阎乐以兵杀二世也。」师古曰：「博物志云宫在长陵西北，长平观道东，临泾水，作之以望北夷。此说非也。胡亥葬於宜春苑，苑不在渭北也。」秦遂以亡。近事不远，即汉所代也。汉兴，诸吕无道，擅相尊王。吕产、吕禄席太后之宠，据将相之位，师古曰：「席犹因也，言若人之坐於席也。」兼南北军之众，拥梁、赵王之尊，骄盈无厌，欲危刘氏。赖忠正大臣绛侯、朱虚侯等竭诚尽节以诛灭之，然後刘氏复安。今王氏一姓乘朱轮华毂者二十三人，青紫貂蝉充盈幄内，鱼鳞左右。师古曰：「言在帝之左右，相次若鱼鳞也。」大将军秉事用权，五侯骄奢僭盛，并作威福，击断自恣，行污而寄治，身私而托公，师古曰：「寄，托也。内为污私之行，而外托治公之道也。」依东宫之尊，假甥舅之亲，以为威重。师古曰：「东宫，太后所居也。」尚书九卿州牧郡守皆出其门，师古曰：「言为其僚吏者皆居显要之职。」`执枢机，朋党比周。称誉者登进，忤恨者诛伤；游谈者助之说，执政者为之言。排摈宗室，孤弱公族，其有智能者，尤非毁而不进。远绝宗室之任，不令得给事朝省，恐其与己分权；数称燕王、盖主以疑上心，师古曰：「示宗室亲近而反逆也。」避讳吕、霍而弗肯称。师古曰：「吕后、霍后二家皆坐僭擅诛灭，故为王氏讳而不言也。」内有管、蔡之萌，外假周公之论，兄弟据重，宗族磐互。师古曰：「磐结而交互也。字或作牙，谓若犬牙相交入之意也。」历上古至秦汉，外戚僭贵未有如王氏者也。虽周皇甫、秦穰侯、汉武安、吕、霍、上官之属，皆不及也。师古曰：「皇甫，周卿士字也，周后宠之，故处於盛位，权党於朝，诗人刺之。事见小雅十月之交篇。武安侯，田`也。」物盛必有非常之变先见，为其人微象。孝昭帝时，冠石立於泰山，晋灼曰：「汉注冠山石名。」臣瓒曰：「冠山下有石自立，三石为足，一石在上，故曰冠石也。」师古曰：「事具在眭孟传。」仆柳起於上林。师古曰：「其树已死，僵仆於地，而更起生，事亦具在眭孟传。」而孝宣帝即位，今王氏先祖坟墓在济南者，其梓柱生枝叶，扶疏上出屋，根 
地中，虽立石起柳，无以过此之明也。事势不两大，王氏与刘氏亦且不并立，如下有泰山之安，则上有累卵之危。陛下为人子孙，守持宗庙，而令国祚移於外亲，降为o隶，师古曰：「o隶，卑贱之人也。春秋左氏传曰『大夫臣士，士臣o，o臣舆，舆臣隶』也。」纵不为身，奈宗庙何！妇人内夫家，外父母家，此亦非皇太后之福也。如淳曰：「内犹亲也，而皇太后反外夫家也。」孝宣皇帝不与舅平昌、乐昌侯权，所以安全之也。夫明者起福於无形，销患於未然。宜发明诏，吐德音，援近宗室，亲而纳信，师古曰：「援，引也，谓升引而附近之也。援音爰。」黜远外戚，毋授以政，师古曰：「远谓疏而离之也。音于万反。」皆罢令就弟，以则效先帝之所行，厚安外戚，全其宗族，诚东宫之意，外家之福也。王氏永存，保其爵禄，刘氏长安，不失社稷，所以褒睦外内之姓，子子孙孙无疆之计也。如不行此策，田氏复见於今，六卿必起於汉，师古曰：「如，若也。」为後嗣忧，昭昭甚明，不可不深图，不可不蚤虑。师古曰：「蚤，古早字。」易曰：「君不密，则失臣；臣不密，则失身；几事不密，则害成。」师古曰：「上系之辞也。」唯陛下深留圣思，审固几密，览往事之戒，以折中取信，居万安之实，用保宗庙，久承皇太后，师古曰：「言社稷不安，则帝身亦不得久事皇太后也。」天下幸甚。书奏，天子召见向，叹息悲伤其意，谓曰：「君且休矣，吾将思之。」师古曰：「且令出外休息。」以向为中垒校尉。向为人简易无威仪，廉靖乐道，不交接世俗，专积思於经术，昼诵书传，夜观星宿，或不寐达旦。元延中，星孛东井，蜀郡岷山崩雍江。师古曰：「雍读作壅。」向恶此异，语在五行志。怀不能已，复上奏，其辞曰：臣闻帝舜戒伯禹，毋若丹朱敖；师古曰：「事见虞书益稷篇。丹朱，尧子也。敖读曰傲。」周公戒成王，毋若殷王纣。师古曰：「事见周书亡逸篇。」诗曰「殷监不远，在夏后之世」，师古曰：「大雅荡之诗。」亦言汤以桀为戒也。圣帝明王常以败乱自戒，不讳废兴，故臣敢极陈其愚，唯陛下留神察焉。谨案春秋二百四十二年，日蚀三十六，襄公尤数，率三岁五月有奇而壹食。师古曰：「奇谓成数之余，不满者也。音居宜反。」汉兴讫竟宁，孝景帝尤数，率三岁一月而一食。臣向前数言日当食，今连三年比食。师古曰：「比，频也。」自建始以来，二十岁间而八食，率二岁六月而一发，古今罕有。异有小大希稠，占有舒疾缓急，而圣人所以断疑也。易曰：「观乎天文，以察时变。」师古曰：「贲彖辞也。」昔孔子对鲁哀公，并言夏桀、殷纣暴虐天下，故历失则摄提失方，孟陬无纪，孟康曰：「摄提，星名也。随斗杓建十二月，历不正，则失其所建。首时为孟，正月为陬。」师古曰：「陬音子侯反，又音邹。」此皆易姓之变也。秦始皇之末至二世时，日月薄食，山陵沦亡，辰星出於四孟，师古曰：「四时之孟月也。当见四仲也。」太白经天而行，孟康曰：「谓出东入西，出西入东也。太白阴星，出东当伏东，出西当伏西。过午为经天也。」无云而雷，张晏曰：「雷当托云，犹君之托臣也。二世不恤天下，人有畔心，象独号令而无臣也。」枉矢夜光，应劭曰：「流星也，其射如矢，蛇行不正，故曰枉矢流，以乱伐乱。」苏林曰：「有声为天狗，无声为枉矢也。」荧惑袭月，应劭曰：「荧惑主内乱，月主刑，故赵高杀二世也。」щ火烧宫，师古曰：「щ，灾也。」野禽戏廷，张晏曰：「野鸟入处，主人将去。」都门内崩，师古曰：「内向而坏。」长人见临洮，石陨于东郡，星孛大角，大角以亡。应劭曰：「天王坐席也。流星大角，大角因伏不见也。」观孔子之言，考暴秦之异，天命信可畏也。及项籍之败，亦孛大角。汉之入秦，五星聚于东井，得天下之象也。孝惠时，有雨血，日食於冲，灭光星见之异。孟康曰：「日月行交道之冲也。相薄而既也，京房所谓阴气盛，薄夺日光者也。」孝昭时，有泰山卧石自立，上林僵柳复起，大星如月西行，众星随之，此为特异。孝宣兴起之表，天狗夹汉而西，李奇曰：「流星也。下堕地为天狗，皆n星。」久阴不雨者二十余日，昌邑不终之异也。皆著於汉纪。观秦、汉之易世，览惠、昭之无後，察昌邑之不终，视孝宣之绍起，天之去就，岂不昭昭然哉！高宗、成王亦有g雉拔木之变，能思其故，故高宗有百年之福，成王有复风之报。师古曰：「复，反也。事并见尚书高宗肜日及金滕篇，解在五行志。」神明之应，应若景向，师古曰：「向读曰响。」世所同闻也。臣幸得托末属，诚见陛下有宽明之德，冀销大异，而兴高宗、成王之声，以崇刘氏，故cc数奸死亡之诛。师古曰：「cc，款诚之意也。奸，犯也。c音恳。奸音干。」今日食尤屡，星孛东井，摄提炎及紫宫，师古曰：「炎音弋赡反。」有识长老莫不震动，此变之大者也。其事难一二记，故易曰「书不尽言，言不尽意」，师古曰：「上系之辞。」是以设卦指爻，而复说义。书曰「壤匆酝肌梗孟康曰：「龋使也。使人以图来示成王，明（曰）〔口〕说不了，指图乃了也。」师古曰：「周书洛诰之辞。」天文难以相晓，臣虽图上，犹须口说，然後可知，愿赐清燕之闲，师古曰：「闲读曰闲。」指图陈状。上辄入之，师古曰：「谓召入也。」然终不能用也。向每召见，数言公族者国之枝叶，枝叶落则本根无所庇荫；师古曰：「庇音必寐反。荫音於禁反。」方今同姓疏远，母党专政，禄去公室，权在外家，非所以疆汉宗，卑私门，保守社稷，安固後嗣也。向自见得信於上，故常显讼宗室，讥刺王氏及在位大臣，其言多痛切，发於至诚。上数欲用向为九卿，辄不为王氏居位者及丞相御史所持，故终不迁。师古曰：「持谓扶持佐助也。」居列大夫官前後三十余年，年七十二卒。卒後十三岁而王氏代汉。向三子皆好学：长子汲，师古曰：「汲音汲。」以易教授，官至郡守；中子赐，九卿丞，蚤卒；少子歆，最知名。歆字子骏，少以通诗书能属文召见成帝，待诏宦者署，为黄门郎。河平中，受诏与父向领校秘书，讲六艺传记，诸子、诗赋、数术、方技，无所不究。向死後，歆复为中垒校尉。
哀帝初即位，大司马王莽举歆宗室有材行，为侍中太中大夫，迁骑都尉、奉车光禄大夫，贵幸。复领五经，卒父前业。歆乃集六艺群书，种别为七略。语在艺文志。
歆及向始皆治易，宣帝时，诏向受谷梁春秋，十余年，大明习。及歆校秘书，见古文春秋左氏传，歆大好之。时丞相史尹咸以能治左氏，与歆共校经传。歆略从咸及丞相翟方进受，质问大义。师古曰：「质，正也。」初左氏传多古字古言，学者传训故而已，师古曰：「故谓指趣也。」及歆治左氏，引传文以解经，转相发明，由是章句义理备焉。歆亦湛靖有谋，师古曰：「湛读曰沈。」父子俱好古，博见疆志，师古曰：「志，记也。」过绝於人。歆以为左丘明好恶与圣人同，师古曰：「论语载孔子曰：『巧言令色足恭，左丘明耻之，丘亦耻之；匿怨而友其人，左丘明耻之，丘亦耻之。』」亲见夫子，而公羊、谷梁在七十子後，师古曰：「七十子是孔子弟子也，实七十二人，指其（言成数）〔成数言〕也。」传闻之与亲见之，其详略不同。歆数以难向，向不能非间也，师古曰：「间音居苋反。」然犹自持其谷梁义。及歆亲近，欲建立左氏春秋及毛诗、逸礼、古文尚书皆列於学官。哀帝令歆与五经博士讲论其义，诸博士或不肯置对，师古曰：「并不与歆意同，故不肯立其学也。置对，置辞以对也。」歆因移书太常博士，责让之曰：昔唐虞既衰，而三代迭兴，师古曰：「迭，互也。音大结反。」圣帝明王，累起相袭，其道甚著。周室既微而礼乐不正，道之难全也如此。是故孔子忧道之不行，历国应聘。自卫反鲁，然後乐正，雅颂乃得其所；修易，序书，制作春秋，以纪帝王之道。及夫子没而微言绝，七十子终而大义乖。重遭战国，弃笾豆之礼，理军旅之陈，师古曰：「笾豆，礼食之器也。以竹曰笾，以木曰豆。笾音边。」孔氏之道抑，而孙吴之术兴。陵夷至于暴秦，燔经书，杀儒士，设挟书之法，行是古之罪，师古曰：「以古事为是者即罪之。」道术由是遂灭。汉兴，去圣帝明王遐远，仲尼之道又绝，法度无所因袭。时独有一叔孙通略定礼仪，天下唯有易卜，未有它书。至孝惠之世，乃除挟书之律，然公卿大臣绛、灌之属咸介胄武夫，莫以为意。至孝文皇帝，始使掌故朝错李奇曰：「掌故，官名也。」从伏生受尚书。尚书初出于屋壁，朽折散绝，今其书见在，时师传读而已。诗始萌牙。师古曰：「言若草木之初生。」天下众书往往颇出，皆诸子传说，犹广立於学官，为置博士。在汉朝之儒，唯贾生而已。师古曰：「谓贾谊。」至孝武皇帝，然後邹、鲁、梁、赵颇有诗、礼、春秋先师，师古曰：「前学之师也。」皆起於建元之间。当此之时，一人不能独尽其经，或为雅，或为颂，相合而成。泰誓後得，博士集而读之。故诏书称曰：「礼坏乐崩，书缺简脱，朕甚闵焉。」时汉兴已七八十年，离於全经，固已远矣。师古曰：「言废绝以久，不可得其真也。」及鲁恭王坏孔子宅，欲以为宫，而得古文於坏壁之中，逸礼有三十九，书十六篇。天汉之後，孔安国献之，遭巫蛊仓卒之难，未及施行。及春秋左氏丘明所修，皆古文旧书，多者二十余通，臧於秘府，伏而未发。孝成皇帝闵学残文缺，稍离其真，乃陈发秘臧，校理旧文，得此三事，以考学官所传，经或脱简，传或间编。师古曰：「脱简，遗失之。间编，谓旧编烂绝，就更次之，前後错乱也。间音古苋反。」传问民间，则有鲁国（柏）〔桓〕公、赵国贯公、胶东庸生之遗学与此同，抑而未施。此乃有识者之所惜闵，士君子之所嗟痛也。往者缀学之士不思废绝之阙，苟因陋就寡，分文析字，烦言碎辞，学者罢老且不能究其一艺。师古曰：「罢读曰疲。究，竟也。」信口说而背传记，是末师而非往古，至於国家将有大事，若立辟雍封禅巡狩之仪，则幽冥而莫知其原。师古曰：「幽冥犹暗昧也。」犹欲保残守缺，挟恐见破之私意，而无从善服义之公心，或怀　嫉，不考情实，雷同相从，随声是非，抑此三学，以尚书为备，苏林曰：「备之而已。」臣瓒曰：「当时学者，谓尚书唯有二十八篇，不知本（存）〔有〕百篇也。」师古曰：「瓒说是也。」谓左氏为不传春秋，岂不哀哉！今圣上德通神明，继统扬业，亦闵文学错乱，学士若兹，虽昭其情，犹依违谦让，师古曰：「依违，言不专决也。」乐与士君子同之。故下明诏，试左氏可立不，遣近臣奉指衔命，将以辅弱扶微，与二三君子比意同力，冀得废遗。师古曰：「比，合也。经艺有废遗者，冀得兴立之也。比音频寐反。」今则不然，深闭固距，而不肯试，猥以不诵绝之，师古曰：「猥，苟也。苟不诵习之，而欲绝去此学。」欲以杜塞余道，绝灭微学。夫可与乐成，难与虑始，此乃众庶之所为耳，非所望士君子也。且此数家之事，皆先帝所亲论，今上所考视，其古文旧书，皆有徵验，外内相应，岂苟而已哉！夫礼失求之於野，古文不犹愈於野乎？师古曰：「愈，胜也。」往者博士书有欧阳，春秋公羊，易则施、孟，然孝宣皇帝犹复广立谷梁春秋，梁丘易，大小夏侯尚书，义虽相反，犹并置之。何则？与其过而废之也，宁过而立之。师古曰：「过犹误。」传曰：「文武之道未坠於地，在人；贤者志其大者，不贤者志其小者。」师古曰：「论语孔子弟子子贡之言。志，识也，一曰记。」今此数家之言所以兼包大小之义，岂可偏绝哉！若必专己守残，师古曰：「专执己所偏见，苟守残缺之文也。」党同门，　道真，师古曰：「党同师之学，　道艺之真也。」违明诏，失圣意，以陷於文吏之议，甚为二三君子不取也。其言甚切，诸儒皆怨恨。是时名儒光禄大夫龚胜以歆移书上疏深自罪责，愿乞骸骨罢。及儒者师丹为大司空，亦大怒，奏歆改乱旧章，非毁先帝所立。上曰：「歆欲广道术，亦何以为非毁哉？」歆由是忤执政大臣，为众儒所讪，师古曰：「讪，谤也，音所谏反。」惧诛，求出补吏，为河内太守。以宗室不宜典三河，徙守五原，後复转在涿郡，历三郡守。数年，以病免官，起家复为安定属国都尉。会哀帝崩，王莽持政，莽少与歆俱为黄门郎，重之，白太后。太后留歆为右曹太中大夫，迁中垒校尉，羲和，京兆尹，使治明堂辟雍，封红休侯。典儒林史卜之官，考定律历，著三统历谱。初，歆以建平元年改名秀，字颖叔云。应劭曰：「河图赤伏符云『刘秀发兵捕不道，四夷云集龙斗野，四七之际火为主』，故改名，几以趣也。」及王莽篡位，歆为国师，後事皆在莽传。赞曰：仲尼称「材难不其然与！」师古曰：「论语载孔子之言也。贤材难得。与读曰欤。」自孔子後，缀文之士众矣，唯孟轲、孙况，董仲舒、司马迁、刘向、扬雄。师古曰：「孙况即荀卿也。」此数公者，皆博物洽闻，通达古今，其言有补於世。传曰「圣人不出，其间必有命世者焉」，岂近是乎？师古曰：「近音其靳反。」刘氏洪范论发明大传，著天人之应；七略剖判艺文，总百家之绪；三统历谱考步日月五星之度。有意其推本之也。师古曰：「言其究极根本，深有意也。」呜！向言山陵之戒，于今察之，师古曰：「读曰呼。」哀哉！指明梓柱以推废兴，昭矣！师古曰：「昭然明白。」岂非直谅多闻，古之益友与！师古曰：「谅，信也。论语称孔子曰『益者三友，友直，友谅，友多闻，益矣。』赞言向直谅多闻，可谓益矣。与读曰欤。」
汉书卷三十七季布栾布田叔传第七
季布，楚人也，为任侠有名。应劭曰：「任谓有坚完可任托以事也。」如淳曰：「相与信为任，同是非为侠。」师古曰：「任谓任使其气力。侠之言挟也，以权力侠辅人也。任音人禁反。侠音下颊反。」项籍使将兵，数窘汉王。如淳曰：「窘，困也。」师古曰：「窘音求闵反。」项籍灭，高祖购求布千金，敢有舍匿，罪三族。师古曰：「舍，止；匿，隐也。」布匿濮阳周氏，周氏曰：「汉求将军急，迹且至臣家，师古曰：「迹谓寻其踪迹也。」能听臣，臣敢进计；即否，愿先自刭。」布许之。乃髡钳布，衣褐，师古曰：「衣，著之也。褐，毛布之衣也。」置广柳车中，服虔曰：「东郡谓广辙车为广柳车。」郑氏曰：「作大柳衣车，若周礼丧车也。」李奇曰：「广柳，大隆穹也。」晋灼曰：「周礼说『衣柳』，柳，聚也，众饰之所聚也。此为载以丧车，欲人不知也。」师古曰：「晋、郑二说是也。隆穹，所谓车G者耳，非此之谓也。G音扶晚反。」并与其家僮数十人，之鲁朱家所卖之。师古曰：「朱家，鲁人，见游侠传。」朱家心知其季布也，买置田舍。乃之雒阳见汝阴侯滕公，师古曰：「夏侯婴也，本为滕令，遂号为滕公。」说曰：「季布何罪？臣各为其主用，职耳。师古曰：「职，常也。言此乃常道也。一曰职，主掌其事也。」项氏臣岂可尽诛邪？今上始得天下，而以私怨求一人，何示不广也！且以季布之贤，汉求之急如此，此不北走胡，南走越耳。夫忌壮士以资敌国，此伍子胥所以鞭荆平之墓也。师古曰：「子胥，伍员也。荆即楚也。子胥之父伍奢为平王所杀，子胥奔吴，教吴伐楚。平王已卒，其後吴师入郢，子胥掘平王之墓，取尸鞭之三百也。」君何不从容为上言之？」师古曰：「从音千容反。」滕公心知朱家大侠，意布匿其所，乃许诺。侍间，果言如朱家指。师古曰：「侍，侍於天子。间谓事务之隙。」上乃赦布。当是时，诸公皆多布能摧刚为柔，师古曰：「多犹重也。」朱家亦以此名闻当世。布召见，谢，拜郎中。孝惠时，为中郎将。单于尝为书曼吕太后，师古曰：「曼谓辞语亵污也。曼读与慢同。」太后怒，召诸将议之。上将军樊哙曰：「臣愿得十万众，横行匈奴中。」诸将皆阿吕太后，师古曰：「阿，曲也，曲从其意。」以哙言为然。布曰：「樊哙可斩也。夫以高帝兵三十余万，困於平城，哙时亦在其中。今哙奈何以十万众横行匈奴中，面谩！师古曰：「谩，欺诳也，音曼，又音莫连反。」且秦以事胡，陈胜等起。今疮痍未瘳，师古曰：「痍，伤也。瘳，差也。痍音夷。瘳音丑留反。」哙又面谀，欲摇动天下。」是时殿上皆恐，太后罢朝，遂不复议击匈奴事。布为河东守。孝文时，人有言其贤，召欲以为御史大夫。人又言其勇，使酒难近。应劭曰：「使酒，酗酒也。」师古曰：「言因酒沾洽而使气也。近谓附近天子为大臣也。」至，留邸一月，师古曰：「邸，诸郡朝宿之舍在京师也。」见罢。师古曰：「既引见而罢，令还郡也。」布进曰：「臣待罪河东，陛下无故召臣，此人必有以臣欺陛下者。师古曰：「谓妄言其贤，故云欺也。」今臣至，无所受事，罢去，此人必有毁臣者。夫陛下以一人誉召臣，一人毁去臣，臣恐天下有识者闻之，有以窥陛下。」师古曰：「窥见陛下浅深也。」上默然，惭曰：「河东吾股肱郡，故特召君耳。」布之官。辩士曹丘生数招权顾金钱，孟康曰：「招，求也。以金钱事权贵，而求得其形势以自炫耀也。」李奇曰：「持权属以请人，顾以金钱也。」师古曰：「二家之说皆非也。言招求贵人威权，因以请托，故得他人顾金钱也。」事贵人赵谈等，李奇曰：「宦者赵谈也。」与窦长君善。服虔曰：「景帝舅。」布闻，寄书谏长君曰：「吾闻曹丘生非长者，勿与通。」及曹丘生归，欲得书请布。师古曰：「欲得窦长君书与布，为己绍介也。」窦长君曰：「季将军不说足下，师古曰：「说读曰悦。」足下无往。」固请书，遂行。使人先发书，师古曰：「使人先致书於布。发，视也。」布果大怒，待曹丘。曹丘至，则揖布曰：「楚人谚曰『得黄金百，不如得季布诺』，师古曰：「谚，传也。」足下何以得此声梁楚之间哉？且仆与足下俱楚人，使仆游扬足下名於天下，顾不美乎？师古曰：「顾，念也。」何足下距仆之深也！」布乃大说。师古曰：「说读曰悦。」引入，留数月，为上客，厚送之。布名所以益闻者，曹丘扬之也。布弟季心气盖关中，遇人恭谨，为任侠，方数千里，士争为死。尝杀人，亡吴，从爰丝匿，长事爰丝，师古曰：「丝，爰盎字。言以兄长之礼事也。」弟畜灌夫、籍福之属。尝为中司马，如淳曰：「中尉之司马。」中尉郅都不敢加。少年多时时窃借其名以行。师古曰：「诈自称为心之宾客徒党也。」当是时，季心以勇，布以诺，闻关中。布母弟丁公，晋灼曰：「楚汉春秋云薛人，名固。」师古曰：「此母弟为同母异父之弟。」为项羽将，逐窘高祖彭城西。短兵接，汉王急，顾谓丁公曰：「两贤岂相厄哉！」孟康曰：「丁公及彭城赖t追上，故曰两贤也。」师古曰：「孟说非也。两贤，高祖自谓并谓固耳，言吾与固俱是贤，岂相厄困也。故固感此言而止也。虽与赖t俱追，而高祖独与固言耳。」丁公引兵而还。及项王灭，丁公谒见高祖，以丁公徇军中，师古曰：「徇，行示也，音辞俊反。」曰：「丁公为项王臣不忠，使项王失天下者也。」遂斩之，曰：「使後为人臣无效丁公也！」栾布，梁人也。彭越为家人时，尝与布游，师古曰：「家人，犹言编户之人也。」穷困，卖庸於齐，为酒家保。孟康曰：「酒家作保。保，庸也。可保信，故谓之保。」师古曰：「谓庸作受顾也。为保，谓保可任使。」数岁别去，而布为人所略，卖为奴於燕。为其主家报仇，服虔曰：「为买者报仇也。」燕将臧荼举以为都尉。荼为燕王，布为将。及荼反，汉击燕，虏布。梁王彭越闻之，乃言上，请赎布为梁大夫。使於齐，未反，师古曰：「反，还也。」汉召彭越责以谋反，夷三族，枭首雒阳，下诏有收视者辄捕之。布还，奏事彭越头下，祠而哭之。吏捕以闻。上召布骂曰：「若与彭越反邪？吾禁人勿收，若独祠而哭之，与反明矣。师古曰：「若，汝也。」趣亨之。」师古曰：「趣读曰促。促，急也。」方提趋汤，师古曰：「提，举也，举而欲投之於汤也。趋读曰趣，趋，向也。」顾曰：「愿一言而死。」上曰：「何言？」布曰：「方上之困彭城，败荥阳、成皋间，项王所以不能遂西，徒以彭王居梁地，师古曰：「徒，但也。」与汉合从苦楚也。师古曰：「从音子容反。」当是之时，彭王壹顾，与楚则汉破，与汉则楚破。且垓下之会，微彭王，项氏不亡。师古曰：「微，无也。」天下已定，彭王剖符受封，（亦）欲传之万世。今（汉）〔帝〕壹徵兵於梁，彭王病不行，而疑以为反。反形未见，以苛细诛之，臣恐功臣人人自危也。今彭王已死，臣生不如死，请就亨。」上乃释布，拜为都尉。孝文时，为燕相，至将军。布称曰：「穷困不能辱身，非人也；富贵不能快意，非贤也。」於是尝有德，厚报之；有怨，必以法灭之。吴楚反时，以功封为g侯，苏林曰：「g音输，清河县也。」复为燕相。燕齐之间皆为立社，号曰栾公社。布薨，子贲嗣侯，师古曰：「贲音奔。」孝武时坐为太常牺牲不如令，国除。田叔，赵陉城人也。苏林曰：「陉音刑。」其先，齐田氏也。叔好剑，学黄老术於乐钜公。师古曰：「姓乐，名钜也。公者，老人之称也。」为人廉直，喜任侠。师古曰：「喜，好也，音许吏反。」游诸公，师古曰：「诸公，皆长者也。」赵人举之赵相赵午，言之赵王张敖，以为郎中。数岁，赵王贤之，未及迁。会赵午、贯高等谋弑上，事发觉，汉下诏捕赵王及群臣反者。赵有敢随王，罪三族。唯田叔、孟舒等十余人赭衣自髡钳，随王至长安。赵王敖事白，得出，师古曰：「白，明也。」废王为宣平侯，乃进言叔等十人。上召见，与语，汉廷臣无能出其右者。师古曰：「材不胜。」上说，师古曰：「说读曰悦。」尽拜为郡守、诸侯相。叔为汉中守十余年。孝文帝初立，召叔问曰：「公知天下长者乎？」对曰：「臣何足以知之！」上曰：「公长者，宜知之。」叔顿首曰：「故云中守孟舒，长者也。」是时孟舒坐虏大入云中免。上曰：「先帝置孟舒云中十余年矣，虏常一入，孟舒不能坚守，无故士卒战死者数百人。长者固杀人乎？」叔叩头曰：「夫贯高等谋反，天子下明诏，赵有敢随张王者罪三族，然孟舒自髡钳，随张王，以身死之，岂自知为云中守哉！汉与楚相距，士卒罢敝，师古曰：「罢读为疲。下亦同。」而匈奴冒顿新服北夷，来为边寇，孟舒知士卒罢敝，不忍出言，士争临城死敌，如子为父，以故死者数百人，孟舒岂分哉！师古曰：「酚肭同。言不分令战也。纷执印　！∫羝漳痉础！故悄嗣鲜嫠以为长者。」於是上曰：「贤哉孟舒！」复召以为云中守。後数岁，叔坐法失官。梁孝王使人杀汉议臣爰盎，景帝召叔案梁，具得其事。还报，上曰：「梁有之乎？」对曰：「有之。」「事安在？」师古曰：「索其状也。」叔曰：「上无以梁事为问也。师古曰：「言不须更论之也。」今梁王不伏诛，是废汉法也；如其伏诛，太后食不甘味，卧不安席，此忧在陛下。」於是上大贤之，以为鲁相。相初至官，民以王取其财物自言者百余人。叔取其渠率二（千）〔十〕人笞，怒之师古曰：「渠，大也。」曰：「王非汝主邪？何敢自言主！」鲁王闻之，大惭，发中府钱，使相偿之。师古曰：「中府，王之财物藏也。」相曰：「王自使人偿之，不尔，是王为恶而相为善也。」师古曰：「不尔，是则王为恶。」鲁王好猎，相常从入苑中，王辄休相就馆。相常暴坐苑外，师古曰：「於外自暴露而坐。」终不休，曰：「吾王暴露，独何为舍？」王以故不大出游。数年以官卒，鲁以百金祠，少子仁不受，曰：「义不伤先人名。
仁以壮勇为卫将军舍人，张晏曰：「卫青也。」数从击匈奴。卫将军进言仁为郎中，至二千石、丞相长史，失官。後使刺三河，还，如淳曰：「为刺史於三河郡。三河谓河南、河内、河东也。」奏事称意，拜为京辅都尉。月余，迁司直。数岁，戾太子举兵，仁部闭城门，令太子得亡，坐纵反者族。师古曰：「遣仁掌闭城门，乃令太子得出，故云纵反也。」赞曰：以项羽之气，而季布以勇显名楚，身履军搴旗者数矣，邓展曰：「履军，战胜蹈履之。」李奇曰：「搴，拔也。」孟康曰：「搴，斩取也。」师古曰：「谓胜敌拔取旗也。邓、李二说皆是。搴音骞。今流俗书本改履谓屡，而加典字，云身屡典军，非也。」可谓壮士。及至困厄奴J，苟活而不变，何也？师古曰：「J，古戮字也。奴J，谓髡钳为奴而卖之也。」彼自负其材，受辱不羞，欲有所用其未足也，故终为汉名将。贤者诚重其死。夫婢妾贱人，感概而自杀，非能勇也，师古曰：「感概，谓感念局狭为小节。概音工代反。」其画无俚之至耳。张晏曰：「言其计画道理无所至，故自杀耳。」苏林曰：「俚，赖也。言其计画无所成赖。」晋灼曰：「扬雄方言曰『俚，聊也』，许慎曰『赖也』。此为其计画无所聊赖，至於自杀耳。」师古曰：「晋说是也。」栾布哭彭越，田叔随张敖，赴死如归，彼诚知所处，如淳曰：「太史公曰『非死者难，处死者难』也。」虽古烈士，何以加哉！
汉书卷三十八高五王传第八
高皇帝八男：吕后生孝惠帝，曹夫人生齐悼惠王肥，薄姬生孝文帝，戚夫人生赵隐王如意，赵姬生淮南厉王长，诸姬生赵幽王友、赵共王恢、燕灵王建。郑氏曰：「诸，姬姓也。」张晏曰：「非一之称也。」师古曰：「诸姬，总言在姬妾之列者耳。其知姓位者，史各具言之。不知氏族及秩次者，则云诸姬也。而赵幽以下三王非必同母，盖以皆不知其所生之姬姓，故总言之。文三王传云『诸姬生代孝王参、梁怀王揖』，景十三王传云『属诸姬子于栗姬』，此意皆同。张云非一，近得之矣。春秋左氏传曰『诸子仲子、戎子』，『诸子鬻姒』，此其例也。岂以诸为姓乎？郑说非矣。共读曰恭。其下类此。」淮南厉王长自有传。齐悼惠王肥，其母高祖微时外妇也。师古曰：「谓与旁通者。」高祖六年立，食七十余城。诸民能齐言者皆与齐。孟康曰：「此时流移，故使齐言者还齐也。」师古曰：「欲其国大，故多封之。」孝惠二年，入朝。帝与齐王燕饮太后前，置齐王上坐，如家人礼。师古曰：「以兄弟齿列，不从君臣之礼，故曰家人也。坐音材卧反。」太后怒，乃令人酌两　鸩酒置前，应劭曰：「鸩鸟黑身赤目，食蝮（蛟）〔蛇〕野葛，以其羽画酒中，饮之立死。」令齐王为寿。齐王起，帝亦起，欲俱为寿。太后恐，自起反　。师古曰：「反音幡。」齐王怪之，因不敢饮，阳醉去。问知其鸩，乃忧，自以为不得脱长安。师古曰：「脱，免也。言死於长安，不得更至齐国也。脱音吐活反。」内史士曰：师古曰：「内史，王官。士者，其名也。」「太后独有帝与鲁元公主，今王有七十余城，而公主乃食数城。王诚以一郡上太后为公主汤沐邑，太后必喜，王无患矣。」於是齐王献城阳郡以尊公主为王太后。师古曰：「为齐王太后也。言以母礼事之，所以自媚也。解具在惠纪。」吕太后喜而许之。乃置酒齐邸，乐饮，遣王归国。後十三年薨，子襄嗣。赵隐王如意，九年立。师古曰：「高祖之九年也。他皆类此。」四年，高祖崩，师古曰：「赵王之四年。」吕太后徵王到长安，鸩杀之。无子，绝。赵幽王友，十一年立为淮阳王。赵隐王如意死，孝惠元年，徙友王赵，凡立十四年。友以诸吕女为后，不爱，爱它姬。诸吕女怒去，谗之於太后曰：「王曰『吕氏安得王？师古曰：「安犹焉也。」太后百岁後，吾必击之。』」太后怒，以故召赵王。赵王至，置邸不见，令卫围守之，不得食。其群臣或窃馈之，辄捕论之。赵王饿，乃歌曰：「诸吕用事兮，刘氏微；迫胁王侯兮，疆授我妃。我妃既妒兮，诬我以恶；师古曰：「恶音一故反。」谗女乱国兮，上曾不寤。我无忠臣兮，何故弃国？师古曰：「谓不能明白之也。」自快中野兮，苍天与直！师古曰：「天色苍苍，故曰苍天。言己之理直，冀天临监之。」于嗟不可悔兮，宁早自贼！师古曰：「贼，害也。悔不早弃赵国而快意自杀於田野之中，今乃被幽饿也。」为王饿死兮，谁者怜之？吕氏绝理兮，托天报仇！」遂幽死。以民礼葬之长安。高后崩，孝文即位，立幽王子遂为赵王。二年，有司请立皇子为王。上曰：「赵幽王幽死，朕甚怜之。已立其长子遂为赵王。遂弟辟疆及齐悼惠王子朱虚侯章、东牟侯兴居有功，皆可王。」於是取赵之河间立辟疆，是为河间文王。文王立十三年薨，子哀王福嗣。一年薨。无子，国除。
赵王遂立二十六年，孝景时朝错以过削赵常山郡，诸侯怨，吴楚反，遂与合谋起兵。其相建德、内史王悍谏，不听。遂烧杀德、悍，师古曰：「上云其相建德、内史王悍，下云烧杀德、悍，是为相姓建名德也。而景武功臣侯表云『遽侯横父建德，以赵相死事，子侯』，则是不知其姓。表传不同，疑後人转写此传，误脱去一建字也。」发兵住其西界，欲待吴楚俱进，北使匈奴与连和。汉使曲周侯郦寄击之，赵王城守邯郸，相距七月。吴楚败，匈奴闻之，亦不肯入边。栾布自破齐还，并兵引水灌赵城。城坏，王遂自杀，国除。景帝怜赵相、内史守正死，皆封其子为列侯。赵共王恢。十一年，梁王彭越诛，立恢为梁王。十六年，赵幽王死，吕后徙恢王赵，恢心不乐。太后以吕产女为赵王后，王后从官皆诸吕也，内擅权，微司赵王，王不得自恣。王有爱姬，王后鸩杀之。王乃为歌诗四章，令乐人歌之。王悲思，六月自杀。太后闻之，以为用妇人故自杀，无思奉宗庙礼，废其嗣。
燕灵王建。十一年，燕王卢绾亡入匈奴，明年，立建为燕王。十五年薨，有美人子，师古曰：「王之美人生子也。」太后使人杀之，绝後。齐悼惠王子，前後凡九人为王：太子襄为齐哀王，次子章为城阳景王，兴居为济北王，将闾为齐王，志为济北王，辟光为济南王，师古曰：「辟音壁，又读曰辟。」贤为川王，昂为胶西王，雄渠为胶东王。齐哀王襄，孝惠六年嗣立。明年，惠帝崩，吕太后称制。元年，以其兄子~侯吕台为吕王，师古曰：「~音敷。」割齐之济南郡为吕王奉邑。师古曰：「奉音扶用反。他皆类此。」明年，哀王弟章入宿卫於汉，高后封为朱虚侯，以吕禄女妻之。後四年，封章弟兴居为东牟侯，皆宿卫长安。高后七年，割齐琅邪郡，立营陵侯刘泽为琅邪王。是岁，赵王友幽死于邸。三赵王既废，高后立诸吕为三王，擅权用事。章年二十，有气力，忿刘氏不得职。尝入侍燕饮，高后令章为酒吏。章自请曰：「臣，将种也，请得以军法行酒。」高后曰：「可。」酒酣，章进歌舞，已而曰：「请为太后言耕田。」师古曰：「欲申讽喻也。」高后儿子畜之，师古曰：「比之於子也。」笑曰：「顾乃父知田耳，师古曰：「顾，念也。乃，汝也。汝父，谓高帝也。」若生而为王子，安知田乎？」师古曰：「若亦汝也。」章曰：「臣知之。」太后曰：「试为我言田意。」章曰：「深耕b种，立苗欲疏；师古曰：「b，稠也。b种者，言多生子孙也。疏立者，四散置之，令为藩辅也。b音冀。」非其种者，I而去之。」师古曰：「以斥诸吕也。」太后默然。顷之，诸吕有一人醉，亡酒，师古曰：「避酒而逃亡。」章追，拔剑斩之，而还报曰：「有亡酒一人，臣谨行军法斩之。」太后左右大惊。业已许其军法，亡以罪也。因罢酒。自是後，诸吕惮章，虽大臣皆依朱虚侯。刘氏为疆。师古曰：「为音于伪反。」其明年，高后崩。赵王吕禄为上将军，吕王产为相国，皆居长安中，聚兵以威大臣，欲为乱。章以吕禄女为妇，知其谋，乃使人阴出告其兄齐王，欲令发兵西，师古曰：「西诣京师。」朱虚侯、东牟侯欲从中与大臣为内应，以诛诸吕，因立齐王为帝。齐王闻此计，与其舅驷钧、郎中令祝午、中尉魏勃阴谋发兵。齐相召平闻之，师古曰：「召读曰邵。」乃发兵入卫王宫。魏勃绐平曰：师古曰：「绐，诳也。」「王欲发兵，非有汉虎符验也。而相君围王，固善。勃请为君将兵卫卫王。」师古曰：「谓将兵及卫守之具，以禁卫王，令不得发也。」召平信之，乃使魏勃将。勃既将，以兵围相府。召平曰：「嗟乎！道家之言『当断不断，反受其乱』。」遂自杀。於是齐王以驷钧为相，魏勃为将军，祝午为内史，悉发国中兵。使祝午绐琅邪王曰：「吕氏为乱，齐王发兵欲西诛之。齐王自以儿子，年少，不习兵革之事，愿举国委大王。大王自高帝将也，师古曰：「言自高帝之时已为将也。」习战事。齐王不敢离兵，服虔曰：「不敢离其兵而到琅邪。」使臣请大王幸之临见齐王计事，并将齐兵以西平关中之乱。」琅邪王信之，以为然，乃驰见齐王。齐王与魏勃等因留琅邪王，而使祝午尽发琅邪国而并将其兵。琅邪王刘泽既欺，不得反国，乃说齐王曰：「齐悼惠王，高皇帝长子也，推本言之，大王高皇帝适长孙也，师古曰：「适读曰嫡。」当立。今诸大臣狐疑未有所定，而泽於刘氏最为长年，大臣固待泽决计。今大王留臣无为也，不如使我入关计事。」齐王以为然，乃益具车送琅邪王。琅邪王既行，齐遂举兵西攻吕国之济南。於是齐王遗诸侯王书曰：「高帝平定天下，王诸子弟。悼惠王薨，惠帝使留侯张良立臣为齐王。惠帝崩，高后用事，春秋高，听诸吕擅废帝更立，又杀三赵王，灭梁、赵、燕，以王诸吕，分齐国为四。师古曰：「本自齐国，更分为济南、琅邪、城阳，凡为四也。」忠臣进谏，上或乱不听。今高后崩，皇帝春秋富，师古曰：「言年幼也。比之於财，方未匮竭，故谓之富。」未能治天下，固待大臣诸侯。今诸吕又擅自尊官，聚（官）〔兵〕严威，劫列侯忠臣，挢制以令天下，师古曰：「挢，托也。托天子之制诏也。挢音矫。」宗庙以危。寡人帅兵入诛不当为王者。」汉闻之，相国吕产等遣大将军颍阴侯灌婴将兵击之。婴至荥阳，乃谋曰：「诸吕举兵关中，欲危刘氏而自立，今我破齐还报，是益吕氏资也。」乃留兵屯荥阳，使人谕齐王及诸侯，与连和，师古曰：「谕谓晓告也。」以待吕氏之变而共诛之。齐王闻之，乃屯兵西界待约。吕禄、吕产欲作乱，朱虚侯章与太尉勃、丞相平等诛之。章首先斩吕产，太尉勃等乃尽诛诸吕。而琅邪王亦从齐至长安。
大臣议欲立齐王，皆曰：「母家驷钧恶戾，虎而冠者也。张晏曰：「言钧恶戾，如虎著冠。」访以吕氏故，几乱天下，如淳曰：「访犹方也。」师古曰：「几音钜依反。」今又立齐王，是欲复为吕氏也。代王母家薄氏，君子长者，且代王，高帝子，於今见在，最为长。以子则顺，以善人则大臣安。」於是大臣乃谋迎代王，而遣章以诛吕氏事告齐王，令罢兵。灌婴在荥阳，闻魏勃本教齐王反，既诛吕氏，罢齐兵，使使召责问魏勃。勃曰：「失火之家，岂暇先言丈人後救火乎！」师古曰：「言以社稷将危，故举兵以匡之，不暇待有诏命也。」因退立，股战而栗。师古曰：「股，脚也。战者，惧之甚也。」恐不能言者，终无他语。灌将军孰视，笑曰：「人谓魏勃勇，妄庸人耳，何能为乎！」乃罢勃。师古曰：「放令去。」勃父以善鼓琴见秦皇帝。及勃少时，欲求见齐相曹参，家贫无以自通，乃常独早埽齐相舍人门外。舍人怪之，以为物而司之，得勃。师古曰：「物谓鬼神。司者，察视之。」勃曰：「愿见相君无因，故为子埽，欲以求见。」於是舍人见勃，曹参因以为舍人。壹为参御言事，以为贤，言之悼惠王。王召见，拜为内史。始悼惠王得自置二千石。及悼惠王薨，哀王嗣，勃用事重於相。齐王既罢兵归，而代王立，是为孝文帝。
文帝元年，尽以高后时所割齐之城阳、琅邪、济南郡复予齐，而徙琅邪王王燕。益封朱虚侯、东牟侯各二千户，黄金千斤。
是岁，齐哀王薨，子文王则嗣。十四年薨，无子，国除。
城阳景王章，孝文二年以朱虚侯与东牟侯兴居俱立，二年薨。子共王喜嗣。孝文十二年，徙王淮南，五年，复还王城阳，凡立三十三年薨。子顷王延嗣，二十六年薨。子敬王义嗣，九年薨。子惠王武嗣，十一年薨。子荒王顺嗣，四十六年薨。子戴王恢嗣，八年薨。子孝王景嗣，二十四年薨。子哀王云嗣，一年薨，无子，国绝。成帝复立云兄俚为城阳王，师古曰：「俚音里。」王莽时绝。济北王兴居初以东牟侯与大臣共立文帝於代邸，曰：「诛吕氏，臣无功，请与太仆滕公俱入清宫。」师古曰：「滕公，夏侯婴也。」遂将少帝出，迎皇帝入宫。始诛诸吕时，朱虚侯章功尤大，大臣许尽以赵地王章，尽以梁地王兴居。及文帝立，闻朱虚、东牟之初欲立齐王，故黜其功。师古曰：「不赏之。」二年，王诸子，乃割齐二郡以王章、兴居。章、兴居意自以失职夺功。岁余，章薨，而匈奴大入边，汉多发兵，丞相灌婴将击之，文帝亲幸太原。兴居以为天子自击胡，遂发兵反。上闻之，罢兵归长安，使棘蒲侯柴将军张晏曰：「柴武。」击破，虏济北王。王自杀，国除。文帝悯济北王逆乱以自灭，明年，尽封悼惠王诸子罢军等七人为列侯。师古曰：「罢音皮彼反，又读曰疲。」至十五年，齐文王又薨，无子。时悼惠王後尚有城阳王在，文帝怜悼惠王适嗣之绝，师古曰：「适读曰嫡。」於是乃分齐为六国，尽立前所封悼惠王子列侯见在者六人为王。齐孝王将闾以杨虚侯立，济北王志以安都侯立，川王贤以武成侯立，胶东王雄渠以白石侯立，胶西王昂以平昌侯立，济南王辟光以A侯立。服虔曰：「A音勒。A，平原县也。」孝文十六年，六王同日俱立。立十一年，孝景三年，吴楚反，胶东、胶西、川、济南王皆发兵应吴楚。欲与齐，师古曰：「与之同反。」齐孝王狐疑，城守不听。三国兵共围齐，张晏曰：「胶西、川、济南也。」齐王使路中大夫告於天子。张晏曰：「姓路，为中大夫。」天子复令路中大夫还报，告齐王坚守，汉兵今破吴楚矣。路中大夫至，三国兵围临数重，无从入。三国将与路中大夫盟曰：「若反言汉已破矣，师古曰：「若，汝也。反谓反易其辞也。」齐趣下三国，不且见屠。」师古曰：「趣读曰促。」路中大夫既许，至城下，望见齐王，曰：「汉已发兵百万，使太尉亚夫击破吴楚，方引兵救齐，齐必坚守无下！」三国将诛路中大夫。齐初围急，阴与三国通谋，约未定，会路中大夫从汉来，其大臣乃复劝王无下三国。会汉将栾布、平阳侯等兵至齐，师古曰：「平阳侯，曹襄。」击破三国兵，解围。已後闻齐初与三国有谋，将欲移兵伐齐。齐孝王惧，饮药自杀。而胶东、胶西、济南、川王皆伏诛，国除。独济北王在。齐孝王之自杀也，景帝闻之，以为齐首善，师古曰：「言其初首无逆乱之心。」以迫劫有谋，非其罪也，召立孝王太子寿，是为懿王。二十三年薨，子厉王次昌嗣。其母曰纪太后。太后取其弟纪氏女为王后，王不爱。纪太后欲其家重宠，师古曰：「重音直用反。」令其长女纪翁主入王宫师古曰：「诸王女曰翁主，而纪氏所生，故谓之纪翁主。」正其後宫无令得近王，欲令爱纪氏女。王因与其姊翁主奸。齐有宦者徐甲，师古曰：「宦者，奄人。」入事汉皇太后。张晏曰：「皇太后，武帝之母。」皇太后有爱女曰修成君，修成君非刘氏子，苏林曰：「皇太后前嫁金氏所生。」太后怜之。修成君有女娥，太后欲嫁之於诸侯。宦者甲乃请使齐，必令王上书请娥。皇太后大喜，使甲之齐。时主父偃知甲之使齐以取后事，亦因谓甲：「即事成，幸言偃女愿得充王後宫。」甲至齐，风以此事。师古曰：「风读曰讽。」纪太后怒曰：「王有后，後宫备具。且甲，齐贫人，及为宦者入事汉，初无补益，乃欲乱吾王家！且主父偃何为者？乃欲以女充後宫！」甲大穷，还报皇太后曰：「王已愿尚娥，师古曰：「尚，配也。」然事有所害，恐如燕王。」燕王者，与其子昆弟奸，坐死。师古曰：「燕王定国传云『与其子女三人奸』。子昆弟者，言是其子女又长幼非一，故云子昆弟也。一曰，子昆弟者，定国之姊妹也。言定国奸其子女及其姊妹。」故以燕感太后。师古曰：「言齐王与其姊妹奸，终当坐之致死，不足嫁女与之。」太后曰：「毋复言嫁女齐事。」事浸淫闻於上。师古曰：「浸，古浸字也。浸淫，犹言渐染也。」主父偃由此与齐有隙。偃方幸用事，因言：「齐临十万户，市租千金，师古曰：「收一市之租，直千金也。」人众殷富，钜於长安，师古曰：「钜，大也。」非天子亲弟爱子不得王此。今齐王於亲属益疏。」乃从容言吕太后时齐欲反，师古曰：「从音千容反。」及吴楚时孝王几为乱。师古曰：「几音钜依反。」今闻齐王与其姊乱。於是武帝拜偃为齐相，且正其事。偃至齐，急治王後宫宦者为王通於姊翁主所者，辞及王。王年少，惧以罪为吏所执诛，乃饮药自杀。是时赵王惧主父偃壹出败齐，恐其渐疏骨肉，乃上书言偃受金及轻重之短，师古曰：「轻重，谓用心不平。」天子亦因囚偃。公孙弘曰：「齐王以忧死，无後，非诛偃无以塞天下之望。」师古曰：「塞，满也。」偃遂坐诛。厉王立五年，国除。
济北王志，吴楚反时初亦与通谋，後坚守不发兵，故得不诛，徙王川。元朔中，齐国绝。
悼惠王後唯有二国：城阳、川。川地比齐，师古曰：「比，近也，音频二反。」武帝为悼惠王冢园在齐，乃割临东圜悼惠王冢园邑尽以予川，师古曰：「圜谓周绕之。」令奉祭祀。志立三十五年薨，是为懿王。子靖王建嗣，二十年薨。子顷王遗嗣，三十五年薨。子思王终古嗣。五凤中，青州刺史奏终古使所爱奴与八子及诸御婢奸，如淳曰：「八子，妾号。」终古或参与被席，师古曰：「与读曰豫。」或白昼使（羸）〔ш〕伏，犬马交接，师古曰：「（羸）〔ш〕者，露形体也，音郎果反。」终古亲临观。产子，辄曰：「乱不可知，使去其子。」师古曰：「去，除也，音丘吕反。」事下丞相御史，奏终古位诸侯王，以令置八子，秩比六百石，所以广嗣重祖也。而终古禽兽行，乱君臣夫妇之别，悖逆人伦，师古曰：「悖，乖也，音步内反。」请逮捕。有诏削四县。二十八年薨。子考王尚嗣，五年薨。子孝王横嗣，三十一年薨。子怀王交嗣，六年薨。子永嗣，王莽时绝。赞曰：悼惠之王齐，最为大国。以海内初定，子弟少，激秦孤立亡藩辅，师古曰：「激，感发也，音工历反。」故大封同姓，以填天下。师古曰：「填音竹刃反。」时诸侯得自除御史大夫群卿以下众官，如汉朝，汉独为置丞相。自吴楚诛後，稍夺诸侯权，左官附益阿党之法设。其後诸侯唯得衣食租税，贫者或乘牛车。
汉书卷三十九萧何曹参传第九
萧何，沛人也。以文毋害为沛主吏掾。服虔曰：「为人解通，无嫉害也。」应劭曰：「虽为文吏，而不刻害也。」苏林曰：「毋害，若言无比也。一曰，害，胜也，无能胜害之者。」晋灼曰：「酷吏传赵禹为丞相亚夫吏，府中皆称其廉，然亚夫不任，曰：『极知禹无害，然文深，不可以居大府。』苏说是也。」师古曰：「害，伤也，无人能伤害之者。苏、晋两说皆得其意，服、应非也。」高祖为布衣时，数以吏事护高祖。高祖为亭长，常佑之。师古曰：「佑，助也。言居家时，为何所护，及为亭长，何又拥助也。」高祖以吏繇咸阳，师古曰：「繇读曰纭纾 
也。」吏皆送奉钱三，何独以五。师古曰：「出钱以资行，他人皆三百，何独五百。奉音扶用反。」秦御史监郡者，与从事辨之。张晏曰：「何与共事备辨，明何素有方略也。」苏林曰：「辟何与从事也。秦时无刺史，以御史监郡。」师古曰：「二说皆同。」何乃给泗水卒史事，师古曰：「泗水郡，沛所属也。何为郡卒史。」第一。师古曰：「课最上。」秦御史欲入言徵何，何固请，得毋行。孟康曰：「当还入相秦事，故召何也。」师古曰：「此说非也。御史以何明辨，欲因入奏事之次，言於朝廷，徵何用之。何心不愿，以情固请，而御史止，故得不行也。」及高祖起为沛公，何尝为丞督事。师古曰：「督谓监视之也。何为沛丞，专督众事。」沛公至咸阳，诸将皆争走金帛财物之府分之，师古曰：「走谓趣向之，音奏。」何独先入收秦丞相御史律令图书臧之。沛公具知天下厄塞，户口多少，疆弱处，民所疾苦者，以何得秦图书也。初，诸侯相与约，先入关破秦者王其地。沛公既先定秦，项羽後至，欲攻沛公，沛公谢之得解。羽遂屠烧咸阳，与范增谋曰：「巴蜀道险，秦之迁民皆居蜀。」乃曰：「蜀汉亦关中地也。」故立沛公为汉王，而三分关中地，王秦降将以距汉王。汉王怒，欲谋攻项羽。周勃、灌婴、樊哙皆劝之，何谏之曰：「虽王汉中之恶，不犹愈於死乎？」师古曰：「愈，胜也。」汉王曰：「何为乃死也？」何曰：「今众弗如，百战百败，不死何为？周书曰『天予不取，反受其咎』。师古曰：「周书者，本与尚书同类，盖孔子所删百篇之外，刘向所奏有七十一篇。」语曰『天汉』，其称甚美。孟康曰：「语，古语也。言地之有汉，若天之有河汉，名号休美。」臣瓒曰：「流俗语云『天汉』，其言常以汉配天，此美名也。」师古曰：「瓒说是也。天汉，河汉也。」夫能x於一人之下，而信於万乘之上者，汤武是也。师古曰：「信读曰伸，古通用字。」臣愿大王王汉中，养其民以致贤人，收用巴蜀，还定三秦，天下可图也。」汉王曰：「善。」乃遂就国，以何为丞相。何进韩信，汉王以为大将军，说汉王令引兵东定三秦。语在信传。何以丞相留收巴蜀，填抚谕告，师古曰：「填音竹刃反。」使给军食。汉二年，汉王与诸侯击楚，何守关中，侍太子，治栎阳。为令约束，立宗庙、社稷、宫室、县邑，辄奏，上可许以从事；师古曰：「可其所奏，许其所请，依以行事。」即不及奏，辄以便宜施行，上来以闻。应劭曰：「上来还，乃以所为闻也。」计户转漕给军，汉王数失军遁去，何常兴关中卒，辄补缺。上以此属任何关中事。师古曰：「读与专同，又音章阮反。此即言专声之急上者也，（又）〔今〕俗语犹然。他皆类此。属音之欲反。」汉三年，与项羽相距京、索间，师古曰：「索音山客反。」上数使使劳苦丞相。师古曰：「劳音来到反。次下亦同。」鲍生谓何曰：师古曰：「鲍生，当时有识之士，姓鲍而为诸生也。」「今王暴衣露盖，数劳苦君者，有疑君心。为君计，莫若遣君子孙昆弟能胜兵者悉诣军所，上益信君。」於是何从其计，汉王大说。师古曰：「说读曰悦。」汉五年，已杀项羽，即皇帝位，论功行封，群臣争功，岁余不决。上以何功最盛，先封为A侯，文颖曰：「音赞。」师古曰：「先封何者，谓诸功臣旧未爵者，何最在前封也。A属南阳，解在高纪。」食邑八千户。功臣皆曰：「臣等身被坚执兵，多者百余战，少者数十合，攻城略地，大小各有差。今萧何未有汗马之劳，徒持文墨议论，不战，顾居臣等上，何也？」师古曰：「顾犹反也。」上曰：「诸君知猎乎？」曰：「知之。」「知猎狗乎？」曰：「知之。」上曰：「夫猎，追杀兽者狗也，而发纵指示兽处者人也。师古曰：「发纵，谓解绁而放之也。指示者，以手指示之，今俗言放狗。纵音子用反，而读者乃为踪迹之踪，非也。书本皆不为踪字。自有逐踪之狗，不待人发也。」今诸君徒能走得兽耳，功狗也；至如萧何，发纵指示，功人也。且诸君独以身从我，多者三两人；萧何举宗数十人皆随我，功不可忘也！」群臣後皆莫敢言。列侯毕已受封，奏位次，皆曰：「平阳侯曹参身被七十创，攻城略地，功最多，宜第一。」上已桡功臣多封何，应劭曰：「桡，屈也。」师古曰：「音女教反。」至位次未有以复难之，然心欲何第一。关内侯鄂（千）秋时为谒者，进曰：「群臣议皆误。夫曹参虽有野战略地之功，此特一时之事。夫上与楚相距五岁，失军亡众，跳身遁者数矣，师古曰：「跳身，谓轻身走出也。」然萧何常从关中遣军补其处。非上所诏令召，而数万众会上乏绝者数矣。夫汉与楚相守荥阳数年，军无见粮，师古曰：「无见在之粮。」萧何转漕关中，给食不乏。陛下虽数亡山东，萧何常全关中待陛下，此万世功也。今虽无曹参等百数，何缺於汉？师古曰：「数音所具反。」汉得之不必待以全。柰何欲以一旦之功（而）加万世之功哉！萧何当第一，曹参次之。」上曰：「善。」於是乃令何第一，赐带剑履上殿，入朝不趋。上曰：「吾闻进贤受上赏，萧何功虽高，待鄂君乃得明。」於是因鄂（千）秋故所食关内侯邑二千户，封为安平侯。是日，悉封何父母兄弟十余人，皆食邑。乃益封何二千户，「以尝繇咸阳时何送我独赢钱二也」。师古曰：「赢，余也。二谓二百也。众人送皆三百，何独五百，故云赢二也。」陈g反，上自将，至邯郸。而韩信谋反关中。吕后用何计诛信。语在信传。上已闻诛信，使使拜丞相为相国，益封五千户，令卒五百人一都尉为相国卫。诸君皆贺，召平独吊。师古曰：「召读曰邵。」召平者，故秦东陵侯。秦破，为布衣，贫，种瓜长安城东，瓜美，故世谓「东陵瓜」，从召平始也。平谓何曰：「祸自此始矣。上暴露於外，而君守於内，非被矢石之难，而益君封置卫者，以今者淮阴新反於中，有疑君心。夫置卫卫君，非以宠君也。师古曰：「恐其为变，故守卫之。」愿君让封勿受，悉以家私财佐军。」何从其计，上说。师古曰：「说读曰悦。」其秋，黥布反，上自将击之，数使使问相国何为。师古曰：「问其居守，何所营为。」曰：「为上在军，拊循勉百姓，悉所有佐军，如陈g时。」师古曰：「悉，尽也，尽所有粮食资用出以佐军也。」客又说何曰：「君灭族不久矣。夫君位为相国，功第一，不可复加。然君初入关，本得百姓心，十余年矣。皆附君，尚复孳孳得民和。师古曰：「孳字与孜同。孜孜，言不怠也。」上所谓数问君，畏君倾动关中。今君胡不多买田地，贱贳以自污？上心必安。」师古曰：「贳，赊也。音土得反。」於是何从其计，上乃大说。师古曰：「说读曰悦。」上罢布军归，民道遮行，师古曰：「在道上遮天子行。」上书言相国疆贱买民田宅数千人。上至，何谒。上笑曰：「今相国乃利民！」民所上书皆以与何，曰：「君自谢民。」後何为民请曰：「长安地狭，上林中多空地，弃，愿令民得入田，毋收槁为兽食。」师古曰：「槁，禾秆也。言恣人田之，不收其槁税也。槁音工老反。秆音工旱反。」上大怒曰：「相国多受贾人财物，为请吾苑！」乃下何廷尉，械系之。数日，王卫尉侍，如淳曰：「百官公卿表『卫尉王氏』，无名字。」师古曰：「史失之也。侍谓侍天子也。」前问曰：「相国胡大罪，陛下系之暴也？」师古曰：「前问，谓进而请也。胡，何也。」上曰：「吾闻李斯相秦皇帝，有善归主，有恶自予。今相国多受贾竖金，为请吾苑，以自媚於民。师古曰：「媚，爱也，求爱於民。」故系治之。」王卫尉曰：「夫职事苟有便於民而请之，真宰相事也。陛下柰何乃疑相国受贾人钱乎！且陛下距楚数岁，陈g、黥布反时，陛下自将往，当是时相国守关中，关中摇足则关西非陛下有也。相国不以此时为利，乃利贾人之金乎？且秦以不闻其过亡天下，夫李斯之分过，又何足法哉！陛下何疑宰相之浅也！」上不怿。师古曰：「怿，悦也。感卫尉之言，故惭悔而不悦也。」是日，使使持节赦出何。何年老，素恭谨，徒跣入谢。上曰：「相国休矣！师古曰：「令出外自休息。」相国为民请吾苑不许，我不过为桀纣主，而相国为贤相。吾故系相国，欲令百姓闻吾过。」高祖崩，何事惠帝。何病，上亲自临视何疾，因问曰：「君即百岁後，谁可代君？」对曰：「知臣莫如主。」帝曰：「曹参何如？」何顿首曰：「帝得之矣。何死不恨矣！
何买田宅必居穷辟处，师古曰：「辟读曰僻。僻，隐也。」为家不治垣屋。师古曰：「垣，墙也。」曰：「令後世贤，师吾俭；不贤，毋为势家所夺。」孝惠二年，何薨，谥曰文终侯。子禄嗣，薨，无子。高后乃封何夫人同为A侯，小子延为筑阳侯。师古曰：「A及筑阳皆南阳县也。今其地（见）〔并〕属襄州。筑音逐。」孝文元年，罢同，更封延为A侯。薨，子遗嗣。薨，无子。文帝复以遗弟则嗣，有罪免。景帝二年，制诏御史：「故相国萧何，高皇帝大功臣，所与为天下也。师古曰：「为，治也。亦曰共造其功业。」今其祀绝，朕甚怜之。其以武阳县户二千封何孙嘉为列侯。」嘉，则弟也。薨，子胜嗣，後有罪免。武帝元狩中，复下诏御史：「以A户二千四百封何曾孙庆为A侯，布告天下，令明知朕报萧相国德也。」庆，则子也。薨，子寿成嗣，坐为太常（仪）〔牺〕牲瘦免。宣帝时，诏丞相御史求问萧相国後在者，得玄孙建世等十二人，复下诏以A户二千封建世为A侯。传子至孙获，坐使奴杀人减死论。成帝时，复封何玄孙之子南　长喜为A侯。苏林曰：「　音人足挛 
之挛，钜鹿县名也。」师古曰：「喜为此县之长。」传子至曾孙，王莽败乃绝。曹参，沛人也。秦时为狱掾，而萧何为主吏，居县为豪吏矣。师古曰：「言参及萧何为吏之豪长也。」高祖为沛公也，参以中涓从。如淳曰：「中涓，如中谒者也。」师古曰：「涓，e也，言其在内主知e清洒埽之事，盖亲近左右也。」击胡陵、方与，师古曰：「音房豫。」攻秦监公军，大破之。孟康曰：「监，御史监郡者。公，名也。」晋灼曰：「按高纪名平也。秦一郡置守尉监三人。」师古曰：「公者，时人尊称之耳。晋说是也。」东下薛，击泗水守军薛郭西。复攻胡陵，取之。徙守方与。方与反为魏，击之。丰反为魏，攻之。赐爵七大夫。北击司马欣军砀东，取狐父、祁善置。文颖曰：「善置，置名也。」晋灼曰：「祁音坻。」师古曰：「狐父、祁，二县名也。祁音钜夷反，又音十夷反。父音甫。置若今之驿也。」又攻下邑以西，至虞，击秦将章邯车骑。攻辕戚及亢父，师古曰：「亢父音抗甫。」先登。迁为五大夫。北救东阿，击章邯军，陷陈，追至濮阳。攻定陶，取临济。南救雍丘，击李由军，破之，杀李由，虏秦候一人。章邯破杀项梁也，沛公与项羽引兵而东。楚怀王以沛公为砀郡长，将砀郡兵。於是乃封参执帛，郑氏曰：「楚爵也。」张晏曰：「孤卿也。」号曰建成君。迁为戚公，属砀郡。师古曰：「为戚县之令。」其後从攻东郡尉军，破之成武南。击王离军成阳南，又攻杠里，大破之。追北，西至开封，击赵贲军，破之，师古曰：「贲音奔。」围赵贲开封城中。西击秦将杨熊军於曲遇，师古曰：「曲音丘羽反。遇音。」破之，虏秦司马及御史各一人。迁为执硅。张晏曰：「侯伯执硅，以朝位比之。」如淳曰：「吕氏春秋『得五员者位执硅』，古爵名也。」从西攻阳武，下S辕、缑氏，绝河津。击赵贲军尸北，破之。孟康曰：「尸乡之北。」从南攻撸与南阳守t战阳城郭东，应劭曰：「今堵阳。」陷陈，取宛，虏t，定南阳郡。师古曰：「高纪言『南阳守t降，封为殷侯』，而此传言虏t，纪传不同，疑传误。」从西攻武关、A关，取之。师古曰：「A音尧。」前攻秦军蓝田南，又夜击其北军，大破之，遂至咸阳，破秦。项羽至，以沛公为汉王。汉王封参为建成侯。从至汉中，迁为将军。从还定三秦，攻下辨、故道、邓展曰：「武都二县也。」雍、痢Ｋ樟衷唬骸赣曳龇缍县也。烈籼ァ！够髡缕骄於好南，破之，围好，取壤乡。文颖曰：「壤，地名也。」击三秦军壤东及高栎，破之。师古曰：「栎音历。」复围章平，平出好走。因击赵贲、内史保军，破之。东取咸阳，更名曰新城。参将兵守景陵二十三日，孟康曰：「县名也。」三秦使章平等攻参，参出击，大破之。赐食邑於宁秦。苏林曰：「今华阴。」以将军引兵围章邯废丘；以中尉从汉王出临晋关。至河内，下修武，度围津，师古曰：「在东郡。」东击龙且、项佗定陶，破之。师古曰：「且音子余反。佗音徒何反。」东取砀、萧、彭城。击项籍军，汉军大败走。参以中尉围取雍丘。王武反於外黄，程处反於燕，服虔曰：「皆汉将。」师古曰：「燕，东郡之县，故南燕国。音一千反。」往击，尽破之。柱天侯反於衍氏，进破取衍氏。击羽婴於昆阳，追至叶。师古曰：「叶，南阳县也，音式涉反。」还攻武疆，师古曰：「武疆城在阳武。」因至荥阳。参自汉中为将军中尉，从击诸侯，及项王败，还至荥阳。师古曰：「败谓战彭城而败。」汉二年，拜为假左丞相，入屯兵关中。月余，魏王豹反，以假丞相别与韩信东攻魏将孙速东张，苏林曰：「东张属河东。」师古曰：「速，古速字。」大破之。因攻安邑，得魏将王襄。击魏王於曲阳，追至东垣，生获魏王豹。取平阳，得豹母妻子，尽定魏地，凡五十二县。赐食邑平阳。因从韩信击赵相国夏说军於邬东，苏林曰：「邬，太原县也。」师古曰：「说读曰悦。邬音一户反，又音乙据反。」大破之，斩夏说。韩信与故常山王张耳引兵下井陉，击成安君陈余，而令参还围赵别将戚公於邬城中。戚公出走，追斩之。乃引兵诣汉王在所。韩信已破赵，为相国，东击齐，参以左丞相属焉。攻破齐历下军，遂取临淄。还定济北郡，收著、漯阴、平原、鬲、卢。师古曰：「五县名也。时未有济北郡，史追书之耳。著音竹庶反，又音直庶反。漯音它合反。鬲与隔同。」已而从韩信击龙且军於上假密，文颖曰：「或以为高密。」大破之，斩龙且，虏亚将周兰。师古曰：「亚将，次将也。」定齐郡，凡得七十县。得故齐王田广相田光，其守相许章，及故将军田既。师古曰：「守相，为相居守者。」韩信立为齐王，引兵东诣陈，与汉王共破项羽，而参留平齐未服者。汉王即皇帝位，韩信徙为楚王。参归相印焉。高祖以长子肥为齐王，而以参为相国。高祖六年，与诸侯剖符，赐参爵列侯，食邑平阳万六百三十户，世世勿绝。
参以齐相国击陈g将张春，破之。黥布反，参从悼惠王将车骑十二万，与高祖会击黥布军，大破之。南至蕲，还定竹邑、相、萧、留。师古曰：「四县名。」参功：凡下二国，县百二十二；得王二人，相三人，将军六人，大莫　、郡守、司马、候、御史各一人。如淳曰：「　音敖。」张晏曰：「莫敖，楚卿号也。时近六国，故有令尹、莫敖之官。」孝惠元年，除诸侯相国法，更以参为齐丞相。参之相齐，齐七十城。天下初定，悼惠王富於春秋，参尽召长老诸先生，问所以安集百姓。而齐故诸儒以百数，师古曰：「数音所具反。」言人人殊，参未知所定。闻胶西有盖公，师古曰：「盖音古盍反。」善治黄老言，张晏曰：「黄帝、老子之书。」使人厚币请之。既见盖公，盖公为言治道贵清静而民自定，推此类具言之。参於是避正堂，舍盖公焉。师古曰：「舍，止也。」其治要用黄老术，故相齐九年，齐国安集，大称贤相。萧何薨，参闻之，告舍人趣治行，师古曰：「舍人犹家人也，一说私属官主家事者也。趣读曰促，谓速也。治行，谓修治行装也。」「吾且入相。」居无何，使者果召参。参去，属其後相师古曰：「属音之欲反。」曰：「以齐狱市为寄，慎勿扰也。」後相曰：「治无大於此者乎？」参曰：「不然。夫狱市者，所以并容也，今君扰之，奸人安所容乎？吾是以先之。」孟康曰：「夫狱市者，兼受善恶，若穷极奸人，奸人无所容窜，久且为乱。秦人极刑而天下畔，孝武峻法而狱繁，此其效也。」师古曰：「老子云『我无为，民自化；我好静，民自正。』参欲以道化为本，不欲扰其末也。」始参微时，与萧何善，及为宰相，有隙。师古曰：「参自以战斗功多，而封赏每在何後，故怨何也。」至何且死，所推贤唯参。参代何为相国，举事无所变更，壹遵何之约束。师古曰：「举，皆也，言凡事皆无变改。」择郡国吏长大，孟康曰：「取年长大者。」讷於文辞，谨厚长者，即召除为丞相史。吏言文刻深，欲务声名，辄斥去之。师古曰：「斥，却也。」日夜饮酒。卿大夫以下吏及宾客见参不事事，如淳曰：「不事丞相之事。」来者皆欲有言。至者，参辄饮以醇酒，师古曰：「醇酒不浇，谓厚酒也。」度之欲有言，复饮酒，醉而後去，师古曰：「度音大各反。饮音於禁反。」终莫得开说，如淳曰：「开谓有所启白。」以为常。相舍後园近吏舍，吏舍日饮歌呼。师古曰：「呼音火故反。其下并同。」从吏患之，无如何，师古曰：「从吏，吏之常从相者也。从音材用反。」乃请参游後园。闻吏醉歌呼，从吏幸相国召按之。乃反取酒张坐饮，师古曰：「张设坐席而饮也。坐音才卧反。」大歌呼与相和。参见人之有细过，掩匿覆盖之，府中无事。
参子为中大夫。师古曰：「音张律反。」惠帝怪相国不治事，以为「岂少朕与？」师古曰：「言岂以我为年少故也。与读曰欤。」乃谓曰：「女归，试私从容问乃父师古曰：「乃，汝也。」曰：『高帝新弃群臣，帝富於春秋，君为相国，日饮，无所请事，何以忧天下？』然无言吾告女也。」既洗沐归，时间，自从其所谏参。师古曰：「间谓空隙也。自从其所，犹言自出其意也。」参怒而笞之二百，曰：「趣入侍，师古曰：「趣读曰促。」天下事非乃所当言也。」至朝时，帝让参师古曰：「让，责也。」曰：「与胡治乎？师古曰：「胡，何也。言共为何治也。治音丈吏反。」乃者我使谏君也。」师古曰：「乃者犹言曩者。」参免冠谢曰：「陛下自察圣武孰与高皇帝？」上曰：「朕乃安敢望先帝！」参曰：「陛下观参孰与萧何贤？」上曰：「君似不及也。」参曰：「陛下言之是也。且高皇帝与萧何定天下，法令既明具，陛下垂拱，参等守职，遵而勿失，不亦可乎？」惠帝曰：「善。君休矣！」师古曰：「且令出休息。」参为相国三年，薨，谥曰懿侯。百姓歌之曰：「萧何为法，讲若画一；文颖曰：「讲或作较。」师古曰：「讲，和也。画一，言整齐也。」曹参代之，守而勿失。载其清靖，民以宁壹。」师古曰：「载犹乘也。」嗣侯，高后时至御史大夫。传国至曾孙襄，武帝时为将军，击匈奴，薨。子宗嗣，有罪，完为城旦。至哀帝时，乃封参玄孙之孙本始为平阳侯，二千户，王莽时薨。子宏嗣，建武中先降河北，封平阳侯。至今八侯。
赞曰：萧何、曹参皆起秦刀笔吏，师古曰：「刀所以削书也，古者用简牒，故吏皆以刀笔自随也。」当时录录未有奇节。师古曰：「录录犹鹿鹿，言在凡庶之中也。」汉兴，依日月之末光，师古曰：「易文言云『圣人作而万物睹』，又曰『见龙在田，天下文明』。赞言何、参值汉初兴，故以日月为喻耳。」何以信谨守管仑，参与韩信俱征伐。师古曰：「高祖出征，何每居守，故言守管仑。」天下既定，因民之疾秦法，顺流与之更始，二人同心，遂安海内。淮阴、黥布等已灭，唯何、参擅功名，位冠群臣，声施後世，师古曰：「冠谓居其首。」为一代之宗臣，师古曰：「言为後世之所尊仰，故曰宗臣也。」庆流曲裔，盛矣哉！
汉书卷四十张陈王周传第十
张良字子房，其先韩人也。大父开地，应劭曰：「大父，祖父；开地，名也。」相韩昭侯、宣惠王、襄哀王。父平，相王、师古曰：「读曰僖。」悼惠王。悼惠王二十三年，平卒。卒二十岁，秦灭韩。良（年）少，未宦事韩。韩破，良家僮三百人，弟死不葬，悉以家财求客刺秦王，为韩报仇，以五世相韩故。师古曰：「从昭侯至悼惠王，凡五君。」良尝学礼淮阳，东见仓海君，晋灼曰：「海神也。」如淳曰：「东夷君长也。」师古曰：「二说并非。盖当时贤者之号也。良既见之，因而求得力士。」得力士，为铁椎重百二十斤。秦皇帝东游，至博狼沙中，服虔曰：「河南阳武南地名也，今有亭。」师古曰：「狼音浪。」良与客狙击秦皇帝，师古曰：「狙谓密伺之，音千豫反，字本作觑。」误中副车。师古曰：「副谓後乘也。」秦皇帝大怒，大索天下，师古曰：「索，搜也。索音山客反。」求贼急甚。良乃更名姓，亡匿下邳。师古曰：「更，改也。」良尝闲从容步游下邳圯上，服虔曰：「圯音颐，楚人谓桥曰圯。」应劭曰：「汜水之上也。」文颖曰：「沂水上桥也。」师古曰：「下邳之水，非汜水也，又非沂水。服说是矣。」有一老父，衣褐，至良所，师古曰：「褐制若裘，今道士所服者是。」直堕其履圯下，师古曰：「直犹故也，一曰正也。」顾谓良曰：「孺子下取履！」师古曰：「孺，幼也。」良愕然，欲欧之。师古曰：「愕，惊貌也。欧，击也，音一口反。」为其老，乃疆忍，下取履，因跪进。父以足受之，笑去。良殊大惊。父去里所，复还，师古曰：「行一里许而还来。」曰：「孺子可教矣。後五日平明，与我期此。」良因怪（之），跪曰：「诺。」五日平明，良往。父已先在，怒曰：「与老人期，後，何也？去，後五日蚤会。」师古曰：「放良令去，戒以後会也。其下亦同。蚤音早。」五日，鸡鸣往。父又先在，复怒曰：「後，何也？去，後五日复蚤来。」五日，良夜半往。有顷，父亦来，喜曰：「当如是。」出一编书，师古曰：「编谓联次之也。联简牍以为书，故云一编。编音鞭。」曰：「读是则为王者师。後十年兴。十三年，孺子见我，济北谷城山下黄石即我已。」师古曰：「已，语终之辞。」遂去不见。旦日视其书，乃太公兵法。良因异之，常习〔读〕诵。居下邳，为任侠。项伯尝杀人，从良匿。
後十年，陈涉等起，良亦聚少年百余人。景驹自立为楚假王，在留。良欲往从之，行道遇沛公。沛公将数千人略地下邳，遂属焉。沛公拜良为厩将。服虔曰：「官名也。」良数以太公兵法说沛公，沛公喜，常用其策。良为它人言，皆不省。师古曰：「省，视也。」良曰：「沛公殆天授。」师古曰：「殆，近也。」故遂从不去。沛公之薛，见项梁，共立楚怀王。良乃说项梁曰：「君已立楚後，韩诸公子横阳君成贤，可立为王，益树党。」师古曰：「广立六国之後共攻秦也。」项梁使良求韩成，立为韩王。以良为韩司徒，与韩王将千余人西略韩地，得数城，秦辄复取之，往来为游兵颍川。沛公之从雒阳南出S辕，良引兵从沛公，下韩十余城，击杨熊军。沛公乃令韩王成留守阳翟，与良俱南，攻下宛，西入武关。沛公欲以二万人击秦A关下军，师古曰：「A音尧。」良曰：「秦兵尚疆，未可轻。臣闻其将屠者子，贾竖易动以利。师古曰：「商贾之人志无远大，譬犹僮竖，故云贾竖。」愿沛公且留壁，使人先行，为五万人具食，益张旗帜诸山上，为疑兵，师古曰：「皆所以表己军之多，夸示敌人。帜音式志反。」令郦食其持重宝淡秦将。」师古曰：「淡音徒滥反，解在高纪。」秦将果欲连和俱西袭咸阳，师古曰：「欲与汉王和而随汉兵袭咸阳。」沛公欲听之。良曰：「此独其将欲叛，士卒恐不从。不从必危，不如因其解击之。」师古曰：「解读曰懈。」沛公乃引兵击秦军，大破之。逐北至蓝田，再战，秦兵竟败。遂至咸阳，秦王子婴降沛公。沛公入秦，宫室帷帐狗马重宝妇女以千数，意欲留居之。樊哙谏，沛公不听。良曰：「夫秦为无道，故沛公得至此。为天下除残去贼，宜缟素为资。晋灼曰：「资，质也。欲令沛公反秦奢泰，服俭素以为资。」师古曰：「缟，白素也，音工老反。」今始入秦，即安其乐，此所谓『助桀为虐』。且『忠言逆耳利於行，毒药苦口利於病』，愿沛公听樊哙言。」沛公乃还军霸上。项羽至鸿门，欲击沛公，项伯夜驰至沛公军，私见良，欲与俱去。良曰：「臣为韩王送沛公，今（有事）〔事有〕急，亡去不义。」乃具语沛公。沛公大惊，曰：「为之柰何？」良曰：「沛公诚欲背项王邪？」沛公曰：「鲰生说我距关毋内诸侯，服虔曰：「鲰音七垢反。鲰，小人也。」臣瓒曰：「楚汉春秋鲰姓。」师古曰：「服说是也。音才垢反。」秦地可王也，故听之。」良曰：「沛公自度能却项王乎？」师古曰：「却音丘略反。」沛公默然，曰：「今为柰何？」良因要项伯见沛公。沛公与伯饮，为寿，结婚，令伯具言沛公不敢背项王，所以距关者，备它盗也。项羽後解，语在羽传。汉元年，沛公为汉王，王巴蜀，赐良金百溢，服虔曰：「二十两曰溢。」师古曰：「秦以溢名金，若汉之论斤也。」珠二斗，良具以献项伯。汉王亦因令良厚遗项伯，使请汉中地。服虔曰：「本不尽与汉中，故请求之。」项王许之。汉王之国，良送至褒中，遣良归韩。良因说汉王烧绝栈道，师古曰：「栈道，阁道也。」示天下无还心，以固项王意。乃使良还。行，烧绝栈道。师古曰：「还谓归还韩。且行且烧，所过之处皆烧之也。」良归至韩，闻项羽以良从汉王故，不遣韩王成之国，与俱东，至彭城杀之。时汉王还定三秦，良乃遗项羽书曰：「汉王失职，欲得关中，如约即止，不敢复东。」又以齐反书遗羽，曰：「齐与赵欲并灭楚。」项羽以故北击齐。
良乃间行归汉。汉王以良为成信侯，从东击楚。至彭城，汉王兵败而还。至下邑，师古曰：「梁国之县也，今属宋州。」汉王下马踞鞍而问曰：「吾欲捐关已东等弃之，谁可与共功者？」师古曰：「捐关以东，谓不自有其地，将以与人，令其立功，共破楚也。」良曰：「九江王布，楚枭将，师古曰：「枭谓最勇健也。」与项王有隙，彭越与齐王田荣反梁地，此两人可急使。而汉王之将独韩信可属大事，当一面。师古曰：「属，委也，音之欲反。」即欲捐之，捐之此三人，楚可破也。」汉王乃遣随何说九江王布，而使人连彭越。师古曰：「与相连结也。」及魏王豹反，使韩信特将北击之，师古曰：「特，独也。专任之使将也。」因举燕、（伐）〔代〕、齐、赵。然卒破楚者，此三人力也。良多病，未尝特将兵，常为画策臣，时时从。
汉三年，项羽急围汉王於荥阳，汉王忧恐，与郦食其谋桡楚权。师古曰：「桡，弱也，音女教反，其字从木。」郦生曰：「昔汤伐桀，封其後杞；武王诛纣，封其後宋。今秦无道，伐灭六国，无立锥之地。陛下诚复立六国後，此皆争戴陛下德义，愿为臣妾。德义已行，南面称伯，师古曰：「伯读曰霸。」楚必敛衽而朝。」师古曰：「衽，衣襟也。」汉王曰：「善。趣刻印，先生因行佩之。」师古曰：「趣读曰促。佩谓授与六国使带也。」郦生未行，良从外来谒汉王。汉王方食，曰：「客有为我计桡楚权者。」具以郦生计告良曰：「於子房何如？」良曰：「谁为陛下画此计者？陛下事去矣。」汉王曰：「何哉？」良曰：「臣请借前箸以筹之。张晏曰：「求借所食之箸用指画也。或曰，前世汤武箸明之事，以筹度今时之不若也。」师古曰：「或说非也。箸音直庶反。」昔汤武伐桀纣封其後者，度能制其死命也。师古曰：「度音大各反。」今陛下能制项籍死命乎？其不可一矣。武王入殷，表商容闾，师古曰：「商容，殷贤人也。里门曰闾。表谓显异之。」式箕子门，师古曰：「式亦表也。一说，至其门而抚车式，所以敬之。」封比干墓，今陛下能乎？其不可二矣。发钜桥之粟，服虔曰：「钜桥，仓名也。」师古曰：「许慎云钜鹿之大桥，有漕粟也。」散鹿台之财，臣瓒曰：「鹿台，台名，今在朝歌城中。」师古曰：「刘向云鹿台大三里，高千尺也。」以赐贫穷，今陛下能乎？其不可三矣。殷事以毕，偃革为轩，苏林曰：「革者，兵车革辂。轩者，朱轩也。」如淳曰：「偃武备而治礼乐也。」倒载干戈，示不复用，今陛下能乎？其不可四矣。休马华山之阳，示无所为，今陛下能乎？其不可五矣。息牛桃林之野，晋灼曰：「在弘农乡南谷中。」师古曰：「山海经云『夸父之山，北有林焉，名曰桃林，广围三百里』，即谓此也。其山谷今在乡县东南，湖城县西南，去湖城三十五里。」（示）天下不复输积，今陛下能乎？其不可六矣。且夫天下游士，（左）〔离〕亲戚，弃坟墓，师古曰：「（左）〔离〕者，言其乖避而委离之，以从汉也。」去故旧，从陛下者，但日夜望咫尺之地。今乃立六国後，唯无复立者，师古曰：「既立六国後，土地皆尽，无以封功劳之人，故云无复立者。唯，发语之辞。」游士各归事其主，从亲戚，反故旧，陛下谁与取天下乎？其不可七矣。且楚唯毋疆，六国复桡而从之，服虔曰：「唯当使楚无疆，疆则六国弱而从之。」晋灼曰：「当今唯楚大，无有疆之者，若复立六国，皆桡而从之，陛下焉得而臣之乎？」师古曰：「服说是也。」陛下焉得而臣之？其不可八矣。诚用此谋，陛下事去矣。」汉王辍食吐哺，骂曰：「竖儒，几败乃公事！」师古曰：「辍，止也。哺，食在口中者也。几，近也。哺音捕。几音钜依反。」令趣销印。师古曰：「趣读曰促。」後韩信破齐欲自立为齐王，汉王怒。良说汉王，汉王使良授齐王信印。语在信传。
五年冬，汉王追楚至阳夏南，师古曰：「夏音工雅反。」战不利，壁固陵，诸侯期不至。良说汉王，汉王用其计，诸侯皆至。语在高纪。汉六年，封功臣。良未尝有战斗功，高帝曰：「运筹策帷幄中，决胜千里外，子房功也。自择齐三万户。」良曰：「始臣起下邳，与上会留，此天以臣授陛下。陛下用臣计，幸而时中，臣愿封留足矣，不敢当三万户。」乃封良为留侯，与萧何等俱封。
上已封大功臣二十余人，其余日夜争功而不决，未得行封。上居雒阳南宫，从复道望见诸将师古曰：「复读曰复。」往往数人偶语。上曰：「此何语？」良曰：「陛下不知乎？此谋反耳。」上曰：「天下属安定，何故而反？」师古曰：「属，近也，言近始安。属音之欲反。」良曰：「陛下起布衣，与此属取天下，今陛下已为天子，而所封皆萧、曹故人所亲爱，而所诛者皆平生仇怨。今军吏计功，天下不足以遍封，此属畏陛下不能尽封，又恐见疑过失及诛，故相聚而谋反耳。」上乃忧曰：「为将柰何？」良曰：「上平生所憎，群臣所共知，谁最甚者？」上曰：「雍齿与我有故怨，数窘辱我，服虔曰：「未起之时与我有故怨也。」师古曰：「每以勇力困辱高祖。」我欲杀之，为功多，不忍。」良曰：「今急先封雍齿，以示群臣，群臣见雍齿先封，则人人自坚矣。」於是上置酒，封雍齿为什方侯，苏林曰：「汉中县也。」师古曰：地理志属广汉，非汉中也。今则属益州。什音十。」而急趣丞相御史定功行封。师古曰：「趣音促。」群臣罢酒，皆喜曰：「雍齿且侯，我属无患矣。」刘敬说上都关中，上疑之。左右大臣皆山东人，多劝上都雒阳：「雒阳东有成皋，西有肴黾，师古曰：「肴，山也。黾，池也，音湎。」背河乡雒，其固亦足恃。」师古曰：「乡读曰向。」良曰：「雒阳虽有此固，其中小，不过数百里，田地薄，四面受敌，此非用武之国。夫关中左肴函，右陇蜀，沃野千里，师古曰：「沃者，溉灌也。言其土地皆有溉灌之利，故云沃野。」南有巴蜀之饶，北有胡苑之利，师古曰：「谓安定、北地、上郡之北与胡相接之地，可以畜牧者也。养禽兽谓之苑。」阻三面而固守，独以一面东制诸侯。诸侯安定，河、渭漕挽天下，西给京师；师古曰：「挽，引也。挽音晚。」诸侯有变，顺流而下，足以委输。此所谓金城千里，天府之国。师古曰：「财物所聚谓之府。言关中之地物产饶多，可备赡给，故称天府也。」刘敬说是也。」於是上即日驾，西都关中。良从入关，性多疾，即道引不食谷，孟康曰：「服辟谷药而静居行气。道读曰导。」闭门不出岁余。上欲废太子，立戚夫人子赵王如意。大臣多争，未能得坚决也。吕后恐，不知所为。或谓吕后曰：「留侯善画计，上信用之。」吕后乃使建成侯吕泽劫良，曰：「君常为上谋臣，今上日欲易太子，师古曰：「言日日欲易之。」君安得高枕而卧？」师古曰：「安，焉也。」良曰：「始上数在急困之中，幸用臣策；今天下安定，以爱欲易太子，骨肉之间，虽臣等百人何益！」吕泽疆要曰：「为我画计。」良曰：「此难以口舌争也。顾上有所不能致者四人。师古曰：「顾，念也。四人，谓园公、绮里季、夏黄公、f里先生，所谓商山四皓也。」四人年老矣，皆以上曼　士，师古曰：「曼与慢同。　，古侮字。」故逃匿山中，义不为汉臣。然上高此四人。今公诚能毋爱金玉璧帛，令太子为书，卑辞安车，因使辨士固请，宜来。师古曰：「宜应得其来。」来，以为客，时从入朝，令上见之，则一助也。」於是吕后令吕泽使人奉太子书，卑辞厚礼，迎此四人。四人至，客建成侯所。汉十一年，黥布反，上疾，欲使太子往击之。四人相谓曰：「凡来者，将以存太子。太子将兵，事危矣。」乃说建成侯曰：「太子将兵，有功即位不益，师古曰：「太子嗣君，贵已极矣，虽更立功，位无加益矣。」无功则从此受祸。且太子所与俱诸将，皆与上定天下枭将也，今乃使太子将之，此无异使羊将狼，皆不肯为用，其无功必矣。臣闻『母爱者子抱』，今戚夫人日夜侍御，赵王常居前，上〔曰〕『终不使不肖子居爱子上』，明〔其〕代太子位必矣。君何不急请吕后承间为上泣师古曰：「因空隙之时。」言：『黥布，天下猛将，善用兵，今诸将皆陛下故等夷，师古曰：「夷，平也，言故时皆齐等。」乃令太子将，此属莫肯为用，且布闻之，鼓行而西耳。师古曰：「击鼓而行，言无所畏。」上虽疾，疆载辎车，卧而护之，师古曰：「辎车，衣车也。护谓监领诸将。」诸将不敢不尽力。上虽苦，疆为妻子计。』」於是吕泽夜见吕后。吕后承间为上泣而言，如四人意。上曰：「吾惟之，竖子固不足遣，师古曰：「惟，思也。」乃公自行耳。」师古曰：「乃公，汝父也。」於是上自将而东，群臣居守，皆送至霸上。良疾，强起至曲邮，师古曰：「在新丰西，今俗谓之邮头。」见上曰：「臣宜从，疾甚。楚人剽疾，愿上慎毋与楚争锋。」师古曰：「剽音匹妙反。」因说上令太子为将军监关中兵。上谓「子房虽疾，疆卧傅太子」。是时叔孙通已为太傅，良行少傅事。汉十二年，上从破布归，疾益甚，愈欲易太子。良谏不听，因疾不视事。叔孙太傅称说引古，以死争太子。上阳许之，犹欲易之。及宴，置酒，太子侍。四人者从太子，年皆八十有余，须眉皓白，衣冠甚伟。师古曰：「所以谓之四皓。」上怪，问曰：「何为者？」四人前对，各言其姓名。上乃惊曰：「吾求公，避逃我，今公何自从吾儿游乎？」四人曰：「陛下轻士善骂，臣等义不辱，故恐而亡匿。今闻太子仁孝，恭敬爱士，天下莫不延颈愿为太子死者，故臣等来。」上曰：「烦公幸卒调护太子。」师古曰：「调谓和平之，护谓保安之。」四人为寿已毕，趋去。上目送之，师古曰：「以目瞻之讫其出也。」召戚夫人指视曰：师古曰：「视读曰示。」「我欲易之，彼四人为之辅，羽翼已成，难动矣。吕氏真乃主矣。」师古曰：「乃，汝也。」戚夫人泣涕，上曰：「为我楚舞，吾为若楚歌。」师古曰：「若亦汝也。」歌曰：「鸿鹄高飞，一举千里。师古曰：「鹄音胡督反。」羽翼以就，横绝四海。师古曰：「就，成也。绝谓飞而直度也。」横绝四海，又可奈何！虽有D缴，尚安所施！」师古曰：「缴，弋射也。其矢为D。D音增。缴音之若反。」歌数阕，师古曰：「阕，尽也。曲终为阕，音口穴反。」戚夫人[欷流涕，师古曰：「[音虚，欷音稀，又音许气反。」上起去，罢酒。竟不易太子者，良本招此四人之力也。良从上击代，出奇计下马邑，及立萧相国，服虔曰：「何时未为相国，良劝高祖立之。」所与从容言天下事甚众，师古曰：「从音千容反。」非天下所以存亡，故不著。师古曰：「著谓书之於史。著音竹助反。」良乃称曰：「家世相韩，及韩灭，不爱万金之资，为韩报仇疆秦，天下震动。今以三寸舌为帝者师，封万户，位列侯，此布衣之极，於良足矣。愿弃人间事，欲从赤松子游耳。」师古曰：「赤松子，仙人号也，神农时为雨师，服水玉，教神农能入火自烧。至昆山上，常止西王母石室，随风雨上下。炎帝少女追之，亦得仙俱去。」乃学道，欲轻举。师古曰：「道谓仙道。」高帝崩，吕后德良，乃疆食之，师古曰：「食读曰　。」曰：「人生一世〔间〕，如白驹之过隙，师古曰：「解在魏豹传。」何自苦如此！」良不得已，疆听食。後六岁薨。谥曰文成侯。良始所见下邳圯上老父与书者，後十三岁从高帝过济北，果得谷城山下黄石，取而宝祠之。及良死，并葬黄石。每上冢伏腊祠黄石。
子不疑嗣侯。孝文三年坐不敬，国除。
陈平，阳武户牖乡人也。师古曰：「阳武，县名，属陈留。户牖者，其乡名。」少时家贫，好读书，治黄帝、老子之术。有田三十亩，与兄伯居。伯常耕田，纵平使游学。平为人长大美色，人或谓平：「贫何食而肥若是？」其嫂疾平之不亲家生产，曰：「亦食糠核耳。孟康曰：「核，麦糠中不破者也。」晋灼曰：「核音纥。京师人谓屑为纥头。」有叔如此，不如无有！」伯闻之，逐其妇弃之。及平长，可取妇，富人莫与者，贫者平亦之。久之，户牖富人张负有女孙，五嫁夫辄死，人莫敢取，平欲得之。邑中有大丧，平家贫侍丧，以先往後罢为助。张负既见之丧所，独视伟平，师古曰：「视而悦其奇伟。」平亦以故後去。负随平至其家，家乃负郭穷巷，师古曰：「负谓骋病！挂韵为门，然门外多长者车辙。张负归，谓其子仲曰：「吾欲以女孙予陈平。」仲曰：「平贫不事事，师古曰：「不事产业之事。」一县中尽笑其所为，独柰何予之女？」负曰：「固有美如陈平长贫者乎？」卒与女。为平贫，乃假贷币以聘，师古曰：「贷音土戴反。」予酒肉之资以内妇。负戒其孙曰：「毋以贫故，事人不谨。事兄伯如事乃父，事嫂如事乃母。」师古曰：「乃，汝也。」平既取张氏女，资用益饶，游道日广。里中社，平为宰，师古曰：「主切割肉也。」分肉甚均。里父老曰：「善，陈孺子之为宰！」平曰：「嗟乎，使平得宰天下，亦如此肉矣！」陈涉起王，使周市略地，立魏咎为魏王，与秦军相攻於临济。平已前谢兄伯，服虔曰：「谢语其兄伯，往事魏也。」从少年往事魏王咎，为太仆。说魏王，王不听。人或谗之，平亡去。项羽略地至河上，平往归之，从入破秦，赐爵卿。张晏曰：「礼秩如卿，不治事。」项羽之东王彭城也，汉王还定三秦而东。殷王反楚，项羽乃以平为信武君，将魏王客在楚者往击，殷降而还。项王使项悍拜平为都尉，师古曰：「悍音下旦反。」赐金二十溢。居无何，师古曰：「无何，犹言无几时。」汉攻下殷。项王怒，将诛定殷者。平惧诛，乃封其金与印，使使归项王，而平身间行杖剑亡。度河，船人见其美丈夫，独行，疑其亡将，要下当有宝器金玉，目之，欲杀平。平心恐，乃解衣I而佐刺船。师古曰：「自露其形，示无所怀挟。」船人知其无有，乃止。平遂至修武降汉，因魏无知求见汉王，汉王召入。是时，万石君石奋为中涓，受平谒。平等十人俱进，赐食。王曰：「罢，就舍矣。」平曰：「臣为事来，所言不可以过今日。」於是汉王与语而说之，师古曰：「说读曰悦。」问曰：「子居楚何官？」平曰：「为都尉。」是日拜平为都尉，使参乘，典护军。诸将尽，师古曰：「　而议也。」曰：「大王一日得楚之亡卒，未知高下，而即与共载，使监护长者！」汉王闻之，愈益幸平，遂与东伐项王。至彭城，为楚所败，引师而还。收散兵至荥阳，以平为亚将，属韩王信，军广武。绛、灌等或谗平曰：师古曰：「旧说云，绛，绛侯周勃也，灌，灌婴也。而楚汉春秋高祖之臣别有绛灌，疑昧之文，不可据也。」「平虽美丈夫，如冠玉耳，其中未必有也。孟康曰：「饰冠以玉，光好外见，中非所有也。」闻平居家时盗其嫂；师古曰：「盗犹私也。」事魏王不容，亡而归楚；归楚不中，又亡归汉。师古曰：「中音竹仲反。」今大王尊官之，令护军。臣闻平使诸将，金多者得善处，金少者得恶处。平，反覆乱臣也，愿王察之。」汉王疑之，以让无知，问曰：「有之乎？」无知曰：「有。」汉王曰：「公言其贤人何也？」对曰：「臣之所言者，能也；陛下所问者，行也。今有尾生、孝已之行，如淳曰：「孝已，高宗之子，有孝行。」师古曰：「尾生，古之信士，一说即微生高。」而无益於胜败之数，陛下何暇用之乎？今楚汉相距，臣进奇谋之士，顾其计诚足以利国家耳。师古曰：「顾，念也。」盗嫂受金又安足疑乎？」汉王召平而问曰：「吾闻先生事魏不遂，事楚而去，师古曰：「遂犹竟（也）。」今又从吾游，信者固多心乎？」平曰：「臣事魏王，魏王不能用臣说，故去事项王。项王不信人，其所任爱，非诸项即妻之昆弟，虽有奇士不能用。臣居楚闻汉王之能用人，故归大王。I身来，不受金无以为资。诚臣计画有可采者，愿大王用之；使无可用者，大王所赐金具在，请封输官，得请骸骨。」汉王乃谢，厚赐，拜以为护军中尉，尽护诸将。诸将乃不敢复言。其後，楚急击，绝汉甬道，围汉王於荥阳城。汉王患之，请割荥阳以西和。项王弗听。汉王谓平曰：「天下纷纷，何时定乎？」平曰：「项王为人，恭敬爱人，士之廉节好礼者多归之。至於行功赏爵邑，重之，师古曰：「言爱惜之。」士亦以此不附。今大王曼而少礼，士之廉节者不来；然大王能饶人以爵邑，士之顽顿耆利无耻者亦多归汉。如淳曰：「顽顿，谓无廉隅也。」师古曰：「顿读曰钝。耆读曰嗜。」诚各去两短，集两长，天下指麾即定矣。然大王资　人，师古曰：「资谓天性也。　，古侮字。」不能得廉节之士。顾楚有可乱者，师古曰：「顾，念也。」彼项王骨鲠之臣亚父、锺离t、龙且、周殷之属，师古曰：「t音秣。且音子闾反。」不过数人耳。大王能出捐数万斤金，行反间，间其君臣，以疑其心，师古曰：「间音居苋反。」项王为人意忌信谗，必内相诛。汉因举兵而攻之，破楚必矣。」汉王以为然，乃出黄金四万斤予平，恣所为，不问出入。平既多以金纵反间於楚军，宣言诸将锺离t等为项王将，功多矣，然终不得列地而王，欲与汉为一，以灭项氏，分王其地。项王果疑之，使使至汉。汉为太牢之具，举进，见楚使，师古曰：「举鼎俎而来。」即阳惊曰：「以为亚父使，乃项王使也！」复持去，以恶草具进楚使。服虔曰：「去肴肉，更以恶草之具。」使归，具以报项王，果大疑亚父。亚父欲急击下荥阳城，项王不信，不肯听亚父。亚父闻项王疑之，乃大怒曰：「天下事大定矣，君王自为之！愿乞骸骨归！」归未至彭城，疽发背而死。师古曰：「疽，　疮也，音千余反。」平乃夜出女子二千人荥阳东门，楚因击之。平乃与汉王从城西门出去。遂入关，收聚兵而复东。
明年，淮阴侯信破齐，自立为假齐王，使使言之汉王。汉王怒而骂，平蹑汉王。孟康曰：「蹑谓蹑汉王足。」汉王寤，乃厚遇齐使，使张良往立信为齐王。於是封平以户牖乡。用其计策，卒灭楚。汉六年，人有上书告楚王韩信反。高帝问诸将，诸将曰：「亟发兵坑竖子耳。」师古曰：「亟，急也，音居力反。」高帝默然。以问平，平固辞谢，曰：「诸将云何？」上具告之。平曰：「人之上书言信反，人有闻知者乎？」曰：「未有。」曰：「信知之乎？」曰：「弗知。」平曰：「陛下兵精孰与楚？」师古曰：「与，如也。」上曰：「不能过也。」平曰：「陛下将用兵有能敌韩信者乎？」上曰：「莫及也。」平曰：「今兵不如楚精，将弗及，而举兵击之，是趣之战也，师古曰：「趣读曰促。」窃为陛下危之。」上曰：「为之柰何？」平曰：「古者天子巡狩，会诸侯。南方有云梦，师古曰：「楚泽名。梦音莫风反，又读如本字。」陛下弟出伪游云梦，师古曰：「弟，但也，语声急也。它皆类此。」会诸侯於陈。陈，楚之西界，信闻天子以好出游，其势必郊迎谒。师古曰：「出〔其〕郊远迎谒也。」而陛下因禽之，特一力士之事耳。」高帝以为然，乃发使告诸侯会陈，「吾将南游云梦」。上因随以行。行至陈，楚王信果郊迎道中。高帝豫具武士，见信，即执缚之。语在信传。遂会诸侯於陈。还至雒阳，与功臣剖符定封，封平为户牖侯，世世勿绝。平辞曰：「此非臣之功也。」上曰：「吾用先生计谋，战胜克敌，非功而何？」平曰：「非魏无知臣安得进？」上曰：「若子可谓不背本矣！」师古曰：「若，如也。」乃复赏魏无知。其明年，平从击韩王信於代。至平城，为匈奴围，七日不得食。高帝用平奇计，使单于阏氏解，围以得开。师古曰：「阏氏音焉支。」高帝既出，其计秘，世莫得闻。高帝南过曲逆，孟康曰：「中山蒲阴县。」上其城，望室屋甚大，曰：「壮哉县！吾行天下，独见雒阳与是耳。」顾问御史：「曲逆户口几何？」对曰：「始秦时三万余户，间者兵数起，多亡匿，今见五千余户。」於是（召）〔诏〕御史，更封平为曲逆侯，尽食之，除前所食户牖。平自初从，至天下定後，常以护军中尉从击臧荼、陈g、黥布。凡六出奇计，辄益邑封。奇计或颇秘，世莫得闻也。
高帝从击布军还，病创，徐行至长安。燕王卢绾反，上使樊哙以相国将兵击之。既行，人有短恶哙者。师古曰：「陈其短失过恶於上，谓谮毁之。它皆类此。」高帝怒曰：「哙见吾病，乃几我死也！」孟康曰：「几幸我死也。几音冀。」用平计，召绛侯周勃受诏床下，曰：「〔陈〕平乘驰传载勃代哙将，师古曰：「传音张恋反。」平至军中即斩哙头！」二人既受诏，驰传未至军，行计曰：「樊哙，帝之故人，功多，师古曰：「行计，谓於道中且计也。」又吕后女弟吕须夫，有亲且贵，帝以忿怒故欲斩之，即恐後悔。宁囚而致上，令上自诛之。」未至军，为坛，以节召樊哙。哙受诏，即反接，师古曰：「反缚两手也。」载槛车诣长安，而令周勃代将兵定燕。平行闻高帝崩，师古曰：「未至京师，於道中闻高帝崩。」平恐吕后及吕须怒，乃驰传先去。逢使者诏平与灌婴屯於荥阳。平受诏，立复驰至宫，哭殊悲，因奏事丧前。吕后哀之，曰：「君出休矣！」平畏谗之就，师古曰：「就，成也，言畏谗毒己者得（其成）〔成其〕计。」因固请之，得宿卫中。太后乃以为郎中令，日傅教帝。如淳曰：「傅相之。」是後吕须谗乃不得行。樊哙至，即赦复爵邑。惠帝六年，相国曹参薨，安国侯王陵为右丞相，平为左丞相。
王陵，沛人也。始为县豪，高祖微时兄事陵。及高祖起沛，入咸阳，陵亦聚党数千人，居南阳，不肯从沛公。及汉王之还击项籍，陵乃以兵属汉。项羽取陵母置军中，陵使至，则东乡坐陵母，欲以招陵。师古曰：「乡读曰向。」陵母既私送使者，泣曰：「愿为老妾语陵，善事汉王。汉王长者，毋以老妾故持二心。妾以死送使者。」遂伏剑而死。项王怒，亨陵母。陵卒从汉王定天下。以善雍齿，雍齿，高祖之仇，陵又本无从汉之意，以故後封陵，为安国侯。陵为人少文任气，好直言。为右丞相二岁，惠帝崩。高后欲立诸吕为王，问陵。陵曰：「高皇帝刑白马而盟曰：『非刘氏而王者，天下共击之。』今王吕氏，非约也。」太后不说。师古曰：「说读曰悦。」问〔左〕丞相平及绛侯周勃等，皆曰：「高帝定天下，王子弟；今太后称制，欲王昆弟诸吕，无所不可。」太后喜。罢朝，陵让平、勃曰：「始与高帝唼血而盟，诸君不在邪？师古曰：「唼，小f也，音所甲反。」今高帝崩，太后女主，欲王吕氏，诸君纵欲阿意背约，何面目见高帝於地下乎！」平曰：「於面折廷争，臣不如君；师古曰：「廷争，谓当朝廷而谏争。」全社稷，定刘氏後，君亦不如臣。」陵无以应之。於是吕太后欲废陵，乃阳迁陵为帝太傅，实夺之相权。陵怒，谢病免，杜门竟不朝请，师古曰：「杜，塞也，闭塞其门也。请音才性反。杜字本作 
，音同。」十年而薨。陵之免，吕太后徙平为右丞相，以辟阳侯审食其为左丞相。师古曰：「食其音异基。」食其亦沛人也。汉王之败彭城西，楚取太上皇、吕后为质，食其以舍人侍吕后。其後从破项籍为侯，幸於吕太后。及为相，不治，郑氏曰：「不立治处，使止宫中也。」李奇曰：「不治丞相职事也。」师古曰：「李说是也。」监宫中，如郎中令，公卿百官皆因决事。吕须常以平前为高帝谋执樊哙，数谗平曰：「为丞相不治事，日饮醇酒，戏妇人。」平闻，日益甚。吕太后闻之，私喜。面质吕须於平前，师古曰：「质，对也。」曰：「鄙语曰『儿妇人口不可用』，顾君与我何如耳，无畏吕须之谮。」师古曰：「顾，念也。」吕太后多立诸吕为王，平伪听之。师古曰：「谓且顺从之，不乖牾也。」及吕太后崩，平与太尉勃合谋，卒诛诸吕，立文帝，平本谋也。审食其免相，文帝立，举以为相。如淳曰：「举犹皆也。众人之议皆以为勃、平功多矣。」师古曰：「言文帝以平、勃俱旧臣，有功，皆欲以为相。」太尉勃亲以兵诛吕氏，功多；平欲让勃位，乃谢病。文帝初立，怪平病，问之。平曰：「高帝时，勃功不如臣；及诛诸吕，臣功亦不如勃。愿以相让勃。」於是乃以太尉勃为右丞相，位第一；平徙为左丞相，位第二。赐平金千斤，益封三千户。
居顷之，上益明习国家事，朝而问右丞相勃曰：「天下一岁决狱几何？」师古曰：「临朝问也。几音居岂反。」勃谢不知。问「天下钱谷一岁出入几何？」勃又谢不知。汗出洽背，师古曰：「洽，沾也。」不能对。上亦问左丞相平。平曰：「（各）有主者。」上曰：「主者为谁乎？」平曰：「陛下即问决狱，责廷尉；问钱谷，责治粟内史。」上曰：「苟各有主者，而君所主何事也？」平谢曰：「主臣！文颖曰：「惶恐之辞也，犹今言死罪也。」孟康曰：「主臣，主群臣也，若今言人主。」晋灼曰：「主，击也。臣，服也。言其击服，惶恐之辞。」师古曰：「文、晋二说是也。」陛下不知其驽下，使待罪宰相。师古曰：「驽，凡马之称，非骏者也，故以自喻。驽音奴。」宰相者，上佐天子理阴阳，顺四时，下遂万物之宜，师古曰：「遂，申也。」外填抚四夷诸侯，内亲附百姓，使卿大夫各得任其职也。」上称善。勃大惭，出而让平曰：「君独不素教我乎！」平笑曰：「君居其位，独不知其任邪？且陛下即问长安盗贼数，又欲疆对邪？」於是绛侯自知其能弗如平远矣。居顷之，勃谢（病请）免相，而平颛为丞相。师古曰：「颛与专同。」孝文二年，平薨，谥曰献侯。传子至曾孙何，坐略人妻弃（主）〔市〕。王陵亦至玄孙，坐酎金国除。辟阳侯食其免後三岁而为淮南王所杀，文帝令其子平嗣侯。淄川王反，辟阳近淄川，平降之，国除。
始平曰：「我多阴谋，道家之所禁。师古曰：「此平谓陈平。」吾世即废，亦已矣，终不能复起，以吾多阴祸也。」其後曾孙陈掌以卫氏亲戚贵，师古曰：「掌妻，卫子夫之姊。」愿得续封，然终不得也。周勃，沛人。其先卷人也，师古曰：「卷，县名也，地理志属河南，音丘权反。其下亦同。」徙沛。勃以织薄曲为生，苏林曰：「薄一名曲。月令曰『具曲植』。」师古曰：「许慎云苇薄为曲也。」常以吹箫给丧事，师古曰：「吹箫以乐丧宾，若乐人也。」材官引强。服虔曰：「能引强弓弩官也。」孟康曰：「如今挽强司马也。」师古曰：「强音其两反。」高祖为沛公初起，勃以中涓从攻胡陵，下方与。师古曰：「音房豫。」方与反，与战，却敌。攻丰。击秦军砀东。还军留及萧。复攻砀，破之。下下邑，先登。赐爵五大夫。攻（兰）〔蒙〕、虞，取之。击章邯车骑殿。师古曰：「殿之言填也，谓镇军後以捍敌。勃击破章邯之殿兵也。殿音丁见反。」略定魏地。攻辕戚、东　，以往至栗，师古曰：「　音昏。」取之。攻啮桑，先登。击秦军阿下，破之。追至濮阳，下蕲城。攻都关、定陶，袭取宛朐，得单父令。师古曰：「音善甫。」夜袭取临济，攻寿张，以前至卷，破李由雍丘下。攻开封，先至城下为多。文颖曰：「勃士卒至者多也。」如淳曰：「周礼『战功曰多』。」师古曰：「多谓功多也。」後章邯破项梁，沛公与项羽引兵东如砀。自初起沛还至砀，一岁二月。楚怀王封沛公号武安侯，为砀郡长。沛公拜勃为襄贲令。师古曰：「贲音肥。」从沛公定魏地，攻东郡尉於成武，破之。攻长社，先登。攻颍阳、缑氏，绝河津。击赵贲军尸北。师古曰：「贲音奔。尸即尸乡。」南攻南阳守t，破武关、A关。攻秦军於蓝田。至咸阳，灭秦。项羽至，以沛公为汉王。汉王赐勃爵为威武侯。从入汉中，拜为将军。还定三秦，赐食邑怀德。攻槐里、好，最。如淳曰：「於将率之中功为最也。」北击赵贲、内史保於咸阳，最。北救漆。师古曰：「漆，扶风县。」击章平、姚昂军。西定F。师古曰：「F亦扶风县，音口肩反。」还下d、频阳。师古曰：「d即岐州d县也。频阳在栎阳东北。d音媚。」围章邯废丘，破之。西击益已军，破之。如淳曰：「章邯将也。」攻上。师古曰：「音圭。」东守A关。击项籍。攻曲遇，最。师古曰：「曲音丘禹反。遇音。」还守敖仓，追籍。籍已死，因东定楚地泗水、东海郡，凡得二十二县。还守雒阳、栎阳，赐与颍阴侯共食锺离。以将军从高祖击燕王臧荼，破之易下。所将卒当驰道为多。师古曰：「当高祖所行之前。」赐爵列侯，剖符世世不绝。食绛八千二百八十户。以将军从高帝击韩王信於代，降下霍人。以前至武泉，孟康曰：「县属云中也。」击胡骑，破之武泉北。转攻韩信军铜L，破之。还，降太原六城。击韩信胡骑晋阳下，破之，下晋阳。後击韩信军於石，应劭曰：「音沙。」孟康曰：「地名也。」齐恭曰：「音赤坐反。」师古曰：「齐音是也。」破之，追北八十里。还攻楼烦三城，因击胡骑平城下，所将卒当驰道为多。勃迁为太尉。〔击〕陈g，屠马邑。所将卒斩g将军乘马降。师古曰：「姓乘马，名降也。乘音食孕反。」转击韩信、陈g、赵利军於楼烦，破之。得g将宋最、雁门守酢Ｊ古曰：「跽撸雁门守之名，音下顿反。」因转攻得云中守o、丞相箕肄、将军博。师古曰：「o，古速字也。肄音弋二反。博者，亦g将之名也。」定雁门郡十七县，云中郡十二县。因复击g灵丘，破之，斩g丞相程纵、将军陈武、都尉高肄。定代郡九县。燕王卢绾反，勃以相国代樊哙将，击下蓟，师古曰：「即幽州蓟县也，音计。」得绾大将抵、丞相偃、守陉、张晏曰：「卢绾郡守，陉其名也。」师古曰：「陉音刑。」太尉弱、御史大夫施屠浑都。师古曰：「姓施屠，名浑都。浑音胡昆反。」破绾军上兰，後击绾军沮阳。服虔曰：「沮音阻。」师古曰：「县名，属上谷。」追至长城，定上谷十二县，右北平十六县，辽东二十九县，渔阳二十二县。最从高帝得相国一人，师古曰：「最者，凡也。总言其攻战克获之数。」丞相二人，将军、二千石各三人；别破军二，下城三，定郡五，县七十九，得丞相、大将各一人。勃为人木强敦厚，师古曰：「木谓质朴。强音其两反。」高帝以为可属大事。师古曰：「属，委也，音之欲反。」勃不好文学，每召诸生说士，东乡坐责之：如淳曰：「勃自东乡，责诸生说士，不以宾主之礼也。」师古曰：「乡读曰向。」「趣为我语。」苏林曰：「音趣舍。」臣瓒曰：「令直言勿称经书也。」师古曰：「二说皆非也。趣读曰促。谓令速言也。」其椎少文如此。服虔曰：「谓讷钝也。」应劭曰：「今俗名拙语为椎储。」师古曰：「椎谓朴钝如椎也。音直推反。」勃既定燕而归，高帝已崩矣，以列侯事惠帝。惠帝六年，置太尉官，以勃为太尉。十年，高后崩。吕禄以赵王为汉上将军，吕产以吕王为相国，秉权，欲危刘氏。勃与丞相平、朱虚侯章共诛诸吕。语在高后纪。
於是阴谋（乃）〔以〕为「少帝及济川、淮阳、恒山王皆非惠帝子，吕太后以计诈名它人子，杀其母，养之後宫，令孝惠子之，立以为後，用疆吕氏。今已灭诸吕，少帝即长用事，吾属类无矣，师古曰：「云被诛灭无遗种。」不如视诸侯贤者立之。」遂迎立代王，是为孝文皇帝。东牟侯兴居，朱虚侯章弟也，曰：「诛诸吕，臣无功，请得除宫。」乃与太仆汝阴滕公入宫。滕公前谓少帝曰：「足下非刘氏，不当立。」乃顾麾左右执戟，皆仆兵罢。师古曰：「仆，顿也，音赴。」有数人不肯去，（官）〔宦〕者令张释谕告，亦去。师古曰：「荆燕吴传云张择，今此作释，参错不同，未知孰是也？」滕公召乘舆车载少帝出。少帝曰：「欲持我安之乎？」师古曰：「言往何所也。」滕公曰：「就舍少府。」乃奉天子法驾，迎皇帝代邸，报曰：「宫谨除。」皇帝入未央宫，有谒者十人持戟卫端门，师古曰：「端门，殿之正门。」曰：「天子在也，足下何为者？」不得入。太尉往喻，乃引兵去，皇帝遂入。是夜，有司分部诛济川、淮阳、常山王及少帝於邸。文帝即位，以勃为右丞相，赐金五千斤，邑万户。居十余月，人或说勃曰：「君既诛诸吕，立代王，威震天下，而君受厚赏处尊位以厌之，则祸及身矣。」师古曰：「厌谓当之也。言既有大功，又受厚赏而居尊位，以久当之〔不去〕，即祸及矣。厌音一涉反，又音乌狎反。」勃惧，亦自危，乃谢请归相印。上许之。岁余，陈丞相平卒，上复用勃为（丞）相。十余月，上曰：「前日吾诏列侯就国，或颇未能行，丞相朕所重，其为朕率列侯之国。」乃免相就国。岁余，每河东守尉行县至绛，绛侯勃自畏恐诛，常被甲，令家人持兵以见。其後人有上书告勃欲反，下廷尉，逮捕勃治之。勃恐，不知置辞。师古曰：「置，立也。辞，对狱之辞。」吏稍侵辱之。勃以千金与狱吏，狱吏乃书牍背示之，李奇曰：「吏所执簿也。」师古曰：「牍，木简，以书辞也，音读。」曰「以公主为证」。公主者，孝文帝女也，勃太子胜之尚之，师古曰：「尚，配也，解在张耳传。」故狱吏教引为证。初，勃之益封，尽以予薄昭。及系急，薄昭为言薄太后，太后亦以为无反事。文帝朝，太后以冒絮提文帝，应劭曰：「陌额絮也。」晋灼曰：「巴蜀异志谓头上巾为冒絮。」师古曰：「冒，覆也，老人所以覆其头。提，掷也。提音徒计反。」曰：「绛侯绾皇帝玺，将兵於北军，应劭曰：「言勃诛诸吕，废少帝，手贯国玺时尚不反，况今更有异乎？」师古曰：「绾谓引结其组，音乌版反。」不以此时反，今居一小县，顾欲反邪！」师古曰：「顾犹倒也。」文帝既见勃狱辞，乃谢曰：「吏方验而出之。」於是使使持节赦勃，复爵邑。勃既出，曰：「吾尝将百万军，安知狱吏之贵也！」勃复就国，孝文十一年薨，谥曰武侯。子胜之嗣，尚公主不相中，如淳曰：「犹言不相合当也。」师古曰：「意不相可也。中音竹仲反。」坐杀人，死，国绝。一年，〔文帝乃择勃子贤者河内太守〕（弟）亚夫复为侯。亚夫为河内守时，许负相之：应劭曰：「许负，河内温人，老妪也。」「君後三岁而侯。侯八岁，为将相，持国秉，师古曰：「秉音彼命反。」贵重矣，於人臣无二。後九年而饿死。」亚夫笑曰：「臣之兄以代父侯矣，有如卒，子当代，我何说侯乎？然既已贵如负言，又何说饿死？指视我。」师古曰：「视读曰示。」负指其口曰：「从理入口，此饿死法也。」师古曰：「从，竖也，音子容反。」居三岁，兄绛侯胜之有罪，文帝择勃子贤者，皆推亚夫，乃封为条侯。师古曰：「县在勃海。地理志作字，其音同耳。」文帝後六年，匈奴大入边。以宗正刘礼为将军军霸上，祝兹侯徐厉为将军军棘门，以河内守亚夫为将军军细柳，以备胡。上自劳军，至霸上及棘门军，直驰入，将以下骑出入送迎。已而之细柳军，军士吏被甲，锐兵刃，彀弓弩，持满。师古曰：「彀，张也，音遘。」天子先驱至，不得入。师古曰：「先驱，导驾者也，若今之武候队矣。」先驱曰：「天子且至！」军门都尉曰：「军中闻将军之令，不闻天子之诏。」有顷，上至，又不得入。於是上使使持节诏将军曰：「吾欲劳军。」亚夫乃传言开壁门。壁门士请车骑曰：「将军约，军中不得驱驰。」於是天子乃按辔徐行。至中营，将军亚夫揖，曰：「介胄之士不拜，请以军礼见。」应劭曰：「礼，介者不拜。」天子为动，改容式车。师古曰：「古者立乘，凡言式车者，谓a身抚式，以礼敬人。式，车前横木也。」使人称谢：师古曰：「谢，告也。」「皇帝敬劳将军。」成礼而去。既出军门，群臣皆惊。文帝曰：「嗟乎，此真将军矣！乡者霸上、棘门如儿戏耳，师古曰：「乡读曰向。」其将固可袭而虏也。至於亚夫，可得而犯邪！」称善者久之。月余，三军皆罢。乃拜亚夫为中尉。文帝且崩时，戒太子曰：「即有缓急，周亚夫真可任将兵。」文帝崩，亚夫为车骑将军。
孝景帝三年，吴楚反。亚夫以中尉为太尉，东击吴楚。因自请上曰：「楚兵剽轻，难与争锋。师古曰：「剽音匹妙反。」愿以梁委之，绝其食道，乃可制也。」上许之。师古曰：「吴王传云亚夫至淮阳，问邓都尉，为画此计，亚夫乃从之。今此云自请而後行。二传不同，未知孰是。」亚夫既发，至霸上，赵涉遮说亚夫曰：「将军东诛吴楚，胜则宗庙安，不胜则天下危，能用臣之言乎？」亚夫下车，礼而问之。涉曰：「吴王素富，怀辑死士久矣。师古曰：「辑与集同。」此知将军且行，必置间人於肴黾厄狭之间。且兵事上神密，将军何不从此右去，走蓝田，师古曰：「右谓少西去也。走音奏。」出武关，抵雒阳，师古曰：「抵，至也。」间不过差一二日，师古曰：「谓右去行迟止一二日也。」直入武库，击鸣鼓。诸侯闻之，以为将军从天而下也。」师古曰：「不意其猝至。」太尉如其计。至雒阳，使吏搜肴黾间，果得吴伏兵。乃请涉为护军。亚夫至，会兵荥阳。师古曰：「会，集也。」吴方攻梁，梁急，请救。亚夫引兵东北走昌邑，师古曰：「走音奏。」深壁而守。梁王使使请亚夫，亚夫守便宜，不往。梁上书言景帝，景帝诏使救梁。亚夫不奉诏，坚壁不出，而使轻骑兵弓高侯等绝吴楚兵後食道。吴楚兵乏粮，饥，欲退，数挑战，终不出。夜，军中惊，内相攻击扰乱，至於帐下。亚夫坚卧不起。顷之，复定。吴奔壁东南陬，如淳曰：「陬，隅也。」师古曰：「音子侯反，又音邹。」亚夫使备西北。已而其精兵果奔西北，不得入。吴楚既饿，乃引而去。亚夫出精兵追击，大破吴王濞。吴王濞弃其军，与壮士数千人亡走，保於江南丹徒。汉兵因乘胜，遂尽虏之，降其县，购吴王千金。月余，越人斩吴王头以告。凡相守攻三月，而吴楚破平。於是诸将乃以太尉计谋为是。由此梁孝王与亚夫有隙。归，复置太尉官。五岁，迁为丞相，景帝甚重之。上废栗太子，亚夫固争之，不（待）〔得〕。上由此疏之。而梁孝王每朝，常与太后言亚夫之短。
窦太后曰：「皇后兄王信可侯也。」上让曰：「始南皮及章武先帝不侯，师古曰：「南皮窦彭祖，太后弟长君之子。章武，太后母弟广国。」及臣即位，乃侯之，信未得封也。」窦太后曰：「人生各以时行耳。师古曰：「言富贵当及己身也。」窦长君在时，竟不得封侯，死後，乃其子彭祖顾得侯。师古曰：「顾，反也。」吾甚恨之。帝趣侯信也！」师古曰：「趣读曰促。」上曰：「请得与丞相计之。」亚夫曰：「高帝约『非刘氏不得王，非有功不得侯。不如约，天下共击之』。今信虽皇后兄，无功，侯之，非约也。」上默然而沮。师古曰：「沮者，止坏之意也，音才与反。」其後匈奴王徐卢等五人降汉，师古曰：「功臣表云唯徐卢。」上欲侯之以劝後。亚夫曰：「彼背其主降陛下，陛下侯之，即何以责人臣不守节者乎？」上曰：「丞相议不可用。」乃悉封徐卢等为列侯。亚夫因谢病免相。顷之，上居禁中，召亚夫赐食。独置大u，师古曰：「u，大脔，音侧吏反。」无切肉，又不置箸。亚夫心不平，顾谓尚席取箸。应劭曰：「尚席，主席者也。」上视而笑曰：「此非不足君所乎？」孟康曰：「设u无箸者，此非不足满於君所乎？嫌恨之也。」如淳曰：「非故不足君之食具，偶失之也。」师古曰：「孟说近之。帝言赐君食而不设箸，此由我意於君有不足乎？亚夫免冠谢上。上曰：「起。」亚夫因趋出。上目送之，曰：「此鞅鞅，非少主臣也！」居无何，亚夫子为父买工官尚方甲盾五百被可以葬者。如淳曰：「工官，官名也。」张晏曰：「被，具也。五百具甲盾也。」师古曰：「被音皮义反。」取庸苦之，不与钱。师古曰：「庸谓赁也。苦谓极苦使也。」庸知其盗买县官器，怨而上变告子，事连污亚夫。书既闻，上下吏。吏簿责亚夫，如淳曰：「簿音主簿之簿，簿问其辞情。」师古曰：「簿问者，书之於簿，一一问之也。」亚夫不对。上骂之曰：「吾不用也。」孟康曰：「言不用汝对，欲杀之也。」如淳曰：「恐狱吏畏其复用事，不敢折辱也。」师古曰：「孟说是也。一云，帝责此吏云不胜其任，吾不用汝，故召亚夫令诣廷尉也。」召诣廷尉。廷尉责问曰：「君侯欲反何？」亚夫曰：「臣所买器，乃葬器也，何谓反乎？」吏曰：「君纵不欲反地上，即欲反地下耳。」吏侵之益急。初，吏捕亚夫，亚夫欲自杀，其夫人止之，以故不得死，遂入廷尉，因不食五日，欧血而死。国绝。一岁，上乃更封绛侯勃它子坚为平曲侯，续绛侯後。传子建德，为太子太傅，坐酎金免官。後有罪，国除。
亚夫果饿死。死後，上乃封王信为盖侯。至平帝元始二年，继绝世，复封勃玄孙之子恭为绛侯，千户。
赞曰：闻张良之智勇，以为其貌魁梧奇伟，应劭曰：「魁梧，丘虚壮大之意也。」苏林曰：「梧音悟。」师古曰：「魁，大貌也。梧者，言其可惊悟，今人读为吾，非也。」反若妇人女子。故孔子称「以貌取人，失之子羽」。师古曰：「子羽，孔子弟子澹台灭明字，貌恶而行善，故云然也。」学者多疑於鬼神，师古曰：「谓无鬼神之事也。」如良受书老父，亦异矣。高祖数离困厄，良常有力，师古曰：「离，遭也。」岂可谓非天乎！陈平之志，见於社下，倾侧扰攘楚、魏之间，卒归於汉，而为谋臣。及吕后时，事多故矣，师古曰：「故谓中屯难也。」平竟自免，以智终。王陵廷争，杜门自绝，亦各其志也。周勃为布衣时，鄙朴庸人，至登辅佐，匡国家难，诛诸吕，立孝文，为汉伊周，师古曰：「处伊尹、周公之任。」何其盛也！始吕后问宰相，高祖曰：「陈平智有余，王陵少戆，可以佐之；师古曰：「戆，愚也，旧音下绀反，今读音竹巷反。」安刘氏者必勃也。」又问其次，云「过此以後，非乃所及」。师古曰：「乃，汝也，言汝亦不及见也。」终皆如言，圣矣夫！
汉书卷四十一樊郦滕灌傅靳周传第十一
樊哙，沛人也，以屠狗为事。师古曰：「时人食狗亦与羊豕同，故哙专屠以卖。」後与高祖俱隐於芒砀山泽间。陈胜初起，萧何、曹参使哙求迎高祖，立为沛公。师古曰：「高祖时亡在外，故求而迎之。」哙以舍人从攻胡陵、方与，师古曰：「皆县名。方音房。与音豫。」还守丰，击泗水监丰下，破之。师古曰：「泗水，郡名。监谓御史监郡者也，破之於丰县下。」复东定沛，破泗水守薛西。师古曰：「破郡守於薛县之西。」与司马夷战砀东，师古曰：「秦将章邯之司马也。夷读与夷同。」却敌，斩首十五级，赐爵国大夫。文颖曰：「即官大夫也，爵第六级。」常从，沛公击章邯军濮阳，攻城先登，斩首二十三级，赐爵列大夫。文颖曰：「即公大夫也，爵第七级。」从攻（阳城）〔城阳〕，先登。下户牖，师古曰：「阳武县之乡。」破李由军，斩首十六级，赐上闻爵。张晏曰：「得径上闻也。」如淳曰：「吕氏春秋曰『魏文侯东胜齐於长城，天子赏文侯以上闻』。」晋灼曰「名通於天子也。」〔十〕师古曰：「圉即陈留圉县。」後攻圉都尉、东郡守尉於成武，却敌，斩首十四级，捕虏十六人，师古曰：「生获曰虏。」赐爵五大夫。从攻秦军，出亳南。郑氏曰：「亳，成汤封邑，今河南偃师汤亭是。」河间守军於杠里，破之。师古曰：「杠音江。」击破赵贲军开封北，师古曰：「贲音奔。」以却敌先登，斩候一人，首六十八级，捕虏二十六人，师古曰：「既斩候一人，又更斩它首六十八。」赐爵卿。从攻破扬熊於曲遇。师古曰：「曲音丘羽反。遇音。」攻宛陵，先登，斩首八级，捕虏四十四人，赐爵封号贤成君。张晏曰：「食禄比封君而无邑也。」臣瓒曰：「秦制，列侯乃有封爵。」师古曰：「瓒说非也。楚汉之际，权设宠荣，假其位号，或得邑地，或空受爵，此例多矣。约以秦制，於义不通。」从攻长社、S辕，绝河津，东攻秦军尸乡，南攻秦军於摺Ｆ颇涎羰佚t於阳城。东攻宛城，先登。西至郦，师古曰：「南阳之县也，音直益反。」以却敌，斩首十四级，捕虏四十（四）人，赐重封。张晏曰：「益禄也。」如淳曰：「正爵名也。」臣瓒曰：「增封也。」师古曰：「诸家之说皆非也。重封者，加二号耳。」攻武关，至霸上，斩都尉一人，首十级，捕虏百四十六人，降卒二千九百人。项羽在戏下，欲攻沛公。沛公从百余骑因项伯面见项羽，谢无有闭关事。项羽既飨军土，中酒，张晏曰：「酒酣也。」师古曰：「饮酒之中也。不醉不醒，故谓之中。中音竹仲反。」亚父谋欲杀沛公，令项庄拔剑舞坐中，欲击沛公，项伯常屏蔽之。时独沛公与张良得入坐，樊哙居营外，闻事急，乃持盾入。初入营，营卫止哙，师古曰：「营卫，谓营垒之守卫者。」哙直撞入，立帐下。师古曰：「谓以盾撞击人。撞音丈江反。」项羽目之，问为谁。张良曰：「沛公参乘樊哙也。」项羽曰：「壮士。」赐之　酒彘肩。哙既饮酒，拔剑切肉食之。项羽曰：「能复饮乎？」哙曰：「臣死且不辞，岂特　酒乎！且沛公先入定咸阳，暴师霸上，以待大王。师古曰：「时项羽未为王，故高纪云『以待将军』。此言大王，史追书耳。」大王今日至，听小人之言，与沛公有隙，臣恐天下解心疑大王也。」项羽默然。沛公如厕，麾哙去。既出，沛公留车骑，师古曰：「沛公所乘之车及从者之骑。」独骑马，哙等四人步从，从山下走归霸上军，而使张良谢项羽。羽亦因遂已，师古曰：「已，止也。」无诛沛公之心。是日微樊哙奔入营谯让项羽，沛公几殆。师古曰：「微，无也。谯，责也。殆，危也。谯音才笑反。几音钜依反。」後数日，项羽入屠咸阳，立沛公为汉王。汉王赐哙爵为列侯，号临武侯。迁为郎中，从入汉中。
还定三秦，别击西丞白水北，服虔曰：「西丞，县名也。」晋灼曰：「白水，今广平魏县也。地理志无西丞，似秦将名也。」师古曰：「二说并非也。西谓陇西郡西县也。白水，水名，经西县东南流而过。言击西县之丞於白水之北。」（拥）〔雍〕轻车骑雍南，破之。从攻雍、Э城，先登。师古曰：「炼劣脎⑼，县名，即后稷所封，今武功故城是，音胎。」击章平军好，攻城，先登陷阵，斩县令丞各一人，首十一级，虏二十人，迁为郎中骑将。从击秦车骑壤东，师古曰：「地名也。」却敌，迁为将军。攻赵贲，下d、槐里、柳中、咸阳；师古曰：「柳中即细柳地也，在长安西。」灌废丘，最。李奇曰：「以水灌废丘也。」张晏曰：「最，功第一也。」晋灼曰：「京辅治华阴灌北也。」师古曰：「高纪言『引水灌废丘』，李说是也。或者云汉王自彭城败还始灌废丘，此时未也。此说非矣。彭城还，更灌废丘，始平定之，无废丘。此时已当灌矣。」至栎阳，赐食邑杜之樊乡。师古曰：「杜县之乡也，今曰樊川。」从攻项籍，屠　枣，晋灼曰：「地理志无也。清河有煮枣城，功臣表有煮枣侯。」师古曰：「既云攻项籍，屠煮枣，则其地当在大河之南，非清河之城明矣，但未详其处耳。」击破王武、程处军於外黄。攻邹、鲁、瑕丘、薛。项羽败汉王於彭城，尽复取鲁、梁地。哙还至荥阳，益食平阴二千户，以将军守广武一岁。师古曰：「即荥阳之广武。」项羽引东，从高祖击项籍，下阳夏，师古曰：「夏音工雅反。」虏楚周将军卒四千人。师古曰：「周殷。」围项籍陈，大破之。师古曰：「於陈县围之。」屠胡陵。项籍死，汉王即皇帝位，以哙有功，益食邑八百户。其秋，燕王臧荼反，哙从攻虏荼，定燕地。楚王韩信反，哙从至陈，取信，定楚。更赐爵列侯，与剖符，世世勿绝，食舞阳，号为舞阳侯，除前所食。以将军从攻反者韩王信於代。自霍人以往至云中，与绛侯等共定之，益食千五百户。因击陈L与曼丘臣军，战襄国，破柏人，先登，降（之）定清河、常山凡二十七县，残东垣，张晏曰：「残有所毁也。」臣瓒曰：「残谓多所杀伤也。」师古曰：「瓒说是。」迁为左丞相。破得綦母（印）〔昂〕、尹潘军於无终、广昌。师古曰：「姓綦母，名（印）〔昂〕也。綦音其。」破g别将胡人王黄军代南，因击韩信军参合。军所将卒斩韩信，击g胡骑横谷，斩将军赵既，虏代丞相冯梁、守孙奋、大将王黄、将军（大将）一人、太仆解福等十人。与诸将共定代乡邑七十三。後燕王卢绾反，哙以相国击绾，破其丞相抵蓟南，师古曰：「抵，至也。一说，抵者，其丞相之名也，音丁礼反。」定燕县十八，乡邑五十一。益食千三百户，定食舞阳五千四百户。从，斩首百七十六级，虏二百八十七人。别，破军七，下城五，定郡六，县五十二，得丞相一人，将军十三人，二千石以下至三百石十二人。哙以吕后弟吕须为妇，生子伉，师古曰：「伉音抗，又音刚。」故其比诸将最亲。先黥布反时，高帝尝病，师古曰：「黥布未反之前。」恶见人，卧禁中，诏户者无得入群臣。群臣绛、灌等莫敢入。十余日，哙乃排闼直入，师古曰：「闼，宫中小门也，一曰门屏也，音土曷反。」大臣随之。上独枕一宦者卧。哙等见上流涕曰：「始陛下与臣等起丰沛，定天下，何其壮也！今天下已定，又何惫也！师古曰：「惫，力极也，音蒲拜反。」且陛下病甚，大臣震恐，不见臣等计事，顾独与一宦者绝乎？师古曰：「顾犹反也。」且陛下独不见赵高之事乎？」师古曰：「谓始皇崩，赵高矫为诏命，杀扶苏而立胡亥。」高帝笑而起。其後卢绾反，高帝使哙以相国击燕。是时高帝病甚，人有恶哙党於吕氏，师古曰：「恶谓毁谮，言其罪恶也。」即上一日宫车晏驾，则哙欲以兵尽诛戚氏、赵王如意之属。高帝大怒，乃使陈平载绛侯代将，而即军中斩哙。师古曰：「即，就也。」陈平畏吕后，执哙诣长安。至则高帝已崩，吕后释哙，师古曰：「释，解也，解免其罪。」得复爵邑。孝惠六年，哙薨，谥曰武侯，子伉嗣。而伉母吕须亦为临光侯，（哙）高后时用事颛权，师古曰：「颛与专同。」大臣尽畏之。高后崩，大臣诛吕须等，因诛伉，舞阳侯中绝数月。孝文帝立，乃复封哙庶子市人为侯，复故邑。薨，谥曰荒侯。子佗广嗣。六岁，其舍人上书言：「荒侯市人病不能为人，师古曰：「言无人道也。」令其夫人与其弟乱而生佗广，佗广实非荒侯子。」下吏，免。平帝元始二年，继绝世，封哙玄孙之子章为舞阳侯，邑千户。郦商，高阳人也。师古曰：「郦音历。」陈胜起，商聚少年得数千人。沛公略地六月余，商以所将四千人属沛公於岐。从攻长社，先登，赐爵封信成君。从攻缑氏，绝河津，破秦军雒阳东。从下宛、穰，定十七县。别将攻旬关，师古曰：「汉中旬水上之关也，今在洵阳县。」西定汉中。师古曰：「先言攻旬关，定汉中，然後云沛公为汉王，是则沛公从武关、蓝田而来，商时别从西道平定汉中。」沛公为汉王，赐商爵信成君，以将军为陇西都尉。别定北地郡，破章邯别将於乌氏、找亍⒛嘌簦师古曰：「乌氏，安定县也。找亟裨卺僦荨Ｄ嘌簦北地县。氏音支。找糗鳌！勾褪骋匚涑橇千户。从击项籍军，与锺离t战，受梁相国印，师古曰：「汉以梁相国印授之。」益食四千户。从击项羽二岁，攻胡陵。汉王即帝位，燕王臧荼反，商以将军从击荼，战龙脱，孟康曰：「地名也。」先登陷阵，破荼军易下，师古曰：「今易县。」却敌，迁为右丞相，赐爵列侯，与剖符，世世勿绝，食邑涿郡五千户。别定上谷，因攻代，受赵相国印。师古曰：「初受梁相国印，今又受赵相国印。」与绛侯等定代郡、雁门，得代丞相程纵、守相郭同、师古曰：「守相，谓为相而居守者。」将军以下至六百石十九人。还，以将军将太上皇卫一岁。十月，以右丞相击陈g，残东垣。又从击黥布，攻其前垣，李奇曰：「前锋坚蔽若垣墙也。或曰，军前以大（军）〔车〕自障若垣也。」师古曰：「二说皆非也。谓攻其壁垒之前垣。」陷两陈，得以破布军，更封为曲周侯，食邑五千一百户，除前所食。凡别破军三，降定郡六，县七十三，得丞相、守相、大将（军）各一人，小将（军）二人，二千石以下至六百石十九人。商事孝惠帝、吕后。吕后崩，商疾不治事。文颖曰：「商有疾病，不能治官事。」其子寄，子况，与吕禄善。及高后崩，大臣欲诛诸吕，吕禄为将军，军於北军，太尉勃不得入北军，於是乃使人劫商，令其子寄绐吕禄。吕禄信之，与出游，而太尉勃乃得入据北军，遂以诛诸吕。商是岁薨，谥曰景侯。子寄嗣。天下称郦况卖友。孝景时，吴、楚、齐、赵反，上以寄为将军，围赵城，七月不能下。栾布自平齐来，乃灭赵。孝景中二年，寄欲取平原君（姊）为夫人，苏林曰：「景帝王皇后母臧儿也。」景帝怒，下寄吏，免。上乃封商它子坚为缪侯，师古曰：「缪，所封邑名。」奉商後。传至玄孙终根，武帝时为太常，坐巫蛊诛，国除。元始中，赐高祖时功臣自郦商以下子孙爵（乎）〔皆〕关内侯，食邑凡百余人。夏侯婴，沛人也。为沛厩司御，每送使客，还过泗上亭，与高祖语，未尝不移日也。婴已而试补县吏，与高祖相爱。高祖戏而伤婴，人有告高祖。高祖时为亭长，重坐伤人，如淳曰：「为吏伤人，其罪重。」告故不伤婴，苏林曰：「自告情故，不伤婴也。」婴证之。移狱覆，婴坐高祖系岁余，掠笞数百，终脱高祖。高祖之初与徒属欲攻沛也，师古曰：「谓始亡在外，未被樊哙召时。」婴时以县令史为高祖使。上降沛一日，师古曰：「谓父老开城门迎高祖时也。」高祖为沛公，赐爵七大夫，以婴为太仆，常奉车。师古曰：「为沛公御车。」从攻胡陵，婴与萧何降泗水监平，张晏曰：「胡陵，平所止县，何尝给之，故与降。」平以胡陵降，赐婴爵五大夫。从击秦军砀东，攻济阳，下户牖，破李由军雍丘，以兵车趣攻战疾，破之，师古曰：「趣读曰促，谓急速也。次下亦同。」赐爵执帛。从击章邯军东阿、濮阳下，以兵车趣攻战疾，破之，赐爵执圭。从击赵贲军开封，杨熊军曲遇。婴从捕虏六十八人，降卒八百五十人，得印一匮。师古曰：「时自相署置官之印。」又击秦军雒阳东，以兵车趣攻战疾，赐爵封，转为滕令。邓展曰：「今沛郡公丘县。」因奉车师古曰：「因此又每奉车从攻战，以至霸上。」从攻定南阳，战於蓝田、芷阳，师古曰：「芷阳後为霸陵县。」至霸上。沛公为汉王，赐婴爵列侯，号昭平侯，复为太仆，从入蜀汉。还定三秦，从击项籍。至彭城，项羽大破汉军。汉王不利，驰去。见孝惠、鲁元，载之。汉王急，马罢，虏在後，师古曰：「罢读曰疲。」常@两儿弃之，服虔曰：「@音拨。」晋灼曰：「音足跋物之跋。」师古曰：「服音是。」婴常收载行，面雍树驰。服虔曰：「高祖欲斩之，故婴围树走，面向树也。」应劭曰：「古者立乘，婴恐小儿堕坠，各置一面拥持之。树，立也。」苏林曰：「南方人谓抱小儿为雍树。面者，以面首向临之也。」师古曰：「面，骋病Ｓ海抱持之。言取两儿，令面背己，而抱持之以驰，故云面雍树驰。服言围树而走，义尤疏越，雍读曰拥。」汉王怒，欲斩婴者十余，卒得脱，而致孝惠、鲁元於丰。汉王既至荥阳，收散兵，复振，赐婴食邑沂阳。师古曰：「沂音鱼依反。」击项籍下邑，追至陈，卒定楚。至鲁，益食兹氏。师古曰：「兹氏，县名，地理志属太原。」汉王即帝位，燕王臧荼反，婴从击荼。明年，从至陈，取楚王信。更食汝阴，剖符，世世勿绝。从击代，至武泉、云中，益食千户。因从击韩信军胡骑晋阳旁，大破之。追北至平城，为胡所围，七日不得通。高帝使使厚遗阏氏，冒顿乃开其围一角。高帝出欲驰，婴固徐行，弩皆持满外乡，师古曰：「故示闲暇，所以固士卒心，而令敌不测也。乡读曰向。」卒以得脱。师古曰：「卒，终也。」益食婴细阳千户。师古曰：「益其邑使食之。」从击胡骑句注北，大破之。击胡骑平城南，三陷陈，功为多，（阏）〔赐〕所夺邑五百户。孟康曰：「时有罪过夺邑者，以赐之。」从击陈g、黥布军，陷陈却敌，益千户，定食汝阴六千九百户，除前所食。婴自上初起沛，常为太仆从，竟高祖崩。以太仆事惠帝。惠帝及高后德婴之脱孝惠、鲁元於下邑间也，乃赐婴北第第一，师古曰：「北第者，近北阙之第，婴最第一也。故张衡西京赋云『北阙甲第，当道直启』。」曰「近我」，以尊异之。惠帝崩，以太仆事高后。高后崩，代王之来，婴以太仆与东牟侯入清宫，废少帝，以天子法驾迎代王代邸，与大臣共立文帝，复为太仆。八岁薨，谥曰文侯。传至曾孙颇，师古曰：「颇音普河反。」尚平阳公主，坐与父御婢ц，自杀，国除。初婴为滕令奉车，故号滕公。及曾孙颇尚主，主随外家姓，号孙公主，故滕公子孙更为孙氏。
灌婴，睢阳贩缯者也。师古曰：「缯者，帛之总名。」高祖为沛公，略地至雍丘，章邯杀项梁，而沛公还军於砀，婴以中涓从，击破东郡尉於成武及秦军於杠里，疾斗，赐爵七大夫。又从攻秦军亳南、开封、曲遇，战疾力，孟康曰：「攻战速疾也。」师古曰：「疾，急速也。力，强力也。」赐爵执帛，号宣陵君。从攻阳武以西至雒阳，破秦军尸北。北绝河津，南破南阳守t阳城东，遂定南阳郡。西入武关，战於蓝田，疾力，至霸上，赐爵执圭，号昌文君。沛公为汉王，拜婴为郎中，从入汉中，十月，拜为中谒者。从还定三秦，下栎阳，降塞王。还围章邯废丘，未拔。从东出临晋关，击降殷王，定其地。击项羽将龙且、魏相项佗军定陶南，疾战，破之。赐婴爵列侯，号昌文侯，食杜平乡。师古曰：「杜县之平乡。」复以中谒者从降下砀，以北至彭城。项羽击破汉王，汉王遁而西，婴从还，军於雍丘。王武、魏公申徒反，张晏曰：「故秦将，降为公，今反。」从击破之。攻下外黄，西收军於荥阳。楚骑来众，汉王乃择军中可为骑将者，皆推故秦骑士重泉人李必、骆甲师古曰：「重泉，县名也，地理志属左冯翊。」习骑兵，今为校尉，可为骑将。汉王欲拜之，必、甲曰：「臣故秦民，恐军不信臣，臣愿得大王左右善骑者傅之。」如淳曰：「傅音附，犹言随从者。」婴虽少，然数力战，乃拜婴为中大夫，令李必、骆甲为左右校尉，将郎中骑兵击楚骑於荥阳东，大破之。受诏别击楚军後，绝其饷道，师古曰：「饷，古饷字。」起阳武至襄邑。击项羽之将项冠於鲁下，破之，所将卒斩右司马、骑将各一人。张晏曰：「主右方之马，左亦如之。」晋灼曰：「下所谓左右千人之骑。」击破柘公王武军燕西，师古曰：「柘，县名。公者，柘之令也。王武，其人姓名也。燕亦县名，古南燕国也。音一千反。」所将卒斩楼烦将五人，李奇曰：「楼烦，县名，其人善骑射，故名射士为楼烦，取其称也。」师古曰：「解在项羽传。」连尹一人。苏林曰：「楚官也。」击王武别将桓婴白马下，破之，所将卒斩都尉一人。以骑度河南，送汉王到雒阳，从北迎相国韩信军於邯郸。还至敖仓，婴迁为御史大夫。三年，以列侯食邑杜平乡。受诏将郎中骑兵东属相国韩信，击破齐军於历下，所将卒虏（单）〔车〕骑将（军）华毋伤师古曰：「华音下化反。」及将吏四十六人。降下临淄，得相田光。追齐相田横至嬴、博，师古曰：「二县名。」击破其骑，所将卒斩骑将一人，生得骑将四人。攻下嬴、博，破齐将军田吸於千乘，斩之。东从韩信攻龙且、留公於假密，师古曰：「留，县名，公，留令也。攻龙且及留令於假密。」卒斩龙且，师古曰：「婴所将之卒也。其下亦同。」生得右司马、连尹各一人，楼烦将十人，身生得亚将周兰。师古曰：「亚，次也。」齐地已定，韩信自立为齐王，使婴别将击楚将公杲於鲁北，破之。转南，破薛郡长，师古曰：「长，亦如郡守也，时每郡置长。」身虏骑将（入）〔一人〕。攻（博）〔傅〕阳，前至下相以东南僮、取虑、徐。师古曰：「僮及取虑及徐，三县名也。取音趋，又音秋，虑音庐。」度淮，尽降其城邑，至广陵。苏林曰：「别将兵屯广陵也。」师古曰：「此说非也。谓从下相以东南尽降城邑，乃至广陵皆平定。」项羽使项声、薛公、郯公复定淮北，婴度淮击破项声、郯公下邳，斩薛公，下下邳、寿春。击破楚骑平阳，师古曰：「此平阳在东郡。」遂降彭城。虏柱国项佗，师古曰：「佗音徒何反。」降留、薛、沛、A、萧、相。师古曰：「凡六县也，A音才何反。」攻苦、谯，师古曰：「二县也。」复得亚将。与汉王会颐乡。从击项籍军陈下，破之。所将卒斩楼烦将二人，虏将八人。赐益食邑二千五百户。项籍败垓下去也，婴以御史大夫将车骑别追项籍至东城，破之。所将卒五人共斩项籍，皆赐爵列侯。降左右司马各一人，卒万二千人，尽得其军将吏。下东城、历阳。度江，破吴郡长吴下，如淳曰：「雄长之长也。」师古曰：「此说非也。吴郡长，当时为吴郡长，婴破之於吴下。」得吴守，遂定吴、豫章、会稽郡。还定淮北，凡五十二县。汉王即帝位，赐益婴邑三千户。以车骑将军从击燕王荼。明年，从至陈，取楚王信。还，剖符，世世勿绝，食颍阴二千五百户。
从击（汉）〔韩〕王信於代，至马邑，别降楼烦以北六县，斩代左将，破胡骑将於武泉北。复从击信胡骑晋阳下，所将卒斩胡白题将一人。师古曰：「胡名也。」又受诏并将燕、赵、齐、梁、楚车骑，击破胡骑於石。师古曰：「音千坐反。」至平城，为胡所困。从击陈g，别攻g丞相侯敞军曲逆下，破之，卒斩敞及特将五人。师古曰：「卒谓所将之卒也。特，独也，各（特）〔独〕为将。」降曲逆、卢奴、上曲阳、安国、安平。攻下东垣。黥布反，以车骑将军先出，攻布别将於相，破之，斩亚将楼烦将三人。又进击破布上柱国及大司马军。又进破布别将肥铢。婴身生得左司马一人，所将卒斩其小将十人，追北至淮上。益食邑二千五百户。布已破，高帝归，定令婴食颍阴五千户，除前所食邑。凡从所得二千石二人，别破军十六，降城四十六，定国一，郡二，县五十二，得将军二人，柱国、相各一人，二千石十人。
婴自破布归，高帝崩，以列侯事惠帝及吕后。吕后崩，吕禄等欲为乱。齐哀王闻之，举兵西，吕禄等以婴为大将军往击之。婴至荥阳，乃与绛侯等谋，因屯兵荥阳，风齐王以诛吕氏事，师古曰：「风读曰讽。」齐兵止不前。绛侯等既诛诸吕，齐王罢兵归。婴自荥阳还，与绛侯、陈平共立文帝。於是益封婴三千户，赐金千斤，为太尉。三岁，绛侯勃免相，婴为丞相，罢太尉官。是岁，匈奴大入北地，上令丞相婴将骑八万五千击匈奴。匈奴去，济北王反，诏罢婴兵。後岁余，以丞相薨，谥曰懿侯。传至孙（疆）〔疆〕，有罪，绝。武帝复封婴孙贤为临汝侯，奉婴後，後有罪，国除。
傅宽，以魏五大夫骑将从，为舍人，起横阳。从攻安阳、杠里，赵贲军於开封，及击杨熊曲遇、阳武，斩首十二级，赐爵卿。从至霸上。沛公为汉王，赐宽封号共德君。师古曰：「共读曰恭。」从入汉中，为右骑将。定三秦，赐食邑雕阴。孟康曰：「县名，属上郡。」从击项籍，待怀，服虔曰：「（侍）〔待〕高帝於怀。怀，县（召）〔名〕也。」师古曰：「地理志属河内，即今怀州。」赐爵通德侯。从击项冠、周兰、龙且，所将卒斩骑将一人敖下，师古曰：「敖，地名。敖仓盖取此名也。左氏传曰『敖、高之间』。」益食邑。属淮阴，张晏曰：「韩信也。信时为相国，云淮阴者，终言之也。」击破齐历下军，击田解。属相国参，残博，师古曰：「参，曹参也。博，太山县也。」益食邑。因定齐地，剖符世世勿绝，封阳陵侯，二千六百户，除前所食。为齐右丞相，备齐。张晏曰：「时田横未降，故设屯备。」五岁为齐相国。四月，击陈g，属太尉勃，以相国代丞相哙击g。一月，徙为代相国，将屯。如淳曰：「既为相国，有警则将卒而屯守也。」师古曰：「此说非也。时代国常有屯兵以备边寇，宽为代相，兼将此屯兵也。」二岁，为丞相，将屯。孝惠五年薨，谥曰景侯。传至曾孙偃，谋反，诛，国除。靳歙，以中涓从，起宛朐。师古曰：「歙音翕。宛音於元反。朐音其于反。」攻济阳。破李由军。击秦军开封东，斩骑千人将一人，如淳曰：「骑将率号为千人。汉仪注边郡置部都尉、千人、司马、候也。」首五十七级，捕虏七十三人，赐爵封临平君。又战蓝田北，斩车司马二人，张晏曰：「主车也。」骑长一人，张晏曰：「骑之长。」首二十八级，捕虏五十七人。至霸上。沛公为汉王，赐歙爵建武侯，迁骑都尉。从定三秦。别西击章平军於陇西，破之，定陇西六县，所将卒斩车司马、候各四人，骑长十二人。从东击楚，至彭城。汉军败还，保雍丘，击反者王武等。略梁地，别西击邢说军南，破之，师古曰：「，县名也，後为考城。说读曰悦。」身得说都尉二人，司马、候十二人，降吏卒四千六百八十人。破楚军荥阳东。食邑四千二百户。别之河内，击赵贲军朝歌，破之，所将卒得骑将二人，车马二百五十匹。从攻安阳以东，至棘蒲，下十县。别攻破赵军，得其将司马二人，候四人，降吏卒二千四百人。从降下邯郸。别下平阳，身斩守相，所将卒斩兵守郡一人，李奇曰：「或以为郡守也，字反耳。」晋灼曰：「将兵郡守也。」师古曰：「当言兵郡守一人也。」降邺。从攻朝歌、邯郸，又别击破赵（郡）〔军〕，降邯郸郡六县。还军敖仓，破项籍军成皋南，击绝楚饷道，起荥阳至襄邑。破项冠鲁下。略地东至х、郯、下邳，南至蕲、竹邑。击项悍济阳下。还击项籍军陈下，破之。别定江陵，降柱国、大司马以下八人，身得江陵王，致雒阳，师古曰：「江陵王谓共敖之子共尉也，得而送致於雒阳。」因定南郡。从至陈，取楚王信，剖符世世勿绝，定食四千六百户，为信武侯。以骑都尉〔从〕击代，攻韩信平城下，还军东垣。有功，迁为车骑将军，并将梁、赵、齐、燕、楚车骑，别击陈g丞相敞，破之，师古曰：「侯敞。」因降曲逆。从击黥布有功，益封，定食邑五千三百户。凡斩首九十级，虏百四十二人，别破军十四，降城五十九，定郡、国各一，县二十三，得王、柱国各一人，二千石以下至五〔百〕石三十九人。高后五年，薨，谥曰肃侯。子亭嗣，有罪，国除。
周　，沛人也。师古曰：「　音息列反。」以舍人从高祖起沛。至霸上，西入蜀汉，还定三秦，常为参乘，赐食邑池阳。师古曰：「即冯翊池阳县。」从东击项羽荥阳，绝甬道，从出度平阴，遇韩信军襄国，战有利不利，终亡离上心。上以　为信武侯，师古曰：「以其忠信，故加此号。」食邑三千三百户。上欲自击陈g，　泣曰：「始秦攻破天下，未曾自行，今上常自行，是亡人可使者乎？」上以为「爱我」，赐入殿门不趋。
十二年，更封　为　城侯，服虔曰：「音菅蒯之蒯。」苏林曰：「音簿催反。」晋灼曰：「功臣表属长沙。」师古曰：「此字从崩，从邑，音蒯，非也。吕忱音陪，而楚汉春秋作凭城侯。陪、凭声相近，此其实也。又音普肯反。」孝文五年薨，谥曰贞侯。子昌嗣，有罪，国除。景帝复封　子应为郸侯，苏林曰：「音多，属沛国。」薨，谥曰康侯。子仲居嗣，坐为太常有罪，国除。赞曰：仲尼称「犁牛之子H且角，虽欲勿用，山川其舍诸？」师古曰：「论语载孔子为弟子仲弓发此言也。犁，杂色；H，赤色也。舍，置也。言牛色纯而角美，堪为牺牲，虽以其母犁色而不欲用，山川宁肯置之？喻父虽不材，不害子之美。」言士不系於世类也。语曰「虽有兹基，不如逢时」，张晏曰：「兹基，I也。言虽有田具，值时乃获。」信矣！樊哙、夏侯婴、灌婴之徒，方其鼓刀仆御贩缯之时，师古曰：「鼓刀谓屠狗。」岂自知附骥之尾，师古曰：「盖以蚊ф为喻，言托骥之尾，则涉千里。」（勤）〔勒〕功帝籍，庆流子孙哉？当孝文时，天下以郦寄为卖友。夫卖友者，谓见利而忘义也。若寄父为功臣而又执劫，师古曰：「周勃等劫其父而令寄行说。」虽摧吕禄，以安社稷，谊存君亲，可也。
汉书卷四十二张周赵任申屠传第十二
张苍，阳武人也，好书律历。秦时为御史，主柱下方书。如淳曰：「方，板也，谓事在板上者也。秦置柱下史，苍为御史，主其事。或曰主四方文书也。」师古曰：「下云苍自秦时为柱下御史，明习天下图书计籍，则主四方文书是也。柱下，居殿柱之下，若今侍立御史矣。」有罪，亡归。及沛公略地过阳武，苍以客从攻南阳。苍当斩，解衣伏质，师古曰：「质，也。」身长大，肥白如瓠，时王陵见而怪其美士，乃言沛公，赦勿斩。遂西入武关，至咸阳。沛公立为汉王，入汉中，还定三秦。陈余击走常山王张耳，耳归汉，汉以苍为常山守。从韩信击赵，苍得陈余。赵地已平，汉王以苍为代相，备边寇。已而徙为赵相，相赵王耳。耳卒，相其子敖。复徙相代。燕王臧荼反，苍以代相从攻荼有功，（六年）封为北平侯，食邑千二百户。
迁为计相，文颖曰：「以能计，故号曰计相。」师古曰：「专主计籍，故号计相。」一月，更以列侯为主计四岁。张晏曰：「以列侯典校郡国簿书。」如淳曰：「以其所主，因以为官号，与计相同。时所卒立，非久施也。」师古曰：「去计相之名，更号主计。」是时萧何为相国，而苍乃自秦时为柱下御史，明习天下图书计籍，又善用算律历，故令苍以列侯居相府，领主郡国上计者。黥布反，汉立皇子长为淮南王，而苍相之。十四年，迁为御史大夫。周昌者，沛人也。其从兄苛，师古曰：「苛音何。」秦时皆为泗水卒史。及高祖（沛起）〔起沛〕，击破泗水守监，於是苛、昌（自）〔以〕卒史从沛公，沛公以昌为职志，应劭曰：「掌主职也。」郑氏曰：「主旗志也。」师古曰：「志与帜同，音式异反。」苛为客。张晏曰：「为帐下宾客，不掌官也。」从入关破秦。沛公立为汉王，以苛为御史大夫，昌为中尉。汉三年，楚围汉王荥阳急，汉王出去，而使苛守荥阳城。楚破荥阳城，欲令苛将，苛骂曰：「若趣降汉王！不然，今为（虑）〔虏〕矣！」师古曰：「若，汝也。趣读曰促。」项羽怒，亨苛。汉王於是拜昌为御史大夫。常从击破项籍。六年，与萧、曹等俱封，为汾阴侯。苛子成以父死事，封为高景侯。昌为人强力，敢直言，自萧、曹等皆卑下之。师古曰：「下音胡驾反。」昌尝燕入奏事，孟康曰：「以上宴时入奏事。」师古曰：「燕谓安闲之居也。」高帝方拥戚姬，师古曰：「拥，抱也。」昌还走。师古曰：「还谓却退也。」高帝逐得，骑昌项，上问曰：「我何如主也？」昌仰曰：「陛下即桀纣之主也。」於是上笑之，然尤惮昌。及高帝欲废太子，而立戚姬子如意为太子，大臣固争莫能得，上以留侯策止。而昌庭争之强，上问其说，昌为人吃，师古曰：「吃，言之难也，音讫。」又盛怒，曰：「臣口不能言，然臣（心）〔期期〕知其（其）不可。陛下欲废太子，臣期期不奉诏。」师古曰：「以口吃，故每重言期期。」上欣然而笑，即罢。吕后侧耳於东箱听，师古曰：「正寝之东西室皆曰箱，言似箱箧之形。」见昌，为跪谢曰：「微君，太子几废。」师古曰：「微，无也。几音钜依反。」是岁，戚姬子如意为赵王，年十岁，高祖忧万岁之後不全也。赵尧为符玺御史，赵人方与公孟康曰：「方与，县名。公，其号也。」师古曰：「音房豫。」谓御史大夫周昌曰：「君之史赵尧，年虽少，然奇士，君必异之，是且代君之位。」昌笑曰：「尧年少，刀笔吏耳，何至是乎！」居顷之，尧侍高祖，高祖独心不乐，悲歌，群臣不知上所以然。尧进请（间）〔问〕曰：「陛下所为不乐，非以赵王年少，而戚夫人与吕后有隙，备万岁之後而赵王不能自全乎？」高祖曰：「我私忧之，不知所出。」师古曰：「不知计所出。」尧曰：「陛下独为赵王置贵疆相，及吕后、太子、群臣素所敬惮者乃可。」高祖曰：「然。吾念之欲如是，而群臣谁可者？」尧曰：「御史大夫昌，其人坚忍伉直，自吕后、太子及大臣皆素严惮之。独昌可。」高祖曰：「善。」於是召昌谓曰：「吾固欲烦公，师古曰：「固，必也，言必欲劳烦公。」公疆为我相赵。」师古曰：「疆音其两反。次下亦同。」昌泣曰：「臣初起从陛下，陛下独奈何中道而弃之於诸侯乎？」高祖曰：「吾极知其左迁，师古曰：「是时尊右而卑左，故谓贬秩位为左迁。佗皆类此。」然吾私忧赵，念非公无可者。公不得已强行！」师古曰：「已，止也。」於是徙御史大夫昌为赵相。既行久之，高祖持御史大夫印弄之，曰：「谁可以为御史大夫者？」孰视尧曰：「无以易尧。」师古曰：「言尧可为之，余人不能胜也。易，代也。」遂拜尧为御史大夫。尧亦前有军功食邑，及以御史大夫从击陈g有功，封为江邑侯。高祖崩，太后使使召赵王，其相昌令王称疾不行。使者三反，昌曰：「高帝属臣赵王，师古曰：「属，委也，音之欲反。」王年少，窃闻太后怨戚夫人，欲召赵王并诛之。臣不敢遣王，王且亦疾，不能奉诏。」太后怒，乃使使召赵相。相至，谒太后，太后骂昌曰：「尔不知我之怨戚氏乎？而不遣赵王！」昌既被徵，高后使使召赵王。王果来，至长安月余，见鸩杀。昌谢病不朝见，三岁而薨，谥曰悼侯。传子至孙意，有罪，国除。景帝复封昌孙左车为安阳侯，有罪，国除。初，赵尧既代周昌为御史大夫，高祖崩，事惠帝终世。高后元年，怨尧前定赵王如意之画，师古曰：「画谓画策令周昌为相。」乃抵尧罪，以广阿侯任敖为御史大夫。任敖，沛人也，少为狱吏。高祖尝避吏，吏系吕后，遇之不谨。任敖素善高祖，怒，击伤主吕后吏。及高祖初起，敖以客从为御史，守丰二岁。高祖立为汉王，东击项羽，敖迁为上党守。陈g反，敖坚守，封为广阿侯，食邑千八百户。高后时为御史大夫，三岁免。孝文元年薨，谥曰懿侯。传子至曾孙越人，坐为太常庙酒酸不敬，国除。
初任敖免，平阳侯曹代敖为御史大夫。师古曰：「音竹律反。」高后崩，与大臣共诛诸吕。後坐事免，以淮南相张苍为御史大夫。苍与绛侯等尊立孝文皇帝，四年，代灌婴为丞相。汉兴二十余年，天下初定，公卿皆军吏。苍为计相时，绪正律历。文颖曰：「绪，寻也，谓本其统绪而正之。」以高祖十月始至霸上，故因秦时本十月为岁首，不革。师古曰：「革，改也。」推五德之运，以为汉当水德之时，上黑如故。吹律调乐，入之音声，及以比定律令。如淳曰：「比音比次之比。谓五音清浊，各有所比，不相错入，以定十二律之法令於乐官，使长行之。或曰，比谓比方之比，音必履反。」臣瓒曰：「谓以比故取类，以定法律与条令也。」师古曰：「依如氏之说，比音频二反。」若百工，天下作程品。如淳曰：「若，顺也。百工为器物皆有尺寸斤两斛斗轻重之宜，使得其法，此之谓顺。」晋灼曰：「若，豫及之辞。」师古曰：「言吹律调音以定法令，及百工程品，皆取则也。若，晋说是。」至於为丞相，卒就之。师古曰：「卒，终也。就，成也。」故汉家言律历者本张苍。苍（尤）〔凡〕好书，无所不观，无所不通，而尤邃律历。师古曰：「邃，深也，音先遂反。」苍德安国侯王陵，师古曰：「以救其死刑故也。」及贵，父事陵。陵死後，苍为丞相，洗沐，常先朝陵夫人上食，然後敢归家。苍为丞相十余年，鲁人公孙臣上书，陈终始五德传，师古曰：「传谓传次也，音直恋反。」言汉土德时，其符黄龙见，当改正朔，易服色。事下苍，苍以为非是，罢之。其後黄龙见成纪，於是文帝召公孙臣以为博士，草立土德时历制度，张晏曰：「以秦水德，汉土胜之。」晋灼曰：「草，创始也。」更元年。苍由此自绌，谢病称老。苍任人为中候，张晏曰：「所选举保任也。按中候，官名。」师古曰：「苍有所保举，而其人为中候之官。」大为奸利，上以为让，师古曰：「用此事责苍。」苍遂病免。孝景五年薨，谥曰文侯。传子至孙类，有罪，国除。初苍父长不满五尺，苍长八尺余，苍子复长八尺，及孙类长六尺余。苍免相後，口中无齿，食乳，女子为乳母。师古曰：「言每就饮之。」妻妾以百数，尝孕者不复幸。年百余岁乃卒。著书十八篇，言阴阳律历事。申屠嘉，梁人也。以材官蹶张如淳曰：「材官之多力，能脚踏疆弩张之，故曰蹶张。律有蹶张士。」师古曰：「今之弩，以手张者曰擘张，以足蹋者曰蹶张。蹶音厥。擘音布麦反。」从高帝击项籍，迁为队率。师古曰：「一队之率也，音所类反。」从击黥布，为都尉。孝惠时，为淮阳守。孝文元年，举故以二千石从高祖者，悉以为关内侯，食邑二十四人，而嘉食邑五百户。十六年，迁为御史大夫。张苍免相，文帝以皇后弟窦广国贤有行，欲相之，曰：「恐天下以吾私广国。」久念不可，而高帝时大臣余见无可者，师古曰：「见谓见在之人。」乃以御史大夫嘉为丞相，因故邑封为故安侯。嘉为人廉直，门不受私谒。是时太中大夫邓通方爱幸，赏赐累钜万。文帝常燕饮通家，其（见）宠如是。是时嘉入朝，而通居上旁，有怠慢之礼，嘉奏事毕，因言曰：「陛下幸爱群臣则富贵之，至於朝廷之礼，不可以不肃！」师古曰：「肃，敬也。」上曰：「君勿言，吾私之。」师古曰：「言欲私戒教之。」罢朝坐府中，嘉为檄召通诣丞相府，师古曰：「檄，木书也，长二尺。」不来，且斩通。通恐，入言上。上曰：「汝弟往，师古曰：「弟，但也。」吾今使人召若。」师古曰：「若亦汝也。」通至（诣）丞相府，免冠，徒跣，顿首谢嘉。嘉坐自如，师古曰：「如其故。」弗为礼，责曰：「夫朝廷者，高皇帝之朝廷也，通小臣，戏殿上，大不敬，当斩。史今行斩之！」如淳曰：「嘉语其史曰：『今便行斩之。』」通顿首，首尽出血，不解。上度丞相已困通，师古曰：「度音徒各反。」使使持节召通，而谢丞相：「此吾弄臣，君释之。」邓通既至，为上泣曰：「丞相几杀臣。」师古曰：「几音巨依反。」嘉为丞相五岁，文帝崩，孝景即位。二年，朝错为内史，贵幸用事，诸法令多所请变更，议以适罚侵削诸侯。师古曰：「适读曰谪。」而丞相嘉自绌，师古曰：「绌，退也。」所言不用，疾错。错为内史，门东出，不便，更穿一门，南出。南出者，太上皇庙朐也。服虔曰：「宫外垣余地也。」如淳曰：「胍粑放持懦。」师古曰：「胍羧绱反，解在食货志。」嘉闻错穿宗庙垣，为奏请诛错。客有语错，错恐，夜入宫上谒，自归上。师古曰：「归首於天子。」至朝，嘉请诛内史错。上曰：「错所穿非真庙垣，乃外朐，故冗官居其中，师古曰：「冗谓散辈也，如今之散官，音如勇反。」且又我使为之，错无罪。」罢朝，嘉谓长史曰：「吾悔不先斩错乃请之，师古曰：「言先斩而後奏。」为错所卖。」至舍，因欧血而死。谥曰节侯。传子至孙臾，有罪，国除。自嘉死後，开封侯陶青、桃侯刘舍及武帝时柏至侯许昌、平棘侯薛泽、武疆侯庄青翟、商陵侯赵周，皆以列侯继踵，　　廉谨，师古曰：「　　，持整之貌也。　音初角反。」为丞相备员而已，无所能发明功名著於世者。赞曰：张苍文好律历，为汉名相，师古曰：「文好律历，犹言名为好律历也。」而专遵用秦之颛顼历，何哉？张晏曰：「不考经典，专用颛顼历，何哉？」师古曰：「何哉，何为其然哉？」周昌，木强人也。师古曰：「言其强（直）〔质〕如木石然。强音其两反。」任敖以旧德用。张晏曰：「谓伤辱吕后吏。」申屠嘉可谓刚毅守节，然无术学，殆与萧、曹、陈平异矣。师古曰：「殆，近也，言其识见不如萧、曹等也。」
汉书卷四十三郦陆朱刘叔孙传第十三
郦食其，陈留高阳人也。师古曰：「食音异。其音基。」好读书，家贫落魄，无衣食业。郑氏曰：「魄音薄。」应劭曰：「志行衰恶之貌也。」师古曰：「落魄，失业无次也。郑音是。」为里监门，然吏县中贤豪不敢役，师古曰：「吏及贤者豪者皆不敢使役食其。」皆谓之狂生。及陈胜、项梁等起，诸将徇地过高阳者数十人，师古曰：「徇亦略也，音辞峻反。」食其闻其将皆握w好荷礼应劭曰：「握w，急促之貌。」师古曰：「荷与苛同。苛，细也。w音初角反。」自用，不能听大度之言，食其乃自匿。後闻沛公略地陈留郊，沛公麾下骑士适食其里中子，服虔曰：「食其里中子适会作沛公骑士。」沛公时时问邑中贤豪。骑士归，食其见，谓曰：「吾闻沛公曼易人，有大略，此真吾所愿从游，莫为我先。师古曰：「先谓绍介也。」若见沛公，师古曰：「若，汝也。」谓曰『臣里中有郦生，年六十余，长八尺，人皆谓之狂生』，自谓我非狂。」骑士曰：「沛公不喜儒，师古曰：「喜，好也，音许吏反。」诸客冠儒冠来者，沛公辄解其冠，溺其中。师古曰：「溺读曰尿，音乃钓反。」与人言，常大骂。未可以儒生说也。」食其曰：「第言之。」师古曰：「第，但也。」骑士从容言食其所戒者。师古曰：「从音千容反。」沛公至高阳传舍，师古曰：「传舍者，人所止息，前人已去，後人复来，转相传也。一音张恋反，谓传置之舍也，其义两通。它皆类此。」使人召食其。食其至，入谒，沛公方踞床令两女子洗，师古曰：「洗足也，音先典反。」而见食其。食其入，即长揖不拜，曰：「足下欲助秦攻诸侯乎？欲率诸侯（攻）〔破〕秦乎？」沛公骂曰：「竖儒！师古曰：「言其贱劣如僮竖。」夫天下同苦秦久矣，故诸侯相率攻秦，何谓助秦？」食其曰：「必欲聚徒合义兵诛无道秦，不宜踞见长者。」於是沛公辍洗，起衣，师古曰：「辍，止也。起衣，著衣也。」延食其上坐，谢之。食其因言六国从衡时。师古曰：「从音子容反。衡，横也。」沛公喜，赐食其食，问曰：「计安出？」食其曰：「足下起瓦合之卒，师古曰：「瓦合，谓如破瓦之相合，虽曰聚合而不齐同。」收散乱之兵，不满万人，欲以径入疆秦，此所谓探虎口者也。夫陈留，天下之冲，四通五达之郊也，如淳曰：「四面往来通之，并数中央，凡五达也。」臣瓒曰：「四通五达，言无险阻也。」今其城中又多积粟。臣知其令，师古曰：「素与其县令相知。」今请使，令下足下。师古曰：「下，降也。」即不听，足下举兵攻之，臣为内应。」於是遣食其往，沛公引〔兵〕随之，遂下陈留。号食其为广野君。食其言弟商，使将数千人从沛公西南略地。食其（尝）〔常〕为说客，驰使诸侯。
汉三年秋，项羽击汉，拔荥阳，汉兵遁保巩。楚人闻韩信破赵，彭越数反梁地，则分兵救之。师古曰：「（反）〔救〕赵及梁。」韩信方东击齐，汉王数困荥阳、成皋，计欲捐成皋以东，屯巩、雒以距楚。食其因曰：「臣闻之，知天之天者，王事可成；不知天之天者，王事不可成。王者以民为天，而民以食为天。夫敖仓，天下转输久矣，臣闻其下乃有臧粟甚多。楚人拔荥阳，不坚守敖仓，乃引而东，令适卒分守成皋，师古曰：「适读曰谪。谪卒谓卒之有罪谪者，即所谓谪戍。」此乃天所以资汉。方今楚易取而汉反却，自夺便，师古曰：「不图进取，是为自夺便利也。却音丘略反。」臣窃以为过矣。且两雄不俱立，楚汉久相持不决，百姓骚动，海内摇荡，农夫释耒，红女下机，师古曰：「耒，手耕曲木也，音卢对反。红读曰工。」天下之心未有所定也。愿足下急复进兵，收取荥阳，据敖庾之粟，师古曰：「敖庾即敖仓。」塞成皋之险，杜太行之道，师古曰：「太行，山名，在河内野王之北，上党之南。行音胡刚反。」距飞狐之口，如淳曰：「上党壶关也。」臣瓒曰：「飞狐在代郡西南。」师古曰：「瓒说是。壶关无飞狐之名。」守白马之津，以示诸侯形制之势，师古曰：「以地形而制服。」则天下知所归矣。方今燕、赵已定，唯齐未下。今田广据千里之齐，田间将二十万之众军於历城，诸田宗疆，负海岱，阻河济，师古曰：「负，背也。岱，泰山也。」南近楚，齐人多变诈，足下虽遣数十万师，未可以岁月破也。臣请得奉明诏说齐王使为汉而称东藩。」上曰：「善。」乃从其画，复守敖仓，而使食其说齐王，曰：「王知天下之所归乎？」曰：「不知也。」曰：「知天下之所归，则齐国可得而有也；若不知天下之所归，即齐国未可保也。」齐王曰：「天下何归？」食其曰：「天下归汉。」齐王曰：「先生何以言之？」曰：「汉王与项王戮力西面击秦，约先入咸阳者王之，项王背约不与，而王之汉中。项王迁杀义帝，汉王起蜀汉之兵击三秦，出关而责义帝之负处，收天下之兵，立诸侯之後。降城即以侯其将，得赂则以分其士，与天下同其利，豪英贤材皆乐为之用。诸侯之兵四面而至，蜀汉之粟方船而下。师古曰：「方，并也。」项王有背约之名，杀义帝之负；於人之功无所记，於人之罪无所忘；师古曰：「言项羽吝爵赏而念旧恶。」战胜而不得其赏，拔城而不得其封；非项氏莫得用事；师古曰：「言唯任同姓之亲。」为人刻印，玩而不能授；孟康曰：「刻断无复廉锷也。」臣瓒曰：「项羽吝於爵赏，玩惜侯印，不能以封人。」师古曰：「韩信传作\，此作玩，其义各通。孟说非也。」攻城得赂，积财而不能赏。天下畔之，贤材怨之，而莫为之用。故天下之士归於汉王，可坐而策也。夫汉王发蜀汉，定三秦；涉西河之外，援上党之兵；师古曰：「援，引也，音爰。」下井陉，诛成安君；破北魏，师古曰：「谓魏豹也。梁地既有魏名，故谓此为北。」举三十二城：此黄帝之兵，非人之力，天之福也。今已据敖庾之粟，塞成皋之险，守白马之津，杜太行之厄，距飞狐之口，天下後服者先亡矣。王疾下汉王，齐国杜稷可得而保也；不下汉王，危亡可立而待也。」田广以为然，乃听食其，罢历下兵守战备，与食其日纵酒。师古曰：「日日纵意而饮酒。」韩信闻食其冯轼下齐七十余城，师古曰：「冯读曰凭。凭，据也。轼，车前横板隆起者也。云凭轼者，言但安坐乘车而游说，不用兵众。」乃夜度兵平原袭齐。齐王田广闻汉兵至，以为食其卖己，师古曰：「言其与韩信通谋。」乃亨食其，引兵走。汉十二年，曲周侯郦商以丞相将兵击黥布，有功。高祖举功臣，思食其。食其子疥师古曰：「疥音介。」数将兵，上以其父故，封疥为高梁侯。後更食武阳，卒，子遂嗣。三世，侯平有罪，国除。陆贾，楚人也。以客从高祖定天下，名有口辩，师古曰：「时人皆谓其口辩。」居左右，常使诸侯。时中国初定，尉佗平南越，因王之。师古曰：「佗音徒河反。」高祖使贾赐佗印为南越王。贾至，尉佗s结箕踞见贾。服虔曰：「s音椎，今兵士椎头髻也。」师古曰：「结读曰髻。椎髻者。一撮之髻，其形如椎。箕踞，谓伸其两脚而坐。亦曰箕踞其形似箕。」贾因说佗曰：「足下中国人，亲戚昆弟坟墓在真定。今足下反天性，弃冠带，师古曰：「掣改钢国，无骨肉之恩，是反天性也。」欲以区区之越与天子（伉）〔抗〕衡为敌国，师古曰：「区区，小貌。」祸且及身矣。夫秦失其正，诸侯豪桀并起，师古曰：「正亦政也。」唯汉王先入关，据咸阳。项籍背约，自立为西楚霸王，诸侯皆属，可谓至疆矣。然汉王起巴蜀，鞭笞天下，劫诸侯，遂诛项羽。五年之间，海内平定，此非人力，天之所建也。天子闻君王王南越，而不助天下诛暴逆，将相欲移兵而诛王，天子怜百姓新劳苦，且休之，遣臣授君王印，剖符通使。君王宜郊迎，北面称臣，师古曰：「郊迎，谓出郊而迎。」乃欲以新造未集之越师古曰：「集犹成也。」屈强於此。师古曰：「屈音其勿反。屈强，谓不柔服也。」汉诚闻之，掘烧君王先人（家）〔冢〕墓，夷种宗族，师古曰：「夷，平也，谓平除其种族。」使一偏将将十万众临越，即越杀王降汉，如反覆手耳。」师古曰：「言其易。」於是佗乃蹶然起坐，师古曰：「蹶然，惊起之貌也，音厥。」谢贾曰：「居蛮夷中久，殊失礼义。」因问贾曰：「我孰与萧何、曹参、韩信贤？」师古曰：「与，如也。」贾曰：「王似贤也。」复问曰：「我孰与皇帝贤？」贾曰：「皇帝起丰沛，讨暴秦，诛疆楚，为天下兴利除害，继五帝三王之业，统天下，理中国。中国之人以亿计，地方万里，居天下之膏腴，人众车舆，万物殷富，政由一家，自天地剖判未始有也。师古曰：「言自开辟以来未尝有也。」今王众不过数万，皆蛮夷，崎岖山海间，师古曰：「崎音丘宜反，岖音区。」譬如汉一郡，王何乃比於汉！」佗大笑曰：「吾不起中国，故王此。使我居中国，何遽不若汉？」师古曰：「言有何迫促而不如汉也。遽音其庶反。」乃大说贾，师古曰：「说读曰悦，谓爱悦之。」留与饮数月。曰：「越中无足与语，至生来，令我日闻所不闻。」师古曰：「言素所不闻者，日闻之。」赐贾橐中装直千金，张晏曰：「珠玉之宝也。装，裹也。」如淳曰：「明月珠之属也。」师古曰：「有底曰囊，无底曰橐。言其宝物质轻而价重，可入囊橐以赍行，故曰橐中装也。」它送亦千金。（师古）〔苏林〕曰：「非橐中物，故曰它送也。」师古曰：「它犹余也。」贾卒拜佗为南越王，令称臣奉汉约。归报，高帝大说，师古曰：「说读曰悦。」拜贾为太中大夫。贾时时前说称诗书。高帝骂之曰：「乃公居马上得之，安事诗书！」贾曰：「马上得之，宁可以马上治乎？且汤武逆取而以顺守之，文武并用，长久之术也。昔者吴王夫差、智伯极武而亡；师古曰：「夫差，吴王阖闾子也，好用兵，卒为越所灭。智伯，晋卿荀瑶也，贪而好胜，率韩、魏共攻赵襄子，襄子与韩、魏约，反而丧之。夫音扶。差音楚宜反。」秦任刑法不变，卒灭赵氏。郑氏曰：「秦之先造父封於赵城，其後以为（信）〔姓〕。」张晏曰：「雍襄王为质於赵，还为太子，遂称赵氏。」师古曰：「据秦本纪，郑说是。」乡使秦以并天下，行仁义，法先圣，陛下安得而有之？」师古曰：「乡读曰向。安，焉也。」高帝不怿，师古曰：「怿，和乐也。」有惭色，谓贾曰：「试为我著秦所以失天下，吾所以得之者，师古曰：「著，明也，谓作书明言（也）〔之〕。」及古成败之国。」贾凡著十二篇。每奏一篇，高帝未尝不称善，左右呼万岁，称其书曰新语。师古曰：「其书今见存。」孝惠时，吕太后用事，欲王诸吕，畏大臣及有口者。师古曰：「有口谓辩士。」贾自度不能争之，师古曰：「度音徒各反。」乃病免。以好田地善，往家焉。师古曰：「好即今雍州好县。」有五男，乃出所使越橐中装，卖千金，分其子，子二百金，令为生产。贾常乘安车驷马，从歌鼓瑟侍者十人，宝剑直百金，谓其子曰：「与女约：过女，女给人马酒食极（饮）〔欲〕，十日而更。师古曰：「又改向一子处。」所死家，得宝剑车骑侍从者。一岁中以往来过它客，率不过再过，师古曰：「非徒至诸子所，又往来经过它处为宾客，率计一岁之中，每子不过再过至也。上过音工禾反。」数击鲜，毋久溷女为也。」服虔曰：「溷，辱也。吾常行，数击新美食，不久辱汝也。」师古曰：「鲜谓新杀之肉也。溷，乱也。言我至之时，汝宜数数击杀牲牢，与我鲜食，我不久住，乱累汝也。数音所角反。溷音下困反。」吕太后时，王诸吕，诸吕擅权，欲劫少主，危刘氏。右丞相陈平患之，力不能争，恐祸及己。平（尝）〔常〕燕居深念。师古曰：「念，思也。以国家不安，故静居独虑，思其方策。」贾往，不请，直入坐，师古曰：「言不因门人将命，而径入自坐。」陈平方念，不见贾。师古曰：「思虑之际，故不觉贾至。」贾曰：「何念深也？」平曰：「生揣我何念？」孟康曰：「揣，度也。」韦昭曰：「揣音初委反。」贾曰：「足下位为上相，食三万户侯，可谓极富贵无欲矣。然有忧念，不过患诸吕、少主耳。」陈平曰：「然。为之奈何？」贾曰：「天下安，注意相；天下危，注意将。将相和，则士豫附；师古曰：「豫，素也。」士豫附，天下虽有变，则权不分。权不分，为社稷计，在两君掌握耳。臣常欲谓太尉绛侯，师古曰：「谓者，与之言。」绛侯与我戏，易吾言。师古曰：「言绛侯与我相戏狎，轻易其言耳。」君何不交欢太尉，深相结？」为陈平画吕氏数事。平用其计，乃以五百金为绛侯寿，厚具乐饮太尉，师古曰：「厚为（其）〔共〕具，而与太尉乐饮。」太尉亦报如之。两人深相结，吕氏谋益坏。陈平乃以奴婢百人，车马五十乘，钱五百万，遗贾为食饮费。贾以此游汉廷公卿间，师古曰：「廷谓朝廷。」名声籍甚。孟康曰：「言狼籍（之）〔甚〕盛。」及诛吕氏，立孝文，贾颇有力。孝文即位，欲使人之南越，丞相平乃言贾为太中大夫，往使尉佗，去黄屋称制，师古曰：「黄屋，谓车上之盖也。黄屋及称制，皆天子之仪，故令去之。」令比诸侯，皆如意指。语在南越传。陆生竟以寿终。朱建，楚人也。故尝为淮南王黥布相，有罪去，後复事布。布欲反时，问建，建谏止之。布不听，听梁父侯，遂反。如淳曰：「遂者，布臣也。」臣瓒曰：「布用梁甫侯之计而遂反。」师古曰：「瓒说是也。」汉既诛布，闻建谏之，高祖赐建号平原君，家徙长安。为人辩有口，刻廉刚直，行不苟合，义不取容。辟阳侯行不正，得幸吕太后，师古曰：「审食其。」欲知建，师古曰：「欲与相知。」建不肯见。及建母死，贫未有以发丧，方假服具。师古曰：「音土得反。」陆贾素与建善，乃见辟阳侯，贺曰：「平原君母死。」〔辟阳侯曰：「平原君母死〕，何乃贺我？」陆生曰：「前日君侯欲知平原君，平原君义不知君，以其母故。张晏曰：「相知当同恤灾危，以母在，故义不知君也。」今其母死，君诚厚送丧，则彼为君死矣。」辟阳侯乃奉百金c，师古曰：「赠终者之衣被曰c。言以百金为衣被之具。c音式芮反，其字从衣。」列侯贵人以辟阳侯故，往赙凡五百金。师古曰：「布帛曰赙。」久之，人或毁辟阳侯，惠帝大怒，下吏，欲诛之。太后惭，不可言。师古曰：「不可自言之。」大臣多害辟阳侯行，欲遂诛之。辟阳侯困急，使人欲见建。建辞曰：「狱急，不敢见君。」建乃求见孝惠幸臣闳籍孺，师古曰：「佞幸传云高祖时则有籍孺，孝惠有闳孺，斯则二人皆名为孺，而姓各别。今此云闳籍孺，误剩籍字，後人所妄加耳。」说曰：「君所以得幸帝，天下莫不闻。师古曰：「言不以材德进。」今辟阳侯幸太后而下吏，师古曰：「下音胡嫁反。它皆类此。」道路皆言君谗，欲杀之。今日辟阳侯诛，旦日太后含怒，亦诛君。君何不肉袒为辟阳侯言帝？师古曰：「肉袒，谓脱其衣袖而见肉。肉袒者，自挫辱之甚，冀见哀怜。」帝听君出辟阳侯，太后大欢。两主俱幸君，君富贵益倍矣。」於是闳籍孺大恐，从其计，言帝，帝果出辟阳侯。辟阳侯之囚，欲见建，建不见，辟阳侯以为背之，大怒。及其成功出之，大惊。吕太后崩，大臣诛诸吕，辟阳侯与诸吕至深，如淳曰：「辟阳侯与诸吕相亲信，为罪宜诛者至深也。」师古曰：「直言辟阳侯与诸吕相知，情义至深重耳。如说非也。」卒不诛。计画所以全者，皆陆生、平原君之力也。孝文时，淮南厉王杀辟阳侯，以党诸吕故。孝文闻其客朱建为其策，使吏捕欲治。闻吏至门，建欲自杀。诸子及吏皆曰：「事未可知，何自杀为？」建曰：「我死祸绝，不及乃身矣。」师古曰：「乃，汝也。」遂自刭。文帝闻而惜之，曰：「吾无杀建意也。」乃召其子，拜为中大夫。使匈奴，单于无礼，骂单于，遂死匈奴中。娄敬，齐人也。汉五年，戍陇西，过雒阳，高帝在焉。敬脱挽辂，苏林曰：「辂音冻ア之ア。一木横遮车前，二人挽之，一人推之。」孟康曰：「辂音胡格反。」师古曰：「二音同声也。」见齐人虞将军曰：「臣愿见上言便宜。」虞将军欲与鲜衣，敬曰：「臣衣帛，衣帛见，师古曰：「衣，著也。帛谓缯也。」衣褐，衣褐见，师古曰：「此褐谓织毛布之衣。」不敢易衣。」虞将军入言上，上召见，赐食。已而问敬，敬说曰：「陛下都雒阳，岂欲与周室比隆哉？」上曰：「然。」敬曰：「陛下取天下与周异。周之先自后稷，尧封之邰，师古曰：「邰，邑名也，即今武功故城是其处，音吐材反。」积德t善十余世。师古曰：「t，古累字。」公刘避桀居豳。大王以狄伐故，去豳，杖马棰去居岐，师古曰：「棰，马策也。杖谓柱之也。云杖马棰者，以示无所携持也。棰音止B反。」国人争归之。及文王为西伯，断虞芮讼，文颖曰：「二国争田，见文王之德而自和也。」师古曰：「虞，今虞州是也。芮，今芮城县是也。」始受命，吕望、伯夷自海滨来归之。师古曰：「滨，涯也，音宾，又音频。」武王伐纣，不期而会孟津上八百诸侯，遂灭殷。成王即位，周公之属傅相焉，乃营成周都雒，以为此天下中，师古曰：「中音竹仲反。」诸侯四方纳贡职，道里钧矣，有德则易以王，无德则易以亡。凡居此者，欲令务以德致人，不欲阻险，令後世骄奢以虐民也。及周之衰，分而为二，师古曰：「谓东周君、西周君。」天下莫朝周，周不能制。非德薄，形势弱也。今陛下起丰沛，收卒三千人，以之径往，卷蜀汉，定三秦，与项籍战荥阳，大战七十，小战四十，使天下之民肝脑涂地，父子暴骸中野，不可胜数，哭泣之声不绝，伤夷者未起，师古曰：「夷，创也，音痍。」而欲比隆成康之时，臣窃以为不侔矣。师古曰：「侔，等也。」且夫秦地被山带河，四塞以为固，卒然有急，百万之众可具。师古曰：「卒读曰猝。」因秦之故，资甚美膏腴之地，此所谓天府。师古曰：「府，聚也，万物所聚。」陛下入关而都之，山东虽乱，秦故地可全而有也。夫与人斗，不~其亢，拊其背，未能全胜。张晏曰：「亢，喉咙也。」师古曰：「~与　同，谓捉持之也。亢音冈，又音下郎反。」今陛下入关而都，按秦之故，此亦~天下之亢而拊其背也。」高帝问群臣，群臣皆山东人，争言周王数百年，秦二世则亡，不如都周。上疑未能决。及留侯明言入关便，即日驾西都关中。
於是上曰：「本言都秦地者娄敬，娄者刘也。」赐姓刘氏，拜为郎中，号曰奉春君。张晏曰：「春，岁之始，以其首劝都关中。」汉七年，韩王信反，高帝自往击。至晋阳，闻信与匈欲击汉，上大怒，使人使匈奴。匈奴匿其壮士肥牛马，师古曰：「匿，藏也。」徒见其老弱及羸畜。使者十辈来，皆言匈奴易击。上使刘敬复往使匈奴，还报曰：「两国相击，此宜夸矜见所长。师古曰：「见，示也。」今臣往，徒见羸h老弱，师古曰：「h音渍，谓（见）〔死〕者之肉也。一说h读曰瘠。瘠，瘦也。」此必欲见短，伏奇兵以争利。愚以为匈奴不可击也。」是时汉兵以逾句注，三十余万众，师古曰：「句注，山名，在雁门。」兵已业行。上怒，骂敬曰：「齐虏！以舌得官，乃今妄言沮吾军。」师古曰：「沮谓止坏也，音材汝反。」械系敬广武。师古曰：「械谓桎梏也。广武，县名，属雁门。」遂往，至平城，匈奴果出奇兵围高帝白登，七日然後得解。高帝至广武，赦敬，曰：「吾不用公言，以困平城。吾已斩先使十辈言可击者矣。」乃封敬二千户，为关内侯，号建信侯。高帝罢平城归，韩王信亡入胡。当是时，冒顿单于兵疆，控弦四十万骑，师古曰：「控，引也，谓皆引弓也，音口弄反。」数苦北边。上患之，问敬。敬曰：「天下初定，士卒罢於兵革，师古曰：「罢读曰疲。」未可以武服也。冒顿杀父代立，妻群母，以力为威，未可以仁义说也。独可以计久远子孙为臣耳，然陛下恐不能为。」上曰：「诚可，何为不能！顾为奈何？」师古曰：「顾，思念也。」敬曰：「陛下诚能以适长公主妻单于，师古曰：「适读曰嫡，谓皇后所生。」厚奉遗之，彼知汉女送厚，蛮夷必慕，以为阏氏，生子必为太子，代单于。何者？贪汉重币。陛下以岁时汉所余彼所鲜数问遗，师古曰：「鲜，少也。问遗，谓饷馈之也。鲜音息善反。遗音弋季反。」使辩士风谕以礼节。师古曰：「风读曰讽。」冒顿在，固为子婿；死，外孙为单于。岂曾闻（外）孙敢与大父亢礼哉？可毋战以渐臣也。若陛下不能遣长公主，而（今）〔令〕宗室及後宫诈称公主，彼亦知不肯贵近，无益也。」师古曰：「近音其靳反。」高帝曰：「善。」欲遣长公主。吕后泣曰：「妾唯以一太子、一女，师古曰：「言唯以此自慰。」奈何弃之匈奴！」上竟不能遣长公主，而取家人子为公主，妻单于。师古曰：「於外庶人之家取女而名之为公主。」使敬往结和亲约。敬从匈奴来，因言「匈奴河南白羊、楼烦王，张晏曰：「白羊，匈奴国名也。」去长安近者七百里，轻骑一日一夕可以至。师古曰：「言匈奴欲来为寇者。」秦中新破，师古曰：「秦中谓关中，故秦地也。新破，谓经兵革之後未殷实。」少民，地肥饶，可益实。夫诸侯初起时，非齐诸田，楚昭、屈、景莫与。师古曰：「皆二国之王族。」今陛下虽都关中，实少人。北近胡寇，东有六国疆族，一日有变，陛下亦未得安枕而卧也。臣愿陛下徙齐诸田，楚昭、屈、景，燕、赵、韩、魏後，及豪杰名家，且实关中。无事，可以备胡；诸侯有变，亦足率以东伐。此疆本弱末之术也。」上曰：「善。」乃使刘敬徙所言关中十余万口。师古曰：「今高陵、栎阳诸田，华阴、好诸景，及三辅诸屈、诸怀尚多，皆此时所徙。」叔孙通，薛人也。晋灼曰：「楚汉春秋名何。」师古曰：「薛，县名，属鲁国。」秦时以文学徵，待诏博士。师古曰：「於博士中待诏。」数岁，陈胜起，二世召博士诸儒生问曰：「楚戍卒攻蕲入陈，於公何如？」博士诸生三十余人前曰：「人臣无将，将则反，罪死无赦。臣瓒曰：「将谓为逆乱也。」师古曰：「将有其意。」愿陛下急发兵击之。」二世怒，作色。师古曰：「不许其言陈胜为反。作色，谓变动其色。」通前曰：「诸生言皆非。夫天下为一家，毁郡县城，铄其兵，视天下弗复用。师古曰：「铄，销也。视读曰示。」且明主在上，法令具於下，吏人人奉职，四方辐辏，师古曰：「辏，聚也，言如车辐之聚於毂也。字或作凑，并音千豆反。」安有反者！此特群盗鼠窃狗盗，师古曰：「如鼠之窃，如狗之盗。」何足置齿牙间哉？郡守尉（令）〔今〕捕诛，何足忧？」二世喜，尽问诸生，诸生或言反，或言盗。於是二世令御史按诸生言反者下吏，非所宜言。诸生言盗者皆罢之。乃赐通帛二十疋，衣一袭，师古曰：「一袭，上下皆具也，今人呼为一副也。」拜为博士。通已出，反舍，师古曰：「还其所居也。」诸生曰：「生何言之谀也？」通曰：「公不知，我几不免虎口！」师古曰：「几音钜依反。」乃亡去之薛，薛已降楚矣。及项梁之薛，通从之。败定陶，从怀王。怀王为义帝，徙长沙，通留事项王。汉二年，汉王从五诸侯入彭城，通降汉王。
通儒服，汉王憎之，乃变其服，服短衣，楚制。师古曰：「制谓裁衣之形制。」汉王喜。通之降汉，从弟子百余人，然无所进，言诸故群盗壮士进之。师古曰：「与专同，又音之兖反。此则言专声之急上者耳。」弟子皆曰：「事先生数年，幸得从降汉，今不进臣等，言大猾，何也？」师古曰：「狡猾之人。」通乃谓曰：「汉王方蒙矢石争天下，师古曰：「蒙犹被也，冒也。」诸生宁能斗乎？故先言斩将搴旗之士。师古曰：「搴，拔取，音骞。」诸生且待我，我不忘矣。」汉王拜通为博士，号稷嗣君。张晏曰：「后稷佐唐，欲令复如之。」汉王已并天下，诸侯共尊为皇帝於定陶，通就其仪号。师古曰：「就，成也。」高帝悉去秦仪法，为简易。群臣饮争功，醉或妄呼，师古曰：「呼音火故反。」拔剑击柱，上患之。通知上益餍之，说上曰：「夫儒者难与进取，可与守成。臣愿徵鲁诸生，与臣弟子共起朝仪。」高帝曰：「得无难乎？」通曰：「五帝异乐，三王不同礼。礼者，因时世人情为之节文者也。故夏、殷、周礼所因损益可知者，谓不相复也。师古曰：「复，重也，因也，音扶目反。」臣愿颇采古礼与秦仪杂就之。」上曰：「可试为之，令易知，度吾所能行为之。」师古曰：「度音徒各反。」於是通使徵鲁诸生三十余人。师古曰：「通为使者，而徵诸生。」鲁有两生不肯行，曰：「公所事者且十主，皆面谀亲贵。今天下初定，死者未葬，伤者未起，又欲起礼乐。礼乐所由起，百年积德而後可兴也。师古曰：「言（德行）〔行德〕教百年，然後可定礼乐也。」吾不忍为公所为。公所为不合古，吾不行。公往矣，毋污我！」通笑曰：「若真鄙儒，不知时变。」师古曰：「若，汝也。鄙，言不通。」遂与所徵三十人西，师古曰：「西入关。」及上左右为学者师古曰：「左右，谓近臣也。为学，谓素有学术。」与其弟子百余人为绵蕞野外。应劭曰：「立竹及茅索营之，习礼仪其中也。」如淳曰：「谓以茅翦树地，为纂位尊卑之次也。春秋传曰『置茅』。」师古曰：「蕞与同，并音子悦反。如说是。」习之月余，通曰：「上可试观。」上使行礼，曰：「吾能为此。」乃令群臣习肄，师古曰：「肄亦习也，音弋二反。」会十月。汉七年，长乐宫成，诸侯群臣朝十月。师古曰：「适会七年十月，而长乐宫新成也。汉时尚以十月为正月，故行朝岁之礼，史家追书十月。」仪：师古曰：「欲叙其下仪法，先言仪如此也。」先平明，师古曰：「未平明之前。」谒者治礼，引以次入殿门，廷中陈车骑戍卒卫官，设兵，张旗志。师古曰：「志与帜同，音式饵反。」传曰「趋」。师古曰：「传声教入者皆令趋，谓疾行为敬也。」殿下郎中侠陛，陛数百人。师古曰：「侠与挟同。挟其两旁，每陛皆数百人也。」功臣列侯诸将军军吏以次陈西方，东乡；文官丞相以下陈东方，西乡。师古曰：「乡皆读曰向。」大行设九宾，胪句传。苏林曰：「上传语告下为胪，下告上为句也。」韦昭曰：「大行掌宾客之礼，今之鸿胪也。九宾则周礼九仪也。谓公、侯、伯、子、男、孤、卿、大夫、士也。」师古曰：「胪音庐。」於是皇帝辇出房，百官执戟传警，师古曰：「传声而唱警。」引诸侯王以下至吏六百石以次奉贺。自诸侯王以下莫不震恐肃敬。至礼毕，尽伏，置法酒。师古曰：「法酒者，犹言礼酌，谓不饮之至醉。」诸侍坐殿上皆伏抑首，师古曰：「抑，屈也。谓依礼法不敢平坐而视。」以尊卑次起上寿。觞九行，谒者言「罢酒」。御史执法举不如仪者辄引去。竟朝置酒，无敢哗失礼者。於是高帝曰：「吾乃今日知为皇帝之贵也。」拜通为奉常，师古曰：「解在百官公卿表。後改为太常也。」赐金五百斤。通因进曰：「诸弟子儒生随臣久矣，与共为仪，愿陛下官之。」高帝悉以为郎。通出，皆以五百金赐诸生。诸生乃喜曰：「叔孙生圣人，知当世务。
九年，高帝徙通为太子太傅。十二年，高帝欲以赵王如意易太子，通谏曰：「昔者晋献公以骊姬故，废太子，立奚齐，晋国乱者数十年，为天下笑。秦以不早定扶苏，胡亥诈立，自使灭祀，此陛下所亲见。今太子仁孝，天下皆闻之；吕后与陛下（共）〔攻〕苦食啖，如淳曰：「食无菜茹为啖。」师古曰：「啖当作淡。淡谓无味之食也。言共攻击勤苦之事，而食无味之食也。淡音大敢反。」其可背哉！陛下必欲废适而立少，师古曰：「适读曰嫡。」臣愿先伏诛，以颈血污地。」高帝曰：「公罢矣，吾特戏耳。」师古曰：「特，但也。」通曰：「太子天下本，本壹摇天下震动，奈何以天下戏！」高帝曰：「吾听公。」及上置酒，见留侯所招客从太子入见，上遂无易太子志矣。高帝崩，孝惠即位，乃谓通曰：「先帝园陵寝庙，群臣莫习。」徙通为奉常，师古曰：「又重为之也。」定宗庙仪法。及稍定汉诸仪法，皆通所论著也。惠帝为东朝长乐宫，孟康曰：「朝太后於长乐宫。」及间往，师古曰：「非大朝时，中间小谒见。」数跸烦民，孟康曰：「妨其往来也。」作复道，方筑武库南，如淳曰：「作复道，方始筑武库南也。」师古曰：「复音方目反。」通奏事，因请间，师古曰：「请空隙之时，不欲对众言之。」曰：「陛下何自筑复道高帝寝，衣冠月出游高庙？服虔曰：「持高庙中衣，月旦以游於众庙，已而复之。」应劭曰：「月旦出高帝衣冠，备法驾，名曰游衣冠。」如淳曰：「高祖之衣冠藏在宫中之寝，三月出游，其道正值今之所作复道下，故言乘宗庙道上行也。」晋灼曰：「黄图高庙在长安城门街东，寝在桂宫北。服言衣藏於庙中，如言宫中，皆非也。」师古曰：「诸家之说皆未允也。谓从高帝陵寝出衣冠，游於高庙，每月一为之，汉制则然。而後之学者不晓其意，谓以月出之时而夜游衣冠，失之远也。」子孙奈何乘宗庙道（以）〔上〕行哉！」惠帝惧，曰：「急坏之。」通曰：「人主无过举。师古曰：「举事不当有过失。」今已作，百姓皆知之矣。愿陛下为原庙师古曰：「原，重也。先以有庙，今更立之，故云重也。」渭北，衣冠月出游之，益广宗庙，大孝之本。」上乃诏有司立原庙。惠帝常出游离宫，通曰：「古者有春尝　，方今樱桃孰，可献，师古曰：「礼记曰『仲春之月，羞以含桃，先荐寝庙』，即此樱桃也。今所谓朱樱者是也。樱音於耕反。」愿陛下出，因取樱桃献宗庙。」上许之。诸　献由此兴。赞曰：高祖以征伐定天下，而缙绅之徒骋其知辩，师古曰：「缙绅，儒者之服也，解在郊祀志。」并成大业。语曰「廊庙之材非一木之枝，帝王之功非一士之略」，师古曰：「此语本出慎子。」信哉！刘敬脱挽辂而建金城之安，叔孙通舍⒐亩立一王之仪，师古曰：「⒄吖淖担所以击鼓也。舍⒐恼撸言新罢战阵之事，别创汉代之礼，故云一王之仪也。⒁翳酰其字从木。」遇其时也。郦生自匿监门，待主然後出，犹不免鼎镬。师古曰：「鼎大而无足曰镬，音胡郭反。」朱建始名廉直，既距辟阳，不终其节，亦以丧身。陆贾位止大夫，致仕诸吕，师古曰：「以诸吕僭差，托病归家。」不受忧责，从容平、勃之间，师古曰：「谓和辑陈平、周勃以安汉朝也。从音七容反。」附会将相以疆社稷，身名俱荣，其最优乎！
汉书卷四十四淮南衡山济北王传第十四
淮南厉王长，高帝少子也，其母故赵王张敖美人。高帝八年，从东垣过赵，赵王献美人，厉王母也，幸，有身。赵王不敢内宫，师古曰：「不敢更内之於宫中。」为筑外宫舍之。师古曰：「舍，止也。」及贯高等谋反事觉，并逮治王，尽捕王母兄弟美人，系之河内。厉王母亦系，告吏曰：「日得幸上，有子。」师古曰：「日谓往日。」吏以闻，上方怒赵，未及理厉王母，厉王母弟赵兼因辟阳侯言吕后，吕后妒，不肯白，辟阳侯不强争。厉王母已生厉王，恚，。即自杀。吏奉厉王诣上，上悔，师古曰：「（以）〔悔〕不理其母。」令吕后母之，而葬其母真定。真定，厉王母家县也。十一年，淮南王布反，上自将击灭布，即立子长为淮南王。王早失母，常附吕后，孝惠、吕后时以故得幸无患，然常心怨辟阳侯，不敢发。及孝文初即位，自以为最亲，师古曰：「时高帝子唯二人在。」骄蹇，数不奉法。师古曰：「蹇谓不顺也。」上宽赦之。三年，入朝，甚横。师古曰：「横音胡孟反。」从上入苑猎，与上同辇，常谓上「大兄」。厉王有材力，力扛鼎，师古曰：「扛，举也，音江。」乃往请辟阳侯。辟阳侯出见之，即自　金椎椎之，师古曰：「　，古袖字也。谓以金椎藏置　中，出而椎之。」命从者刑之。如淳曰：「刻其形体，备五刑也。」师古曰：「直断其首，非五刑也。事见史记。」驰诣阙下，肉袒而谢曰：「臣母不当坐赵时事，辟阳侯力能得之吕后，不争，罪一也。赵王如意子母无罪，吕后杀之，辟阳侯不争，罪二也。吕后王诸吕，欲以危刘氏，辟阳侯不争，罪三也。臣谨为天下诛贼，报母之仇，伏阙下请罪。」文帝伤其志，为亲故不治，赦之。当是时，自薄太后及太子诸大臣皆惮厉王。厉王以此归国益恣，不用汉法，出入警跸，称制，自作法令，数上书不逊顺。师古曰：「数音所角反。」文帝重自切责之。如淳曰：「重，难也。」时帝舅薄昭为将军，尊重，上令昭予厉王书谏数之，曰：师古曰：「数音所具反。」窃闻大王刚直而勇，慈惠而厚，贞信多断，是天以圣人之资奉大王也甚盛，不可不察。今大王所行，不称天资。皇帝初即位，易侯邑在淮南者，晋灼曰：「侯邑在淮南者，更易以它郡地封之，不欲使错在王国。」大王不肯。皇帝卒易之，师古曰：「卒，终也。」使大王得三县之实，甚厚。大王以未尝与皇帝相见，求入朝见，未毕昆弟之欢，师古曰：「毕，尽也。」而杀列侯以自为名。皇帝不使吏与其间，师古曰：「与读曰豫，谓不令吏干豫治其事。」赦大王，甚厚。汉法，二千石缺，辄言汉补，大王逐汉所置，而请自置相、二千石。皇帝]天下正法而许大王，甚厚。苏林曰：「不从正法，听王自置二千石。」师古曰：「]，古委字。]谓曲也。」大王欲属国为布衣，守冢真定。师古曰：「属谓委弃之也，音之欲反。」皇帝不许，使大王毋失南面之尊，甚厚。师古曰：「毋失，不失也。南面之尊，谓王位也。」大王宜日夜奉法度，修贡职，以称皇帝之厚德，今乃轻言恣行，以负谤於天下，甚非计也。夫大王以千里为宅居，以万民为臣妾，此高皇帝之厚德也。高帝蒙霜露，沫风雨，师古曰：「沫亦Ш字也。蒙，冒也。沫，洗面也，音胡内反，字从午未之未。」赴矢石，野战（次）〔攻〕城，身被创痍，师古曰：「痍音夷。」以为子孙成万世之业，艰难危苦甚矣。大王不思先帝之艰苦，日夜怵惕，修身正行，养牺牲，丰洁粢盛，奉祭祀，以无忘先帝之功德，而欲属国为布衣，甚过。且夫贪让国土之名，轻废先帝之业，不可以言孝。父为之基，而不能守，不贤。不求守长陵，而求之真定，先母後父，不谊。数逆天子之令，不顺。言节行以高兄，无礼。郑氏曰：「淮南王呼帝为大兄也。」师古曰：「郑说非也。谓请守母冢，自为名节而表异行，用此矜高於兄耳。」幸臣有罪，大者立断，小者肉刑，不仁。师古曰：「断谓斩也。」贵布衣一剑之任，贱王侯之位，不知。不好学问大道，触情妄行，不（详）〔祥〕。师古曰：「任情意所欲则行之妄行。行音下更反。」此八者，危亡之路也，而大王行之。弃南面之位，奋诸、贲之勇，应劭曰：「吴专诸，卫孟贲也。」师古曰：「贲音奔。」常出入危亡之路，臣之所见，高皇帝之神必不庙食於大王之手，明白。昔者，周公诛管叔，放蔡叔，以安周；齐桓杀其弟，以反国；韦昭曰：「子纠兄也，言弟者讳也。」秦始皇杀两弟，迁其母，以安秦；应劭曰：「始皇母与　私通生二子，事觉诛　，并杀二弟，迁其母於咸阳宫也。」顷王亡代，高帝夺之国，以便事；应劭曰：「顷王，高帝兄仲也。匈奴入代不能守，走归京师。高帝夺其国，退为颌阳侯，以便国法也。」师古曰：「便音频面反。」济北举兵，皇帝诛之，以安汉。应劭曰：「济北王兴居与大臣共诛诸吕，自以功大，怨其赏薄，故反。」故周、齐行之於古，秦、汉用之於今，大王不察古今之所以安国便事，而欲以亲戚之意望於太上，不可得也。如淳曰：「太上，天子也。」亡之诸侯，游宦事人，及舍匿者，论皆有法。师古曰：「舍匿，谓容止而藏隐也。」其在王所，吏主者坐。师古曰：「言各有所主，而坐其罪。」今诸侯子为吏者，御史主；如淳曰：「主御史也。自此以下至县令主皆谓王官属。」为军吏者，中尉主；客出入殿门者，卫尉大行主；诸从蛮夷来归谊及以亡名数自（古）〔占〕者，内史县令主。相欲委下吏，无与其祸，不可得也。师古曰：「言诸侯王之相欲委罪於在下小吏，而身不干豫之，不可得也。与读曰豫。」王若不改，汉系大王邸，论相以下，为之奈何？夫堕父大业，退为布衣所哀，师古曰：「堕，毁也。布衣，贫贱之人。王既伏法，则贫贱之人反哀怜之。堕音火规反。」幸臣皆伏法而诛，为天下笑，以羞先帝之德，师古曰：「羞，辱也。」甚为大王不取也。宜急改操易行，上书谢罪，曰：「臣不幸早失先帝，少孤，吕氏之世，未尝忘死。服虔曰：「常恐畏死也。」陛下即位，臣怙恩德骄盈，行多不轨。师古曰：「轨，法也。」追念罪过，恐惧，伏地待诛不敢起。」皇帝闻之必喜。大王昆弟欢欣於上，群臣皆得延寿於下；上下得宜，海内常安。愿孰计而疾行之。行之有疑，祸如发矢，不可追已。师古曰：「发矢，喻速也。已，语终辞。」王得书不说。师古曰：「说读曰悦。」六年，令男子但等七十人与棘蒲侯柴武太子奇谋，以辇车四十乘反谷口，孟康曰：「谷口在长安北，故县也，处多险阻。」师古曰：「辇车，人挽行以载兵器也。」令人使闽越、匈奴。事觉，治之，乃使使召淮南王。王至长安，丞相张苍，典客冯敬行御史大夫事，与宗正、廷尉杂奏：「长废先帝法，不听天子诏，居处无度，为黄屋盖天子，师古曰：「，比也。」擅为法令，不用汉法。及所置吏，以其郎中春为丞相，收聚汉诸侯人及有罪亡者，匿与居，为治家室，赐与财物爵禄田宅，爵或至关内侯，奉以二千石所当得。如淳曰：「赐亡畔来者，如赐其国二千石也。」臣瓒曰：「奉畔者以二千石之秩禄也。」师古曰：「瓒说是也。奉音扶用反。」大夫但、张晏曰：「大夫，姓也，上云『男子但』，明其本姓大夫也。」如淳曰：「但，大夫名也。」师古曰：「既曰大夫但，又士伍开章，明其为大夫也。上言男子但等者，总谓反人耳，不妨但为大夫也。」士伍开章等七十人如淳曰：「律，有罪失官爵，称士伍也。开章，名。」与棘蒲侯太子奇谋反，欲以危宗庙社稷，谋使闽越及匈奴发其兵。事觉，长安尉奇等往捕开章，长匿不予，与故中尉　忌谋，杀以闭口，师古曰：「姓　，名忌。　音ц，严助传作间字，音同耳。今流俗书本此　字或有作简者，非也，盖後人所改。既杀开章，所有口语皆无端绪，故云闭口。」为棺椁衣衾，葬之肥陵，师古曰：「肥陵，地名，在肥水之上。」谩吏曰『不知安在』。师古曰：「谩，诳也。实葬肥陵，诳云不知处。谩音慢，又音莫连反。次下亦同。」又阳聚土，树表其上曰『开章死，葬此下』。师古曰：「表者，竖木为之，若柱形也。」及长身自贼杀无罪者一人；令吏论杀无罪者六人；为亡命弃市诈捕命者以除罪；晋灼曰：「亡命者当弃市，而王藏之。诈捕不命者而言命，以脱命者之罪。」师古曰：「为音于伪反。」擅罪人，无告劾系治城旦以上十四人；败免罪人死罪十八人，城旦舂以下五十八人；赐人爵关内侯以下九十四人。前日长病，陛下心忧之，使使者赐枣脯，长不肯见拜使者。南海民处庐江界中者反，淮南吏卒击之。陛下遣使者赍帛五十匹，以赐吏卒劳苦者。长不欲受赐，谩曰『无劳苦者』。南海王织上书献璧帛皇帝，忌擅燔其书，不以闻。文颖曰：「忌，　忌也。」吏请召治忌，长不遣，谩曰『忌病』。长所犯不轨，当弃市，臣请论如法。」制曰：「朕不忍置法於王，其与列侯吏二千石议。」列侯吏二千石臣婴等四十三人议，皆曰：「宜论如法。」制曰：「其赦长死罪，废勿王。」有司奏：「请处蜀严道邛邮，张晏曰：「严道，蜀郡县也。邛，邮置名也。」师古曰：「邮，行书之舍，音尤。」遣其子、子母从居，师古曰：「子母者，所生子之姬妾。」县为筑盖家室，皆日三食，给薪菜盐炊食器席蓐。」师古曰：「炊器，釜鬲之属。食器，杯　之属。」制曰：「食长，给肉日五斤，师古曰：「食音　。」酒二斗。令故美人材人得幸者十人从居。」师古曰：「上言子母，则有子者令从之。今此云美人材人，则无子者亦令从之。」於是尽诛所与谋者。乃遣长，载以辎车，师古曰：「辎，衣车也，音甾。」令县次传。爰盎谏曰：「上素骄淮南王，不为置严相傅，以故至此。且淮南王为人刚，今暴摧折之，臣恐其逢雾露病死，陛下有杀弟之名，奈何！」上曰：「吾特苦之耳，令复之。」师古曰：「暂困苦之，令其自悔，即追还也。复音扶目反。」淮南王谓侍者曰：「谁谓乃公勇者？吾以骄不闻过，故至此。」乃不食而死。县传者不敢发车封。孟康曰：「槛车有封也。」至雍，师古曰：「雍，扶风雍县。」雍令发之，以死闻。上悲哭，谓爰盎曰：「吾不从公言，卒亡淮南王。」盎曰：「淮南王不可奈何，愿陛下自宽。」上曰：「为之奈何？」曰：「独斩丞相、御史以谢天下乃可。」上即令丞相、御史逮诸县传淮南王不发封馈侍者，师古曰：「逮，追捕之也。馈亦馈字耳。」皆弃市。乃以列侯葬淮南王于雍，置守冢三十家。孝文八年，怜淮南王，王有子四人。年皆七八岁，乃封子安为阜陵侯，子勃为安阳侯，子赐为阳周侯，子良为东城侯。
十二年，民有作歌歌淮南王曰：「一尺布，尚可缝；一斗粟，尚可舂。兄弟二人，不相容！」孟康曰：「尺帛斗粟犹尚不弃，况於兄弟而更相逐乎！」臣瓒曰：「一尺帛可缝而共衣，一斗粟可舂而共食，况以天下之广，而不相容也。」师古曰：「瓒说是。」上闻之曰：「昔尧舜放逐骨肉，周公杀管蔡，师古曰：「鲧及共工皆尧舜之同姓，故云骨肉。」天下称圣，不以私害公。天下岂以为我贪淮南地邪？」乃徙城阳王王淮南故地，而追尊谥淮南王为厉王，置园如诸侯仪。十六年，上怜淮南王废法不轨，自使失国早夭，乃徙淮南王喜复王故城阳，而立厉王三子王淮南故地，三分之：阜陵侯安为淮南王，安阳侯勃为衡山王，阳周侯赐为庐江王。东城侯良前薨，无後。
孝景三年，吴楚七国反，吴使者至淮南，（淮南）王欲发兵应之。其相曰：「王必欲应吴，臣愿为将。」王乃属之。师古曰：「属谓以兵委之也。属音之欲反。」相已将兵，因城守，不听王而为汉。汉亦使曲城侯将兵救淮南，晋灼曰：「功臣表虫达也。」师古曰：「晋说非。此虫达之子耳，名（b）〔捷〕。达已先薨也。」淮南以故得完。吴使者至庐江，庐江王不应，而往来使越；至衡山，衡山王坚守无二心。孝景四年，吴楚已破，衡山王朝，上以为贞信，乃劳苦之师古曰：「劳音来到反。」曰：「南方卑湿。」徙王王於济北以褒之。及薨，遂赐谥为贞王。庐江王以边越，数使使相交，师古曰：「边越者，边界与越相接。」徙为衡山王，王江北。淮南王安为人好书，鼓琴，不喜弋猎狗马驰骋，师古曰：「喜音许吏反。」亦欲以行阴德拊循百姓，流名誉。招致宾客方术之士数千人，作为内书二十一篇，外书甚众，又有中篇八卷，言神仙黄白之术，张晏曰：「黄，黄金；白，白银也。」亦二十余万言。时武帝方好艺文，以安属为诸父，师古曰：「安於天子服属为从父叔父。」辩博善为文辞，甚尊重之。每为报书及赐，师古曰：「赐，赐书也。」常召司马相如等视草乃遣。师古曰：「草谓为文之　草。」初，安入朝，献所作内篇，新出，上爱秘之。使为离骚传，师古曰：「传谓解说之，若毛诗传。」旦受诏，日食时上。又献颂德及长安都国颂。每宴见，谈说得失及方技赋颂，昏莫然後罢。安初入朝，雅善太尉武安侯，师古曰：「田`。」武安侯迎之霸上，与语曰：「方今上无太子，王亲高皇帝孙，行仁义，天下莫不闻。宫车一日晏驾，非王尚谁立者！」淮南王大喜，厚遗武安侯宝赂。其群臣宾客，江淮间多轻薄，以厉王迁死感激安。建元六年，彗星见，淮南王心怪之。或说王曰：「先吴军时，彗星出，长数尺，然尚流血千里。今彗星竟天，天下兵当大起。」王心以为上无太子，天下有变，诸侯并争，愈益治攻战具，积金钱赂遗郡国。游士妄作妖言阿谀王，王喜，多赐予之。王有女陵，慧有口。师古曰：「性慧了而口辩。」王爱陵，多予金钱，为中w长安，孟康曰：「w音侦。西方人以反间为w。王使其女为侦於中也。」如淳曰：「w音朽政反。」师古曰：「w，有所候伺也。如音是矣。侦者，义与w同，然音则异。音丑政反。」约结上左右。元朔二年，上赐淮南王几杖，不朝。后荼爱幸，师古曰：「荼者，后名也，音涂。」生子迁为太子，取皇太后外孙修成君女为太子妃。服虔曰：「武帝异姓姊之女也。」应劭曰：「修成君，王太后先适金氏女也。」王谋为反具，畏太子妃知而内泄事，乃与太子谋，令诈不爱，三月不同席。王阳怒太子，闭使与妃同内，终不近妃。妃求去，王乃上书谢归之。后荼、太子迁及女陵擅国权，夺民田宅，妄致系人。师古曰：「致，至也，牵引而致之。」太子学用剑，自以为人莫及，闻郎中雷被巧，师古曰：「被音皮义反。巧者，善用剑也。」召与戏。被壹再辞让，误中太子。师古曰：「中音竹仲反。」太子怒，被恐。此时有欲从军者辄诣长安，被即愿奋击匈奴。太子数恶被，师古曰：「谓谮毁之於王也。」王使郎中令斥免，欲以禁後。师古曰：「令後人更不敢效之。」元朔五年，被遂亡之长安，上书自明。事下廷尉、河南。河南治，师古曰：「章下廷尉及河南令，於河南杂治其事。」逮淮南太子。师古曰：「追赴河南也。」王、王后计欲毋遣太子，师古曰：「王与王后共计也。」遂发兵。计未定，犹与十余日。师古曰：「与读曰豫。」会有诏即讯太子，师古曰：「即，就也。讯，问也。就淮南问之，不逮诣河南。」淮南相怒寿春丞留太子逮不遣，如淳曰：「丞顺王意，不遣太子应逮书。」劾不敬。王请相，相不听。王使人上书告相，事下廷尉治。从迹连王，师古曰：「从读曰踪。」王使人候司。师古曰：「入京师候司其事。」汉公卿请逮捕治王，王恐，欲发兵。太子迁谋曰：「汉使即逮王，令人衣卫士衣，持戟居王旁，有非是者，即刺杀之，臣亦使人刺杀淮南中尉，乃举兵，未晚也。」是时上不许公卿，而遣汉中尉宏即讯验王。师古曰：「即亦就也。」王视汉中尉颜色和，问斥雷被事耳，自度无何，师古曰：「自计度更无罪。度音徒各反。」不发。中尉还，以闻。公卿治者曰：「淮南王安雍阏求奋击匈奴者雷被等，格明诏，师古曰：「雍读曰壅。格音阁，谓　阁不行之。」当弃市。」诏不许。请废勿王，上不许。请削五县，可二县。使中尉宏赦其罪，罚以削地。中尉入淮南界，宣言赦王。王初闻公卿请诛之，未知得削地，闻汉使来，恐其捕之，乃与太子谋如前计。中尉至，即贺王，王以故不发。其後自伤曰：「吾行仁义见削地，寡人甚耻之。」为反谋益甚。诸使者道长安来，师古曰：「道，从也。」为妄言，言上无男，即喜；言汉廷治，有男，即怒，师古曰：「汉廷治者，朝廷皆治理也。治音丈吏反。」以为妄言，非也。师古曰：「云治及有男皆妄言耳，非真实也。」日夜与左吴等按舆地图，苏林曰：「舆犹尽载之意。」部署兵所从入。王曰：「上无太子，宫车即晏驾，大臣必徵胶东王，不即常山王，诸侯并争，吾可以无备乎！且吾高帝孙，亲行仁义，陛下遇我厚，吾能忍之；万世之後，吾宁能北面事竖子乎！」王有孽子不害，最长，师古曰：「孽，庶也。」王不爱，后、太子皆不以为子兄数。如淳曰：「后不以为子，太子不以为兄秩数。」不害子建，材高有气，常怨望太子不省其父。服虔曰：「不省录著兄弟数中也。」时诸侯皆得分子弟为侯，师古曰：「分国邑以封之。」淮南王有两子，一子为太子，而建父不得为侯。阴结交，师古曰：「与外人交通为援。」欲害太子，以其父代之。太子知之，数捕系笞建。建具知太子之欲谋杀汉中尉，即使所善寿春严正上书天子曰：「毒药苦口利病，忠言逆耳利行。今淮南王孙建材能高，淮南王后荼、荼子迁常疾害建。建父不害无罪，擅数系，欲杀之。今建在，可徵问，具知淮南王阴事。」书既闻，上以其事下廷尉、河南治。是岁元朔六年也。故辟阳侯孙审卿善丞相公孙弘，怨淮南厉王杀其大父，阴求淮南事而购之於弘。弘乃疑淮南有畔逆计，深探其狱。张晏曰：「探穷其根原。」河南治建，辞引太子及党与。初，王数以举兵谋问伍被，被常谏之，以吴楚七国为效。师古曰：「言反事不成。」王引陈胜、吴广，被复言形势不同，必败亡。及建见治，王恐国阴事泄，欲发，复问被，被为言发兵权变。语在被传。於是王锐欲发，师古曰：「王意欲发兵如锋刃之锐利，故云锐也。」乃令官奴入宫中，作皇帝玺，丞相、御史大夫、将军、吏中二千石、都官令、丞印，及旁近郡太守、都尉印，汉使节法冠。师古曰：「法冠，御史冠也。本楚王冠，秦灭楚，以其君冠赐御史。」欲如伍被计，使人为得罪而西，苏林曰：「诈作得罪人而西也。」师古曰：「为得罪之状而去也。西谓如京师也。」事大将军、丞相；一日发兵，即刺大将军卫青，师古曰：「发兵谓王发兵反。」而说丞相弘下之，如发蒙耳。如淳曰：「以物蒙覆其头，而为发去之，则其人欲之耳。」晋灼曰：「如发去物上之蒙，直取其易也。」师古曰：「晋说是。」欲发国中兵，恐相、二千石不听，王乃与伍被谋，为失火宫中，相、二千石救火，因杀之。又欲令人衣求盗衣，师古曰：「求盗，卒之掌逐捕贼盗者。」持羽檄从南方来，师古曰：「羽檄，徵兵之书也，解在高纪。」呼言曰「南越兵入」，师古曰：「呼音火故反。」欲因以发兵。乃使人之庐江、会稽为求盗，未决。廷尉以建辞连太子迁闻，上遣廷尉监与淮南中尉逮捕太子。至，淮南王闻，与太子谋召相、二千石，欲杀而发兵。召相，相至；内史以出为解。师古曰：「不应召而云已出也。解者，解说也，若今言分疏矣。」中尉曰：「臣受诏使，不得见王。」王念独杀相而内史、中尉不来，无益也，即罢相。师古曰：「遣出去。」计犹与未决。师古曰：「与读曰豫。」太子念所坐者谋杀汉中尉，所与谋杀者已死，以为口绝，乃谓王曰：「群臣可用者皆前系，今无足与举事者。王以非时发，恐无功，臣愿会逮。」师古曰：「会谓应逮书而往也。」王亦愈欲休，即许太子。太子自刑，不殊。晋灼曰：「不殊，不死也。」师古曰：「殊，绝也，虽自刑杀，而身首不绝也。」伍被自诣吏，具告与淮南王谋反。吏因捕太子、王后，围王宫，尽捕王宾客在国中者，索得反具以闻。师古曰：「索，搜也，音山客反。」上下公卿治，所连引与淮南王谋反列侯、二千石、豪桀数千人，皆以罪轻重受诛。衡山王赐，淮南王弟，当坐收。有司请逮捕衡山王，上曰：「诸侯各以其国为本，不当相坐。与诸侯王列侯议。」赵王彭祖、列侯让等四十三人皆曰：「淮南王安大逆无道，谋反明白，当伏诛。」胶西王端议曰：「安废法度，行邪辟，师古曰：「辟读曰僻。下皆类此。」有诈伪心，以乱天下，营惑百姓，师古曰：「营谓回绕之。」背畔宗庙，妄作妖言。春秋曰『臣毋将，将而诛。』安罪重於将，谋反形已定。臣端所见其书印图及它逆亡道事验明白，当伏法。论国吏二百石以上及比者，师古曰：「谓真二百石及秩比二百石以上。」宗室近幸臣不在法中者，不能相教，皆当免，师古曰：「若本有重罪，自从其法，纵无反状者，亦皆免。」削爵为士伍，毋得官为吏。其非吏，它赎死金二斤八两，苏林曰：「非吏故曰它。」师古曰：「为近幸之人，非吏人者。」以章安之罪，师古曰：「章，明也。」使天下明知臣子之道，毋敢复有邪僻背畔之意。」丞相弘、廷尉汤等以闻，上使宗正以符节治王。未至，安自刑杀。后、太子诸所与谋皆收夷。国除为九江郡。师古曰：「夷谓诛灭之。」衡山王赐，后乘舒生子三人，长男爽为太子，次女无采，少男孝。姬徐来生子男女四人，美人厥姬生子二人。淮南、衡山相责望礼节，间不相能。师古曰：「兄弟相责故有嫌。」衡山王闻淮南王作为畔逆具，亦心结宾客以应之，恐为所并。元光六年入朝，谒者卫庆有方术，欲上书事天子，王怒，故劾庆死罪，强榜服之。师古曰：「榜，击也。击笞之，令其自服死罪也。榜音彭。」内史以为非是，却其狱。师古曰：「却，退也。」王使人上书告内史，内史治，言王不直。师古曰：「内史被治而具言王之意状。」又数侵夺人田，坏人冢以为田。有司请逮治衡山王，上不许，为置吏二百石以上。如淳曰：「汉仪注吏四百石已下自除国中。今以王之恶，天子皆为置。」衡山王以此恚，与奚慈、张广昌谋，求能为兵法候星气者，日夜纵臾王谋反事。如淳曰：「臾读曰勇。纵臾，犹言勉强也。」师古曰：「纵音子勇反。纵臾谓奖劝也。」后乘舒死，立徐来为后，厥姬俱幸。两人相妒，厥姬乃恶徐来於太子，师古曰：「恶谓谗毁之也。下皆类此。」曰「徐来使婢蛊杀太子母。」太子心怨徐来。徐来兄至衡山，太子与饮，以刃刑伤之。后以此怨太子，数恶之於王。女弟无采嫁，弃归，师古曰：「为夫所弃而归也。」与客奸。太子数以数让之，师古曰：「上数音所角反，下数音所具反。」无采怒，不与太子通。后闻之，即善遇无采及孝。孝少失母，附后，后以计爱之，师古曰：「非心实慈念，但以事计须抚之。」与共毁太子，王以故数系笞太子。元朔四年中，人有贼伤后假母者，师古曰：「继母也。一曰父之旁妻。」王疑太子使人伤之，笞太子。後王病，太子时称病不侍。孝、无采恶太子：「实不病，自言，有喜色。」王於是大怒，欲废太子而立弟孝。后知王决废太子，又欲并废孝。后有侍者善舞，王幸之，后欲令与孝乱以污之，欲并废二子而以己子广代之。太子知之，念后数恶己无已时，师古曰：「已，止也，数见谗谮无休止。」欲与乱以止其口。后饮太子，太子前为寿，因据后股求与卧。后怒，以告王。王乃召，欲缚笞之。太子知王常欲废己而立孝，乃谓王曰：「孝与王御者奸，无采与奴奸，王强食，请上书。」即背王去。王使人止之，莫能禁，王乃自追捕太子。太子妄恶言，王械系宫中。孝日益以亲幸。王奇孝材能，乃佩之王印，号曰将军，（今）〔令〕居外家，多给金钱，招致宾客。宾客来者，微知淮南、衡山有逆计，皆将养劝之。师古曰：「将读曰奖。」王乃使孝客江都人枚赫、陈喜作~车锻矢，刻天子玺，将、相、军吏印。王日夜求壮士如周丘等，师古曰：「下邳人，吴王反时请得汉节下下邳者。」数称引吴楚反时计画约束。衡山王非敢效淮南王求即天子位，畏淮南起并其国，以为淮南已西，发兵定江淮间而有之，望如是。元朔五年秋，当朝，六年，过淮南。淮南王乃昆弟语，师古曰：「为相亲爱之言。」除前隙，约束反具。师古曰：「（b）〔共〕契约为反具。」衡山王即上书谢病，上赐不朝。乃使人上书请废太子爽，立孝为太子。爽闻，即使所善白嬴之长安上书，言衡山王与子谋逆，言孝作兵车锻矢，与王御者奸。至长安未及上书，即吏捕嬴，以淮南事系。师古曰：「汉有司捕系之。」王闻之，恐其言国阴事，即上书告太子，以为不道。事下沛郡治。元狩元年冬，有司求捕与淮南王谋反者，得陈喜於孝家。吏劾孝首匿喜。师古曰：「为头首而藏匿之。」孝以为陈喜雅数与王计反，师古曰：「数音所角反。」恐其发之，闻律先自告除其罪，又疑太子使白嬴上书发其事，即先自告所与谋反者枚赫、陈喜等。廷尉治，事验，请逮捕衡山王治。上曰：「勿捕。」遣中尉安、大行息即问王，师古曰：「就问之。」王具以情实对。吏皆围王宫守之。中尉、大行还，以闻。公卿请遣宗正、大行与沛郡杂治王。王闻，即自杀。孝先自告反，告除其罪。师古曰：「先告有反谋，又告人与己反，而自得除反罪。」孝坐与王御婢奸，及后徐来坐蛊前后乘舒，及太子爽坐告王父不孝，皆弃市。诸坐与王谋反者皆诛。国除为郡。济北贞王勃者，景帝四年徙。徙二年，因前王衡山，凡十四年薨。子式王胡嗣，五十四年薨。子宽嗣。十二年，宽坐与父式王后光、姬孝儿奸，R人伦，师古曰：「R，乱也，音布内反。」又祠祭祝诅上，有司请诛。上遣大鸿胪利召王，王以刃自刭死。国除为北安县，属泰山郡。赞曰：诗云「戎狄是膺，荆舒是惩」，师古曰：「此鲁颂s宫之章也。膺，当也，惩，艾也。荆，楚也。舒，群舒也。言北有戎狄，南有荆舒，土俗疆犷，好为寇乱，常须以兵膺当而惩艾也。」信哉是言也！淮南、衡山亲为骨肉，疆土千里，列在诸侯，不务遵蕃臣职，以丞辅天子，而怀邪辟之计，师古曰：「与专同，音之兖反。」谋为畔逆，仍父子再亡国，师古曰：「仍，频也。」各不终其身。此非独王也，亦其俗薄，臣下渐靡使然。师古曰：「靡谓相随从。」夫荆楚剽轻，好作乱，乃自古记之矣。师古曰：「剽音匹妙反。」
汉书卷四十五蒯伍江息夫传第十五
蒯通，范阳人也，师古曰：「涿郡之县也，旧属燕。通本燕人，後游於齐，故高祖云齐辩士蒯通。」本与武帝同讳。师古曰：「本名为彻，其後史家追书为通。」楚汉初起，武臣略定赵地，号武信君。通说范阳令徐公曰：「臣，范阳百姓蒯通也，窃闵公之将死，故吊之。虽然，贺公得通而生也。」徐公再拜曰：「何以吊之？」通曰：「足下为令十余年矣，杀人之父，孤人之子，断人之足，黥人之首，甚众。慈父孝子所以不敢事刃於公之腹者，畏秦法也。李奇曰：「东方人以物a地中为事。」师古曰：「事音侧吏反。字本作，周官考工记又作，音皆同耳。」今天下大乱，秦政不施，师古曰：「施，设也，立也。」然则慈父孝子将争接刃於公之腹，以复其怨而成其（功）名。师古曰：「复犹报也，音扶目反。」此通之所以吊者也。」曰：「何以贺得子而生也？」曰：「赵武信君不知通不肖，使人候问其死生，通且见武信君而说之，师古曰：「今将欲见之。」曰：『必将战胜而後略地，攻得而後下城，臣窃以为殆矣。师古曰：「殆，危也。」用臣之计，毋战而略地，不攻而下城，传檄而千里定，可乎？』彼将曰：『何谓也？』师古曰：「彼谓武信君也。」臣因对曰：『范阳令宜整顿其士卒以守战者也，怯而畏死，贪而好富贵，故欲以其城先下君。先下君而君不利〔之〕，则边地之城皆将相告曰「范阳令先降而身死」，必将婴城固守，孟康曰：「婴，以城自绕。」皆为金城汤池，不可攻也。师古曰：「金以喻坚，汤喻沸热不可近。」为君计者，莫若以黄屋朱轮迎范阳令，使驰骛於燕赵之郊，师古曰：「令众皆见。」则边城皆将相告曰「范阳令先下而身富贵」，必相率而降，犹如阪上走丸也。师古曰：「言乘势便易。」此臣所谓传檄而千里定者也。』」徐公再拜，具车马遣通。通遂以此说武臣。武臣以车百乘，骑二百，侯印迎徐公。燕赵闻之，降者三十余城，如通策焉。後汉将韩信虏魏王，破赵、代，降燕，定三国，引兵将东击齐。未度平原，闻汉王使郦食其说下齐，信欲止。通说信曰：「将军受诏击齐，而汉独发间使下齐，宁有诏止将军乎？师古曰：「间使，谓使人伺间隙而单行。」何以得无行！且郦生一士，伏轼掉三寸舌，下齐七十余城，师古曰：「掉，摇也，音徒钓反。」将军将数万之众，乃下赵五十余城。为将数岁，反不如一竖儒之功乎！」於是信然之，从其计，遂度河。齐巳听郦生，即留之纵酒，罢备汉守御。信因袭历下军，遂至临。齐王以郦生为欺己而亨之，因败走。信遂定齐地，自立为齐假王。汉方困於荥阳，遣张良即立信为齐王，以安固之。项王亦遣武涉说信，欲与连和。蒯通知天下权在信，欲说信令背汉，乃先微感信曰：「仆尝受相人之术，相君之面，不过封侯，又危而不安；相君之背，贵而不可言。」张晏曰：「言背者，云背畔则大贵。」信曰：「何谓也？」通因请间，师古曰：「不欲显言，故请间隙而私说。」曰：「天下初作难也，俊雄豪桀建号壹呼，师古曰：「建号者，自立为侯王。呼音火故反。」天下之士云合雾集，鱼鳞杂袭，师古曰：「杂袭犹杂沓，言相杂而累积。」飘至风起。师古曰：「飘读曰焱，谓疾风，音必遥反。」当此之时，忧在亡秦而已。师古曰：「志灭秦，所忧者唯此。」今刘、项分争，使人肝脑涂地，流离中野，不可胜数。汉王将数十万众，距巩、雒，山河，一日数战，无尺寸之功，折北不救，师古曰：「折，挫也。北，奔也。不救，谓无援助也。」败荥阳，伤成皋，张晏曰：「於成皋战伤胸也。」还走宛、叶之间，此所谓智勇俱困者也。楚人起彭城，转斗逐北，至荥阳，乘利席胜，威震天下，师古曰：「席，因也，若人之在席上。」然兵困於京、索之间，师古曰：「索音山客反。」迫西山而不能进，三年於此矣。师古曰：「至今已三年。」锐气挫於险塞，　食尽於内藏，百姓罢极，无所归命。师古曰：「罢读曰疲。」以臣料之，师古曰：「料，量也。」非天下贤圣，其势固不能息天下之祸。当今之时，两主县命足下。足下为汉则汉胜，与楚则楚胜。臣愿披心腹，堕肝胆，师古曰：「堕，毁也，音火规反。」效愚忠，恐足下不能用也。方今为足下计，莫若两利而俱存之，参分天下，鼎足而立，其势莫敢先动。夫以足下之贤圣，有甲兵之众，据疆齐，从燕、赵，出空虚之地以制其後，因民之欲，西乡为百姓请命，师古曰：「乡读曰向。齐国在东，故曰西向。止楚汉之战斗，士卒不死亡，故云请命。」天下孰敢不听！足下按齐国之故，有淮泗之地，怀诸侯以德，深拱揖让，师古曰：「深拱犹高拱。」则天下君王相率而朝齐矣。盖闻『天与弗取，反受其咎；时至弗行，反受其殃。』愿足下孰图之。」信曰：「汉遇我厚，吾岂可见利而背恩乎！」通曰：「始常山王、成安君故相与为刎颈之交，及争张s、陈释之事，师古曰：「s音一点反。」常山王奉头鼠窜，以归汉王。师古曰：「言其迫窘逃亡，如鼠之藏窜。」借兵东下，战於高北，成安君死於水之南，师古曰：「高音呼各反。音祗，又音丁计反。」头足异处。此二人相与，天下之至欢也，而卒相灭亡者，何也？患生於多欲而人心难测也。今足下行忠信以交於汉王，必不能固於二君之相与也，而事多大於张s、陈释之事者，故臣以为足下必汉王之不危足下，过矣。师古曰：「过犹误也。」大夫种存亡越，伯句践，师古曰：「令句践致霸功也。伯读曰霸。」立功名而身死。语曰：『野禽殚，走犬亨；师古曰：「殚，尽也，音单。」敌国破，谋臣亡。』故以交友言之，则不过张王与成安君；以忠臣言之，则不过大夫种。此二者，宜足以观矣。愿足下深虑之。且臣闻之，勇略震主者身危，功盖天下者不赏。足下涉西河，虏魏王，禽夏说，师古曰：「说读曰悦。」下井陉，诛成安君之罪，以令於赵，胁燕定齐，南摧楚人之兵数十万众，遂斩龙且，西乡以报，师古曰：「且音子余反。乡读曰向。」此所谓功无二於天下，略不世出者也。师古曰：「言其计略奇异，世所希有。」今足下挟不赏之功，戴震主之威，归楚，楚人不信；归汉，汉人震恐。足下欲持是安归乎？师古曰：「安，焉也。此下亦同。」夫势在人臣之位，而有高天下之名，切为足下危之。」信曰：「生且休矣，吾将念之。」师古曰：「念犹思也。」数日，通复说曰：「听者，事之候也；师古曰：「谓能听善谋也。」计者，存亡之机也。夫随斯养之役者，失万乘之权；守儋石之禄者，阙卿相之位。应劭曰：「齐人名小Z为儋，受二斛。」晋灼曰：「石，斗石也。」师古曰：「儋音都滥反。或曰，儋者，一人之所负担也。」计诚知之，而决弗敢行者，百事之祸也。故猛虎之犹与，不如蜂虿之致　；师古曰：「与读曰预。虿，蝎也。　，毒也。虿音丑界反。　音呼各反。」孟贲之狐疑，不如童子之必至。师古曰：「孟贲，古之勇力士。贲音奔。」此言贵能行之也。夫功者难成而易败，时者难值而易失。『时乎时，不再来。』师古曰：「此古语，叹时之不可失。」愿足下无疑臣之计。」信犹与不忍背汉，又自以功多，汉不夺我齐，遂谢通。师古曰：「告令罢去。」通说不听，惶恐，乃阳狂为巫。天下既定，後信以罪废为淮阴侯，谋反被诛，临死叹曰：「悔不用蒯通之言，死於女子之手！」高帝曰：「是齐辩士蒯通。」乃诏齐召蒯通。通至，上欲亨之，曰：「若教韩信反，何也？」师古曰：「若，汝也。」通曰：「狗各吠非其主。当彼时，臣独知齐王韩信，非知陛下也。且秦失其鹿，张晏曰：「以鹿喻帝位。」天下共逐之，高材者先得。天下匈匈，争欲为陛下所为，顾力不能，师古曰：「顾，念也。」可殚诛邪！」师古曰：「殚，尽也。」上乃赦之。至齐悼惠王时，曹参为相，礼下贤人，请通为客。
初，齐王田荣怨项羽，谋举兵畔之，劫齐士，不与者死。师古曰：「劫而取之，不从则杀也。」齐处士东郭先生、梁石君在劫中，强从。及田荣败，二人丑之，师古曰：「自耻从乱，以为丑恶也。」相与入深山隐居。客谓通曰：「先生之於曹相国，拾遗举过，显贤进能，齐国莫若先生者。先生知梁石君、东郭先生世俗所不及，何不进之於相国乎？」通曰：「诺。臣之里妇，与里之诸母相善也。里妇夜亡肉，姑以为盗，怒而逐之。妇晨去，过所善诸母，语以事而谢之。师古曰：「谢谓告辞也。」里母曰：『女安行，师古曰：「安，徐也。」我今令而家追女矣。』师古曰：「而，亦汝。」即束Z请火於亡肉家，师古曰：「Z，乱麻，音於粉反。」曰：『昨暮夜，犬得肉，争斗相杀，请火治之。』师古曰：「治谓@治死犬。@音似廉反。」亡肉家遽追呼其妇。师古曰：「遽，速也。」故里母非谈说之士也，束Z乞火非还妇之道也，然物有相感，事有适可。臣请乞火於曹相国。」乃见相国曰：「妇人有夫死三日而嫁者，有幽居守寡不出门者，足下即欲求妇，何取？」曰：「取不嫁者。」通曰：「然则求臣亦犹是也，彼东郭先生、梁石君，齐之俊士也，隐居不嫁，未尝卑节下意以求仕也。愿足下使人礼之。」曹相国曰：「敬受命。」皆以为上宾。通论战国时说士权变，亦自序其说，凡八十一首，号曰隽永。师古曰：「隽音字兖反。隽，肥肉也。永，长也。言其所论甘美，而义深长也。」初，通善齐人安其生，安其生尝干项羽，羽不能用其策。而项羽欲封此两人，两人卒不肯受。
伍被，楚人也。师古曰：「被音皮义反。」或言其先伍子胥後也。被以材能称，为淮南中郎。是时淮南王安好术学，折节下士，招致英隽以百数，被为冠首。师古曰：「最居其上也。」久之，淮南王阴有邪谋，被数微谏。师古曰：「私谏之。」後王坐东宫，召被欲与计事，呼之曰：「将军上。」被曰：「王安得亡国之言乎？昔子胥谏吴王，吴王不用，乃曰『臣今见麋鹿游姑苏之台也。』张晏曰：「吴台名也。」师古曰：「吴地记云因山为名，西南去国三十五里。」今臣亦将见宫中生荆棘，露沾衣也。」於是王怒，系被父母，囚之三月。王复召被曰：「将军许寡人乎？」（对）〔被〕曰：「不，臣将为大王画计耳。臣闻聪者听於无声，明者见於未形，师古曰：「言智虑通达，事未形兆，皆预见之。」故圣人万举而万全。文王壹动而功显万世，列为三王，所谓因天心以动作者也。」王曰：「方今汉庭治乎？乱乎？」被曰：「天下治。」王不说师古曰：「说读曰悦。」曰：「公何以言治也？」被对曰：「被窃观朝廷，君臣父子夫妇长幼之序皆得其理，上之举错遵古之道，师古曰：「错音千故反。」风俗纪纲未有所缺。重装富贾周流天下，道无不通，交易之道行。南越宾服，羌、k贡献，东瓯入朝，师古曰：「k，西南夷也，音蒲北反。」广长榆，如淳曰：「广谓斥大之也。长榆，塞名，王恢所谓树榆以为塞者也。」师古曰：「长榆在朔方，即卫青传所云榆溪旧塞是也。或谓之榆中。」开朔方，匈奴折伤。虽未及古太平时，然犹为治。」王怒，被谢死罪。王又曰：「山东即有变，汉必使大将军将而制山东，公以为大将军何如人也？」被曰：「臣所善黄义，从大将军击匈奴，言大将军遇士大夫以礼，与士卒有恩，众皆乐为用。骑上下山如飞，材力绝人如此，数将习兵，未易当也。及谒者曹梁使长安来，言大将军号令明，当敌勇，常为士卒先；须士卒休，乃舍；穿井得水，乃敢饮；军罢，士卒已逾河，乃度。皇太后所赐金钱，尽以赏赐。虽古名将不过也。」王曰：「夫蓼太子服虔曰：「淮南太子也。」文颖曰：「食采於此，或言外家姓也。」师古曰：「蓼自地名，而王之太子岂以食地为号？文言外家姓，近为得之，亦犹汉之栗太子也。」知略不世出，非常人也，以为汉廷公卿列侯皆如沐猴而冠耳。」被曰：「独先刺大将军，乃可举事。」王复问被曰：「公以为吴举兵非邪？」被曰：「非也。夫吴王赐号为刘氏祭酒，应劭曰：「礼，饮酒必祭，示有先也，故称祭酒，尊之也。」如淳曰：「祭祠时唯尊长者以酒沃酹。」师古曰：「如说是也。」受几杖而不朝，王四郡之众，地方数千里，采山铜以为钱，　海水以为盐，伐江陵之木以为船，国富民众，行珍宝，赂诸侯，与七国合从，举兵而西，破大梁，败狐父，师古曰：「在梁、砀之间也。父音甫。」奔走而还，为越所禽，死於丹徒，师古曰：「即今润州丹徒县也。」头足异处，身灭祀绝，为天下戮。师古曰：「天下之人皆共戮之。一曰天下之大戮也。」夫以吴众不能成功者，何也？诚逆天违众而不见时也。」王曰：「男子之所死者，一言耳。张晏曰：「不成即死，一言耳。」臣瓒曰：「或有一言，云以死报也。」师古曰：「二说死，并非也。言男子感气，相许一言，不顾其死。或曰，一言之恨，不顾危亡，以此致死也。」且吴何知反？汉将一日过成皋者四十余人。师古曰：「言不知塞成皋口，而令汉将得出之，是不知反计也。」今我令缓先要成皋之口，韦昭曰：「淮南臣名也。」师古曰：「缓者，名也，不言其姓。今流俗书本於缓上妄加楼字，非也。」周被下颍川兵塞S辕、伊阙之道，陈定发南阳兵守武关。河南太守独有雒阳耳，师古曰：「如此计，则汉河南郡唯有雒阳在耳，余皆不属。」何足忧？然此北尚有临晋关、河东、上党与河内、赵国界者通谷数行。如淳曰：「言此北尚险阻，其溪谷可得通行者有数处。」人言『绝成皋之道，天下不通』。据三川之险，招天下之兵，公以为何如？」被曰：「臣见其祸，未见其福也。」後汉逮淮南王孙建，系治之。王恐阴事泄，谓被曰：「事至，吾欲遂发。天下劳苦有间矣，如淳曰：「言天下劳苦，人心有间隙，易动乱。」师古曰：「此说非也。有间，犹言中间已有也。故谓此者乃为间也。」诸侯颇有失行，皆自疑，我举兵西乡，必有应者；师古曰：「乡读曰向。」无应，即还略衡山。势不得不发。」被曰：「略衡山以击（卢）〔庐〕江，有寻阳之船，守下雉之城，孟康曰：「下雉，江夏县名。」师古曰：「雉音羊氏反。」结九江之浦，绝豫章之口，强弩临江而守，以禁南郡之下，东保会稽，南通劲越，屈强江淮间，师古曰：「屈音具勿反。」可以延岁月之寿耳，未见其福也。」王曰：「左吴、赵贤、朱骄如皆以为什八九成，师古曰：「吴、贤、骄如，王之三臣也。」公独以为无福，何？」被曰：「大王之群臣近幸素能使众者，皆前系诏狱，余无可用者。」王曰：「陈胜、吴广无立锥之地，百人之聚，起於大泽，奋臂大呼，天下向应，师古曰：「呼音火故反。向读曰响。」西至於戏而兵百二十万。今吾国虽小，胜兵可得二十万，公何以言有祸无福？」被曰：「臣不敢避子胥之诛，愿大王无为吴王之听。往者秦为无道，残贼天下，杀术士，燔诗书，灭圣迹，弃礼义，任刑法，转海滨之粟，致于西河。师古曰：「濒，涯也。海滨谓缘海涯之地。濒音频，又音宾。」当是之时，男子疾耕不足於粮馈，师古曰：「馈亦馈字也。」女子纺绩不足於盖形。遣蒙恬筑长城，东西数千里。暴兵露师，常数十万，死者不可胜数，僵尸满野，流血千里。於是百姓力屈，师古曰：「屈，尽也，音其勿反。」欲为乱者十室而五。又使徐福入海求仙药，多赍珍宝，童男女三千人，五种百工而行。师古曰：「五种，五谷之种也。」徐福得平原大泽，止王不来。於是百姓悲痛愁思，欲为乱者十室而六。又使尉佗逾五岭，攻百越，师古曰：「五岭解在张耳传。」尉佗知中国劳极，止王南越。师古曰：「南越传云南海尉任嚣谓赵佗曰『闻陈胜等作乱，豪桀叛秦相立』，即被佗书行南海尉事。嚣死後，佗始自为王。今此乃言尉佗先王，陈胜乃反，此盖伍被一时对辞，不究其实也。」行者不还，往者莫返，於是百姓离心瓦解，欲为乱者十室而七。兴万乘之驾，作阿房之宫，收太半之赋，发闾左之戍。师古曰：「闾左解在食货志。」父不宁子，兄不安弟，师古曰：「言不能相保。」政苛刑惨，民皆引领而望，倾耳而听，悲号仰天，叩心怨上，师古曰：「叩，击也。」欲为乱者，十室而八。客谓高皇帝曰：『时可矣。』高帝曰：『待之，圣人当起东南。』间不一岁，陈、吴大呼，师古曰：「中间不经一岁也。呼音火故反。」刘、项并和，天下向应，师古曰：「和音胡（计）〔卧〕反。向读曰响。」所谓蹈瑕衅，因秦之亡时而动，百姓愿之，若枯旱之望雨，故起於行陈之中，以成帝王之功。今大王见高祖得天下之易也，独不观近世之吴楚乎！当今陛下临制天下，壹齐海内，泛爱蒸庶，师古曰：「泛，普也。蒸亦众也。泛音敷剑反。」布德施惠。口虽未言，声疾雷震；令虽未出，化驰如神。心有所怀，威动千里；下之应上，犹景向也。师古曰：「言如影之随形，响之应声。向读曰响。」而大将军材能非直章邯、杨熊也。王以陈胜、吴广论之，被以为过矣。师古曰：「过，误也。」且大王之兵众不能什分吴楚之一，天下安宁又万倍於秦时。愿王用臣之计。臣闻箕子过故国而悲，作麦秀之歌，张晏曰：「箕子将朝周，过殷故都，见麦及禾黍，心悲，乃作歌曰：『麦秀之渐渐兮，黍苗之绳绳兮，彼狡童兮，不与我好兮。』狡童谓纣也。」痛纣之不用王子比干之言也。故孟子曰，纣贵为天子，死曾不如匹夫。是纣先自绝久矣，非死之日天去之也。今臣亦窃悲大王弃千乘之君，将赐绝命之书，为群臣先，师古曰：「在群臣先死。」身死于东宫也。」如淳曰：「王时所居也。」被因流涕而起。後王复召问被：「苟如公言，不可以徼幸邪？」师古曰：「徼，要也。幸，非望之福也。」被曰：「必不得已，被有愚计。」王曰：「柰何？」被曰：「当今诸侯无异心，百姓无怨气。朔方之郡土地广美，民徙者不足以实其地。可为丞相、御史请书，师古曰：「谓诈为此文书，令徙人也。」徙郡国豪桀及耐罪以上，以赦令除，家产五十万以上者，皆徙其家属朔方之郡，师古曰：「以赦令除，谓遇赦免罪者。」益发甲卒，急其会日。师古曰：「促其期日。」又伪为左右都司空上林中都官诏狱书，晋灼曰：「百官表宗正有左右都司空，上林有水司空；皆主囚徒官也。」师古曰：「中都官，京师诸官府。」逮诸侯太子及幸臣。师古曰：「追对狱。」如此，则民怨，诸侯惧，即使辩士随而说之，党可以徼幸。」师古曰：「党读曰傥。」王曰：「此可也。虽然，吾以不至若此，专发而已。」师古曰：「言不须为此诈，直自发兵而已。」後事发觉，被诣吏自告与淮南王谋反（纵）〔踪〕迹如此。天子以伍被雅辞多引汉美，欲勿诛。张汤进曰：「被首为王画反计，罪无赦。」遂诛被。江充字次倩，赵国邯郸人也。师古曰：「倩音千见反。」充本名齐，有女弟善鼓琴歌舞，嫁之赵太子丹。齐得幸於敬肃王，为上客。久之，太子疑齐以己阴私告王，与齐忤，师古曰：「言相乖。」使吏逐捕齐，不得，收系其父兄，按验，皆弃市。齐遂绝迹亡，西入关，更名充。诣阙告太子丹与同产姊及王後宫奸乱，交通郡国豪猾，攻剽为奸，师古曰：「剽，劫也，音频妙反。」吏不能禁。书奏，天子怒，遣使者诏郡发吏卒围赵王宫，收捕太子丹，移系魏郡诏狱，与廷尉杂治，法至死。赵王彭祖，帝异母兄也，上书讼太子罪，言「充逋逃小臣，苟为奸讹，激怒圣朝，师古曰：「讹，古讹字也。」欲取必於万乘以复私怨。师古曰：「取必，谓必取胜也。复，报也，音扶目反。」後虽亨醢，计犹不悔。臣愿选从赵国勇敢士，师古曰：「选取勇敢之士（已）〔以〕自随。」从军击匈奴，极尽死力，以赎丹罪。」上不许，竟败赵太子。张晏曰：「虽遇赦，终见废也。」初，充召见犬台宫，晋灼曰：「黄图上林有犬台宫，外有走狗观也。」师古曰：「今书本犬台有作太壹字者，误也。汉无太壹宫也。」自请愿以所常被服冠见上。师古曰：「被音皮义反。」上许之。充衣纱eR衣，师古曰：「纱e，纺丝而织之也。轻者为纱，绉者为e。R衣，制若今之朝服中R也。汉官仪曰武贲中郎将衣纱eR衣。R音单，字从衣。次下亦同。」曲裾後垂交输，张晏曰：「曲裾者，如妇人衣也。」如淳曰：「交输，割正幅，使一头狭若燕尾，垂之两旁，见於後，是礼深衣『（绩）〔续〕　钩边』。贾逵谓之『衣圭』。」苏林曰：「交输，如今新妇袍上挂全幅缯角割，名曰交输裁也。」师古曰：「如、苏二说皆是也。」冠R{步摇冠，飞翮之缨。服虔曰：「冠R{，故行步则摇，以鸟羽作缨也。」苏林曰：「析翠鸟羽以作蕤也。」臣瓒曰：「飞翮之缨，谓如蝉翼者也。」师古曰：「服说是也。{，织丝为之，即今方目纱是也。{音山尔反。摇音（戈）〔弋〕招反。」充为人魁岸，容貌甚壮。师古曰：「魁，大也。岸者，有廉棱如崖岸之形。」帝望见而异之，谓左右曰：「燕赵固多奇士。」既至前，问以当世政事，上说之。充因自请，愿使匈奴。诏问其状，充对曰：「因变制宜，以敌为师，事不可豫图。」上以充为谒者，使匈奴还，拜为直指绣衣使者，督三辅盗贼，禁察逾侈。贵戚近臣多奢僭，充皆举劾，奏请没入车马，令身待北军击匈奴。文颖曰：「令贵戚身待於北军也。」奏可。充即移书光禄勋中黄门，逮名近臣侍中诸当诣北军者，移劾门卫，禁止无令得出入宫殿。於是贵戚子弟惶恐，皆见上叩头求哀，愿得入钱赎罪。上许之，令各以秩次输钱北军，凡数千万。上以充忠直，奉法不阿，所言中意。师古曰：「中，当也。」充出，逢馆陶长公主行驰道中。师古曰：「武帝之姑，即陈皇后母也。」充呵问之，公主曰：「有太后诏。」充曰：「独公主得行，车骑皆不得。」师古曰：「从公主之车骑也。」尽劾没入官。如淳曰：「令乙，骑乘车马行驰道中，已论者，没入车马被具。」後充从上甘泉，师古曰：「甘泉在北山，故言上也。他皆类此。」逢太子家使师古曰：「太子遣人之甘泉请问者也。使音山吏反。」乘车马行驰道中，充以属吏。师古曰：「属音之欲反。」太子闻之，使人谢充曰：「非爱车马，诚不欲令上闻之，以教敕亡素者。师古曰：「言素不教敕左右。」唯江君宽之！」充不听，遂白奏。上曰：「人臣当如是矣。」大见信用，威震京师。迁为水衡都尉，宗族知友多得其力者。久之，坐法免。
会阳陵朱安世告丞相公孙贺子太仆敬声为巫蛊事，连及阳石、诸邑公主，贺父子皆坐诛。语在贺传。後上幸甘泉，疾病，充见上年老，恐晏驾後为太子所诛，因是为奸，奏言上疾祟在巫蛊。师古曰：「祟谓祸咎之徵也，音息遂反。故其字从出从示。示者，鬼神所以示人也。」於是上以充为使者治巫蛊。充将胡巫掘地求偶人，张晏曰：「胡者，言不与华同，故充任使之。」捕蛊及夜祠，视鬼，染污令有处，张晏曰：「充捕巫蛊及夜祭祠祝诅者，令胡巫视鬼，诈以酒^地，令有处也。」师古曰：「捕夜祠及视鬼之人，而充遣巫污染地上，为祠祭之处，以诬其人也。」辄收捕验治，烧铁钳灼，强服之。师古曰：「以烧铁或钳之，或灼之。钳，镊也。灼，炙也。钳音其炎反。」民转相诬以巫蛊，吏辄劾以大逆亡道，坐而死者前後数万人。是时，上春秋高，疑左右皆为蛊祝诅，有与亡，莫敢讼其冤者。充既知上意，因言宫中有蛊气，先治後宫希幸夫人，以次及皇后，遂掘蛊於太子宫，得桐木人。师古曰：「三辅旧事云充使胡巫作而h之。」太子惧，不能自明，收充，自临斩之。骂曰：「赵虏！乱乃国王父子不足邪！师古曰：「乃，汝也。」乃复乱吾父子也！」太子繇是遂败。师古曰：「繇读与由同。」语在戾园传。师古曰：「即武五子传也，其中叙戾太子。後加谥，置园邑，故云戾园。」後武帝知充有诈，夷充三族。息夫躬字子微，河内河阳人也。少为博士弟子，受春秋，通览记书。师古曰：「传记及诸家之书。」容貌壮丽，为众所异。哀帝初即位，皇后父特进孔乡侯傅晏与躬同郡，相友善，躬繇是以为援，交游日广。师古曰：「繇读与由同。」先是，长安孙宠亦以游说显名，免汝南太守，师古曰：「为太守免而归也。」与躬相结，俱上书，召待诏。是时哀帝被疾，始即位，而人有告中山孝王太后祝诅上，太后及弟宜乡侯冯参皆自杀，其罪不明。是後无盐危山有石自立，开道。服虔曰：「山开自成道也。」张晏曰：「从石立之下道径自通也。」躬与宠谋曰：「上亡继嗣，体久不平，关东诸侯，心争阴谋。今无盐有大石自立，闻邪臣托往事，以为大山石立而先帝龙兴。师古曰：「言邪人有此私议。」东平王云以故与其后日夜祠祭祝诅上，欲求非望。师古曰：「言求帝位也。」而后舅伍宏反因方术以医技得幸，出入禁门。霍显之谋将行於杯杓，师古曰：「杓，所以抒挹也，字与勺同，音上灼反。」荆轲之变必起於帷幄。事势若此，告之必成；发国奸，诛主雠，取封侯之计也。」躬、宠乃与中郎右师谭，张晏曰：「右师，姓。谭，名也。」共因中常侍宋弘上变事告焉。上恶之，下有司案验，东平王云、云后谒及伍宏等皆坐诛。师古曰：「谒者，后之名也。」上擢宠为南阳太守，谭颖川都尉，弘、躬皆光禄大夫左曹给事中。是时侍中董贤爱幸，上欲侯之，遂下诏云：「躬、宠因贤以闻，封贤为高安侯，宠为方阳侯，躬为宜陵侯，食邑各千户。赐谭爵关内侯，食邑。」丞相王嘉内疑东平狱事，师古曰：「疑不实也。」争不欲侯贤等，语在嘉传。嘉固言董贤泰盛，宠、躬皆倾覆有佞邪材，恐必挠乱国家，师古曰：「挠，搅也。挠音呼高反。」不可任用。嘉以此得罪矣。躬既亲近，数进见言事，论议亡所避。众畏其口，见之仄目。师古曰：「仄，古侧字也。」躬上疏历诋公卿大臣，师古曰：「诋谓毁訾也，音丁礼反。」曰：「方今丞相王嘉健而蓄缩，不可用。师古曰：「蓄缩，谓刂於事也。」御史大夫贾延堕弱不任职。左将军公孙禄、司隶鲍宣皆外有直项之名，内实I不晓政事。师古曰：「I，愚也，音五骇反。」诸曹以下仆速不足数。师古曰：「仆o，凡短之貌也。仆音步木反。o，古速字。」卒有疆弩围城，长戟指阙，师古曰：「卒读曰猝。」陛下谁与备之？如使狂夫於东崖，师古曰：「东崖谓东海之边也。，古叫字。音火故反。」匈奴饮马於渭水，边竟雷动，四野风起，师古曰：「竟读曰境。」京师虽有武蜂精兵，未有能窥左足而先应者也。苏林曰：「窥音跬。」师古曰：「跬，半步也，言一举足也，音口婢反。」军书交驰而辐凑，羽檄重迹而押至，文颖曰：「押音狎习之狎。」师古曰：「押至，言相因而至也。羽檄，檄之插羽者也，解在高纪。」小夫懦臣之徒愦g不知所为。师古曰：「愦，心乱也。g，目暗也。愦音工内反。g音莫报反。」其有犬马之决者，仰药而伏刃，师古曰：「仰药，仰首而饮药。」虽加夷灭之诛，何益祸败之至哉！」躬又言：「秦开郑国渠以富国疆兵，今为京师，土地肥饶，可度地势水泉，广溉灌之利。」师古曰：「度音徒各反。」天子使躬持节领护三辅都水。躬立表，欲穿长安城，引漕注太仓下以省转输。议不可成，乃止。董贤贵幸日盛，丁、傅害其宠，孔乡侯晏与躬谋，欲求居位辅政。会单于当来朝，遣使言病，愿朝明年。躬因是而上奏，以为「单于当以十一月入塞，後以病为解，师古曰：「自解说云病。」疑有他变。乌孙两昆弥弱，卑爰F强盛，苏林曰：「F音嚏之嚏。」晋灼曰：「音诗『载F其尾』之F。」师古曰：「以字言之，晋音是，音竹二反。而匈奴传服虔乃音献捷之捷，既已失之。末俗学者又改F字为，以应服氏之音，尤离真矣。」居疆煌之地，臣瓒曰：「是其国所都地名。」拥十万之众，东结单于，遣子往侍。如因素疆之威，循乌孙就屠之迹，孟康曰：「乌孙先王也。」举兵南伐，并乌孙之势也。乌孙并，则匈奴盛，而西域危矣。可令降胡诈为卑爰F使者来上书曰：『所以遣子侍单于者，非亲信之也，实畏之耳。唯天子哀，师古曰：「谓闵念之。」告单于归臣侍子。愿助戊己校尉保恶都奴之界。』因下其章诸将军，令匈奴客闻焉。则是所谓『上兵伐谋，服虔曰：「谋者，举兵伐解之也。」师古曰：「此说非也。言知敌有谋者，则以事而应之，沮其所为，不用兵革，所以为贵耳。」其次伐交』者也。」师古曰：「知敌有外交连结相援者，则间误之，令其解散也。」书奏，上引见躬，召公卿将军大议。左将军公孙禄以为「中国常以威信怀伏夷狄，躬欲逆诈造不信之谋，不可许。且匈奴赖先帝之德，保塞称蕃。今单于以疾病不任奉朝贺，遣使自陈，不失臣子之礼。臣禄自保没身不见匈奴为边竟忧也。」师古曰：「竟读曰境。」躬掎禄曰：师古曰：「掎，从後引之也，谓引蹑其言也，音居绮反。」「臣为国家计几先，谋将然，张晏曰：「几音冀。」师古曰：「先谋将然者，谓彼欲有其事，则为谋策以坏之。」豫图未形，师古曰：「图，谋也，未有形兆而谋之。」为万世虑。而左将军公孙禄欲以其犬马齿保目所见。臣与禄异议，未可同日语也。」上曰：「善。」乃罢群臣，独与躬议。因建言：「往年荧惑守心，太白高而芒光，又角星於河鼓，师古曰：「读与孛同。」其法为有兵乱。是後讹言行诏筹，经历郡国，天下骚动，恐必有非常之变。可遣大将军行边兵，敕武备，师古曰：「敕，整也。行音下更反。」斩一郡守，以立威，震四夷，因以厌应变异。」师古曰：「厌音一涉反。」上然之，以问丞相。丞相嘉对曰：「臣闻动民以行不以言，应天以实不以文。下民微细，犹不可诈，况於上天神明而可欺哉！天之见异，所以敕戒人君，师古曰：「见谓显示也。」欲令觉悟反正，推诚行善。民心说而天意得矣。师古曰：「说读曰悦。」辩士见一端，或妄以意傅著星历，师古曰：「傅读曰附。著音治略反。」虚造匈奴、乌孙、西羌之难，谋动干戈，设为权变，非应天之道也。守相有罪，邓展曰：「郡守、诸侯相。」车驰诣阙，交臂就死，恐惧如此，而谈说者云，动安之危，师古曰：「之，往也，言摇动安全之计，往就危殆也。」辩口快耳，师古曰：「苟快听者之耳。」其实未可从。夫议政者，苦其　谀倾险辩慧深刻也。师古曰：「　，古谄字。」　谀则主德毁，倾险则下怨恨，辩慧则破正道，深刻则伤恩惠。昔秦缪公不从百里奚、蹇叔之言，师古曰：「缪读曰穆。」以败其师，师古曰：「谓败於肴。」悔过自责，疾诖误之臣，思黄发之言，师古曰：「语在秦誓。」名垂於後世。唯陛下观览古戒，反覆参考，无以先入之语为主。」师古曰：「先入，谓躬先为此计入於帝耳。」上不听，遂下诏曰：「间者灾变不息，盗贼众多，兵革之徵，或颇著见。师古曰：「谓玄象。」未闻将军恻然深以为意，简练戎士，缮修干戈。师古曰：「缮，补也。」器用W恶，邓展曰：「W，不坚牢也。」师古曰：「音公户反。」孰当督之！师古曰：「督，视察也。」天下虽安，忘战必危。将军与中二千石举明习兵法有大虑者各一人，将军二人，诣公车。」师古曰：「堪为将军者，凡举二人。」就拜孔乡侯傅晏为大司马卫将军，阳安侯丁明又为大司马票骑将军。是日，日有食之，董贤因此沮躬、晏之策。後数日，收晏卫将军印绶，而丞相御史奏躬罪过。上繇是恶躬等，师古曰：「繇读与由同。」下诏曰：「南阳太守方阳侯宠，素亡廉声，有酷恶之资，毒流百姓。左曹光禄大夫宜陵侯躬，虚造诈谖之策，师古曰：「谖，诈辞也，音虚远反。」欲以诖误朝廷。皆交游贵戚，趋权门，为名。其免躬、宠官，遣就国。」躬归国，未有第宅，寄居丘亭。张晏曰：「丘亭，野亭名。」师古曰：「此说非也。丘，空也。」奸人以为侯家富，常夜守之。师古曰：「谓欲盗之，伺其便。」躬邑人河内掾贾惠往过躬，教以祝盗方，以桑东南指枝为匕，师古曰：「桑东南出之枝。」画北斗七星其上，躬夜自被发，立中庭，向北斗，师古曰：「被音皮义反。」持匕招指祝盗。师古曰：「或招或指，所以求福排祸也。」人有上书言躬怀怨恨，非笑朝廷所进，（侯）〔候〕星宿，视天子吉凶，与巫同祝诅。上遣侍御史、廷尉监逮躬，系雒阳诏狱。欲掠问，躬仰天大，师古曰：「，古呼字，音火故反。」因僵仆。吏就问，云咽已绝，师古曰：「咽，喉咙，音一千反。」血从鼻耳出。食顷，死。党友谋议相连下狱百余人。师古曰：「亲党及朋友。」躬母圣，坐祠灶祝诅上，大逆不道。圣弃市，妻充汉与家属徙合浦。躬同族亲属素所厚者，皆免废锢。师古曰：「终身不得仕。」哀帝崩，有司奏：「方阳侯宠及右师谭等，皆造作奸谋，罪及王者骨肉，虽蒙赦令，不宜处爵位，在中土。」皆免宠等，徙合浦郡。初，躬待诏，数危言高论，自恐遭害，著绝命辞曰：「玄云泱郁，将安归兮！师古曰：「泱郁，盛貌。泱音焉朗反。」鹰隼横厉，鸾俳徊兮！师古曰：「厉，疾飞也。鸾，神鸟也，赤灵之精，赤色，五采，鸡形，鸣中五音。俳徊，谓不得其所也。」D若浮Y，动则机兮！师古曰：「D，弋射矢也。Y，疾风也。言缯弋张设，其疾若风，动则机发。Y音必遥反。」q棘тт，曷可栖兮！师古曰：「тт，众盛貌，音仕巾反。」发忠忘身，自绕罔兮！冤颈折翼，庸得往兮！应劭曰：「虽冤颈折翼，庸得不往也。」张晏曰：「陷於谗人之网，何用得去也。」师古曰：「冤，屈也。张说是。」涕泣流兮萑兰，张晏曰：「萑兰，草名也，蔓延於地，有所依凭则起。躬怨哀帝不用己为大臣以（置）〔致〕治也。」臣瓒曰：「萑兰，泣涕阑干也。」师古曰：「瓒说是。萑音完。」心结胭馍烁巍Ｊ古曰：「结耄乱也。」孟康曰：「胍艄恰！购缥U曜兮日微，张晏曰：「虹U，邪阴之气，而有照曜，以蔽日月。云谗言流行，忠良浸微也。」孽杳冥兮未开。如淳曰：「虹U覆日光明谓之孽。」师古曰：「孽，邪气也，音牛列反。」痛入天兮鸣，冤际绝兮谁语！张晏曰：「躬自以被谗枉而与君绝也。」师古曰：「鸣者，以鸟自喻也。谁语，言无所告语也。音火故反。语音牛助反。」仰天光兮自列，招上帝兮我察。张晏曰：「上帝，天也。招，呼也。」师古曰：「列谓陈列其本心。」秋风为我　，浮云为我阴。师古曰：「　，古吟字。」嗟若是兮欲何留，师古曰：「言变故如是，何用久留而生。」抚神龙兮　其须。师古曰：「　与　同，谓执持之。」游旷迥兮反亡期，师古曰：「言一死不可复生。」雄失据兮世我思。」师古曰：「雄谓君上也。据谓尊位也。言上失所据，乃思我耳。」後数年乃死，如其文。赞曰：仲尼「恶利口之覆邦家」，应劭曰：「事具论语。」蒯通一说而丧三　，应劭曰：「亨郦食其，败田横，骄韩信也。」其得不亨者，幸也。伍被安於危国，身为谋主，忠不终而诈雠，李奇曰：「诈为王画策，而雠见纳也。」师古曰：「雠读曰（集）〔售〕。谓被初忠於汉，而不能终，为王画诈伪之策，而见纳用也。」诛夷不亦宜乎！书放四罪，师古曰：「谓流共工，放欢兜，窜三苗，殛鲧也。事见虞书。」诗歌青蝇，师古曰：「小雅青蝇之诗也。其首章曰：『营营青蝇，止於樊，恺悌君子，无信谗言。』盖蝇之为虫，毁污白黑，以喻佞人变乱善恶。」春秋以来，祸败多矣。昔子E谋桓而鲁隐危，应劭曰：「公子E谓隐公曰：『吾将为君杀桓公，以我为太宰。』公曰：『为其少故，今将授之矣。』E惧，反谮隐公而杀之。」栾书购S而晋厉弑。应劭曰：「栾书使楚公子茂语厉公曰：『鄢陵之战，S至以为必败，欲奉孙周以代君也。』公信之而灭三S。栾书因是反，弑厉公。」竖牛奔仲，叔孙卒；张晏曰：「牛，叔孙穆子之孽子也。仲，正妻子也。牛谗仲，叔孙怒而逐之，奔齐。叔孙病，牛饿杀之。」C伯毁季，昭公逐；张晏曰：「C昭伯毁季平子於昭公，昭公伐平子不胜，因出奔齐。」费忌纳女，楚建走；应劭曰：「楚平王为太子建娶於秦。无忌曰秦女美甚，劝王自纳之，因而构焉，云其怨望，今将畔，令王杀之。」宰翰黢悖夫差丧；应劭曰：「吴将伐齐，子胥谏之。宰涸唬骸何樵弊砸韵韧跄背迹心常鞅鞅，临事沮大众，冀国之败。』夫差大怒，赐之属镂之剑。其明年越灭吴。」李园进妹，春申毙；张晏曰：「李园，春申君之舍人也，进其妹於春申君。已有身，使妹谓春申君曰：『楚王无子，百年之後，将立兄弟。君用事日久，多失礼於王之兄弟。兄弟诚立，祸将及身。今妾有子，人莫知。若进妾於王，後若生男，则君之子为王也。』春申君乃言之王，召入之，遂生男，立为太子。後（孝）〔考〕烈王薨，李园害春申君之宠，乃刺杀之。」上官诉屈，怀王执；张晏曰：「屈平忠而有谋，为上官子兰所谮，见放逐。後秦昭诱怀王会於武关，遂执以归，卒死於秦。」赵高败斯，二世缢；张晏曰：「赵高谮杀李斯而代其位，乃使其婿阎乐攻二世於望夷宫，乞为黔首，不听，乃缢而死。」伊戾坎盟，宋痤死；李奇曰：「伊戾为太子傅，无宠，欲败太子，言与楚客盟谋宋，诈歃血加盟书以证之，公以故杀痤。」师古曰：「痤音在戈反。」江充造蛊，太子杀；息夫作奸，东平诛：皆自小覆大，繇疏陷亲，可不惧哉！可不惧哉！师古曰：「覆音芳福反。繇与由同。」
汉书卷四十六万石卫直周张传第十六
万石君石奋，其父赵人也。赵亡，徙温。师古曰：「温，河内之县。」高祖东击项籍，过河内，时奋年十五，为小吏，侍高祖。高祖与语，爱其恭敬，问曰：「若何有？」师古曰：「若，汝也。有何戚属？」对曰；「有母，不幸失明。家贫。有姊，能鼓瑟。」高祖曰：「若能从我乎？」曰：「愿尽力。」於是高祖召其姊为美人，以奋为中涓，受书谒。师古曰：「中涓，官名，主居中而涓洁者也。外有书谒，令奋受之也。涓音蠲。」徙其家长安中戚里，师古曰：「於上有姻戚者，则皆居之，故名其里为戚里。」以姊为美人故也。奋积功劳，孝文时官至太中大夫。无文学，恭谨，举无与比。张晏曰：「举朝无比也。」师古曰：「举，皆也。」东阳侯张相如为太子太傅，免。选可为傅者，皆推奋太子太傅。及孝景即位，以奋为九卿。迫近，惮之，张晏曰：「以其恭敬履度，故难之。」徙奋为诸侯相。奋长子建，次甲，次乙，次庆，师古曰：「史失其名，故云甲乙耳，非其名。」皆以驯行孝谨，师古曰：「驯，顺也，音巡。」官至二千石。於是景帝曰：「石君及四子皆二千石，人臣尊宠乃举集其门。」凡号奋为万石君。师古曰：「集，合也。凡，最计也。总合其一门之计，五人为二千石，故号万石君。」孝景季年，万石君以上大夫禄归老于家，以岁时为朝臣。师古曰：「豫朝请。」过宫门阙必下车趋，见路马必轼焉。师古曰：「路马，天子路车之马。轼谓抚轼，盖为敬也。」子孙（谓）〔为〕小吏，来归谒，万石君必朝服见之，不名。子孙有过失，不诮让，为便坐师古曰：「便坐於便侧之处，非正室也。」对案不食。然後诸子责，因长老肉袒固谢罪，改之，乃许。子孙胜冠者在侧，虽燕必冠，申申如也。师古曰：「申申，整敕之貌。」僮仆诉诉如也，晋灼曰：「许慎云古欣字也。」师古曰：「晋说非也。此诉读与zz同，谨敬之貌也，音牛巾反。」唯谨。师古曰：「唯以谨敬为先。」上时赐食於家，必稽首俯伏而食，如在上前。其执丧，哀戚甚。师古曰：「执丧，犹言持丧服也。礼记曰『执亲之丧』。」子孙遵教，亦如之。万石君家以孝谨闻乎郡国，虽齐鲁诸儒质行，皆自以为不及也。师古曰：「质，重也。」建元二年，郎中令王臧以文学获罪皇太后。张晏曰：「窦太后。」太后以为儒者文多质少，今万石君家不言而躬行，乃以长子建为郎中令，少子庆为内史。建老白首，万石君尚无恙。师古曰：「恙，忧病。」每五日洗沐归谒亲，文颖曰：「郎官五日一下。」入子舍，师古曰：「入诸子之舍，自其所居也，若今言诸房矣。」窃问侍者，取亲中　厕，身自浣洒，服虔曰：「亲身之衣也。」苏林曰：「⒁敉丁＜皱咏庵芄僭啤，行清也』。」孟康曰：「厕，行清；，中受粪函者也。东南人谓凿木空中如曹谓之。」晋灼曰：「今世谓反门小袖衫为侯。」师古曰：「亲谓父也。中　，若今言中衣也。厕⒄撸近身之小衫，若今汗衫也。苏音晋说是矣。洒音先礼反。」复与侍者，不敢令万石君知之，以为常。建奏事於上前，即有可言，屏人乃言极切；师古曰：「有可言，谓有事当奏谏。」至廷见，如不能言者。师古曰：「廷见，谓当朝而见时。」上以是亲而礼之。万石君徙居陵里。师古曰：「茂陵邑中之里。」内史庆醉归，入外门不下车。万石君闻之，不食。庆恐，肉袒谢请罪，不许。举宗及兄建肉袒，万石君让曰：师古曰：「让，责也。」「内史贵人，入闾里，里中长老皆走匿，而内史坐车中自如，固当！」师古曰：「此深责之也，言内史贵人，正固当尔。」乃谢罢庆。师古曰：「告令去。」庆及诸子入里门，趋至家。万石君元朔五年卒，建哭泣哀思，杖乃能行。岁余，建亦死。诸子孙咸孝，然建最甚，甚於万石君。
建为郎中令，奏事下，师古曰：「建有所奏上而被报下也。下音胡亚反。」建读之，惊恐曰：「书『马』者与尾而五，服虔曰：「作马字下曲者而五，建时上书误作四。」师古曰：「马字下曲者为尾，并四点为四足，凡五。」今乃四，不足一，获谴死矣！」其为谨慎，虽他皆如是。庆为太仆，御出，师古曰：「为上御车而出。」上问车中几马，庆以策数马毕，举手曰：「六马。」庆於兄弟最为简易矣，然犹如此。出为齐相，齐国慕其家行，不治而齐国大治，师古曰：「不治，言无所治罚。」为立石相祠。元狩元年，上立太子，选群臣可傅者，庆自沛守为太子太傅，七岁迁御史大夫。元鼎五年，丞相赵周坐酎金免，制诏御史：「万石君先帝尊之，子孙至孝，其以御史大夫庆为丞相，封牧丘侯。」是时汉方南诛两越，东击朝鲜，北逐匈奴，西伐大宛，中国多事。天子巡狩海内，修古神祠，封禅，兴礼乐。公家用少，桑弘羊等致利，王温舒之属峻法，儿宽等推文学，九卿更进用事，师古曰：「更，互也，音工衡反。」事不关决於庆，庆醇谨而已。师古曰：「醇，专厚也，音纯。」在位九岁，无能有所匡言。尝欲请治上近臣所忠、九卿咸宣，服虔曰：「咸音减损之减。」师古曰：「治所忠及咸宣（三）〔二〕人。」不能服，反受其过，赎罪。元封四年，关东流民二百万口，无名数者四十万，师古曰：「名数，若今户籍。」公卿议欲请徙流民於边以适之。师古曰：「适读曰谪。」上以为庆老谨，不能与其议，师古曰：「与读曰豫。」乃赐丞相告归，而案御史大夫以下议为请者。庆惭不任职，上书曰：「臣幸得待罪丞相，疲驽无以辅治。城郭仓廪空虚，民多流亡，罪当伏斧质，上不忍致法。愿归丞相侯印，乞骸骨归，避贤者路。」上报曰：「间者，河水滔陆，晋灼曰：「滔，漫也。」师古曰：「高平曰陆。漫音莫干反。」泛滥十余郡，堤防勤劳，弗能　塞，师古曰：「　，填也，音因。」朕甚忧之。是故巡方州，张晏曰：「四方之州也。」师古曰：「东方诸州。」礼嵩岳，通八神，以合宣房。孟康曰：「八神，郊祀志八神也，於宣房宫合祀之。」师古曰：「此说非也。自言致礼中岳，通敬八神耳。合宣房者，於宣房塞决河也，事见沟洫志。」济淮江，历山滨海，师古曰：「滨海者，循海涯而行也。滨音宾，又音频。」问百年民所疾苦。惟吏多私，徵求无已，师古曰：「惟，思也。已，止也。」去者便，居者扰，故为流民法，以禁重赋。师古曰：「言百姓去其本土者则免於吏徵求，在旧居者则见烦扰，故朝廷特为流人设法，又禁吏之重赋也。一曰，去者，谓吏出使而侵扰居人以自便也。」乃者封泰山，皇天嘉况，神物并见。师古曰：「况，赐也。见，显示也。」朕方答气应，未能承意，师古曰：「言自修整，以报瑞应，恐未承顺上天之意。」是以切比闾里，知吏奸邪。师古曰：「比，校考也，音频寐反。」委任有司，然则官旷民愁，盗贼公行。师古曰：「旷，空也。人不举职，是空其官。」往年觐明堂，赦殊死，无禁锢，咸自新，与更始。今流民愈多，计文不改，苏林曰：「校户口文书不改减也。」如淳曰：「郡上计文书，自文饰，不改正也。」师古曰：「如说是。」君不绳责长吏，而请以兴徙四十万口，摇荡百姓，师古曰：「荡，动也。」孤儿幼年未满十岁，无罪而坐率，服虔曰：「率，坐刑法也。」如淳曰：「率，家长也。」师古曰：「幼年无罪，坐为父兄所率而并徙，如说近之。」朕失望焉。今君上书言仓库城郭不充实，民多贫，盗贼众，请入粟为庶人。服虔曰：「庆自以居相位不能理，请入粟赎己罪，退为庶人。」夫怀知民贫而请益赋，师古曰：「哟耍ㄖ荆〔心〕。」动危之而辞位，师古曰：「摇动百姓，使其危急，而自欲去位。」欲安归难乎？师古曰：「以此危难之事，欲归之於何人。」君其反室！」师古曰：「若此自谓理当然者，可还家。」庆素质，见诏报反室，自以为得许，欲上印绶。掾史以为见责甚深，而终以反室者，丑恶之辞也。或劝庆宜引决。师古曰：「令自杀。」庆甚惧，不知所出，遂复起视事。庆为丞相，文深审谨，无他大略。後三岁余薨，谥曰恬侯。中子德，庆爱之。上以德嗣，後为太常，坐法免，国除。庆方为丞相时，诸子孙为小吏至二千石者十三人。及庆死後，稍以罪去，孝谨衰矣。
卫绾，代大陵人也，以戏车为郎，事文帝，服虔曰：「力士能扶戏车也。」应劭曰：「能左右超乘。」师古曰：「二说皆非也。戏车，若今之弄车之技。」功次迁中郎将，醇谨无它。师古曰：「无它余志念也。」孝景为太子时，召上左右饮，而绾称病不行。张晏曰：「恐文帝谓豫有二心事太子。」文帝且崩时，属孝景曰：「绾长者，善遇之。」及景帝立，岁余，不孰何绾，服虔曰：「不问也。」李奇曰：「孰，谁也。何，呵也。」师古曰：「何即问也。不谁何者，犹言不借问耳。」绾日以谨力。师古曰：「自勉力为谨慎，日日益甚。」景帝幸上林，诏中郎将参乘，还而问曰：「君知所以得（骖）〔参〕乘乎？」师古曰：「言何以得参乘？」绾曰：「臣代戏车士，幸得功次迁，待罪中郎将，不知也。」上问曰：「吾为太子时召君，君不肯来，何也？」师古曰：「言以此特识之。」对曰：「死罪，病。」上赐之剑，绾曰：「先帝赐臣剑凡六，不敢奉诏。」上曰：「剑，人之所施易，独至今乎？」如淳曰：「施读曰移。言剑者人所好，故多数移易贸换之也。」师古曰：「施读曰。，延也，音弋豉反。」绾曰：「具在。」上使取六剑，剑常盛，未尝服也。师古曰：「盛谓在削室之中也。盛音成。削音先召反。」郎官有谴，常蒙其罪，师古曰：「蒙谓覆蔽之。」不与它将争；有功，常让它将。上以为廉，忠实无它肠，师古曰：「心肠之内无他恶。」乃拜绾为河间王太傅。吴楚反，诏绾为将，将河间兵击吴楚有功，拜为中尉。三岁，以军功封绾为建陵侯。明年，上废太子，诛栗卿之属。师古曰：「太子废为临江王，故诛其外家亲属。」上以绾为长者，不忍，乃赐绾告归，而使郅都治捕栗氏。既已，上立胶东王为太子，召绾拜为太子太傅，迁为御史大夫。五岁，代桃侯舍为丞相，师古曰：「刘舍。」朝奏事如职所奏。师古曰：「言守职分而已。」然自初宦以至相，终无可言。师古曰：「不能有所兴建及废罢。」上以为敦厚可相少主，尊宠之，赏赐甚多。为丞相三岁，景帝崩，武帝立。建元中，丞相以景帝病时诸官囚多坐不辜者，而君不任职，师古曰：「天子不亲政，则丞相当理之，而绾不申其冤。」免之。後薨，谥曰哀侯。子信嗣，坐酎金，国除。直不疑，南阳人也。为郎，事文帝。其同舍有告归，误持其同舍郎金去。已而同舍郎觉，亡意不疑，师古曰：「（谥）〔疑〕其盗取。」不疑谢有之，师古曰：「告云实取。」买金偿。後告归者至而归金，亡金郎大惭，以此称为长者。稍迁至中大夫。朝，廷见，人或毁不疑师古曰：「当於阙廷大朝见之时，而人毁之。」曰：「不疑状貌甚美，然特毋柰其善盗嫂何也！」师古曰：「盗谓私之。」不疑闻，曰：「我乃无兄。」然终不自明也。吴楚反时，不疑以二千石将击之。景帝後元年，拜为御史大夫。天子修吴楚时功，封不疑为塞侯。师古曰：「塞音先代反。」武帝即位，与丞相绾俱以过免。不疑学老子言。其所临，为官如故，唯恐人之知其为吏迹也。不好立名，称为长者。薨，谥曰信侯。传子至孙彭祖，坐酎金，国除。
周仁，其先任城人也。以见。师古曰：「见於天子。」景帝为太子时，为舍人，积功迁至太中大夫。景帝初立，拜仁为郎中令。仁为人阴重不泄。服虔曰：「质重不泄人之阴谋也。」张晏曰：「阴重不泄，下湿，故溺　，是以得比宦者，得入後宫也。仁有子孙，先未得此疾时所生也。」师古曰：「张、服二说皆非也。阴，密也。为性密重不泄人言也。霍去病少言不泄，亦其类也。」常衣弊补衣溺　，期为不洁清，师古曰：「故为不e清之事而弊败其衣服也。溺读曰尿。尿　者，为小　。以藉其尿。」以是得幸，入卧内。於後宫秘戏，仁常在旁，终无所言。师古曰：「是不泄也。」上时问人，师古曰：「问以他人之善恶。」仁曰：「上自察之。」然亦无所毁，如此。师古曰：「虽知其恶，不欲言毁之，故云上自察之。」景帝再自幸其家。家徙阳陵。上所赐甚多，然终常让，不敢受也。诸侯群臣赂遗，终无所受。武帝立，为先帝臣重之。师古曰：「重谓敬难之。」仁乃病免，以二千石禄归老，子孙咸至大官。张с字叔，孟康曰：「с音驱。」高祖功臣安丘侯说少子也。师古曰：「说读曰悦。」с孝文时以治刑名侍太子，师古曰：「刘向别录云申子学号曰刑名。刑名者，循名以责实，其尊君卑臣，崇上抑下，合於六经。说者云，刑，刑家，名，名家也，即太史公所论六家之（一）〔二〕也。此说非。」然其人长者。景帝时尊重，常为九卿。至武帝元朔中，代韩安国为御史大夫。с为吏，未尝言按人，以诚长者处官。师古曰：「与专同，又音之兖反。」官属以为长者，亦不敢大欺。上具狱事，有可却，却之；师古曰：「退令更平番之。」不可者，不得已，为涕泣，面而封之。如淳曰：「不正视，若不见者也。」晋灼曰：「面对囚读而封之，使其闻见，死而无恨也。」师古曰：「二说皆非也。面谓持也，言不忍视之，与吕马童面之同义。」其爱人如此。老笃，请免，天子亦宠以上大夫禄，归老于家。家阳陵。子孙咸至大官。
赞曰：仲尼有言「君子欲讷於言而敏於行」，师古曰：「论语载孔子之言也。讷，迟也。敏，疾也。」其万石君、建陵侯、塞侯、张叔之谓与？师古曰：「与读曰欤。」是以其教不肃而成，不严而治。至石建之浣衣，周仁为垢污，君子讥之。
汉书卷四十七文三王传第十七
孝文皇帝四男：窦皇后生孝景帝、梁孝王武，诸姬生代孝王参、梁怀王揖。师古曰：「不得其姓氏，故曰诸姬，言在诸姬之列者也。解在高五王传。」梁孝王武以孝文二年与太原王参、梁王揖同日立。武为代王，四年徙为淮阳王，十二年徙梁，自初王通历已十一年矣。师古曰：「总数其为王之年。」孝王十四年，入朝。十七年，十八年，比年入朝，留。师古曰：「比，频也。留谓留在京师。」其明年，乃之国。二十一年，入朝。二十二年，文帝崩。二十四年，入朝。二十五年，复入朝。是时，上未置太子，与孝王宴饮，从容言曰：师古曰：「从音千容反。」「千秋万岁後传於王。」王辞谢。虽知非至言，然心内喜。太后亦然。其春，吴、楚、齐、赵七国反，先击梁棘壁，文颖曰：「地名。」杀数万人。梁王城守睢阳，师古曰：「据睢阳城而自守。」而使韩安国、张羽等为将军以距吴、楚。吴、楚以梁为限，不敢过而西，与太尉亚夫等相距三月。吴、楚破，而梁所杀虏略与汉中分。孟康曰：「梁所虏吴、楚之捷略与汉同。」明年，汉立太子。梁最亲，有功，又为大国，居天下膏腴地，北界泰山，西至高阳，苏林曰：「陈留北县。」四十余城，多大县。孝王，太后少子，爱之，赏赐不可胜道。师古曰：「道谓言。」於是孝王筑东苑，方三百余里，广睢阳城七十里，师古曰：「更广大之也。晋太康地记云城方十三里，梁孝王筑之。鼓倡节杵而後下和之者称睢阳曲，今踵以为故。今之乐家睢阳曲是其遗音。」大治宫室，为复道，自宫连属於平台三十余里。如淳曰：「平台在大梁东北，离宫所在也。」晋灼曰：「或说在城中东北角。」师古曰：「今其城东二十里所有故台基，其处宽博，土俗云平台也。复音方目反。」得赐天子旌旗，从千乘万骑，出称警，入言р，师古曰：「警者，戒肃也。р，止行人也。言出入者，互文耳。出亦有р。汉仪注皇帝辇动，左右侍帷幄者称警，出殿则传跸，止人清道也。」於天子。师古曰：「，比也，音拟。」招延四方豪桀，自山东游士莫不至：齐人羊胜、公孙诡、邹阳之属。师古曰：「言皆游梁。」公孙诡多奇邪计，初见日，王赐千金，官至中尉，号曰公孙将军。多作兵弩弓数十万，而府库金钱且百钜万，师古曰：「钜万，百万也。有百万者，言凡百也。」珠玉宝器多於京师。二十九年十月，孝王入朝。景帝使使持乘舆驷，迎梁王於关下。邓展曰：「但持驷马往也。」臣瓒曰：「称乘舆驷，则车马皆往。言四，不驾六马耳。天子副车驾四马。」师古曰：「舆即车也。瓒说是。」既朝，上疏，因留。以太后故，入则侍帝同辇，出则同车游猎上林中。梁之侍中、郎、谒者著引籍出入天子殿门，师古曰：「著音竹略反。」与汉宦官亡异。十一月，上废栗太子，太后心欲以梁王为嗣。大臣及爰盎等有所关说於帝，太后议格，服虔曰：「格音格斗。」张晏曰：「止也。」苏林曰：「音阁。」师古曰：「苏音、张说是。」孝王不敢复言太后以嗣事。师古曰：「不敢更以此事言於太后。」事秘，世莫知，乃辞归国。其夏，上立胶东王为太子。梁王怨爰盎及议臣，乃与羊胜、公孙诡之属谋，阴使人刺杀爰盎及他议臣十余人。贼未得也。於是天子意梁，师古曰：「意，疑也。」逐贼，果梁使之。遣使冠盖相望於道，覆案梁事。捕公孙诡、羊胜，皆匿王後宫。使者责二千石急，梁相轩丘豹师古曰：「姓轩丘，名豹。」及内史安国师古曰：「即韩安国。」皆泣谏王，王乃令胜、诡皆自杀，出之。上由此怨望於梁王。师古曰：「望谓责而怨之。」梁王恐，乃使韩安国因长公主谢罪太后，然後得释。上怒稍解，因上书请朝。既至关，茅兰说王，服虔曰：「茅兰，孝王大夫也。」使乘布车，张晏曰：「布车降服，自比丧人也。」从两骑入，匿於长公主园。汉使迎王，王已入关，车骑尽居外，外不知王处。太后泣曰：「帝杀吾子！」（弟）〔帝〕忧恐。於是梁王伏斧质，之阙下谢罪。然後太后、帝皆大喜，相与泣，复如故。悉召王从官入关。然帝益疏王，不与同车辇矣。三十五年冬，复入朝。上疏欲留，上弗许。归国，意忽忽不乐。北猎梁山，有献牛，足上出背上，孝王恶之。六月中，病热，六日薨。张晏曰：「足当处下，所以辅身也。今出背上，象孝王背朝而干上也。北者，阴也，又在梁山，明为梁也。牛者，丑之畜，冲在六月。北方数六，故六月六日王薨也。」孝王慈孝，每闻太后病，口不能食，常欲留长安侍太后。太后亦爱之。及闻孝王死，窦太后泣极哀，不食，曰：「帝果杀吾子！」帝哀惧，不知所为。与长公主计之，乃分梁为五国，尽立孝王男五人为王，女五人皆令食汤沐邑。奏之太后，太后乃说，为帝壹餐。师古曰：「说读曰悦。餐，古　字。」孝王未死时，财以钜万计，不可胜数。及死，藏府余黄金尚四十余万斤，他财物称是。
代孝王参初立为太原王。四年，代王武徙为淮阳王，而参徙为代王，并得复太原，都晋阳如故。师古曰：「如文帝在代时。」五年一朝，凡三朝。十七年薨，子共王登嗣。师古曰：「共读曰恭。」二十九年薨，子义嗣。元鼎中，汉广关，以常山为阻，师古曰：「依山以为关。」徙代王於清河，是为刚王。并前在代凡立四十年薨，子顷王汤嗣。二十四年薨，子年嗣。地节中，冀州刺史林奏年为太子时与女弟则私通。及年立为王後，则怀年子，其婿使勿举。师古曰：「不养也。」则曰：「自来杀之。」婿怒曰：「为王生子，自令王家养之。」则送儿顷太后所。师古曰：「顷王之后，年之太后，故曰顷太后。」相闻知，禁止则，令不得入宫。师古曰：「相者，王之相。」年使从季父往来送迎则，师古曰：「宗室诸从也。」连年不绝。有司奏年淫乱，年坐废为庶人，徙房陵，与汤沐邑百户。立三年，国除。元始二年，新都侯王莽兴灭继绝，白太皇太后，立年弟子如意为广宗王，奉代孝王後。莽篡位，国绝。
梁怀王揖，文帝少子也。好诗书，帝爱之，异於他子。五年一朝，凡再入朝。因堕马死，立十年薨。无子，国除。明年，梁孝王武徙王梁。
梁孝王子五人为王。太子买为梁共王，师古曰：「共读曰恭。」次子明为济川王，彭离为济东王，定为山阳王，不识为济阴王，皆以孝景中六年同日立。梁共王买立十年薨，子平王襄嗣。
济川王明以垣邑侯立。七年，坐射杀其中尉，有司请诛，武帝弗忍，废为庶人，徙房陵，国除。
济东王彭离立二十九年。彭离骄悍，师古曰：「悍，勇也。」昏莫私与其奴亡命少年数十人行剽，师古曰：「剽，劫也，音频妙反。」杀人取财物以为好。如淳曰：「以是为好喜之事也。」师古曰：「好音呼到反。」所杀发觉者百余人，国皆知之，莫敢夜行。所杀者子上书告言，有司请诛，武帝弗忍，废为庶人，徙上庸，国除，为大河郡。山阳哀王定立九年薨。亡子，国除。
济阴哀王不识立一年薨。亡子，国除。
孝王支子四王，皆绝於身。师古曰：「支子，谓非正嫡也。」梁平王襄，母曰陈太后。共王母曰李太后。李太后，亲平王之大母也。师古曰：「大母，祖母也。共王即李太后所生，故云亲祖母也。」而平王之后曰任后，任后甚有宠於襄。初，孝王有п尊，应劭曰：「诗云『酌彼金п』。п，画云雷之象，以金饰之也。」郑氏曰：「上盖刻为山云雷之象。」师古曰：「郑说是也。п，古雷字。」直千金，戒後世善宝之，毋得以与人。师古曰：「宝谓爱守也。」任后闻而欲得之。李太后曰：「先王有命，毋得以尊与人。他物虽百钜万，犹自恣。」任后绝欲得之。王襄直使人开府取尊赐任后，又王及母陈太后事李太后多不顺。有汉使者来，李太后欲自言，王使谒者中郎胡等遮止，闭门。李太后与争门，措指，晋灼曰：「许慎云『措，置』。字借以为笮耳。」师古曰：「音壮客反，谓为门扉所笮。」太后啼，师古曰：「音火故反。」不得见汉使者。李太后亦私与食官长及郎尹霸等奸乱，王与任后以此使人风止李太后。师古曰：「风读曰讽。止者，止其自言也。」李太后亦已，师古曰：「已，止也。」後病薨。病时，任后未尝请疾；张晏曰：「请，问也。」薨，又不侍丧。元朔中，睢阳人犴反，师古曰：「犴姓，反名也。犴音岸。」人辱其父，而与睢阳太守客俱出同车。犴反杀其仇车上，亡去。睢阳太守怒，以让梁二千石。二千石以下求反急，执反亲戚。反知国阴事，乃上变告梁王与大母争尊状。时相以下具知之，欲以伤梁长吏，书闻。天子下吏验问，有之。公卿治，奏以为不孝，请诛王及太后。师古曰：「陈太后。」天子曰：「首恶失道，任后也。朕置相吏不逮，师古曰：「逮，及也，言其材知不及。」无以辅王，故陷不谊，不忍致法。」削梁王五县，夺王太后汤沐成阳邑，枭任后首于市，中郎胡等皆伏诛。梁余尚有八城。襄立四十年薨，子顷王无伤嗣。十一年薨，子敬王定国嗣。四十年薨，子夷王遂嗣。六年薨，子荒王嘉嗣。十五年薨，子立嗣。
鸿嘉中，太傅辅奏：「立一日至十一犯法，臣下愁苦，莫敢亲近，不可谏止。愿令王，非耕、祠，法驾毋得出宫，尽出马置外苑，收兵杖藏私府，毋得以金钱财物假赐人。」事下丞相、御史，请许。师古曰：「许太傅所奏。」奏可。後数复飞死桑师古曰：「罚棰击，音一口反。」夜私出宫。傅相连奏，坐削或千户或五百户，如是者数焉。荒王女弟园子为立舅任宝妻，宝兄子昭为立后。数过宝饮食，报宝曰：「我好翁主，师古曰：「诸王女皆称翁主，言其父自主婚也。」欲得之。」宝曰：「翁主，姑也，法重。」立曰：「何能为！」师古曰：「言罪不能至重也。」遂与园子奸。积数岁，永始中，相禹奏立对外家怨望，有恶言。有司案验，因发淫乱事，奏立禽兽行，请诛。太中大夫谷永上疏曰：「臣闻『礼，天子外屏，不欲见外』也。师古曰：「屏谓当门之墙，以屏蔽者也。外屏，於门外为之。」是故帝王之意，不窥人闺门之私，听闻中谥言。应劭曰：「中冢材构在堂之中也。」晋灼曰：「鲁诗以为夜也。」师古曰：「谖缴嶂交积材木也。应说近之。谝艄ざ狗础！勾呵镂亲者讳。诗云『戚戚兄弟，莫远具尔』。师古曰：「小雅行苇之诗也。戚戚，内相亲也。尔，近也。言王之族亲，情无疏远，皆昵近也。」今梁王年少，颇有狂病，始以恶言按验，既亡事实，而发闺门之私，非本章所指。王辞又不服，猥强劾立，傅致难明之事，师古曰：「傅读曰附。」独以偏辞成罪断狱，亡益於治道。污蔑宗室，孟康曰：「蔑音漫。」师古曰：「蔑音秣，谓涂染也。」以内乱之恶披布宣扬於天下，非所以为公族隐讳，增朝廷之荣华，昭圣德之风化也。臣愚以为王少，而父同产长，年齿不伦；梁国之富，足以厚聘美女，招致妖丽；父同产亦有耻辱之心。师古曰：「言其姑亦当自耻，必不与奸。」案事者乃验问恶言，师古曰：「本所问者，怨望朝廷之言耳。」何故猥自发舒？师古曰：「猥，曲也。」以三者揆之，殆非人情，疑有所迫切，过误失言，文吏蹑寻，不得转移。萌牙之时，加恩勿治，上也。如淳曰：「覆盖之，则计之上。」既已案验举宪，宜及王辞不服，诏廷尉选上德通理之吏，更审考清问，著不然之效，定失误之法，师古曰：「著，明也。」而反命於下吏，师古曰：「使者还反，以清白之状付有司也。」以广公族附疏之德，为宗室刷污乱之耻，师古曰：「刷谓拭刷除之也，音所劣反。」甚得治亲之谊。」天子由是寝而不治。居数岁，元延中，立复以公事怨相掾及睢阳丞，使奴杀之，杀奴以灭口。凡杀三人，伤五人，手防衫舳十余人。上书不拜奏。谋篡死罪囚。师古曰：「逆取曰篡。」有司请诛，上不忍，削立五县。哀帝建平中，立复杀人。天子遣廷尉赏、大鸿胪由持节即讯。师古曰：「就问也。」至，移书傅、相、中尉曰：「王背策戒，师古曰：「初封时，策书有戒敕之言。」R暴妄行，师古曰：「R，乖也，音布内反。」连犯大辟，毒流吏民。比比蒙恩，不伏重诛，师古曰：「比犹频也。」不思改过，复贼杀人。幸得蒙恩，丞相长史、大鸿胪丞即问。王阳病抵谰，置辞骄曼，师古曰：「抵，距也。谰，诬讳也。抵音丁礼反。谰音来反。」不首主令，与背畔亡异。师古曰：「不首谓不伏其罪也。主令者，於法令之条与背畔无异也。首音失救反。次下亦同。」丞相、御史请收王玺绶，送陈留狱。明诏加恩，复遣廷尉、大鸿胪杂问。今王当受诏置辞，恐复不首实对。书曰：『至于再三，有不用，我降尔命。』师古曰：「此周书多方篇之辞也。言我教汝，至于再三，汝不能用，则我下罚黜汝命也。」傅、相、中尉皆以辅正为职，『虎兕出於匣，龟玉毁於匮中，是谁之过也？』师古曰：「此论语孔子责冉有、季路之辞也。言虎兕出於槛，龟玉毁於椟匮，岂非典守者之过邪？喻辅相人者，当能持危扶颠也。」书到，明以谊晓王。敢复怀诈，罪过益深。傅、相以下，不能辅导，有正法。」立惶恐，免冠对曰：「立少失父母，孤弱处深宫中，独与宦者婢妾居，渐渍小国之俗，加以质性下愚，有不可移之姿。师古曰：「言不从化也。论语称孔子曰『唯上智与下愚不移』。」往者傅相亦不纯以仁谊辅翼立，大臣皆尚苛刻，刺求微密。谗臣在其间，左右弄口，积使上下不和，更相о伺。师古曰：「更音工衡反。」宫殿之里，毛庸失，亡不暴陈。当伏重诛，以视海内，师古曰：「视读曰示。」数蒙圣恩，得见贳赦。师古曰：「贳谓宽其罪。」今立自知贼杀中郎曹将，冬月迫促，贪生畏死，即诈僵仆阳病，师古曰：「僵仆，倒地也。僵音姜。仆音赴。」徼幸得逾於须臾。师古曰：「冀得逾冬月而减罪也。」谨以实对，伏须重诛。」师古曰：「须，待也。」时冬月尽，其春大赦，不治。元始中，立坐与平帝外家中山卫氏交通，新都侯王莽奏废立为庶人，徙汉中。立自杀。二十七年，国除。後二岁，莽白太皇太后立孝王玄孙之曾孙沛郡卒史音为梁王，奉孝王後。莽篡，国绝。
赞曰：梁孝王虽以爱亲故王膏腴之地，师古曰：「太后爱子，而帝亲弟，故曰爱亲。」然会汉家隆盛，百姓殷富，故能殖其货财，广其宫室车服。然亦僭矣。怙亲亡厌，牛祸告罚，卒用忧死，悲夫！
汉书卷四十八贾谊传第十八
贾谊，雒阳人也，年十八，以能诵诗书属文称於郡中。师古曰：「属谓缀辑之也，言其能为文也。属音之欲反。」河南守吴公闻其秀材，召置门下，师古曰：「秀，美也。」甚幸爱。文帝初立，闻河南守吴公治平为天下第一，师古曰：「治平，言其政治和平也。」故与李斯同邑，而尝学事焉，师古曰：「事之而从其学也。」徵以为廷尉。廷尉乃言谊年少，颇通诸家之书。文帝召以为博士。是时，谊年二十余，最为少。每诏令议下，师古曰：「谓有诏令出下及遣议事。」诸老先生未能言，谊尽为之对，人人各如其意所出。诸生於是以为能。文帝说之，师古曰：「说读曰悦。」超迁，岁中至太中大夫。谊以为汉兴二十余年，天下和洽，宜当改正朔，易服色制度，定官名，兴礼乐。乃草具其仪法，师古曰：「草谓创造之。」色上黄，数用五，为官名悉更，奏之。师古曰：「更，改也。」文帝谦让未皇也。师古曰：「皇，暇也。自以为不当改制。」然诸法令所更定，及列侯就国，其说皆谊发之。於是天子议以谊任公卿之位。绛、灌、东阳侯、冯敬之属尽害之，师古曰：「绛，绛侯周勃也。灌，灌婴也。东阳侯，张相如也。冯敬，时为御史大夫。」乃毁谊曰：「雒阳之人年少初学，专欲擅权，纷乱诸事。」於是天子後亦疏之，不用其议，以谊为长沙王太傅。谊既以适去，师古曰：「适读曰谪。其下亦同。」意不自得，及度湘水，师古曰：「湘水出零陵阳海山，北流入江也。」为赋以吊屈原。屈原，楚贤臣也，被谗放逐，作离骚赋，师古曰：「离，遭也。忧动曰骚。遭忧而作此辞。」其终篇曰：「已矣！国亡人，莫我知也。」遂自投江而死。谊追伤之，因以自谕。师古曰：「谕，譬也。」其辞曰：恭承嘉惠兮，师古曰：「恭，敬也。嘉惠，谓诏命也。」　罪长沙。师古曰：「　，古俟字。俟，待也。」仄闻屈原兮，自湛汨罗。师古曰：「仄，古侧字。汨，水名，在长沙罗县，故曰汨罗。湛读曰沉。汨音莫历反。」造托湘流兮，敬吊先生。师古曰：「造，至也。言至湘水而因托其流也。造音千到反。」遭世罔极兮，乃陨厥身。张晏曰：「谗言罔极。」师古曰：「罔，无也。极，中也，无中正之道。一曰极，止也。」乌哀哉兮，逢时不祥！师古曰：「读曰呼。」鸾凤伏窜兮，鸱{翱翔。师古曰：「鸱，鸱鸺，怪鸟也。{，恶声之鸟也。鸱音尺夷反。{音于骄反。鸺音休。」F茸尊显兮，谗谀得志；师古曰：「F茸，下材不肖之人也。F音吐盍反。茸音人勇反。」贤圣逆曳兮，方正倒植。师古曰：「植，立也，音值。」谓随、夷溷兮，应劭曰：「随，卞随，汤时廉士，汤以天下让而不受。夷，伯夷也，不食周粟，饿于首阳之下。」师古曰：「溷，浊也，音胡困反。」谓跖、F廉；李奇曰：「跖，秦大盗也。楚之大盗为庄F。」师古曰：「跖音之石反。F音居略反。庄周云，盗跖，柳下惠之弟，盖寓言也。」莫邪为钝兮，应劭曰：「莫邪，吴大夫也，作宝剑，因以冠名。」`刀为。晋灼曰：「世俗为利为彻。」师古曰：「音弋占反。」于嗟默默，生之亡故兮！应劭曰：「默默，不得意也。」邓展曰：「言屈原无故遇此祸也。」师古曰：「生，先生也。」斡弃周鼎，师古曰：「斡，转也，音管。」宝康瓠兮。郑氏曰：「康瓠，瓦盆底也。尔雅曰：『康瓠谓之P。』」师古曰：「P音五列反。」腾驾罢牛，骖蹇驴兮；师古曰：「罢读曰疲。蹇，跛也。」骥垂两耳，服盐车兮。师古曰：「驾盐车也。」章父荐屦，渐不可久兮；师古曰：「章父，殷冠名也。言冠乃居下，屦反在上也。父读曰甫。」嗟（若）〔苦〕先生，独离此咎兮！应劭曰：「嗟，咨嗟也。劳苦屈原遇此难也。」师古曰：「离，遭也。」谇曰：李奇曰：「谇，告也。」张晏曰：「谇，离骚下章乱也。」师古曰：「谇音碎。」已矣！国其莫吾知兮，师古曰：「一国之人不知我也。」子独壹郁其谁语？师古曰：「壹郁犹怫郁也。」凤缥缥其高逝兮，夫固自引而远去。师古曰：「缥缥，轻举貌，音匹遥反。」袭九渊之神龙兮，邓展曰：「袭，重也。」师古曰：「九渊，九旋之川，言至深也。」^渊潜以自珍；邓展曰：「^音昧。」张晏曰：「潜，藏也。」面S獭以隐处兮，服虔曰：「S音枭。」应劭曰：「S獭，水虫害鱼者也。面，背也。欲舍S獭，从神龙游也。」师古曰：「面音面。」夫岂从虾与蛭P？服虔曰：「蛭，水虫。P，今之OP也。」孟康曰：「言龙自绝於S獭，况从虾与蛭P也。」师古曰：「虾亦水虫也，音遐。蛭音质。P字与蚓同，音引，今合韵，当音弋人反。O音丘谨反。」所贵圣之神德兮，远浊世而自臧。使麒麟可系而羁兮，岂云异夫犬羊？般纷纷其离此邮兮，苏林曰：「般音盘。」孟康曰：「般音班。般，反也。纷纷，购谗意也。」师古曰：「般，孟音是也。字从丹青之丹。离，遭也。邮，过也。」亦夫子之故也！李奇曰：「亦夫子不如麟凤之故，离此咎也。」师古曰：「此说非也。贾谊自言今之离邮，亦犹屈原耳。」历九州而相其君兮，何必怀此都也？师古曰：「言往长沙为傅，不足哀伤，何用苟怀此之都邑，盖亦谊自宽广之言。」凤皇翔于千仞兮，览德而下之；师古曰：「八尺曰仞。千仞，言其极高。」见细德之险（微）〔徵〕兮，遥增击而去之。师古曰：「增，重也。言见苛细之人，险厄之证，故重击其羽而高去。」彼寻常之污渎兮，岂容吞舟之鱼！应劭曰：「八尺曰寻，倍寻曰常。」师古曰：「水不泄为污，音一胡反，又音一故反。」横江湖之g鲸兮，固将制於蝼。如淳曰：「g、鲸，皆大鱼也。」臣瓒曰：「g鱼无鳞，口在腹下。鲸鱼长者长数里。」晋灼曰：「小水不容大鱼，而横g鲸於污渎，必为蝼所制。以况小朝主暗，不容受忠逆之言，亦为谗贼小臣所害。」师古曰：「g音竹连反，字或作　。　亦大鱼也，音淫，又音寻。蝼音楼，谓蝼蛄也。」谊为长沙傅三年，有服飞入谊舍，止於坐隅。师古曰：「坐音才卧反。」服似{，晋灼曰：「异物志曰『有鸟，小鸡，体有文色，土俗因形名之曰服，不能远飞，行不出域』也。」不祥鸟也。谊既以适居长沙，长沙卑湿，谊自伤悼，以为寿不得长，乃为赋以自广。其辞曰：单阏之岁，四月孟夏，应劭曰：「太岁在卯为单阏。」师古曰：「阏音一葛反。」庚子日斜，服集余舍，孟康曰：「日斜，日i时。」止于坐隅，貌甚闲暇。师古曰：「闲读曰闲。」异物来н，私怪其故，孟康曰：「н音萃。萃，聚集也。」发书占之，谶言其度。师古曰：「谶，验也，有徵验之书也。谶音初禁反。」曰「野鸟入室，主人将去。」问于子服：「余去何之？师古曰：「子服者，言加其美称也。」吉告我，凶言其灾。淹速之度，语余其期。」师古曰：「淹，迟也。」服乃太息，举首奋翼，口不能言，请对以意。师古曰：「意字合韵，宜音亿。」万物变化，固亡休息。斡流而迁，或推而还。师古曰：「斡音管。斡，转也。还读曰旋。」形气转续，变化而嬗。服虔曰：「嬗音如蝉，谓变蜕也。」苏林曰：「相传与也。」师古曰：「此即禅代字，合韵故音婵耳。苏说是也。」^穆亡间，胡可胜言！师古曰：「^穆，深微貌，胡，何也。言其理深微，不可尽言。^音勿。」祸兮福所倚，福兮祸所伏；师古曰：「此老子德经之言也。倚音於绮反。」忧喜聚门，吉凶同域。师古曰：「言祸福相因，吉凶不定。」彼吴疆大，夫差以败；粤栖会稽，句践伯世。师古曰：「会稽，山名也。句践避吴之难，保於兹山，故曰栖也。句音钩。伯读曰霸。」斯游遂成，卒被五刑；应劭曰：「李斯西游於秦，身登相位，二世时为赵高所谗，身伏五刑。」傅说胥靡，乃相武丁。张晏曰：「胥靡，刑名也。傅说被刑，筑於傅岩，武丁以为己相。」师古曰：「胥靡，相随之刑也，解在楚元王传。」夫祸之与福，何异纠g！应劭曰：「祸福相为表里，如纠绳索相附会也。」臣瓒曰：「纠，绞也。g，索也。」师古曰：「g音墨。」命不可说，孰知其极？师古曰：「极，止也。」水激则旱，矢激则远。师古曰：「言水之激疾，则去尽，不能浸润。矢之激发，则去远。」万物回薄，震荡相转。云A雨降，纠错相纷。大钧播物，tL无垠。如淳曰：「陶者作器於钧上，此以造化为大钧也。」应劭曰：「其气tL，非有限齐也。」师古曰：「今造瓦者谓所转者为钧，言造化为人，亦犹陶之造瓦耳。t音乌朗反。L音於黠反。」天不可与虑，道不可与谋。迟速有命，乌识其时？师古曰：「乌犹何也。」且夫天地为炉，造化为工；阴阳为炭，万物为铜，师古曰：「以冶铸为喻。」合散消息，安有常则？千变万化，未始有极。忽然为人，何足控揣；孟康曰：「控，引也。揣，持也。言人生忽然，何足引持自贵（借）〔惜〕也。」如淳曰：「控，引也。揣音团。控抟，玩弄爱生之意也。」师古曰：「如说是。」化为异物，又何足患！师古曰：「患合韵音环。」小智自私，贱彼贵我；达人大观，物亡不可。贪夫徇财，列士徇名；臣瓒曰：「以身从物曰徇。」夸者死权，品庶每生。臣瓒曰：「谓夸泰也。庄子曰『权势不（充）〔尤〕，则夸者悲』。」孟康曰：「每，贪也。」师古曰：「品庶犹庶品也。」怵迫之徒，或趋西东；孟康曰：「怵，为利所诱[也。迫，迫贫贱，东西趋利也。」师古曰：「诱[之[则音戍。或曰，怵，怵惕也，音丑出反，其义两通。而说者欲改字为_，盖穿凿耳。」大人不曲，意变齐同。愚士系俗，Т若囚拘；李奇曰：「Т音块。」苏林曰：「音人肩伛Т尔。音欺全反。」师古曰：「苏音是。」至人遗物，独与道俱。众人惑惑，好恶积意；李奇曰：「惑惑，东西也。所好所恶，积之万亿也。」臣瓒曰：「言众怀好恶，积之心意也。」师古曰：「瓒说是也。意合韵音於力反。」真人恬漠，独与道息。师古曰：「恬，安也。漠，静也。」释智遗形，超然自丧；服虔曰：「绝圣弃智，而亡其身也。」师古曰：「丧合韵音先郎反。」寥廓忽荒，与道翱翔。师古曰：「荒音呼广反。」乘流则逝，得坎则止；孟康曰：「易『坎为险』，遇险难而止也。」张晏曰：「谓夷易则仕，险难则隐也。」纵躯委命，不私与己。其生兮若浮，其死兮若休。师古曰：「休，息也。」澹若深渊之靓，泛若不系之舟。师古曰：「澹，安也，音徒滥反。靓与静同。泛音敷剑反。」不以生故自保，养空而浮。服虔曰：「道家养空虚，若浮舟也。」德人无累，知命不忧。细故蒂芥，何足以疑！师古曰：「蒂芥，小鲠也。蒂音丑芥反。」後岁余，文帝思谊，徵之。至，入见，上方受，坐宣室。苏林曰：「宣室，未央前正室也。」应劭曰：「，祭余肉也。汉仪注祭天地五，皇帝不自行，祠还致福。音禧。」师古曰：「禧，福也。借字为之耳，言受神之福也。」上因感鬼神事，而问鬼神之本。谊具道所以然之故。至夜半，文帝前席。师古曰：「渐迫近谊，听说其言也。」既罢，曰：「吾久不见贾生，自以为过之，今不及也。」乃拜谊为梁怀王太傅。怀王，上少子，爱，而好书，故令谊傅之，数问以得失。师古曰：「汉朝问以国家之事。」是时，匈奴疆，侵边。天下初定，制度疏阔。诸侯王僭，地过古制，师古曰：「，比也，上比於天子。音拟。」淮南、济北王皆为逆诛。谊数上疏陈政事，多所欲匡建，师古曰：「匡，正也，正其失也。建，立也，立制节也。」其大略曰：臣窃惟事势，可为痛哭者一，可为流涕者二，可为长太息者六，若其它背理而伤道者，难遍以疏举。师古曰：「言不可尽条记也。」进言者皆曰天下已安已治矣，师古曰：「进言者，谓陈说於天子前者也。治音直吏反。此下并同。」臣独以为未也。曰安且治者，非愚则谀，师古曰：「实谓治安，则是愚也；知其不尔而假言之，是谄谀也。」皆非事实知治乱之体者也。夫抱火厝之积薪之下而寝其上，师古曰：「厝，置也，音千故反。」火未及燃，因谓之安，方今之势，何以异此！本末舛逆，首尾衡决，国制抢攘，苏林曰：「抢音济济跄跄，不安貌也。」晋灼曰：「抢音伧。吴人骂楚人曰伧。伧攘，乱貌也。」师古曰：「晋音是。伧音仕庚反。攘音女庚反。」非甚有纪，师古曰：「纪，理也。」胡可谓治！陛下何不壹令臣得孰数之於前，因陈治安之策，试详择焉！夫射猎之娱，与安危之机孰急？师古曰：「言二事之中，何者为急。」使为治，劳智虑，苦身体，乏锺鼓之乐，勿为可也。乐与今同，而加之诸侯轨道，兵革不动，师古曰：「轨道，言遵法制也。」民保首领，匈奴宾服，四荒乡风，师古曰：「乡读曰向。」百姓素朴，狱讼衰息，大数既得，则天下顺治，海内之气清和咸理，生为明帝，没为明神，名誉之美，垂於无穷。礼祖有功而宗有德，使顾成之庙称为太宗，上配太祖，与汉亡极。建久安之势，成长治之业，以承祖庙，以奉六亲，至孝也；应劭曰：「六亲，父母兄弟妻子也。」以幸天下，以育群生，至仁也；立经陈纪，轻重同得，後可以为万世法程，师古曰：「程，式也。」虽有愚幼不肖之嗣，犹得蒙业而安，至明也。以陛下之明达，因使少知治体者得佐下风，致此非难也。师古曰：「少知治体者，谊自谓也。」其具可素陈於前，愿幸无忽。师古曰：「忽，怠忘也。」臣谨稽之天地，师古曰：「稽，考也。」验之往古，按之当今之务，日夜念此至孰也，虽使禹舜复生，为陛下计，亡以易此。师古曰：「易，改也。」夫树国固必相疑之势，郑氏曰：「今建立国泰大，其势必固相疑也。」臣瓒曰：「树国於险固，诸侯强大，则必与天子有相疑之势也。」师古曰：「郑说是也。」下数被其殃，上数爽其忧，如淳曰：「爽，忒也。」甚非所以安上而全下也。今或亲弟谋为东帝，应劭曰：「淮南厉王长。」亲兄之子西乡而击，如淳曰：「谓齐悼惠王子兴居而为济北王反，欲击取荥阳也。」师古曰：「乡读曰向。」今吴又见告矣。如淳曰：「时吴王又不循汉法，有告之者。」天子春秋鼎盛，应劭曰：「鼎，方也。」行义未过，师古曰：「行音下更反。」德泽有加焉，犹尚如是，况莫大诸侯，师古曰：「莫大，谓无有大於其国者，言最大也。」权力且十此者！师古曰：「十倍於此。」然而天下少安，何也？大国之王幼弱未壮，汉之所置傅相方握其事。数年之後，诸侯之王大抵皆冠，师古曰：「大抵，犹言大略也，音丁礼反。其下亦同。」黄帝曰：「日中必м，操刀必割。」孟康曰：「м音卫。日中盛者，必暴м也。」臣瓒曰：「太公曰『日中不ィ，是谓失时；操刀不割，失利之期。』言当及时也。」师古曰：「此语见六韬。м谓暴晒之也。晒音所智反，又音所懈反。」今令此道顺而全安，甚易，不肯早为，已乃堕骨肉之属而抗刭之，应劭曰：「抗其头而刭之也。」师古曰：「堕，毁也。抗，举也。刭，割颈也。堕音火规反。刭音工鼎反。」岂有异秦之季世！夫以天子之位，乘今之时，因天之助，尚惮以危为安，以乱为治，假设陛下居齐桓之处，将不合诸侯而匡天下乎？臣又以知陛下有所必不能矣。假设天下如曩时，师古曰：「曩，久也。谓昔时。」淮阴侯尚王楚，黥布王淮南，彭越王梁，韩信王韩，张敖王赵，贯高为相，卢绾王燕，陈g在代，令此六七公者皆亡恙，师古曰：「无恙，言无忧病。」当是时而陛下即天子位，能自安乎？臣有以知陛下之不能也。天下肴乱，高皇帝与诸公并起，师古曰：「肴，杂也。并音步鼎反。」血气方刚，汉之傅相称病而赐罢，彼自丞尉以上偏置私人，如此，有异淮南、济北之为邪！此时而欲为治安，虽尧舜不治。非有仄室之势以豫席之也。」应劭曰：「礼，卿大夫之支子为侧室。席，大也。」臣瓒曰：「席，藉也。言非有侧室之势为之资藉也。」师古曰：「瓒说是也。」诸公幸者，乃为中涓，其次廑得舍人，师古曰：「廑与仅同。廑，劣也，言才得舍人。」材之不逮至远也。高皇帝以明圣威武即天子位，割膏腴之地以王诸公，多者百余城，少者乃三四十县，德至渥也，然其後十年之间，反者九起。陛下之与诸公，非亲角材而臣之也，师古曰：「德，古德字。渥，厚也，音握。」又非身封王之也，自高皇帝不能以是一岁为安，故臣知陛下之不能也。然尚有可诿者，曰疏，师古曰：「角，校也，竞也。」孟康曰：「诿，累也。以疏为累，言不以国也。」蔡谟曰：「诿者，托也。尚可托言信、越等以疏故反，故其下句曰『臣请试言其亲者』。亲者亦恃疆为乱，明信等不以疏也。」师古曰：「蔡说是矣。诿音女瑞反。」臣请试言其亲者。假令悼惠王王齐，元王王楚，中子王赵，幽王王淮阳，共王王梁，灵王王燕，厉王王淮南，六七贵人皆亡恙，当是时陛下即位，能为治？臣又知陛下之不能也。若此诸王，虽名为臣，实皆有布衣昆弟之心，师古曰：「共读曰恭。」虑亡不帝制而天子自为者。」师古曰：「自以为於天子为昆弟，而不论君臣之义。」师古曰：「虑，大计也，言诸侯皆欲同皇帝之制度，而为天子之事。」擅爵人，赦死罪，甚者或戴黄屋，师古曰：「擅，专也。」汉法令非行也。虽行不轨如厉王者，令之不肯听，召之安可致乎！师古曰：「天子车盖之制。」幸而来至，法安可得加！动一亲戚，天下圜视而起，师古曰：「不轨，谓不修法制也。致，至也。」应劭曰：「圜，精正视也。」师古曰：「言惊愕也。」陛下之臣虽有悍如冯敬者，如淳曰：「冯无择子，名忠直，为御史大夫，奏淮南厉王诛之。」师古曰：「悍，勇也。」适启其口，匕首已陷其匈矣。」陛下虽贤，谁与领此？师古曰：「始欲发言节制诸侯王，则为刺客所杀。」故疏者必危，亲者必乱，已然之效也。其异姓负疆而动者，汉已幸胜之矣，又不易其所以然。同姓袭是迹而动，师古曰：「领，理也。」既有徵矣，师古曰：「易其所以然，谓改其法制使不然。」其势尽又复然。殃　之变，未知所移，师古曰：「徵，证验也。」明帝处之尚不能以安，後世将如之何！师古曰：「　，古祸字。」屠牛坦一朝解十二牛，苏林曰：「孔子时人也。」师古曰：「坦，屠牛者之名也。事见管子。」而芒刃不顿者，国皆反诛。何不施之仁恩？势不可故也。」师古曰：「芒刃，谓刃之利如豪芒也。顿读曰钝。」所排击剥割，皆众理解也。师古曰：「解，支节也，音胡懈反。」至於髋髀之所，非斤则斧。师古曰：「髀，股骨也。髋，髀上也。言其骨大，故须斤斧也。髋音宽。髀音陛，又音必尔反。」夫仁义恩厚，人主之芒刃也；权势法制，人主之斤斧也。今诸侯王皆众髋髀也，释斤斧之用，而欲婴以芒刃，师古曰：「婴，绕也。」臣以为不缺则折。胡不用之淮南、济北？势不可也。晋灼曰：「（一）臣窃迹前事，师古曰：「寻前事之踪迹。」大抵疆者先反。淮阴王楚最疆，则最先反；韩信倚胡，则又反；师古曰：「倚，依也，音於绮反。」贯高因赵资，则又反；陈g兵精，则又反；彭越用梁，则又反；晋灼曰：「用，役用之也。」黥布用淮南，则又反；卢绾最弱，最後反。长沙乃在二万五千户耳，功少而最完，势疏而最忠，非独性异人也，亦形势然也。曩令樊、郦、绛、灌据数十城而王，今虽以残亡可也；晋灼曰：「事势可亡也。」师古曰：「曩亦谓昔时也。」令信、越之伦列为彻侯而居，虽至今存可也。晋灼曰：「事势可存。」然则天下之大计可知已。师古曰：「已，语终辞。」欲诸王之皆忠附，则莫若令如长沙王；欲臣子之勿菹醢，则莫若令如樊、郦等；欲天下之治安，莫若众建诸侯而少其力。力少则易使以义，国小则亡邪心。师古曰：「使以义，使之遵礼义也。」令海内之势如身之使臂，臂之使指，莫不制从，诸侯之君不敢有异心，辐凑并进而归命天子，虽在细民，且知其安，故天下咸知陛下之明。割地定制，令齐、赵、楚各为若干国，师古曰：「若干，豫设数也。解在食货志。」使悼惠王、幽王、元王之子孙毕以次各受祖之分地，师古曰：「分音扶问反，次下亦同。」地尽而止，及燕、梁它国皆然。其分地众而子孙少者，建以为国，空而置之，须其子孙生者，举使君之。师古曰：「须，待也。」诸侯之地其削颇入汉者，为徙其侯国及封其子孙也，师古曰：「徙其侯国，列侯国邑在诸侯王封内而犬牙相入者，则正其疆界，令其隔绝也。封其子孙者，分诸侯王之国邑，各自封其子孙，而受封之人若有罪黜，其地皆入於汉，故云颇入也。」所以数偿之：一寸之地，一人之众，天子亡所利焉，师古曰：「偿者，谓所正列侯疆界，有侵诸侯王者，则汉偿之。」诚以定治而已，故天下咸知陛下之廉。地制壹定，宗室子孙莫虑不王，师古曰：「虑，计也。」下无倍畔之心，上无诛伐之志，师古曰：「倍读曰场！构侍煜孪讨陛下之仁。法立而不犯，令行而不逆，贯高、利几之谋不生，柴奇、开章之计不萌，应劭曰：「柴奇、开章，皆与淮南王谋反者也。」细民乡善，大臣致顺，师古曰：「乡读曰向。」故天下咸知陛下之义。卧赤子天下之上而安，植遗腹，朝委裘，而天下不乱，服虔曰：「言天下安，虽赤子遗腹在位，犹不危也。」应劭曰：「置遗腹，朝委裘，皆未有所知也。」孟康曰：「委裘，若容衣，天子未坐朝，事先帝裘衣也。」师古曰：「应、孟二说皆是。」当时大治，後世诵圣。师古曰：「称诵其圣明。」壹动而五业附，陛下谁惮而久不为此？师古曰：「惮，畏难也，音徒旦反。」天下之势方病大　。如淳曰：「肿足曰　。」师古曰：「音上勇反。」一胫之大几如要，一指之大几如股，师古曰：「几，并音巨依反。」平居不可屈信，师古曰：「信读曰伸。」一二指搐，身虑亡聊。师古曰：「搐谓动而痛也。聊，赖也。搐音丑六反。」失今不治，必为锢疾，师古曰：「锢疾，坚久之疾。」後虽有扁鹊，不能为已。师古曰：「扁鹊，良医也。为，治也。已，语终辞。」病非徒　也，又苦лX。师古曰：「л，古字也，音之石反。足下曰，今所呼脚掌是也。X，古戾字，言足反戾，不可行也。」元王之子，帝之从弟也；师古曰：「楚元王，高帝之弟，其子於文帝为从弟。」今之王者，从弟之子也。惠王，亲兄子也；今之王者，兄子之子也。师古曰：「惠王，齐悼惠王。」亲者或亡分地以安天下，师古曰：「广立蕃屏，则天下安，故曰以安天下。」疏者或制大权以逼天子，师古曰：「逼，古逼字。」臣故曰非徒病　也，又苦лX。可痛哭者，此病是也。天下之势方倒县。凡天子者，天下之首，何也？上也。蛮夷者，天下之足，何也？下也。今匈奴曼　侵掠，至不敬也，师古曰：「　，古侮字。」为天下患，至亡已也，师古曰：「亡已，言不可止也。」而汉岁致金絮采缯以奉之。夷狄徵令，是主上之操也；师古曰：「徵，召也。令，号令也。操谓主上之所操持也。操音千高反。」天子共贡，是臣下之礼也。师古曰：「共读曰恭。」足反居上，首顾居下，师古曰：「顾亦反也，言如人反顾然。」倒县如此，莫之能解，犹为国有人乎？师古曰：「颠倒如此，而不能解救，岂谓国有明智之人乎？」非倒县而已，师古曰：「读曰但。」又类辟，且病痱。服虔曰：「病（癖）〔辟〕，不能行也。」师古曰：「辟，足病。痱，风。辟音壁。痱音肥。」夫辟者一面病，痱者一方痛。今西边北边之郡，虽有长爵不轻得复，张晏曰：「长爵，高爵也。虽受高爵之赏，犹将御寇，不得复除逸豫也。」苏林曰：「轻，易也。不易得复除，言难也。」师古曰：「复音方目反。」五尺以上不轻得息，如淳曰：「五尺谓小儿也。言无大小皆当自为战备。」斥候望烽燧不得卧，文颖曰：「边方备胡寇，作高土橹，橹上作桔皋，桔皋头兜零，以薪草置其中，常低之，有寇即火然举之以相告，曰烽。又多积薪，寇至即燃之，以望其烟，曰燧。」张晏曰：「昼举烽，夜燔燧也。」师古曰：「张说误也。昼则燔燧，夜则举烽。」将吏被介胄而睡，师古曰：「被音皮义反。」臣故曰一方病矣。医能治之，而上不使，师古曰：「医者，谊自谓。」可为流涕者此也。陛下何忍以帝皇之号为戎人诸侯，势既卑辱，而　不息，长此安穷！师古曰：「言长养此患，将何所穷极也。」进谋者率以为是，固不可解也，亡具甚矣。师古曰：「无治安之具。」臣窃料匈奴之众师古曰：「料，量也，音聊。」不过汉一大县，以天下之大困於一县之众，甚为执事者羞之。陛下何不试以臣为属国之官以主匈奴？行臣之计，请必系单于之颈而制其命，伏中行说而笞其背，郑氏曰：「说，奄人也，汉使送公主妻匈奴，说不肯行，强之，因以汉事告匈奴也。」师古曰：「中行，姓。说，名也。行音胡刚反。说读曰悦。中行说事具在匈奴传。」举匈奴之众唯上之令。师古曰：「听天子之命。」今不猎猛敌而猎田彘，不搏反寇而搏畜菟，玩细娱而不图大患，非所以为安也。德可远施，威可远加，而直数百里外威令不信，师古曰：「信读曰伸。」可为流涕者此也。今民卖僮者，如淳曰：「僮谓隶妾也。」为之绣衣丝履偏诸缘，服虔曰：「如牙条以作履缘。」师古曰：「偏诸，若今之织成以为要襻及F领者也。古谓之车马к，其上为乘车及骑从之象也。」内之闲中，服虔曰：「闲，卖奴婢阑。」是古天子后服，所以庙而不晏者也，师古曰：「入庙则服之，宴处则不著，盖贵之也。」而庶人得以衣婢妾。白e之表，薄纨之里，f以偏诸，晋灼曰：「以偏诸f著衣也。」师古曰：「f音妾，谓以偏诸缏著之也。缏音步千反。」美者黼绣，师古曰：「黼者，织为斧形。绣者，刺为众文。」是古天子之服，今富人大贾嘉会召客者以被墙。师古曰：「被音皮义反。」古者以奉一帝一后而节适，师古曰：「得其节而合宜。」今庶人屋壁得为帝服，倡优下贱得为后饰，然而天下不屈者，殆未有也。师古曰：「屈谓财力尽也，音其勿反。」且帝之身自衣o绨，师古曰：「绨，厚缯也，音徒奚反。」而富民墙屋被文绣；天子之后以缘其领，庶人ギ妾缘其履：师古曰：「ギ，庶贱者。」此臣所谓舛也。夫百人作之不能衣一人，师古曰：「衣音於既反。」欲天下亡寒，胡可得也？一人耕之，十人聚而食之，欲天下亡饥，不可得也。饥寒切於民之肌肤，欲其亡为奸邪，不可得也。国已屈矣，师古曰：「屈音其勿反。」盗贼直须时耳，师古曰：「言待时而发。」然而献计者曰「毋动」，师古曰：「言天下安，不可动摇。」为大耳。如淳曰：「好为大语者。」夫俗至大不敬也，至亡等也，师古曰：「无尊卑之差。」至冒上也，师古曰：「冒，犯也。」进计者犹曰「毋为」，可为长太息者此也。商君遗礼义，弃仁恩，师古曰：「谓商鞅。」并心於进取，行之二岁，秦俗日败。故秦人家富子壮则出分，家贫子壮则出赘。应劭曰：「出作赘婿也。」师古曰：「谓之赘婿者，言其不当出在妻家，亦犹人身体之有 
赘，非应所有也。一说，赘，质也，家贫无有聘财，以身为质也。赘音之锐反。分音扶问反。」借父iI，虑有德色；师古曰：「i，摩田器也，言以i及I借与其父，而容色自矜为恩德也。i音忧。」母取箕　，立而谇语。服虔曰：「谇犹骂也。」张晏曰：「谇，责让也。」师古曰：「张说是也。谇音碎。」抱哺其子，与公并倨；师古曰：「哺，　也。言妇抱子而哺之，乃与其舅并倨，无礼之甚也。哺音步。并音步鼎反。」妇姑不相说，则反唇而相稽。应劭曰：「稽，计也，相与计校也。」师古曰：「说音悦。稽音工奚反。」其慈子耆利，不同禽兽者亡几耳。师古曰：「唯有慈爱其子而贪嗜财利，小异於禽兽也。无几，言不多也。几音居岂反。」然并心而赴时，犹曰　六国，兼天下。苏林曰：「　音厥。」师古曰：「　谓拔而取之。」功成求得矣，师古曰：「求得，所求者得也。」终不知反廉愧之节，仁义之厚。师古曰：「反，还也。」信并兼之法，遂进取之业，天下大败；众掩寡，智欺愚，勇威怯，壮陵衰，其乱至矣。是以大贤起之，威震海内，德从天下。师古曰：「信读曰伸，一曰信任。」曩之为秦者，今转而为汉矣。然其遗风余俗，犹尚未改。今世以侈靡相竞，而上亡制度，弃礼谊，捐廉耻，日甚，可谓月异而岁不同矣。逐利不耳，虑非顾行也，师古曰：「大贤谓高祖也。德从天下，天下从其德。」师古曰：「言其所追赴，唯计利与不耳。念虑之中，非顾行之善恶也。」今其甚者杀父兄矣。盗者寝户之廉，师古曰：「谓割取之也。室有东西箱曰庙，无东西箱曰寝，盖谓陵上之寝。音辍。」搴两庙之器，如淳曰：「搴，取也。两庙，高祖、惠帝庙也。」师古曰：「搴，拔也，音骞，又音蹇。」白昼大都之中剽吏而夺之金。师古曰：「白昼，昼日也。言白者，谓不阴晦也。剽，劫也，音频妙反。」矫伪者出几十万石粟，服虔曰：「吏矫伪徵发，盈出十万石粟。」师古曰：「服说非也。几，近也。言诈为文书，以出仓粟近十万石耳。非谓徵发於下也。几音钜依反。」赋六百余万钱，乘传而行郡国，如淳曰：「此言富者出钱谷，得高爵，或乃为使者，乘传车循行郡国，以为荣也。」师古曰：「如说亦非也。此又言矫伪之人诈为诏令，妄作赋敛，其数甚多，又诈乘传而行郡国也。行音下更反。」此其亡行义之（先）〔尤〕至者也。而大臣特以簿书不报，期会之间，以为大故。师古曰：「特，徒也。言公卿大臣特以簿书期会为急，不知正风俗、厉行义也。」至於俗流失，世坏败，因恬而不知怪，师古曰：「恬，安也，音徒兼反。」虑不动於耳目，以为是适然耳。师古曰：「适，当也，谓事理当然。」夫移风易俗，使天下回心而乡道，类非俗吏之所能为也。师古曰：「乡读曰向。」俗吏之所务，在於刀笔筐箧，师古曰：「刀所以削书札。筐箧所以盛书。」而不知大（礼）〔体〕。陛下又不自忧，窃为陛下惜之。夫立君臣，等上下，使父子有礼，六亲有纪，师古曰：「纪，（礼）〔理〕也。」此非天之所为，人之所设也。夫人之所设，不为不立，不植则僵，不修则坏。师古曰：「植，建也。僵，偃也，音疆。」`子曰：师古曰：「`与管同。管子，管仲也。」「礼义廉耻，是谓四维；四维不张，国乃灭亡。」使`子愚人也则可，`子而少知治体，则是岂可不为寒心哉！师古曰：「若以管子为愚人，其言不实，则无礼义廉耻可也。若以管子为微识治体，则当寒心而忧之。」秦灭四维而不张，故君臣乖乱，六亲殃戮，奸人并起，万民离叛，凡十三岁，〔而〕社稷为虚。师古曰：「虚读曰墟，谓丘墟。」今四维犹未备也，故奸人几幸，而众心疑惑。师古曰：「几读曰冀。次下亦同。」岂如今定经制，师古曰：「经，常也。」令君君臣臣，师古曰：「君为君德，臣为臣道。」上下有差，父子六亲各得其宜，奸人亡所几幸，而群臣众信，上不疑惑！师古曰：「众信谓共为忠信也。」此业壹定，世世常安，而後有所持循矣。师古曰：「执持而顺行之。」若夫经制不定，是犹度江河亡维楫，中流而遇风波，　必覆矣。师古曰：「维所以系　，楫所以刺　也。诗曰『绋缡维之』。楫音集，又音接。」可为长太息者此也。师古曰：「覆音芳目反。」夏为天子，十有余世，而殷受之。殷为天子，二十余世，而周受之。周为天子，三十余世，而秦受之。秦为天子，二世而亡。人性不甚相远也，师古曰：「远音于万反。」何三代之君有道之长，而秦无道之暴也？其故可知也。古之王者，太子乃生，固举以礼，师古曰：「乃，始也。」使士负之，有司齐肃端冕，师古曰：「齐读曰斋。」见之南郊，见于天也。师古曰：「见音胡电反。」过阙则下，过庙则趋，孝子之道也。故自为赤子而教固已行矣。师古曰：「赤子，言其新生未有眉发，其色赤。」昔者成王幼在强抱之中，召公为太保，周公为太傅，太公为太师。保，保其身体；傅，傅之德（意）〔义〕；师，道之教训：师古曰：「保，安也。傅，辅也。道读曰导。其下亦同。」此三公之职也。於是为置三少，皆上大夫也，曰少保、少傅、少师，是与太子宴者也。师古曰：「宴谓安居。」故乃孩提有识，三公、三少固明孝仁礼义以道习之，师古曰：「孩，小儿也。提谓提撕之。」逐去邪人，不使见恶行。於是皆选天下之端士师古曰：「端，正也，直也。」孝悌博闻有道术者以卫翼之，师古曰：「悌音徒继反。」使与太子居处出入。故太子乃生而见正事，闻正言，行正道，左右前後皆正人也。夫习与正人居之，不能毋正，犹生长於齐不能不齐言也；习与不正人居之，不能毋不正，犹生长於楚之地不能不楚言也。故择其所耆，必先受业，乃得尝之；师古曰：「耆读曰嗜。」择其所乐，必先有习，乃得为之。孔子曰：「少成若天性，习贯如自然。」师古曰：「贯亦习也，音工宦反。」及太子少长，知妃色，师古曰：「妃色，妃匹之色。」则入于学。学者，所学之官也。师古曰：「官谓官舍。」学礼曰：「帝入东学，上亲而贵仁，则亲疏有序而恩相及矣；帝入南学，上齿而贵信，则长幼有差而民不诬矣；帝入西学，上贤而贵德，则圣智在位而功不遗矣；帝入北学，上贵而尊爵，则贵贱有等而下不矣；师古曰：「与逾同，谓越制。」帝入太学，承师问道，退习而考於太傅，太傅罚其不则而匡其不及，师古曰：「则，法也。匡，正也。」则德智长而治道得矣。此五学者既成於上，则百姓黎民化辑於下矣。」师古曰：「辑与集同。辑，和也。」及太子既冠成人，免於保傅之严，则有记过之史，师古曰：「有过则记。」彻膳之宰，师古曰：「有阙则谏。」进善之旌，师古曰：「进善言者，立於旌下。」诽谤之木，师古曰：「讥恶事者，书之於木。」敢谏之鼓。师古曰：「欲显谏者则击鼓。」瞽史诵诗，工诵箴谏，师古曰：「瞽，无目者也。工，习乐者也。」大夫进谋，士传民语。习与智长，故切而不；师古曰：「每被切磋，故无大过可耻之事。」化与心成，故中道若性。三代之礼：春朝朝日，秋暮夕月，所以明有敬也；师古曰：「朝日以朝，夕月以暮，皆迎其初出也。下朝音直遥反。」春秋入学，坐国老，执酱而亲馈之，师古曰：「馈字与馈同。」所以明有孝也；行以鸾和，师古曰：「鸾和，车上铃也，解在礼乐志。」步中采齐，师古曰：「乐诗名也。字或作荠，又作茨，并音（律）〔才〕私反。」趣中肆夏，师古曰：「亦乐诗名。趣读曰趋。趋，疾步也。凡此中者，谓与其节相应也，并音竹仲反。」所以明有度也；其於禽兽，见其生不食其死，闻其声不食其肉，故远庖厨，所以长恩，且明有仁也。师古曰：「远音于万反。长音竹两反。」夫三代之所以长久者，以其辅翼太子有此具也。及秦而不然。其俗固非贵辞让也，所上者告讦也；师古曰：「讦谓面相斥罪也，音居谒反。」固非贵礼义也，所上者刑罚也。使赵高傅胡亥而教之狱，所习者非斩劓人，则夷人之三族也。故胡亥今日即位而明日射人，忠谏者谓之诽谤，深计者谓之妖言，其视杀人若艾草菅然。师古曰：「艾读曰刈。菅，茅也，音奸。」岂惟胡亥之性恶哉？彼其所以道之者非其理故也。师古曰：「道读曰导。」鄙谚曰：「不习为吏，视已成事。」又曰：「前车覆，後车诫。」夫三代之所以长久者，其已事可知也；师古曰：「已事，已往之事。」然而不能从者，是不法圣智也。师古曰：「法谓则而效之。」秦世之所以亟绝者，其辙迹可见也；师古曰：「亟，急也，音居力反。车迹曰辙。」然而不避，是後车又将覆也。夫存亡之变，治乱之机，其要在是矣。天下之命，县於太子；太子之善，在於早谕教与选左右。师古曰：「谕，晓告也。与犹及也。」夫心未滥而先谕教，则化易成也；开於道术智谊之指，则教之力也。若其服习积贯，则左右而已。师古曰：「贯音工宦反。」夫胡、粤之人，生而同声，耆欲不异，师古曰：「耆读曰嗜。」及其长而成俗，累数译而不能相通，行者〔有〕虽死而不相为者，苏林曰：「言其人之行，不能易事相为处。」则教习然也。臣故曰选左右早谕教最急。夫教得而左右正，则太子正矣，太子正而天下定矣。书曰：「一人有庆，兆民赖之。」师古曰：「周书吕刑之辞也。一人，天子也。言天子有善，则兆庶获其利。」此时务也。凡人之智，能见已然，不能见将然。师古曰：「将然，谓欲有其事。」夫礼者禁於将然之前，而法者禁於已然之後，是故法之所用易见，而礼之所为生难知也。若夫庆赏以劝善，刑罚以惩恶，先王执此之政，坚如金石，行此之令，信如四时，据此之公，无私如天地耳，岂顾不用哉？师古曰：「顾犹反也。」然而曰礼云礼云者，贵绝恶於未萌，而起教於微眇，师古曰：「眇，细小也。」使民日迁善远罪而不自知也。师古曰：「见善则迁，畏罪而离。」孔子曰：「听讼，吾犹人也，必也使毋讼乎！」师古曰：「论语载孔子之言也。言使吾听讼，与众人齐等，然能先以德义化之，使其无讼。」为人主计者，莫如先审取舍；师古曰：「取谓所择用也。舍谓所弃置也。」取舍之极定於内，而安危之萌应於外矣。师古曰：「极，中也。萌，始生也。」安者非一日而安也，危者非一日而危也，皆以积渐然，不可不察也。人主之所积，在其取舍。以礼义治之者，积礼义；以刑罚治之者，积刑罚。刑罚积而民怨背，礼义积而民和亲。故世主欲民之善同，而所以使民善者或异。或道之以德教，或с之以法令。师古曰：「道读曰导。с与驱同。下皆类此。」道之以德教者，德教洽而民气乐；с之以法令者，法令极而民风哀。哀乐之感，祸福之应也。秦王之欲尊宗庙而安子孙，与汤武同，然而汤武广大其德行，六七百岁而弗失，秦王治天下，十余岁则大败。此亡它故矣，汤武之定取舍审而秦王之定取舍不审矣。夫天下，大器也。今人之置器，置诸安处则安，置诸危处则危。天下之情与器亡以异，在天子之所置之。汤武置天下於仁义礼乐，而德泽洽，禽兽草木广裕，师古曰：「裕，饶也。」德被蛮貊四夷，累子孙数十世，此天下所共闻也。秦王置天下於法令刑罚，德泽亡一有，而怨毒盈於世，下憎恶之如仇　，　几及身，子孙诛绝，师古曰：「几音钜依反。」此天下之所共见也。是非其明效大验邪！人之言曰：「听言之道，必以其事观之，则言者莫敢妄言。」今或言礼谊之不如法令，教化之不如刑罚，人主胡不引殷、周、秦事以观之也？师古曰：「胡，何也。」人主之尊譬如堂，群臣如陛，众庶如地。故陛九级上，廉远地，则堂高；师古曰：「级，等也。廉，侧隅也。」陛亡级，廉近地，则堂卑。高者难攀，卑者易陵，师古曰：「陵，乘也。」理势然也。故古者圣王制为等列，内有公卿大夫士，外有公侯伯子男，然後有官师小吏，师古曰：「官师，一官之长。」延及庶人，等级分明，而天子加焉，故其尊不可及也。里谚曰：「欲投鼠而忌器。」此善谕也。鼠近於器，尚惮不投，恐伤其器，况於贵臣之近主乎！师古曰：「近音其靳反。」廉耻节礼以治君子，故有赐死而亡戮辱。是以黥劓之罪不及大夫，以其离主上不远也。礼不敢齿君之路马，蹴其刍者有罚；师古曰：「齿谓审其齿岁也。刍，所食之草也。　音千六反。」见君之几杖则起，遭君之乘车则下，入正门则趋；君之宠臣虽或有过，刑戮之罪不加其身者，尊君之故也。此所以为主上豫远不敬也，师古曰：「远，离也。」所以体貌大臣而厉其节也。师古曰：「体貌，谓加礼容而敬之。」今自王侯三公之贵，皆天子之所改容而礼之也，古天子之所谓伯父、伯舅也，师古曰：「天子呼诸侯长者，同姓则曰伯父，异姓则曰伯舅。伯，长也。」而令与众庶同黥劓髡刖笞仄市之法，苏林曰：「匾袈睢！谷辉蛱貌煌霰萏？被戮辱者不泰迫？师古曰：「迫，迫天子也。」廉耻不行，大臣无乃握重权，大官而有徒隶亡耻之心？夫望夷之事，二世见当以重法者，如淳曰：「决罪曰当。阎乐杀二世於望夷宫，本由秦制无忌上之风也。」投鼠而不忌器之习也。臣闻之，履虽鲜不加於枕，冠虽敝不以苴履。师古曰：「苴者，履中之藉也，音子余反。」夫尝已在贵宠之位，天子改容而体貌之矣，吏民尝俯伏以敬畏之矣，今而有过，帝令废之可也，退之可也，赐之死可也，灭之可也；若夫束缚之，系　之，师古曰：「　谓以长绳系之也。　音先列反。」输之司寇，编之徒官，师古曰：「司寇，主刑罚之官。编，次列也。」司寇小吏詈骂而榜笞之，师古曰：「榜音彭。」殆非所以令众庶见也。夫卑贱者习知尊贵者之一旦吾亦乃可以加此也，苏林曰：「知其有一旦之刑。」非所以习天下也，非尊尊贵贵之化也。夫天子之所尝敬，众庶之所尝宠，死而死耳，贱人安宜得如此而顿辱之哉！豫让事中行之君，智伯伐而灭之，师古曰：「行音胡刚反。」移事智伯。及赵灭智伯，豫让　面吞炭，郑氏曰：「衅，漆面以易貌。吞炭，以变声也。」师古曰：「衅，熏也，以毒药熏之。」必报襄子，五起而不中。人问豫子，豫子曰：「中行众人畜我，我故众人事之；智伯国士遇我，我故国士报之。」故此一豫让也，反君事　，行若狗彘，已而抗节致忠，行出列士，人主使然也。故主上遇其大臣如遇犬马，彼将犬马自为也；如遇官徒，彼将官徒自为也。顽顿亡耻师古曰：「顿读曰钝。」й诟亡节，师古曰：「й诟，谓无志分也。й音胡结反。诟音后。」廉耻不立，且不自好，师古曰：「自好犹言自喜也。好音呼倒反。」苟若而可，师古曰：「若犹然。」故见利则逝，见便则夺。师古曰：「逝，往也。」主上有败，则因而粗矣；服虔曰：「音雌稹！故古曰：「匆羰窖臃础！怪魃嫌谢迹则吾苟免而已，立而观之耳；有便吾身者，则欺卖而利之耳。人主将何便於此？师古曰：「此於人主为不便也。便音频面反。」群下至众，而主上至少也，所托财器职业者粹於群下也。苏林曰：「粹，纯也。言其势悉在群下。」俱亡耻，俱苟妄，则主上最病。故古者礼不及庶人，刑不至大夫，所以厉宠臣之节也。古者大臣有坐不廉而废者，不谓不廉，曰「簋不饰」；师古曰：「簋，所以盛饭也。方曰，圆曰簋。音甫，又音扶。簋音轨。」坐污秽淫乱男女亡别者，不曰污秽，曰「帷薄不修」；坐罢软不胜任者，不谓罢软，曰「下官不职」。师古曰：「罢，废於事也。软，弱也。罢读曰疲。软音人兖反。」故贵大臣定有其罪矣，犹未斥然正以之也，师古曰：「，古呼字。」尚迁就而为之讳也。故其在大谴大何之域者，师古曰：「谴，责也。何，问也。域，界局也。」闻谴何则白冠佑В郑氏曰：「以毛作缨。白冠，丧服也。」盘水加剑，造请室而请罪耳，应劭曰：「请室，请罪之室。」苏林曰：「音e清。胡公汉官车驾出有请室令在前先驱，此官有别狱也。」如淳曰：「水性平，若己有正罪，君以平法治之也。加剑，当以自刎也。或曰，杀牲者以盘水取颈血，故示若此也。」师古曰：「应、如二说皆是。」上不执缚系引而行也。其有中罪者，闻命而自弛，师古曰：「中罪，非大非小也。弛，废也，自废而死。弛音式尔反。」上不使人颈X而加也。苏林曰：「不戾其颈而亲加刀锯也。」师古曰：「X，古戾字，音庐结反。」其有大罪者，闻命则北面再拜，跪而自裁，师古曰：「裁，谓自刑杀也。」上不使垡侄刑之也，师古曰：「郏持头发也。抑谓按之也。垡舨咆７础！乖唬骸缸哟蠓蜃杂泄耳！服虔曰：「子者，男子美号。」吾遇子有礼矣。」遇之有礼，故群臣自喜；师古曰：「喜读曰喜，音许吏反。喜，好也，好为志气也。」婴以廉耻，故人矜节行。师古曰：「婴，加也。矜，尚也。」上设廉耻礼义以遇其臣，而臣不以节行报其上者，则非人类也。故化成俗定，则为人臣者主耳忘身，孟康曰：「唯为主耳，不念其身。」国耳忘家，公耳忘私，利不苟就，害不苟去，唯义所在。上之化也，故父兄之臣诚死宗庙，法度之臣诚死社稷，辅翼之臣诚死君上，守圄捍敌之臣诚死城郭封疆。故曰圣人有金城者，比物此志也。李奇曰：「志，记也。凡此上陈廉耻之事，皆古记也。」如淳曰：「比谓比方也。使忠臣以死社稷之志，比於金城也。」师古曰：「二家之说皆非也。此言圣人厉此节行以御群下，则人皆怀德，　力同心，国家安固不可毁，状若金城也。寻其下文，义可晓矣。」彼且为我死，故吾得与之俱生；彼且为我亡，故吾得与之俱存；夫将为我危，故吾得与之皆安。师古曰：「夫，夫人也，亦犹彼人耳。夫音扶。」顾行而忘利，守节而仗义，故可以托不御之权，可以寄六尺之孤。应劭曰：「言念主忘身，忧国忘家，如此，可托权柄，不须复制御也。六尺之孤，未能自立者也。」此厉廉耻行礼谊之所致也，主上何丧焉！师古曰：「如此则於主上无所失。」此之不为，而顾彼之久行，服虔曰：「彼谓亡国也。」师古曰：「顾，反也。久谓久行之也。言何不为投鼠忌器之法，而反久行无陛级之事。」故曰可为长太息者此也。师古曰：「谊上疏言可为长太息者六，今此至三而止，盖史家直取其要切者耳。故下赞云掇其切於世事者著於传。」是时丞相绛侯周勃免就国，人有告勃谋反，逮系长安狱治，卒亡事，复爵邑，故贾谊以此讥上。上深纳其言，养臣下有节。是後大臣有罪，皆自杀，不受刑。至武帝时，稍复入狱，自甯成始。
初，文帝以代王入即位，後分代为两国，立皇子武为代王，参为太原王，小子胜则梁王矣。後又徙代王武为淮阳王，而太原王参为代王，尽得故地。居数年，梁王胜死，亡子。谊复上疏曰：
陛下即不定制，如今之势，不过一传再传，服虔曰：「一二传世也。」诸侯犹且人恣而不制，豪植而大强，师古曰：「植，立也。」汉法不得行矣。陛下所以为蕃捍及皇太子之所恃者，唯淮阳、代二国耳。师古曰：「蕃（翰）〔捍〕得宜，则嗣王安固，故云皇太子之所恃也。」代北边匈奴，与强敌为邻。能自完则足矣。而淮阳之比大诸侯，廑如黑子之著面，师古曰：「黑子，今所谓s子也。著音直略反。」适足以饵大国耳，师古曰：「饵谓为其所吞食。」不足以有所禁御。方今制在陛下，制国而令子适足以为饵，岂可谓工哉！人主之行异布衣。布衣者，饰小行，竞小廉，以自托於乡党，人主唯天下安社稷固不耳。高皇帝瓜分天下以王功臣，反者如猬毛而起，师古曰：「猬，虫名也，其毛为刺，音谓。」以为不可，故`去不义诸侯而虚其国。如淳曰：「不义诸侯，彭越、黥布等。」师古曰：「`读与芟同，谓芟刈之。」择良日，立诸子雒阳上东门之外，师古曰：「诸侯国皆在关东，故於东门外立之也。东面最北出门曰上东门。」毕以为王，师古曰：「毕犹尽。」而天下安。故大人者，不牵小行，以成大功。今淮南地远者或数千里，越两诸侯，师古曰：「越，过也。两诸侯，梁及淮阳。」而县属於汉。师古曰：「为县而属汉。」其吏民繇役往来长安者，自悉而补，中道衣敝，应劭曰：「自悉其家资财，补缝作衣。」师古曰：「悉，尽也。」钱用诸费称此，师古曰：「称音尺孕反。」其苦属汉而欲得王至甚，逋逃而归诸侯者已不少矣。其势不可久。臣之愚计，愿举淮南地以益淮阳，而为梁王立後，割淮阳北边二三列城孟康曰：「列城，县。」与东郡以益梁；不可者，可徙代王而都睢阳。梁起於新V以北著之河，师古曰：「新V，颍川县也。V音千移反。著音直略反。」淮阳包陈以南b之江，晋灼曰：「包，取也。」如淳曰：「b谓立封界也。或曰，b，接也。」师古曰：「b音钜偃反。」则大诸侯之有异心者，破胆而不敢谋。梁足以捍齐、赵，淮阳足以禁吴、楚，陛下高枕，终亡山东之忧矣，此二世之利也。如淳曰：「从谊言可二世安耳。」师古曰：「言帝身及太子嗣位之时。」当今恬然，适遇诸侯之皆少，师古曰：「恬，安也。少谓年少。」数岁之後，陛下且见之矣。夫秦日夜苦心劳力以除六国之　，今陛下力制天下，颐指如意，如淳曰：「但动颐指麾，则所欲皆如意。」高拱以成六国之　，难以言智。苟身亡事，畜乱宿　，孰视而不定，师古曰：「畜读曰蓄。」万年之後，传之老母弱子，将使不宁，不可谓仁。臣闻圣主言问其臣而不自造事，师古曰：「欲发言则问其臣。」故使人臣得毕其愚忠。唯陛下财幸！师古曰：「财与裁同。裁择而幸从其言。」文帝於是从谊计，乃徙淮阳王武为梁王，北界泰山，西至高阳，得大县四十余城；徙城阳王喜为淮阳王，抚其民。
时又封淮南厉王四子皆为列侯。谊知上必将复王之也，上疏谏曰：「窃恐陛下接王淮南诸子，孟康曰：「接音挟，挟持欲王淮南诸子也。」臣瓒曰：「谓以恩接待而王之。」师古曰：「二说皆非也。谓接今时当即王之，言不久也。接犹续也，犹今人言续复也。」曾不与如臣者孰计之也。淮南王之悖逆亡道，天下孰不知其罪？师古曰：「悖，惑也，音布内反。」陛下幸而赦迁之，自疾而死，天下孰以王死之不当？今奉尊罪人之子，适足以负谤於天下耳。师古曰：「言若尊王其子，则是厉王无罪，汉枉杀之。」此人少壮，岂能忘其父哉？师古曰：「少壮，犹言稍长大。」白公胜所为父报仇者，大父与伯父、叔父也。师古曰：「白公，楚平王之孙，太子建之子也。大父即祖，谓平王也。伯父、叔父，平王（之）〔诸〕子也。事见春秋传。」白公为乱，非欲取国代主也，发愤快志，剡手以冲仇人之匈，师古曰：「剡，利也，音弋（再）〔冉〕反。」固为俱靡而已。师古曰：「言与仇人俱灭毙也。靡，碎也，音武皮反。」淮南虽小，黥布尝用之矣，汉存特幸耳。师古曰：「言汉之胜布得存，此直天幸耳。」夫擅仇人足以危汉之资，於策不便。师古曰：「言假四子以资权，则当危汉。」〔十〕师古曰：「诸刺吴王，荆轲刺秦皇。事见春秋传及燕丹子也。」虽割而为四，四子一心也。予之众，积之财，此非有子胥、白公报於广都之中，即疑有诸、荆轲起於两柱之间，所谓假贼兵为虎翼者也。应劭曰：「周书云『无为虎傅翼，将飞入邑，择人而食之。』愿陛下少留计！」梁王胜坠马死，李奇曰：「文三王传言揖，此言胜，为有两名。」谊自伤为傅无状，师古曰：「无善状。」常哭泣，後岁余，亦死。贾生之死，年三十三矣。後四岁，齐文王薨，亡子。文帝思贾生之言，乃分齐为六国，尽立悼惠王子六人为王；又迁淮南王喜於城阳，分淮南为三国，尽立厉王三子以王之。後十年，文帝崩，景帝立，三年而吴、楚、赵与四齐王合从举兵，韦昭曰：「四齐王，胶东、胶西、川、济南也。」师古曰：「从音子容反。」西乡京师，师古曰：「乡读曰向。」梁王捍之，卒破七国。至武帝时，淮南厉王子为王者两国亦反诛。孝武初立，举贾生之孙二人至郡守。贾嘉最好学，世其家。师古曰：「言继其家业。」赞曰：刘向称「贾谊言三代与秦治乱之意，其论甚美，通达国体，虽古之伊、管未能远过也。师古曰：「伊，伊尹。管，管仲。」使时见用，功化必盛。为庸臣所害，甚可悼痛。」追观孝文玄默躬行以移风俗，师古曰：「躬行，谓身亲俭约之行也，自追观以下，并史家之词。」谊之所陈略施行矣。及欲改定制度，以汉为土德，色上黄，数用五，及欲试属国，施五饵三表以系单于，师古曰：「贾谊书爱人之状，好人之技，仁道也；信为大操，常义也；爱好有实，已诺可期，十死一生，彼将必至：此三表也。赐之盛服车乘以坏其目；赐之盛食珍味以坏其口；赐之音乐妇人以坏其耳；赐之高堂邃宇府库奴婢以坏其腹；於来降者，以上召幸之，相娱乐，亲酌而手食之，以坏其心：此五饵也。」其术固以疏矣。谊（以夭）〔亦天〕年早终，虽不至公卿，未为不遇也。凡所著述五十八篇，掇其切於世事者著于传云。师古曰：「掇，拾也，音丁活反。」
汉书卷四十九爰盎朝错传第十九
师古曰：「朝，古朝字，其下作朝，盖通用耳。」爰盎字丝。其父楚人也，师古曰：「盎音一浪反。」故为群盗，徙安陵。师古曰：「群盗者，群众相随而为盗也。」高后时，盎为吕禄舍人。孝文即位，盎兄哙任盎为郎中。（师古）〔如淳〕曰：「盎为兄所保任，故得为郎中也。」绛侯为丞相，朝罢趋出，意得甚。师古曰：「意甚自得也。」上礼之恭，常目送之。盎进曰：「丞相何如人也？」上曰：「社稷臣。」盎曰：「绛侯所谓功臣，非社稷臣。社稷臣主在与在，主亡与亡。如淳曰：「人主在时，与共治在时之事；人主虽亡，其法度存，当奉行之。高祖誓非刘氏不王，而勃等听王诸吕，是从生主之欲，不与亡者也。」方吕后时，诸吕用事，擅相王，刘氏不绝如带。师古曰：「言微细也。」是时绛侯为太尉，本兵柄，师古曰：「执兵权之本。」弗能正。吕后崩，大臣相与共诛诸吕，太尉主兵，适会其成功，所谓功臣，非社稷臣。丞相如有骄主色，陛下谦让，师古曰：「如，似也。」臣主失礼，窃为陛下弗取也。」後朝，上益庄，丞相益畏。师古曰：「庄，严也。」已而绛侯望盎曰：「吾与汝兄善，今儿乃毁我！」师古曰：「望，责怨之也。」盎遂不谢。及绛侯就国，人上书告以为反，徵击请室，师古曰：「请室，狱也，解在贾谊传。」诸公莫敢为言，唯盎明绛侯无罪。绛侯得释，盎颇有力。绛侯乃大与盎结交。淮南厉王朝，杀辟阳侯，师古曰：「自国入朝而杀之。」居处骄甚。盎谏曰：「诸侯太骄必生患，可适削地。」师古曰：「适读曰谪。」上弗许。淮南王益横。师古曰：「横音胡孟反。」谋反发觉，上徵淮南王，迁之蜀，槛车传送。盎时为中郎将，谏曰：「陛下素骄之，弗稍禁，以至此，今又暴摧折之。淮南王为人刚，有如遇霜露行道死，陛下竟为以天下大弗能容，有杀弟名，柰何？」上不听，遂行之。淮南王至雍，病死，闻，师古曰：「雍是扶风雍县也。闻，闻於天子也。」上辍食，哭甚哀。师古曰：「辍，止也。」盎入，顿首请罪。师古曰：「自责以不强谏也。」上曰：「以不用公言至此。」盎曰：「上自宽，此往事，岂可悔哉！且陛下有高世行三，此不足以毁名。」上曰：「吾高世三者何事？」盎曰：「陛下居代时，太后尝病，三年，陛下不交睫解衣，师古曰：「睫，目旁毛也。交睫，谓睡寐也。睫音接。」汤药非陛下口所尝弗进。夫曾参以布衣犹难之，今陛下亲以王者修之，过曾参远矣。诸吕用事，大臣颛制，师古曰：「颛与专同。」然陛下从代乘六乘传，驰不测渊，郑氏曰：「大臣乱，乘传而赴之，故曰不测渊。」虽贲育之勇不及陛下。孟康曰：「孟贲、夏育，皆古勇士也。」陛下至代邸，西乡让天子者三，南乡让天子者再。师古曰：「乡读曰向。」夫许由一让，师古曰：「许由，古高士也。尧让天下於由，由不受也。」陛下五以天下让，过许由四矣。且陛下迁淮南王，欲以苦其志，使改过，有司宿卫不谨，故病死。」於是上乃解，盎繇此名重朝廷。师古曰：「繇读与由同。」盎常引大体　慨。宦者赵谈以数幸，常害盎，盎患之。盎兄子种为常侍骑，谏盎曰：「君众辱之，後虽恶君，上不复信。」师古曰：「恶谓谮毁之，言其过恶。」於是上朝东宫，赵谈骖乘，盎伏车前曰：「臣闻天子所与共六尺舆者，皆天下豪英。今汉虽乏人，陛下独柰何与刀锯之余共载！」於是上笑，下赵谈。谈泣下车。上从霸陵上，欲西驰下峻阪，盎　辔。师古曰：「　与　同。」上曰：「将军怯邪？」盎言曰：「臣闻千金之子不垂堂，师古曰：「言富人之子则自爱也。垂堂，谓坐堂外边，恐坠堕也。」百金之子不骑衡，如淳曰：「骑，倚也。衡，楼殿边栏盾也。」师古曰：「骑谓跨之耳，非倚也。」圣主不乘危，不徼幸。今陛下骋六飞，如淳曰：「六马之疾若飞也。」驰不测山，有如马惊车败，陛下纵自轻，柰高庙、太后何？」上乃止。上幸上林，皇后、慎夫人从。其在禁中，常同坐。师古曰：「同坐，谓所坐之处高下齐同，无差等也。」及坐，郎署长布席，盎引却慎夫人坐。苏林曰：「郎署，上林中直卫之署也。」如淳曰：「盎时为中郎将，天子幸署，豫设供帐待之，故得却慎夫人坐也。」师古曰：「却谓退而卑之也。坐音材卧反。」慎夫人怒，不肯坐。上亦怒，起。盎因前说曰：「臣闻尊卑有序则上下和，今陛下既以立后，慎夫人乃妾，妾主岂可以同坐哉！且陛下幸之，则厚赐之。陛下所以为慎夫人，适所以祸之也。独不见『人豕』乎？」张晏曰：「戚夫人也。」於是上乃说，师古曰：「说读曰悦。」入语慎夫人。慎夫人赐盎金五十斤。然盎亦以数直谏，不得久居中。调为陇西都尉，师古曰：「调，选也，音徒钓反。」仁爱士卒，士卒皆争为死。迁齐相，徙为吴相。辞行，种谓盎曰：「吴王骄日久，国多奸，今丝欲刻治，如淳曰：「种称叔父字曰丝。」师古曰：「无何，言更无余事。」彼不上书告君，则利剑刺君矣。南方卑湿，丝能日饮，亡何，说王毋反而已。如此幸得脱。」盎用种之计，吴王厚遇盎。盎告归，道逢丞相申屠嘉，下车拜谒，丞相从车上谢。盎还，其吏，师古曰：「惭不见礼也。」乃之丞相舍上谒，师古曰：「上谒，若今通名也。」求见丞相。丞相良久乃见。因跪曰：「愿请间。」师古曰：「欲因间隙，私有所白也。」丞相曰：「使君所言公事，之曹与长史掾议之，吾且奏之；则私，吾不受私语。」盎即起说曰：「君为相，自度孰与陈平、绛侯？」师古曰：「度，计量也。与犹如也。」丞相曰：「不如。」盎曰：「善，君自谓弗如。夫陈平、绛侯辅翼高帝，定天下，为将相，而诛诸吕，存刘氏；君乃为材官蹶张，迁为队帅，如淳曰：「队帅，军中小官。」师古曰：「帅音所类反。」积功至淮阳守，非有奇计攻城野战之功。且陛下从代来，每朝，郎官者上书疏，未尝不止辇受。其言不可用，置之；言可采，未尝不称善。何也？欲以致天下贤英士大夫，日闻所不闻，以益圣。师古曰：「日日得闻异言也。」而君自闭箝天下之口，师古曰：「箝，　也，音其炎反。」而日益愚。夫以圣主责愚相，君受祸不久矣。」丞相乃再拜曰：「嘉鄙人，乃不知，将军幸教。」引与入坐，为上客。盎素不好朝错，错所居坐，盎辄避；盎所居坐，错亦避：两人未尝同堂语。及孝景即位，朝错为御史大夫，使吏案盎受吴王财物，抵罪，诏赦以为庶人。吴楚反闻，师古曰：「闻，闻於天子。」错谓丞史曰：如淳曰：「百官表御史大夫有两丞。丞史，丞及史也。」「爰盎多受吴王金钱，专为蔽匿，言不反。今果反，欲请治盎，宜知其计谋。」丞史曰：「事未发，治之有绝。如淳曰：「事未发之时，治之乃有所绝也。」今兵西向，治之何益！且盎不宜有谋。」如淳曰：「盎大臣，不宜有奸谋。」错犹与未决。师古曰：「与读曰豫。」人有告盎，盎恐，夜见窦婴，为言吴所以反，愿（致）〔至〕前，口对状。师古曰：「至天子之前也。」婴入言，上乃召盎。盎入见，竟言吴所以反，独急斩错以谢吴，吴可罢。上拜盎为泰常，窦婴为大将军。两人素相善。是时，诸陵长安中贤大夫争附两人，车骑者日数百乘。及朝错已诛，盎以泰常使吴。吴王欲使将，不肯。欲杀之，使一都尉以五百人围守盎军中。初，盎为吴相时，从史盗私盎侍儿。文颖曰：「婢也。」盎知之，弗泄，遇之如故。人有告从史，「君知女与侍者通」，乃亡去。盎驱自追之，师古曰：「驱驰而追，言疾速。」遂以侍者赐之，复为从史。及盎使吴见守，从史适在守盎校为司马，师古曰：「为校中之司马，所领士卒，正当守盎。」乃悉以其装赍买二石醇醪，师古曰：「装赍，谓所赍衣物自随者也。醇者不杂，言其x也。醪，汁滓合之酒也，音牢。」会天寒，士卒饥渴，饮醉西南陬卒，卒皆卧。师古曰：「陬，隅也。饮音於禁反。陬音子侯反，又音邹。」司马夜引盎起，曰：「君可以去矣，吴王期旦日斩君。」盎弗信，曰：「何为者？」司马曰：「臣故为君从史盗侍儿者也。」盎乃惊，谢曰：「公幸有亲，文颖曰：「言汝有亲老。」吾不足t公。」师古曰：「t，古累字也，音力瑞反。」司马曰：「君弟去，师古曰：「弟，但也。」臣亦且亡，辟吾亲，如淳曰：「藏匿吾亲，不使遇害也。」晋灼曰：「辟音避。」君何患！」乃以刀决帐，道从醉卒直出。师古曰：「於醉卒之处决帐而开，令通道得亡也。」司马与分背。师古曰：「一时各去也。」盎解节旄怀之，如淳曰：「不欲令人见。」屐步行七十里，如淳曰：「著屐步行而逃亡。」明，见梁骑，驰去，遂归报。文颖曰：「梁骑将击吴楚者也。」师古曰：「遇梁军之骑，遂因得脱，归报天子。」吴楚已破，上更以元王子平陆侯礼为楚王，以盎为楚相。尝上书，不用。盎病免家居，与闾里浮湛，相随行斗鸡走狗。师古曰：「湛读曰沉。」雒阳剧孟尝过盎，盎善待之。安陵富人有谓盎曰：「吾闻剧孟博徒，服虔曰：「博戏之徒也。」将军何自通之？」盎曰：「剧孟虽博徒，然母死，客送丧车千余乘，此亦有过人者。且缓急人所有。师古曰：「凡人在生，不能无缓急之事。」夫一旦叩门，不以亲为解，张晏曰：「不语云亲不听也。」臣瓒曰：「凡人之於赴难济厄，多以有父母为解，而孟兼行之。」师古曰：「瓒说是也。解者，若今言分疏矣。」不以在亡为辞，师古曰：「或实在家，而辞云不在。」天下所望者，独季心、剧孟。文颖曰：「心，季布弟也。」今公阳从数骑，邓展曰：「阳，外也。」晋灼曰：「阳犹常也。」师古曰：「邓说是也。」一旦有缓急，宁足恃乎！」遂骂富人，弗与通。诸公闻之，皆多盎。师古曰：「多犹重。」盎虽居家，景帝时时使人问筹策。梁王欲求为嗣，盎进说，其後语塞。师古曰：「塞，不行也。」梁王以此怨盎，使人刺盎。刺者至关中，问盎，称之皆不容口。师古曰：「称美其德，口不能容也。」乃见盎曰：「臣受梁王金刺君，君长者，不忍刺君。然後刺者十余曹，如淳曰：「曹，辈也。」备之！」盎心不乐，家多怪，乃之生所问占。苏林曰：「音G。」文颖曰：「音陪，秦时贤士善术者也。」师古曰：「苏音文说是。」还，梁刺客後曹果遮刺杀盎安陵郭门外。朝错，颍川人也。晋灼曰：「音厝置之厝。」师古曰：「据申屠嘉传序云『责通请错，匪躬之故』，以韵而言，晋音是也。潘岳西征赋乃读为错杂之错，不可依也。」学申商刑名於轵张恢生所，师古曰：「轵县之儒生姓张名恢，错从之受申商法也。」与雒阳宋孟及刘带同师。以文学为太常掌故。应劭曰：「掌故，六百石吏，主故事。」错为人　直刻深。师古曰：「　字与峭同。峭谓峻狭也，音千笑反。」孝文时，天下亡治尚书者，独闻齐有伏生，故秦博士，治尚书，年九十余，老不可徵。乃诏太常，使人受之。太常遣错受尚书伏生所，还，因上书称说。师古曰：「称师法而说其义。」诏以为太子舍人，门大夫，师古曰：「初为舍人，又为门大夫。」迁博士。又上书言：「人主所以尊显功名扬於万世之後者，以知术数也。张晏曰：「术数，刑名之书也。」臣瓒曰：「术数谓法制，治国之术也。」师古曰：「瓒说是也。公孙弘云『擅生杀之力，通壅塞之途，权轻重之数，论得失之道，使远近情伪必见於上，谓之术。』此与错所言同耳。」故人主知所以临制臣下而治其众，则群臣畏服矣；知所以听言受事，则不欺蔽矣；知所以安利万民，则海内必从矣；知所以忠孝事上，则臣子之行备矣：此四者，臣窃为皇太子急之。人臣之议或曰皇太子亡以知事为也，师古曰：「言何用知事。」臣之愚，诚以为不然。窃观上世之君，不能奉其宗庙而劫杀於其臣者，皆不知术数者也。（皇太子所读书多矣，而未深知术数者也。）皇太子所读书多矣，而未深知术数者，不问书说也。师古曰：「说谓所说之义也。」夫多诵而不知其说，所谓劳苦而不为功。臣窃观皇太子材智高奇，驭射伎艺过人绝远，然於术数未有所守者，以陛下为心也。张晏曰：「若伯鱼须仲尼教，乃读诗书也。」窃愿陛下幸择圣人之术可用今世者，以赐皇太子，因时使太子陈明於前。唯陛下裁察。」上善之，於是拜错为太子家令。臣瓒曰：「茂陵中书太子家令秩八百石。」以其辩得幸太子，太子家号曰「智囊」。师古曰：「言其一身所有皆是智算，若囊橐之盛物也。」是时匈奴疆，数寇边，上发兵以御之。错上言兵事，曰：
臣闻汉兴以来，胡虏数入边地，小入则小利，大入则大利；高后时再入陇西，攻城屠邑，仿孕蟛；师古曰：「酚肭同。」其後复入陇西，杀吏卒，大寇盗。窃闻战胜之威，民气百倍；师古曰：「益奋厉也。」败兵之卒，没世不复。师古曰：「永挫折也。」自高后以来，陇西三困於匈奴矣，民气破伤，亡有胜意。今兹陇西之吏，赖社稷之神灵，奉陛下之明诏，和辑士卒，底厉其节，师古曰：「辑与集同。底与砥同。」起破伤之民以当乘胜之匈奴，用少击众，杀一王，败其众而（法曰）大有利。非陇西之民有勇怯，乃将吏之制巧拙异也。故兵法曰：「有必胜之将，无必胜之民。」繇此观之，师古曰：「繇读与由同。」安边境，立功名，在於良将，不可不择也。臣又闻用兵，临战合刃之急者三：师古曰：「合刃，谓交兵。」一曰得地形，二曰卒服习，三曰器用利。兵法曰：丈五之沟，渐车之水，师古曰：「渐读曰，谓浸也，音子廉反。」山林积石，经川丘阜，师古曰：「经川，常流之水也。大陆曰阜。」　木所在，师古曰：「　，古草字。」此步兵之地也，车骑二不当一。土山丘陵，曼衍相属，师古曰：「曼衍，犹联延也。属，续也。衍音弋战反。属音之欲反。」平原广野，此车骑之地，步兵十不当一。平陵相远，川谷居间，师古曰：「远，离也。」仰高临下，此弓弩之地也，短兵百不当一。两陈相近，平地浅（草）〔　〕，可前可後，此长戟之地也，剑盾三不当一。（q）〔萑〕苇竹萧，师古曰：「（q乱）〔萑，H〕也。苇，葭也。萧，蒿也。萑音完。」　木蒙茏，支叶茂接，师古曰：「蒙茏，覆蔽之貌也。茏音来东反。」此矛a之地也，师古曰：「a，铁把短矛也，音上延反。」长戟二不当一。曲道相伏，险厄相薄，此剑盾之地也，弓弩三不当一。士不选练，卒不服习，起居不精，动静不集，师古曰：「集，齐也。」趋利弗及，避难不毕，前击後解，与金鼓之（音）〔指〕相失，师古曰：「金，金钲也。鼓所以进众，金所以止众也。」此不习勒卒之过也，百不当十。兵不完利，与空手同；甲不坚密，与袒裼同；应劭曰：「袒裼，肉袒也。」师古曰：「裼音锡。」弩不可以及远，与短兵同；射不能中，与亡矢同；中不能入，与亡镞同：师古曰：「镞，矢锋也，音子木反。」此将不省兵之祸也，师古曰：「省，视也。」五不当一。故兵法曰：器械不利，以其卒予敌也；卒不可用，以其将予敌也；将不知兵，以其主予敌也；君不择将，以其国予敌也。四者，（国）〔兵〕之至要也。臣又闻小大异形，疆弱异势，险易异备。师古曰：「易，平也，音弋豉反。」夫卑身以事疆，小国之形也；合小以攻大，敌国之形也；师古曰：「彼我力均，不能相胜，则须连结外援共制之也。」以蛮夷攻蛮夷，中国之形也。师古曰：「不烦华夏之兵，使其同类自相攻击也。」今匈奴地形技艺与中国异。上下山阪，出入溪涧，中国之马弗与也；师古曰：「与犹如。」险道倾仄，且驰且射，师古曰：「仄，古侧字。」中国之骑弗与也；风雨罢劳，饥渴不困，师古曰：「罢读曰疲。」中国之人弗与也：此匈奴之长技也。若夫平原易地，轻车突骑，师古曰：「易亦平也。突骑，言其骁锐可用冲突敌人也。」则匈奴之众易挠乱也；师古曰：「挠，搅也，音火高反，其字从手。一曰，桡，曲也，弱也，音女教反，其字从木。」劲弩长戟，射疏及远，师古曰：「疏亦阔远也。」则匈奴之弓弗能格也；坚甲利刃，长短相杂，游弩往来，什伍俱前，师古曰：「五人为伍，二伍为什。」则匈奴之兵弗能当也；材官驺发，矢道同的，苏林曰：「驺音马骤之骤。」如淳曰：「驺，矢也。处平易之地可以矢相射也。」臣瓒曰：「材官，骑射之官也。射者驺发，其用矢者同中一的，言其工妙也。」师古曰：「驺谓矢之善者也。春秋左氏传作字，其音同耳。材官，有材力者。驺发，发驺矢以射也。手工矢善，故中则同的。的谓所射之准臬也。苏音失之矣。臬音牛列反，即谓　也。」则匈奴之革笥木荐弗能支也；孟康曰：「革笥，以皮作如铠者被之。木荐，以木板作如盾。一曰，革笥若盾，木荐之以当人心也。」师古曰：「一说非也。笥音息嗣反。」下马地斗，剑戟相接，去就相薄，师古曰：「薄，迫也。」则匈奴之足弗能给也：师古曰：「给谓相连及。」此中国之长技也。以此观之，匈奴之长技三，中国之长技五。陛下又兴数十万之众，以诛数万之匈奴，众寡之计，以一击十之术也。虽然，兵，凶器；战，危事也。以大为小，以疆为弱，在a昂之间耳。师古曰：「言不知其术，则虽大必小，虽强必弱也。a亦俯字。昂读曰仰。」夫以人之死争胜，跌而不振，服虔曰：「蹉跌不可复起也。」师古曰：「跌，足失据也。跌音徒结反。」则悔之亡及也。帝王之道，出於万全。今降胡义渠蛮夷之属来归谊者，其众数千，饮食长技与匈奴同，可赐之坚甲絮衣，劲弓利矢，益以边郡之良骑。令明将能知其习俗和辑其心者，师古曰：「辑与集同也。」以陛下之明约将之。即有险阻，以此当之；平地通道，则以轻车材官制之。两军相为表里，各用其长技，衡加之以众，张晏曰：「衡音横。」师古曰：「衡即横耳，无劳借音。」此万全之术也。传曰：「狂夫之言，而明主择焉。」臣错愚陋，昧死上狂言，唯陛下财择。师古曰：「财与裁同也。」文帝嘉之，乃赐错玺书宠答焉，曰：「皇帝问太子家令：上书言兵体三章，闻之。李奇曰：「三者，得地形，卒服习，器用利。」书言『狂夫之言，而明主择焉』。今则不然。言者不狂，而择者不明，国之大患，故在於此。使夫不明择於不狂，是以万听而万不当也。」错复言守边备塞，劝农力本，当世急务二事，曰：
臣闻秦时北攻胡貉，筑塞河上，师古曰：「貉音莫客反。」南攻杨粤，张晏曰：「杨州之南越也。」置戍卒焉。其起兵而攻胡、粤者，非以卫边地而救民死也，贪戾而欲广大也，故功未立而天下乱。且夫起兵而不知其势，战则为人禽，屯则卒积死。夫胡貉之地，积阴之处也，木皮三寸，冰厚六尺，文颖曰：「土地寒故也。」食肉而饮酪，其人密理，鸟兽毳毛，师古曰：「密理，谓其肌肉也。毳，细毛也。」其性能寒。师古曰：「能读曰耐。此下能暑亦同。」杨粤之地少阴多阳，其人疏理，鸟兽希毛，其性能暑。秦之戍卒不能其水土，戍者死於边，输者偾於道。服虔曰：「偾，仆也。」如淳曰：「偾音奋。」秦民见行，如往弃市，因以谪发之，名曰「谪戍」。先发吏有谪及赘婿、贾人，後以尝有市籍者，又後以大父母、父母尝有市籍者，後入闾，取其左。孟康曰：「秦时复除者居闾之左，後发役不供，复役之也。或云直先发取其左也。」师古曰：「闾，里门也。居闾之左者，一切皆发之，非谓复除也。解在食货志。」发之不顺，行者深怨，有背畔之心。凡民守战至死而不降北者，以计为之也。师古曰：「北谓败退。」故战胜守固则有拜爵之赏，攻城屠邑则得其财卤以富家室，故能使其众蒙矢石，赴汤火，师古曰：「蒙，冒犯也。」视死如生。今秦之发卒也，有万死之害，而亡铢两之报，死事之後不得一算之复，师古曰：「复，复除也，音方目反。」天下明知祸烈及己也。师古曰：「猛火曰烈，取以喻耳。」陈胜行戍，至於大泽，为天下先倡，师古曰：「倡读曰唱。」天下从之如流水者，秦以威劫而行之之敝也。胡人衣食之业不著於地，师古曰：「著音直略反。」其势易以扰乱边竟。师古曰：「竟读曰境。」何以明之？胡人食肉饮酪，衣皮毛，非有城郭田宅之归居，如飞鸟走兽於广野，师古曰：「野，古野字。」美草甘水则止，草尽水竭则移。以是观之，往来转徙，时至时去，此胡人之生业，而中国之所以离南　也。师古曰：「　，古亩字也。南亩，耕种之处也。」今使胡人数处转牧行猎於塞下，或当燕代，或当上郡、北地、陇西，以候备塞之卒，卒少则入。陛下不救，则边民绝望而有降敌之心；救之，少发则不足，多发，远县才至，则胡又已去。李奇曰：「才音裁。」师古曰：「才，浅也，犹言仅至也。他皆类此。」聚而不罢，为费甚大；罢之，则胡复入。如此连年，则中国贫苦而民不安矣。陛下幸忧边境，遣将吏发卒以治塞，甚大惠也。然令远方之卒守塞，一岁而更，师古曰：「更谓易代也，音庚，又读如本字。」不知胡人之能，不如选常居者，家室田作，且以备之。以便为之高城深堑，具蔺石，布渠答，服虔曰：「蔺石，可投人石也。」苏林曰：「渠答，铁疾藜也。」如淳曰：「蔺石，城上雷石也。墨子曰：『城上二步一渠，立程长三尺，冠长十尺，臂长六尺；二步一答，广九尺，袤十二尺。』」师古曰：「蔺石，如说是也。渠答，苏说是也。雷音来内反。」复为一城其内，城间百五十步。要害之处，通川之道，调立城邑，毋下千家，师古曰：「调谓算度之也。总计城邑之中令有千家以上也。调音徒钓反。」为中周虎落。郑氏曰：「虎落者，外蕃也，若今时竹虎也。」苏林曰：「作虎落於塞要下，以沙布其表，旦视其迹，以知匈奴来入，一名天田。」师古曰：「苏说非也。虎落者，以竹篾相连遮落之也。」先为室屋，具田器，乃募罪人及免徒复作令居之；张晏曰：「募民有罪自首，除罪定输作者也，复作如徒也。」臣瓒曰：「募有罪者及罪人遇赦复作竟其日月者，今皆除其罚，令居之也。」师古曰：「瓒说是也。复音扶目反。」不足，募以丁奴婢赎罪及输奴婢欲以拜爵者；不足，乃募民之欲往者。皆赐高爵，复其家。师古曰：「复音方目反。」予冬夏衣，廪食，能自给而止。师古曰：「初徙之时，县官且廪给其衣食，於後能自供赡乃止也。」郡县之民得买其爵，以自增至卿。孟康曰：「食货志所谓乐卿者也，朝位从卿而无职也。」师古曰：「孟说非也。乐卿武帝所置耳，错之上书未得豫言之也。然二十等爵内无有卿名，盖谓其等级同列卿者也。」其亡夫若妻者，县官买予之。人情非有匹敌，不能久安其处。塞下之民，禄利不厚，不可使久居危难之地。胡人入驱而能止其所驱者，以其半予之，孟康曰：「谓胡人入为寇，驱收中国，能夺得之者，以半与之。」师古曰：「孟说非也。言胡人入为寇，驱略汉人及畜产，而它人能止得其所驱者，令其本主以半赏之。」县官为赎其民。张晏曰：「得汉人，官为赎也。」师古曰：「此承上句之言，谓官为备价赎之耳。张说非也。」如是，则邑里相救助，赴胡不避死。非以德上也，师古曰：「言非以此事欲立德义於主上也。」欲全亲戚而利其财也。此与东方之（戎）〔戍〕卒不习地势而心畏胡者，功相万也。如淳曰：「东方诸郡民不习战斗当戍边者也。」以陛下之时，徙民实边，使远方无屯戍之事，塞下之民父子相保，亡系虏之患，利施後世，名称圣明，其与秦之行怨民，相去远矣。师古曰：「言发怨恨之人使行戍役也。」上从其言，募民徙塞下。错复言：陛下幸募民相徙以实塞下，使屯戍之事益省，输将之费益寡，如淳曰：「将，送也。或曰，将，资也。」甚大惠也。下吏诚能称厚惠，奉明法，师古曰：「称，副也。」存恤所徙之老弱，善遇其壮士，和辑其心而勿侵刻，师古曰：「辑与集同。」使先至者安乐而不思故乡，则贫民相募而劝往矣。臣闻古之徙远方以实广虚也，师古曰：「所以充实宽广空虚之地。」相其阴阳之和，尝其水泉之味，审其土地之宜，观其　木之饶，然後营邑立城，制里割宅，通田作之道，正阡陌之界，先为筑室，家有一堂二内，门户之闭，张晏曰：「二内，二房也。」置器物焉，民至有所居，作有所用，此民所以轻去故乡而劝之新（色）〔邑〕也。师古曰：「之，往也。」为置医巫，以救疾病，以修祭祀，男女有昏，师古曰：「昏谓婚姻配合也。」生死相恤，坟墓相从，种树畜长，张晏曰：「畜长，六畜也。」师古曰：「种树谓桑果之属。长音竹两反。」室屋完安，此所以使民乐其处而有长居之心也。臣又闻古之制边县以备敌也，使五家为伍，伍有长；十长一里，里有假士；四里一连，连有假五百；服虔曰：「假音假借之假。五百，帅名也。」师古曰：「假，大也，音工雅反。」十连一邑，邑有假候：皆择其邑之贤材有护，师古曰：「有保护之能者也。今流俗书本护字作让，妄改之耳。」习地形知民心者，居则习民於射法，出则教民於应敌。故卒伍成於内，则军正定於外。服习以成，勿令迁徙，师古曰：「各守其业也。」幼则同游，长则共事。夜战声相知，则足以相救；昼战目相见，则足以相识；欢爱之心，足以相死。如此而劝以厚赏，威以重罚，则前死不还踵矣。师古曰：「还读曰旋。旋踵，回旋其足也。」所徙之民非壮有材力，但费衣粮，不可用也；虽有材力，不得良吏，犹亡功也。陛下绝匈奴不与和亲，臣窃意其冬来南也，师古曰：「意，疑之也。」壹大治，则终身创矣。师古曰：「创，惩艾也，音初亮反。」欲立威者，始於折胶，苏林曰：「秋气至，胶可折，弓弩可用，匈奴常以为候而出（车）〔军〕。」来而不能困，使得气去，师古曰：「使之得胜，逞志气而去。」後未易服也。愚臣亡识，唯陛下财察。後诏有司举贤良文学士，错在选中。上亲策诏之，曰：
惟十有五年九月壬子，皇帝曰：昔者大禹勤求贤士，施及方外，师古曰：「施，延也，音弋豉反。」四极之内，舟车所至，人迹所及，靡不闻命，以辅其不逮；师古曰：「意所不及者，取其言以自辅也。」近者献其明，远者通厥聪，比善戮力，以翼天子。师古曰：「比，和也。翼，助也。比音频寐反。」是以大禹能亡失德，夏以长。师古曰：「，美也。」高皇帝亲除大害，去乱从，师古曰：「从音子容反。乱从，谓祸乱之踪迹也。一曰，乱谓作乱者，从谓合从者，若六国时为从者也。今书本从下或有顺字，或有治字，皆非也，後人妄加之也。」并建豪英，以为官师，师古曰：「师，长也，各为一官之长也。字或作帅，音所类反。」为谏争，辅天子之阙，而翼戴汉宗也。赖天之灵，宗庙之福，方内以安，泽及四夷。今朕获执天子之正，以承宗庙之祀，朕既不德，又不敏，明弗能烛，而智不能治，此大夫之所著闻也。故诏有司、诸侯王、三公、九卿及主郡吏，师古曰：「主郡吏，谓郡守也。」各帅其志，以选贤良明於国家之大体，通於人事之终始，及能直言极谏者，各有人数，将以匡朕之不逮。二三大夫之行当此三道，张晏曰：「三道，国体、人事、直言也。」师古曰：「二三大夫，总谓当时受策者，非止错一人焉。」朕甚嘉之，故登大夫于朝，亲谕朕志。师古曰：「谕，告也。」大夫其上三道之要，及永惟朕之不德，吏之不平，政之不宣，民之不宁，师古曰：「永犹深也。惟，思也。」四者之阙，悉陈其志，毋有所隐。上以荐先帝之宗庙，下以兴愚民之休利，著之于篇，师古曰：「休，美也。篇谓简也。」朕亲览焉，观大夫所以佐朕，至与不至。书之，周之密之，重之闭之。师古曰：「重音直龙反。」兴自朕躬，师古曰：「言朕自发视之。」大夫其正论，毋枉执事。张晏曰：「毋为有司枉桡也。」乌，戒之！师古曰：「读曰呼。」二三大夫其帅志毋怠！错对曰：
平阳侯臣、孟康曰：「曹，参子也。」汝阴侯臣灶、如淳曰：「夏侯婴子也。」颍阴侯臣何、文颖曰：「灌婴子。」廷尉臣宜昌、陇西太守臣昆邪服虔曰：「公孙昆邪也。」师古曰：「昆读曰混，音下昆反。」所选贤良太子家令臣错师古曰：「诏列侯九卿及郡守举贤良，故错为等所举。」昧死再拜言：臣窃闻古之贤主莫不求贤以为辅翼，故黄帝得力牧而为五帝〔先〕，服虔曰：「力牧，黄帝之佐也。」大禹得咎繇而为三王祖，齐桓得`子而为五伯长。师古曰：「`字与管同。伯读曰霸。」今陛下讲于大禹及高皇帝之建豪英也，臣瓒曰：「讲谓讲议也。」退托於不明，以求贤良，师古曰：「自托不明，是谦退。」让之至也。臣窃观上世之传，师古曰：「谓史传。」若高皇帝之建功业，陛下之德厚而得贤佐，皆有司之所览，刻於玉版，藏於金匮，历之春秋，纪之後世，为帝者祖宗，与天地相终。今臣等乃以臣错充赋，〔如淳〕曰：「犹言备数也。」臣瓒曰：「充赋，此错之谦也，云如赋调也。」甚不称明诏求贤之意。臣错　茅臣，亡识知，昧死上愚对，曰：诏策曰「明於国家大体」，愚臣窃以古之五帝明之。臣闻五帝神圣，其臣莫能及，故自亲事，师古曰：「亲理万机之务。」处于法宫之中，明堂之上；如淳曰：「法宫，路寝正殿也。」动静上配天，下顺地，中得人。故众生之类亡不覆也，根著之徒亡不载也；师古曰：「有根著地者皆载之也。著音直略反。」烛以光明，亡偏异也；师古曰：「烛，照也。」德上及飞鸟，下至水虫草木诸产，皆被其泽。师古曰：「被音皮义反。」然後阴阳调，四时节，日月光，风雨时，膏露降，师古曰：「甘露凝如膏。」五谷孰，n孽灭，贼气息，民不疾疫，河出图，洛出书，神龙至，凤鸟翔，德泽满天下，灵光施四海。此谓配天地，治国大体之功也。诏策曰「通於人事终始」，愚臣窃以古之三王明之。臣闻三王臣主俱贤，故合谋相辅，计安天下，莫不本於人情。人情莫不欲寿，三王生而不伤也；人情莫不欲富，三王厚而不困也；人情莫不欲安，三王扶而不危也；人情莫不欲逸，三王节其力而不尽也。其为法令也，合於人情而後行之；其动众使民也，本於人事然後为之。取人以己，内恕及人。师古曰：「以己之心揆之於人也。」情之所恶，不以疆人；情之所欲，不以禁民。是以天下乐其政，归其德，望之若父母，从之若流水；百姓和亲，国家安宁，名位不失，施及後世。师古曰：「施，延也，音弋豉反。」此明於人情终始之功也。诏策曰「直言极谏」，愚臣窃以五伯之臣明之。师古曰：「伯读曰霸。」臣闻五伯不及其臣，故属之以国，任之以事。师古曰：「属，委也，音之欲反。」五伯之佐之为人臣也，察身而不敢诬，师古曰：「各察己之材用，不敢逾越而诬上。」奉法令不容私，尽心力不敢矜，师古曰：「矜谓自伐也。」遭患难不避死，见贤不居其上，受禄不过其量，不以亡能居尊显之位。自行若此，可谓方正之士矣。其立法也，非以苦民伤众而为之机陷也，孟康曰：「机，发也。陷，　也。」以之兴利除害，尊主安民而救暴乱也。其行赏也，非虚取民财妄予人也，以劝天下之忠孝而明其功也。故功多者赏厚，功少者赏薄。如此，敛民财以顾其功，师古曰：「顾，雠也，若今言雇赁也。」而民不恨者，知与而安己也。其行罚也，非以忿怒妄诛而从暴心也，师古曰：「从读曰纵。」以禁天下不忠不孝而害国者也。故罪大者罚重，罪小者罚轻。如此，民虽伏罪至死而不怨者，知罪罚之至，自取之也。立法若此，可谓平正之吏矣。法之逆者，请而更之，不以伤民；师古曰：「更，改也。」主行之暴者，逆而复之，不以伤国。师古曰：「谓逆主意而反还之，不令施行，致伤国也。复音扶目反。」救主之失，补主之过，扬主之美，明主之功，使主内亡邪辟之行，外亡骞污之名。师古曰：「辟读曰僻。骞，损也。污，辱也。」事君若此，可谓直言极谏之士矣。此五伯之所以德匡天下，威正诸侯，功业甚美，名声章明。举天下之贤主，五伯与焉，师古曰：「与读曰豫。」此身不及其臣而使得直言极谏补其不逮之功也。今陛下人民之众，威武之重，德惠之厚，令行禁止之势，万万於五伯，而赐愚臣策曰「匡朕之不逮」，愚臣何足以识陛下之高明而奉承之！诏策曰「吏之不平，政之不宣，民之不宁」，愚臣窃以秦事明之。臣闻秦始并天下之时，其主不及三王，而臣不及其佐，师古曰：「臣亦不及三王之佐。」然功力不迟者，何也？地形便，山川利，财用足，民利战。其所与并者六国，六国者，臣主皆不肖，谋不辑，师古曰：「辑与集同。辑，和也。」民不用，故当此之时，秦最富疆。夫国富疆而邻国乱者，帝王之资也，故秦能兼六国，立为天子。当此之时，三王之功不能进焉。师古曰：「进，前也，言不在秦之前也。」及其末涂之衰也，任不肖而信谗贼；宫室过度，耆欲亡极，师古曰：「耆读曰嗜。」民力罢尽，赋敛不节；师古曰：「罢读曰疲。」矜奋自贤，群臣恐谀，张晏曰：「恐机发陷祸而为谄谀以求自全也。」师古曰：「此说非也。直为恐惧而为谄谀也。恐音丘勇反。」骄溢纵恣，不顾患祸；妄赏以随（善）〔喜〕意，妄诛以快怒心，法令烦，师古曰：「，痛也。言痛害於下。音千感反。」刑罚暴酷，轻绝人命，身自射杀；天下寒心，莫安其处。奸邪之吏，乘其乱法，以成其威，狱官主断，生杀自恣。上下瓦解，各自为制。秦始乱之时，吏之所先侵者，贫人贱民也；至其中节，所侵者富人吏家也；及其末涂，所侵者宗室大臣也。是故亲疏皆危，外内咸怨，离散逋逃，人有走心。陈胜先倡，天下大溃，师古曰：「倡读曰唱。」绝祀亡世，为异姓福。此吏不平，政不宣，民不宁之祸也。今陛下配天象地，覆露万民，如淳曰：「覆，荫也。露，膏泽也。」绝秦之迹，除其乱法；躬亲本事，废去淫末；除苛解娆，文颖曰：「娆，烦绕也。」师古曰：「音如绍反。」宽大爱人；肉刑不用，罪人亡帑；师古曰：「谓除收帑相坐律。亡读曰无。帑读曰孥。」非谤不治，铸钱者除；张晏曰：「除铸钱之律，听民得自铸也。」师古曰：「非读曰诽。」通关去塞，张晏曰：「文帝十二年，除关不用传。」不孽诸侯；应劭曰：「接之以礼，不以庶孽畜之。」如淳曰：「孽，疑也。去关禁，明无疑於诸侯。」师古曰：「应说是。」宾礼长老，爱恤少孤；罪人有期，张晏曰：「早决之也。」晋灼曰：「刑法志云『罪人各以轻重不亡逃，有年而免』。满其年，免为庶人也。」师古曰：「晋说是也。」後宫出嫁；尊赐孝悌，农民不租；张晏曰：「足用则除租也。」明诏军师，爱士大夫；求进方正，废退奸邪；除去阴刑，张晏曰：「宫刑也。」害民者诛；忧劳百姓，列侯就都；师古曰：「各就其国也。」亲耕节用，视民不奢。师古曰：「视读曰示。」所为天下兴利除害，变法易故，以安海内者，大功数十，皆上世之所难及，陛下行之，道纯德厚，元元之民幸矣。诏策曰「永惟朕之不德」，愚臣不足以当之。
诏策曰「悉陈其志，毋有所隐」，愚臣窃以五帝之贤臣明之。臣闻五帝其臣莫能及，则自亲之；三王臣主俱贤，则共忧之；五伯不及其臣，则任使之。此所以神明不遗，而圣贤不废也，师古曰：「遗，弃也。不弃神明之德，不废圣贤之名。」故各当其世而立功德焉。传曰「往者不可及，来者犹可待，师古曰：「言各当其时务立功也。」能明其世者谓之天子」，此之谓也。窃闻战不胜者易其地，民贫穷者变其业。今以陛下神明德厚，资财不下五帝，师古曰：「资，质也，谓天子之财质。」临制天下，至今十有六年，民不益富，盗贼不衰，边竟未安，师古曰：「竟读曰境。」其所以然，意者陛下未之躬亲，而待群臣也。今执事之臣皆天下之选已，师古曰：「已，语终之辞。」然莫能望陛下清光，晋灼曰：「今之臣不能望见陛下之光景所及。」譬之犹五帝之佐也。陛下不自躬亲，而待不望清光之臣，臣窃恐神明之遗也。师古曰：「言天子虚弃神明之德。」日损一日，岁亡一岁，日月益暮，盛德不及究於天下，师古曰：「究，竟也。」以传万世，愚臣不自度量，窃为陛下惜之。昧死上狂惑　茅之愚，臣言唯陛下财择。时贾谊已死，对策者百余人，唯错为高第，繇是迁中大夫。师古曰：「繇读与由同。」错又言宜削诸侯事，及法令可更定者，书凡三十篇。孝文虽不尽听，然奇其材。当是时，太子善错计策，爰盎诸大功臣多不好错。
景帝即位，以错为内史。错数请间言事，辄听，幸倾九卿，法令多所更定。丞相申屠嘉心弗便，力未有以伤。内史府居太上庙胫校师古曰：「胝撸内垣之外游地也，音人缘反。」门东出，不便，错乃穿门南出，凿庙朐。丞相大怒，欲因此过为奏请诛错。错闻之，即请间为上言之。丞相奏事，因言错擅凿庙垣为门，请下廷尉诛。上曰：「此非庙垣，乃胫性，不致於法。」丞相谢。师古曰：「以所奏不当天子意，故谢。」罢朝，因怒谓长史曰：「吾当先斩以闻，乃先请，固误。」丞相遂发病死。错以此愈贵。迁为御史大夫，请诸侯之罪过，削其支郡。师古曰：「支郡，在国之四边者也。」奏上，上〔令〕公卿列侯宗室〔杂议〕，莫敢难，独窦婴争之，繇此与错有隙。师古曰：「繇读与由同。」错所更令三十章，师古曰：「更，改也。」诸侯哗。错父闻之，从颍川来，谓错曰：「上初即位，公为政用事，如淳曰：「错为御史大夫，位三公也。」侵削诸侯，疏人骨肉，口让多怨，公何为也！」师古曰：「让，责也。」错曰：「固也。师古曰：「言固当如此。」不如此，天子不尊，宗庙不安。」父曰：「刘氏安矣，而朝氏危，吾去公归矣！」遂饮药死，曰：「吾不忍见祸逮身。」後十余日，吴楚七国俱反，以诛错为名。上与错议出军事，错欲令上自将兵，而身居守。会窦婴言爰盎，诏召入见，上方与错调兵食。师古曰：「调谓计发之也，音徒钓反。」上问盎曰：「君尝为吴相，知吴臣田禄伯为人？今吴楚反，於公意何如？」对曰：「不足忧也，今破矣。」上曰：「吴王即山铸钱，煮海为盐，师古曰：「即，就也。」诱天下豪桀，白头举事，此其计不百全，岂发？何以言其无能为也？」盎对曰：「吴铜盐之利则有之，安得豪桀而诱之！诚令吴得豪桀，亦且辅而为谊，不反矣。吴所诱，皆亡赖子弟，亡命铸钱奸人，故相诱以乱。」错曰：「盎策之善。」上问曰：「计安出？」盎对曰：「愿屏左右。」上屏人，独错在。盎曰：「臣所言，人臣不得知。」乃屏错。错趋避东箱，甚恨。上卒问盎，师古曰：「卒，竟也。」对曰：「吴楚相遗书，言高皇帝王子弟各有分地，师古曰：「分音扶问反。」今贼臣朝错擅适诸侯，削夺之地，师古曰：「适读曰谪。」以故反名为西共诛错，复故地而罢。方今计，独有斩错，发使赦吴楚七国，复其故地，则兵可毋血刃而俱罢。」於是上默然，良久曰：「顾诚何如，吾不爱一人谢天下。」师古曰：「顾，念也。诚，实也。」盎曰：「愚计出此，唯上孰计之。」乃拜盎为太常，密装治行。後十余日，丞相青翟、中尉嘉、廷尉с师古曰：「张с也，音区。」劾奏错曰：「吴王反逆亡道，欲危宗庙，天下所当共诛。今御史大夫错议曰：『兵数百万，独属群臣，不可信，师古曰：「属，委也，音之欲反。」陛下不如自出临兵，使错居守。徐、僮之旁吴所未下者可以予吴。』邓展曰：「徐、僮，临淮二县也。」错不称陛下德信，欲疏群臣百姓，又欲以城邑予吴，亡臣子礼，大逆无道。错当要斩，父母妻子同产无少长皆弃市。臣请论如法。」制曰：「可。」错殊不知。乃使中尉召错，绐载行市。师古曰：「诳云乘车案行市中也。行音下更反。」错衣朝衣斩东市。师古曰：「朝衣，朝服也。」错已死，谒者仆射邓公为校尉，击吴楚为将。还，上书言军事，见上。上问曰：「道军所来，如淳曰：「道路从吴军所来也。」师古曰：「道军所来，即是从军所来耳，无烦更说道路也。」闻朝错死，吴楚罢不？」邓公曰：「吴为反数十岁矣，发怒削地，以诛错为名，其意不在错也。且臣恐天下之士箝口不敢复言矣。」师古曰：「箝音其炎反。」上曰：「何哉？」邓公曰：「夫朝错患诸侯疆大不可制，故请削之，以尊京师，万世之利也。计画始行，卒受大戮，师古曰：「卒，竟也。」内杜忠臣之口，外为诸侯报仇，师古曰：「杜，塞也。」臣窃为陛下不取也。」於景帝喟然长息，曰：「公言善，吾亦恨之。」乃拜邓公为城阳中尉。邓公，成固人也，师古曰：「汉中之县。」多奇计。建元年中，上招贤良，公卿言邓先。师古曰：「邓先，犹云邓先生也。一曰，先者其名也。」邓先时免，起家为九卿。一年，复谢病免归。其子章，以修黄老言显诸公间。赞曰：爰盎虽不好学，亦善傅会，张晏曰：「因宜附著合会之。」仁心为质，引义慷慨。遭孝文初立，资适逢世。张晏曰：「资，财也，适值其世，得骋其才。」时已变易，张晏曰：「谓景帝。」及吴壹说，果於用辩，师古曰：「谓杀朝错也。」身亦不遂。朝错锐於为国远虑，而不见身害。其父睹之，经於沟渎，师古曰：「论语称孔子曰：『岂若匹夫匹妇之为谅也，自经於沟渎，人莫之知。』故赞引之云。」亡益救败，不如赵母指括，以全其宗。张晏曰：「赵奢卒，赵使赵括为将，其母言之赵王曰：『愿王易括。』王不许。母要王：『〔括〕有罪，愿不坐。』王许之。後括果败於长平，以母前约故，卒得不坐。」悲夫！错虽不终，世哀其忠。故论其施行之语著于篇。
汉书卷五十张冯汲郑传第二十
张释之字季，南阳堵阳人也。师古曰：「堵音者。」与兄仲同居，以赀为骑郎，苏林曰：「雇钱若出谷也。」如淳曰：「汉注赀五百万得为常侍郎。」师古曰：「如说是也。」事文帝，十年不得调，师古曰：「调，选也，音徒钓反。」亡所知名。释之曰：「久宦减仲之产，不遂。」师古曰：「遂犹达。」欲免归。中郎将爰盎知其贤，惜其去，乃请徙释之补谒者。释之既朝毕，因前言便宜事。文帝曰：「卑之，毋甚高论，师古曰：「令其议论依附时事也。」令今可行也。」於是释之言秦汉之间事，秦所以失，汉所以兴者。文帝称善，拜释之为谒者仆射。从行，上登虎圈，师古曰：「圈，养兽之所也，音求远反。」问上林尉禽兽簿，师古曰：「簿谓簿书也，音步户反。」十余问，尉左右视，尽不能对。师古曰：「视其属官，皆不能对也。」虎圈啬夫从旁代尉对上所问禽兽簿甚悉，师古曰：「悉谓详尽也。」欲以观其能口对向应亡穷者。师古曰：「观犹示也。向读曰（向）〔响〕。如响应声，言其疾也。」文帝曰：「吏不当如此邪？尉亡赖！」张晏曰：「材无可恃也。」诏释之拜啬夫为上林令。释之前曰：「陛下以绛侯周勃何如人也？」上曰：「长者。」又复问：「东阳侯张相如何如人也？」上复曰：「长者。」释之曰：「夫绛侯、东阳侯称为长者，此两人言事曾不能出口，岂效此啬夫喋喋利口捷给哉！晋灼曰：「喋音牒。」且秦以任刀笔之吏，争以亟疾苛察相高，师古曰：「亟，急也，音居力反。」其敝徒文具，亡恻隐之实。师古曰：「文具，谓具文而已。」以故不闻其过，陵夷至於二世，天下土崩。师古曰：「陵夷，颓替也，解在成纪。」今陛下以啬夫口辩而超迁之，臣恐天下随风靡，争口辩，亡其实。且下之化上，疾於景向，举错不可不察也。」师古曰：「向读曰响。错音千故反。」文帝曰：「善。」乃止不拜啬夫。就车，召释之骖乘，徐行，行问释之秦之敝。师古曰：「行问，且行且问也。」具以质言。如淳曰：「质，诚也。」至宫，上拜释之为公车令。顷之，太子与梁王共车入朝，不下司马门，如淳曰：「宫卫令『诸出入殿门公车司马门者皆下，不如令，罚金四两』。」於是释之追止太子、梁王毋入殿门。遂劾不下公门不敬，奏之。薄太后闻之，文帝免冠谢曰：「教儿子不谨。」薄太后使使承诏赦太子、梁王，然後得入。文帝繇是奇释之，师古曰：「繇读与由同。」拜为中大夫。顷之，至中郎将。从行至霸陵，上居外临厕。师古曰：「厕，岸之边侧也，解在刘向传。」时慎夫人从，上指视慎夫人新丰道，曰：「此走邯郸道也。」张晏曰：「慎夫人，邯郸人也。」如淳曰：「走音奏。奏，趣也。」师古曰：「视读曰示。」使慎夫人鼓瑟，上自倚瑟而歌，意凄怆悲怀，顾谓群臣曰：「嗟乎！以北山石为椁，用絮俪缕崞浼洌岂可动哉！」师古曰：「音竹吕反。僖舨嗦苑础！棺笥医栽唬骸干啤！故椭前曰：「使其中有可欲，虽锢南山犹有隙；使其中亡可欲，虽亡石椁，又何戚焉？」师古曰：「解并在刘向传。」文帝称善。其後，拜释之为廷尉。顷之，上行出中渭桥，(其後人有盗高庙座前玉环，张晏曰：「在渭桥中路。」有一人从桥下走，乘舆马惊。於是使骑捕之，属廷尉。师古曰：「属，委也，音之欲反。次下亦同。」释之治问。曰：「县人来，如淳曰：「长安县人也。」闻跸，匿桥下。久，以为行过，师古曰：「言天子已过。」既出，见车骑，即走耳。」释之奏当：「此人犯跸，如淳曰：「乙令『跸先至而犯者，罚金四两』。」师古曰：「当谓处其罪也。」当罚金。」上怒曰：「此人亲惊吾马，马赖和柔，令它马，固不败伤我乎？而廷尉乃当之罚金！」释之曰：「法者天子所与天子公共也。师古曰：「公谓不私也。」今法如是，更重之，是法不信於民也。且方其时，上使使诛之则已。师古曰：「言初执获此人，天子即令诛之，其事即毕。」今已下廷尉，廷尉，天下之平也，壹倾，天下用法皆为之轻重，民安所错其手足？师古曰：「安，焉也。错，置也，音千故反。」唯陛下察之。」上良久曰：「廷尉当是也。」其後人有盗高庙座前玉环，得，师古曰：「得者，盗环之人为吏所捕得也。」文帝怒，下廷尉治。案盗宗庙服御物者为奏，当弃市。上大怒曰：「人亡道，乃盗先帝器！吾属廷尉者，欲致之族，而君以法奏之，师古曰：「法谓常法。」非吾所以共承宗庙意也。」师古曰：「共读曰恭。」释之免冠顿首谢曰：「法如是足也。且罪等，如淳曰：「俱死罪也，盗玉环不若盗长陵土之逆。」然以逆顺为基。今盗宗庙器而族之，有如万分一，假令愚民取长陵一g土，张晏曰：「不欲指言，故以取土喻也。」师古曰：「g音步侯反，谓手掬之也，其字从手。不忍言毁彻，故止云取土耳。今学者读g为（g）〔杯〕勺之（g）〔杯〕，非也。（g）〔杯〕非应盛土之物也。」陛下且何以加其法？」文帝与太后言之，乃许廷尉当。是时，中尉条侯周亚夫与梁相山都侯王恬（咸）〔启〕见释之持议平，乃结为亲友。张廷尉繇此天下称之。师古曰：「繇读与由同。」文帝崩，景帝立，释之恐，师古曰：「以尝劾帝不下司马门。」称疾。欲免去，惧大诛至；欲见，则未知何如。用王生计，卒见谢，景帝不过也。王生者，善为黄老言，处士。尝召居廷中，公卿尽会立，王生老人，曰「吾　解」，师古曰：「　音武伐反。」顾谓释之：「为我结　！」释之跪而结之。师古曰：「结读曰系。」既已，人或让王生：「独柰何廷辱张廷尉如此？」王生曰：「吾老且贱，自度终亡益於张廷尉。廷尉方天下名臣，吾故聊使结　，欲以重之。」诸公闻之，贤王生而重释之。释之事景帝岁余，为淮南相，犹尚以前过也。年老病卒。其子挚，字长公，官至大夫，免。以不能取容当世，故终身不仕。
冯唐，祖父赵人也。父徙代。汉兴徙安陵。唐以孝著，为郎中署长，郑氏曰：「以至孝闻也。」师古曰：「以孝得为郎中，而为郎署之长也。著音竹助反。」事文帝。帝辇过，问唐曰：「父老何自为郎？家安在？」师古曰：「言年已老矣，何乃自为郎也？崔浩以为自，从也。从何为郎？此说非也。」具以实言。文帝曰：「吾居代时，吾尚食监高祛数为我言赵将李齐之贤，战於钜鹿下。吾每饮食，意未尝不在钜鹿也。张晏曰：「每食念监所说李齐在钜鹿时也。」父老知之乎？」唐对曰：「齐尚不如廉颇、李牧之为将也。」上曰：「何已？」师古曰：「已犹耳。」唐曰：「臣大父在赵时，为官帅将，师古曰：「大父，祖父也。帅音所类反。将音子亮反。」善李牧。臣父故为代相，善李齐，知其为人也。」上既闻廉颇、李牧为人，良说，如淳曰：「良，善也。」师古曰：「说读曰悦。闻颇、牧之善，帝意大悦。」乃拊髀曰：师古曰：「髀音陛。」「嗟乎！吾独不得廉颇、李牧为将，岂忧匈奴哉！」唐曰：「主臣！师古曰：「恐惧之言。解在陈平传。」陛下虽有廉颇、李牧，不能用也。」上怒，起入禁中。良久，召唐让曰：「公众辱我，独亡间处？」师古曰：「何不间隙之处而言。」唐谢曰：「鄙人不知忌讳。」当是时，匈奴新大入朝那，杀北地都尉昂。上以胡寇为意，乃卒复问唐曰：「公何以言吾不能用颇、牧也？」唐对曰：「臣闻上古王者遣将也，跪而推毂，曰：『E以内寡人制之，E以外将军制之；韦昭曰：「门中橛为E。」师古曰：「音牛列反。」军功爵赏，皆决於外，归而奏之。』此非空言也。臣大父言李牧之为赵将居边，军市之租皆自用飨士，赏赐决於外，不从中覆也。师古曰：「覆谓覆白之也，音芳目反。」委任而责成功，故李牧乃得尽其知能，选车千三百乘，彀骑万三千匹，师古曰：「彀，张弩也，音遘。」百金之士十万，服虔曰：「良士直百金也。」如淳曰：「黄金一斤直万。言富家子弟可任使也。」师古曰：「百金喻其贵重耳。服说是也。」是以北逐单于，破东胡，灭澹林，郑氏曰：「澹音担石之担。」如淳曰：「胡也。匈奴传曰『晋北有澹林之胡，楼烦之戎也』。」师古曰：「澹音都甘反，又音谈。」西抑疆秦，南支韩、魏。当是时，赵几伯。师古曰：「几致於霸也。几音钜依反。伯读曰霸。」後会赵王迁立，苏林曰：「赵幽王。」其母倡也，师古曰：「倡，乐家之女。」用郭开谗，而诛李牧，令颜聚代之。是以为秦所灭。今臣窃闻魏尚为云中守，军市租尽以给士卒，出私养钱，五日壹杀牛，服虔曰：「私假钱也。」以飨宾客军吏舍人，是以匈奴远避，不近云中之塞。虏尝一入，尚帅车骑击之，所杀甚众。夫士卒尽家人子，起田中从军，安知尺籍伍符？李奇曰：「尺籍所以书军令。伍符，军士五五相保之符信也。」如淳曰：「汉军法曰吏卒斩首，以尺籍书下县移郡，令人故行，不行夺劳二岁。伍符亦什伍之符，要节度也。」师古曰：「家人子，谓庶人之家子也。」终日力战，斩首捕虏，上功莫府，一言不相应，文吏以法绳之。其赏不行，吏奉法必用。愚以为陛下法太明，赏太轻，罚太重。且云中守尚坐上功首虏差六级，陛下下之吏，削其爵，罚作之。繇此言之，师古曰：「繇读与由同。」陛下虽得李牧，不能用也。臣诚愚，触忌讳，死罪！」文帝说。师古曰：「说读曰悦。」是日，令唐持节赦魏尚，复以为云中守，而拜唐为车骑都尉，主中尉及郡国车士。服虔曰：「车战之士也。」十年，景帝立，以唐为楚相。武帝即位，求贤良，举唐。唐时年九十余，不能为官，乃以子遂为郎。遂字王孙，亦奇士。魏尚，槐里人也。
汲黯字长孺，濮阳人也。其先有宠於古之卫君也。文颖曰：「六国时卫弱，但称君也。」至黯十世，世为卿大夫。以父任，孝景时为太子洗马，孟康曰：「大臣任举其子弟为官。」以严见惮。武帝即位，黯为谒者。东粤相攻，上使黯往视之。至吴而还，报曰：「粤人相攻，固其俗，不足以辱天子使者。」河内失火，烧千余家，上使黯往视之。还报曰：「家人失火，屋比延烧，师古曰：「比，近也。言屋相近，故连延而烧也。比音频寐反。」不足忧。臣过河内，河内贫人伤水旱万余家，或父子相食，臣谨以便宜，持节发河内仓粟以振贫民。请归节，伏矫制罪。」师古曰：「矫，托也，托奉制诏而行之。」上贤而释之，迁为荥阳令。黯耻为令，称疾归田里。上闻，乃召为中大夫。以数切谏，不得久留内，迁为东海太守。黯学黄老言，治官民，好清静，择丞史任之，如淳曰：「择郡丞及史任之也。郑当时为大司农，官属丞史，亦是也。」责大指而已，不细苛。黯多病，卧合内不出。岁余，东海大治，称之。上闻，召为主爵都尉，列於九卿。治务在无为而已，引大体，不拘文法。为人性倨，少礼，师古曰：「倨，简傲也，音居庶反。」面折，不能容人之过。合己者善待之，不合者弗能忍见，士亦以此不附焉。然好游侠，任气节，行修洁。其谏，犯主之颜色。常慕傅伯、爰盎之为人。应劭曰：「傅伯，梁人，为孝王将，素抗直也。」善灌夫、郑当时及宗正刘弃疾。亦以数直谏，不得久居位。是时，太后弟武安侯田`为丞相，中二千石拜谒，`弗为礼。黯见`，未尝拜，揖之。上方招文学儒者，上曰吾欲云云，张晏曰：「所言欲施仁义也。」师古曰：「云云，犹言如此如此也。史略其辞耳。」黯对曰：「陛下内多欲而外施仁义，柰何欲效唐虞之治乎！」上怒，变色而罢朝。公卿皆为黯惧。上退，谓人曰：「甚矣，汲黯之戆也！」群臣或数黯，师古曰：「数，责之，音所具反。」黯曰：「天子置公卿辅弼之臣，宁令从谀承意，陷主於不谊？且已在其位，纵爱身，柰辱朝廷何！」黯多病，病且满三月，上常赐告者数，终不愈。如淳曰：「杜钦所谓病满赐告诏恩也。数者，非一也。」师古曰：「数音所角反。愈与愈同。」最後，严助为请告。上曰：「汲黯何如人也？」曰：「使黯任职居官，亡以愈人，师古曰：「愈，胜也，读与愈同。」然至其辅少主守成，虽自谓贲育弗能夺也。」师古曰：「孟贲、夏育，皆古之勇士也。贲音奔。」上曰：「然。古有社稷之臣，至如汲黯，近之矣。」大将军青侍中，上踞厕视之。如淳曰：「厕，溷也。」孟康曰：「厕，床边侧也。」师古曰：「如说是也。」丞相弘宴见，上或时不冠。至如见黯，不冠不见也。上尝坐武帐，应劭曰：「武帐，织成帐为武士象也。」孟康曰：「今御武帐，置兵阑五兵於帐中也。」师古曰：「孟说是也。」黯前奏事，上不冠，望见黯，避帷中，使人可其奏。其见敬礼如此。张汤以更定律令为廷尉，师古曰：「更，改也。」黯质责汤於上前，师古曰：「质，对之也。」曰：「公为正卿，上不能褒先帝之功业，下不能化天下之邪心，安国富民，使囹圄空虚，何空取高皇帝约束纷更之为？师古曰：「言何为乃纷乱而改更也。」而公以此无种矣！」师古曰：「言当诛及子孙也。」黯时与汤论议，汤辩常在文深小苛，黯愤发，骂曰：「天下谓刀笔吏不可（谓）〔为〕公卿，果然。必汤也，令天下重足而立，仄目而视矣！」师古曰：「重累其足，言惧甚也。仄，古侧字也。」是时，汉方征匈奴，招怀四夷，黯务少事，间常言与胡和亲，毋起兵。师古曰：「每因间隙而言也。」上方乡儒术，师古曰：「乡读曰向。」尊公孙弘，及事益多，吏民巧。上分别文法，汤等数奏决谳以幸。而黯常毁儒，面触弘等徒怀诈饰智以阿人主取容，而刀笔之吏专深文巧诋，师古曰：「诋，毁辱也，音丁礼反。」陷人於罔，以自为功。上愈益贵弘、汤，弘、汤心疾黯，虽上亦不说也，师古曰：「说读曰悦。」欲诛之以事。师古曰：「以事致其罪而诛也。」弘为丞相，乃言上曰：「右内史界部中多贵人宗室，难治，非素重臣弗能任，请徙黯为右内史。」数岁，官事不废。大将军青既益尊，姊为皇后，然黯与亢礼。或说黯曰：「自天子欲令群臣下大将军，师古曰：「下音胡稼反。」大将军尊贵，诚重，君不可以不拜。」黯曰：「夫以大将军有揖客，反不重耶？」师古曰：「言能降贵以礼士，最为重也。」大将军闻，愈贤黯，数请问以朝廷所疑，遇黯加於平日。淮南王谋反，惮黯，曰：「黯好直谏，守节死义；至说公孙弘等，如发蒙耳。」师古曰：「说音式锐反。」上既数征匈奴有功，黯言益不用。
始黯列九卿矣，而公孙弘、张汤为小吏。及弘、汤稍贵，与黯同位，黯又非毁弘、汤。已而弘至丞相封侯，汤御史大夫，黯时丞史皆与同列，或尊用过之。黯褊心，不能无少望，师古曰：「褊，狭也。望，怨也。」见上，言曰：「陛下用群臣如积薪耳，後来者居上。」黯罢，上曰：「人果不可以无学，观汲黯之言，日益甚矣。」师古曰：「言其鄙俚也。或曰，积薪之言出曾子，故云不可无学也。」居无何，匈奴浑邪王帅众来降，师古曰：「浑音胡昆反。」汉发车二万乘。县官亡钱，从民贳马。师古曰：「赊买也。」民或匿马，马不具。上怒，欲斩长安令。黯曰：「长安令亡罪，独斩臣黯，民乃肯出马。且匈奴畔其主而降汉，徐以县次传之，何至令天下骚动，罢中国，甘心夷狄之人乎！」师古曰：「罢读曰疲。」上默然。後浑邪王至，贾人与市者，坐当死五百余人。黯入，请间，见高门，晋灼曰：「三辅黄图未央宫中有高门殿也。」曰：「夫匈奴攻当路塞，绝和亲，中国举兵诛之，死伤不可胜计，而费以钜万百数。师古曰：「即数百钜万也。」臣愚以为陛下得胡人，皆以为奴婢，赐从军死者家；卤获，因与之，以谢天下，塞百姓之心。师古曰：「塞，满也。」今纵不能，浑邪帅数万之众来，虚府库赏赐，发良民侍养，若奉骄子。愚民安知市买长安中而文吏绳以为阑出财物如边关乎？应劭曰：「阑，妄也。律，胡市，吏民不得持兵器及铁出关。虽於京师市买，其法一也。」臣瓒曰：「无符传出入为阑也。」陛下纵不能得匈奴之赢以谢天下，师古曰：「赢，余也，音弋成反。」又以微文杀无知者五百余人，臣窃为陛下弗取也。」上弗许，曰：「吾久不闻汲黯之言，今又复妄发矣。」後数月，黯坐小法，会赦，免官。於是黯隐於田园者数年。会更立五铢钱，民多盗铸钱者，楚地尤甚。上以为淮阳，楚地之郊也，师古曰：「郊谓交道冲要之处也。」召黯拜为淮阳太守。黯伏谢不受印绶，诏数强予，然後奉诏。召上殿，黯泣曰：「臣自以为填沟壑，不复见陛下，师古曰：「填音大贤反。」不意陛下复收之。臣常有狗马之心，师古曰：「思报效。」今病，力师古曰：「力谓甚也。」不能任郡事。臣愿为中郎，出入禁闼，补过拾遗，臣之愿也。」上曰：「君薄淮阳邪？吾今召君矣。师古曰：「言後即召也。」顾淮阳吏民不相得，师古曰：「顾谓思念也。」吾徒得君重，师古曰：「徒，但也。重，威重也。」卧而治之。」黯既辞，过大行李息，曰：「黯弃逐居郡，不得与朝廷议矣。师古曰：「与读曰豫。」然御史大夫汤智足以距谏，诈足以饰非，非肯正为天下言，专阿主意。主意所不欲，因而毁之；主意所欲，因而誉之。好兴事，舞文法，如淳曰：「舞犹弄也。」内怀诈以御主心，外挟贼吏以为重。公列九卿不早言之何？师古曰：「言何不早言也。」公与之俱受其戮矣！」息畏汤，终不敢言。黯居郡如其故治，淮阳政清。後张汤败，上闻黯与息言，抵息罪。令黯以诸侯相秩居淮阳。如淳曰：「诸侯王相在郡守上，秩真二千石。律，真二千石月得百五十斛，岁凡得千八百石耳。二千石月得百二十斛，岁凡得一千四百四十石耳。」居淮阳十岁而卒。卒後，上以黯故，官其弟仁至九卿，子偃至诸侯相。黯姊子司马安亦少与黯为太子洗马。安文深巧善宦，四至九卿，以河南太守卒。昆弟以安故，同时至二千石十人。濮阳段宏始事盖侯信，服虔曰：「景帝王皇后兄也。」信任宏，苏林曰：「任，保举。」官亦再至九卿。然卫人仕者皆严惮汲黯，出其下。郑当时字庄，陈人也。其先郑君尝事项籍，籍死而属汉。高祖令诸故项籍臣名籍，郑君独不奉诏。诏尽拜名籍者为大夫，而逐郑君。郑君死孝文时。
当时以任侠自喜，脱张羽於厄，服虔曰：「梁孝王将，楚相之弟也。」师古曰：「喜音许吏反。脱音佗活反。」声闻梁楚间。孝景时，为太子舍人。每五日洗沐，常置驿马长安诸郊，如淳曰：「郊，交道四通处也，以请宾客便。」臣瓒曰：「长安四面郊祀之处，闲静可以请宾客也。」师古曰：「二说皆非也。此谓长安城外四面之郊耳。邑外谓之郊，近郊二十里。」请谢宾客，夜以继日，至明旦，常恐不遍。当时好黄老言，其慕长者，如恐不称。师古曰：「恐不称其意。」自见年少官薄，然其知友皆大父行，天下有名之士也。师古曰：「大父谓祖父。行音胡浪反。」武帝即位，当时稍迁为鲁中尉，济南太守，江都相，至九卿为右内史。以武安魏其时议，师古曰：「议田`及窦婴事。」贬秩为詹事，迁为大司农。当时为大吏，戒门下：「客至，亡贵贱亡留门（下）者。」执宾主之礼，以其贵下人。性廉，又不治产，昂奉赐给诸公。师古曰：「昂音牛向反。奉音扶用反。」然其馈遗人，不过具器食。师古曰：「犹今言一盘食也。」每朝，候上间说，未尝不言天下长者。师古曰：「候天子间隙之时，其所称说，皆言长者也。」其推毂士及官属丞史，诚有味其言也。师古曰：「推毂，言荐举人，如推毂之运转也。有味者，其言甚美也。」常引以为贤於己。未尝名吏，与官属言，若恐伤之。闻人之善言，进之上，唯恐後。山东诸公以此翕然称郑庄。使视决河，自请治行五日。如淳曰：「治行，谓庄严。」上曰：「吾闻郑庄行，千里不赍粮，治行者何也？」然当时在朝，常趋和承意，师古曰：「趋读曰趣。趣，向也。和音胡卧反。」不敢甚斥臧否。汉征匈奴，招四夷，天下费多，财用益屈。师古曰：「屈，尽也，音其勿反。」当时为大司农，任人宾客僦，晋灼曰：「当时为大司农，而任使其宾客辜较作僦也。」师古曰：「僦谓受顾赁而载运也。言当时保任其宾客於司农载运也。僦音子就反。」入多逋负。司马安淮阳太守，发其事，当时以此陷罪，赎为庶人。顷之，守长史。如淳曰：「丞相长史也。」迁汝南太守，数岁，以官卒。昆弟以当时故，至二千石者六七人。当时始与汲黯列为九卿，内行修。两人中废，宾客益落。师古曰：「落，散也。」当时死，家亡余财。先是下翟公为廷尉，苏林曰：「音圭，京兆县名也。」宾客亦填门，师古曰：「填，满也，音田。」及废，门外可设爵罗。师古曰：「言其寂静，无人行也。」後复为廷尉，客欲往，翟公大署其门师古曰：「署谓书之。」曰：「一死一生，乃知交情；一贫一富，乃知交态；一贵一贱，交情乃见。」师古曰：「见音胡电反。」赞曰：张释之之守法，冯唐之论将，汲黯之正直，郑当时之推士，不如是，亦何以成名哉！扬子以为孝文亲x帝尊以信亚夫之军，师古曰：「扬子，谓扬雄也。信读曰伸。」曷为不能用颇、牧？彼将有激云尔。师古曰：「谓冯唐欲理魏尚，故以此言激文帝也。」
汉书卷五十一贾邹枚路传第二十一
贾山，颍川人也。祖父（祛）〔祛〕，故魏王时博士弟子也。师古曰：「六国时魏也。」山受学（祛）〔祛〕，所言涉猎书记，不能为醇儒。师古曰：「涉若涉水，猎若猎兽，言历览之不专精也。醇者，不杂也。」尝给事颍阴侯为骑。师古曰：「为骑者，常骑马而从也。」孝文时，言治乱之道，借秦为谕，名曰至言。其辞曰：
臣闻为人臣者，尽忠竭愚，以直谏主，不避死亡之诛者，臣山是也。臣不敢以久远谕，愿借秦以为谕，唯陛下少加意焉。
夫布衣韦带之士，师古曰：「言贫贱之人也。韦带，以单韦为带，无饰也。」修身於内，成名於外，而使後世不绝息。至秦则不然。贵为天子，富有天下，赋敛重数，百姓任罢，师古曰：「数，屡也。任谓役事也。罢读曰疲，言疲於役使也。」赭衣半道，群盗满山，师古曰：「犯罪者则衣赭衣，行道之人半著赭衣，言被罪者众也。盗贼皆依山为阻，故云满山也。」使天下之人戴目而视，倾耳而听。师古曰：「戴目者，言常远视，有异志也。倾耳而听，言乐祸乱也。」一夫大，天下向应者，陈胜是也。师古曰：「字与呼同。，叫也，音火故反。向读曰响。」秦非徒如此也，起咸阳而西至雍，离宫三百，师古曰：「（此）〔凡〕言离宫者，皆谓於别处置之，非常所居也。」锺鼓帷帐，不移而具。又为阿房之殿，殿高数十仞，师古曰：「阿房者，言殿之四阿皆为房也。一说大陵曰阿，言其殿高若於阿上为房也。房字或作旁，说云始皇作此殿，未有名，以其去咸阳近，且号阿旁。阿，近也。八尺曰仞。」东西五里，南北千步，从车罗骑，四马骛驰，旌旗不桡。师古曰：「桡，屈也。言庭之广大，殿之高敞，众骑驰骛无所迫触，建立旌旗不屈桡。桡音女孝反。」为宫室之丽至於此，使其後世曾不得聚庐而托处焉。为驰道於天下，东穷燕齐，南极吴楚，江湖之上，濒海之观毕至。师古曰：「濒，水涯也。濒海，谓缘海之边也。毕，尽也。濒音频，又音宾，字或作滨，音义同。」道广五十步，三丈而树，厚筑其外，隐以金椎，服虔曰：「作壁如甬道。隐筑也，以铁椎筑之。」师古曰：「筑令坚实而使隆高耳，不为甬壁也。隐音於靳反。」树以青松。为驰道之丽至於此，使其後世曾不得邪径而托足焉。死葬乎骊山，吏徒数十万人，师古曰：「吏以督领，徒以役作也。」旷日十年。师古曰：「旷，空也，废也。言为重役，空废时日，积年岁也。」下彻三泉师古曰：「三重之泉，言其深也。」合采金石，冶铜锢其内，R涂其外，师古曰：「锢谓铸而合之也，音固。」被以珠玉，饰以翡翠，应劭曰：「雄曰翡，雌曰翠。」臣瓒曰：「异物志云翡色赤而大於翠。」师古曰：「鸟各别类，非雄雌异名也。被音皮义反。」中成观游，上成山林。为葬h之侈至於此，使其後世曾不得蓬颗蔽冢而托葬焉。服虔曰：「谓块作冢，喻小也。」臣瓒曰：「蓬颗，犹裸颗小冢也。」晋灼曰：「东北人名土块为蓬颗。」师古曰：「诸家之说皆非。颗谓土块。蓬颗，言块上生蓬者耳。举此以对冢上山林，故言蓬颗蔽冢也。颗音口果反。」秦以熊罴之力，虎狼之心，蚕食诸侯，并吞海内，而不笃礼义，师古曰：「笃，厚也。」故天殃已加矣。臣昧死以闻，愿陛下少留意而详择其中。师古曰：「中音竹仲反。」臣闻忠臣之事君也，言切直则不用而身危，不切直则不可以明道，故切直之言，明主所欲急闻，忠臣之所以蒙死而竭知也。师古曰：「蒙，冒犯也。」地之硗者，虽有善种，不能生焉；师古曰：「硗，，瘠薄也。硗音口交反。」江皋河濒，虽有恶种，无不猥大。李奇曰：「皋，水边淤地也。」师古曰：「猥，盛也。」昔者夏商之季世，虽关龙逢、箕子、比干之贤，身死亡而道不用。服虔曰：「关龙逢，桀之忠臣也。」师古曰：「比干谏纣而纣杀之。论语曰『微子去之，箕子为之奴，比干谏而死。』」文王之时，豪俊之士皆得竭其智，刍荛采薪之人皆得尽其力，师古曰：「刍，刈草也。荛，草薪也。言执贱役者也。大雅板之诗曰『询于刍荛』。」此周之所以兴也。故地之美者善养禾，君之仁者善养士。雷霆之所击，无不摧折者；师古曰：「霆，疾雷也，音廷。」万钧之所压，无不糜灭者。今人主之威，非特雷霆也；师古曰：「特，独也。」势重，非特万钧也。开道而求谏，和颜色而受之，用其言而显其身，士犹恐惧而不敢自尽，又乃况於纵欲恣行暴虐，恶闻其过乎！震之以威，压之以重，师古曰：「震，动也。」则虽有尧舜之智，孟贲之勇，岂有不摧折者哉？师古曰：「孟贲，古之勇士。贲音奔。」如此，则人主不得闻其过失矣；弗闻，则社稷危矣。古者圣王之制，史在前书过失，工诵箴谏，李奇曰：「古有诵诗之工，记过之史，常在君侧也。」师古曰：「箴，戒也，音之林反。」瞽诵诗谏，师古曰：「瞽，无目之人。」公卿比谏，李奇曰：「相亲比而谏也，或曰比方事类以谏也。」师古曰：「比方是也。」士传言谏（过），庶人谤於道，商旅议於市，师古曰：「旅，众也。」然後君得闻其过失也。闻其过失而改之，见义而从之，所以永有天下也。天子之尊，四海之内，其义莫不为臣。然而养三老於大学，亲执酱而馈，执爵而S，师古曰：「馈字与馈同。进食曰馈。S者，少少饮酒，谓食已而荡口也，音胤。」祝 
在前，祝鲠在後，师古曰：「 
，古字，谓食不下也。以老人好鲠，故为备祝以祝之。」公卿奉杖，大夫进履，举贤以自辅弼，求修正之士使直谏。师古曰：「修正，谓修身正行者。」故以天子之尊，尊养三老，视孝也；师古曰：「视读曰示。」立辅弼之臣者，恐骄也；置直谏之士者，恐不得闻其过也；学问至於刍荛者，求善无餍也；商人庶人诽谤己而改之，从善无不听也。昔者，秦政力并万国，富有天下，破六国以为郡县，筑长城以为关塞。秦地之固，大小之势，轻重之权，其与一家之富，一夫之疆，胡可胜计也！师古曰：「胡，何也。胜，尽也。」然而兵破於陈涉，地夺於刘氏者，何也？秦王贪狼暴虐，残贼天下，穷困万民，以适其欲也。师古曰：「适，快也。」昔者，周盖千八百国，以九州之民养千八百国之君，用民之力不过岁三日，什一而籍，师古曰：「什一，谓十分之中公取一也。籍，借也，谓借人力也。一曰为簿籍而税之。」君有余财，民有余力，而颂声作。师古曰：「颂者，六诗之一，美盛德之形容，盖帝王之嘉致。」秦皇帝以千八百国之民自养，力罢不能胜其役，财尽不能胜其求。师古曰：「胜，堪也。罢读曰疲。次下亦同。」一君之身耳，所以自养者驰骋弋猎之娱，天下弗能供也。师古曰：「弋，缴射也。」劳罢者不得休息，饥寒者不得衣食，亡罪而死刑者无所告诉，人与之为怨，家与之为雠，师古曰：「言人人为怨，家家为雠。」故天下坏也。秦皇帝身在之时，天下已坏矣，而弗自知也。秦皇帝东巡狩，至会稽、琅邪，刻石著其功，自以为过尧舜统；如淳曰：「统，继也。尧舜子不才，不能长世，而秦自以过尧舜，可至万世也。」师古曰：「此说非也。统，治也。言自美功德，治理天下过於尧舜也。其下乃言一至万之事。」县石铸锺，服虔曰：「县石以为磬也。」苏林曰：「秦欲平天下法，使轻重如石之在称也。」师古曰：「二说皆非也。县，称也。石，百二十斤。称铜铁之斤石以铸锺，言其奢泰也。，猛兽之名，谓锺鼓之词挝此兽。音钜。」筛土筑阿房之宫，师古曰：「筛以竹k为之。筛音师。k音山尔反。」自以为万世有天下也。古者圣王作谥，三四十世耳，虽尧舜禹汤文武t世广德师古曰：「t，古累字。」以为子孙基业，无过二三十世者也。张晏曰：「夏十七世，殷三十一世，周三十六世。」秦皇帝曰死而以谥法，是父子名号有时相袭也，以一至万，则世世不相复也，师古曰：「复，重也，音扶目反。」故死而号曰始皇帝，其次曰二世皇帝者，欲以一至万也。秦皇帝计其功德，度其後嗣，世世无穷，师古曰：「度音大各反。」然身死才数月耳，师古曰：「才音财，暂也，浅也。」天下四面而攻之，宗庙灭绝矣。秦皇帝居灭绝之中而不自知者何也？天下莫敢告也。其所以莫敢告者何也？亡养老之义，亡辅弼之臣，亡进谏之士，纵恣行诛，退诽谤之人，杀直谏之士，是以道谀偷合苟容，师古曰：「道读曰导，导引主意於邪也。偷与偷同。」比其德则贤於尧舜，课其功则贤於汤武，天下已溃而莫之告也。师古曰：「水旁决曰溃，言天下之（壤）〔坏〕如水溃。」诗曰：「匪言不能，胡此畏忌，听言则对，谮言则退。」此之谓也。师古曰：「此大雅桑柔之篇也。言贤者见事之是非，非不能分别言之，而不言者何也？此但畏忌犯颜得罪罚也。又言，言而见听，则悉意答对；不见信受，则屏退也。今诗本云『听言则对，诵言如醉』。说者又别为义，与此不同。」又曰：「济济多士，文王以宁。」师古曰：「此大雅文王之篇也。济济，多威仪也。此言文王以多士之故，能安天下也。」天下未尝亡士也，然而文王独言以宁者何也？文王好仁则仁兴，得士而敬之则士用，用之有礼义。故不致其爱敬，则不能尽其心；不能尽其心，则不能尽其力；不能尽其力，则不能成其功。故古之贤君於其臣也，尊其爵禄而亲之；疾则临视之亡数，师古曰：「言心实忧念之，不为礼饰也。」死则往吊哭之，临其小敛大敛，已棺涂而後为之服锡衰麻至，师古曰：「已棺，谓已大敛也。涂谓涂殡也。锡衰，十五升布，无事其缕者也。棺音工唤反。」而三临其丧；未敛不饮酒食肉，未葬不举乐，当宗庙之祭而死，为之废乐。故古之君人者於其臣也，可谓尽礼矣；服法服，端容貌，正颜色，然後见之。故臣下莫敢不竭力尽死以报其上，功德立於後世，而令闻不忘也。师古曰：「令，善也。闻谓声之闻也。」今陛下念思祖考，术追厥功，师古曰：「术亦作述。」图所以昭光洪业休德，师古曰：「图，谋也。休，美也。」使天下举贤良方正之士，天下皆诉诉焉，师古曰：「诉读与欣同。」曰将兴尧舜之道，三王之功矣。天下之士莫不精白以承休德。师古曰：「厉精而为洁白也。」今方正之士皆在朝廷矣，又选其贤者使为常侍诸吏，与之驰飞淞裕师古曰：「酚肭同。」一日再三出。臣恐朝廷之解弛，师古曰：「解读曰懈。弛，放也，音式尔反。」百官之堕於事也，诸侯闻之，又必怠於政矣。陛下即位，亲自勉以厚天下，损食膳，不听乐，减外徭卫卒，止岁贡；省厩马以赋县传，师古曰：「赋，给与也。传音张恋反。」去诸苑以赋农夫，出帛十万余匹以振贫民；礼高年，九十者一子不事，八十者二算不事；师古曰：「一子不事，蠲其赋役。二算不事，免二口之算赋也。」赐天下男子爵，大臣皆至公卿；发御府金赐大臣宗族，亡不被泽者；赦罪人，怜其亡发，赐之巾，怜其衣赭书其背，父子兄弟相见也师古曰：「衣音於既反。」而赐之衣。平狱缓刑，天下莫不说喜。师古曰：「说读曰悦。」是以元年膏雨降，五谷登，此天之所以相陛下也。师古曰：「相，助也。」刑轻於它时而犯法者寡，衣食多於前年而盗贼少，此天下之所以顺陛下也。师古曰：「天下之人也。」臣闻山东吏布诏令，民虽老羸и疾，扶杖而往听之，愿少须臾毋死，思见德化之成也。今功业方就，名闻方昭，四方乡风，师古曰：「乡读曰向。」今从豪俊之臣，方正之士，直与之日日猎射，击兔伐狐，以伤大业，绝天下之望，臣窃悼之。诗曰：「靡不有初，鲜克有终。」师古曰：「此大雅荡之诗也。言人初始皆庶几於善道，而少有能终之者。」臣不胜大愿，愿少衰射猎，以夏岁二月，师古曰：「时以十月为岁首，则（为）〔谓〕夏正之二月为五月。今欲定制度，循於古法，故特云用夏岁二月也。夏音胡雅反。」定明堂，造太学，修先王之道。风行俗成，万世之基定，然後唯陛下所幸耳。师古曰：「言乃可恣意也。」古者大臣不r，师古曰：「r，狎也，音息列反。」故君子不常见其齐严之色，肃敬之容。师古曰：「见，显示也，音胡电反。」大臣不得与宴游，师古曰：「安息曰宴。与读曰豫。」方正修洁之士不得从射猎，使皆务其方以高其节，师古曰：「方，道也。一曰方谓廉隅也。」则群臣莫敢不正身修行，尽心以称大礼。师古曰：「称，副也。」如此，则陛下之道尊敬，功业施於四海，垂於万世子孙矣。诚不如此，则行日坏而荣日灭矣。夫士修之於家，而坏之於天子之廷，臣窃愍之。陛下与众臣宴游，与大臣方正朝廷论议。夫游不失乐，朝不失礼，议不失计，轨事之大者也。师古曰：「轨谓法度也。」其後文帝除铸钱令，山复上书谏，以为变先帝法，非是。又讼淮南王无大罪，宜急令反国。又言柴唐子为不善，足以戒。邓展曰：「淮南传棘蒲侯柴武太子柴奇与士伍开章谋反。」章下诘责，师古曰：「以其所上之章，令有司诘问。」对以为「钱者，亡用器也，而可以易富贵。富贵者，人主之操柄也，师古曰：「操，持也，音千高反。」令民为之，是与人主共操柄，不可长也。」师古曰：「长谓畜养也。言此事宜速禁绝，不可畜养。」其言多激切，善指事意，然终不加罚，所以广谏争之路也。其後复禁铸钱云。邹阳，齐人也。汉兴，诸侯王皆自治民聘贤。吴王濞招致四方游士，阳与吴严忌、枚乘等俱仕吴，皆以文辩著名。久之，吴王以太子事怨望，称疾不朝，阴有邪谋，阳奏书谏。为其事尚隐，恶指斥言，故先引秦为谕，因道胡、越、齐、赵、淮南之难，然後乃致其意。其辞曰：
臣闻秦倚曲台之宫，应劭曰：「始皇帝所治处也，若汉家未央宫。」师古曰：「倚，恃也，音於绮反。」悬衡天下，服虔曰：「关西为衡。」应劭曰：「衡，平也。」如淳曰：「衡犹称之（权）〔衡〕也，言其悬法度於其上也。」师古曰：「此说秦自以为威力疆固，非论平法也。下又言陈胜连从兵之据，则是说从横之事耳。服释是也。」画地而不犯，兵加胡越；师古曰：「画地不犯者，法制之行也。」至其晚节末路，张耳、陈胜连从兵之据，师古曰：「从音子容反。」以叩函谷，咸阳遂危。师古曰：「叩，击也。」何则？列郡不相亲，万室不相救也。今胡数涉北河之外，上覆飞鸟，下不见伏菟，苏林曰：「言胡来人马之盛，扬尘上覆飞鸟，下不见伏菟也。一曰，覆，尽也。言上射飞鸟，下尽伏菟也。」师古曰：「覆，尽，是也，音芳目反。」斗城不休，救兵不止，死者相随，辇车相属，师古曰：「属，连也，音之欲反。」转粟流输，千里不绝。何则？疆赵责於河间，应劭曰：「赵幽王为吕后所幽死，文帝立其长子遂为赵王，取赵之河间立遂弟辟疆为河间王，至子哀王无嗣，国除，遂欲复还得河间。」六齐望於惠后，孟康曰：「高后割齐济南郡为吕（王）台奉邑，又割琅邪郡封营陵侯刘泽为琅邪王。文帝乃立悼惠王六子为王。言六齐不保今日之恩，而追怨惠帝与吕后也。一说惠帝二年悼惠王入朝，吕后欲鸩杀之，献城阳郡，尊鲁元公主，得免，六子以此怨之。」城阳顾於卢博，孟康曰：「城阳王喜也。喜父章与弟兴居讨诸吕有功，本当尽以赵地王章，梁地王兴居。文帝闻其欲立齐王，更以二郡王之。章失职，岁余薨。兴居诛死。卢博，济北王治处，喜顾念而怨也。」三淮南之心思坟墓。张晏曰：「淮南厉王三子为三王，念其父见迁杀，思墓，欲报怨也。」师古曰：「三子为王，谓淮南、衡山、济北也。」大王不忧，臣恐救兵之不专，孟康曰：「不专救汉也。」如淳曰：「皆自私怨宿忿，不能为吴也。若吴举兵反，天子来讨，谓四国但有意，不敢相救也。」师古曰：「二说皆非也。言诸国各有私怨，欲申其志，不肯专为吴，非不敢相救也。」胡马遂进窥於邯郸，越水长沙，还舟青阳。张晏曰：「青阳，地名。还舟，聚舟船也。言胡为赵难，越为吴难，不可恃也。」虽使梁并淮阳之兵，下淮东，越广陵，以遏越人之粮，汉亦折西河而下，北守漳水，以辅大国，胡亦益进，越亦益深。此臣之所为大王患也。应劭曰：「时赵王遂北连匈奴，吴王濞素事三越，故邹阳微言胡越亦自受敌，救兵之不专也。胡马故曰进，越水故曰深。」苏林曰：「折，截也。阳知吴王阴连结齐、赵、淮南、胡、越，欲谏不敢指斥言，故陈胡、越之难，齐、赵之怨，微言梁并淮阳绝越人之粮，汉折西河以辅大国，以破难其计。欲隐其辞，故谬言胡益进，越益深，为大王患之，以错乱其语，若吴为忧助汉者也。自此以下，乃致其意焉。」师古曰：「苏说是。」臣闻交龙襄首奋翼，则浮云出流，雾雨咸集。师古曰：「襄，举也。」圣王底节修德，则游谈之士归义思名。师古曰：「底，厉也，音指。」今臣尽智毕议，易精极虑，如淳曰：「改易精思以极尽谋虑也。」则无国不可奸；师古曰：「奸音干。」饰固陋之心，则何王之门不可曳长裾乎？然臣所以历数王之朝，背淮千里而自致者，非恶臣国而乐吴民也，窃高下风之行，尤说大王之义。师古曰：「言在下风侧听，高尚美悦大王之行义也。说读曰悦。」故愿大王之无忽，察听其志。臣闻鸷鸟t百，不如一鹗。孟康曰：「鹗，大雕也。」如淳曰：「鸷鸟比诸侯，鹗比天子。」师古曰：「鸷击之鸟，鹰D之属也。鹗自大鸟而鸷者耳，非雕也。t，古累字。鹗音愕。」夫全赵之时，服虔曰：「全赵，赵未分之时。」武力鼎士服丛台之下者一旦成市，师古曰：「服，盛服也。鼎士，举鼎之士也。丛台，赵王之台也，在邯郸。音州县之县。」而不能止幽王之湛患。师古曰：「幽王谓赵幽王友也。湛读曰沈。沈患，言幽王为吕后所幽死。」淮南连山东之侠，死士盈朝，不能还厉王之西也。师古曰：「厉王，淮南厉王长也。西谓废迁严道而死於雍也。」然而计议不得，虽诸、贲不能安其位，亦明矣。师古曰：「诸谓专诸，贲谓孟贲，皆古勇士也。」故愿大王审画而已。师古曰：「画，计也，音获。」始孝文皇帝据关入立，寒心销志，不明求衣。张晏曰：「据函谷关立为天子，诸国闻文帝入关为之寒心散志也。求衣，夜索衣著，不及待明，意不安也。」臣瓒曰：「文帝入关而立，以天下多难，故乃寒心战栗，未明而起。」师古曰：「瓒说是。」自立天子之後，使东牟朱虚东褒义父之後，应劭曰：「天下已定，文帝遣朱虚侯章东喻齐王，嘉其首举兵，欲诛诸吕，犹春秋褒邾仪父也。」师古曰：「立天子，谓立为天子也。义读曰仪。父读曰甫。」深割婴儿王之。应劭曰：「封齐王六子为王，其中有小小婴儿者，文帝於骨肉厚也。或曰，皇子武为代王，参为太原王，揖为梁王。」师古曰：「或说是也。」壤子王梁、代，如淳曰：「文帝之二子。」晋灼曰：「扬雄方言『梁益之间，所爱谓其肥盛曰壤』。或曰，言深割婴儿王之壤。壤，土也。壤字当上属也。」师古曰：「或说非也。」益以淮阳。卒仆济北，囚弟於雍者，岂非象新垣平等哉！应劭曰：「仆，僵仆也。济北王兴居反，见诛。囚弟於雍者，淮南王长有罪，见徙，死於雍。所以然者，坐二国有奸臣如新垣平等，劝王共反。」师古曰：「仆音赴。」今天子新据先帝之遗业，左规山东，右制关中，变权易势，大臣难知。大王弗察，臣恐周鼎复起於汉，新垣过计於朝，如淳曰：「新垣平诈言『鼎在泗水中，臣望东北汾阴有金宝气，鼎其在乎？弗迎，则不至。』为吴计者，犹新垣平之言，周鼎终不可得也。」服虔曰：「过，误也。」则我吴遗嗣，不可期於世矣。师古曰：「言吴当绝灭无遗嗣也。」高皇帝烧栈道，水章邯，应劭曰：「章邯为雍王，高祖以水灌其城，破之也。」兵不留行，师古曰：「言无所稽留，不废於行。」收弊民之倦，东驰函谷，西楚大破。张晏曰：「项羽自号西楚霸王。」水攻则章邯以亡其城，陆击则荆王以失其地，如淳曰：「荆亦楚也，谓项羽败走。」此皆国家之不几者也。应劭曰：「言不可庶几也。」李奇曰：「不但几微，乃著见也。或曰几，危也。此数事於国家皆无危险之虑也。」师古曰：「言汉朝之安，诸侯不当妄起邪意。应说是也。」愿大王孰察之。吴王不内其言。
是时，景帝少弟梁孝王贵盛，亦待士。於是邹阳、枚乘、严忌知吴不可说，皆去之梁，从孝王游。
阳为人有智略，　慨不苟合，师古曰：「　音口朗反。」介於羊胜、公孙诡之间。师古曰：「介谓间厕也。」胜等疾阳，恶之孝王。师古曰：「恶谓谗毁也。其下亦同。」孝王怒，下阳吏，将杀之。阳客游以谗见禽，恐死而负t，师古曰：「t音力瑞反。」乃从狱中上书曰：臣闻忠无不报，信不见疑，臣常以为然，徒虚语耳。昔荆轲慕燕丹之义，白虹贯日，太子畏之；应劭曰：「燕太子丹质於秦，始皇遇之无礼，丹亡去，厚养荆轲，令西刺秦王。其精诚感天，白虹为之贯日也。」如淳曰：「白虹，兵象，日为君，为燕丹表可克之兆。」师古曰：「精诚若斯，太子尚畏而不信也。太白食昴，义亦如之。」卫先生为秦画长平之事，太白食昴，昭王疑之。苏林曰：「白起为秦伐赵，破长平军，欲遂灭赵，遣卫先生说昭王益兵粮，为应侯所害，事用不成。精诚上达於天，故太白为之食昴。昴，赵分也，将有兵，故太白食昴。食，干历之也。」如淳曰：「太白，天之将军。」夫精（诚）变天地而信不谕两主，岂不哀哉！今臣尽忠竭诚，毕议愿知，张晏曰：「尽其计议，愿王知之。」左右不明，卒从吏讯，为世所疑。师古曰：「言左右不明者，不欲斥王也。讯谓鞫问也，音信。」是使荆轲、卫先生复起，而燕、秦不寤也。愿大王孰察之。昔玉人献宝，楚王诛之；应劭曰：「卞和得玉璞，献之武王，王示玉人，曰石也，刖其右足。武王殁，复献文王，玉人复曰石也，刖其左足。至成王时，抱其璞哭於郊，乃使玉人攻之，果得宝玉也。」李斯谒忠，胡亥极刑。张晏曰：「李斯谏二世以正，而二世杀之，具五刑。」是以箕子阳狂，接舆避世，张晏曰：「接舆，楚贤人，阳狂避世。」师古曰：「舆音弋於反。」恐遭此患也。愿大王察玉人、李斯之意，而後楚王、胡亥之听，师古曰：「以谬听为後。後犹下也。」毋使臣为箕子、接舆所笑。臣闻比干剖心，子胥鸱夷，应劭曰：「吴王取马革为鸱夷，受子胥，沈之江。鸱夷，}形。」师古曰：「鸱夷，即今之盛酒鸱夷　。」臣始不信，乃今知之。愿大王孰察，少加怜焉！语曰「有白头如新，孟康曰：「初相识至白头不相知。」倾盖如故」。文颖曰：「倾盖，犹交盖驻车也。」何则？知与不知也。故樊於期逃秦之燕，藉荆轲首以奉丹事；张晏曰：「於期为秦将，被谗走之燕。始皇灭其家，又重购之。燕遣荆轲欲刺秦王，於期自刎首，令轲赍往。」师古曰：「之，往也。藉，假也。」王奢去齐之魏，临城自刭以却齐而存魏。孟康曰：「王奢，齐臣也，亡至魏。其後齐伐魏，奢登城谓齐将曰：『今君之来，不过以奢故也，义不苟生，以为魏累。』遂自刭也。」夫王奢、樊於期非新於齐、秦而故於燕、魏也，所以去二国死两君者，行合於志，慕义无穷也。是以苏秦不信於天下，为燕尾生；服虔曰：「苏秦於秦不出其信，於燕则出尾生之信也。」晋灼曰：「说齐宣王使还燕十城，又令闵王厚葬以弊齐，终死为燕也。」师古曰：「尾生，古之信士，守志亡躯，故以为喻。」白圭战亡六城，为魏取中山。张晏曰：「白圭为中山将，亡六城，君欲杀之，亡入魏，魏文侯厚遇之，还拔中山。」何则？诚有以相知也。苏秦相燕，人恶之燕王，燕王按剑而怒，食以if；孟康曰：「if，骏马也，生七日而超其母。敬重苏秦，虽有谗谤，而更食以珍奇之味。」师古曰：「食读曰　。i音决。f音题。」白圭显於中山，师古曰：「以拔中山之功而尊显也。」人恶之於魏文侯，文侯赐以夜光之璧。何则？两主二臣，剖心析肝相信，师古曰：「析，分也。」岂移於浮辞哉！师古曰：「不以浮说而移心。」故女无美恶，入宫见妒；士无贤不肖，入朝见嫉。昔司马喜膑脚於宋，卒相中山；苏林曰：「六国时人，被此刑也。」范睢拉胁折齿於魏，卒为应侯。应劭曰：「魏人也。魏相魏齐疑其以国阴事告齐，乃掠笞数百，拉胁折齿。」师古曰：「後入秦为相，封为应侯。拉，摧也，音卢合反。」此二人者，皆信必然之画，捐朋党之私，挟孤独之交，故不能自免於嫉妒之人也。师古曰：「言直道而行，不求朋党之助，谓忠信必可恃也。画，计也，音获。」是以申徒狄蹈雍之河，服虔曰：「殷之末世（人）〔介士〕也。雍之河，雍州之河也。」师古曰：「雍者，河水溢出为小流也。言狄初因蹈雍，遂入大河也。尔雅曰『水自河出为雍』，又曰『江有　，河有雍』。雍音於龙反。服虔曰雍州之河，非也。」徐衍负石入海。服虔曰：「周之末世人也。」师古曰：「负石者，欲速沈也。」不容於世，义不苟取比周於朝以移主上之心。师古曰：「比音频寐反。」故百里奚乞食於道路，缪公委之以政；应劭曰：「虞人也，闻秦缪公贤，欲往干之，乏资，乞食以自致也。」甯戚饭牛车下，桓公任之以国。应劭曰：「齐桓公夜出迎客，甯戚疾击其牛角，高歌曰：『南山矸，自石烂，生不逢尧与舜禅。短布单衣适至_，从昏饭牛薄夜半，长夜曼曼何时旦！』桓公召与语，说之，以为大夫。」师古曰：「矸字与岸同。_，胫也。薄，止也。_音下谏反。曼音莫干反。」此二人者，岂素宦於朝，借誉於左右，然後二主用之哉？感於心，合於行，坚如胶R，昆弟不能离，岂惑於众口哉？故偏听生奸，独任成乱。昔鲁听季孙之说逐孔子，师古曰：「季孙，鲁大夫季桓子也，名斯。论语云『齐人归女乐，季桓子受之，三日不朝，孔子行。』盖桓子故使定公受齐之女乐，欲令去孔子也。」宋任子冉之计囚墨翟。文颖曰：「子冉，子罕也。」夫以孔、墨之辩，不能自免於谗谀，而二国以危。何则？众口铄金，积毁销骨也。师古曰：「美金见毁，众共疑之，数被烧练，以至销铄。谗佞之人，肆其诈巧，离散骨肉，而不觉知。」秦用戎人由余而伯中国，师古曰：「伯读曰霸。」齐用越人子臧而疆威、宣。师古曰：「齐之二王谥也。」此二国岂系於俗，牵於世，系奇偏之浮辞哉？公听并观，垂明当世。师古曰：「公听，言不私也。并观，所见齐同也。」故意合则胡越为兄弟，由余、子臧是矣；不合则骨肉为雠敌，朱、象、管、蔡是矣。师古曰：「朱，丹朱，尧子。象，舜弟。管、蔡，周之二叔也。」今人主诚能用齐、秦之明，後宋、鲁之听，则五伯不足侔，而三王易为也。师古曰：「侔，等也。伯读曰霸。」是以圣王觉寤，（损）〔捐〕子之之心，而不说田常之贤，应劭曰：「燕王哙贤其相子之，欲禅以燕国，国乃大乱。田常，陈恒也。齐简公悦之，而杀简公。今使人君去此心，则国家安全也。」师古曰：「说读曰悦。」封比干之後，修孕妇之墓，应劭曰：「纣刳妊者，观其胎产。」师古曰：「武王克商，反其故政，乃封修之。」故功业覆於天下。师古曰：「覆犹被也。」何则？欲善亡厌也。夫晋文亲其雠，疆伯诸侯；齐桓用其仇，而一匡天下。张晏曰：「寺人勃L为晋献公逐文公，斩其祛。及文公即位，用其言以免吕　之难。管仲射中桓公带钩，而用为相。」师古曰：「伯读为霸。下皆类此。」何则？慈仁殷勤，诚加於心，不可以虚辞借也。至夫秦用商鞅之法，东弱韩、魏，立疆天下，卒车裂之。师古曰：「卒，终也。」越用大夫种之谋，禽劲吴而伯中国，遂诛其身。是以孙叔敖三去相而不悔，师古曰：「叔敖三为楚相，而三去之。缯丘之封人谓之曰：『吾闻处官久者士妒之，禄厚者众怨之，位尊者君恨之。今相国有此三者，而不得罪於楚之士众，（仕）〔何〕也？』叔敖曰：『吾三相楚而（不）〔身〕愈卑，每益禄而施愈博，位滋尊而礼愈恭，是以不得罪於楚人也。』」於陵子仲辞三公为人灌园。师古曰：「於陵，地名也。子仲，陈仲子也。其先与齐同族，兄载为齐相，仲子以为不义，乃将妻子适楚，居于於陵，自谓於陵子仲。楚王闻其贤，使使者持金百镒聘之，欲以为相。仲子不许，遂夫妻相与逃，而为人灌园，终身不屈其节。」今人主诚能去骄傲之心，怀可报之意，披心腹，见情素，师古曰：「见，显示之也。素谓心所向也。」堕肝胆，施德厚，师古曰：「堕，毁也，音火规反。」终与之穷达，无爱於士，师古曰：「无所吝惜也。」则桀之犬可使吠尧，跖之客可使刺由，应劭曰：「盗跖之客为其人使刺由。由，许由也。」师古曰：「此言被之以恩，则用命也。」何况因万乘之权，假圣王之资乎！然则〔荆〕轲湛七族，要离燔妻子，岂足为大王道哉！应劭曰：「荆轲为燕刺秦始皇，不成而死，其族坐之。湛，没也。吴王阖闾欲杀王子庆忌，要离诈以罪亡，令吴王燔其妻子。要离走见庆忌，以剑刺之。」张晏曰：「七族，上至曾祖，下至曾孙。」师古曰：「此说云湛七族，无荆字也。寻诸史籍，荆轲无湛族之事，不知阳所云者定何人也。湛读曰沈。」臣闻明月之珠，夜光之璧，以暗投人於道，众莫不按剑相眄者。何则？无因而至前也。蟠木根柢，轮锢肫妫苏林曰：「柢音蒂。」张晏曰：「柢，根下本也。轮锢肫妫委曲盘戾也。」师古曰：「蟠木，屈曲之木也。镆羧ヂ址础＠胍袅Χ反。奇音於绮反。一曰离奇各读如本字。」而为万乘器者，以左右先为之容也。师古曰：「万乘器，天子车舆之属也。容谓雕刻加饰。」故无因而至前，虽出随珠和璧，祗怨结而不见德；师古曰：「随国之侯见大蛇伤者，疗而愈之，蛇衔明珠以报其德，故称随珠。和氏之璧，即卞和所献之玉耳。祗，适也，音支。」有人先游，则枯木朽株，树功而不忘。师古曰：「先游，谓进纳之也。树，立也。」今夫天下布衣穷居之士，身在贫羸，师古曰：「衣食不充，故羸瘦也。一曰羸谓无威力。」虽蒙尧、舜之术，挟伊、管之辩，师古曰：「伊，伊尹。管，管仲。」怀龙逢、比干之意，而素无根柢之容，虽竭精神，欲开忠於当世之君，师古曰：「开谓陈说也。」则人主必袭按剑相眄之迹矣。师古曰：「袭，重也。言蹑其故迹也。」是使布衣之士不得为枯木（巧）〔朽〕株之资也。是以圣王制世御俗，独化於陶钧之上，张晏曰：「陶家名模下圆转者为钧，以其制器为大小，比之於天也。」师古曰：「此说非也。陶家名转者为钧，盖取周回调钧耳。言圣王制驭天下，亦犹陶人转钧，非陶家转象天也。」而不牵乎卑辞之语，不夺乎众多之口。师古曰：「夺者，言欲行善道而为佞人夺其计也。」故秦皇帝任中庶子蒙〔嘉〕之言，师古曰：「蒙者，庶子名也。今流俗书本蒙下辄加恬字，非也。」以信荆轲，而匕首窃发；师古曰：「匕首，短剑也。其首类匕，便於用也。」周文王猎泾渭，载吕尚归，以王天下。应劭曰：「西伯出遇吕尚於渭之阳，与语大悦，因载归。」秦信左右而亡，周用乌集而王。师古曰：「言文王之得太公，非因旧故，若乌鸟之暴集。」何则？以其能越挛拘之语，驰域外之议，师古曰：「挛音力全反。」独观乎昭旷之道也。师古曰：「昭，明也。旷，广也。」今人主沈谄谀之辞，牵帷Z之制，孟康曰：「言为左右便僻侍帷Z臣妾所见牵制矣。」使不羁之士与牛骥同o，师古曰：「不羁，言才识高远不可羁系也。o，历也。扬雄方言云『梁、宋、齐、楚、燕之间谓历曰o』。o音在早反。」此鲍焦所以愤於世也。孟康曰：「周之介士也。」师古曰：「鲍焦怨时之不用己，采蔬於道。子贡难曰：『非其时而采其蔬，此焦之有哉？』弃其蔬，乃立枯於洛水之上。蔬谓菜也。」臣闻盛饰入朝者不以私污义，底厉名号者不以利伤行。师古曰：「底厉，言其自修廉隅，若磨厉於石也。」故里名胜母，曾子不入；师古曰：「曾子至孝，以胜母之名不顺，故不入也。」邑号朝歌，墨子回车。晋灼曰：「纣作朝歌之音。朝歌者，不时也。」师古曰：「朝歌，殷之邑名也。淮南子云『墨子非乐，不入朝歌』。」今欲使天下寥廓之士笼於威重之权，胁於位势之贵，师古曰：「寥廓，远大之度也。胁，迫也。寥音聊。」回面污行，以事谄谀之人，师古曰：「回，邪也。污，不洁也，音一故反。或曰污，曲也，音一胡反。」而求亲近於左右，则士有伏死堀穴岩薮之中耳，师古曰：「堀与窟同。泽无水曰薮。」安有尽忠信而趋阙下者哉！书奏孝王，孝王立出之，卒为上客。
初，胜、诡欲使王求为汉嗣，王又尝上书，愿赐容车之地径至长乐宫，自使梁国士众筑作甬道朝太后。爰盎等皆建以为不可。师古曰：「建谓立议。」天子不许。梁王怒，令人刺杀盎。上疑梁杀之，使者冠盖相望责梁王。梁王始与胜、诡有谋，阳争以为不可，故见谗。枚先生、严夫子皆不敢谏。师古曰：「先生，枚乘。夫子，严忌。」及梁事败，胜、诡死，孝王恐诛，乃思阳言，深辞谢之，赍以千金，令求方略解罪於上者。阳素知齐人王先生，师古曰：「素与相知也。」年八十余，多奇计，即往见，语以其事。王先生曰：「难哉！人主有私怨深怒，欲施必行之诛，诚难解也。以太后之尊，骨肉之亲，犹不能止，况臣下乎？昔秦始皇有伏怒於太后，群臣谏而死者以十数。得茅焦为廓大义，郑氏曰：「齐人也。」应劭曰：「茅焦谏云：『陛下车裂假父，有嫉妒之心；囊扑两弟，有不慈之名；迁母咸阳，有不孝之行。臣窃为陛下危之。臣所言毕。』乃解衣趋镬。始皇下殿，左手接之曰：『先生起矣！』即迎太后，遂为母子如初。」始皇非能说其言也，乃自强从之耳。师古曰：「说读曰悦。」茅焦亦廑脱死如毛　耳，师古曰：「廑，少也。言才免於死也。廑音巨刃反。」故事所以难者也。今子欲安之乎？」师古曰：「安，焉也。之，往也。」阳曰：「邹鲁守经学，齐楚多辩知，韩魏时有奇节，吾将历问之。」王先生曰：「子行矣。还，过我而西。」邹阳行月余，莫能为谋，还过王先生，曰：「臣将西矣，为如何？」王先生曰：「吾先日欲献愚计，以为众不可盖，师古曰：「盖，覆蔽也。」窃自薄陋不敢道也。若子行，必往见王长君，士无过此者矣。」邹阳发寤於心，曰：「敬诺。」辞去，不过梁，径至长安，因客见王长君。长君者，王美人兄也，後封为盖侯。邹阳留数日，乘间而请曰：师古曰：「间谓空隙无事之时。」「臣非为长君无使令於前，故来侍也；师古曰：「使令，谓役使之人也。令音力成反。」愚戆窃不自料，愿有谒也。」师古曰：「料，量也。谒，告也。」长君跪曰：「幸甚。」阳曰：「窃闻长君弟得幸後宫，天下无有，师古曰：「言独一耳，无所比类也。」而长君行迹多不循道理者。今爰盎事即穷竟，梁王恐诛。如此，则太后怫郁泣血，无所发怒，师古曰：「怫郁，蕴积也。怫音佛。」切齿侧目於贵臣矣。臣恐长君危於t卵，师古曰：「t卵者，言其将P而破碎也。」窃为足下忧之。」长君惧然曰：「将为之柰何？」师古曰：「惧读曰瞿，音居具反。瞿然，无守之貌。」阳曰：「长君诚能精为上言之，得毋竟梁事，长君必固自结於太后。太后厚德长君，入於骨髓，而长君之弟幸於两宫，如淳曰：「太后宫及帝宫也。」金城之固也。师古曰：「言其荣宠无极不可坏，故取喻於金城也。」又有存亡继绝之功，德布天下，名施无穷，愿长君深自计之。昔者，舜之弟象日以杀舜为事，师古曰：「言日日欲杀也。」及舜立为天子，封之於有卑。服虔曰：「音畀予之畀也。」师古曰：「地名也，音鼻，今鼻亭是也，在零陵。」夫仁人之於兄弟，无臧怒，无宿怨，厚亲爱而已，是以後世称之。鲁公子庆父使仆人杀子般，师古曰：「庆父，庄公弟也。子般，庄公太子也。仆人，即邓扈乐也。父读曰甫。般字与班同。」狱有所归，师古曰：「归罪於邓扈乐也。」季友不探其情而诛焉；师古曰：「季友，庆父之弟，不探庆父本情而诛扈乐。」庆父亲杀闵公，季子缓追免贼，师古曰：「庆父出奔，季友纵而不追，免其贼乱之罪。」春秋以为亲亲之道也。师古曰：「公羊之说也，言季友亲其兄也。」鲁哀姜薨於夷，孔子曰『齐桓公法而不谲』，以为过也。师古曰：「哀姜，庄公夫人也，淫於二叔，而豫杀闵公，齐人杀之於夷。夷，齐地也。法而不谲者，言守法而行，不能用权以免其亲也。」以是说天子，徼幸梁事不奏。」长君曰：「诺。」乘间入而言之。及韩安国亦见长公主，事果得不治。初，吴王濞与七国谋反，及发，齐、济北两国城守不行。汉既破吴，齐王自杀，不得立嗣。济北王亦欲自杀，幸全其妻子。齐人公孙P谓济北王曰：师古曰：「P音俱略反。」「臣请试为大王明说梁王，通意天子，说而不用，死未晚也。」公孙P遂见梁王，曰：「夫济北之地，东接疆齐，南牵吴越，北胁燕赵，此四分五裂之国，张晏曰：「四方受敌，济北居中央为五。」晋灼曰：「四分，即交五而裂，如田字也。」权不足以自守，劲不足以捍寇，师古曰：「捍，御也，音胡旦反。」又非有奇怪云以待难也，如淳曰：「非有奇材异计欲以为乱逆也，但假权许吴以避其祸耳。」晋灼曰：「非有以怪异之心而城守，须待变难而应吴也。」师古曰：「二说皆非也。此言权谋劲力既不能捍守，又无奇怪神灵可以御难，恐不自全，故坠言於吴也。」虽坠言於吴，非其正计也。苏林曰：「坠犹失也。」昔者郑祭仲许宋人立公子突以活其君，非义也，春秋记之，为其以生易死，以存易亡也。师古曰：「祭仲，郑大夫祭足也，事郑庄公，为公娶邓曼，生昭公，故祭仲立之。而宋大夫雍氏以女妻庄公而生突。昭公既立，宋人诱祭仲而执之，曰：『不立突，将死。』祭仲与宋人盟，以厉公归而立之。昭公奔卫，言足胁於大国，苟顺其心，欲以全昭公也。祭音侧界反。」乡使济北见情实，示不从之端，师古曰：「乡读曰向。见谓显也。」则吴必先历齐毕济北，张晏曰：「历，过。毕，尽收济北之地。」招燕、赵而总之。如此，则山东之从结而无隙矣。师古曰：「从音子容反。」今吴楚之王练诸侯之兵，钒淄街众，师古曰：「练，选也。酚肭同。白徒，言素非军旅之人，若今言白丁矣。」西与天子争衡，济北独底节坚守不下。使吴失与而无助，跬步独进，师古曰：「半步曰跬，音空t反。」瓦解土崩，破败而不救者，未必非济北之力也。夫以区区之济北而与诸侯争疆，师古曰：「区区，小貌也。」是以羔犊之弱而捍虎狼之敌也。守职不桡，可谓诚一矣。师古曰：「桡，曲也，音女教反。」功义如此，尚见疑於上，胁肩低首，t足抚衿，师古曰：「胁，翕也，谓敛也。」使有自悔不前之心，张晏曰：「悔不与吴西也。」非社稷之利也。臣恐藩臣守职者疑之。臣窃料之，师古曰：「料，量也。」能历西山，径长乐，抵未央，攘袂而正议者，独大王耳。师古曰：「西山，谓崤及华山也。抵，至也。攘，却也。袂，衣袖也。攘袂，犹今人云掉臂耳。」上有全亡之功，下有安百姓之名，德沦於骨髓，师古曰：「沦，入也。」恩加於无穷，愿大王留意详惟之。」师古曰：「惟，思也。」孝王大说，师古曰：「说读曰悦。」使人驰以闻。济北王得不坐，徙封於淄川。枚乘字叔，淮阴人也，为吴王濞郎中。吴王之初怨望谋为逆也，乘奏书谏曰：臣闻得全者全昌，失全者全亡。舜无立锥之地，以有天下；禹无十户之聚，以王诸侯。师古曰：「聚，聚邑也，音才喻反。」汤、武之土不过百里，上不绝三光之明，下不伤百姓之心者，有王术也。师古曰：「德政和平，上感天象，则日月星辰无有错谬，故言不绝三光之明也。」故父子之道，天性也；忠臣不避重诛以直谏，师古曰：「言父子君臣，其义一也。」则事无遗策，功流万世。臣乘愿披腹心而效愚忠，唯大王少加意念恻怛之心於臣乘言。夫以一缕之任系千钧之重，上县无极之高，下垂不测之渊，虽甚愚之人犹知哀其将绝也。马方骇鼓而惊之，师古曰：「骇亦惊也。鼓，击鼓也。」系方绝又重镇之；系绝於天不可复结，队入深渊难以复出。其出不出，间不容发。苏林曰：「改计取福正在今日，言其激切甚急也。」能听忠臣之言，百举必脱。师古曰：「脱者，免於祸也，音土活反。」必若所欲为，危於t卵，难於上天；变所欲为，易於反掌，安於太山。今欲极天命之寿，敝无穷之乐，究万乘之势，师古曰：「敝，尽也。究，竟也。」不出反掌之易，以居泰山之安，而欲乘t卵之危，走上天之难，师古曰：「走，趋向之也，音奏。」此愚臣之所以为大王惑也。人性有畏其景而恶其迹者，却背而走，迹愈多，景愈疾，师古曰：「背音步内反。」不知就阴而止，景灭迹绝。欲人勿闻，莫若勿言；欲人勿知，莫若勿为。欲汤之，郑氏曰：「音凄怆之怆，寒也。」一人炊之，百人扬之，无益也，师古曰：「炊谓爨火也。」不如绝薪止火而已。不绝之於彼，而救之於此，譬犹抱薪而救火也。养由基，楚之善射者也，去杨叶百步，百发百中。杨叶之大，加百中焉，可谓善射矣。然其所止，乃百步之内耳，比於臣乘，未知操弓持矢也。师古曰：「乘自言所知者远，非止见百步之中，故谓由基为不晓射也。」福生有基，祸生有胎；服虔曰：「基、胎，皆始也。」纳其基，绝其胎，祸何自来？师古曰：「纳犹藏也。何自来，言无所从来也。」泰山之留穿石，单极之　断干。孟康曰：「西方人名屋梁谓极。单，一也。一梁，谓井鹿卢也。言鹿卢为绠索久锲，断井干也。」晋灼曰：「　，古绠字也。单，尽也，尽极之绠断干。干，井上四交之干。常为汲索所契伤也。」师古曰：「晋说近之。干者，交木井上以为栏者也。孟云鹿卢，失其义矣。　、绠皆音鲠。锲、契皆刻也，音口计反。」水非石之钻，索非木之锯，渐靡使之然也。师古曰：「靡，尽也。」夫铢铢而称之，至石必差；寸寸而度之，至丈必过。郑氏曰：「石，百二十斤。」张晏曰：「乘所转四万六千八十铢而至於石，合而称之必有盈缩也。」师古曰：「言自小小以至於大数，则有轻重不同也。度音徒各反。」石称丈量，径而寡失。师古曰：「径，直也。」夫十围之木，始生如　，足可搔而绝，手可擢而拔，师古曰：「如　，言若　之生牙也。搔谓抓也。搔音索高反。抓音庄交反。」据其未生，先其未形也。磨砻底厉，不见其损，有时而尽；师古曰：「砻亦磨也。底，柔石也；厉，皂石也；皆可以磨者。砻音聋。」种树畜养，不见其益，有时而大；积德t行，不知其善，有时而用；弃义背理，不知其恶，有时而亡。臣愿大王孰计而身行之，此百世不易之道也。吴王不纳。乘等去而之梁，从孝王游。
景帝即位，御史大夫朝错为汉定制度，损削诸侯，吴王遂与六国谋反，举兵西乡，师古曰：「乡读曰向。」以诛错为名。汉闻之，斩错以谢诸侯。枚乘复说吴王曰：昔者，秦西举胡戎之难，北备榆中之关，师古曰：「即今所谓榆关也。」南距羌笮之塞，师古曰：「笮，西南夷也，音才各反。」东当六国之从。师古曰：「从音子容反。」六国乘信陵之籍，孟康曰：「魏公子无忌号信陵君。无忌尝总五国却秦，有地资也。」明苏秦之约，厉荆轲之威，并力一心以备秦。然秦卒禽六国，灭其社稷，而并天下，是何也？则地利不同，而民轻重不等也。今汉据全秦之地，兼六国之众，修戎狄之义，师古曰：「修恩义以抚戎狄。」而南朝羌笮，此其与秦，地相什而民相百，大王之所明知也。师古曰：「地十倍於秦，众百倍於秦。」今夫谗谀之臣为大王计者，不论骨肉之义，民之轻重，国之大小，以为吴祸，师古曰：「言劝王之反，则於吴为祸也。」此臣所以为大王患也。夫举吴兵以訾於汉，李奇曰：「訾，量也。」师古曰：「音子私反。」譬犹蝇蚋之附群牛，腐肉之齿利剑，锋接必无事矣。师古曰：「蚋，蚊属也。齿谓当之也。蚋音芮，又音人悦反。」天子闻吴率失职诸侯，愿责先帝之遗约，师古曰：「失职，谓被削黜，失其常分。」今汉亲诛其三公，以谢前过，是大王之威加於天下，而功越於汤武也。夫吴有诸侯之位，而实富於天子；有隐匿之名，而居过於中国。师古曰：「隐匿，谓僻在东南。」夫汉并二十四郡，十七诸侯，方输错出，运行数千里不绝於道，其珍怪不如东山之府。张晏曰：「汉时有二十四郡，十七诸侯王也。四方更输，错互（更）出攻也。」如淳曰：「东方诸郡以封王侯，不以封者二十四耳。时七国谋反，其余不反者，十七也。东山，吴王之府藏也。」师古曰：「二说皆非也。言汉此时有二十四郡，十七诸侯，方轨而输，杂出贡赋，入於天子，犹不如吴之富也。」转粟西乡，陆行不绝，水行满河，不如海陵之仓。如淳曰：「言汉京师仰须山东漕运以自给也。」晋灼曰：「海陵，海中山为仓也。」臣瓒曰：「海陵，县名也。有吴大仓。」师古曰：「瓒说是也。乡读曰向。」修治上林，杂以离宫，积聚玩好，圈守禽兽，不如长洲之苑。服虔曰：「吴苑。」孟康曰：「以江水洲为苑也。」韦昭曰：「长洲在吴东。」游曲台，临上路，不如朝夕之池。张晏曰：「曲台，长安台，临道上。」苏林曰：「吴以海水朝夕为池也。」师古曰：「三辅黄图未央宫有曲台殿。」深壁高垒，副以关城，不如江淮之险。此臣之所（以）为大王乐也。师古曰：「言其富饶及游晏之处逾天子也。」今大王还兵疾归，尚得十半。师古曰：「十分之中可冀五分无患，故云尚得十半。」不然，汉知吴之有吞天下之心也，赫然加怒，遣羽林黄头循江而下，苏林曰：「羽林黄头郎习水战者也。」张晏曰：「天子舟立黄旄於其端也。」师古曰：「邓通以棹船为黄头郎。苏说是也。」袭大王之都；鲁东海绝吴之饷道；师古曰：「饷，古饷字。」梁王饬车骑，习战射，师古曰：「饬与　同。饬，整也。」积粟固守，以备荥阳，待吴之饥。大王虽欲反都，亦不得已。师古曰：「已，语终之辞。」夫三淮南之计不负其约，晋灼曰：「吴楚反，皆守约不从也。」齐王杀身以灭其迹，晋灼曰：「齐孝王将闾也。吴楚反，坚守距三国。後栾布闻齐初与三国有谋，欲伐之，王惧自杀。」师古曰：「齐王传云吴楚已平，齐王乃自杀，今此枚乘谏书即已称之。二传不同，当有误者。」四国不得出兵其郡，晋灼曰：「胶东、胶西、济南、淄川王也。发兵应吴楚，皆见诛。」赵囚邯郸，应劭曰：「汉将郦寄围赵王於邯郸，与囚无异。」此不可掩，亦已明矣。师古曰：「言事已彰著。」大王已去千里之国，而制於十里之内矣。师古曰：「梁下屯兵方十里也。」张、韩将北地，如淳曰：「张，张羽；韩，韩安国也。时皆仕梁。北地良家子，善骑射者也。」师古曰：「将北地者，言将兵而处吴军之北以距吴，非北地良家子也。张羽、韩安国不将汉兵，如说非也。」弓高宿左右，服虔曰：「韩颓当也。」如淳曰：「宿军左右也。後弓高侯竟将轻骑绝吴粮道。」师古曰：「宿，止也。言弓高所将之兵屯止於吴军左右也。」兵不得下壁，军不得大息，臣窃哀之。愿大王孰察焉。吴王不用乘策，卒见禽灭。
汉既平七国，乘由是知名。景帝召拜乘为弘农都尉。乘久为大国上宾，与英俊并游，得其所好，不乐郡吏，以病去官。
复游梁，梁客皆善属辞赋，乘尤高。孝王薨，乘归淮阴。
武帝自为太子闻乘名，及即位，乘年老，乃以安车蒲轮徵乘，师古曰：「蒲轮，以蒲裹轮。」道死。师古曰：「（道）在道病死也。」诏问乘子，无能为文者，後乃得其孽子皋。师古曰：「孽，庶也。」皋字少孺。乘在梁时，取皋母为小妻。乘之东归也，皋母不肯随乘，乘怒，分皋数千钱，留与母居。年十七，上书梁共王，师古曰：「恭王名买，孝王之子也。」得召为郎。三年，为王使，与冗从争，师古曰：「冗从，散职之从王者也。冗音人勇反。」见谗恶遇罪，师古曰：「恶谓冗从言其短恶之事。」家室没入。皋亡至长安。会赦，上书北阙，自陈枚乘之子。上得之大喜，召入见待诏，皋因赋殿中。诏使赋平乐馆，善之。拜为郎，使匈奴。皋不通经术，诙笑类俳倡，李奇曰：「诙，嘲也。」师古曰：「俳，杂戏也。倡，乐人也。诙音恢。俳音排。嘲音竹交反。」为赋颂，好曼戏，师古曰：「曼，亵污也，音慢。」以故得r黩贵幸，师古曰：「r，狎也。黩，垢浊也，音渎。」比东方朔、郭舍人等，而不得比严助等得尊官。师古曰：「尊，高也。」武帝春秋二十九乃得皇子，群臣喜，故皋与东方朔作皇太子生赋及立皇子C祝，师古曰：「礼月令『祀於高C』。高C，求子之神也。武帝晚得太子，喜而立此C祠，而令皋作祭祀之文也。」受诏所为，皆不从故事，重皇子也。初，卫皇后立，皋奏赋以戒终。师古曰：「令慎终如始也。」皋为赋善於朔也。从行至甘泉、雍、河东，东巡狩，封泰山，塞决河宣房，游观三辅离宫馆，临山泽，弋猎射驭狗马　鞠刻镂，师古曰：「　，足　之也。鞠以韦为之，中实以物，　蹋为戏乐也。　音千六反。鞠音臣六反。」上有所感，辄使赋之。为文疾，受诏辄成，故所赋者多。司马相如善为文而迟，故所作少而善於皋。皋赋辞中自言为赋不如相如，又言为赋乃非。见视如倡，自悔类倡也。故其赋有诋荻方朔，如淳曰：「菀羝邸Ｚ犹刑辟也。」师古曰：「诋，毁也。荩丑也。诋音丁礼反。」又自诋荨Ｆ湮捏]c，曲随其事，皆得其意，师古曰：「]，古委字也。c音被。]c，犹言屈曲也。」颇诙笑，不甚闲靡。凡可读者百二十篇，其尤曼戏不可读者尚数十篇。路温舒字长君，钜鹿东里人也。父为里监门。使温舒牧羊，温舒取泽中蒲，截以为牒，编用写书。师古曰：「小简曰牒，编联次之。」稍习善，求为狱小吏，因学律令，转为狱史，县中疑事皆问焉。太守行县，见而异之，署决曹史。又受春秋，通大义。举孝廉，为山邑丞，苏林曰：「县名，在常山。」晋灼曰：「地理志常山有石邑，无山邑。」师古曰：「山邑不知其处。今流俗书本云常山石邑丞，後人妄加石字耳。」坐法免，复为郡吏。元凤中，廷尉光以治诏狱，请温舒署奏曹掾，张晏曰：「光，解光。」守廷尉史。会昭帝崩，昌邑王贺废，宣帝初即位，温舒上书，言宜尚德缓刑。其辞曰：臣闻齐有无知之祸，而桓公以兴；晋有骊姬之难，而文公用伯。师古曰：「伯读曰霸。」近世赵王不终，诸吕作（难）〔乱〕，而孝文为大宗。繇是观之，师古曰：「繇读与由同。」祸乱之作，将以开圣人也。故桓文扶微兴坏，尊文武之业，泽加百姓，功润诸侯，虽不及三王，天下归仁焉。文帝永思至德，以承天心，崇仁义，省刑罚，通关梁，一远近，敬贤如大宾，爱民如赤子，内恕情之所安，而施之於海内，是以囹圄空虚，天下太平。夫继变化之後，必有异旧之恩，此贤圣所以昭天命也。往者，昭帝即世而无嗣，大臣忧戚，焦心合谋，皆以昌邑尊亲，援而立之。师古曰：「援，引也，音爰。」然天不授命，淫乱其心，遂以自亡。深察祸变之故，乃皇天之所以开至圣也。故大将军受命武帝，股肱汉国，师古曰：「谓霍光。」披肝胆，决大计，黜亡义，立有德，辅天而行，然後宗庙以安，天下咸宁。臣闻春秋正即位，大一统而慎始也。陛下初登至尊，与天合符，宜改前世之失，正始受（命）之统，涤烦文，除民疾，存亡继绝，以应天意。
臣闻秦有十失，其一尚存，治狱之吏是也。秦之时，羞文学，好武勇，贱仁义之士，贵治狱之吏；正言者谓之诽谤，遏过者谓之妖言。师古曰：「遏，止也，音一曷反。」故盛服先生不用於世，忠良切言皆郁於胸，师古曰：「郁，积也。」誉谀之声日满於耳；虚美熏心，实祸蔽塞。师古曰：「熏，气A也，音勋。」此乃秦之所以亡天下也。方今天下赖陛下恩厚，亡金革之危，饥寒之患，父子夫妻　力安家，然太平未洽者，狱乱之也。夫狱者，天下之大命也，死者不可复生，　者不可复属。师古曰：「　，古绝字。属，连也，音之欲反。」书曰：「与其杀不辜，宁失不经。」师古曰：「虞书大禹谟载咎繇之言。辜，罪也。经，常也。言人命至重，治狱宜慎，宁失不常之过，不滥无罪之人，所以（常）〔崇〕宽恕也。」今治狱吏则不然，上下相罚以刻为明；师古曰：「酚肭同。」深者获公名，平者多後患。故治狱之吏皆欲人死，非憎人也，自安之道在人之死。是以死人之血流离於市，被刑之徒比肩而立，大辟之计岁以万数，此仁圣之所以伤也。太平之未洽，凡以此也。夫人情安则乐生，痛则思死。棰楚之下，何求而不得？故囚人不胜痛，则饰辞以视之；师古曰：「视读曰示。」吏治者利其然，则指道以明之；上奏畏却，则锻练而周内之。晋灼曰：「精熟周悉，致之法中也。」师古曰：「却，退也，畏为上所却退。却音丘略反。」盖奏当之成，师古曰：「当谓处其罪也。」虽咎繇听之，犹以为死有余辜。师古曰：「咎繇作士，善听狱讼，故以为喻也。」何则？成练者众，文致之罪明也。是以狱吏专为深刻，残贼而亡极，偷为一切，如淳曰：「偷，苟且也。一切，权时也。」不顾国患，此世之大贼也。故俗语曰：「画地为狱，议不入；刻木为吏，期不对。」师古曰：「画狱木吏，尚不入对，况真实乎。期犹必也。议必不入对。」此皆疾吏之风，悲痛之辞也。故天下之患，莫深於狱；败法乱正，离亲塞道，莫甚乎治狱之吏。此所谓一尚存者也。臣闻乌鸢之卵不毁，而後凤凰集；师古曰：「鸢，鸱也，音弋全反。」诽谤之罪不诛，而後良言进。故古人有言：「山薮藏疾，川泽纳污，瑾瑜匿恶，国君含诟。」师古曰：「春秋左氏传载晋大夫伯宗之辞。诟，耻也。言山薮之有草木则毒害者居之，川泽之形广大则能受於污浊，人君之善御下，亦当忍耻病也。诟音垢。」唯陛下除诽谤以招切言，开天下之口，广箴谏之路，扫亡秦之失，尊文武之德，省法制，宽刑罚，以废治狱，则太平之风可兴於世，永履和乐，与天亡极，天下幸甚。师古曰：「与天长久，无穷极也。」上善其言，迁广阳私府长。师古曰：「藏钱之府，天子曰少府，诸侯曰私府。长者，其官之长也。」内史举温舒文学高第，迁右扶风丞。时，诏书令公卿选可使匈奴者，温舒上书，愿给　养，暴骨方外，师古曰：「求为卒而随使至匈奴也。」以尽臣节。事下度辽将军范明友、太仆杜延年问状，罢归故官。师古曰：「以其言无可取，故罢而遣归故官。」久之，迁临淮太守，治有异迹，卒於官。温舒从祖父受历数天文，以为汉厄三七之间，张晏曰：「三七二百一十岁也。自汉初至哀帝元年二百一年也，至平帝崩二百十一年。」上封事以豫戒。成帝时，谷永亦言如此。师古曰：「永上书所谓『涉三七之节绝』者也。」及王莽篡位，欲章代汉之符，著其语焉。温舒子及孙皆至牧守大官。赞曰：春秋鲁臧孙达以礼谏君，君子以为有後。师古曰：「臧孙达，鲁大夫臧哀伯也。桓公取郜大鼎於宋，哀伯谏之。周内史闻之，曰：『臧孙达其有後於鲁乎！君违，不忘谏之以德。』」贾山自下上，孟康曰：「谓剀切之也。」苏林曰：「音摩，厉也。」师古曰：「剀音工来反。」邹阳、枚乘游於危国，然卒免刑戮者，以其言正也。路温舒辞顺而意笃，遂为世家，宜哉！师古曰：「谓子孙为大官不绝。」
汉书卷五十二窦田灌韩传第二十二
窦婴字王孙，孝文皇后从兄子也。父世观津人也。师古曰：「县名也，地理志属信都。观音工唤反。」喜宾客。师古曰：「喜，好也，音许吏反。」孝文时为吴相，病免。孝景即位，为詹事。帝弟梁孝王，母窦太后爱之。孝王朝，因燕昆弟饮。师古曰：「序家人昆弟之亲，不为君臣礼也。」是时上未立太子，酒酣，上从容曰：「千秋万岁後传王。」师古曰：「从音千庸反。」太后欢。婴引　酒进上曰：「天下者，高祖天下，父子相传，汉之约也，上何以得传梁王！」太后由此憎婴。婴亦薄其官，师古曰：「自嫌其官，轻薄之也。」因病免。太后除婴门籍，不得朝请。师古曰：「请音才性反。其下亦同。」孝景三年，吴楚反，上察宗室诸窦无如婴贤，师古曰：「宗室，帝之同姓亲也。诸窦，总谓帝外家也。以吴楚之难，故欲用内外之亲为将也。」召入见，固让谢，称病不足任。太后亦惭。於是上曰：「天下方有急，王孙宁可以让邪？」乃拜婴为大将军，赐金千斤。婴言爰盎、栾布诸名将贤士在家者进之。所赐金，陈廊庑下，师古曰：「廊，堂下周屋也。庑，门屋也，音侮。」军吏过，辄令财取为用，师古曰：「财与裁同，谓裁量而用之也。」金无入家者。婴守荥阳，监齐赵兵。七国破，封为魏其侯。游士宾客争归之。每朝议大事，条侯、魏其，列侯莫敢与亢礼。师古曰：「言特敬此二人也。」四年，立栗太子，师古曰：「栗姬之子，（敬）〔故〕曰栗太子。」以婴为傅。七年，栗太子废，婴争弗能得，谢病，屏居蓝田南山下师古曰：「屏，隐也。」数月，诸窦宾客辩士说，莫能来。梁人高遂乃说婴曰：「能富贵将军者，上也；能亲将军者，太后也。今将军傅太子，太子废，争不能拔，又不能死，自引谢病，拥赵女屏闲处而不朝，师古曰：「拥，抱也。闲处，犹言私处也。」加怼自明，扬主之过。师古曰：「只，适也。怼，怨怒也。只音支，其字从衣。怼音直类反。」有如两宫]将军，师古曰：「两宫，太后及帝也。]，怒貌也，音赫。」则妻子无类矣。」师古曰：「言被诛戮无遗类也。」婴然之，乃起，朝请如故。桃侯免相，服虔曰：「刘舍也。」窦太后数言魏其。景帝曰：「太后岂以臣有爱相魏其者？师古曰：「爱犹惜也。」魏其沾沾自喜耳，多易，张晏曰：「沾沾，言自整顿也。多易，多轻薄之行也。或曰，沾音瞻。」师古曰：「沾沾，轻薄也，或音他兼反，今俗言薄沾沾。喜音许吏反。易音弋豉反。」难以为相持重。」遂不用，用建陵侯卫绾为丞相。田`，孝景王皇后同母弟也，生长陵。窦婴已为大将军，方盛，`为诸曹郎，未贵，往来侍酒婴所，跪起如子姓。师古曰：「姓，生也，言同子礼，若己所生。」及孝景晚节，`益贵幸，师古曰：「晚节，犹言末时也。」为中大夫。辩有口，学盘盂诸书，应劭曰：「黄帝史孔甲所作也，凡二十九篇，书盘盂中，所以为法戒也。诸书，诸子之书也。」孟康曰：「孔甲盘盂二十六篇，杂家书，兼儒墨名法者也。」晋灼曰：「案艺文志，孟说是也。」王皇后贤之。孝景崩，武帝初即位，`以舅封为武安侯，弟胜为周阳侯。
`新用事，卑下宾客，师古曰：「下音胡稼反。」进名士家居者贵之，晋灼曰：「滞在里巷未仕者。」欲以倾诸将相。师古曰：「倾谓ク越而胜之也。」上所填抚，多`宾客计策。如淳曰：「多荐名士，名士得进为帝画计策也。」师古曰：「填音竹刃反。」会丞相绾病免，上议置丞相、太尉。藉福说`曰：「魏其侯贵久矣，素天下士归之。今将军初兴，未如，即上以将军为相，必让魏其。魏其为相，将军必为太尉。太尉、相尊等耳，师古曰：「言其尊贵同一等也。」有让贤名。」`乃微言太后风上，师古曰：「风读曰讽。」於是乃以婴为丞相，`为太尉。藉福贺婴，因吊曰：「君侯资性喜善疾恶，师古曰：「喜，好也，音许吏反。」方今善人誉君侯，故至丞相；然恶人众，亦且毁君侯。君侯能兼容，则幸久；师古曰：「兼容，谓不嫉恶人令其怨也。」不能，今以毁去矣。」婴不听。婴、`俱好儒术，推毂赵绾为御史大夫，王臧为郎中令。师古曰：「推毂，谓升荐之，若转车毂之为也。」迎鲁申公，欲设明堂，令列侯就国，除关，服虔曰：「除关禁也。」以礼为服制，师古曰：「谓丧服之制也。」以兴太平。举谪诸窦宗室无行者，除其属藉。诸外家为列侯，列侯多尚公主，皆不欲就国，以故毁日至窦太后。太后好黄老言，而婴、`、赵绾等务隆推儒术，贬道家言，是以窦太后滋不说。师古曰：「滋，益也。说读曰悦。」二年，御史大夫赵绾请毋奏事东宫。窦太后大怒，曰：「此欲复为新垣平邪！」乃罢逐赵绾、王臧，而免丞相婴、太尉`，以柏至侯许昌为丞相，武疆侯庄青翟为御史大夫。婴、`以侯家居。`虽不任职，以王太后故亲幸，数言事，多效，师古曰：「效谓见听用。」士吏趋势利者皆去婴而归`。`日益横。师古曰：「横，恣也，音胡孟反。」六年，窦太后崩，丞相昌、御史大夫青翟坐丧事不办，免。上以`为丞相，大司农韩安国为御史大夫。天下士郡诸侯愈益附`。师古曰：「郡及诸侯也，犹言郡国耳。」`为人貌侵，生贵甚。服虔曰：「侵，短小也。」师古曰：「生贵，谓自尊高示贵宠也。」又以为诸侯王多长，张晏曰：「多长年。」上初即位，富於春秋，师古曰：「谓年幼也。齿历方久，故云富於春秋也。」`以肺附为相，师古曰：「旧解云肺附，如肝肺之相附著也。一说，肺，斫木札也，喻其轻薄附著大材也。」非痛折节以礼屈之，天下不肃。师古曰：「痛犹甚也。言以尊贵临之，皆令其屈节而下己也。」当是时，丞相入奏事，语移日，所言皆听。荐人或起家至二千石，权移主上。上乃曰：「君除吏尽未？吾亦欲除吏。」师古曰：「凡言除者，除去故官就新官。」尝请考工地益宅，上怒曰：「遂取武库！」是後乃退。师古曰：「考工，少府之属官也，主作器械。上责其此请，故谓之曰：『何不遂取武库！』`乃退也。」召客饮，坐其兄盖侯北乡，自坐东乡，师古曰：「自处尊位也。乡读皆曰向。」以为汉相尊，不可以兄故私桡。师古曰：「桡，曲也，音女教反。」由此滋骄，师古曰：「滋，益也。」治宅甲诸第，师古曰：「言为诸第之（长）〔最〕也。以甲乙之次，言甲则为上矣。」田园极膏腴，师古曰：「膏腴，谓肥厚之处。」市买郡县器物相属於道。师古曰：「属，逮及也，音之欲反。」前堂罗钟鼓，立曲旃；如淳曰：「旃，旗之名也，通帛曰旃。曲旃，僭也。」苏林曰：「礼，大夫建旃。曲，柄上曲也。」师古曰：「苏说是也。许慎云『旃，旗曲柄也，所以旃表士众』也。」後房妇女以百数。诸奏珍物狗马玩好，不可胜数。师古曰：「奏，进也。」而婴失窦太后，益疏不用，无势，诸公稍自引而怠（ 
）〔骜〕，师古曰：「（ 
）〔骜〕与傲同。」唯灌夫独否。故婴墨墨不得意，而厚遇夫也。灌夫字仲孺，颍阴人也。父张孟，（常）〔尝〕为颍阴侯灌婴舍人，得幸，因进之，师古曰：「进，荐也。婴荐孟也。」至二千石，故蒙灌氏姓为灌孟。师古曰：「蒙，冒也。」吴楚反时，颍阴侯灌婴为将军，属太尉，师古曰：「时颍阴侯是灌婴之子，名何，转写误为婴耳。」请孟为校尉。夫以千人与父俱。孟康曰：「官主千人，如候司马也。」孟年老，颍阴侯疆请之，郁郁不得意，故战常陷坚，遂死吴军中。汉法，父子俱，有死事，得与丧归。夫不肯随丧归，奋曰：「愿取吴王若将军头以报父仇。」张晏曰：「自奋厉也。」於是夫被甲持戟，募军中壮士所善愿从数十人。师古曰：「所善，素与己善者。」及出壁门，莫敢前。独两人及从奴十余骑驰入吴军，至戏下，师古曰：「戏，大将之旗也，读与麾同，又音许宜反。」所杀伤数十人。不得前，复还走汉壁，师古曰：「走，趣向也，音奏。」亡其奴，独与一骑归。夫身中大创十余，适有万金良药，故得无死。师古曰：「万金者，言其价贵也。金字或作全，言得之者必生全也。」创少瘳，师古曰：「瘳，差也，音丑流反。」又复请将军曰：「吾益知吴壁曲折，请复往。」师古曰：「曲折，犹言委曲也。」将军壮而义之，恐亡夫，乃言太尉，太尉召固止之。吴军（败）〔破〕，夫以此名闻天下。颍阴侯言夫，夫为郎中将。数岁，坐法去。家居长安中，诸公莫不称，由是复为代相。
武帝即位，以为淮阳天下郊，劲兵处，师古曰：「郊谓四交辐凑，而兵又劲疆。」故徙夫为淮阳太守。入为太仆。二年，夫与长乐卫尉窦甫饮，轻重不得，晋灼曰：「饮酒轻重不得其平也。」师古曰：「礼数之轻重也。」夫醉，搏甫。师古曰：「搏，以手击之。」甫，窦太后昆弟。上恐太后诛夫，徙夫为燕相。数岁，坐法免，家居长安。夫为人刚直，使酒，师古曰：「使酒，因酒而使气也。」不好面谀。贵戚诸势在己之右，欲必陵之；士在己左，愈贫贱，尤益礼敬，与钧。师古曰：「右，尊也。左，卑也。钧，等也。」稠人广众，荐宠下辈。师古曰：「稠，多也。下辈，下等之人也。每於人众之中故宠荐也。」士亦以此多之。师古曰：「多犹重之。」夫不好文学，喜任侠，已然诺。师古曰：「已，必也。谓一言许人，必信之也。喜音许吏反。」诸所与交通，无非豪桀大猾。家累数千万，食客日数十百人。师古曰：「或八九十，或百人也。」波池田园，宗族宾客为权利，师古曰：「波读曰陂。」横颍川。师古曰：「横音胡孟反。其下亦同。」颍川儿歌之曰：「颍水清，灌氏宁；颍水浊，灌氏族。」师古曰：「深怨嫉之，故为此言也。」夫家居，卿相侍中宾客益衰。师古曰：「以夫居家，而卿相侍中素为夫之宾客者，渐以衰退不复往也。」及窦婴失势，亦欲倚夫引绳排根生平慕之後弃者。苏林曰：「二人相倚，引绳直排根宾客去之者，不与交通也。」孟康曰：「根者，根格，引绳以弹排摈根格之也。」师古曰：「孟说近也。根音下恩反。格音下各反。言婴与夫共相提挈，有人生平慕婴、夫，後见其失职而颇慢弛，如此者，共排退之，不复与交。譬如相对挽绳而根格之也。今吴楚俗犹谓牵引前却为根格也。」夫亦得婴通列侯宗室为名高。两人相为引重，张晏曰：「相荐达为声势也。」师古曰：「相牵引而致於尊重也。为音于伪反。」其游如父子然，相得欢甚，无厌，恨相知之晚。夫尝有服，师古曰：「谓丧服也。」过丞相`。`从容曰：师古曰：「从音千容反。」「吾欲与仲孺过魏其侯，会仲孺有服。」夫曰：「将军乃肯幸临况魏其侯，师古曰：「况，赐也。」夫安敢以服为解！师古曰：「解谓辞之也，若今言分疏矣。」请语魏其具，师古曰：「具，办具酒食。」将军旦日蚤临。」师古曰：「旦日，明旦也。蚤，古早字。」`许诺。夫以语婴。婴与夫人益市牛酒，师古曰：「益，多也。」夜洒埽张具至旦。师古曰：「洒音洒，又音所寄反。」平明，令门下候司。至日中，`不来。婴谓夫曰：「丞相岂忘之哉？」夫不怿，师古曰：「怿，悦也。」曰：「夫以服请，不宜。」师古曰：「不当忘也。」乃驾，自往迎`。`特前戏许夫，师古曰：「特，但也。」殊无意往。夫至门，`尚卧也。於是夫见，曰：「将军昨日幸许过魏其，魏其夫妻治具，至今未敢尝食。」`悟，谢曰：「吾醉，忘与仲孺言。」乃驾往。往又徐行，夫愈益怒。及饮酒酣，夫起舞属`，师古曰：「属，付也，犹今之舞讫相劝也。属音之欲反。」`不起。夫徙坐，语侵之。师古曰：「徙坐，谓移就其坐也。」婴乃扶夫去，谢`。`卒饮至夜，极欢而去。後`使藉福请婴城南田，婴大望曰：师古曰：「望，怨也。」「老仆虽弃，将军虽贵，宁可以势相夺乎！」不许。夫闻，怒骂福。福恶两人有隙，乃谩好谢`师古曰：「谩犹诡也，诈为好言也。谩读与慢同，又音莫连反。」曰：「魏其老且死，易忍，且待之。」已而`闻婴、夫实怒不予，亦怒曰：「魏其子尝杀人，`活之。`事魏其无所不可，爱数顷田？且灌夫何与也？师古曰：「与读曰预。预，干也。」吾不敢复求田。」由此大怒。元光四年春，`言灌夫家在颍川，横甚，民苦之。请案之。上曰：「此丞相事，何请？」夫亦持`阴事，为奸利，受淮南王金与语言。宾客居间，遂已，俱解。师古曰：「两家宾客处於中间和解之。」夏，`取燕王女为夫人，师古曰：「燕王泽之子康王嘉女。」太后诏召列侯宗室皆往贺。婴过夫，欲与俱。夫谢曰：「夫数以酒失过丞相，师古曰：「言因酒有失，得罪过於丞相。」丞相今者又与夫有隙。」婴曰：「事已解。」疆与俱。酒酣，`起为寿，坐皆避席伏。已婴为寿，独故人避席，余半膝席。苏林曰：「下席而膝半在席上也。」如淳曰：「以膝跪席上也。」师古曰：「如说是也。」夫行酒，至`，`膝席曰：「不能满觞。」夫怒，因嘻笑曰：「将军贵人也，毕之！」张晏曰：「行酒过之为已毕。」如淳曰：「言虽贵，且当尽酒，以其势劫之也。」师古曰：「如说近之。言将军虽贵人也，请尽此觞。嘻，强笑也，音许其反。」时`不肯。师古曰：「不为尽也。」行酒次至临汝侯灌贤，贤方与程不识耳语，师古曰：「附耳小语也。」又不避席。夫无所发怒，乃骂贤曰：「平生毁程不识不直一钱，今日长者为寿，乃效女曹儿汔慷语！」师古曰：「女曹儿犹言儿女辈也。阋舨涉反。嗫音人涉反。」`谓夫曰：「程、李俱东西宫卫尉，孟康曰：「李广为东宫，程不识为西宫。」今众辱程将军，仲孺独不为李将军地乎？」苏林曰：「不为李将军除道地邪？」如淳曰：「二人同号比尊，今辱一人，不当为毁广邪？」师古曰：「如说近之。言既毁程，令广何地自安处。」夫曰：「今日斩头穴匈，何知程、李！」晋灼曰：「斩头见刺，犹不止也。」坐乃起更衣，师古曰：「坐谓坐上之人也。更，改也。凡久坐者，皆起更衣，以其寒暖或变也。」稍稍去。婴去，戏夫。晋灼曰：「戏，古麾字也。」师古曰：「招麾之令出也。汉书多以戏为麾字。」夫出，`遂怒曰：「此吾骄灌夫罪也。」乃令骑留夫，师古曰：「骑谓常从之骑也。」夫不得出。藉福起为谢，案夫项令谢。师古曰：「使其拜也。」夫愈怒，不肯顺。`乃戏骑缚夫师古曰：「戏读亦曰麾。谓指麾命之而令收缚夫也。」置传舍，师古曰：「传舍，解在郦食其传。」召长史曰：「今日召宗室，有诏。」师古曰：「长史，丞相长史也。召宗室，谓请召之为客也。」劾灌夫骂坐不敬，师古曰：「於大坐中骂詈，（不为）〔为不〕敬。」系居室。师古曰：「居室，署名也，属少府。其後改名曰保宫。」遂其前事，师古曰：「遂，竟也。」遣吏分曹逐捕诸灌氏支属，皆得弃市罪。婴愧，为资使宾客请，莫能解。如淳曰：「为出资费，使人为夫请罪也。」师古曰：「如说非也。为资，为其资地耳，非财物也。为读如本字。」`吏皆为耳目，诸灌氏皆亡匿，夫系，遂不得告言`阴事。婴锐为救夫，婴夫人谏曰：「灌将军得罪丞相，与太后家迕，师古曰：「相逆迕也。迕音悟。」宁可救邪？」婴曰：「侯自我得之，自我捐之，无所恨。师古曰：「言不过失爵耳。」且终不令灌仲孺独死，婴独生。」乃匿其家，窃出上书。师古曰：「匿，避也。不令家人知之，恐其又止谏也。」立召入，具告言灌夫醉饱事，不足诛。上然之，赐婴食，曰：「东朝廷辩之。」如淳曰：「东朝，太后朝也。」张晏曰：「会公卿大夫东朝，共理而分别也。」婴东朝，盛推夫善，言其醉饱得过，乃丞相以它事诬罪之。`盛毁夫所为横恣，罪逆不道。婴度无可奈何，师古曰：「度音徒各反。」因言`短。`曰：「天下幸而安乐无事，`得为（c）〔肺〕附，所好音乐狗马田宅，所爱倡优巧匠之属，师古曰：「倡，乐人也。优，谐戏者也。」不如魏其、灌夫日夜招聚天下豪桀壮士与论议，腹诽而心谤，昂视天，a画地，张晏曰：「视天，占三光也。画地，知分野所在也。念欲作反事也。」师古曰：「昂读曰仰。」辟睨两宫间，张晏曰：「占太后与帝吉凶之期也。」师古曰：「辟睨，傍视也。辟音普计反，字本作　。睨音吾计反。」幸天下有变，而欲有大功。张晏曰：「幸有反者，当为将立大功也。」臣瓒曰：「天下有变，谓因国家变难之际得立大功也。」师古曰：「瓒说是。」臣乃不如魏其等所为。」上问朝臣：「两人孰是？」御史大夫韩安国曰：「魏其言灌夫父死事，身荷戟驰不测之吴军，师古曰：「荷，负也。不测，言其疆盛也。荷音何。」身被数十创，名冠三军，此天下壮士，非有大恶，争染疲不足引它过以诛也。魏其言是。丞相亦言灌夫通奸猾，侵细民，家累巨万，横恣颍川，s轹宗室，侵犯骨肉，师古曰：「s轹，谓蹈践之也。s音R，轹音郎击反。」此所谓『支大於干，胫大於股，不折必披』。师古曰：「披音丕靡反。」丞相言亦是。唯明主裁之。」主爵都尉汲黯是魏其。内史郑当时是魏其，後不坚。余皆莫敢对。上怒内史曰：「公平生数言魏其、武安长短，今日廷论，局趣效辕下驹，应劭曰：「驹者，驾著辕下。局趣，　小之貌也。」张晏曰：「a头於车辕下，随母而已。」师古曰：「张说非也。驾车不以牝马。小雅皇皇者华之诗曰『我马维驹』，非随母也。」吾并斩若属矣！」师古曰：「若，汝也。」即罢起入，上食太后。太后亦已使人候司，具以语太后。太后怒，不食，曰：「我在也，而人皆藉吾弟，晋灼曰：「藉，蹈也。」令我百岁後，皆鱼肉之乎！师古曰：「以比鱼肉而食n也。」且帝宁能为石人邪！师古曰：「言徒有人形耳，不知好恶也。一曰，石人者，谓常存不死也。」此特帝在，即录录，师古曰：「录录，言循众也。」设百岁後，是属宁有可信者乎？」师古曰：「设犹脱也。」上谢曰：「俱外家，故廷辨之。师古曰：「婴，景帝从舅子。`，太后同母弟。故言俱外家。」不然，此一狱吏所决耳。」是时郎中令石建为上分别言两人。`已罢朝，出止车门，召御史大夫安国载，师古曰：「韩安国也。载谓共乘车。」怒曰：「与长孺共一秃翁，何为首鼠两端？」服虔曰：「秃翁，言婴无官位版授也。首鼠，一前一却也。」张晏曰：「婴年老，又嗜酒，头秃，言当共治一秃翁也。」师古曰：「服说是也。」安国良久谓`曰：「君何不自喜！师古曰：「何不自谦逊为可喜之事也。喜音许吏反。」夫魏其毁君，君当免冠解印绶归，师古曰：「归印绶於天子也。」曰『臣以（c）〔肺〕附幸得待罪，固非其任，魏其言皆是。』如此，上必多君有让，师古曰：「多犹重也。」不废君。魏其必，杜门v舌自杀。师古曰：「杜，塞也。v，啮也，音仕客反。」今人毁君，君亦毁之，譬如贾竖女子争言，何其无大体也！」`谢曰：「争时急，不知出此。」於是上使御史簿责婴师古曰：「簿责，以文簿一一责之也。簿音步户反。」所言灌夫颇不雠，晋灼曰：「雠，当也。」劾系都司空。师古曰：「都司空，宗正属官也，见百官公卿表。」孝景时，婴尝受遗诏，曰「事有不便，以便宜论上。」师古曰：「论说其事而上於天子。」及系，灌夫罪至族，事日急，诸公莫敢复明言於上。婴乃使昆弟子上书言之，幸得召见。师古曰：「幸，冀也。」书奏，案尚书，大行无遗诏。如淳曰：「大行，主诸侯官也。」师古曰：「此说非也。大行，景帝大行也。尚书之中无此大行遗诏也。」诏书独臧婴家，婴家丞封。孟康曰：「以家丞印封遗诏也。」乃劾婴矫先帝诏害，罪当弃市。郑氏曰：「矫诏有害不害也。」五年十月，悉论灌夫支属。婴良久乃闻有劾，即阳病痱，不食欲死。师古曰：「痱，风疾也，音肥。」或闻上无意杀婴，复食，治病，议定不死矣。乃有飞语为恶言闻上，张晏曰：「`为作飞扬诽谤之语也。」臣瓒曰：「无根而至也。」故以十二月晦论弃市渭城。张晏曰：「著日月者，见春垂至，恐遇赦赎之。」春，`疾，一身尽痛，若有击者，服谢罪。晋灼曰：「服音。关西俗谓得杖呼及小儿啼呼为呼。或言`号呼谢服罪也。」师古曰：「两说皆通。，古呼字也。若谓啼为服，则音火交反，服音平卓反。」上使视鬼者瞻之，曰：「魏其侯与灌夫共守，笞欲杀之。」竟死。子恬嗣，元朔中有罪免。後淮南王安谋反，觉。始安入朝时，`为太尉，迎安霸上，谓安曰：「上未有太子，大王最贤，高祖孙，即（公）〔宫〕车晏驾，非大王立，尚谁立哉？」师古曰：「言大王尚不得立，当谁立也？」淮南王大喜，厚遗金钱财物。上自婴、夫事时不直`，特为太后故。及闻淮南事，上曰：「使武安侯在者，族矣。」师古曰：「言其赖自死。」韩安国字长孺，梁成安人也，後徙睢阳。尝受韩子、杂说邹田生所。师古曰：「田生，邹县人。」事梁孝王，为中大夫。吴楚反时，孝王使安国及张羽为将，捍吴兵於东界。张羽力战，安国持重，以故吴不能过梁。吴楚破，安国、张羽名由此显梁。梁王以至亲故，得自置相、二千石，出入游戏，僭於天子。师古曰：「僭，拟也。」天子闻之，心不善。太后知帝弗善，乃怒梁使者，弗见，案责王所为。安国为梁使，见大长公主而泣如淳曰：「大长公主，景帝姊也。」曰：「何梁王为人子之孝，为人臣之忠，而太后曾不省也？师古曰：「省，视也。」夫前日吴、楚、齐、赵七国反，自关以东皆合从而西向，师古曰：「从音子容反。」唯梁最亲，为限难。梁王念太后、帝在中，师古曰：「中，关中也。一说谓京师为中，犹言中国也。」而诸侯扰乱，壹言泣数行而下，跪送臣等六人将兵击却吴楚，吴楚以故兵不敢西，而卒破亡，梁之力也。今太后以小苛礼责望梁王。师古曰：「苛，细也。」梁王父兄皆帝王，而所见者大，故出称р，入言警，师古曰：「р，止行人也。警，令戒肃也。天子出入皆备此仪。而今云出称警入言р者，互举之耳。」车旗皆帝所赐，即以鄙小县，服虔曰：「，夸g也。」晋灼曰：「音坼之。」邓展曰：「，好也。自以车服之好曜边鄙之邑也。」师古曰：「服说、晋音是也。鄙，小县，言在外鄙之小县也。」驱驰国中，欲夸诸侯，令天下知太后、帝爱之也。今梁使来，辄案责之，梁王恐，日夜涕泣思慕，不知所为。何梁王之忠孝而太后不恤也？」长公主具以告太后，太后喜曰：「为帝言之。」言之，帝心乃解，而免冠谢太后曰：「兄弟不能相教，乃为太后遗忧。」悉见梁使，厚赐之。其後，梁王益亲欢。太后、长公主更赐安国直千余金。师古曰：「更音工衡反。」由此显，结於汉。其後，安国坐法抵罪，蒙师古曰：「蒙，梁国之县也。」狱吏田甲辱安国。安国曰：「死灰独不复然乎？」甲曰：「然即溺之。」师古曰：「溺读曰尿。」居无几，梁内史缺，师古曰：「无几，未多时也。几音居岂反。」汉使使者拜安国为梁内史，起（徙）〔徒〕中为二千石。田甲亡。安国曰：「甲不就官，我灭而宗。」（四）甲肉袒谢，安国笑曰：「公等足与治乎？」师古曰：「而，汝也。」师古曰：「治谓当敌也，今人犹云对治。治音丈吏反。一曰，不足绳治也。治读如本字。」卒善遇之。内史之缺也，王新得齐人公孙诡，说之，师古曰：「说读曰悦。」欲请为内史。窦太后（所）〔闻〕，乃诏王以安国为内史。公孙诡、羊胜说王求为帝太子及益地事，恐汉大臣不听，乃阴使人刺汉用事谋臣。及杀故吴相爰盎，景帝遂闻诡、胜等计画，乃遣使捕诡、胜，必得。师古曰：「必令得之。」汉使十辈至梁，相以下举国大索，师古曰：「索，搜也，音山客反。」月余弗得。安国闻诡、胜匿王所，乃入见王而泣曰：「主辱者臣死。大王无良臣，故纷纷至此。今胜、诡不得，请辞赐死。」王曰：「何至此？」安国泣数行下，曰：「大王自度於皇帝，孰与太上皇之与高帝及皇帝与临江王亲？」师古曰：「孰与，犹言何如也。」王曰：「弗如也。」安国曰：「夫太上皇、临江亲父子间，然高帝曰『提三尺取天下者朕也』，师古曰：「三尺，谓剑也。」故太上终不得制事，居于栎阳。临江，适长太子，师古曰：「适读曰嫡。」以一言过，废王临江；师古曰：「景帝尝属诸姬子，太子母栗姬言不逊，由是废太子，栗姬忧死也。」用宫垣事，卒自杀中尉府。张晏曰：「以侵朐徵，自杀也。」何则？治天下终不用私乱公。语曰：『虽有亲父，安知不为虎？虽有亲兄，安知不为狼？』师古曰：「言其恩爱不可必保也。」今大王列在诸侯，[邪臣浮说，师古曰：「[，诱也，音戍。」犯上禁，桡明法。师古曰：「桡，曲也，音女教反。」天子以太后故，不忍致法於大王。太后日夜涕泣，幸大王自改，大王终不觉寤。有如太后宫车即晏驾，大王尚谁攀乎？」语未卒，王泣数行而下，谢安国曰：「吾今出之。」即日诡、胜自杀。汉使还报，梁事皆得释，师古曰：「释，解也。」安国力也。景帝、太后益重安国。孝王薨，共王即位，师古曰：「共读曰恭。」安国坐法失官，家居。武帝即位，武安侯田`为太尉，亲贵用事。安国以五百金遗`，`言安国太后，上素闻安国贤，即召以为北地都尉，迁为太司农。闽、东越相攻，遣安国、大行王恢将兵。未至越，越杀其王降，汉兵亦罢。其年，田`为丞相，安国为御史大夫。匈奴来请和亲，上下其议。师古曰：「下音胡亚反。」大行王恢，燕人，数为边吏，习胡事，议曰：「汉与匈奴和亲，率不过数岁即背约。不如勿许，举兵击之。」安国曰：「千里而战，即兵不获利。今匈奴负戎马足，怀鸟兽心，师古曰：「负，恃也。」迁徙鸟集，难得而制。得其地不足为广，有其众不足为疆，自上古弗属。师古曰：「不内属於中国。」汉数千里争利，则人马罢，师古曰：「罢读曰疲。」虏以全制其敝，势必危殆。臣故以为不如和亲。」群臣议多附安国，於是上许和亲。明年，雁门马邑豪聂壹张晏曰：「豪犹帅也。」因大行王恢言：「匈奴初和亲，亲信边，可诱以利致之，伏兵袭击，必破之道也。」上乃召问公卿曰：「朕饰子女以配单于，币帛文锦，赂之甚厚。单于待命加曼，侵盗无已，边竟数惊，朕甚闵之。师古曰：「竟读曰境。其下亦同。」今欲举兵攻之，何如？」大行恢对曰：「陛下虽未言，臣固愿效之。师古曰：「效，致也，致其计。」臣闻全代之时，服虔曰：「代未分之时也。」李奇曰：「六国之时全代为一国，尚能以击匈奴，况今加以汉之大乎！」北有疆胡之敌，内连中国之兵，然尚得养老长幼，种树以时，仓廪常实，师古曰：「树，殖也。」匈奴不轻侵也。今以陛下之威，海内为一，天下同任，如淳曰：「任，事也。」又遣子弟乘边守塞，师古曰：「乘，登也。登其城而备守也。」转粟挽输，以为之备，师古曰：「挽，引车也，音晚。」然匈奴侵盗不已者，无它，以不恐之故耳。师古曰：「不示威令恐惧也。」臣窃以为击之便。」御史大夫安国曰：「不然。臣闻高皇帝尝围於平城，匈奴至者投鞍高如城者数所。师古曰：「解脱其马，示闲暇也。投积其鞍，若营垒也。」平城之饥，七日不食，天下歌之，及解围反位，而无忿怒之心。夫圣人以天下为度者也，师古曰：「言当随天下人心而宽大其度量也。」不以己私怒伤天下之功，故乃遣刘敬奉金千斤，以结和亲，至今为五世利。孝文皇帝又尝壹拥天下之精兵聚之广武常溪，张晏曰：「广武，雁门县。常溪，溪名。」然终无尺寸之功，而天下黔首无不忧者。孝文寤於兵之不可宿，师古曰：「宿，久留也。」故复合和亲之约。此二圣之迹，足以为效矣。臣窃以为勿击便。」恢曰：「不然。臣闻五帝不相袭礼，三王不相复乐，师古曰：「袭，因也。复，重也。复音扶目反。」非故相反也，各因世宜也。且高帝身被坚执锐，蒙雾露，沐霜雪，行几十年，师古曰：「几，近也，音钜依反。」所以不报平城之怨者，非力不能，所以休天下之心也。今边竟数惊，士卒伤死，中国车相望，师古曰：「，小棺也。从军死者以送致其丧，载之车相望於道，言其多也。音卫。」此仁人之所隐也。张晏曰：「隐，痛也。」臣故曰击之便。」安国曰：「不然。臣闻利不十者不易业，功不百者不变常，是以古之人君谋事必就祖，发政占古语，重作事也。师古曰：「祖，祖庙也。占，问也。重犹难之也。」且自三代之盛，夷狄不与正朔服色，师古曰：「与读曰豫。」非威不能制，疆弗能服也，以为远方绝地不牧之民，不足烦中国也。师古曰：「不牧，谓不可牧养也。」且匈奴，轻疾悍亟之兵也，师古曰：「悍，勇也。亟，急也，音居力反。」至如Y风，去如收电，师古曰：「Y，疾风也，音必遥反。」畜牧为业，弧弓射猎，师古曰：「以木曰弧，以角曰弓。」逐兽随草，居处无常，难得而制。今使边郡久废耕织，以支胡之常事，其势不相权也。师古曰：「轻重不等也。」臣故曰勿击便。」恢曰：「不然。臣闻凤鸟乘於风，圣人因於时。昔秦缪公都雍，师古曰：「缪读与穆同。」地方三百里，知时宜之变，攻取西戎，辟地千里，并国十四，师古曰：「辟读曰辟。次下亦同。」陇西、北地是也。及後蒙恬为秦侵胡，辟数千里，以河为竟，师古曰：「竟读曰境。」累石为城，树榆为塞，如淳曰：「塞上种榆也。」匈奴不敢饮马於河，置烽キ然後敢牧马。师古曰：「キ，古燧字。」夫匈奴独可以威服，不可以仁畜也。今以中国之盛，万倍之资，遣百分之一以攻匈奴，譬犹以疆弩射且溃之痈也，必不留行矣。师古曰：「留，止也。言无所碍也。」若是，则北发月氏可得而臣也。师古曰：「发犹徵召也。言威声之盛，北自月支以来皆可徵召而为臣也。氏读曰支。」臣故曰击之便。」安国曰：「不然。臣闻用兵者以饱待饥，正治以待其乱，定舍以待其劳。师古曰：「舍，止息也。」故接兵覆众，伐国堕城，师古曰：「覆，败也。堕，毁也。言兵与敌接则败其众，所伐之国则毁其城也。覆音芳目反。堕音火规反。」常坐而役敌国，此圣人之兵也。且臣闻之，冲风之衰，不能起毛羽；师古曰：「冲风，疾风之冲突者也。」疆弩之末，力不能入鲁缟。师古曰：「缟，素也，曲阜之地，俗善作之，尤为轻细，故以取喻也。」夫盛之有衰，犹朝之必莫也。今将卷甲轻举，深入长罚难以为功；师古曰：「酚肭同。」从行则迫胁，衡行则中绝，师古曰：「从音子容反。衡犹横也。」疾则粮乏，徐则後利，师古曰：「後利，谓不及於利。」不至千里，人马乏食。兵法曰：『遗人获也。』师古曰：「言以军遗敌人，令其虏获也。遗音弋季反。」意者有它缪巧可以禽之，则臣不知也；不然，则未见深入之利也。臣故曰勿击便。」恢曰：「不然。夫草木遭霜者不可以风过，师古曰：「言易零落。」清水明镜不可以形逃，师古曰：「言美恶皆见。」通方之士，不可以文乱。师古曰：「方，道也。」今臣言击之者，固非发而深入也，将顺因单于之欲，诱而致之边，吾选枭骑或绝其後，单于可禽，百全必取。」上曰：「善。」乃从恢议。阴使聂壹为间，师古曰：「间音居苋反。」亡入匈奴，谓单于曰：「吾能斩马邑令丞，以城降，财物可尽得。」单于爱信，以为然而许之。聂壹乃诈斩死罪囚，县其头马邑城下，视单于使者为信，师古曰：「视读曰示。」曰：「马邑长吏已死，可急来。」於是单于穿塞，将十万骑入武州塞。师古曰：「在雁门。」当是时，汉伏兵车骑材官三十余万，匿马邑旁谷中。卫尉李广为骁骑将军，太仆公孙贺为轻车将军，大行王恢为将屯将军，太中大夫李息为材官将军。御史大夫安国为护军将军，诸将皆属。约单于入马邑纵兵。王恢、李息别从代主击辎重。师古曰：「辎，衣车也。重谓载重物车也。故行者之资，总曰辎重。重音直用反。」於是单于入塞，未至马邑百余里，觉之，还去。语在匈奴传。塞下传言单于已去，汉兵追至塞，度弗及，师古曰：「度，音徒各反。」王恢等皆罢兵。上怒恢不出击单于辎重也，恢曰：「始约为入马邑城，兵与单于接，而臣击其辎重，可得利。今单于不至而还，臣以三万人众不敌，祗取辱。师古曰：「祗，适也，音支。」固知还而斩，然完陛下士三万人。」於是下恢廷尉，廷尉当恢逗桡，当斩。服虔曰：「逗音企。」应劭曰：「逗，曲行避敌也，桡，顾望也，军法语也。」苏林曰：「逗音豆。」如淳曰：「军法，行而逗留畏懦者要斩。」师古曰：「服、应二说皆非也。逗谓留止也。桡，屈弱也。逗又音住。」恢行千金丞相`。`不敢言上，而言於太后曰：「王恢首为马邑事，今不成而诛恢，是为匈奴报仇也。」上朝太后，太后以`言告上。上曰：「首为马邑事者恢，故发天下兵数十万，从其言，为此。且纵单于不可得，恢所部击，犹颇可得，以尉士大夫心。师古曰：「或当得其辎重人众也。（故）〔古〕尉安之字正如此，其後流俗乃加心耳。」今不诛恢，无以谢天下。」於是恢闻，乃自杀。安国为人多大略，知足以当世取舍，师古曰：「舍，止也。取舍，言可取则取，可止则止。」而出於忠厚。贪耆财利，师古曰：「耆读曰嗜。」然所推举皆廉士贤於己者。於梁举壶遂、臧固，至它，皆天下名士，师古曰：「於梁举二人，至於他余所举，亦皆名士也。」士亦以此称慕之，唯天子以为国器。师古曰：「言臣下皆敬重之，天子一人亦以为国器。国器者，言其器用重大，可施於国政也。」安国为御史大夫五年，丞相`薨。安国行丞相事，引堕车，蹇。如淳曰：「为天子（尊）〔导〕引，而堕车跛蹇也。」上欲用安国为丞相，使使视，蹇甚，乃更以平棘侯薛泽为丞相。安国病免，师古曰：「以足疾。」数月，愈，复为中尉。岁余，徙为卫尉。而将军卫青等击匈奴，破龙城。明年，匈奴大入边。语在青传。安国为材官将军，屯渔阳，捕生口虏，言匈奴远去。即上言方佃作时，师古曰：「安国上奏也。佃，治田也，音与田同。」请且罢屯。罢屯月余，匈奴大入上谷、渔阳。安国壁乃有七百余人，出与战，安国伤，入壁。匈奴虏略千余人及畜产去。上怒，使使责让安国。徙益东，屯右北平。是时虏言当入东方。安国始为御史大夫及护军，後稍下迁。新壮将军卫青等有功，益贵。安国既斥疏，将屯又失亡多，甚自。幸得罢归，师古曰；「冀得罢归，以徼幸也。他皆类此。」乃益东徙，意忽忽不乐，数月，病欧血死。壶遂与太史迁等定汉律历，官至詹事，其人深中笃行君子。上方倚欲以为相，会其病卒。师古曰：「倚谓仗任之也，音於绮反。」赞曰：窦婴、田`皆以外戚重，灌夫用一时决策，师古曰：「谓驰入吴军，欲报父雠也。」而各名显，并位卿相，大业定矣。然婴不知时变，夫亡术而不逊，师古曰：「逊，顺也。」`负贵而骄溢。师古曰：「负，恃也。」凶德参会，待时而发，师古曰：「三人相遇，故曰参会。」藉福区区其间，恶能救斯败哉！师古曰：「恶音乌，谓於何也。」以韩安国之见器，临其挚而颠坠，李奇曰：「挚，极也。」陵夷以忧死，师古曰：「陵夷，即陵迟也，言渐卑替也。」遇合有命，悲夫！若王恢为兵首而受其咎，岂命也？师古曰：「言自己为之，非由命也。」
汉书卷五十三景十三王传第二十三
孝景皇帝十四男。王皇后生孝武皇帝。栗姬生临江闵王荣、河间献王德、临江哀王阏。师古曰：「阏音乌葛反。」程姬生鲁共王余、师古曰：「共读曰恭。下皆类此。」江都易王非、师古曰：「易音改易之易。谥法云『好更故旧曰易』。」胶西于王端。师古曰：「于，远也，言其所行不善，远乖道德，故以为谥。」贾夫人生赵敬肃王彭祖、中山靖王胜。唐姬生长沙定王发。王夫人生广川惠王越、胶东康王寄、清河哀王乘、常山宪王舜。师古曰：「王夫人，即王皇后之妹也。」河间献王德以孝景前二年立，修学好古，实事求是。师古曰：「务得事实，每求真是也。今流俗书本云求长长老，以是从人得善书，盖妄加之耳。」从民得善书，必为好写与之，留其真，师古曰：「真，正也。留其正本。」加金帛赐以招之。繇是四方道术之人不远千里，师古曰：「不以千里为远，而自致也。繇与由同。」或有先祖旧书，多奉以奏献王者，师古曰：「奏，进也。」故得书多，与汉朝等。是时，淮南王安亦好书，所招致率多浮辩。师古曰：「言无实用耳。」献王所得书皆古文先秦旧书，师古曰：「先秦，犹言秦先，谓未焚书之前。」周官、尚书、礼、礼记、师古曰：「礼者，礼经也。礼记者，诸儒记礼之说也。」孟子、老子之属，皆经传说记，七十子之徒所论。师古曰：「七十子，孔子弟子也，解具在艺文志。」其学举六艺，师古曰：「此六艺谓六经。」立毛氏诗、左氏春秋博士。修礼乐，被服儒术，造次必於儒者。师古曰：「被服，言常居处其中也。造次，谓所向（必）〔所〕行也。被音皮义反。造音千到反。」山东诸儒（者）〔多〕从而游。武帝时，献王来朝，献雅乐，对三雍宫应劭曰：「辟雍、明堂、灵台也。雍，和也，言天地君臣人民皆和也。」及诏策所问三十余事。其对推道术而言，得事之中，师古曰：「中音竹仲反。」文约指明。师古曰：「约，少也。指谓义之所趋，若人以手指物也。他皆类此。」立二十六年薨。中尉常丽以闻，曰：「王身端行治，师古曰：「端，直；治，理也。」温仁恭俭，笃敬爱下，明知深察，惠于鳏寡。」大行令奏：「谥法曰『聪明睿知曰献』，师古曰：「睿，深也，通也。」宜谥曰献王。」子共王不害嗣，四年薨。子刚王堪嗣，十二年薨。子顷王授嗣，师古曰：「顷音倾。诸为谥者，皆类此也。」十七年薨。子孝王庆嗣，四十三年薨。子元嗣。元取故广陵厉王、厉王太子及中山怀王故姬廉等以为姬。甘露中，冀州刺史敞奏元，事下廷尉，逮召廉等。元迫胁凡七人，令自杀。有司奏请诛元，有诏削二县，万一千户。後元怒少史留贵，留贵逾垣出，欲告元，元使人杀留贵母。有司奏元残贼不改，不可君国子民。废勿王，处汉中房陵。师古曰：「房陵，汉中县。」居数年，坐与妻若共乘朱轮车，怒若，又笞击，令自髡。汉中太守请治（元），病死。立十七年，国除。绝五岁，成帝建始元年，复立元弟上郡库令良，如淳曰：「汉官北边郡库，官兵之所藏，故置令。」是为河间惠王。良修献王之行，母太后薨，服丧如礼。哀帝下诏褒扬曰：「河间王良，丧太后三年，为宗室仪表，其益封万户。」二十七年薨。子尚嗣，王莽时绝。临江哀王阏以孝景前二年立，三年薨。无子，国除为郡。
临江闵王荣以孝景前四年为皇太子，四岁废为临江王。三岁，坐侵庙嫉匚宫，师古曰：「家羧嗽捣础＝庠谑郴踔炯俺错传。」上徵荣。荣行，祖於江陵北门，师古曰：「祖者，送行之祭，因飨饮也。昔黄帝之子累祖好远游而死於道，故後人以为行神也。」师古曰：「废，坏也。」既上车，轴折车废。师古曰：「簿皆音薄户反。讯，问也，音信。」江陵父老流涕窃言曰：「吾王不反矣！」荣至，诣中尉府对簿。中尉郅都簿责讯王，王恐，自杀。葬蓝田，燕数万衔土置冢上。百姓怜之。荣最长，亡子，国除。师古曰：「荣实最长，而传居二王之後者，以其从太子被废，後乃立为王也。」地入于汉，为南郡。鲁恭王余以孝景前二年立为淮阳王。吴楚反破後，以孝景前三年徙王鲁。好治宫室苑囿狗马，季年好音，师古曰：「季年，末年也。」不喜辞。师古曰：「喜音许吏反。」为人口吃难言。师古曰：「吃音讫。」二十八年薨。子安王光嗣，初好音乐舆马，晚节遴，师古曰：「晚节犹言末时也。遴与刂同，犹言贪啬也。」唯恐不足於财。四十年薨。子孝王庆忌嗣，三十七年薨。子顷王劲嗣，二十八年薨。子文王　嗣，十八年薨，亡子，国除。哀帝建平三年，复立顷王子　弟N乡侯闵为王。苏林曰：「N音鱼，县名也，属东海郡。」师古曰：「又音吾。」王莽时绝。恭王初好治宫室，坏孔子旧宅以广其宫，闻钟磬琴瑟之声，遂不敢复坏，於其壁中得古文经传。
江都易王非以孝景前二年立为汝南王。吴楚反时，非年十五，有材气，上书自请击吴。景帝赐非将军印，击吴。吴已破，徙王江都，治故吴国，师古曰：「治谓都之。刘濞所居也。」以军功赐天子旗。元光中，匈奴大入汉边，非上书愿击匈奴，上不许。非好气力，治宫馆，招四方豪桀，骄奢甚。二十七年薨，子建嗣。建为太子时，邯郸人梁`持女欲献之易王，建闻其美，私呼之，因留不出。`宣言曰：「子乃与其公争妻！」建使人杀`。`家上书，下廷尉考，会赦，不治。易王薨未葬，建居服舍，师古曰：「倚庐垩室之次也。」召易王所爱美人淖姬等凡十人与奸。郑氏曰：「淖音卓王孙之卓。」苏林曰：「淖音泥淖。」师古曰：「苏说是，音女教反。」建女弟徵臣为盖侯子妇，师古曰：「女弟，即妹也。」以易王丧来归，建复与奸。建异母弟定国为淮阳侯，易王最小子也，其母幸立之，师古曰：「冀得立其子为易王嗣。」具知建事，行钱使男子荼恬上书苏林曰：「荼音食邪反。」告建淫乱，不当为後。事下廷尉，廷尉治恬受人钱财为上书，论弃市。建罪不治。後数使使至长安迎徵臣，鲁恭王太后闻之，师古曰：「易王即鲁恭王同母之弟，徵臣则太后之孙也，故与书戒之。」遗徵臣书曰：「国中口语籍籍，慎无复至江都。」师古曰：「籍籍，喧聒之意。」後建使谒者吉请问共太后，师古曰：「谓请问起居也。」太后泣谓吉：「归以吾言谓而王，师古曰：「谓，告也。而，汝也。」王前事漫漫，今当自谨，独不闻燕齐事乎？张晏曰：「燕王定国、齐王次昌皆与子昆弟奸，发觉自杀也。」言吾为而王泣也。」吉归，致共太后语，建大怒，击吉，斥之。师古曰：「斥谓退弃之。」建游章台宫，令四女子乘小　，建以足蹈覆其　，师古曰：「覆音芳目反。其下亦同。」四人皆溺，二人死。後游雷波，师古曰：「波读为陂。雷陂，陂名。其下云入波中亦同。」天大风，建使郎二人乘小　入波中。　覆，两郎溺，攀　，乍见乍没。建临观大笑，令皆死。师古曰：「不救止之，并死陂中也。」宫人姬八子有过者，辄令I立击鼓，师古曰：「八子，姬妾官名也。I者，露其形也，音来果反。」或置树上，久者三十日乃得衣；或髡钳以`杵舂，师古曰：「`者，锡之类也，立弋全反。」不中程，辄掠；师古曰：「程者，作之课也。掠，笞击也。」或纵狼令啮杀之，师古曰：「纵，放也。」建观而大笑；或闭不食，令饿死。凡杀不辜三十五人。建欲令人与禽兽交而生子，疆令宫人I而四据，与羝羊及狗交。师古曰：「羝羊，牡羊，音丁奚反。」专为淫虐，自知罪多，国中多欲告言者，建恐诛，心内不安，与其后成光共使越婢下神，祝诅上。与郎中令等语怨望：「汉廷使者即复来覆我，我决不独死！」师古曰：「覆，治也。不独死，言欲反也。覆音芳目反。」建亦颇闻淮南、衡山阴谋，恐一日发，为所并，遂作兵器。号王后父胡应为将军。中大夫疾有材力，善骑射，师古曰：「疾者，中大夫之名。」号曰灵武君。作治黄屋盖；刻皇帝玺，铸将军、都尉金银印；作汉使节二十，绶千余；具置军官品员，及拜爵封侯之赏；具天下之舆地及军陈图。遣人通越繇王闽侯，遗以锦帛奇珍，繇王闽侯亦遗建荃、葛、苏林曰：「荃音诠，细布属也。」服虔曰：「音荪，细葛也。」臣瓒曰：「荃，香草也。」师古曰：「服、瓒二说皆非也。许慎云『荃，细布也』。字本作h，音千全反，又音千劣反，盖今南方c布之属皆为荃也。葛即今之葛布也。以荃及葛遗建也。」珠玑、师古曰：「玑谓珠之不圜者也，音机，又音畿。」犀甲、翠羽、z熊奇兽，数通使往来，约有急相助。师古曰：「约谓言契也。」及淮南事发，治党与，颇连及建，建使人多推金钱绝其狱。师古曰：「行贿赂以灭其踪绪也。」後复谓近臣曰：「我为王，诏狱岁至，生又无欢怡日，壮士不坐死，欲为人所不能为耳。」师古曰：「亦言欲反也。」建时佩其父所赐将军印，载天子旗出。积数岁，事发觉，汉遣丞相长史与江都相杂案，索得兵器玺绶节反具，师古曰：「索，搜也。」有司请捕诛建。制曰：「与列侯吏二千石博士议。」议皆曰：「建失臣子道，积久，辄蒙不忍，遂谋反逆。所行无道，虽桀纣恶不至於此。天诛所不赦，当以谋反法诛。」有诏宗正、廷尉即问建。师古曰：「即，就也，就其国问之。」建自杀，后成光等皆弃市。六年国除，地入于汉，为广陵郡。绝百二十一年，平帝时新都侯王莽秉政，兴灭继绝，立建弟盱眙侯子宫为广陵王，师古曰：「盱音许于反。眙音怡。」奉易王後。莽篡，国绝。胶西于王端，孝景前三年立。为人贼X，又阴痿，师古曰：「X，古戾字也，言其性贼害而潇逡病ｐ粢粑。」一近妇人，病数月。有所爱幸少年，以为郎。郎与後宫乱，端禽灭之，及杀其子母。数犯法，师古曰：「数音所角反。次下亦同。」汉公卿数请诛端，天子弗忍，而端所为滋甚。师古曰：「滋，益也。」有司比再请，削其国，去太半。张晏曰：「三分之二为太半，一为少半。」师古曰：「比，频也。」端心愠，遂为无訾省。苏林曰：「为无所省录也。」师古曰：「訾，訾财也。省，视也。言不视訾财也。」府库坏漏，尽腐财物，以钜万计，终不得收徙。师古曰：「不收又不徙置他处。」令吏毋得收租赋。端皆去卫，封其宫门，从一门出入。数变名姓，为布衣，之它国。师古曰：「之，往也。」相二千石至者，奉汉法以治，端辄求其罪告之，亡罪者诈药杀之。所以设诈究变，师古曰：「究，极也。」疆足以距谏，知足以饰非。相二千石从王治，则汉绳以法。故胶西小国，而所杀伤二千石甚众。立四十七年薨，无子，国除。地入于汉，为胶西郡。
赵敬肃王彭祖以孝景前二年立为广川王。赵王遂反破後，徙王赵。彭祖为人巧佞，卑谄足共，师古曰：「共读曰恭。足恭，谓便辟也。」而心刻深，好法律，持诡辩以中人。师古曰：「诡辩，违道之辩也。中，伤也，音竹仲反。」多内宠姬及子孙。相二千石欲奉汉法以治，则害於王家。是以每相二千石至，彭祖衣帛布单衣，师古曰：「或帛或布以为单衣。」自行迎除舍，师古曰：「至除舍迎之也。除舍，谓初所至之舍。」多设疑事以诈动之，得二千石失言，中忌讳，辄书之。二千石欲治者，则以此迫劫；不听，乃上书告之，及污以奸利事。彭祖立六十余年，相二千石无能满二岁，辄以罪去，大者死，小者刑。以故二千石莫敢治，而赵王擅权。使使即县为贾人榷会，韦昭曰：「平会两家买卖之贾者。榷者，禁他家，独王家得为之也。」师古曰：「即，就也。就诸县而专榷贾人之会，若今和市矣。榷音角。会音工外反。」入多於国租税。以是赵王家多金钱，然所赐姬诸子，亦尽之矣。彭祖不好治宫室S祥，服虔曰：「求福也。」师古曰：「S，鬼俗也，字或作娴。淮南子曰『荆人鬼，越人娴』。S祥，总谓鬼神之事也。服说失之。S音居衣反。」好为吏。上书愿督国中盗贼。师古曰：「督，视察也。」常夜从走卒行徼邯郸中。师古曰：「徼谓巡察也，音工钓反。」诸使过客，以彭祖险陂，莫敢留邯郸。师古曰：「使谓京师使人也。过客，行客从赵过者也。陂谓倾侧也，音彼义反。」久之，太子丹与其女弟及同产姊奸。江充告丹淫乱，又使人椎埋攻剽，为奸甚众。师古曰：「椎杀人而埋之，故曰椎埋。剽，劫也。椎音直佳反，其字从木。剽音频妙反，其字从刀。」武帝遣使者发吏卒捕丹，下魏郡诏狱，治罪至死。彭祖上书冤讼丹，愿从国中勇敢击匈奴，师古曰：「以勇敢自随。」赎丹罪，上不许。久之，竟赦出。後彭祖入朝，因帝姊平阳隆虑公主，师古曰：「虑音庐。」求复立丹为太子，上不许。彭祖取江都易王宠姬，王建所奸淖姬者，甚爱之，生一男，号淖子。彭祖以征和元年薨，谥敬肃王。彭祖薨时，淖姬兄为汉宦者，上召问：「淖子何如？」对曰：「为人多欲。」上曰：「多欲不宜君国子民。」问武始侯昌，曰：「无咎无誉。」上曰：「如是可矣。」遣使者立昌，是为顷王，十九年薨。子怀王尊嗣，五年薨。无子，绝二岁。宣帝立尊弟高，是为哀王，数月薨。子共王充嗣，五十六年薨。子隐嗣，王莽时绝。
初，武帝复以亲亲故，立敬肃王小子偃为平干王，孟康曰：「今广平。」是为顷王，十一年薨。子缪王元嗣，二十五年薨。大鸿胪禹奏：「元前以刃贼杀奴婢，子男杀谒者，为刺史所举奏，罪名明白。病先令，令能为乐奴婢从死，师古曰：「先令者，预为遗令也。能为乐，作乐之人也。从死，以殉葬也。」迫胁自杀者凡十六人，暴虐不道。故春秋之义，诛君之子不宜立。元虽未伏诛，不宜立嗣。」奏可，国除。中山靖王胜以孝景前三年立。武帝初即位，大臣惩吴楚七国行事，议者（勿）〔多〕冤朝错之策，师古曰：「言错策为是，枉见杀也。」皆以诸侯连城数十，泰强，欲稍侵削，数奏暴其过恶。师古曰：「暴谓披布之。」诸侯王自以骨肉至亲，先帝所以广封连城，犬牙相错者，为盘石宗也。师古曰：「错，杂也，言其地相交杂。」今或无罪，为臣下所侵辱，有司吹毛求疵，师古曰：「疵，病也，音才斯反。」笞服其臣，使证其君，多自以侵冤。建元三年，代王登、长沙王发、中山王胜、济川王明来朝，天子置酒，胜闻乐声而泣。问其故，胜对曰：
臣闻悲者不可为t欷，师古曰：「t，古累字。累，重也。欷，[欷也，音许既反。」思者不可为叹息。师古曰：「言闻欷叹之声，则悲思益甚。」故高渐离击筑易水之上，荆轲为之低而不食；应劭曰：「燕太子丹遣荆轲刺秦王，宾客祖於易水之上，渐离击筑，士皆垂泣，荆卿不能复食也。」师古曰：「低谓a首。」雍门子壹微吟，孟尝君为之於邑。张晏曰：「齐之贤者，居雍门，因以为号。」苏林曰：「六国时人，名周，善鼓琴，母死无以葬，见孟尝君而微吟也。」如淳曰：「雍门子以善鼓琴见孟尝君，先说万岁之後，高台既已颠，曲池又已平，坟墓生荆棘，牧竖游其上，孟尝君亦如是乎？孟尝君喟然叹息也。」师古曰：「如说是也，苏失之矣。於邑，短气貌。於音乌。邑音一合反，或读如本字。」今臣心结日久，每闻幼眇之声，不知涕泣之横集也。师古曰：「幼音一笑反。眇音妙。幼妙，精微也。」夫众钠山，应劭曰：「模吹囊病！故古曰：「漂，动也。囊粜砭浞矗又音许于反。漂音匹遥反。」聚　成雷，师古曰：「　，古蚊字。雷，古雷字。言众蚊飞声有若雷也。」朋党执虎，十夫桡椎。师古曰：「桡，曲也，音女教反。」是以文王拘於牖里，孔子厄於陈、蔡。此乃A庶之成风，增积之生害也。师古曰：「A庶，谓众人也。」臣身远与寡，莫为之先，师古曰：「身远者，去帝京远。与寡者，少党与也。先谓素为延誉也。」众口铄金，积毁销骨，师古曰：「解在邹阳传。」丛轻折轴，羽翮飞肉，师古曰：「言积载轻物，物多至令车轴毁折。而鸟之所以能飞翔者，以羽翮扇扬之故也。」纷惊逢罗，潸然出涕。晋灼曰：「言皆惊乱遇法罔，可为出涕者也。」师古曰：「潸，垂涕貌，音所奸反。」臣闻白日晒光，幽隐皆照；师古曰：「晒，暴也，舒也，音山豉反，又音力支反。」明月曜夜，　虻宵见。师古曰：「宵亦夜也。虻音盲。」然云蒸列布，杳冥昼昏；尘埃p覆，昧不〔见〕泰山。师古曰：「p亦布散也。昧，暗也。p音铺。」何则？物有蔽之也。今臣雍阏不得闻，师古曰：「雍读曰壅。雍，塞也。阏犹止也，音乌曷反。」谗言之徒ы生师古曰：「ы生，言众多也。一曰ы与锋同。」道辽路远，曾莫为臣闻，臣窃自悲也。臣闻社鼷不灌，屋鼠不熏。师古曰：「鼷，小鼠，音奚。」何则？所托者然也。臣虽薄也，得蒙肺附；位虽卑也，得为东藩，属又称兄。师古曰：「言於戚属为帝兄。」今群臣非有葭莩之亲，鸿毛之重，张晏曰：「葭，芦〔叶〕也。莩，叶里白皮也。」晋灼曰：「莩，葭里之白皮也，皆取喻於轻薄也。」师古曰：「葭，芦也。莩者，其c中白皮至薄者也。葭莩喻（著）〔薄〕，鸿毛喻轻薄甚也。莩音孚。张言叶里白皮非也。」群居党议，朋友相为，使夫宗室摈却，骨肉冰释。师古曰：「摈却，谓斥退也。冰释，言销散也。摈音必刃反。却音丘略反。」斯伯奇所以流离，比干所以横分也。师古曰：「伯奇，周尹吉甫之子也，事後母至孝，而後母谮之於吉甫。吉甫欲杀之，伯奇乃亡走山林。比干谏纣，纣怒，杀而剖其心，故云横分也。」诗云「我心忧伤，┭扇绲罚患倜掠捞荆唯忧用老；心之忧矣，M如疾首」，师古曰：「小雅小弁之诗也。，思也。捣，筑也。不脱衣冠而寐曰假寐。永，长也。M，病也。言我心中忧思，如被捣筑，假寐长叹，以忧致老，至於苦病，如遇首疾也。」臣之谓也。具以吏所侵闻。於是上乃厚诸侯之礼，省有司所奏诸侯事，师古曰：「省，减也。」加亲亲之恩焉。其後更用主父偃谋，令诸侯以私恩自裂地分其子弟，而汉为定制封号，辄别属汉郡。汉有厚恩，而诸侯地稍自分析弱小云。胜为人乐酒好内，师古曰：「好内，　於妻妾也。乐音五教反。」有子百二十余人。常与赵王彭祖相非曰：「兄为王，专代吏治事。王者当日听音乐，御声色。」赵王亦曰：「中山王但奢淫，不佐天子拊循百姓，何以称为藩臣！」四十三年薨。子哀王昌嗣，一年薨。子康王昆侈嗣，二十一年薨。子顷王辅嗣，四年薨。子宪王福嗣，十七年薨。子怀王循嗣，十五年薨，无子，绝四十五岁。成帝鸿嘉二年复立宪王弟孙利乡侯子云客，是为广德夷王。三年薨，无子，绝十四岁。哀帝复立云客弟广汉为广平王。薨，无後。平帝元始二年复立广川惠王曾孙伦为广德王，奉靖王後。王莽时绝。
长沙定王发，母唐姬，故程姬侍者。景帝召程姬，程姬有所避，不愿进，师古曰：「谓月事。」而饰侍者唐儿使夜进。上醉，不知，以为程姬而幸之，遂有身。已乃觉非程姬也。及生子，因名曰发。张晏曰：「长沙王生，乃发寤己之缪幸唐姬。」以孝景前二年立。以其母微无宠，故王卑湿贫国。应劭曰：「景帝後二年诸王来朝，有诏更前称寿歌舞。定王但张　小举手，左右笑其拙。上怪问之，对曰：『臣国小地狭，不足回旋。』帝乃以武陵、零陵、桂阳益焉。」二十八年薨。子戴王庸嗣，二十七年薨。子顷王鲋L嗣，服虔曰：「L音拘。」师古曰：「鲋音附。L音劬。字或作i朐，其音同耳。」十七年薨。子剌王建德嗣，师古曰：「剌音来曷反。」宣帝时坐猎纵火燔民九十六家，师古曰：「纵，放也。」杀二人，又以县官事怨内史，教人诬告以弃市罪，削八县，罢中尉官。师古曰：「减其官属，所以贬抑之。」三十四年薨。子炀王旦嗣，师古曰：「炀音弋向反。」二年薨。无子，绝岁余。元帝初元三年复立旦弟宗，是为孝王，五年薨。子鲁人嗣，王莽时绝。广川惠王越以孝景中二年立，十三年薨。子缪王齐嗣，师古曰：「谥法曰『蔽仁伤善曰缪』。」四十四年薨。初齐有幸臣乘距，已而有罪，欲诛距。距亡，齐因禽其宗族。距怨王，乃上书告齐与同产奸。师古曰：「谓其姊妹也。」是後，齐数告言汉公卿及幸臣所忠等，师古曰：「所姓，忠名。解具在食货志。」又告中尉蔡彭祖捕子明，孟康曰：「彭祖子名明也。」师古曰：「孟说非也。明，广川王子也。」骂曰：「吾尽汝种矣！」师古曰：「王诬彭祖骂明云然。」有司案验，不如王言，劾齐诬罔，大不敬，请系治。齐恐，上书愿与广川勇士奋击匈奴，上许之。未发，病薨。有司请除国，奏可。後数月，下诏曰：「广川惠王於朕为兄，朕不忍绝其宗庙，其以惠王孙去为广川王。」去即缪王齐太子也，师受易、论语、孝经皆通，好文辞方技博弈倡优。其殿门有成庆画，短衣大　长剑，晋灼曰：「成庆，荆轲也，卫人谓之庆卿，燕人谓之荆卿。」师古曰：「成庆，古之勇士也，事见淮南子，非荆卿也。」去好之，作七尺五寸剑，被服皆效焉。有幸姬王昭平、王地余，许以为后。去尝疾，姬阳成昭信侍视甚谨，师古曰：「阳成姓也，昭信名也。」更爱之。去与地余戏，得　中刀，师古曰：「　，古衣袖字。」笞问状，服欲与昭平共杀昭信。笞问昭平，不服，以铁针针之，师古曰：「以针刺也。针音之林反。」疆服。乃会诸姬，去以剑自击地余，令昭信击昭平，皆死。昭信曰：「两姬婢且泄口。」复绞杀从婢三人。後昭信病，梦见昭平等以状告去。去曰：「虏乃复见畏我！师古曰：「言其见形令我畏忌也。见音胡电反。」独可燔烧耳。」掘出尸，皆烧为灰。後去立昭信为后；幸姬陶望卿为修靡夫人，主缯帛；崔修成为明贞夫人，主永巷。昭信复谮望卿曰：「与我无礼，衣服常鲜於我，师古曰：「鲜谓新华也。」尽取善缯丐诸宫人。」师古曰：「丐，乞遗之也，音工艾反。」去曰：「若数恶望卿，不能减我爱；师古曰：「若，汝也。恶谓谗毁也。」设闻其淫，我亨之矣。」後昭信谓去曰：「前画工画望卿舍，望卿袒裼傅粉其傍。师古曰：「袒裼，脱衣露其肩背也。袒音但。裼音锡。」又数出入南户窥郎吏，疑有奸。」去曰：「善司之。」以故益不爱望卿。後与昭信等饮，诸姬皆侍，去为望卿作歌曰：「背尊章，嫖以忽，孟康曰：「嫖音匹昭反。」师古曰：「尊章犹言舅姑也。今关中俗妇呼舅（姑）为锺。锺者章声之转也。」谋屈奇，起自绝。师古曰：「屈奇，奇异也。屈音其勿反。」行周流，自生患，谅非望，今谁怨！」师古曰：「谅，信也。言昔被爱宠，信非所望，今见罪责，无所怨也。」使美人相和歌之。去曰：「是中当有自知者。」昭信知去已怒，即诬言望卿历指郎吏卧处，具知其主名，又言郎中令锦被，疑有奸。去即与昭信从诸姬至望卿所，I其身，更击之。师古曰：「更音工衡反。」令诸姬各持烧铁共灼望卿。望卿走，自投井死。昭信出之，p其阴中，师古曰：「p，　也。烈糁窠欠础p音弋。」割其鼻唇，断其舌。谓去曰：「前杀昭平，反来畏我，师古曰：「令我恐畏也。」今欲靡烂望卿，使不能神。」师古曰：「靡，碎也，音縻，其下亦同。」与去共支解，置大镬中，取桃灰毒药并煮之，召诸姬皆临观，连日夜靡尽。复共杀其女弟都。後去数召姬荣爱与饮，昭信复谮之，曰：「荣姬视瞻，意态不善，疑有私。」时爱为去刺方领绣，服虔曰：「如今小儿却袭衣也。颈下施衿，领正方直。」晋灼曰：「今之妇人直领也。绣为方领，上刺作黼黻文。王莽传曰『有人著赤缋方领』。方领，上服也。」师古曰：「晋说是也。」去取烧之。爱恐，自投井。出之未死，笞问爱，自诬与医奸。去缚系柱，烧刀灼溃两目，师古曰：「溃，决也。」生割两股，销`灌其口中。爱死，支解以棘埋之。诸幸於去者，昭信辄谮杀之，凡十四人，皆埋太后所居长寿宫中。宫人畏之，莫敢复迕。师古曰：「迕，逆也，不敢逆昭信意。」昭信欲擅爱，曰：「王使明贞夫人主诸姬，淫乱难禁。请闭诸姬舍门，无令出敖。」师古曰：「敖谓游戏也。」使其大婢为仆射，师古曰：「大婢，婢之长年也。」主永巷，尽封闭诸舍，上仑於后，非大置酒召，不得见。去怜之，为作歌曰：「愁莫愁，居无聊。师古曰：「聊，赖也。」心重结，意不舒。内郁，忧哀积。师古曰：「音拂。」上不见天，生何益！日崔P，时不再。师古曰：「崔P犹言蹉 
也。崔音千回反。P音颓。」愿弃躯，死无悔。」令昭信声鼓为节，以教诸姬歌之，歌罢辄归永巷，封门。独昭信兄子初为乘华夫人，得朝夕见。昭信与去从十余奴博饮游敖。初去年十四五，事师受易，师数谏正去，师古曰：「数音所角反。其下亦同。」去益大，逐之。师古曰：「益大，谓年渐长大也。」内史请以为掾，师数令内史禁切王家。去使奴杀师父子，不发觉。後去数置酒，令倡俳I戏坐中师古曰：「倡，乐人也。俳，杂戏者也。」以为乐。相疆劾系倡，阑入殿门，如淳曰：「疆，相名也。」奏状。事下考案，倡辞，本为王教修靡夫人望卿弟都歌舞。使者召望卿、都，去对皆淫乱自杀。会赦不治。望卿前亨　，即取他死人与都死并付其母。师古曰：「死者，尸也。次下求其死亦同。」母曰：「都是，望卿非也。」数号哭求死，昭信令奴杀之。奴得，辞服。师古曰：「得者，为吏所捕得。」本始三年，相内史奏状，具言赦前所犯。天子遣大鸿胪、丞相长史、御史丞、廷尉正杂治钜鹿诏狱，奏请逮捕去及后昭信。制曰：「王后昭信、诸姬奴婢证者皆下狱。」辞服。有司复请诛王。制曰：「与列侯、中二千石、二千石、博士议。」议者皆以为去悖虐，听后昭信谗言，燔烧亨　，生割剥人，距师之谏，杀其父子。凡杀无辜十六人，至一家母子三人，逆节绝理。其十五人在赦前，大恶仍重，师古曰：「仍，频也。重音直用反。」当伏显戮以示众。制曰：「朕不忍致王於法，议其罚。」有司请废勿王，与妻子徙上庸。奏可。与汤沐邑百户。去道自杀，昭信弃市。立二十二年，国除。後四岁，宣帝地节四年，复立去兄文，是为戴王。文素正直，数谏王去，故上立焉，二年薨。子海阳嗣，十五年，坐画屋为男女I交接，置酒请诸父姊妹饮，令仰视画；又海阳女弟为人妻，而使与幸臣奸；又与从弟调等谋杀一家三人，已杀。甘露四年坐废，徙房陵，国除。後十五年，平帝元始二年，复立戴王弟襄堤侯子愈为广德王，师古曰：「堤音丁奚反。愈音愈。」奉惠王後，二年薨。子赤嗣，王莽时绝。胶东康王寄以孝景中二年立，二十八年薨。淮南王谋反时，寄微闻其事，私作兵车镞矢，应劭曰：「楼车也，所以看敌国营垒之虚实也。」师古曰：「兵车止谓战车耳。镞矢，大镞之矢，今所谓兵箭者也。镞音子木反。」战守备，备淮南之起。及吏治淮南事，辞出之。师古曰：「辞语所连，出其事。」寄於上最亲，师古曰：「寄母王夫人即王皇后之妹，於上为从母，故寄於诸兄弟之中又更亲也。此下有常山王云『天子为最亲』，其义亦同。」意自伤，发病而死，不敢置後。於是上闻寄有长子贤，母无宠，少子庆，母爱幸，寄常欲立之，为非次，因有过，遂无所言。上怜之，立贤为胶东王，奉康王祀，而封庆为六安王，王故衡山地。胶东王贤立十五年薨，谥为哀王。子戴王通平嗣，二十四年薨。子顷王音嗣，五十四年薨。子共王授嗣，十四年薨。子殷嗣，王莽时绝。六安共王庆立三十八年薨。子夷王禄嗣，十年薨。子缪王定嗣，二十二年薨。子顷王光嗣，二十七年薨。子育嗣，王莽时绝。
清河哀王乘以孝景中三年立，十二年薨。无子，国除。
常山宪王舜以孝景中五年立。舜，帝少子，骄淫，数犯禁，上常宽之。三十三年薨，子勃嗣为王。
初，宪王有不爱姬生长男z，苏林曰：「音夺。」师古曰：「音他活反，其字从木。」z以母无宠故，亦不得幸於王。王后修生太子勃。王内多，所幸姬生子平、子商，王后稀得幸。及宪王疾甚，诸幸姬侍病，王后以妒u不常在，师古曰：「u亦妒也。u音冒。」辄归舍。医进药，太子勃不自尝药，又不宿留侍疾。及王薨，王后、太子乃至。宪王雅不以z为子数，师古曰：「雅，素也。数音所具反。」不分与财物。郎或说太子、王后，令分z财，皆不听。太子代立，又不收恤z。z怨王后及太子。汉使者视宪王丧，z自言宪王病时，王后、太子不侍，及薨，六日出舍，如淳曰：「出服舍也。」太子勃私奸、饮酒、博戏、击筑，与女子载驰，环城过市，师古曰：「环，绕也，音宦。」入狱视囚。天子遣大行骞验问，师古曰：「张骞也。」逮诸证者，师古曰：「逮捕之。」王又匿之。吏求捕，勃使人致击笞掠，擅出汉所疑囚。有司请诛勃及宪王后修。上曰：「修素无行，使z陷之罪。勃无良师傅，不忍致诛。」有司请废勿王，徙王勃以家属处房陵，上许之。勃王数月，废，国除。月余，天子为最亲，诏有司曰：「常山宪王早夭，后妾不和，适孽诬争，师古曰：「适音嫡。孽，庶也。」陷于不谊以灭国，朕甚闵焉。其封宪王子平三万户，为真定王；子商三万户，为泗水王。」顷王平立二十五年薨。师古曰：「真定顷王也。」子烈王偃嗣，十八年薨。子孝王由嗣，二十二年薨。子安王雍嗣，二十六年薨。子共王普嗣，十五年薨。子阳嗣，王莽时绝。泗水思王商立十〔二〕年薨。子哀王安世嗣，一年薨，无子。於是武帝怜泗水王绝，复立安世弟贺，是为戴王。立二十二年薨，有遗腹子暖，师古曰：「暖音许远反。」相内史不以闻。太后上书，昭帝闵之，抵相内史罪，立暖，是为勤王。师古曰：「勤，谥也。」立三十九年薨。子戾王骏嗣，三十一年薨。子靖嗣，王莽时绝。赞曰：昔鲁哀公有言：「寡人生於深宫之中，长於妇人之手，未尝知忧，未尝知惧。」师古曰：「哀公与孔子言也。事见孙卿子。」信哉斯言也！虽欲不危亡，不可得已。师古曰：「已，语终辞。」是故古人以宴安为鸩毒，师古曰：「左氏传管敬仲云『宴安鸩毒，不可怀也』。」亡德而富贵，谓之不幸。汉兴，至于孝平，诸侯王以百数，率多骄淫失道。何则？沈溺放恣之中，居势使然也。自凡人犹系于习俗，而况哀公之伦乎！夫唯大雅，卓尔不群，河间献王近之矣。
汉书卷五十四李广苏建传第二十四
李广，陇西成纪人也。其先曰李信，秦时为将，逐得燕太子丹者也。广世世受射。师古曰：「受射法。」孝文十四年，匈奴大入萧关，师古曰：「在上郡北。」而广以良家子从军击胡，用善射，杀首虏多，为郎，骑常侍。师古曰：「官为郎，常骑以侍天子，故曰骑常侍。」数从射猎，格杀猛兽，文帝曰：「惜广不逢时，令当高祖世，万户侯岂足道哉！」景帝即位，为骑郎将。师古曰：「为骑郎之将，主骑郎。」吴楚反时，为骁骑都尉，从太尉亚夫战昌邑下，显名。以梁王授广将军印，故还，赏不行。文颖曰：「广为汉将，私受梁印，故不得赏也。」为上谷太守，数与匈奴战。典属国公孙昆邪为上泣曰：服虔曰：「昆邪，中国人也。」师古曰：「对上而泣也。昆音下温反。」「李广材气，天下亡双，自负其能，数与虏确，恐亡之。」师古曰：「负，恃也。确谓竞胜败也。确音角。」上乃徙广为上郡太守。匈奴（入）〔侵〕上郡，上使中贵人从广服虔曰：「内臣之贵幸者。」勒习兵击匈奴。中贵人者将数十骑从，张晏曰：「放（从）〔纵〕游猎也。」师古曰：「张读作纵，此说非也。直言将数十骑自随，在大军前行而忽遇敌也。从音才用反。」见匈奴三人，与战。射伤中贵人，杀其骑且尽。中贵人走广，师古曰：「走，趣也，音奏。」广曰：「是必射雕者也。」文颖曰：「雕，鸟也，故使善射者射之。」师古曰：「雕，大鸷鸟也，一名鹫，黑色，翮可以为箭羽，音雕。」广乃从百骑往驰三人。师古曰：「疾驰而逐之。」三人亡马步行，行数十里。广令其骑张左右翼，师古曰：「旁引其骑，若鸟翼之为。」而广身自射彼三人者，杀其二人，生得一人，果匈奴射雕者也。已缚之上山，望匈奴数千骑，见广，以为诱骑，惊，上山陈。师古曰：「为陈以待广也。」广之百骑皆大恐，欲驰还走。广曰：「我去大军数十里，今如此走，匈奴追射，我立尽。今我留，匈奴必以我为大军之诱，不我击。」师古曰：「不我击，不敢击我也。」广令曰：「前！」未到匈奴陈二里所，止，令曰：「皆下马解鞍！」骑曰：「虏多如是，解鞍，即急，柰何？」广曰：「彼虏以我为走，今解鞍以示不去，用坚其意。」师古曰：「示以坚牢，令敌意知之。」有白马将出护兵。师古曰：「将之乘白马者也。护谓监视之。」广上马，与十余骑奔射杀白马将，而复还至其百骑中，解鞍，纵马卧。师古曰：「纵，放也。」时会暮，胡兵终怪之，弗敢击。夜半，胡兵以为汉有伏军於傍欲夜取之，即引去。平旦，广乃归其大军。後徙为陇西、北地、雁门、云中太守。武帝即位，左右言广名将也，由是入为未央卫尉，而程不识时亦为长乐卫尉。程不识故与广俱以边太守将屯。及出击胡，而广行无部曲行陈，师古曰：「续汉书百官志云『将军领军，皆有部曲。大将军营五部，部校尉一人。部下有曲，曲有军候一人。』今广尚於简易，故行道之中而不立部曲也。」就善水草顿舍，人人自便，师古曰：「顿，止也。舍，息也。便，安利也，音频面反。其下亦同。」不击（刀）〔刁〕斗自卫，孟康曰：「（刀）〔刁〕斗，以铜作，受一斗。昼炊饭食，夜击持行夜，名曰（刀）〔刁〕斗。今在荥阳库中也。」苏林曰：「形如m，无缘。」师古曰：「音谯郡之谯，温器也。m音火玄反。m即铫也。今俗或呼铜铫，音姚。」莫府省文书，晋灼曰：「将军职在征行，无常处，所在为治，故言莫府也。莫，大也。或曰，卫青征匈奴，绝大莫，大克获，帝就拜大将军於幕中府，故曰莫府。莫府之名始於此也。」师古曰：「二说皆非也。莫府者，以军幕为义，古字通单用耳。军旅无常居止，故以帐幕言之。廉颇、李牧市租皆入幕府，此则非因卫青始有其号。又莫训大，於义乖矣。省，少也，音所领反。」然亦远斥候，未尝遇害。程不识正部曲行伍营陈，击（刀）〔刁〕斗，吏治军簿师古曰：「簿，文簿，音步户反。」至明，军不得自便。不识曰：「李将军极简易，然虏卒犯之，无以禁；师古曰：「卒读曰猝。」而其士亦佚乐，师古曰：「佚与逸同。逸乐，谓闲豫也。」为之死。我军虽烦扰，虏亦不得犯我。」是时汉边郡李广、程不识为名将，然匈奴畏广，士卒多乐从，而苦程不识。师古曰：「苦谓厌苦之也。」不识孝景时以数直谏为太中大夫，为人廉，谨於文法。後汉诱单于以马邑城，使大军伏马邑傍，而广为骁骑将军，属护军将军。师古曰：「韩安国。」单于觉之，去，汉军皆无功。後四岁，广以卫尉为将军，出雁门击匈奴。匈奴兵多，破广军，生得广。单于素闻广贤，令曰：「得李广必生致之。」胡骑得广，广时伤，置两马间，络而盛（之）卧。行十余里，广阳死，睨其傍有一儿骑善马，师古曰：「睨，邪视也，音五系反。」暂腾而上胡儿马，师古曰：「腾，跳跃也。」因抱儿鞭马南驰数十里，得其余军。匈奴骑数百追之，广行取儿弓射杀追骑，师古曰：「且行且射也。」以故得脱。於是至汉，汉下广吏。吏当广亡失多，为虏所生得，师古曰：「当谓处其罪也。」当斩，赎为庶人。数岁，与故颍阴侯屏居蓝田南山中射猎。师古曰：「颍阴侯，灌婴之孙，名疆。」尝夜从一骑出，从人田间饮。还至亭，霸陵尉醉，呵止广，广骑曰：「故李将军。」尉曰：「今将军尚不得夜行，何故也！」宿广亭下。居无何，匈奴入辽西，杀太守，败韩将军。苏林曰：「韩安国。」韩将军後徙居右北平，死。於是上乃召拜广为右北平太守。广请霸陵尉与俱，师古曰：「奏谓天子而将行。」至军而斩之，上书自陈谢罪。上报曰：「将军者，国之爪牙也。司马法曰：『登车不式，遭丧不服，服虔曰：「式，抚车之式以礼敬人也。式者，车前横木也，字或作轼。」振旅抚师，以征不服；率三军之心，同战士之力，故怒形则千里竦，威振则万物伏；师古曰：「竦，惊也。」是以名声暴於夷貉，威棱乎邻国。』李奇曰：「神灵之威曰棱。犹动也。」苏林曰：「陈留人语恐言之。」师古曰：「棱音来登反。音徒滥反。」夫报忿除害，捐残去杀，朕之所图於将军也；若乃免冠徒跣，稽颡请罪，岂朕之指哉！师古曰：「指，意也。」将军其率师东辕，弥节白檀，孟康曰：「白檀，县名也，属右北平。」李奇曰：「弥节，少安之貌。」师古曰：「弥音亡俾反。」以临右北平盛秋。」师古曰：「盛秋马肥，恐虏为寇，故令折冲御难也。」广在郡，匈奴号曰「汉飞将军」，避之，数岁不入界。广出猎，见草中石，以为虎而射之，中石没矢，视之，石也。他日射之，终不能入矣。广所居郡闻有虎，常自射之。及居右北平射虎，虎腾伤广，广亦射杀之。
石建卒，上召广代为郎中令。元朔六年，广复为将军，从大将军出定襄。诸将多中首虏率为侯者，如淳曰：「中犹充也，充本法得首若干封侯也。」师古曰：「率谓军功封赏之科著在法令者也。中音竹仲反。其下率亦同。」而广军无功。後三岁，广以郎中令将四千骑出右北平，博望侯张骞将万骑与广俱，异道。行数百里，匈奴左贤王将四万骑围广，广军士皆恐，广乃使其子敢往驰之。敢从数十骑直贯胡骑，出其左右而还，报广曰：「胡虏易与耳。」军士乃安。为圜陈外乡，师古曰：「乡读曰向。」胡急击，矢下如雨。汉兵死者过半，汉矢且尽。广乃令持满毋发，师古曰：「注矢於弓弩而引满之，不发矢也。」而广身自以大黄射其裨将，服虔曰：「黄肩弩也。」孟康曰：「太公陷坚却敌，以大黄参连弩也。」晋灼曰：「黄肩即黄间也，大黄其大者也。」师古曰：「服、晋二说是也。」杀数人，胡虏益解。会暮，吏士无人色，师古曰：「言惧甚。」而广意气自如，师古曰：「自如，犹云如旧。」益治军。师古曰：「巡部曲，整行陈也。」军中服其勇也。明日，复力战，而博望侯军亦至，匈奴乃解去。汉军罢，弗能追。师古曰：「罢读曰疲。」是时广军几没，师古曰：「几音钜衣反。」罢归。汉法，博望侯後期，当死，赎为庶人。广军自当，亡赏。师古曰：「自当，谓为虏所胜，又能胜虏，功过相当也。」初，广与从弟李蔡俱为郎，事文帝。景帝时，蔡积功至二千石。武帝元朔中，为轻车将军，从大将军击右贤王，有功中率，封为乐安侯。师古曰：「此传及百官表为乐安侯，而功臣表作安乐侯，是功臣表误也。」元狩二年，代公孙弘为丞相。蔡为人在下中，师古曰：「在下辈之中。」名声出广下远甚，然广不得爵邑，官不过九卿。广之军吏及士卒或取封侯。广与望气王朔语云：「自汉击匈奴，广未尝不在其中，而诸妄校尉已下，张晏曰：「妄犹凡也。」材能不及中，师古曰：「中谓中庸之人也。」以军功取侯者数十人。广不为後人，然终无尺寸功以得封邑者，何也？岂吾相不当侯邪？」朔曰：「将军自念，岂尝有恨者乎？」师古曰：「恨，悔也。」广曰：「吾为陇西守，羌尝反，吾诱降者八百余人，诈而同日杀之，至今恨独此耳。」朔曰：「祸莫大於杀已降，此乃将军所以不得侯者也。」广历七郡太守，前後四十余年，得赏赐，辄分其戏下，师古曰：「戏读曰麾，又音许宜反。」饮食与士卒共之。家无余财，终不言生产事。为人长，爰臂，如淳曰：「臂如　臂通肩也。或曰，似当为缓臂也。」师古曰：「王国风菟爰之诗云『有菟爰爰』，爰爰，缓意也，其义两通。」其善射亦天性，虽子孙他人学者莫能及。广呐口少言，师古曰：「呐亦讷字。」与人居，则画地为军陈，射阔狭以饮。专以射为戏。如淳曰：「为戏求疏密，持酒以饮不胜者也。」将兵乏绝处见水，士卒不尽饮，不近水，不尽餐，不尝食。宽缓不苛，师古曰：「苛，细也。」士以此爱乐为用。其射，见敌，非在数十步之内，度不中不发，师古曰：「度音待各反。中音竹仲反。」发即应弦而倒。用此，其将数困辱，及射猛兽，亦数为所伤云。元狩四年，大将军票骑将军大击匈奴，广数自请行。上以为老，不许；良久乃许之，以为前将军。
大将军青出塞，捕虏知单于所居，乃自以精兵走之，师古曰：「走，趣也，音奏。」而令广并於右将军军，出东道。师古曰：「并，合也，合军而同道。」东道少回远，师古曰：「回，绕也，曲也，音胡悔反。」大军行，水草少，甚势不屯行。张晏曰：「以水草少，不可群辈也。」广辞曰：「臣部为前将军，今大将军乃徙臣出东道，且臣结发而与匈奴战，师古曰：「言始胜冠即在战陈。」乃今一得当单于，臣愿居前，先死单于。」师古曰：「致死而取单于。」大将军阴受上指，以为李广数奇，孟康曰：「奇，只不耦也。」如淳曰：「数为匈奴所败，为奇不耦。」师古曰：「言广命只不耦合也。孟说是矣。数音所角反。奇音居宜反。」毋令当单于，恐不得所欲。师古曰：「谓不胜敌也。」是时公孙敖新失侯，为中将军，大将军亦欲使敖与俱当单于，故徙广。广知之，固辞。大将军弗听，令长史封书与广之莫府，师古曰：「之，往也。莫府，卫青行军府。」曰：「急诣部，如书。」广不谢大将军而起行，意象愠怒师古曰：「言愠怒之色形於外也。」而就部，引兵与右将军食其合军出东道。师古曰：「赵食其也。食音异。其音基。」惑失道，後大将军。师古曰：「惑，迷也。在後不及期也。」大将军与单于接战，单于遁走，弗能得而还。南绝幕，乃遇两将军。师古曰：「绝，渡也。」广已见大将军，还入军。大将军使长史持L醪遗广，师古曰：「L，乾饭也。醪，汁滓酒也。L音备。醪音牢。」因问广、食其失道状，曰：「青欲上书报天子失军曲折。」师古曰：「曲折犹言委曲也。」广未对。大将军长史急责广之莫府上簿。师古曰：「之，往也。簿谓文状也，音步户反。」广曰：「诸校尉亡罪，乃我自失道。吾今自上簿。」至莫府，谓其麾下曰：「广结发与匈奴大小七十余战，今幸从大将军出接单于兵，而大将军徙广部行回远，又迷失道，岂非天哉！且广年六十余，终不能复对刀笔之吏矣！」遂引刀自刭。百姓闻之，知与不知，老壮皆为垂泣。师古曰：「知谓素相识知也。」而右将军独下吏，当死，赎为庶人。广三子，曰当户、椒、敢，皆为郎。上与韩嫣戏，嫣少不逊，师古曰：「嫣音偃。」当户击嫣，嫣走，於是上以为能。当户蚤死，师古曰：「蚤，古早字。」乃拜椒为代郡太守，皆先广死。广死军中时，敢从票骑将军。广死明年，李蔡以丞相坐诏赐冢地阳陵当得二十亩，蔡盗取三顷，颇卖得四十余万，又盗取神道外嫉匾荒对崞渲校师古曰：「家羧舜反。」当下狱，自杀。敢以校尉从票骑将军击胡左贤王，力战，夺左贤王旗鼓，斩首多，赐爵关内侯，食邑二百户，代广为郎中令。顷之，怨大将军青之恨其父，师古曰：「令其父恨而死也。」乃击伤大将军，大将军匿讳之。居无何，敢从上雍，至甘泉宫猎，师古曰：「无何，谓未多时也。雍之所在，地形积高，故云上也。上音时掌反。他皆类此。」票骑将军去病怨敢伤青，射杀敢。去病时方贵幸，上为讳，云鹿触杀之。居岁余，去病死。敢有女为太子中人，爱幸。敢男禹有宠於太子，然好利，亦有勇。尝与侍中贵人饮，侵陵之，莫敢应。师古曰：「言畏其勇气。」後逯上，上召禹，使刺虎，县下圈中，未至地，有诏引出之。禹从落中以剑斫绝累，欲刺虎。师古曰：「落与络同，谓当时强络之而下也。累，索也，音力追反。」上壮之，遂救止焉。而当户有遗腹子陵，将兵击胡，兵败，降匈奴。後人告禹谋欲亡从陵，下吏死。陵字少卿，少为侍中建章监。善骑射，爱人，谦让下士，师古曰：「下音胡亚反。」甚得名誉。武帝以为有广之风，使将八百骑，深入匈奴二千余里，过居延视地形，不见虏，还。拜为骑都尉，将勇敢五千人，教射酒泉、张掖以备胡。数年，汉遣贰师将军伐大宛，使陵将五校兵随後。行至塞，会贰师还。上赐陵书，陵留吏士，与轻骑五百出敦煌，至盐水，迎贰师还，复留屯张掖。天汉二年，贰师将三万骑出酒泉，击右贤王於天山。召陵，欲使为贰师将辎重。师古曰：「重音直用反。」陵召见武台，师古曰：「未央宫有武台殿。」叩头自请曰：「臣所将屯边者，皆荆楚勇士奇材剑客也，力扼虎，射命中，师古曰：「扼谓捉持之也。命中者，所指名处即中之也。扼音厄。」愿得自当一队，师古曰：「队，部也，音徒内反。」到兰干山南以分单于兵，毋令专乡贰师军。」师古曰：「乡读曰同。」上曰：「将恶相属邪！吾发军多，毋骑予女。」陵对：「对所事骑，师古曰：「犹言不事须骑也。」臣愿以少击众，步兵五千人涉单于庭。」上壮而许之，因诏疆弩都尉路博德将兵半道迎陵军。博德故伏波将军，亦羞为陵後距，奏言：「方秋匈奴马肥，未可与战，臣愿留陵至春，俱将酒泉、张掖骑各五千人并击东西浚稽，可必禽也。」师古曰：「浚稽，山名。时虏分居此两山也。浚音峻。稽音鸡。」书奏，上怒，疑陵悔不欲出而教博德上书，乃诏博德：「吾欲予李陵骑，云『欲以少击众』。今虏入西河，其引兵走西河，遮钩营之道。」张晏曰：「胡来要害道，令博德遮之。」师古曰：「走音奏。」诏陵：「以九月发，出遮虏鄣，师古曰：「鄣者，塞上险要之处，往往修筑，别置候望之人，所以自鄣蔽而伺敌也。遮虏，鄣名也。」至东浚稽山南龙勒水上，徘徊观虏，即亡所见，从浞野侯赵破奴故道抵受降城休士，师古曰：「抵，归也。受降城本公孙敖所筑。休，息也。浞音仕角反。」因骑置以闻。师古曰：「骑置，谓驿骑也。」所与博德言者云何？张晏曰：「天子疑陵教博德上书求至春乃俱西也。」具以书对。」陵於是将其步卒五千人出居延，北行三十日，至浚稽山止营，举图所过山川地形，使麾下骑陈步乐还以闻。步乐召见，道陵将率得士死力，上甚说，师古曰：「说读曰悦。」拜步乐为郎。陵至浚稽山，与单于相直，骑可三万围陵军。军居两山间，以大车为营。陵引士出营外为陈，前行持戟盾，後行持弓弩，师古曰：「行并音胡刚反。」令曰：「闻鼓声而纵，闻金声而止。」师古曰：「金谓钲也，一名镯，镯音浊。」虏见汉军少，直前就营。陵搏战攻之，如淳曰：「手对战也。」千弩俱发，应弦而倒。虏还走上山，汉军追击，杀数千人。单于大惊，召左右地兵八万余骑攻陵。陵且战且引，南行数日，抵山谷中。师古曰：「抵，当也，至也。其下亦同。」连战，士卒中矢伤，三创者载辇，两创者将车，一创者持兵战。陵曰：「吾士气少衰而鼓不起者，何也？师古曰：「击鼓进士而士气不起也。一曰，士卒以有妻妇，故闻鼓音而不时起也。」军中岂有女子乎？」始军出时，关东群盗妻子徙边者随军为卒妻妇，大匿车中。陵搜得，皆剑斩之。明日复战，斩首三千余级。引兵东南，循故龙城道行，四五日，抵大泽葭苇中，师古曰：「葭即芦也，音家。」虏从上风纵火，陵亦令军中纵火以自救。师古曰：「预自烧其旁草木，令虏火不得延及也。」南行至山下，单于在南山上，使其子将骑击陵。陵军步斗树木间，复杀数千人，因发连弩射单于，服虔曰：「三十弩共一弦也。」张晏曰：「三十v共一臂也。」师古曰：「张说是也。v音去权反，又音眷。」单于下走。是日捕得虏，言「单于曰：『此汉精兵，击之不能下，日夜引吾南近塞，得毋有伏兵乎？』诸当户君长皆言师古曰：「当户，匈奴官名也。」『单于自将数万骑击汉数千人不能灭，後无以复使边臣，令汉益轻匈奴。复力战山谷间，尚四五十里得平地，不能破，乃还。』」是时陵军益急，匈奴骑多，战一日数十合，复伤杀虏二千余人。虏不利，欲去，会陵军候管敢为校尉所辱，亡降匈奴，具言「陵军无後救，射矢且尽，独将军麾下及成安侯校各八百人为前行，以黄与白为帜，师古曰：「帜，旗也，音式志反。」当使精骑射之即破矣。」成安侯者，颖川人，父韩千秋，故济南相，奋击南越战死，武帝封子延年为侯，以校尉随陵。单于得敢大喜，使骑并攻汉军，疾呼曰：「李陵、韩延年趣降！」师古曰：「且攻且呼也。呼音火故反。趣读曰促。」遂遮道急攻陵。陵居谷中，虏在山上，四面射，矢如雨下。汉军南行，未至L汗山，师古曰：「L音丁奚反。」一日五十万矢皆尽，即弃车去。士尚三千余人，徒斩车辐而持之，师古曰：「徒，但也。」军吏持尺刀，抵山入狭谷。单于遮其後，乘隅下垒石，服虔曰：「山名也。」师古曰：「此说非也。言放石以投人，因山隅曲而下也。垒音卢对反。」士卒多死，不得行。昏後，陵便衣独步出营，苏林曰：「搴衣卷　而行也。」师古曰：「此说非也。便衣，谓著短衣小　也。」止左右：「毋随我，丈夫一取单于耳！」师古曰：「言一身独取也。」良久，陵还，大息曰：「兵败，死矣！」军吏或曰：「将军威震匈奴，天命不遂，後求道径还归，如浞野侯为虏所得，後亡还，天子客遇之，况於将军乎！」陵曰：「公止！吾不死，非壮士也。」於是尽斩旌旗，及珍宝埋地中，陵叹曰：「复得数十矢，足以脱矣。今无兵复战，师古曰：「兵即谓矢及矛戟之属也。」天明坐受缚矣！各鸟兽散，犹有得脱归报天子者。」师古曰：「脱，免也，音吐活反。次下亦同。」令军士人持二升L，一半冰，如淳曰：「半读曰片，或曰五升曰半。」师古曰：「半读曰判。判，大片也。时冬寒有冰，持之以备渴也。」期至遮虏鄣者相待。夜半时，击鼓起士，鼓不鸣。陵与韩延年俱上马，壮士从者十余人。虏骑数千追之，韩延年战死。陵曰：「无面目报陛下！」遂降。军人分散，脱至塞者四百余人。陵败处去塞百余里，边塞以闻。上欲陵死战，召陵母及妇，使相者视之，无死丧色。後闻陵降，上怒甚，责问陈步乐，步乐自杀。群臣皆罪陵，上以问太史令司马迁，迁盛言：「陵事亲孝，与士信，常奋不顾身以殉国家之急。师古曰：「殉，营也，一曰从也。」其素所畜积也，师古曰：「畜读曰蓄。」有国士之风。今举事一不幸，全躯保妻子之臣随而媒　其短，服虔曰：「媒音欺，谓诋欺也。」孟康曰：「媒，酒教；　，麴也。谓酿成其罪也。」师古曰：「孟说是也。齐人名麴饼曰媒。」诚可痛也！且陵提步卒不满五千，深戎马之地，师古曰：「，践也，音人九反。」抑数万之师，虏救死扶伤不暇，悉举引弓之民共攻围之。转斗千里，矢尽道穷，士张空拳，文颖曰：「拳，弓弩拳也。」师古曰：「拳字与v同，音去权反，又音眷。」冒白刃，北首争死敌，师古曰：「冒，犯也。北首，北向也。冒音莫北反。首音式救反。」得人之死力，虽古名将不过也。身虽陷败，然其所摧败亦足暴於天下。师古曰：「所摧败，败匈奴之兵也。暴犹章也。」彼之不死，宜欲得当以报汉也。」师古曰：「言欲立功以当其罪也。」初，上遣贰师大军出，财令陵为助兵，师古曰：「财与才同，谓浅也，仅也。史传通用字。他皆类此。」及陵与单于相值，而贰师功少。上以迁诬罔，欲沮贰师，为陵游说，师古曰：「沮谓毁坏之，音才吕反。」下迁腐刑。久之，上悔陵无救，曰：「陵当发出塞，乃诏疆弩都尉令迎军。坐预诏之，得令老将生奸诈。」孟康曰：「坐预诏疆弩都尉路博德迎陵，博德老将，出塞不至，令陵见没也。」乃遣使劳赐陵余军得脱者。陵在匈奴岁余，上遣因f将军公孙敖孟康曰：「因f，胡地名也。」师古曰：「f音于。」将兵深入匈奴迎陵。敖军无功还，曰：「捕得生口，李陵教单于为兵以备汉军，故臣无所得。」上闻，於是族陵家，母弟妻子皆伏诛。陇西士大夫以李氏为愧。师古曰：「耻其不能死节，累及家室。」其後，汉遣使使匈奴，陵谓使者曰：「吾为汉将步卒五千人横行匈奴，以亡救而败，何负於汉而诛吾家？」使者曰：「汉闻李少卿教匈奴为兵。」陵曰：「乃李绪，非我也。」李绪本汉塞外都尉，居奚侯城，匈奴攻之，绪降，而单于客遇绪，常坐陵上。陵痛其家以李绪而诛，使人刺杀绪。大阏氏欲杀陵，师古曰：「大阏氏，单于之母。」单于匿之北方，大阏氏死乃还。单于壮陵，以女妻之，立为右校王，卫律为丁灵王，师古曰：「丁灵，胡之别种也。立为王而主其人也。」皆贵用事。卫律者，父本长水胡人。律生长汉，善协律都尉李延年，延年荐言律使匈奴。使还，会延年家收，律惧并诛，亡还降匈奴。匈奴爱之，常在单于左右。陵居外，有大事，乃入议。昭帝立，大将军霍光、左将军上官桀辅政，素与陵善，遣陵故人陇西任立政等三人师古曰：「故人，谓旧与相知者。」俱至匈奴招陵。立政等至，单于置酒赐汉使者，李陵、卫律皆侍坐。立政等见陵，未得私语，即目视陵，师古曰：「以目相视而感动之，今俗所谓眼语者也。」而数数自循其刀环，师古曰：「循谓摩顺也。」握其足，阴谕之，言可还归汉也。後陵、律持牛酒劳汉使，博饮，苏林曰：「博且饮也。」师古曰：「劳音来到反。」两人皆胡服椎结。师古曰：「结读曰髻，一撮之髻，其形如椎。」立政大言曰：「汉已大赦，中国安乐，主上富於春秋，师古曰：「言天子年少。」霍子孟、上官少叔用事。」师古曰：「子孟，光之字；少叔，桀之字也。」以此言微动之。陵墨不应，孰视而自循其发，答曰：「吾已胡服矣！」有顷，律起更衣，立政曰：「咄，少卿良苦！师古曰：「言甚劳苦。」霍子孟、上官少叔谢女。」师古曰：「谢，以辞相问也。」陵曰：「霍与上官无恙乎？」师古曰：「恙，忧病也。」立政曰：「请少卿来归故乡，毋忧富贵。」陵字立政曰：「少公，师古曰：「呼其字。」归易耳，恐再辱，柰何！」语未卒，卫律还，颇闻余语，曰：「李少卿贤者，不独居一国。范蠡遍游天下，由余去戎入秦，今何语之亲也！」因罢去。立政随谓陵曰：「亦有意乎？」师古曰：「随其後而语之。」陵曰：「丈夫不能再辱。」陵在匈奴二十余年，元平元年病死。
苏建，杜陵人也。以校尉从大将军青击匈奴，封平陵侯。以将军筑朔方。後以卫尉为游击将军，从大将军出朔方。後一岁，以右将军再从大将军出定襄，亡翕侯，服虔曰：「赵信也。」失军当斩，赎为庶人。其後为代郡太守，卒官。有三子：嘉为奉车都尉，贤为骑都尉，中子武最知名。武字子卿，少以父任，兄弟并为郎，稍迁至移中厩监。师古曰：「移中，厩名，为之监也。移音移。」时汉连伐胡，数通使相窥观，匈奴留汉使郭吉、路充国等，前後十余辈。匈奴使来，汉亦留之以相当。天汉元年，且L侯单于初立，师古曰：「且音子闾反。L音丁奚反。」恐汉袭之，乃曰：「汉天子我丈人行也。」师古曰：「丈人，尊老之称。行音胡浪反。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚（辂）〔赂〕单于，答其善意。武与副中郎将张胜及假吏常惠等师古曰：「假吏犹言兼吏也。时权为使之吏，若今之差人充使典矣。」募士斥候百余人俱。师古曰：「募人以充士卒，及在道为斥候者。」既至匈奴，置币遗单于。单于益骄，非汉所望也。方欲发使送武等，会缑王与长水虞常等谋反匈奴中。师古曰：「缑音工候反。」缑王者，昆邪王姊子也，师古曰：「昆音胡门反。」与昆邪王俱降汉，後随浞野侯没胡中。师古曰：「从赵破奴击匈奴，兵败而降。」及卫律所将降者，阴相与谋劫单于母阏氏归汉。会武等至匈奴，虞常在汉时素与副张胜相知，私候胜曰：「闻汉天子甚怨卫律，常能为汉伏弩射杀之。吾母与弟在汉，幸蒙其赏赐。」张胜许之，以货物与常。後月余，单于出猎，独阏氏子弟在。虞常等七十余人欲发，其一人夜亡，告之。单于子弟发兵与战。缑王等皆死，虞常生得。师古曰：「被执获也。」单于使卫律治其事。张胜闻之，恐前语发，以状语武。武曰：「事如此，此必及我。见犯乃死，重负国。」欲自杀，师古曰：「言被匈奴侵犯，然後乃死，是为更负汉国，故欲先自杀也。重音直用反。」胜、惠共止之。虞常果引张胜。单于怒，召诸贵人议，欲杀汉使者。左伊秩訾曰：臣瓒曰：「胡官之号也。」「即谋单于，何以复加？师古曰：「言谋〔杀〕卫律而杀之，其罚太重也。」宜皆降之。」单于使卫律召武受辞，师古曰：「致单于之命，而取其对也。」武谓惠等：「屈节辱命，虽生，何面目以归汉！」引佩刀自刺。卫律惊，自抱持武，驰召。凿地为坎，置净穑师古曰：「疚骄刍鹞揿驼咭玻音於云反。焱音弋赡反。」覆武其上，师古曰：「覆身於坎上也。覆音芳目反。」蹈其背以出血。武气绝，半日复息。师古曰：「息谓出气也。」惠等哭，舆归营。单于壮其节，朝夕遣人候问武，而收系张胜。武益愈，单于使使晓武。师古曰：「谕说令降也。」会论虞常，欲因此时降武。剑斩虞常已，律曰：「汉使张胜谋杀单于近臣，师古曰：「卫律自谓也。」当死，单于募降者赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。师古曰：「弥，满也。」苏君今日降，明日复然。空以身膏草野，谁复知之！」武不应。律曰：「君因我降，与君为兄弟，今不听吾计，後虽欲复见我，尚可得乎？」武骂律曰：「女为人臣子，不顾恩义，畔主背亲，为降虏於蛮夷，何以女为见？师古曰：「言何用见女为也。」且单于信女，使决人死生，不平心持正，反欲斗两主，观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，师古曰：「若，汝也。言汝知我不肯降明矣。」欲令两国相攻，匈奴之祸从我始矣。」律知武终不可胁，白单于。单于愈益欲降之，乃幽武置大窖中，师古曰：「旧米粟之窖而空者也，音工孝反。」绝不饮食。师古曰：「饮音於禁反。食读曰　。」天雨雪，武卧啮雪与旃毛并咽之，师古曰：「咽，吞也，音宴。」数日不死，匈奴以为神，乃徙武北海上无人处，使牧羝，羝乳乃得归。师古曰：「羝，牡羊也。羝不当产乳，故设此言，示绝其事。若燕太子丹乌白头、马生角之比也。羝音丁奚反。乳音人喻反。」别其官属常惠等，各置他所。武既至海上，廪食不至，师古曰：「无人给　之。」掘野鼠去屮实而食之。苏林曰：「取鼠所去草实而食之。」张晏曰：「取鼠及草实并而食之。」师古曰：「苏说是也。屮，古草字。去谓藏之也，音丘吕反。」杖汉节牧羊，卧起操持，节旄尽落。积五六年，单于弟於y王弋射海上。师古曰：「y音居言反。」武能网纺缴，檠弓弩，师古曰：「缴，生丝缕也，可以弋射。檠谓辅正弓弩也。缴音斫。檠音警，又音巨京反。」於y王爱之，给其衣食。三岁余，王病，赐武马畜服匿穹庐。刘德曰：「服匿如小旃帐。」孟康曰：「服匿如Z，小口大腹方底，用受酒酪。穹庐，旃帐也。」晋灼曰：「河东北界人呼小石Z受二斗所曰服匿。」师古曰：「孟、晋二说是也。」王死後，人众徙去。其冬，丁令盗武牛羊，师古曰：「令音零。丁令，即上所谓丁灵耳。」武复穷厄。初，武与李陵俱为侍中，武使匈奴明年，陵降，不敢求武。久之，单于使陵至海上，为武置酒设乐，因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，服虔曰：「武兄嘉。」从至雍а艄，扶辇下除，张晏曰：「主扶辇下除道也。」师古曰：「除谓门屏之间。」触柱折辕，劾大不敬，伏剑自刎，师古曰：「刎，断也，断其颈也，音武粉反。」赐钱二百万以葬。孺卿从祠河东后土，张晏曰：「武弟贤。」宦骑与黄门驸马争　，师古曰：「宦骑，宦者而为骑也。黄门驸马，天子驸马之在黄门者。驸，副也。金日传曰『养马於黄门』也。」推堕驸马河中溺死，宦骑亡，诏使孺卿逐捕不得，惶恐饮药而死。来时，大夫人已不幸，师古曰：「不幸亦谓死。」陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，师古曰：「朝露见日则唏，人命短促亦如之。」何久自苦如此！陵始降时，忽忽如狂，自痛负汉，加以老母系保宫，师古曰：「百官公卿表云少府属官有居室，武帝太初元年更名保宫。」子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知，子卿尚复谁为乎？愿听陵计，勿复有云。」武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也，子为父死亡所恨。愿勿复再言。」陵与武饮数日，复曰：「子卿壹听陵言。」武曰：「自分已死久矣！师古曰：「分音扶问反。」王必欲降武，请毕今日之欢，效死於前！」师古曰：「效，致也。」陵见其至诚，喟然叹曰：「嗟乎，义士！陵与卫律之罪上通於天。」因泣下沾衿，与武决去。师古曰：「决，别也。」陵恶自赐武，师古曰：「谓若示己於匈奴中富饶以夸武。」使其妻赐武牛羊数十头。後陵复至北海上，语武：「区脱捕得云中生口，服虔曰：「区脱，土室，胡儿所作以候汉者也。」李奇曰：「匈奴边境罗落守卫官也。」晋灼曰：「匈奴传东胡与匈奴间有弃地千余里，各居其边为区脱。又云汉得区脱王，发人民屯区脱以备汉，此为因边境以为官。李说是也。」师古曰：「匈奴边境为候望之室，服说是也。本非官号，区脱王者，以其所部居区脱之处，因呼之耳。李、晋二说皆失之。区读（曰）〔与〕瓯同，音一侯反。脱音土活反。」言太守以下吏民皆白服，曰上崩。」武闻之，南乡号哭，欧血，旦夕临。师古曰：「乡读曰向。临，哭也，音力禁反。」数月，昭帝即位。数年，匈奴与汉和亲。汉求武等，匈奴诡言武死。後汉使复至匈奴，常惠请其守者与俱，得夜见汉使，具自陈道。教使者谓单于，言天子射上林中，得雁，足有系帛书，言武等在某泽中。使者大喜，如惠语以让单于。师古曰：「让，责也。」单于视左右而惊，谢汉使曰：「武等实在。」於是李陵置酒贺武曰：「今足下还归，扬名於匈奴，功显於汉室，虽古竹帛所载，丹青所画，何以过子卿！陵虽驽怯，令汉且贳陵罪，师古曰：「贳，宽也。」全其老母，使得奋大辱之积志，庶几乎曹柯之盟，李奇曰：「欲劫单于，如曹刿劫齐桓公柯盟之时。」此陵宿昔之所不忘也。收族陵家，为世大戮，陵尚复何顾乎？已矣！令子卿知吾心耳。异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已P。老母已死，虽欲报恩将安归！」师古曰：「P，坠也，音大回反。」陵泣下数行，因与武决。单于召会武官属，师古曰：「会谓集聚也。」前以降及物故，凡随武还者九人。师古曰：「物故谓死也，言其同於鬼物而故也。一说，不欲斥言，但云其所服用之物皆已故耳。而说者妄欲改物为勿，非也。」武以（元始）〔始元〕六年春至京师。诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠、徐圣、赵终根皆拜为中郎，赐帛各二百匹。其余六人老归家，赐钱人十万，复终身。师古曰：「复音芳目反。」常惠後至右将军，封列侯，自有传。武留匈奴凡十九岁，始以疆壮出，及还，须发尽白。武来归明年，上官桀子安与桑弘羊及燕王、盖王谋反。武子男元与安有谋，坐死。
初桀、安与大将军霍光争权，数疏光过失予燕王，师古曰：「疏谓条录之。」令上书告之。又言苏武使匈奴二十年不降，还乃为典属国，师古曰：「实十九年，而言二十者，欲久其事以见冤屈，故多言也。」大将军长史无功劳，为搜粟都尉，光颛权自恣。师古曰：「颛与专同。」及燕王等反诛，穷治党与，武素与桀、弘羊有旧，数为燕王所讼，子又在谋中，廷尉奏请逮捕武。霍光寝其奏，免武官。数年，昭帝崩，武以故二千石与计谋立宣帝，师古曰：「与读曰预。」赐爵关内侯，食邑三百户。久之，卫将军张安世荐武明习故事，奉使不辱命，先帝以为遗言。宣帝即时召武待诏宦者署，师古曰：「百官公卿表少府属官有宦者令丞。以其署亲近，故令於此待诏也。」数进见，复为右曹典属国。以武著节老臣，令朝朔望，号称祭酒，师古曰：「加祭酒之号，所以示优尊也。祭酒，已解在伍被传。」甚优宠之。武所得赏赐，尽以施予昆弟故人，家不余财。皇后父平恩侯、帝舅平昌侯、乐昌侯、师古曰：「平恩侯许伯、平昌侯王无故、乐昌侯王武也。」车骑将军韩增、丞相魏相、御史大夫丙吉皆敬重武。武年老，子前坐事死，上闵之，问左右：「武在匈奴久，岂有子乎？」武因平恩侯自白：「前发匈奴时，胡妇适产一子通国，有声问来，愿因使者致金帛赎之。」上许焉。後通国随使者至，上以为郎。又以武弟子为右曹。武年八十余，神爵二年病卒。甘露三年，单于始入朝。上思股肱之美，乃图画其人於麒麟阁，张晏曰：「武帝获麒麟时作此阁，图画其象於阁，遂以为名。」师古曰：「汉宫阁疏名云萧何造。」法其形貌，署其官爵姓名。师古曰：「署，表也，题也。」唯霍光不名，曰大司马大将军博陆侯姓霍氏，次曰卫将军富平侯张安世，次曰车骑将军龙额侯韩增，次曰後将军营平侯赵充国，次曰丞相高平侯魏相，次曰丞相博阳侯丙吉，次曰御史大夫建平侯杜延年，次曰宗正阳城侯刘德，次曰少府梁丘贺，次曰太子太傅萧望之，次曰典属国苏武。皆有功德，知名当世，是以表而扬之，明著中兴辅佐，列於方叔、召虎、仲山甫焉。师古曰：「三人皆周宣王之臣，有文武之功，佐宣王中兴者也。言宣帝亦重兴汉室，而霍光等并为名臣，皆比於方叔之属。召读曰邵。」凡十一人，皆有传。自丞相黄霸、廷尉于定国、大司农朱邑、京兆尹张敞、右扶风尹翁归及儒者夏侯胜等，皆以善终，著名宣帝之世，然不得列於名臣之图，以此知其选矣。赞曰：李将军恂恂如鄙人，口不能出辞，师古曰：「恂恂，诚谨貌也，音荀。」及死之日，天下知与不知皆为流涕，彼其中心诚信於士大夫也。谚曰：「桃李不言，下自成蹊。」师古曰：「蹊谓径道也。言桃李以其华实之故，非有所召呼，而人争归趣，来往不绝，其下自然成径，以喻人怀诚信之心，故能潜有所感也。蹊音奚。」此言虽小，可以喻大。然三代之将，道家所忌，自广至陵，遂亡其宗，哀哉！孔子称「志士仁人，有杀身以成仁，无求生以害仁」，「使於四方，不辱君命」，师古曰：「皆论语载孔子之言。」苏武有之矣。
汉书卷五十五卫青霍去病传第二十五
卫青字仲卿。其父郑季，河东平阳人也，以县吏给事侯家。平阳侯曹寿尚武帝姊阳信长公主。师古曰：「寿姓曹，为平阳侯，当是曹参之後，然参传及功臣侯表并无之，未详其意也。」季与主家僮卫媪通，师古曰：「僮者，婢女之总称也。媪者，後年老之号，非当时所呼也。卫者，举其夫家姓也。」生青。青有同母兄卫长及姊子夫，子夫自平阳公主家得幸武帝，故青冒姓为卫氏。师古曰：「冒谓假称，若人首之有覆冒也。」卫媪长女君孺，次女少儿，次女则子夫。子夫男弟步广，皆冒卫氏。师古曰：「言步广及青二人皆不姓卫，而冒称。」青为侯家人，少时归其父，父使牧羊。民母之子皆奴畜之，不以为兄弟数。服虔曰：「民母，嫡母也。」师古曰：「言郑季正妻本在编户之间，以别於公主家也。今流俗书本云『牧羊人间，先母之子不以为兄弟数』，妄增也。」青尝从人至甘泉居室，张晏曰：「居室，甘泉中徒所居也。」有一钳徒相青曰：「贵人也，官至封侯。」青笑曰：「人奴之生，得无笞骂即足矣，安得封侯事乎！」青壮，为侯家骑，从平阳主。建元二年春，青姊子夫得入宫幸上。皇后，大长公主女也，文颖曰：「陈皇后，武帝姑女也。」无子，妒。大长公主闻卫子夫幸，有身，妒之，乃使人捕青。青时给事建章，师古曰：「建章宫中。」未知名。大长公主执囚青，欲杀之。其友骑郎公孙敖与壮士往篡之，师古曰：「逆取曰篡。」故得不死。上闻，乃召青为建章监，侍中。及母昆弟贵，赏赐数日间累千金。君孺为太仆公孙贺妻。少儿故与陈掌通，师古曰：「掌即陈平曾孙也。」上召贵掌。公孙敖由此益显。子夫为夫人。青为太中大夫。元光六年，拜为车骑将军，击匈奴，出上谷；公孙贺为轻车将军，出云中；太中大夫公孙敖为骑将军，出代郡；卫尉李广为骁骑将军，出雁门：军各万骑。青至笼城，师古曰：「笼读与龙同。」斩首虏数百。骑将军敖亡七千骑，卫尉广为虏所得，得脱归，皆当斩，赎为庶人。贺亦无功。唯青赐爵关内侯。是後匈奴仍侵犯边。师古曰：「仍，频也。」语在匈奴传。元朔元年春，卫夫人有男，立为皇后。其秋，青复将三万骑出雁门，李息出代郡。青斩首虏数千。明年，青复出云中，西至高阙，师古曰：「高阙，山名也，一曰塞名也，在朔方之北。」遂至於陇西，捕首虏数千，畜百余万，走白羊、楼烦王。遂取河南地为朔方郡。师古曰：「当北地郡之北，黄河之南也。」以三千八百户封青为长平侯。青校尉苏建为平陵侯，张次公为岸头侯。晋灼曰：「河东皮氏亭也。」使建筑朔方城。师古曰：「苏建筑之也。」上曰：「匈奴逆天理，乱人伦，暴长虐老，师古曰：「谓其俗贵少壮而贱长老也。」以盗窃为务，行诈诸蛮夷，造谋籍兵，数为边害。张晏曰：「从蛮夷借兵钞边。」故兴师遣将，以征厥罪。诗不云乎？『薄伐猃允，至于太原』；师古曰：「小雅六月之诗，美宣王北（代）〔伐〕也。薄伐者，言逐出之也。猃允，北狄名，即匈奴也。猃音险。」『出车彭彭，城彼朔方』。师古曰：「小雅出车之诗也。彭彭，众车声也。朔方，北方也。此诗人美出车而征，因筑城以攘猃允也。」今车骑将军青度西河至高阙，获首二千三百级，车辎畜产毕收为卤，已封为列侯，遂西定河南地，案榆溪旧塞，如淳曰：「案，寻也。榆溪，旧塞名也。」师古曰：「上郡之北有诸次山，诸次水出焉，东经榆林塞为榆溪。言军寻此塞而行也。」绝梓领，梁北河，讨蒲泥，破符离，如淳曰：「绝，度也。为北河作桥梁也。」晋灼曰：「蒲泥、符离，二王号也。」师古曰：「符离，塞名也。」斩轻锐之卒，捕伏听者张晏曰：「伏於隐处，听军虚实。」三千一十七级。师古曰：「本以斩敌一首拜爵一级，故谓一首为一级，因复名生获一人为一级也。」执讯获丑，师古曰：「执讯者，谓生执其人而讯问之也。获丑者，得其众也。一曰丑，恶也。讯音信。」仿砼Ｑ虬儆杏嗤颍全甲兵而还，益封青三千八百户。」其後匈奴比岁入代郡、雁门、定襄、上郡、朔方，师古曰：「比，频也。」所杀略甚众。语在匈奴传。元朔五年春，令青将三万骑出高阙，卫尉苏建为游击将军，左内史李沮为疆弩将军，文颖曰：「沮音俎。」太仆公孙贺为骑将军，代相李蔡为轻车将军，皆领属车骑将军，俱出朔方。大行李息、岸头侯张次公为将军，俱出右北平。匈奴右贤王当青等兵，以为汉兵不能至此，饮醉，汉兵夜至，围右贤王。右贤王惊，夜逃，独与其爱妾一人骑数百驰，溃围北去。汉轻骑校尉郭成等追数百里，弗得，得右贤裨王十余人，师古曰：「裨王，小王也，若言裨将也。裨音频移反。」众男女万五千余人，畜数十百万，师古曰：「数十万以至百万。」於是引兵而还。至塞，天子使使者持大将军印，即军中拜青为大将军，师古曰：「即，就也。」诸将皆以兵属，立号而归。上曰：「大将军青躬率戎士，师大捷，获匈奴王十有余人，益封青八千七百户。」而封青子伉为宜春侯，师古曰：「伉音抗，又音工郎反。」子不疑为阴安侯，子登为发干侯。青固谢曰：师古曰：「固谓再三也。」「臣幸得待罪行间，赖陛下神灵，军大捷，皆诸校力战之功也。陛下幸已益封臣青，臣青子在强褓中，未有勤劳，上幸裂地封为三侯，非臣待罪行间所以劝士力战之意也。伉等三人何敢受封！」上曰：「我非忘诸校功也，今固且图之。」乃诏御史曰：「护军都尉公孙敖三从大将军击匈奴，常护军傅校获王，师古曰：「傅读曰附。言敖总护诸军，每附部校，以致克捷而获王也。校者，营垒之称，故谓军之一部为一校。或曰幡旗之名，非也。每军一校，则别为幡耳，不名校也。」封敖为合骑侯。晋灼曰：「犹冠军从票之名也。」都尉韩说从大军出K浑，服虔曰：「塞名也。」师古曰：「说读曰悦。K音田。浑音魂。」至匈奴右贤王庭，为戏下师古曰：「戏读曰麾，又音许宜反。言在大将军麾旗之下，不别统众也。」搏战获王，师古曰：「搏战，击战。」封说为龙　侯。师古曰：「额字或作额。」骑将军贺从大将军获王，封贺为南侯。臣瓒曰：「茂陵中书云南E侯，此本字也。」师古曰：「音普教反。E亦同字。」轻车将军李蔡再从大将军获王，封蔡为乐安侯。校尉李朔、赵不虞、公孙戎奴各三从大将军获王，封朔为陟轵侯，不虞为随成侯，戎奴为从平侯。将军李沮、李息及校尉豆如意、中郎将绾皆有功，赐爵关内侯。沮、息、如意食邑各三百户。」其秋，匈奴入代，杀都尉。明年春，大将军青出定襄，合骑侯敖为中将军，太仆贺为左将军，翕侯赵信为前将军，卫尉苏建为右将军，郎中令李广为後将军，左内史李沮为疆弩将军，咸属大将军，斩首数千级而还。月余，悉复出定襄，斩首虏万余人。苏建、赵信并军三千余骑，独逢单于兵，与战一日余，汉兵且尽。信故胡人，降为翕侯，见急，匈奴诱之，遂将其余骑可八百奔降单于。师古曰：「奔，古奔字也。」苏建尽亡其军，独以身得亡去，自归青。青问其罪正闳、长史安、议郎周霸等：张晏曰：「正，军正也。闳，名也。」如淳曰：「律，都军官长史一人。」「建当云何？」师古曰：「谓处断其罪法何至也？」霸曰：「自大将军出，未尝斩裨将，今建弃军，可斩，以明将军之威。」闳、安曰：「不然。兵法『小敌之坚，大敌之禽也。』师古曰：「言众寡不敌，以其坚战无有退心，故士卒丧尽也。一说，若建耻败而不自归，则亦被匈奴禽之而去。」今建以数千当单于数万，力战一日余，士皆不敢有二心。自归而斩之，是示後无反意也。不当斩。」青曰：「青幸得以c附待罪行间，师古曰：「c附，谓亲戚也。解在田`传也。」不患无威，而霸说我以明威，甚失臣意。且使臣职虽当斩将，以臣之尊宠而不敢自擅专诛於境外，其归天子，天子自裁之，於以风为人臣不敢专权，不亦可乎？」师古曰：「风读曰讽。」军吏皆曰「善」。遂囚建行在所。是岁也，霍去病始侯。
霍去病，大将军青姊少儿子也。其父霍仲孺先与少儿通，生去病。及卫皇后尊，少儿更为詹事陈掌妻。去病以皇后姊子，年十八为侍中。善骑射，再从大将军。大将军受诏，予壮士，为票姚校尉，服虔曰：「音飘摇。」师古曰：「票音频妙反。姚音羊召反。票姚，劲疾之貌也。荀悦汉纪作票鹞字。去病後为票骑将军，尚取票姚之字耳。今读者音飘遥，则不当其义也。」与轻勇骑八百直弃大（将）军数百里赴利，斩捕首虏过当。师古曰：「言计其所将人数，则捕首虏为多，过於所当也。一曰汉军失亡者少，而杀获匈奴数多，故曰过当也。其下并同。」於是上曰：「票姚校尉去病斩首捕虏二千二十八级，得相国、当户，斩单于大父行藉若侯产，张晏曰：「藉若，胡侯也。产，名也。」师古曰：「此人单于祖父之行也。行音胡浪反。」捕季父罗姑比，再冠军，师古曰：「亦单于之季父也，罗姑，其名也。比，频也。」以二千五百户封去病为冠军侯。上谷太守郝贤四从大将军，捕首虏千三百级，封贤为终利侯。骑士孟已有功，赐爵关内侯，邑二百户。」是岁失两将军，亡翕侯，功不多，故青不益封。苏建至，上弗诛，赎为庶人。青赐千金。是时王夫人方幸於上，甯乘说青曰：师古曰：「史记云甯乘齐人。」「将军所以功未甚多，身食万户，三子皆为侯者，以皇后故也。今王夫人幸而宗族未富贵，愿将军奉所赐千金为王夫人亲寿。」师古曰：「亲，母也。」青以五百金为王夫人亲寿。上闻，问青，青以实对。上乃拜甯乘为东海都尉。校尉张骞从大将军，以尝使大夏，留匈奴中久，道军，知善水草处，师古曰：「道读曰导。」军得以无饥渴，因前使绝国功，封骞为博望侯。去病侯三岁，元狩（三）〔二〕年春为票骑将军，将万骑出陇西，有功。上曰：「票骑将军率戎士乌X，师古曰：「与逾同。X，古戾字也。乌X，山名也。」讨o濮，师古曰：「o，古速字也。o濮，匈奴部落名也。」涉狐奴，晋灼曰：「水名也。」历五王国，辎重人众摄者弗取，师古曰：「摄，谓振动失志气。言距战者诛，服者则赦也。音之涉反。」几获单于子。师古曰：「几音距衣反。」转战六日，过焉支山千有余里，合短兵，鏖皋兰下，应劭曰：「陇西白石县塞外河名也。」苏林曰：「匈奴中山关名也。」李奇曰：「鏖音，津名也。」晋灼曰：「世俗谓尽死杀人为鏖糟。」文颖曰：「鏖音意曹反。」师古曰：「鏖字本从金~声，转写讹耳。鏖谓苦击而多杀也。皋兰，山名也。言苦战於皋兰山下而多杀虏也。晋说文音皆得之。今俗犹谓打击之甚者曰鏖。~，牡鹿也，音於求反。」杀折兰王，斩卢侯王，张晏曰：「折兰、卢侯，胡国名也。杀者，杀之而已。斩者，获其首也。」师古曰：「折兰，匈奴中姓也。今鲜卑有是兰姓者，即其种也。折音上列反。」锐悍者诛，全甲获丑，执浑邪王子师古曰：「全甲，谓军中之甲不丧失也。浑音下昆反。」及相国、都尉，捷首虏八千九百六十级，收休屠祭天金人，如淳曰：「祭天以金人为主也。」张晏曰：「佛徒祠金人也。」师古曰：「今之佛像是也。休音许虬反。屠音储。」师率减什七，师古曰：「言其破敌，故匈奴之师十减其七也。一曰，汉兵失亡之数。下皆类此也。」益封去病二千二百户。」其夏，去病与合骑侯敖俱出北地，异道。博望侯张骞、郎中令李广俱出右北平，异道。广将四千骑先至，骞将万骑後。匈奴左贤王将数万骑围广，广与战二日，死者过半，所杀亦过当。骞至，匈奴引兵去。骞坐行留，当斩，赎为庶人。师古曰：「军行而辄稽留，故坐法。」而去病出北地，遂深入，合骑侯失道，不相得。去病至祁连山，师古曰：「祁连山即天山也，匈奴呼天为祁连。祁音上夷反。」捕首虏甚多。上曰：「票骑将军涉钧耆，济居延，张晏曰：「钧耆、居延，皆水名也。浅曰涉。深曰济。」师古曰：「涉谓人马涉度也。济谓以舟　。」遂臻小月氏，师古曰：「臻，至也。氏音支。」攻祁连山，扬武乎w得，郑氏曰：「w音鹿，张掖县也。」师古曰：「郑说非也。此w得，匈奴中地名，而张掖县转取其名耳。」得单于单桓、酋涂王，张晏曰：「单桓、酋涂，皆胡王也。」师古曰：「酋音才由反。涂音涂。」及相国、都尉以众降下者二千五百人，可谓能舍服知成而止矣。师古曰：「服而舍之，功成则止也。」捷首虏三万二百，获五王，王母、单于阏氏、王子五十九人，相国、将军、当户、都尉六十三人，师大率减什三，益封去病五千四百户。赐校尉从至小月氏者爵左庶长。师古曰：「第十爵。」鹰击司马破奴师古曰：「赵破奴。」再从票骑将军斩o濮王，捕稽且王，师古曰：「且音子闾反。」右千骑将〔得〕王、王母各一人，王子以下四十一人，捕虏三千三百三十人，前行捕虏千四百人，师古曰：「前行，谓在军之前而行。」封破奴为从票侯。张晏曰：「从票骑将军有功，因以为号。」校尉高不识从票骑将军捕呼于耆王王子以下十一人，捕虏千七百六十八人，封不识为宜冠侯。校尉仆多有功，封为渠侯。」师古曰：「功臣侯表作仆朋，今此作多，转写者误也。音晖也。」合骑侯敖坐留不与票骑将军会，当斩，赎为庶人。诸宿将所将士马兵亦不如去病，师古曰：「宿，旧也。兵，兵器也」去病所将常选，师古曰：「选取骁锐。」然亦敢深入，常与壮骑先其大军，军亦有天幸，未尝困绝也。然而诸宿将常留落不耦。师古曰：「留谓迟留，落谓坠落，故不谐耦而无功也。」由此去病日以亲贵，比大将军。其後，单于怒浑邪王居西方数为汉所破，亡数万人，以票骑之兵也，欲召诛浑邪王。浑邪王与休屠王等谋欲降汉，使人先要道边。师古曰：「道犹言也。先为要约来言之於边界。」是时大行李息将城河上，得浑邪王使，即驰传以闻。师古曰：「传音张恋反。次下亦同。」颇遁去。去病乃驰入，得与浑邪王相见，斩其欲亡者八千人，遂独遣浑邪王乘传先诣行在所，尽将其众度河，降者数万人，号称十万。既至长安，天子所以赏赐数十钜万。封浑邪王万户，为漯阴侯。上恐其以诈降而袭边，乃令去病将兵往迎之。去病既度河，与浑邪众相望。浑邪裨王将见汉军而多欲不降者，师古曰：「恐被掩覆也。」如淳曰：「漯阴，平原县也。」师古曰：「漯音吐合反。」封其裨王呼毒尼为下摩侯，文颖曰：「呼毒尼，胡王名也。」雁R为渠侯，文颖曰：「雁音鹰。R音庇荫之庇。」师古曰：「R音匹履反，其字从　，非庇荫之庇。　音女革反。」禽黎为河綦侯，师古曰：「功臣侯表作乌黎，今此作禽黎，转写误耳。」大当户调虽为常乐侯。师古曰：「功臣侯表作稠睢，今此传作调虽，表传不同，当有误者。」於是上嘉去病之功，曰：「票骑将军去病率师征匈奴，西域王浑邪王及厥众萌咸奔於率，师古曰：「萌字与m同。奔，古奔字也。」以军粮接食，并将控弦万有余人，师古曰：「言能引弓皆堪战阵。」诛悍，师古曰：「，健行轻貌也，字或作翘。捍，勇也。音丘昭反，又音丘召反。」捷首虏八千余级，降异国之王三十二。战士不离伤，师古曰：「离，遭也。」十万之众毕怀集服。仍兴之劳，爰及河塞，庶几亡患。师古曰：「重兴军旅之劳，及北河沙塞之表，可得宁息无忧患也。」以千七百户益封票骑将军。减陇西、北地、上郡戍卒之半，以宽天下繇役。」乃分处降者於边五郡故塞外，而皆在河南，因其故俗为属国。师古曰：「不改其本国之俗而属於汉，故号属国。」其明年，匈奴入右北平、定襄，杀略汉千余人。其明年，上与诸将议曰：「翕侯赵信为单于画计，常以为汉兵不能度幕轻留，师古曰：「言轻易汉军，故留而不去也。一曰，谓汉兵不能轻入而久留也。」今大发卒，其势必得所欲。」是岁元狩四年也。春，上令大将军青、票骑将军去病各五万骑，步兵转者踵军数十万，师古曰：「转者谓运辎重也。踵，接也。」而敢力战深入之士皆属去病。去病始为出定襄，当单于。捕虏，虏言单于东，乃更令去病出代郡，令青出定襄。郎中令李广为前将军，太仆公孙贺为左将军，主爵赵食其为右将军，师古曰：「食音异。其音基。」平阳侯襄为後将军，师古曰：「曹襄。」皆属大将军。赵信为单于谋曰：「汉兵即度幕，人马罢，师古曰：「罢读曰疲。」匈奴可坐收虏耳。」师古曰：「言收虏取汉军人马，可不费力，故言坐。」乃悉远北其辎重，师古曰：「送辎重远去，令处北也。」皆以精兵待幕北。而适直青军出塞千余里，师古曰：「直读曰值。」见单于兵陈而待，师古曰：「为行陈而待。」於是青令武刚车自环为营，张晏曰：「兵车也。」师古曰：「环，绕也。」而纵五千骑往当匈奴，匈奴亦（从）〔纵〕万骑。会日且入，师古曰：「言日欲没也。」而大风起，沙砾击面，师古曰：「砾，小石也，音历。」两军不相见，汉益纵左右翼绕单于。师古曰：「翼谓左右舒引其兵，如鸟之翅翼。」单于视汉兵多，而士马尚疆，战而匈奴不利，薄莫，单于遂乘六I，壮骑可数百，直冒汉围西北驰去。师古曰：「I者，驴种马子，坚忍。单于自乘善走I，而壮骑随之也。冒，犯也。I音来戈反。冒音莫克反。」昏，汉匈奴相纷，师古曰：「纷，乱相持搏也。音女居反。」杀伤大当。师古曰：「各大相杀伤。」汉军左校捕虏，言单于未昏而去，汉军因发轻骑夜追之，青因随其後。匈奴兵亦散走。会明，行二百余里，不得单于，颇捕斩首虏万余级，遂至K颜山赵信城，如淳曰：「赵信前降匈奴，匈奴筑城居之。」得匈奴积粟食军。师古曰：「食读曰　。」军留一日而还，悉烧其城余粟以归。青之与单于会也，而前将军广、右将军食其军别从东道，或失道。师古曰：「或，迷也。」大将军引还，过幕南，乃相逢。青欲使使归报，令长史簿责广，师古曰：「簿音步户反。」广自杀。食其赎为庶人。青军入塞，凡斩首虏万九千级。是时匈奴众失单于十余日，右谷蠡王自立为单于。师古曰：「谷音鹿。蠡音卢奚反。」单于後得其众，右王乃去单于之号。师古曰：「去，除也，音丘吕反。」去病骑兵车重与大将军军等，师古曰：「重音直用反。」而亡裨将。悉以李敢等为大校，当裨将，出代、右北平二千余里，直左方兵，师古曰：「直，当也。」所斩捕功已多於青。既皆还，上曰：「票骑将军去病率师躬将所获荤允之士，服虔曰：「荤音熏。荤允，熏鬻也。尧时曰熏鬻，周曰猃允，秦曰匈奴。」师古曰：「荤字与薰同。鬻音弋六反。」约轻赍，绝大幕，师古曰：「轻赍者，不以辎重自随，而所赍粮食少也。一曰赍字与资同，谓资装也。」涉获单于章渠，师古曰：「涉谓涉水也。章渠，单于之近臣也，涉水而破获之。」以诛北车耆，晋灼曰：「王号也。」转击左大将双，获旗鼓，历度难侯，师古曰：「山名也。」济弓卢，晋灼曰：「水名也。」获屯头王、韩王等三人，李奇曰：「皆匈奴王号。」将军、相国、当户、都尉八十三人，封狼居胥山，禅於姑衍，登临翰海，张晏曰：「登海边山以望海也。有大功，故增山而广地也。」如淳曰：「翰海，北海名也。」师古曰：「积土增山曰封，为祭地曰禅也。」执讯获丑七万有四百四十三级，师率减什二，取食於敌，卓行殊远而粮不绝。师古曰：「卓亦远意。」以五千八百户益封票骑将军。右北平太守路博德属票骑将军，会兴城，不失期，从至余山，师古曰：「音筹，其字从木。」斩首捕虏二千八百级，封博德为邳离侯。北地都尉卫山从票骑将军获王，封山为义阳侯。故归义侯因淳王复陆支、师古曰：「复音芳福反。」楼王伊即y师古曰：「音之兖反。y音居言反。」皆从票骑将军有功，封复陆支为杜侯，伊即y为众利侯。从票侯破奴、昌武侯安稽从票骑有功，益封各三百户。渔阳太守解、校尉敢皆获鼓旗，赐爵关内侯，解食邑三百户，敢二百户。校尉自为爵左庶长。」军吏卒为官，赏赐甚多。而青不得益封，吏卒无封者。唯西河太守常惠、云中太守遂成受赏，遂成秩诸侯相，赐食邑二百户，黄金百斤，惠爵关内侯。两军之出塞，塞阅官及私马凡十四万匹，而後入塞者不满三万匹。乃置大司马位，大将军、票骑将军皆为大司马。晋灼曰：「悉加大司马者，欲令票骑将军去病与大将军青等耳。」定令，令票骑将军秩禄与大将军等。自是後，青日衰而去病日益贵。青故人门下多去事去病，辄得官爵，唯独任安不肯去。师古曰：「安，荥阳人，後为益州刺史，即遗司马迁书者。」去病为人少言不泄，有气敢往。上尝欲教之吴孙兵法，师古曰：「吴，吴起也。孙，孙武也。」对曰：「顾方略何如耳，不至学古兵法。」师古曰：「顾，念也。」上为治第，令视之，对曰：「匈奴不灭，无以家为也。」由此上益重爱之。然少而侍中，贵不省士。师古曰：「省，视也。不恤视也。」其从军，上为遣太官赍数十乘，师古曰：「赍与资同。解已在前也。」既还，重车余弃粱肉，师古曰：「粱，粟类也，米之善者。重音直用反。」而士有饥者。其在塞外，卒乏粮，或不能自振，师古曰：「振，举也。」而去病尚穿域　鞠也。服虔曰：「穿地作鞠室也。」师古曰：「鞠，以皮为之，实以毛，　　而戏也。　音徒腊反。鞠音钜六反。」事多此类。青仁，喜士退让，师古曰：「喜音许吏反。」以和柔自媚於上，然於天下未有称也。去病自四年军後三岁，元狩六年薨。上悼之，发属国玄甲，军陈自长安至茂陵，师古曰：「送其葬，所以宠卫之也。属国，即上所云分处降者於边五郡者也。玄甲，谓甲之黑色也。」为冢象祁连山。师古曰：「在茂陵旁，冢上有（坚）〔竖〕石，冢前有石人马者是也。」谥之并武与广地曰景桓侯。苏林曰：「景，武谥也。桓，广地谥也。义见谥法。」张晏曰：「谥法『布义行刚曰景，辟土服远曰桓』也。」子嬗嗣。师古曰：「嬗音上战反。」嬗字子侯，上爱之，幸其壮而将之。为奉车都尉，从封泰山而薨。无子，国除。自去病死後，青长子宜春侯伉坐法失侯。後五岁，伉弟二人，阴安侯不疑、发干侯登，皆坐酎（伉）〔金〕失侯。後二岁，冠军侯国绝。後四年，元封五年，青薨，谥曰烈侯。子伉嗣，六年坐法免。
自青围单于後十四岁而卒，竟不复击匈奴者，以汉马少，又方南诛两越，东伐朝鲜，击羌、西南夷，以故久不伐胡。
初，青既尊贵，而平阳侯曹寿有恶疾就国，长公主问：「列侯谁贤者？」左右皆言大将军。主笑曰：「此出吾家，常骑从我，柰何？」左右曰：「於今尊贵无比。」於是长公主风白皇后，师古曰：「风读曰讽。」皇后言之，上乃诏青尚平阳主，如淳曰：「本阳信长公主也，为平阳侯所尚，故称平阳主。」与主合葬，起冢象庐山云。师古曰：「在茂陵东，次去病冢之西，相并者是也。」最师古曰：「最亦凡也。」大将军青凡七出击匈奴，斩捕首虏五万余级。一与单于战，收河南地，置朔方郡。再益封，凡万六千三百户；封三子为侯，侯千三百户，并之二万二百户。其裨将及校尉侯者九人，为特将者十五人，师古曰：「特将，谓独别为将而出征也。」李广、张骞、公孙贺、李蔡、曹襄、韩说、苏建皆自有传。师古曰：「七人自有传，八人今列於此下，凡十五人也。说读曰悦。」李息，郁郅人也，师古曰：「北地之县也。郅音之日反。」事景帝。至武帝立八岁，为材官将军，军马邑；後六岁，为将军，出代；後三岁，为将军，从大将军出朔方：皆无功。凡三为将军，其後常为大行。公孙敖，义渠人，以郎事景帝。至武帝立十二岁，为骑将军，出代，亡卒七千人，当斩，赎为庶人。後五岁，以校尉从大将军，封合骑侯。後一岁，以中将军从大将军再出定襄，无功。後二岁，以将军出北地，後票骑，失期当斩，赎为庶人。後二岁，以校尉从大将军，无功。後十四岁，以因（杆）〔f〕将军筑受降城。七岁，复以因f将军再出击匈奴，至余吾，师古曰：「水名也，在朔方北。」亡士多，下吏，当斩，诈死，亡居民间五六岁。後觉，复系。坐妻为巫蛊，族。凡四为将军。李沮，云中人，〔师古曰〕：「沮音俎。」事景帝。武帝立十七岁，以左内史为疆弩将军。後一岁，复为疆弩将军。张次公，河东人，以校尉从大将军，封岸头侯。其後太后崩，为将军，军北军。後一岁，复从大将军。凡再为将军，後坐法失侯。
赵信，以匈奴相国降，为侯。武帝立十八年，为前将军，与匈奴战，败，降匈奴。
赵食其，q人。师古曰：「冯翊之县也。q音丁活反，又音丁外反。音许羽反。」武帝立十八年，以主爵都尉从大将军，斩首六百六十级。元狩三年，赐爵关内侯，黄金百斤。明年，为右将军，从大将军出定襄，迷失道，当斩，赎为庶人。郭昌，云中人，以校尉从大将军。元封四年，以太中大夫为拔胡将军，屯朔方。还击昆明，无功，夺印。
荀彘，太原广武人，以御见，侍中，师古曰：「以善御得见，因为侍中也。御谓御车也。」用校尉数从大将军。元封三年，为左将军击朝鲜，无功，坐捕楼船将军诛。最票骑将军去病凡六出击匈奴，其四出以将军，师古曰：「再出为票姚校尉也。」斩首虏十一万余级。浑邪王以众降数万，开河西酒泉之地，西方益少胡寇。四益封，凡万七千七百户。其校尉吏有功侯者六人，为将军者二人。路博德，西河平州人，以右北平太守从票骑将军，封邳离侯。票骑死後，博德以卫尉为伏波将军，伐破南越，益封。其後坐法失侯。为疆弩都尉，屯居延，卒。
赵破奴，太原人。尝亡入匈奴，已而归汉，为票骑将军司马。出北地，封从票侯，坐酎金失侯。後一岁，为匈河将军，攻胡至匈河水，无功。後一岁，击虏楼兰王，後为浞野侯。後六岁，以浚稽将军将二万骑击匈奴左王。左王与战，兵八万骑围破奴，破奴为虏所得，遂没其军。居匈奴中十岁，复与其太子安国亡入汉。後坐巫蛊，族。
自卫氏兴，大将军青首封，其後支属五人为侯。凡二十四岁而五侯皆夺国。征和中，戾太子败，卫氏遂灭。而霍去病弟光贵盛，自有传。
赞曰：苏建尝说责「大将军至尊重，而天下之贤士大夫无称焉，师古曰：「言不为贤士大夫所称誉。」愿将军观古名将所招选者，勉之哉！」师古曰：「劝令招贤荐士也。」青谢曰：「自魏其、武安之厚宾客，天子常切齿，彼亲待士大夫，招贤黜不肖者，人主之柄也。人臣奉法遵职而已，何与招士！」师古曰：「与读曰豫。」票骑亦方此意，为将如此。师古曰：「方，比类也。」
汉书卷五十六董仲舒传第二十六
董仲舒，广川人也。少治春秋，孝景时为博士。下帷讲诵，弟子传以久次相授业，或莫见其面。师古曰：「言新学者但就其旧弟子受业，不必亲见仲舒。」盖三年不窥园，其精如此。师古曰：「虽有园圃，不窥视之，言专学也。」进退容止，非礼不行，学士皆师尊之。武帝即位，举贤良文学之士前後百数，师古曰：「数音所具反。」而仲舒以贤良对策焉。制曰：朕获承至尊休德，师古曰：「休，美也。言承先帝极尊之位至美之德也。」传之亡穷，而施之罔极，师古曰：「罔亦无也。极，尽也。」任大而守重，是以夙夜不皇康宁，师古曰：「皇，暇也。康，乐也。」永惟万事之统，犹惧有阙。师古曰：「永，深也。惟，思也。统，绪也。」故广延四方之豪　，郡国诸侯公选贤良修e博习之士，师古曰：「郡，郡守也。国，王国也。诸侯，列侯也。郡国及诸侯，总谓四方在外者。公选，谓以公正之道选士，无偏私也。」欲闻大道之要，至论之极。师古曰：「极，中也。」今子大夫然为举首，服虔曰：「子，男子之美号也。」张晏曰：「，进也，为举贤良之首也。」师古曰：「然，盛服貌也。诗邶风旄丘之篇曰『如充耳』。音弋授反。」朕甚嘉之。子大夫其精心致思，朕垂听而问焉。盖闻五帝三王之道，改制作乐而天下洽和，百王同之。当虞氏之乐莫盛於韶，师古曰：「韶，舜乐。」於周莫盛於勺。张晏曰：「勺，周颂篇也，言能成先祖之功以养天下也。」师古曰：「勺读与酌同。」圣王已没，钟鼓`弦之声未衰，师古曰：「`与管字同。」而大道微缺，陵夷至桀纣之行，师古曰：「陵夷，言渐~替也。解在成纪。」王道大坏矣。夫五百年之间，守文之君，当涂之士，欲则先王之法以戴翼其世者甚众，师古曰：「翼，助也。」然犹不能反，日以仆灭，师古曰：「反，还也。还於正道也。仆，毙也，音赴。」至後王而後止，岂其所持操或R缪而失其统与？师古曰：「操，执也。R，乖也。统，绪也。操音千高反。与读曰欤。後皆类此。」固天降命不可复反，必推之於大衰而後息与？师古曰：「息，止也。」乌！师古曰：「读曰呼。呜呼，叹辞也。」凡所为屑屑，夙兴夜寐，务法上古者，又将无补与？师古曰：「屑屑，动作之貌。补，益也。」三代受命，其符安在？灾异之变，何缘而起？性命之情，或夭或寿，或仁或鄙，师古曰：「夭寿，命也。仁鄙，性也。鄙谓不通也。」习闻其号，未烛厥理。师古曰：「烛，照也。」伊欲风流而令行，刑轻而奸改，师古曰：「伊，惟也。」百姓和乐，政事宣昭，何修何饬而膏露降，百谷登，师古曰：「登，成也。」德润四海，泽臻　木，师古曰：「臻，至也。　，古草字也。」三光全，寒暑平，受天之祜，师古曰：「祜，福也，音怙。」享鬼神之灵，师古曰：「为鬼神所歆飨。」德泽洋溢，施方外，延及群生？师古曰：「施亦延也。洋音羊。施音弋豉反。」子大夫明先圣之业，习俗化之变，终始之序，讲闻高谊之日久矣，其明以谕朕。师古曰：「谕谓晓告也。」科别其条，勿猥勿并，师古曰：「猥，积也。并，合也。欲其一二疏理而言之。」取之於术，慎其所出。乃其不正不直，不忠不极，枉于执事，书之不泄，兴于朕躬，毋悼後害。师古曰：「极，中也。公卿执事有不忠直而阿枉者，皆令言之。朕自发书，不有漏泄，勿惧有後害而不言也。」子大夫其尽心，靡有所隐，朕将亲览焉。仲舒对曰：
陛下发德音，下明诏，求天命与情性，皆非愚臣之所能及也。臣谨案春秋之中，视前世已行之事，以观天人相与之际，甚可畏也。国家将有失道之败，而天乃先出灾害以谴告之，师古曰：「谴，责也。」不知自省，又出怪异以警惧之，师古曰：「省，视也。」尚不知变，而伤败乃至。以此见天心之仁爱人君而欲止其乱也。自非大亡道之世者，天尽欲扶持而全安之，事在疆勉而已矣。师古曰：「疆音其两反。此下并同。」疆勉学问，则闻见博而知益明；疆勉行道，则德日起而大有功：此皆可使还至而（立）有效者也。师古曰：「还读曰旋。旋，速也。」诗曰「夙夜匪解」，师古曰：「大雅A人之诗也。夙，早也。解读曰懈。懈，怠也。其下亦同。」书云「茂哉茂哉！」师古曰：「虞书咎繇谟之辞也。茂，勉也。」皆疆勉之谓也。道者，所繇适於治之路也，师古曰：「繇读与由同。由，从也。适，往也。」仁义礼乐皆其具也。故圣王已没，而子孙长久安宁数百岁，此皆礼乐教化之功也。王者未作乐之时，乃用先王之乐宜於世者，而以深入教化於民。教化之情不得，雅颂之乐不成，故王者功成作乐，乐其德也。乐者，所以变民风，化民俗也；其变民也易，其化人也著。师古曰：「著，明也。易音弋豉反。著音竹　反。」故声发於和而本於情，接於肌肤，臧於骨髓。故王道虽微缺，而`弦之声未衰也。夫虞氏之不为政久矣，然而乐颂遗风犹有存者，是以孔子在齐而闻韶也。夫人君莫不欲安存而恶危亡，然而政乱国危者甚众，所任者非其人，而所繇者非其道，师古曰：「繇读与由同。下亦类此。」是以政日以仆灭也。夫周道衰於幽厉，非道亡也，幽厉不繇也。至於宣王，思昔先王之德，兴滞补弊，明文武之功业，周道粲然复兴，诗人美之而作，上天佑之，为生贤佐，後世称诵，至今不绝。此夙夜不解行善之所致也。孔子曰「人能弘道，非道弘人」也。师古曰：「论语载孔子之言也。言明智之人则能行道。内无其质，非道所化。」故治乱废兴在於己，非天降命不可得反，其所操持R谬失其统也。臣闻天之所大奉使之王者，必有非人力所能致而自至者，此受命之符也。天下之人同心归之，若归父母，故天瑞应诚而至。书曰「白鱼入于王舟，有火复于王屋，流为乌」，师古曰：「今文尚书泰誓之辞也。谓伐纣之时有此瑞也。复，归也，音扶目反。」此盖受命之符也。周公曰「复哉复哉」，师古曰：「周公视火乌之瑞，乃曰：『复哉复哉！』复，报也，言周有盛德，故天报以此瑞也。亦见今文泰誓也。」孔子曰「德不孤，必有邻」，师古曰：「论语载孔子之言也。邻，近也。言修德者不独空为之而已，必有近助也。」皆积善t德之效也。师古曰：「t，古累字。」及至後世，淫佚衰微，师古曰：「佚与逸同。」不能统理群生，诸侯背畔，残贼良民以争壤土，废德教而任刑罚。刑罚不中，则生邪气；师古曰：「中音竹仲反。」邪气积於下，怨恶畜於上。师古曰：「畜读曰蓄。蓄，聚也。」上下不和，则阴阳缪X而妖孽生矣。师古曰：「X，古戾字。孽，灾也。」此灾异所缘而起也。臣闻命者天之令也，性者生之质也，情者人之欲也。或夭或寿，或仁或鄙，陶冶而成之，不能粹美，师古曰：「陶以喻造瓦，冶以喻铸金也。言天之生人有似於此也。粹，纯也。」有治乱之所生，故不齐也。孔子曰：「君子之德风（也），小人之德　（也），屮上之风必偃。」师古曰：「论语载孔子之言也。言人之从化，若　遇风则偃仆也。」故尧舜行德则民仁寿，桀纣行暴则民鄙夭。夫上之化下，下之从上，犹泥之在钧，唯甄者之所为；师古曰：「甄，作瓦之人也。钧，造瓦之法其中旋转者。甄音吉延反。」犹金之在F，唯冶者之所铸。师古曰：「F谓铸器之模范也。F音容。」「绥之斯来，动之斯和」，此之谓也。师古曰：「论语载子贡对陈子禽之言也。绥，安也。言治国家者，安之则竞来，动之则和悦耳。」臣谨案春秋之文，求王道之端，得之於正。师古曰：「谓正月也，音之成反。」正次王，王次春。师古曰：「解春秋书『春王正月』之一句也。」春者，天之所为也；正者，王之所为也。其意曰，上承天之所为，而下以正其所为，正王道之端云尔。然则王者欲有所为，宜求其端於天。天道之大者在阴阳。阳为德，阴为刑；刑主杀而德主生。是故阳常居大夏，而以生育养长为事；阴常居大冬，而积於空虚不用之处。以此见天之任德不任刑也。天使阳出布施於上而主岁功，使阴入伏於下而时出佐阳；阳不得阴之助，亦不能独成岁。终阳以成岁为名，苏林曰：「卒以阳名岁，尚德不尚刑也。」师古曰：「谓年首称春也。即上文所云『王次春』者是也。」此天意也。王者承天意以从事，故任德教而不任刑。刑者不可任以治世，犹阴之不可任以成岁也。为政而任刑，不顺於天，故先王莫之肯为也。今废先王德教之官，而独任执法之吏治民，毋乃任刑之意与！师古曰：「与读曰欤。」孔子曰：「不教而诛谓之虐。」师古曰：「论语载孔子之言。」虐政用於下，而欲德教之被四海，故难成也。臣谨案春秋谓一元之意，师古曰：「释公始即位何不称一年而言元年也。」一者万物之所从始也，元者辞之所谓大也。师古曰：「易称『元者善之长也』，故曰辞之所谓大也。」谓一为元者，视大始而欲正本也。师古曰：「视读曰示。」春秋深探其本，而反自贵者始。故为人君者，正心以正朝廷，正朝廷以正百官，正百官以正万民，正万民以正四方。四方正，远近莫敢不壹於正，而亡有邪气奸其间者。师古曰：「奸，犯也，音干。」是以阴阳调而风雨时，群生和而万民殖，五谷孰而　木茂，天地之间被润泽而大丰美，四海之内闻盛德而皆徕臣，诸福之物，可致之祥，莫不毕至，而王道终矣。孔子曰：「凤鸟不至，河不出图，吾已矣夫！」师古曰：「论语载孔子之言。」师古曰：「论语载孔子之言。」自悲可致此物，而身卑贱不得致也。师古曰：「凤鸟河图，皆王者之瑞。仲尼自叹有德无位，故不至也。」今陛下贵为天子，富有四海，居得致之位，操可致之势，师古曰：「操，执持也，音千高反。」又有能致之资，师古曰：「资，材质也。」行高而恩厚，知明而意美，爱民而好士，可谓谊主矣。然而天地未应而美祥莫至者，何也？凡以教化不立而万民不正也。夫万民之从利也，如水之走下，师古曰：「走音奏。」不以教化堤防之，不能止也。是故教化立而奸邪皆止者，其堤防完也；教化废而奸邪并出，刑罚不能胜者，其堤防坏也。古之王者明於此，是故南面而治天下，莫不以教化为大务。立大学以教於国，设庠序以化於邑，师古曰：「庠序，教学之处也，所以养老而行礼焉。礼学记曰『古之教者，家有塾，党有庠，术有序，国有学』也。」渐民以仁，摩民以谊，师古曰：「渐谓浸润之，摩谓砥砺之也。」节民以礼，故其刑罚甚轻而禁不犯者，教化行而习俗美也。圣王之继乱世也，埽除其迹而悉去之，师古曰：「去亦除也，音丘吕反。」复修教化而崇起之。教化已明，习俗已成，子孙循之，师古曰：「循，顺也，顺而行之。」行五六百岁尚未败也。至周之末世，大为亡道，以失天下。秦继其後，独不能改，又益甚之，重禁文学，不得挟书，弃捐礼谊而恶闻之，其心欲尽灭先王之道，而颛为自恣苟简之治，苏林曰：「苟为简易之治也。」师古曰：「此说非也。苟谓苟於权利也，简谓简於仁义也。简易乾坤之德，岂秦所行乎？颛与专同。」故立为天子十四岁而国破亡矣。自古以来，未尝有以乱济乱，大败天下之民如秦者也。师古曰：「济，益也。」其遗毒余烈，至今未灭，使习俗薄恶，人民ㄍ纾抵冒殊捍，文颖曰：「捍，突也。」师古曰：「口不道忠信之言为āＰ牟辉虻乱逯经为顽。抵，触也。冒，犯也。殊，绝也。捍，距也。冒读如字，又音莫克反。」孰烂如此之甚者也。孔子曰：「腐朽之木不可雕也，粪土之墙不可圬也。」师古曰：「论语载孔子之言也。圬，镘也，所以泥饰墙也。言内质败坏不（能）〔可〕修治也。圬音一胡反。镘音莫干反。」今汉继秦之後，如朽木粪墙矣，虽欲善治之，亡可柰何。法出而奸生，令下而诈起，师古曰：「下音胡亚反。」如以汤止沸，抱薪救火，愈甚亡益也。窃譬之琴瑟不调，甚者必解而更张之，乃可鼓也；为政而不行，甚者必变而更化之，乃可理也。当更张而不更张，虽有良工不能善调也；当更化而不更化，虽有大贤不能善治也。故汉得天下以来，常欲善治而至今不可善治者，失之於当更化而不更化也。古人有言曰：「临渊羡鱼，不如（蛛）〔退〕而结网。」师古曰：「言当自求之。」今临政而愿治七十余岁矣，不如退而更化；更化则可善治，善治则灾害日去，福禄日来。诗云：「宜民宜人，受禄于天。」师古曰：「大雅假乐之诗也。」为政而宜於民者，固当受禄于天。夫仁谊礼知信五常之道，王者所当修饬也；五者修饬，故受天之佑，而享鬼神之灵，德施于方外，延及群生也。天子览其对而异焉，乃复册之曰：制曰：盖闻虞舜之时，游於岩郎之上，文颖曰：「岩郎，殿下小屋也。」晋灼曰：「堂边庑岩郎，谓严峻之郎也。」师古曰：「晋说是也。」垂拱无为，而天下太平。周文王至於日昃不暇食，师古曰：「昃亦（昊）〔 
〕字。」而宇内亦治。夫帝王之道，岂不同条共贯与？师古曰：「与读曰欤。」何逸劳之殊也？盖俭者不造玄黄旌旗之饰。及至周室，设两观，乘大路，朱干玉戚，八佾陈於庭，师古曰：「两观，谓阙也。大路，玉路之车也。干，盾也。戚，钺也。朱丹其盾，玉为戚杷也。佾，列也，舞者之行列也。一列八人，天子八列，六十四人也。」而颂声兴。夫帝王之道岂异指哉？师古曰：「言意趣不同。」或曰良玉不，师古曰：「谓雕刻为文也，音篆。下皆类此。」又曰非文无以辅德，二端异焉。殷人执五刑以督奸，伤肌肤以惩恶。师古曰：「督，视责也。惩，止也。」成康不式，四十余年师古曰：「式，用也。成康之时刑措不用。」天下不犯，囹圄空虚。秦国用之，死者甚众，刑者相望，m矣哀哉！师古曰：「m，虚也。言用刑酷烈，诛杀甚众，天下空虚也。m音呼到反。或曰m，不明也，言刑罚暗乱，音莫报反。」乌！师古曰：「读曰呼。」朕夙寤晨兴，师古曰：「夙，早也。寤，寐之觉也。兴，起也。觉音工孝反。」惟前帝王之宪，师古曰：「宪，法也。」永思所以奉至尊，章洪业，师古曰：「永，深也。章，明也。洪，大也。」皆在力本任贤。师古曰：「力本，谓勤力行於本业也。本谓农也。」今朕亲耕藉田以为农先，劝孝弟，崇有德，使者冠盖相望，问勤劳，恤孤独，尽思极神，功烈休德未始云获也。今阴阳错缪，氛气充塞，师古曰：「氛，恶气也。充，满也。」群生寡遂，黎民未济，师古曰：「遂，成也。」廉耻贸乱，贤不肖浑（淆）〔肴〕，师古曰：「贸，易也。浑肴，杂也。贸音武又反。浑音胡本反。」未得其真，故详延特起之士，（意）庶几乎！师古曰：「详，尽也，一曰审也。」今子大夫待诏百有余人，或道世务而未济，稽诸上古之不同，考之于今而难行，毋乃牵於文系而不得骋（欤）〔与〕？师古曰：「牵於文系，谓惧於文吏之法。与读曰欤。其下类此。」将所繇异术，所闻殊方与？师古曰：「繇读与由同。方谓道也。」各悉对，著于篇，师古曰：「悉谓尽意而对也。」毋讳有司。师古曰：「言不当忌畏有司而不极言。」明其指略，切磋究之，以称朕意。师古曰：「究，极也。磋音千何反。」仲舒对曰：
臣闻尧受命，以天下为忧，而未以位为乐也，故诛逐乱臣，务求贤圣，是以得舜、禹、稷、G、咎繇。众圣辅德，贤能佐职，教化大行，天下和洽，万民皆安仁乐谊，各得其宜，动作应礼，从容中道。师古曰：「从音千容反。中音竹仲反。」故孔子曰「如有王者，必世而後仁」，此之谓也。师古曰：「论语载孔子之言也。言如有受命王者，必三十年，仁政乃成。」尧在位七十载，乃逊于位以禅虞舜。尧崩，天下不归尧子丹朱而归舜。舜知不可辟，师古曰：「辟读曰避。」乃即天子之位，以禹为相，因尧之辅佐，继其统业，是以垂拱无为而天下治。孔子曰「韶尽美矣，又尽善（也）〔矣〕」，师古曰：「论语载孔子之言。韶，舜乐也。孔子嘉舜之德，故听其乐，而云尽善尽美矣。」此之谓也。至於殷纣，逆天暴物，杀戮贤知，残贼百姓。伯夷、太公皆当世贤者，隐处而不为臣。守职之人皆奔走逃亡，入于河海。师古曰：「谓若鼓方叔、播　武、少师阳之属也。事在礼乐志。」天下m乱，万民不安，师古曰：「m，不明也，音莫报反。」故天下去殷而从周。文王顺天理物，师用贤圣，是以闳夭、大颠、散宜生等亦聚於朝廷。臣瓒曰：「皆文王贤臣。」受施兆民，天下归之，故太公起海滨而即三公也。师古曰：「滨，涯也。即，就也。滨音宾，又音频。」当此之时，纣尚在上，尊卑昏乱，百姓散亡，故文王悼痛而欲安之，是以日昃而不暇食也。孔子作春秋，先正王而系万事，见素王之文焉。师古曰：「见，显示也。」繇此观之，师古曰：「繇读与由同。」帝王之条贯同，然而劳逸异者，所遇之时异也。孔子曰「武尽美矣，未尽善也」，师古曰：「亦论语载孔子之言也。武，周武王乐也。以其用兵伐纣，故有惭德，未尽善也。」此之谓也。臣闻制度文采玄黄之饰，所以明尊卑，异贵贱，而劝有德也。故春秋受命所先制者，改正朔，易服色，所以应天也。然则宫室旌旗之制，有法而然者也。故孔子曰：「奢则不逊，俭则固。」师古曰：「论语载孔子之言。逊，顺也。固，陋也。」俭非圣人之中制也。臣闻良玉不，资质润美，不待刻，此亡异於达巷党人不学而自知也。孟康曰：「人，项橐也。」然则常玉不，不成文章；君子不学，不成其德。臣闻圣王之治天下也，少则习之学，长则材诸位，服虔曰：「在位当知材知日有益於政也。」应劭曰：「随其材之优劣而授之位也。」师古曰：「应说近之。谓授之位以试其材也。」爵禄以养其德，刑罚以威其恶，故民晓於礼谊而耻犯其上。武王行大谊，平残贼，周公作礼乐以文之，至於成康之隆，囹圄空虚四十余年，此亦教化之渐而仁谊之流，非独伤肌肤之效也。至秦则不然。师申商之法，行韩非之说，师古曰：「申，申不害也。商，商鞅也。」憎帝王之道，以贪狼为俗，师古曰：「狼性皆贪，故谓贪为贪狼也。」非有文德以教训於（天）下也。诛名而不察实，师古曰：「诛，责也。」为善者不必免，而犯恶者未必刑也。是以百官皆饰（空言）虚辞而不顾实，外有事君之礼，内有背上之心，造伪饰诈，趣利无耻；又好用酷之吏，师古曰：「，痛也，音千感反。」赋敛亡度，竭民财力，百姓散亡，不得从耕织之业，群盗并起。是以刑者甚众，死者相望，而奸不息，俗化使然也。故孔子曰「导之以政，齐之以刑，民免而无耻」，师古曰：「论语载孔子之言也。言以政法教导之，以刑戮整齐之，则人苟免而已，无耻愧也。」此之谓也。今陛下并有天下，海内莫不率服，广览兼听，极群下之知，尽天下之美，至德昭然，施於方外。夜郎、康居，殊方万里，说德归谊，师古曰：「夜郎，西南夷也。康居，西域国也。说读曰悦。」此太平之致也。然而功不加於百姓者，殆王心未加焉。曾子曰：「尊其所闻，则高明矣；行其所知，则光大矣。高明光大，不在於它，在乎加之意而已。」师古曰：「曾子之书也。曾子，曾参。」愿陛下因用所闻，设诚於内而致行之，则三王何异哉！陛下亲耕藉田以为农先，夙寤晨兴，忧劳万民，思惟往古，而务以求贤，此亦尧舜之用心也，然而未云获者，士素不厉也。师古曰：「厉谓劝勉之也。一曰砥砺其行也。」夫不素养士而欲求贤，譬犹不（）〔琢〕玉而求文采也。故养士之大者，莫大（虐）〔〕太学；太学者，贤士之所关也，师古曰：「关，由也。」教化之本原也。今以一郡一国之众，对亡应书者，师古曰：「书谓举贤良文学之诏书也。」是王道往往而绝也。臣愿陛下兴太学，置明师，以养天下之士，数考问以尽其材，则英俊宜可得矣。今之郡守、县令，民之师帅，所使承流而宣化也；故师帅不贤，则主德不宣，恩泽不流。今吏既亡教训於下，或不承用主上之法，暴虐百姓，与奸为市，师古曰：「言小吏有为奸欺者，守令不举，乃反与之交易求利也。」贫穷孤弱，冤苦失职，甚不称陛下之意。是以阴阳错缪，氛气充塞，群生寡遂，黎民未济，皆长吏不明，使至於此也。夫长吏多出於郎中、中郎，吏二千石子弟选郎吏，又以富訾，未必贤也。师古曰：「訾与资同。」且古所谓功者，以任官称职为差，师古曰：「差，次也。」非（所）谓积日t久也。故小材虽t日，不离於小官；贤材虽未久，不害为辅佐。师古曰：「害犹妨也。」是以有司竭力尽知，务治其业而以赴功。今则不然。（累）〔t〕日以取贵，积久以致官，是以廉耻贸乱，贤不肖浑肴，未得其真。臣愚以为使诸列侯、郡守、二千石各择其吏民之贤者，岁贡各二人以给宿卫，且以观大臣之能；所贡贤者有赏，所贡不肖者有罚。夫如是，诸侯、吏二千石皆尽心於求贤，天下之士可得而官使也。师古曰：「授之以官，以使其材也。」遍得天下之贤人，则三王之盛易为，而尧舜之名可及也。毋以日月为功，实试贤能为上，量材而授官，录德而定位，师古曰：「录谓存视也。」则廉耻殊路，贤不肖异处矣。陛下加惠，宽臣之罪，令勿牵制於文，使得切磋究之，臣敢不尽愚！於是天子复册之。
制曰：盖闻「善言天者必有徵於人，师古曰：「徵，证也。」善言古者必有验於今」。故朕垂问乎天人之应，上嘉唐虞，下悼桀纣，浸微浸灭浸明浸昌之道，师古曰：「浸，古浸字。浸，渐也。」虚心以改。今子大夫明於阴阳所以造化，习於先圣之道业，然而文采未极，岂惑当世之务哉？条贯靡竟，统纪未终，意朕之不明与？听若眩与？师古曰：「眩，惑也，音郡县之县。与读皆曰欤。」夫三王之教所祖不同，而皆有失，师古曰：「祖，始也。」或谓久而不易者道也，意岂异哉？今子大夫既已著大道之极，陈治乱之端矣，其悉之究之，孰之复之。师古曰：「悉，尽也。究，竟也。复，反复重言之也。复音扶目反。」诗不云？「嗟尔君子，毋常安息，神之听之，介尔景福。」师古曰：「小雅小明之诗也。安息，安处也。介，助也。景，大也。言人君不当苟自安处而已，若能靖恭其位，直道而行，则神听而知之，助以大福也。」朕将亲览焉，子大夫其茂明之。师古曰：「茂，勉也。」仲舒复对曰：
臣闻论语曰：「有始有卒者，其唯圣人！」师古曰：「论语载孔子之言。卒，终也，言终始如一者，唯圣人能之。」今陛下幸加惠，留听於承学之臣，师古曰：「言转承师说而学之，盖谦辞也。」复下明册，以切其意，而究尽圣德，非愚臣之所能具也。前所上对，条贯靡竟，统纪不终，辞不别白，指不分明，此臣浅陋之罪也。册曰：「善言天者必有徵於人，善言古者必有验於今。」臣闻天者群物之祖也，故遍覆包函而无所殊，师古曰：「函与含同。殊，异也。」建日月风雨以和之，经阴阳寒暑以成之。故圣人法天而立道，亦溥爱而亡私，师古曰：「溥，遍也，音普。」布德施仁以厚之，设谊立礼以导之。春者天之所以生也，仁者君之所以爱也；夏者天之所以长也，德者君之所以养也；霜者天之所以杀也，刑者君之所以罚也。繇此言之，师古曰：「繇读与由同。下皆类此。」天人之徵，古今之道也。孔子作春秋，上揆之天道，下质诸人情，参之於古，考之於今。故春秋之所讥，灾害之所加也；春秋之所恶，怪异之所施也。书邦家之过，兼灾异之变，以此见人之所为，其美恶之极，乃与天地流通而往来相应，此亦言天之一端也。古者修教训之官，务以德善化民，民已大化之後，天下常亡一人之狱矣。今世废而不修，亡以化民，民以故弃行谊而死财利，是以犯法而罪多，一岁之狱以万千数。以此见古之不可不用也，师古曰：「古谓古法也。」故春秋变古则讥之。天令之谓命，命非圣人不行；质朴之谓性，性非教化不成；人欲之谓情，情非度制不节。是故王者上谨於承天意，以顺命也；下务明教化民，以成性也；正法度之宜，别上下之序，以防欲也：修此三者，而大本举矣。人受命於天，固超然异於群生，入有父子兄弟之亲，出有君臣上下之谊，会聚相遇，则有耆老长幼之施；师古曰：「施，设也，陈设其序。」粲然有文以相接，师古曰：「粲，明貌。」欢然有恩以相爱，此人之所以贵也。生五谷以食之，桑麻以衣之，师古曰：「食读曰　。衣音於既反。」六畜以养之，服牛乘马，圈豹槛虎，是其得天之灵，贵於物也。故孔子曰：「天地之性人为贵。」师古曰：「孝经载孔子之言也。性，生也。」明於天性，知自贵於物；知自贵於物，然後知仁谊；知仁谊，然後重礼节；重礼节，然後安处善；师古曰：「处於善道以为安。」安处善，然後乐循理；师古曰：「循，顺也。」乐循理，然後谓之君子。故孔子曰「不知命，亡以为君子」，师古曰：「论语载孔子之言也。」此之谓也。册曰：「上嘉唐虞，下悼桀纣，浸微浸灭浸明浸昌之道，虚心以改。」臣闻众少成多，积小致钜，师古曰：「钜，大也。」故圣人莫不以致明，以微致显。师古曰：「与暗同。」是以尧发於诸侯，师古曰：「谓从唐侯升天子之位。」晁葱颂深山，孟康曰：「舜耕於历山。」非一日而显也，盖有渐以致之矣。言出於己，不可塞也；行发於身，不可掩也。言行，治之大者，君子之所以动天地也。故尽小者大，慎微者著。师古曰：「能尽众小，则致高大；能慎至微，则著明也。」诗云：「惟此文王，小心翼翼。」师古曰：「大雅大明之诗也。翼翼，恭肃貌。」故尧兢兢日行其道，而舜业业日致其孝，师古曰：「兢兢，戒慎也。业业，危惧也。」善积而名显，德章而身尊，此其浸明浸昌之道也。积善在身，犹长日加益，而人不知也；师古曰：「长言身形之修短，自幼及壮也。」积恶在身，犹火之销膏，而人不见也。非明情性察流俗者，孰能知之？此唐虞之所以得令名，而桀纣之可为悼惧者也。夫善恶之相从，如景乡之应形声也。师古曰：「乡读曰响。」故桀纣暴谩，师古曰：「谩与慢同。」谗贼并进，贤知隐伏，恶日显，国日乱，晏然自以如日在天，师古曰：「晏然，自安意也。如日在天，言终不坠亡也。」终陵夷而大坏。夫暴逆不仁者，非一日而亡也，亦以渐至，故桀、纣虽亡道，然犹享国十余年，此其浸微浸灭之道也。册曰：「三王之教所祖不同，而皆有失，或谓久而不易者道也，意岂异哉？」臣闻夫乐而不乱复而不厌者谓之道；师古曰：「复谓反复行之也，音扶目反。」道者万世亡弊，弊者道之失也。师古曰：「言有弊非道，由失道故有弊。」先王之道必有偏而不起之处，故政有g而不行，师古曰：「g，不明也，音莫报反。」举其偏者以补其弊而已矣。三王之道所祖不同，非其相反，将以阂绶鏊ィ所遭之变然也。师古曰：「海古救字。」故孔子曰：「亡为而治者，其舜！」师古曰：「论语载孔子之言。」改正朔，易服色，以顺天命而已；其余尽循尧道，何更为哉！故王者有改制之名，亡变道之实。然夏上忠，殷上敬，周上文者，所继之海当用此也。师古曰：「继谓所受先代之次也。救谓救其弊也。」孔子曰：「殷因於夏礼，所损益可知也；周因於殷礼，所损益可知也；其或继周者，虽百世可知也。」师古曰：「论语载孔子之言。谓忠敬与文因循为教，立政垂则，不远此也。」此言百王之用，以此三者矣。夏因於虞，而独不言所损益者，其道如一而所上同也。道之大原出於天，天不变，道亦不变，是以禹继舜，舜继尧，三圣相受而守一道，亡救弊之政也，师古曰：「言政和平，不须救弊也。」故不言其所损益也。繇是观之，继治世者其道同，继乱世者其道变。今汉继大乱之後，若宜少损周之文致，师古曰：「致，至极也。」用夏之忠者。陛下有明德嘉道，愍世俗之靡薄，悼王道之不昭，师古曰：「靡，散也。薄，轻也。昭，明也。」故举贤良方正之士，论（谊）〔议〕考问，将欲兴仁谊之休德，明帝王之法制，师古曰：「休，美也。」建太平之道也。臣愚不肖，述所闻，诵所学，道师之言，廑能勿失耳。师古曰：「廑与仅同。仅，少也。」若乃论政事之得失，察天下之息m，师古曰：「息，生也。m，虚也。m音呼到反。」此大臣辅佐之职，三公九卿之任，非臣仲舒所能及也。然而臣窃有怪者。夫古之天下亦今之天下，今之天下亦古之天下，共是天下，古（亦）〔以〕大治，上下和睦，习俗美盛，不令而行，不禁而止，吏亡奸邪，民亡盗贼，囹圄空虚，德润草木，泽被四海，凤皇来集，麒麟来游，以古准今，壹何不相逮之远也！安所缪X而陵夷若是？师古曰：「安，焉也。」意者有所失於古之道与？有所诡於天之理与？师古曰：「与读皆曰欤。诡，违也。」试迹之〔於〕古，返之於天，党可得见乎。师古曰：「（反）〔返〕谓还归之也。党音他朗反。」夫天亦有所分予，予之齿者去其角，师古曰：「谓牛无上齿则有角，其余无角者则有上齿。」傅其翼者两其足，师古曰：「傅读曰附。附，箸也。言鸟不四足。」是所受大者不得取小也。古之所予禄者，不食於力，不动於末，师古曰：「末谓工商之业也。」是亦受大者不得取小，与天同意者也。夫已受大，又取小，天不能足，而况人乎！此民之所以嚣嚣苦不足也。师古曰：「嚣读与ь同，音敖。ьь，众怨愁声也。」身宠而载高位，家温而食厚禄，师古曰：「载亦乘也。」因乘富贵之资力，以与民争利於下，民安能如之哉！是故众其奴婢，多其牛羊，广其田宅，博其产业，畜其积委，师古曰：「畜读曰蓄。」务此而亡已，以迫　民，师古曰：「　音子育反。」民日削月K，孟康曰：「K音揎，谓转褰q也。」苏林曰：「K音镌石。俗语谓缩肭为K缩。」师古曰：「孟说是也。揎音宣。q音子六反。」浸以大穷。富者奢侈羡溢，贫者穷急愁苦；师古曰：「羡，饶也，读与衍同，音弋战反。」穷急愁苦而上不救，则民不乐生；民不乐生，尚不避死，安能避罪！此刑罚之所以蕃而奸邪不可胜者也。师古曰：「蕃，多也，音扶元反。」故受禄之家，食禄而已，不与民争业，然後利可均布，而民可家足。此上天之理，而亦太古之道，天子之所宜法以为制，大夫之所当循以为行也。故公仪子相鲁，师古曰：「公仪休。」之其家见织帛，怒而出其妻，食於舍而茹葵，愠而拔其葵，师古曰：「食菜曰茹，音（洳）〔汝〕。」曰：「吾已食禄，又夺园夫红女利！」师古曰：「红读曰工。」古之贤人君子在列位者皆如是，是故下高其行而从其教，民化其廉而不贪鄙。及至周室之衰，其卿大夫缓於谊而急於利，亡推让之风而有争田之讼。故诗人疾而刺之，曰：「节彼南山，惟石岩岩，赫赫师尹，民具尔瞻。」师古曰：「小雅节南山之诗也。节，高峻貌，岩岩，积石貌。赫赫，显盛也。师尹，周太师尹氏也。言三公之位，人所瞻仰，若山之高也。节音才结反。」尔好谊，则民乡仁而俗善；师古曰：「尔，汝也。乡读曰向。」尔好利，则民好邪而俗败。由是观之，天子大夫者，下民之所视效，远方之所四面而内望也。近者视而放之，远者望而效之，师古曰：「放，依也，音甫往反。」岂可以居贤人之位而为庶人行哉！夫皇皇求财利常恐乏匮者，庶人之意也；师古曰：「皇皇，急速之貌也。」皇皇求仁义常恐不能化民者，大夫之意也。易曰：「负且乘，致寇至。」师古曰：「此易解卦六（二）〔三〕爻辞也。」乘车者君子之位也，负担者小人之事也，此言居君子之位而为庶人之行者，其患祸必至也。若居君子之位，当君子之行，则舍公仪休之相鲁，亡可为者矣。师古曰：「舍，废也。言为君子之行者，当如公仪休。若废其所行，则无可为也。」春秋大一统者，天地之常经，古今之通谊也。师古曰：「一统者，万物之统皆归於一也。春秋公羊传：『隐公元年，春王正月。何言乎王正月？大一统也。』此言诸侯皆系统天子，不得自专也。」今师异道，人异论，百家殊方，指意不同，是以上亡以持一统；法制数变，下不知所守。臣愚以为诸不在六艺之科孔子之术者，皆绝其道，勿使并进。邪辟之说灭息，师古曰：「辟读曰僻。」然後统纪可一而法度可明，民知所从矣。对既毕，天子以仲舒为江都相，事易王。易王，帝兄，素骄，好勇。仲舒以礼谊匡正，王敬重焉。久之，王问仲舒曰：「粤王句践与大夫泄庸、种、蠡谋伐吴，师古曰：「种，大夫种也。蠡，范蠡也。种音之勇反。蠡音礼。」遂灭之。孔子称殷有三仁，寡人亦以为粤有三仁。师古曰：「泄庸一也，大夫种二也，范蠡三也。」桓公决疑於管仲，寡人决疑於君。」仲舒对曰：「臣愚不足以奉大对。师古曰：「大对，谓对大问也。」闻昔者鲁君问柳下惠：师古曰：「鲁大夫展禽也。柳下，所食（菜）〔采〕邑之名。惠，谥也。」『吾欲伐齐，何如？』柳下惠曰：『不可。』归而有忧色，曰：『吾闻伐国不问仁人，此言何为至於我哉！』徒见问耳，且犹羞之，师古曰：「徒，但也。」况设诈以伐吴？繇此言之，粤本无一仁。夫仁人者，正其谊不谋其利，明其道不计其功，是以仲尼之门，五尺之童羞称五伯，师古曰：「伯读曰霸。次下亦同。」为其先诈力而後仁谊也。苟为诈而已，故不足称於大君子之门也。张晏曰：「仲尼之门，故称大也。」五伯比於他诸侯为贤，其比三王，犹武夫之与美玉也。」应劭曰：「武夫，石而似玉者也。」王曰：「善。」仲舒治国，以春秋灾异之变推阴阳所以错行，故求雨，闭诸阳，纵诸阴，其止雨反是；师古曰：「谓若闭南门，禁举火，及开北门，水洒人之类是也。」行之一国，未尝不得所欲。中废为中大夫。先是辽东高庙、长陵高园殿灾，仲舒居家推说其意，　槁未上，师古曰：「所作起草为槁也。」主父偃候仲舒，私见，嫉之，窃其书而奏焉。上召视诸儒，师古曰：「视读曰示。」仲舒弟子吕步舒不知其师书，以为大愚。於是下仲舒吏，当死，诏赦之。仲舒遂不敢复言灾异。仲舒为人廉直。是时方外攘四夷，师古曰：「攘，却也。」公孙弘治春秋不如仲舒，而弘希世用事，师古曰：「希，观相也。」位至公卿。仲舒以弘为从谀，弘嫉之。胶西王亦上兄也，尤纵恣，数害吏二千石。弘乃言於上曰：「独董仲舒可使相胶西王。」胶西王闻仲舒师古曰：「素闻其贤也。」大儒，善待之，仲舒恐久获罪，病免。凡相两国，辄事骄王，正身以率下，数上疏谏争，教令国中，所居而治。及去位归居，终不问家产业，以修学著书为事。仲舒在家，朝廷如有大议，使使者及廷尉张汤就其家而问之，其对皆有明法。自武帝初立，魏其、武安侯为相而隆儒矣。及仲舒对册，推明孔氏，抑黜百家。立学校之官，师古曰：「校音下教反。」州郡举茂材孝廉，皆自仲舒发之。年老，以寿终於家。家徙茂陵，子及孙皆以学至大官。仲舒所著，皆明经术之意，及上疏条教，凡百二十三篇。而说春秋事得失，闻举、玉杯、蕃露、清明、竹林之属，师古曰：「皆其所著书名也。杯音布回反。蕃音扶元反。」复数十篇，十余万言，皆传於後世。掇其切当世施朝廷者著于篇。师古曰：「掇，采拾也，音丁活反。」赞曰：刘向称「董仲舒有王佐之材，虽伊吕亡以加，师古曰：「伊，伊尹。吕，吕望也。」`晏之属，伯者之佐，殆不及也。」师古曰：「`，`仲也。晏，晏婴也。伯者，齐桓、晋文之属也。伯读曰霸。」至向子歆以为「伊吕乃圣人之耦，师古曰：「耦，对也。」王者不得则不兴。故颜渊死，孔子曰『噫！天丧余。』师古曰：「事见论语。噫，叹声也。言失其辅佐也。噫音於其反。」唯此一人为能当之，自宰我、子赣、子游、子夏不与焉。师古曰：「与读曰豫。」仲舒遭汉承秦灭学之後，六经离析，下帷发愤，潜心大业，令後学者有所统壹，为群儒首，然考其师友渊源所渐，犹未及乎游夏，师古曰：「渐，浸润也。游，子游。夏，子夏也。」而曰`晏弗及，伊吕不加，过矣。」至向曾孙龚，笃论君子也，以歆之言为然。
汉书卷五十七上司马相如传第二十七
上师古曰：「近代之读相如赋者多矣，皆改易文字，竞为音说，致失本真，徐广、邹诞生、诸诠之、陈武之属是也。今依班书旧文为正，於彼数家，并无取焉。自喻巴蜀之後分为下卷。」司马相如字长卿，蜀郡成都人也。少时好读书，学击剑，师古曰：「击剑者，以剑遥击而中之，非斩刺也。」名犬子。师古曰：「父母爱之，不欲称斥，故为此名也。」相如既学，慕蔺相如之为人也，更名相如。师古曰：「蔺相如，六国时赵人也，义而有勇，故追慕之。」以訾为郎，事孝景帝，为武骑常侍，非其好也。师古曰：「訾读与赀同。赀，财也。以家财多得拜为郎也。武骑常侍秩六百石。」会景帝不好辞赋，是时梁孝王来朝，从游说之士齐人邹阳、淮阴枚乘、吴严忌夫子之徒，师古曰：「严忌本姓庄，当时尊尚，号曰夫子。史家避汉明帝讳，故遂为严耳。」相如见而说之，师古曰：「说读曰悦。」因病免，客游梁，得与诸侯游士居，数岁，乃著子虚之赋。会梁孝王薨，相如归，而家贫无以自业。素与临　令王吉相善，吉曰：「长卿久宦游，不遂而困，师古曰：「遂，达也。」来过我。」於是相如往舍都亭。师古曰：「临　所治都之亭。」临　令缪为恭敬，师古曰：「缪，诈也。」日往朝相如。相如初尚见之，後称病，使从者谢吉，吉愈益谨肃。临　多富人，卓王孙僮客八百人，师古曰：「僮谓奴。」程郑亦数百人，师古曰：「程郑，亦人姓名。言其家富亚王孙也。」乃相谓曰：「令有贵客，为具召之。师古曰：「具谓酒食之具。召，请也。」并召令。」令既至，卓氏客以百数，至日中请司马长卿，长卿谢病不能临。临　令不敢尝食，身自迎相如，相如为不得已而强往，师古曰：「示众人以此意也。」一坐尽倾。师古曰：「皆倾慕其风采也。」酒酣，临　令前奏琴曰：「窃闻长卿好之，愿以自娱。」师古曰：「奏，进也。」相如辞谢，为鼓一再行。师古曰：「行谓曲引也。古乐府长歌行短歌行，此其义也。」是时，卓王孙有女文君新寡，好音，故相如缪与令相重而以琴心挑之。师古曰：「寄心於琴声以挑动之也。挑音徒了反。」相如时从车骑，雍容闲雅，师古曰：「闲读曰闲。」甚都。张揖曰：「甚得都士之节也。」韦昭曰：「都邑之容也。」师古曰：「都，闲美之称也。张说近之。诗郑风有女同车之篇曰『洵美且都』，山有扶苏之篇又云『不见子都』，则知都者，美也。韦言都邑，失之远矣。」及饮卓氏弄琴，文君窃从户窥，心说而好之，师古曰：「说读曰悦。悦其人而好其音也。」恐不得当也。师古曰：「当谓对偶之。」既罢，相如乃令侍人重赐文君侍者通殷勤。文君夜亡奔相如，相如与驰归成都。家徒四壁立。师古曰：「徒，空也。但有四壁，更无资产。」卓王孙大怒曰：「女不材，我不忍杀，一钱不分也！」人或谓王孙，王孙终不听。文君久之不乐，谓长卿曰：「弟俱如临　，文颖曰：「弟，且也。」张揖曰：「如，往也。」师古曰：「弟，但也，发声之急耳。郦食其曰『弟言之』，此类甚多，义非且也。」从昆弟假，犹足以为生，师古曰：「音吐得反。」何至自苦如此！」相如与俱之临　，尽卖车骑，买酒舍，乃令文君当卢。郭璞曰：「卢，酒卢。」师古曰：「卖酒之处累土为卢以居酒瓮，四边隆起，其一面高，形如锻卢，故名卢耳。而俗之学者，皆谓当卢为对温酒火卢，失其义矣。」相如身自著犊鼻，师古曰：「即今之里也，形似犊鼻，故以名云。里音之容反。」与庸保杂作，师古曰：「庸即谓赁作者。保谓庸之可信任者也。」涤器於市中。师古曰：「涤，洒也。器，食器也。食已则洒之，贱人之役也。酒音先礼反。」卓王孙耻之，为杜门不出。师古曰：「杜，塞也。」昆弟诸公更谓王孙曰：师古曰：「更，互也，音工衡反。」「有一男两女，所不足者非财也。师古曰：「言不患少财也。」今文君既失身於司马长卿，长卿故倦游，文颖曰：「倦，疲也。言疲厌游学，博物多能也。」虽贫，其人材足依也。且又令客，奈何相辱如此！」师古曰：「言县令之客，不可以辱也。」卓王孙不得已，师古曰：「已，止也。」分与文君僮百人，钱百万，及其嫁时衣被财物。文君乃与相如归成都，买田宅，为富人。居久之，蜀人杨得意为狗监，师古曰：「主天子田猎犬也。」侍上。上读子虚赋而善之，曰：「朕独不得与此人同时哉！」得意曰：「臣邑人司马相如自言为此赋。」上惊，乃召问相如。相如曰：「有是。然此乃诗侯之事，未足观，请为天子游猎之赋。」上令尚书给笔札，师古曰：「札，木简之薄小者也。时未多用纸，故给札以书。札音壮黠反。」相如以「子虚」，虚言也，为楚称；师古曰：「称说楚之美也。」「乌有先生」者，乌有此事也，师古曰：「乌，於何也。」为齐难；师古曰：「难诘楚事也。」「亡是公」者，亡是人也，师古曰：「亡读曰无。下皆类此。」欲明天子之义。故虚藉此三人为辞，师古曰：「藉，假也。」以推天子诸侯之苑囿。其卒章归之於节俭，师古曰：「卒，终也。谓终篇之言，若P墙填堑之比者。」因以风谏。师古曰：「风读曰讽。」奏之天子，天子大说。师古曰：「说读曰悦。」其辞曰：楚使子虚使於齐，齐王悉发车骑与使者出田。师古曰：「田，猎也。」田罢，子虚过　乌有先生，师古曰：「　，夸诳之也，音丑亚反，字本作诧也。」亡是公存焉。坐定，乌有先生问曰：「今日田乐乎？」子虚曰：「乐。」「获多乎？」曰：「少。」「然则何乐？」对曰：「仆乐王之欲夸仆以车骑之众，而仆对以云梦之事也。」张揖曰：「楚薮也。在南郡华容县。」师古曰：「梦读如本字，又音莫风反，字或作瞢，其音同耳。」曰：「可得闻乎？」子虚曰：「可。王驾车千乘，选徒万骑，田於海滨，师古曰：「滨，涯也，音宾，又音频。」列卒满泽，罘罔弥山。师古曰：「罘，覆车也，即今幡车罔也。王国兔爰之诗曰『雉罹于J』，J亦罘字耳。弥，竟也。罘音浮。」掩菟辚鹿，射麋格麟，师古曰：「辚谓车践轹之也，音刂。格字或作脚，言持引其脚也。」骛於盐浦，割鲜染轮。张揖曰：「海水之涯多出盐也。」李奇曰：「鲜，生也。染，J也。切生肉，J车轮，盐而食之也。」师古曰：「骛谓乱驰也。J，也。骛音务。J音如阅反。音一顿反。」射中获多，矜而自功，师古曰：「自矜其能以为功也。」顾谓仆曰：『楚亦有平原广泽游猎之地饶乐若此者乎？楚王之猎孰与寡人？』师古曰：「与犹如也。」仆下车对曰：『臣，楚国之鄙人也，幸得宿卫十有余年，时从出游，游於後园，览於有无，然犹未能遍睹也。又乌足以言其外泽乎？』齐王曰：『虽然，略以子之所闻见言之。』「仆对曰：『唯唯。师古曰：「唯唯，恭应之辞也，音弋癸反。」臣闻楚有七泽，尝见其一，未睹其余也。臣之所见，盖特其小小者耳，名曰云梦。云梦者，方九百里，其中有山焉。其山则盘纡弗郁，隆崇律н；郭璞曰：「诘屈竦起也。弗音佛。」岑参差，日月蔽亏；张揖曰：「高山壅蔽，日月亏缺半见。」师古曰：「岑音仕林反。音吟。」交错纠纷，上干青云；郭璞曰：「言相结而峻绝。」罢池陂　，下属江河。郭璞曰：「言旁~也。属，连也。罢音疲。陂音婆。　音　。」文颖曰：「南方无河也。冀州凡水大小皆谓之河，诗赋通方言耳。」晋灼曰：「文意假借协　之韵也。」师古曰：「文、晋之说皆非也。下属江河者，总言山之广大，所连者远耳，於文无妨。陂音普河反。属音之欲反。」其土则丹青赭垩，雌黄白　，锡碧金银，张揖曰：「丹，丹沙也。青，青o也。赭，赤赭也。垩，白垩也。」苏林曰：「白　，白石英也。」师古曰：「丹沙，今之朱沙也。青o，今之空青也。赭，今之赤土也。垩，今之白土也。锡，青金也。碧谓玉之青白色者也。垩音恶。　音附。o音一郭反。」众色炫耀，照烂龙鳞。师古曰：「言采色相耀，若龙鳞之间杂也。炫音州县之县。」其石则赤玉玫瑰，琳　昆吾，张揖曰：「琳，玉也。　，石之次玉者也。昆吾，山名也，出善金。尸子曰『昆吾之金』。」晋灼曰：「玫瑰，火齐珠也。」师古曰：「火齐珠，今南方之出火珠也。玫音枚。瑰音回，又音　。琳音林。　音F。」{　玄厉，张揖曰：「{　，石之次玉者。玄厉，黑石可用磨也。」如淳曰：「{音缄。　音勒。」O石武夫。张揖曰：「皆石之次玉者。O石，白者如冰，半有赤色。武夫，赤地白采，　茏白黑不分。」郭璞曰：「O音而兖反。」其东则有蕙圃，衡兰芷若，张揖曰：「蕙圃，蕙草之圃也。衡，杜衡也，其状若葵，其臭如j芜。芷，白芷。若，杜若也。」师古曰：「兰即今泽兰也。今流俗书本『芷若』下有『射干』字，妄增之也。」穹穷昌蒲，江离j芜，张揖曰：「江离，香草也。j芜蕲芷也，似蛇床而香。」师古曰：「j芜即穹穷苗也。」郭璞曰：「江离似水荠，而药对曰j芜一名江离。张勃又云江离出临海县海水中，正青，似乱发。郭义恭云江离赤叶。诸说不同，未知孰是。今无识之者，然非j芜也，药对误耳。」诸柘巴且。张揖曰：「诸柘，甘柘也。b苴，Z荷也。」文颖曰：「巴且草一名巴蕉。」师古曰：「文说巴且是也。且音子余反。b音普各反。b苴自Z荷耳，非巴且也。」其南则有平原广泽，登降他靡，师古曰：「登，上也。降，下也。他靡，旁袤也。他音弋尔反。」案衍坛曼，师古曰：「宽广之貌也。衍音弋战反。坛音徒但反。曼音莫干反。」缘以大江，限以巫山。张揖曰：「巫山在南郡巫县也。」其高燥则生析苞荔，张揖曰：「，马蓝也。析似燕麦。苞，也。荔，马荔。」苏林曰：「析音斯。」师古曰：「即今所用作席者也。马荔，今之马蔺也。音之林反。苞音包。荔音隶。音皮表反。」薜莎青X。张揖曰：「薜，赖蒿也。莎，镐侯也。青X似莎而大，生江湖，雁所食。」师古曰：「莎即今青莎草。X音烦。」其埤湿则生藏莨蒹葭，郭璞曰：「藏茛草中牛马刍。蒹，荻也，似q而细小。葭，芦也。」师古曰：「埤音婢，谓下地也。茛音郎。蒹葭音兼j。荻音敌。」东b雕胡，张揖曰：「东b，实可食。雕胡，菰米也。」师古曰：「东b似蓬，其实如葵子也。」莲藕觚卢，张揖曰：「莲，荷之实也，其根藕。」张晏曰：「觚卢，扈鲁也。」郭璞曰：「　，蒋也。芦，苇也。」师古曰：「书不为　芦字，郭说非也，但不知觚芦於今是何草耳。」奄闾轩于。张揖曰：「奄闾，蒿也，子可治疾。轩于，莸草也，生水中，扬州有之。」师古曰：「奄音淹。莸音犹。」众物居之，不可胜图。师古曰：「胜，举也。不可尽举而图写之，言其多也。」其西则有涌泉清池，激水推移，郭璞曰：「波抑扬也。」外发夫容з华，内隐钜石白沙。应劭曰：「夫容，莲华也。з，芰也。」师古曰：「钜，大也。」其中则有神龟蛟鼍，毒冒鳖鼋。张揖曰：「蛟状鱼身而蛇尾，皮有珠。鼍似蜥蜴而大，身有甲，皮可作鼓。毒冒似觜P，甲有文。鼋似鳖而大。」师古曰：「张说蛟者，乃是鲛鱼，非蛟龙之蛟也。蛟解在武纪。鼍音徒何反。又音大河反。毒音代。冒音妹。他皆仿此。」其北则有阴林巨树，F乖フ拢服虔曰：「阴林，山北之林也。豫章，大木也，生七年乃可知。」师古曰：「阴林，言其树木众而且大，常多阴也。F音便，又音步田反，即今黄F木也。挂裟希今所谓楠木。」桂椒木兰，檗离朱杨，师古曰：「桂即药之所用其皮者也。椒即所食椒树也。木兰皮似椒而香，可作面膏药。檗，黄檗也。离，山梨也。朱杨，赤茎柳也，生水边。」侠w栗，橘柚芬芳。张揖曰：「 
似梨而甘。w，w枣也。」师古曰：「 即今所谓献右病w枣即今之　枣也。柚即橙也，似橘而大，味酢皮厚。 
音侧加反。w音弋整反。柚音弋救反。橙音丈茎反。芬芳，言橘柚之气也。」其上则有宛雏孔鸾，腾远射干。张揖曰：「宛雏似凤。孔，孔雀；鸾，鸾鸟也。射干似狐，能缘木。」服虔曰：「腾远，兽名也。」师古曰：「鸾鸟形如翟而五采文，见山海经。宛音於元反。射音弋舍反。」其下则有白虎玄豹，T蜒t。郭璞曰：「T蜒，大兽似狸，长百寻。似狸而大。t，胡地野犬也，似狐而小。T音万。蜒音延。t音岸。」师古曰：「蜒又音弋战反。音丑于反。t合韵音五安反。」「『於是乎乃使诸之伦，手格此兽。师古曰：「诸，吴人，刺吴王僚者也。方言勇士，故举以为类。与专同。」楚王乃驾驯驳之驷，张揖曰：「驯，扰也。驳如马，白身黑尾，一角锯牙，食虎豹，扰而驾之，以当驷马也。」师古曰：「驯音旬。」乘雕玉之舆，师古曰：「以玉饰舆而雕镂之。」靡鱼须之桡旃，张揖曰：「以鱼须为旃柄，驱驰逐兽，正桡靡也。」郭璞曰：「通帛为旃。」师古曰：「大鱼之须出东海，见尚书大传。桡旃即曲旃也。桡音女教反。」曳明月之珠旗，张揖曰：「以明月珠缀饰旗也。」建干将之雄戟，张揖曰：「干将，韩王剑师也。雄戟，胡中有　者，干将所造。」左乌号之雕弓，应劭曰：「楚有柘桑，乌栖其上，支下著地，不得飞，欲堕号呼，故曰乌号。」张揖曰：「黄帝乘龙上天，小臣不得上，挽持龙 
， 
拔，堕黄帝弓，臣下抱弓而号，故名弓乌号。」郭璞曰：「雕，画也。」师古曰：「乌号，应、张二说皆有据也。」右夏服之劲箭；伏俨曰：「服，盛箭器也。夏后氏之良弓名烦弱，其矢亦良，即烦弱箭服也，故曰夏服。」师古曰：「箭服，即今之步叉也。」阳子骖乘，阿为御；张揖曰：「阳子，伯乐也，秦缪公臣，姓孙，名阳。」郭璞曰：「阿，古之善御者。音纤。」案节未舒，即陵狡兽，师古曰：「案节犹弭节也。未舒，言未尽意驱驰，已R狡兽，狡捷之兽也。」　蛩蛩，辚距虚，张揖曰：「蛩蛩，青兽，状如马。距虚似　而小。」郭璞曰：「距虚即蛩蛩，变文互言耳。」师古曰：「据尔雅文，郭说是也。　音子六反。」轶野马，　PB；张揖曰：「轶，过也。野马似马而小。北海内有兽，状如马，名PB。」郭璞曰：「　，车轴头也。」师古曰：「　谓轴头冲而杀之也。轶音逸。　音卫。P音逃。B音涂。」乘遗风，射游骐，张揖曰：「遗风，千里马也。尔雅曰`如马一角，不角者曰骐。」师古曰：「`音携。骐音其。」╇腺耍张揖曰：「皆疾貌也。」师古曰：「┮羰搅反。胂音式刃反。倩音千见反。艘袅贰！估锥焱至，师古曰：「焱，疾风也。若雷之动，如焱之至，言其威且疾也。焱音必遥反。」星流电击，弓不虚发，中必决　，师古曰：「〔决〕　即决兽之目　，言射审也。　即眦字。」洞　达掖，绝乎心系，张揖曰：「自左射之，贯胸通右 
，中心绝系也。」师古曰：「 
谓肩前骨也，音五口反。系读曰系也。」获若雨兽，R　蔽地。师古曰：「言获杀之多，如天雨兽也。雨音于具反。　，古草字也。」於是楚王乃弭节徘徊，翱翔容与，郭璞曰：「弭犹低也。节，所杖信节也。翱翔容与，言自得也。」师古曰：「弭节者，示安徐也。」览乎阴林，观壮士之暴怒，与猛兽之恐惧，徼ガ受x，苏林曰：「ガ音倦ガ之ガ。x音　强之　。」郭璞曰：「x，x折也。ガ，疲极。x音屈。」师古曰：「苏音是也。ガ音与剧同。x音其勿反。徼，工尧反。徼，要也。x，尽也。言兽有倦极者要而取之，力尽者受而有之。」殚睹众物之变态。郭璞曰：「殚，尽也。变态，姿则也。」师古曰：「殚音单。」「『於是郑女曼姬，文颖曰：「郑国出好女。曼者，言其色理曼泽也。」如淳曰：「郑女，夏姬也。曼姬，楚武王夫人邓曼也。」师古曰：「文说是也。」被阿锡，揄缟，张揖曰：「阿，细缯也。锡，细布也。揄，引也。」师古曰：「，纤也。缟，鲜支也，今之所谓素者也。揄音逾，又音投也。」杂纤罗，垂雾e，张揖曰：「e绉如雾，垂以为裳也。」师古曰：「纤，细也。雾e者，言其轻靡如雾，非谓绉文。」襞积褰绉，郁桡溪谷；张揖曰：「襞积犹简v也。褰，缩也。绉，裁也。其绉中文理郁，有似於溪谷也。」师古曰：「张说非也。襞积即今之　　，古所谓皮弁素积者，即谓此积也。言襞积文理，随身所著，或褰绉委屈如豁谷也。襞音壁。绉音侧救反。」vvqq，扬t戌削，张揖曰：「v音芬。他，衣袖也。戌，鲜也。削，衣刻除貌也。」师古曰：「扬，举也。他，曳也。或举或曳，则戌削然见其降杀之美也。q音霏。t音弋示反。戌读如本字。」蜚v垂；张揖曰：「v，离　也。，髻後垂也。」师古曰：「张说非也。v，　衣之长带也。谓燕尾之属。皆衣上假饰，非髻垂也。蜚，古飞字也。v音纤。音所交反。」扶舆猗靡，张揖曰：「扶持楚王车舆相随也。」师古曰：「张说非也。此自言郑女曼姬为侍从者所扶舆而猗靡耳，非谓扶持楚王车舆也。猗音於绮反。今人犹呼相抚掩容养为猗靡。」翕呷萃蔡，张揖曰：「翕呷，衣张起也。萃蔡，衣声也。」师古曰：「呷音火甲反。萃音翠，又音千贿反。」下摩兰蕙，上拂羽盖；师古曰：「下摩兰蕙，谓垂也。上拂羽盖，谓飞v也。」错翡翠之葳蕤，师古曰：「错，杂也。葳蕤，羽饰貌。」缪绕玉绥；张揖曰：「楚王车之绥以玉饰之也。」郭璞曰：「绥，登车所执也。」师古曰：「二说皆非也。以玉饰绥，亦谓郑女曼姬之容服也。绥即今之所谓采ю垂镊者也。缪绕，相缠结也。缪音蓼。ю音隈。」眇眇忽忽，若神之仿佛。郭璞曰：「言其容饰奇艳，非世所见。战国策曰：『郑之美女粉白黛黑而立於衢，不知者谓之神也。』「『於是乃群相与獠於蕙圃，文颖曰：「宵猎为獠。」师古曰：「獠音力笑反。」姗勃@，上金堤，师古曰：「姗勃@，谓行於丛薄之间也。金堤，言水之堤塘坚如金也。音盘。姗音先安反。@音先忽反。堤音丁兮反。」R翡翠，射　@，师古曰：「鸟赤羽者曰翡，青羽者曰翠。Q@，鸟也，似山鸡而小冠，背毛黄，腹下赤，项绿色，其尾毛红赤，光采鲜明，今俗呼为山鸡，其实非也。Q音峻。@音仪。」微D出，缴施，师古曰：「D，短矢也。缴，生丝缕也。以缴系D仰射高鸟，谓之弋射。D音增。缴音灼。」弋白鹄，连m鹅，师古曰：「鹄，水鸟也，其鸣声鹄鹄云。mカ，野カ也。连谓重累获之也。鹄音胡沃反。m音加。」双I下，玄鹤加。师古曰：「I鸹也。今关西呼为鸹鹿，山东通谓之I，鄙俗名为错落。错者，亦言I声之急耳。又谓鸹捋。捋音来夺反。鸹鹿、鸹捋，皆象其鸣声也。玄鹤，黑鹤也。相鹤经云鹤寿满二百六十岁则色纯黑。言弋射之妙，既中白鹄而连mカ，又下双I而加玄鹤也。I音仓。」怠而後游於清池，郭璞曰：「怠，倦也。」浮文^，张揖曰：「^，水鸟也，画其象於船首。淮南子曰『龙舟^首，天子之乘也』。」师古曰：「^音五历反。」扬旌ぃ张揖曰：「扬，举也。析羽为旌，建於船上。ぃ也。」师古曰：「ひ粢贰音大可反。」张翠帷，建羽盖。郭璞曰：「施之船上也。」师古曰：「翠帷，帷翠色也。羽盖，以杂羽饰盖。」罔毒冒，钓紫贝，郭璞曰：「紫贝，紫质黑文也。」师古曰：「贝，水中介虫，古以为货也。」金鼓，师古曰：「，撞也。金鼓谓钲也。音　。」吹鸣籁，张揖曰：「籁，箫也。」榜人歌，张揖曰：「榜，船也。月令云『命榜人』，榜人，船长也，主倡声而歌者也。」师古曰：「榜音谤，又方孟反。」声流喝，郭璞曰：「言悲嘶也。」师古曰：「喝音一介反。嘶音苏奚反。」水虫骇，波鸿沸，郭璞曰：「鱼鳖跃，涛浪作也。」师古曰：「沸音普盖反。」涌泉起，奔扬会，郭璞曰：「暴湓激相鼓薄也。」师古曰：「湓音普顿反。」W石相击，琅琅　　，师古曰：「W石，转石也。W音卢对反。　音口盖反。」若雷霆之声，闻乎数百里外。「『将息獠者，击灵鼓，起　燧，师古曰：「灵鼓，六面击之，所以警众也。」车案行，骑就队，师古曰：「案，依也。行，列也。队，部也。行音胡郎反。队音大内反。」{乎淫淫，般乎裔裔。郭璞曰：「皆群行貌。」师古曰：「{音屣。般音盘。」於是楚王乃登阳云之台，孟康曰：「云梦中高唐之台，宋玉所赋者，言其高出云之阳也。」泊乎无为，澹乎自持，师古曰：「泊、澹，皆安静意也。泊音步各反。澹音徒滥反。」勺药之和具而後御之。伏俨曰：「勺药以兰桂调食。」文颖曰：「五味之和也。」晋灼曰：「南都赋曰『归雁鸣z，香稻鲜鱼，以为勺药，酸甜滋味，百种千名。』文说是也。」师古曰：「诸家之说皆未当也。勺药，药草名，其根主和五藏，又辟毒气，故合之於兰桂五味以助诸食，因呼五味之和为勺药耳。读赋之士不得其意，妄为音训，以误後学。今人食马肝马肠者，犹合勺药而煮之，岂非古之遗法乎？z音竹滑反。」不若大王终日驰骋，曾不下舆，割轮n，自以为娱。师古曰：「字与脔同。n音千内反。n亦染之义耳。言脔割其肉，车轮盐而食之。此盖以讥上割鲜染轮之言也。」臣窃观之，齐殆不如。』师古曰：「殆，近也。」於是王无以应仆也。」乌有先生曰：「是何言之过也！足下不远千里，来况齐国，师古曰：「言有惠赐而来也。」王悉境内之士，备车骑之众，师古曰：「悉，尽也。」与使者出田，乃欲戮力致获，以娱左右也，师古曰：「谦不斥言使者，故指云其左右也。」何名为夸哉！问楚地之有无者，愿闻大国之风烈，先生之余论也。张晏曰：「愿闻先贤之遗谈美论也。」师古曰：「此说非也。先生即谓子虚耳。下又言先生行之，岂先贤也？」今足下不称楚王之德厚，而盛推云梦以为骄，奢言淫乐而显侈靡，窃为足下不取也。必若所言，固非楚国之美也。有而言之，是章君之恶也；无而言之，是害足下之信也。章君恶，伤私义，师古曰：「非楚国之美，是章君恶；害足下之信，是伤私义也。」二者无一可，而先生行之，必且轻於齐而累於楚矣。师古曰：「言楚使者失辞，自为累重，而於齐无所负檐，故云轻也。累音力瑞反。」且齐东钜海，南有琅邪，苏林曰：「小州曰。」张揖曰：「琅邪，台名也，在勃海间。」师古曰：「东钜海，东有大海之。字与渚同也。」观乎成山，张揖曰：「观，阙也。成山在东莱不夜县，於其上筑宫阙。」师古曰：「观音工唤反。」射乎之罘，晋灼曰：「之罘山在东莱D县，射猎其上也。」师古曰：「D音直瑞反，又音谁。」浮勃剩师古曰：「勃剩海别枝也。室粜贰！褂蚊现睿文颖曰：「宋之大泽也，故属齐。」邪与肃慎为邻，郭璞曰：「肃慎，国名，在海外也。」师古曰：「邪读为左，谓东北接也。」右以汤谷为界。师古曰：「汤谷，日所出也。许慎云热如汤也。」秋田乎青丘，服虔曰：「青丘国在海东三百里。」仿岛鹾Ｍ猓师古曰：「仿音旁。」吞若云梦者八九，其於匈中曾不蒂芥。张揖曰：「蒂芥，刺鲠也。」师古曰：「蒂音丑介反。」若乃m傥瑰玮，异方殊类，师古曰：「m傥犹非常也。m音吐历反。」珍怪鸟兽，万端鳞н，师古曰：「н与萃同。萃，集也。如鳞之集，言其多也。」充仞其中者，不可胜记，禹不能名， 
不能计。张揖曰：「禹为尧司空，辨九州名山，别草木。 为尧司徒，敷五教，率万事。」师古曰：「言其所有众多，虽禹、 
之贤圣，不能名而数之也。」然在诸侯之位，不敢言游戏之乐，苑囿之大；先生又见客，师古曰：「见犹至也。言至此国为客也。若今人自称云见顾见至耳。」是以王辞不复，师古曰：「复，反也，谓不反报也。」何为无以应哉！」亡是公听然而笑曰：师古曰：「听，笑貌也。音]，又音牛隐反。」「楚则失矣，而齐亦未为得也。夫使诸侯纳贡者，非为财币，所以述职也；郭璞曰：「诸侯朝於天子曰述职。」师古曰：「述，循也，谓顺行也。」封疆画界者，非为守御，所以禁淫也。郭璞曰：「天下有道，守在四夷。立境界者，欲以禁绝淫放耳。」师古曰：「疆读曰疆。」今齐列为东蕃，而外私肃慎，郭璞曰：「私与通也。」捐国限，越海而田，师古曰：「捐，弃也，谓田於青丘也。」其於义固未可也。且二君之论，不务明君臣之义，正诸侯之礼，徒事争於游戏之乐，苑囿之大，欲以奢侈相胜，荒淫相越，此不可以扬名发誉，而适足以 
君自损也。师古曰：「 
，古贬字。」「且夫齐楚之事又乌足道乎！师古曰：「乌，於何也。道，言也。」君未睹夫巨丽也，师古曰：「巨，大也。丽，美也。」独不闻天子之上林乎？左苍梧，右西极，文颖曰：「苍梧郡属交州，在长安东南，故言左。尔雅曰西至于豳国为西极，在长安西，故言右也。」丹水更其南，应劭曰：「丹水出上洛冢领山，东南至析县入钧水。」师古曰：「更，历也，音工衡反。」紫渊径其北。文颖曰：「西河（有）谷罗县有紫泽，在县西北，於长安为在北也。」终始霸产，出入泾渭，师古曰：「霸水出蓝田谷，西北而入渭。产水亦出蓝田谷，北至霸陵入霸。二水终始尽於苑中，不复出也。泾水出安定泾阳　头山，东至阳陵入渭。渭水出陇西首阳县鸟鼠同穴山，东北至华阴入河。从苑外来，又出苑去也。　音牵，又音口见反。」酆镐潦，纡余委蛇，经营其内。应劭曰：「潦，流也。，涌出声也。」张揖曰：「丰水出南山（沣）〔丰〕谷，北入渭。镐在昆明池北。潦，行潦也。又有水，出南山。」晋灼曰：「下言八川，计从丹水以下至，除潦为行潦，凡九川。从霸产以下，为数凡七川。音决。，水涌出声也。除潦下为水，余适八，下言经营其内，於数则计其外者矣。」师古曰：「应、晋二说皆非也。张言潦为行潦，又失之。潦音牢，亦水名也，出县西南山潦谷，而北流入於渭。上言左苍梧，右西极，丹水更其南，紫泉径其北。皆谓苑外耳。丹水、紫泉非八川数也。霸、产、泾、渭、丰、镐、潦、，是为八川。言经营其内，信则然矣。，晋音是也。地里志县有水，北过上林苑入渭，而今之县则无此水。许慎云『水在京兆杜陵』，此即今所谓沈水，从皇子陂西北流经昆明池入渭者也。盖为字或作水旁穴，与沈字相似，俗人因名沈水乎？将县水今则改名，人不识也？但八川之义，实在於斯耳。」荡荡乎八川分流，相背异态，郭璞曰：「变态不同也。」东西南北，驰骛往来，郭璞曰：「言更相错涉也。」师古曰：「来音卢代反。」出乎椒丘之阙，服虔曰：「丘名也，两山俱起，象双阙者。」行乎州淤之浦，师古曰：「水中可居者曰州。淤，漫也。浦，水涯也。淤音於庶反。」径乎桂林之中，如淳曰：「桂树之林也。」过乎泱莽之野，张揖曰：「山海经所谓『大荒之野』也。」师古曰：「凡言此者，著水流之长远也。泱音乌朗反。」汨乎混流，顺阿而下，师古曰：「汨，疾貌也。混流，丰流也。曲陵曰阿。汨音于笔反。混音下本反。」赴隘狭之口，师古曰：「两岸间相迫近者也。隘音於懈反。狭音狭。」触穹石，激堆崎，张揖曰：「穹石，大石也。崎，曲岸头也。」师古曰：「堆，高阜也，音丁回反。崎音巨依反。」沸乎暴怒，郭璞曰：「沸，水声也，音拂。」汹涌彭湃，师古曰：「汹涌，跳起也。彭湃，相戾也。汹音许勇反。湃音普拜反。」弗宓汨，苏林曰：「音毕。宓音密。」师古曰：「弗，盛貌也。宓汨，去疾也。汨音于笔反。」逼侧泌\，郭璞曰：「泌\音笔栉。」师古曰：「逼侧，相逼也。泌\相楔也。逼字与逼同。楔音先结反。」潢流逆折，转腾洌，孟康曰：「转腾，相过也。洌，相撇也。」师古曰：「音匹列反。洌音列。撇又音普结反。」滂濞沆溉，郭璞曰：「滂音旁。濞音匹秘反。溉音胡慨反。皆水流声貌。」师古曰：「沆音胡朗反。」穹隆云桡，师古曰：「桡，曲也。言水急旋回，如云之屈曲也。桡音女教反。」宛胶X，郭璞曰：「愤薄相鸵病！故古曰：「宛音婉。音善。X，古戾字。」逾波趋邑，　　下濑，郭璞曰：「逾，跃也。邑，陷也。　　，声也。」师古曰：「邑音於侠反。　音利。濑，疾流也。」批岩　拥，奔扬滞沛，师古曰：「批，反击也。拥，曲隈也。言水触批岩崖而　隈曲，则奔扬而滞沛然也。批音步结反。滞音丑制反。沛音普盖反。」临坻注壑，B队，师古曰：「坻谓水中隆高处也。秦风终南之诗曰『宛在水中坻』。坻音迟，音士咸反。音才弱反，又音仕角反。B即陨字。队音直类反。」沈沈隐隐，砰磅訇　，师古曰：「砰音普冰反。磅音普萌反。訇音呼宏反。　音口盖反。皆水流鼓怒之声也。」，鼎沸，郭璞曰：「皆水微转细涌貌也。音骨。音敕立反。」师古曰：「音决。音子入反。言水之流如爨鼎沸也。」驰波跳沫，汨　漂疾，晋灼曰：「　音华给反。」郭璞曰：「　音许立反。」师古曰：「言水波急驰而白沫跳起，（　）〔汨〕　然也。汨音于笔反。　，晋、郭二音皆通。漂音匹姚反。」悠远长怀，寂x无声，郭璞曰：「怀亦归，变文耳。x音聊。」师古曰：「言长流安静。」肆乎永归。然後灏蠕暄，郭璞曰：「皆水无涯际貌。」师古曰：「灏音浩。纫暨少反。潢音胡广反。漾音弋丈反。肆，放也。言水放流而长归也。」安翔徐徊，郭璞曰：「言运转也。」G乎椋郭璞曰：「水白光貌也。」师古曰：「G音胡角反。橐舾洹！苟注大湖，郭璞曰：「大湖在吴县，尚书所谓震泽也。」衍溢陂池。郭璞曰：「言湓溢而出也。陂池，江旁小水。」於是蛟龙赤螭，文颖曰：「龙子为螭。」张揖曰：「赤螭，雌龙也。」如淳曰：「螭，山神也，兽形。」师古曰：「许慎云『离，山神也』，字则单作，螭形若龙，字乃从虫。此作螭，别是一物，既非山神，又非雌龙、龙子，三家之说皆失之。虫音许尾反。」 　渐离，李奇曰：「周洛曰鲔，蜀曰 
　，出巩山穴中，三月　河上，能度龙门之限，则得为龙矣。渐离，未闻。」师古曰：「 
音工邓反。　音莫邓反。」i，如淳曰：「i音。　音乾。音托。」郭璞曰：「音常容反。i鱼有文采。似鲢而黑。　似　。，x也，一名黄颊。」师古曰：「i，如音是也。、　、，郭说是也。　音善。x音感也。」禺禺@鳎，如淳曰：「@音去鱼反。」晋灼曰：「鳎音奴拓反。」郭璞曰：「禺禺鱼皮有毛，黄地黑文。@，比目鱼也，状似牛脾，细鳞紫色，两相合乃得行。鳎，鲵鱼也，似o，有四足，声如婴儿。」师古曰：「禺音隅，又音。鲵音五奚反。o音乃兼反。」b鳍掉尾，振鳞奋翼，师古曰：「b，举也。鳍，鱼背上鬣也。掉，摇也。b音钜言反。掉音徒钓反。」潜处乎深岩。郭璞曰：「隐岸底也。」鱼鳖声，万物众夥。师古曰：「，哗也。夥，多也。音许元反。夥音下果反。」明月珠子，的江靡，应劭曰：「明月珠子生於江中，其光耀乃照於江边也。」师古曰：「音历。的，光貌也。江靡，江边靡~之处也。~音弋尔反。」蜀石黄　，水玉磊`，张揖曰：「蜀石，石次玉者也。」郭璞曰：「　石黄色。水玉，水精也。」师古曰：「　音如兖反。磊音洛贿反。`音洛可反，又音可。」磷磷烂烂，采色缓梗郭璞曰：「皆玉石符采映曜也。」师古曰：「磷音刂。灰艉啤！勾曰乎其中。┃鹄鸨，mカ属玉，张揖曰：「┃，大鸟也。」郭璞曰：「，{也。鸨似雁而无後指。属玉似鸭而大，长颈赤目，紫绀色。音肃。鸨音保。」师古曰：「┃，古鸿字。鸨即今俗呼为独豹者也。豹者，鸨声之讹耳。m音加。属音之欲反。{音霜。」交精旋目，郭璞曰：「交精似凫而脚高，有毛冠，辟火灾。旋目，未闻也。」师古曰：「今荆郢间有水鸟，大於鹭而短尾，其色红白。深目，目旁毛皆长而旋，此其旋目乎？」烦鹜庸渠，郭璞曰：「烦鹜，鸭属也。庸渠似凫，灰色而鸡脚，一名章渠。鹜音木。」师古曰：「庸渠，即今之水鸡也。」箴疵卢，张揖曰：「箴R似鱼虎而苍黑色。， 
头鸟也。卢，白雉也。」郭璞曰：「卢，卢　也。箴音针。」师古曰：「卢，郭说是也。白雉不浮水上。R音赀。音火交反。 
音鸟了反。　音慈也。」群浮乎其上。泛淫泛滥，随风澹淡，郭璞曰：「皆鸟任风波自纵漂貌。」师古曰：「泛音冯。泛音敷剑反。澹音大览反。淡音琰。」与波摇荡，奄薄水，张揖曰：「奄，覆也。草丛生曰薄。」郭璞曰：「薄犹集也。」师古曰：「薄，郭说是也。言奄集上而游戏。」唼喋菁藻，咀嚼菱藕。张揖曰：「菱，芰也。」郭璞曰：「菁，水草。藻，聚藻也。」师古曰：「唼喋，衔食也。唼音所甲反。喋音丈甲反。咀音才汝反。嚼音才削反。」「於是乎崇山矗矗，a　崔巍，郭璞曰：「皆高峻貌也。a音笼。　音才总反。崔音摧。魏音五回反。」师古曰：「　音总。」深林巨木，崭岩参差。师古曰：「崭岩，尖锐貌。参差，不齐也。崭音士衔反。参音楚林反。差音楚宜反。」九ァ^L，南山　　，师古曰：「九ァ山今在醴泉县界。^L山即今所谓　　山也，在三原县西也。南山，终南山也。　　，高貌。ァ音子公反，又音总。^音截。L音啮。^L又音在割、五割反。　音娥。」岩他[琦，　崛崎，张揖曰：「　，高貌。崛崎，斗绝也。」苏林曰：「　音X水反。音卒鄙反。」郭璞曰：「他，岸际也，音豸。[琦，隆屈折貌。[音鱼晚反。琦音K。崛音掘。崎音倚。　音作罪反。字作委。」师古曰：「苏、郭两说并通。郭音作罪反，又音将水反。」振溪通谷，蹇产沟渎，张揖曰：「振，拔也。水注川曰溪，注溪曰谷。蹇产，屈折也。」郭璞曰：「自溪及渎，皆水相通注也。」　呀豁p，阜陵别　，郭璞曰：「　呀豁p，涧谷之形容也。　，水中山也。　音呼含反。呀音呼加反。p音呼下反。　音捣。」师古曰：「大阜曰陵，言阜陵居在水中，各别为　也。豁音呼活反。」崴j　@，丘虚堀X，郭璞曰：「皆其形势也。崴音於鬼反。j音鱼鬼反。　音恶罪反。@音。虚音墟。堀音窟。X音磊。」师古曰：「j又音於虺反。@音胡贿反。」隐辚郁　，登降施靡，郭璞曰：「隐辚郁垒，堆垄不平貌。辚音洛尽反。」师古曰：「垒音律。施音弋尔反。施靡，犹连延也。」陂池豸。郭璞曰：「陂池，旁~貌也。陂音皮。音衣被之被。」师古曰：「陂又音彼奇反。又音彼。」允溶淫鬻，张揖曰：「水流溪谷之间也。」师古曰：「溶音容。鬻音育。」散涣夷陆，师古曰：「散涣，分散而涣然也。易曰『风行水上，涣』。夷，平也。广平曰陆。」亭皋千里，靡不被筑。师古曰：「为亭候於皋隰之中，千里相接，皆筑令平也。被音皮义反。」R以绿蕙，张揖曰：「掩，覆也。绿，王刍也。蕙，薰草也。」师古曰：「绿蕙，言蕙草色绿耳，非王刍也。」被以江离，糅以蘼芜，杂以留夷。张揖曰：「留夷，新夷也。」师古曰：「留夷，香草也，非新夷。新夷乃树耳。」布结缕，师古曰：「结缕蔓生，著地之处皆生细根，如线相结，故名结缕，今俗呼鼓筝草。两幼童对衔之，手鼓中央，则声如筝也，因以名云。」攒戾莎，师古曰：「攒，聚也。戾莎，言莎草相交戾也。攒音材官反。」揭车衡兰，应劭曰：「揭车一名　舆，香草也。」师古曰：「揭音巨列反。　音乞。」槁本射干，师古曰：「槁本，草类白芷，根似芎。射干，即乌扇耳。射音弋舍反。」茈姜Z荷，如淳曰：「茈姜，姜上齐也。」师古曰：「姜之息生者，连其株本，则紫色也。Z荷，b苴也，根旁生　，可以为{，又治蛊毒。茈音紫。Z音人羊反。」持若荪，如淳曰：「音针。」张揖曰：「持阙。若，杜若也。荪，香草也。」师古曰：「，寒浆也。持当为符，字之误耳。符，鬼目也。杜若苗颇类姜，而为　叶之状。今流俗书本持字或作橙，非也。後人妄改耳。其下乃言黄甘橙榛，此无橙也。音之林反。荪音孙。」鲜支黄砾，师古曰：「鲜支，即今支子树也。黄砾，今用染者黄屑之木也。二者虽非草类，既云延曼太原，或者赋杂言之耳。」蒋^青X，张揖曰：「蒋，菰也。^，三棱也。」郭璞曰：「^音杼。」师古曰：「蒋音将。^音丈与反。」布获闳泽，延曼太原，郭璞曰：「布获犹布露也。」师古曰：「闳亦大也。获音护。延音弋战反。」离靡广衍，师古曰：「离靡，谓相连不绝也。衍，布也。离音力尔反。」应风披靡，吐芳扬烈，师古曰：「烈，酷烈之气也。披音丕蚁反。」郁郁菲菲，众香发越，郭璞曰：「香气射散也。菲音妃。」Z布写，B衿。师古曰：「Z，盛作也。写，吐也。B衿，皆芳香意也。Z音许乙反。音响。音奄，又音乌感反。B音爱。褚舨奖胤础Ｆ音勃。B字或作隐也。」「於是乎周览泛观，师古曰：「泛，普也，音敷剑反。」缜纷轧芴，孟康曰：「缜纷，众盛也。轧芴，致密也。」师古曰：「缜音丑人反。轧音於黠反。芴音勿。」芒芒U忽，郭璞曰：「言眼乱也。」师古曰：「芒音莫郎反。」视之无端，察之无涯。师古曰：「涯，畔也，音仪。」日出东沼，入西陂。张揖曰：「朝出苑之东池，莫入於苑西陂中也。」其南则隆冬生长，涌水跃波；师古曰：「言其土地气温，经冬草木不死，水不冻。」其兽则庸旄貘樱沈牛麈麋，张揖曰：「旄，旄牛，其状如牛而四节毛。优：谏，出西南徼外。沈牛，水牛也，能沈没水中。麈似鹿而大。」郭璞曰：「庸牛，领有肉堆。貘似熊，庳脚锐　，骨无髓，食铜铁。貘音　，右衾辍！故古曰：「庸牛即今之扰Ｒ病ｌ概＜唇袼谓偏牛者也。优＜唇裰猫牛者也。幼钟忠裘。麈音主。」赤首圜题，穷奇象犀。张揖曰：「题，额也。穷奇状如牛而猬毛，其音如嗥狗，食人。」师古曰：「象，大兽也，长鼻，牙长一丈。犀头似猪，一角在鼻，一角在额前。」其北则盛夏含冻裂地，涉冰揭河；师古曰：「言其土地气寒，当暑凝冻，地为之裂，故涉冰而渡河也。揭，搴衣也。诗邶风匏有苦叶之篇曰『深则厉，浅则揭』，揭音丘例反。」其兽则麒麟角端，PB橐驼，张揖曰：「雄曰麒，雌曰麟，其状麋身牛尾，狼题一角，角端似牛，其角可以为弓。」郭璞曰：「麒似麟而无角，角端似猪，角在鼻上，中作弓。」师古曰：「麒麟角端，郭说是也。橐驼者，言其可负橐囊而驼物，故以名云。」蛩蛩w，if驴　。郭璞曰：「w，u类也。if生三日而超其母。音颠。w音奚。i音决。f音提。」「於是乎离宫别馆，弥山跨谷，师古曰：「弥，满也。跨犹骑也。」高廊四注，重坐曲阁，师古曰：「廊，堂下四周屋也。重坐，谓增室也。曲阁，阁之屈曲相连者也。」华榱璧c，辇道{属，师古曰：「榱，椽也。华谓雕画之也。璧c，以玉为椽头，当即所谓璇题玉题者也。一曰以玉饰瓦之当也。辇道，谓阁道可以乘辇而行者也。{属，{迤相连属也。{音力尔反。属音之欲反。」步　周流，长途中宿。师古曰：「步　，言其下可行步，即今之步廊也。谓其途长远，虽经日行之，尚不能达，故中道而宿也。」夷ァ筑堂，t台增成，师古曰：「夷，平也。山之高聚者曰ァ。t，古累字。言平山而筑堂於其上为累台也。增，重也，一重为一成也。ァ音子公反。」岩突洞房。师古曰：「於岩穴底为室，若灶突然，潜通台上。」\杳眇而无见，仰 
鞫扪天，师古曰：「\，古俯字也。杳眇，视远貌。 
，古攀字也。鳎椽也。扪，摸也。言台榭之高，有升上之者，俯视则不见地，仰攀其椽可以摸天也。饕衾稀＾岩裘拧！贡夹歉於闺闼，宛虹拖於盾轩。师古曰：「奔星，流星也。更，历也。闺闼，宫中小门也。宛虹，曲屈之虹也。拖谓申加於上也。盾轩，轩之兰板也。并言室宇之高，故星虹得经加之也。更音工衡反。虹音红。拖音吐贺反，又（言）〔音〕徒可反。」青龙蚴Y於东箱，象舆婉d於西清，师古曰：「象舆，瑞应车也。西清者，西箱清静之处也。蚴Y、婉d，皆行动之貌。蚴音一纠反。Y音力纠反。d音善。」灵圉燕於闲馆，张揖曰：「灵圉，众仙号也。」师古曰：「闲读曰闲。」全之伦暴於南荣，郭璞曰：「全，仙人也，食松子而眼方。暴谓偃卧日中也。荣，屋南檐也。音握。全音铨。」醴泉涌於清室，通川过於中庭。师古曰：「醴泉，瑞水，味甘如醴，言於室中涌出，而通流为川，从中庭而过也。」磐石]崖，孟康曰：「]，　致也。崖，廉也。以石致川之廉也。」师古曰：「]　并音之忍反。致音直二反。谓重密而累积。」嵌岩倚倾，郭璞曰：「嵌岩，欹貌。」师古曰：「嵌音口衔反。倚音於绮反。」嵯峨　　，刻削峥嵘，苏林曰：「削音　峻之　。峥音侪争反。嵘音户抨反。」郭璞曰：「言自然若雕刻也。　音昨盍反。　音五盍反。」师古曰：「直言刻削耳，非云峭峻。郭说是也。　音捷。　音业。」玫瑰碧琳，珊瑚丛生，郭璞曰：「珊瑚生水底石边，大者（可）〔树〕高三尺余，枝格交错，无有叶。」　玉旁唐，玢豳文磷，苏林曰：「玢音分。」郭璞曰：「旁唐言盘　。玢豳，文理貌。」师古曰：「旁唐，文石也。唐字本作砀，言　玉及石并玢豳也。玢音彼F反。豳又音彼闲反。」赤瑕驳荦，杂　其间，张揖曰：「赤瑕，赤玉也。」郭璞曰：「言杂厕崖石中。驳荦，采点也。荦音洛角反。」朝采琬琰，和氏出焉。晋灼曰：「朝采阙。」师古曰：「朝，古朝字也。朝采者，美玉每旦有白虹之气，光采上出，故名朝采，犹言夜光之璧矣。琬琰，美玉名。和氏之璧，卞和所得，亦美玉也。言今皆出於上林。」「於是乎卢橘夏孰，应劭曰：「伊尹书曰『箕山之东，青马之所，有卢橘夏孰』。」晋灼曰：「此虽赋上林，博引异方珍奇，不系於一也。」师古曰：「卢，黑色也。」黄甘橙楱，郭璞曰：「黄甘，橘属而味精。楱亦橘之类也，音凑。」张揖曰：「楱，小橘也，出武陵。」师古曰：「橙即柚也，音丈耕反。」枇杷L柿，亭柰厚朴，张揖曰：「枇杷似斛树，长叶，子若杏。L，L支，香草也。亭，山梨也。厚朴，药名也。」郭璞曰：「L支木也。」师古曰：「此二句总论树木，不得杂以香草也。L，郭说得之。朴，木皮也。此药以皮为用，而皮厚，故呼厚朴云。L音烟。朴音匹角反。」w枣杨梅，张揖曰：「杨梅，其实似谷子而有核，其味酢，出江南也。」樱桃蒲陶，师古曰：「樱桃，即今之朱樱也。礼记谓含桃，尔雅谓之荆桃。樱音於耕反。」隐夫棣，师古曰：「隐夫未详。即今之郁李也。棣，今之山樱桃。音於六反。棣音（徙）〔徒〕计反。」答e离支，张揖曰：「答e似李，出蜀。」晋灼曰：「离支大如鸡子，皮，剥去皮，肌如鸡子中黄，味甘多酢少。」师古曰：「e音沓。离音力智反。」罗乎後宫，列乎北园，丘陵，下平原，师古曰：「犹延也，一曰次第而重也。音弋豉反。」扬翠叶，N紫茎，师古曰：「N，摇也，音兀。」发红华，垂朱荣，煌煌扈扈，照曜钜野。师古曰：「言其光采之盛也。钜野，大野。煌音皇。」沙棠栎槠，张揖曰：「沙棠，状如棠，黄华赤实，其味似李，无核。吕氏春秋曰『果之美者，沙棠之实』。栎，果名也。槠似柃，叶冬不落。」应劭曰：「栎，采木也。」郭璞曰：「槠似采柔。」师古曰：「栎非果名，又非采木之栎，盖木蓼也，叶辛，初生可食。栎音历。槠音诸。柃音零。采音菜。柔音食诸反。」华枫枰栌，师古曰：「华即今之皮贴弓者也。枫树脂可为香，今之枫胶香也。尔雅云一名　　。枰即平仲木也。栌，今黄栌木也。华音胡化反。枫音风。枰音平。栌音卢。」留落胥邪，仁频并闾，张揖曰：「并闾，　也。」郭璞曰：「落，也，中作器素。胥邪似并闾，皮可作索。」师古曰：「仁频即宾榔也。频字或作宾。胥音先余反。邪音弋奢反。音镬。」偬茨纠迹孟康曰：「偬矗檀别名。」郭璞曰：「僖舨鳌！乖フ屡贞，师古曰：「女贞树冬夏常青，未尝凋落，若有节操，故以名焉。」长千仞，大连抱，师古曰：「八尺曰仞。连抱者，言非一人所抱。」夸条直畅，实叶，郭璞曰：「夸，张布也。」张揖曰：「，甬也。」师古曰：「畅，通也，通谓上下相称也。音峻。，古茂字也。甬音踊。」攒立丛倚，连卷妫师古曰：「攒立，聚立也。丛倚，相倚也。连卷，屈曲也。妫支柱也。倚音於绮反。卷音丘专反，又音巨专反。嬉袅Χ反。嬉艄睢！勾薮戆j]，师古曰：「崔错，交杂也。j委，蟠戾也。崔音千贿反。j音步葛反。]，古委字。」坑衡p`，师古曰：「坑衡，径直貌也。p`，相扶持也。坑音口庚反。p音乌可反。`音来可反。坑字或作抗，言树之支干相抗争衡也。其义两通。」垂条扶疏，落英幡{，师古曰：「扶疏，四布也。英谓华也。幡{，飞扬貌也。{音山尔反。」纷溶削参，猗从风，郭璞曰：「纷溶削参，支竦擢也。猗犹阿 
也。削音萧。参音森。猗音於氏反。音诺氏反。」师古曰：「溶音容。削亦音山交反。」　U歙，师古曰：「林木鼓动之声也。音刘。　音利。U，古卉字也，音讳。歙音翕。」盖象金石之声，管仑之音。师古曰：「金石，谓钟磬也。管长一尺，围一寸，六孔无底，仑三孔，并以竹为之。」柴池茈，旋还乎後宫，如淳曰：「茈音此。音豸。」张揖曰：「柴池，参差也。茈，不齐也。」郭璞曰：「柴音差。还，还绕也，音宦。」杂袭t辑，师古曰：「杂袭，相因也。t辑，重积也。t，古累字。辑与集同。」被山缘谷，循阪下隰，师古曰：「循，顺也。下湿曰隰。」视之无端，究之亡穷。「於是乎玄　素雌，VP飞，张揖曰：「V如母猴，昂鼻而长尾。P似弥猴而大。飞，飞鼠也，其状如兔而鼠首，以其 
飞。」郭璞曰：「，鼯鼠也，毛紫赤色，飞且生，一名飞生。V音赠遗之遗。音诔。」师古曰：「玄　素雌，言　之雄者玄黑而雌者白素也。尔雅曰『P父善顾』也。P音镢。鼯音吾。」蛭蜩Pj，如淳曰：「蛭音质。」张揖曰：「蛭，虮也。蜩，蝉也。Pj，弥猴也。」师古曰：「方言兽属，而引蛭虮水虫，又及蜩蝉，乖於事类，如说非也，但未详是何兽耳。j音乃高反，又音柔，即今所谓戎皮为鞍褥者也。戎音柔，声之转耳，非弥猴也。」胡m，张揖曰：「胡似弥猴，头上有髦，要以後黑。m，白狐子也。」郭璞曰：「m似鼬而大，要以後黄，一名黄要，食弥猴。未闻也。音谗。m音呼谷反。音诡。」师古曰：「m，郭说是也。」栖息乎其间。长啸哀鸣，翩幡互经，郭璞曰：「互经，互相经过也。」夭f枝格，偃蹇杪颠，郭璞曰：「皆　猴在树共戏姿态也。夭f，频申也。」师古曰：「杪颠，枝上端也。f音矫。杪音眇。」绝梁，腾殊榛，师古曰：「绝梁，谓正绝水无桥梁也。殊榛，特立株　也。言超度无梁之水，而跳上株　之上也。字与逾同。榛音仕人反。　音五曷反。」捷垂条，掉希间，张揖曰：「捷持县垂之条，掉往著稀疏无支之间也。」师古曰：「掉音徒钓反。」牢落陆离，烂漫远迁。师古曰：「言其聚散不恒，杂乱移徙也。」「若此者数百千处，娱游往来，宫宿馆舍，师古曰：「娱，戏也。戏音许其反。」庖厨不徙，後宫不移，百官备具。师古曰：「言所在之处供具皆足也。」「於是乎背秋涉冬，天子校猎。李奇曰：「以五校兵出猎也。」师古曰：「李说非也。校猎者，以木相贯穿，总为阑校，遮止禽兽而猎取之。说者或以为周官校人掌田猎之马，因云校猎，亦失其义。养马称校人者，谓以为阑校以养马耳，故呼为闲也。事具周礼，非以猎马故称校人。」乘镂象，六玉虬，张揖曰：「镂象，象路也，以象牙疏镂其车辂。六玉虬，谓驾六马，以玉饰其镳勒，有似玉虬。龙子有角曰虬。」拖U旌，张揖曰：「析羽毛，染以五采，缀以缕为旌，有似虹U之气也。」师古曰：「拖音土贺反，又音徒可反。」靡云旗，张揖曰：「画熊虎於旒为旗，似云气。」前皮轩，後道游；文颖曰：「皮轩，以虎皮饰车。天子出，道车五乘，游车九乘，在乘舆车前，赋颂为偶辞耳。」师古曰：「文说非也。言皮轩最居前，而道游次皮轩之後耳，非谓在乘舆之後也。皮轩之上以赤皮为重盖，今此制尚存，又非猛兽之皮用饰车也。道读曰导。」孙叔奉辔，卫公参乘，郑氏曰：「孙叔者，太仆公孙贺也，字子叔。卫公者，大将军卫青也。大驾，太仆御，大将军参乘。」师古曰：「参乘，在车之右也。解具在文纪也。」扈从横行，出乎四校之中。文颖曰：「凡五校，今言四者，一校中随天子乘舆也。」师古曰：「此说又非也。四校者，阑校之四面也。言其跋扈纵恣而行，出於校之四外也。」鼓严簿，纵猎者，孟康曰：「鼓严，严鼓也。簿，卤簿也。」师古曰：「纵，放也。簿音步户反。」江河为r，泰山为橹，苏林曰：「r，猎者圜陈遮禽兽也。」张揖曰：「橹，大盾，以为翳也。」郭璞曰：「橹，望楼也。因山谷遮禽兽为r。」师古曰：「因江河以遮禽，登泰山而望获，言田猎之广远耳。郭说是也。r音（怯）〔祛〕。」车骑雷起，殷天动地，郭璞曰：「殷犹震也。」师古曰：「雷，古雷字也。殷音隐。」先後陆离，离散别追，师古曰：「陆离，分散也。言各有所追逐也。追合韵音竹遂反。」淫淫裔裔，缘陵流泽，云布雨施。郭璞曰：「言遍山野也。」生貔豹，搏豺狼，郭璞曰：「貔，执夷，虎属也，音毗。」师古曰：「貔豹二物，皆猛兽也。生谓生取之也。搏，击也。」手熊罴，足野羊。张揖曰：「熊，犬身人足，黑色。罴如熊，黄白色。野羊，　羊也，似羊而青。」师古曰：「野羊，今之所谓山羊也，非　羊矣。手，言手击杀之。足谓　蹈而获之。」蒙苏，孟康曰：「，尾也。苏，析羽也。」张揖曰：「似雉，斗死不却。」郭璞曰：「蒙其尾为帽也。音曷。」　白虎，张揖曰：「著白虎文　也。」师古曰：「　，古　字。」被斑文，师古曰：「被谓衣著之也。斑文，亦豹之皮也。被音皮义反。」跨野马，师古曰：「骑之也。」陵三局危，师古曰：「陵，上也。三荆三聚之山也。」下碛历之坻，师古曰：「碛历，沙石之貌也。坻，水中高处也。碛音千狄反。坻音迟。」径峻赴险，越壑厉水。师古曰：「厉，以衣度也。」推蜚廉，弄解D，郭璞曰：「飞廉，龙雀也，鸟身鹿头。」张揖曰：「解D似鹿而一角，人君刑罚得中则生於朝廷，主触不直者，可得而弄也。」师古曰：「推亦谓弄之也，其字从手。今流俗读作椎击之椎，失其义矣。解音蟹。D音丈介反。」格虾蛤，a猛氏，孟康曰：「虾蛤、猛氏，皆兽名也。」郭璞曰：「今蜀中有兽，状似熊而小，毛浅有光泽，名猛氏。」师古曰：「a，铁把短矛也。虾音遐。蛤音合。a音蝉。」锇要，射封豕。张揖曰：「要，马金（啄）〔喙〕赤色，一日行万里者。」郭璞曰：「封豕，大猪也。要音窈袅。」师古曰：「　谓罗系之也，音工犬反。」箭不苟害，解痘陷脑；弓不虚发，应声而倒。张揖曰：「痘，项也。」师古曰：「言射必命中，非诡遇也。痘音豆。」「於是乘舆弭节徘徊，翱翔往来，郭璞曰：「言周旋也。」睨部曲之进退，览将帅之变态。师古曰：「睨，　视也。部曲，解在李广传。睨音五计反。」然後侵淫促节，郭璞曰：「言短驱也。」冈度ィ师古曰：「┤溉唬疾远貌。」流离轻禽，　履狡兽，师古曰：「流离，困苦之也。」　白鹿，捷狡菟。郭璞曰：「狡菟健跳，故捷取之也。」轶赤电，遗光耀，张揖曰：「轶，过也。」郭璞曰：「皆妖气为变怪者，游光之属。」追怪物，出宇宙，张揖曰：「怪物，奇禽也。天地四方曰宇，古往今来曰宙。」师古曰：「张说宙，非也。许氏说文解字云『宙，舟舆所极覆也』。」弯蕃弱，满白羽，文颖曰：「弯，牵也。蕃弱，夏后氏之良（工）〔弓〕名。引弓尽箭镝为满。以白羽羽箭，故言白羽也。」师古曰：「弯音乌还反。蕃音扶元反。」射游枭，栎蜚遽。张揖曰：「枭，恶鸟，故射之也。栎，梢也。飞遽，天上神兽也，鹿头而龙身。」郭璞曰：「枭，枭羊也，似人长唇，被发食人。」师古曰：「枭，郭说近是矣，非谓恶鸟之枭也。栎音洛。遽音钜。」择肉而后发，先中而命处，郭璞曰：「言必如所志者也。」弦矢分，殪仆。文颖曰：「所射准的为，一发（矢）〔死〕为殪。」郭璞曰：「仆，毙也。殪音翳。仆音赴。」师古曰：「言弦矢适分，则殪死而赴，如射也。谓射的，即今之垛上　也。读与艺同，字亦作臬，音鱼列反。」「然後扬节而上浮，郭璞曰：「言腾游也。」陵惊风，历骇Y，师古曰：「Y谓疾风从下而上也，音必遥反。」乘虚亡，与神俱，张揖曰：「虚无廖廓，与元通灵，言其所乘气之高，故能出飞鸟之上而与神俱也。」蔺玄鹤，乱昆鸡，张揖曰：「昆鸡似鹤，黄白色。」郭璞曰：「乱者，言乱其行伍也。」遒孔鸾，促　　，郭璞曰：「遒、促，皆迫捕之也。」师古曰：「遒音材由反。」拂翳鸟，张揖曰：「山海经曰九疑之山有五采之鸟，名曰翳鸟也。」捎凤凰，师古曰：「捎音山交反。」捷tR，R焦明。张揖曰：「焦明似凤，西方之鸟也。」「道尽涂殚，回车而还。消　乎襄羊，降集乎北，张揖曰：「淮南子云九州之外曰八泽，八泽之外乃有八，北方之曰委羽。」郭璞曰：「襄羊犹彷徉也。」师古曰：「音宏。」率乎直指，师古曰：「率然直去意。」R乎反乡，师古曰：「R然疾归貌。」　石关，历封峦，过　鹊，望露寒，张揖曰：「此四观武帝建元中作，在云阳甘泉宫外。」师古曰：「　，蹋；历，经也。　音钜月反。峦音鸾。　音支。」下堂　，息宜春，张揖曰：「堂　，宫名，在云阳东南三十里。」师古曰：「宜春，宫名，在杜县东，即今曲江池是其处也。」西驰宣曲，张揖曰：「宣曲，宫名也，在昆明池西。」濯^牛首，张揖曰：「牛首，池名也，在上林苑西头。」师古曰：「濯者，所以刺船也。^即^首之舟也。濯音直孝反。」登龙台，张揖曰：「观名也，在丰水西北，近渭。」掩细柳，郭璞曰：「观名也，在昆明池南也。」观士大夫之勤略，师古曰：「略，智略也。观士之勤，大夫之略也。」钧猎者之所得获。郭璞曰：「平其多少也。」徒车之所轹，郭璞曰：「徒，步也。，践也。轹，辗也，音来各反。」师古曰：「辗音女展反。」骑之所蹂若，人之所蹈藉，师古曰：「蹂若，谓践蹋也。蹂音人九反。」与其穷极倦ガ，惊惮伏，郭璞曰：「穷极倦ガ，疲惫也。惊惮伏，怖不动貌。」师古曰：「ガ音剧。惮音丁曷反。音之涉反。」不被创刃而死者，它它藉藉，郭璞曰：「言交横也。」师古曰：「它音徒何反。」填坑满谷，掩平弥泽。师古曰：「平，平原也。弥亦满也。」「於是乎游戏懈怠，置酒乎颢天之台，张揖曰：「台高上干皓天也。」师古曰：「颢音胡考反。」张乐乎胶葛之宇，郭璞曰：「言旷远深貌也。」撞千石之钟，张揖曰：「千石，十二万斤也。」立万石之，师古曰：「，兽名也。立一百二十万斤之以县钟也。」建翠华之旗，树灵鼍之鼓，师古曰：「翠华之旗，以翠羽为旗上葆也。灵鼍之鼓，以鼍皮为鼓。鼍音徒河反，又音徒丹反。」奏陶唐氏之舞，郭璞曰：「陶唐，尧有天下号也。」如淳曰：「舞咸池。」师古曰：「二家之说皆非也。陶唐当为阴康，传写字误耳。古今人表有葛天氏，阴康氏、吕氏春秋曰：『昔阴康氏之始，阴多滞伏湛积，阳道壅塞，不行其序，民气郁阏，筋骨缩栗不达，故作为舞以宣导之。』高诱亦误解云『陶唐，尧有天下之号也』。案吕氏说阴康之後，方一一历言黄帝、颛顼、帝喾，乃及尧、舜作乐之本，皆有次第，岂再陈尧而错乱其序乎？盖诱不视古今人表，妄改易吕氏本文。」听葛天氏之歌，张揖曰：「葛天氏，三皇时君号也。其乐三人持牛尾投足以歌八曲：一曰戴民，二曰玄鸟，三曰育草木，四曰奋五谷，五曰敬天常，六曰彻帝功，七曰依地德，八曰总禽兽之极。」师古曰：「张说八曲是也。其事亦见吕氏春秋。张云三皇时君，失之矣。」千人倡，万人和师古曰：「倡读曰唱。」山陵为之震动，川谷为之荡波。郭璞曰：「波浪起也。」巴俞宋蔡，淮南干遮，师古曰：「巴俞之人刚勇好舞，初高祖用之，克平三秦，美其功力，後使乐府习之，因名巴俞舞也。宋蔡，二国名。淮南，地名，干遮，曲名也。」文成颠歌，文颖曰：「文成，辽西县名也。其县人善歌。颠，益州颠县，其民能作西南夷歌也。」师古曰：「颠即滇字也，其音则同耳。」族居递奏，金鼓迭起，师古曰：「族，聚也。聚居而递奏也。金，钟也。钟之与鼓，亦互起也。迭音徒结反。」铿轮O，洞心骇耳。师古曰：「铿轮，金声也。O，鼓音也。洞，彻也。骇，惊也。铿音口耕反。轮音切衡反。O音托郎反。音榻。」荆吴郑卫之声，郭璞曰：「皆淫哇之声。」韶获武象之乐，文颖曰：「韶，舜乐也。获，汤乐也。武，武王乐也。」张揖曰：「象，周公乐也。南人服象，为虐於夷，成王命周公以兵追之，至於海南，乃为三象乐也。」阴淫案衍之音，郭璞曰：「流湎曲也。」师古曰：「衍音弋战反。」鄢郢缤纷，激楚结风，李奇曰：「鄢，今宜城县也。郢，楚都也。缤纷，舞貌也。」郭璞曰：「激楚，歌曲也。」师古曰：「结风，亦曲名也。缤音匹人反。」俳优侏儒，狄L之倡，张揖曰：「狄L，西方译名。」郭璞曰：「西戎乐名也。」师古曰：「俳优侏儒，倡乐可狎玩者也。狄L，郭说是也。L音丁奚反。」所以娱耳目乐心意者，丽靡烂漫於前，郭璞曰：「言恣所观也。」靡曼美色於後。张揖曰：「靡，细也。曼，泽也。」「若夫青琴妃之徒，伏俨曰：「青琴，古神女也。」文颖曰：「妃，洛水之神女也。」师古曰：「读与伏字同，字本作也。」绝殊离俗，郭璞曰：「世无双也。」妖冶闲都，靓庄刻饰，便帧≡迹郭璞曰：「靓庄，粉白黛黑也。刻，刻画C鬓也。便郑轻丽也。　约，婉约也。忠袈Q。靓音净。」师古曰：「妖冶，美好也。闲都，雅丽也。　音绰。」柔桡　　，妩媚弱，师古曰：「桡，动曲也。　　，柔屈貌也。纤，细也。细弱总谓骨体也。桡音女教反。　音於圆反。妩音武。棋即纤字耳。」曳独茧之愉　，眇阎易以恤削，张揖曰：「愉，b愉也。　，　也。」郭璞曰：「独茧，一茧丝也。阎易，衣长貌也。恤削，言如刻画作之也。」师古曰：「愉音逾。　音曳。易，弋示反。」便姗毙迹与世殊服，师古曰：「言其行步安详，容服绝异也。便音步千反。姗音先。币舨浇岱础！狗曳寂接簦酷烈淑郁，郭璞曰：「香气盛也。」师古曰：「沤音一候反。」皓齿粲烂，宜笑的，郭璞曰：「鲜明貌也。」师古曰：「音砾。」长眉连娟，微睇绵藐，郭璞曰：「连娟言曲细。绵藐，视远貌。藐音邈。」师古曰：「微睇，小视也。娟音一全反。睇音大计反。」色授魂予，心愉於侧。张揖曰：「彼色来授，魂往与接也。」师古曰：「愉，乐也，音逾。」「於是酒中乐酣，师古曰：「酒中，饮酒中半也。乐酣，奏乐洽也。中音竹仲反。」天子芒然而思，师古曰：「芒然犹罔然也。芒音莫郎反。」似若有亡，师古曰：「如有失也。」曰：『嗟乎，此大奢侈！朕以览听余闲，无事弃日，师古曰：「言听政余暇，不能弃日也。闲读曰闲。」顺天道以杀伐，郭璞曰：「因秋气也。」时休息（以）於此，郭璞曰：「谓苑囿中也。」恐後世靡丽，遂往而不返，非所以为继嗣创业垂统也。』郭璞曰：「言不可以示将来也。」师古曰：「为音于伪反。」於是乎乃解酒罢猎，而命有司曰：『地可垦辟，悉为农郊，以赡氓隶，师古曰：「辟读曰辟。辟，开也。邑外谓之郊，郊野之田故曰农郊也。卫风硕人之诗曰『税于农郊』也。」P墙填堑，师古曰：「P，坠也，音徒回反。」使山泽之民得至焉。师古曰：「恣其刍牧樵采者也。」实陂池而勿禁，虚宫馆而勿仞。师古曰：「实谓人满其中，其恣其有所取也。仞亦满也。勿仞，言（发）〔废〕罢之也。」发仓廪以救贫穷，补不足，恤鳏寡，存孤独。出德号，省刑罚，师古曰：「德号，德音之号令也。易卦曰『孚号有厉』是也。」改制度，易服色，革正朔，与天下为始。』「於是历吉日以斋戒，张揖曰：「历犹算也。」袭朝服，乘法驾，建华旗，鸣玉鸾，郭璞曰：「鸾，铃也，在┥曰鸾，在轼曰和。」游于六艺之囿，驰骛乎仁义之涂，郭璞曰：「六艺，礼、乐、射、御、书、数也。涂，道也。」师古曰：「郭说非也。此六艺谓六经者也。」览观春秋之林，如淳曰：「春秋义理繁茂，故比之於林薮也。」射狸首，兼驺虞，郭璞曰：「狸首，逸诗篇名，诸侯以为射节。驺虞，召南之卒章，天子以为射节也。」弋玄鹤，舞干戚，郭璞曰：「干，盾；戚，斧也。」戴云罕，R群雅，张揖曰：「罕，毕也，前有九流云罕之车。诗小雅之材七十四人，大雅之材三十一人，故曰群雅也。」悲伐檀，师古曰：「伐檀，魏国之诗，刺在位贪鄙也。」乐乐胥，郑氏曰：「诗云『于胥乐兮』。」师古曰：「此说非也。谓取小雅桑扈之篇云『君子乐胥，万邦之屏』耳。胥，有材知之人也。王者乐得有材知之人使在位也。胥音先吕反。」修容乎礼园，翱翔乎书圃，师古曰：「此以上皆取经典之嘉辞，以代游猎之娱乐。」述易道，郭璞曰：「修e静精微之术。」放怪兽，张揖曰：「苑中奇怪之兽，不复猎也。」登明堂，坐清庙，恣群臣，奏得失，四海之内，靡不受获。师古曰：「言天下之人，皆受恩惠，岂直如田猎得兽而已。」於斯之时，天下大说，乡风而听，随流而化，师古曰：「说读曰悦。乡读曰向。」U然兴道而迁义，师古曰：「U然犹H然也。迁，徙也，徙就於义也。U音许贵反。」刑错而不用，德隆於三皇，功羡於五帝。师古曰：「错，置也。羡，饶也。五帝谓黄帝、颛顼、帝喾、尧、舜也，一曰少昊、颛顼、高辛、尧、舜也。错音千故反。羡音弋战反。」若此，故猎乃可喜也。「若夫终日驰骋，劳神苦形，罢车马之用，e士卒之精，师古曰：「罢读曰疲。e，挫也，音五官反。」费府库之财，而无德厚之恩，务在独乐，不顾众庶，忘国家之政，贪雉菟之获，则仁者不繇也。师古曰：「繇读与由同。由，用也。」从此观之，齐楚之事，岂不哀哉！地方不过千里，而囿居九百，是草木不得垦辟，而民无所食也。师古曰：「辟读曰辟。」夫以诸侯之细，而乐万乘之所侈，仆恐百姓被其尤也。」师古曰：「尤，过也；被音皮义反。」於是二子愀然改容，超若自失，师古曰：「愀，变色貌，音材小反，又音秋诱反。」逡巡避席，曰：「鄙人固陋，不知忌讳，乃今日见教，谨受命矣。」赋奏，天子以为郎。亡是公言上林广大，山谷水泉万物，及子虚言云梦所有甚众，侈靡多过其实，且非义理所止，故删取其要，归正道而论之。师古曰：「言不尚其侈靡之论，但取终篇归於正道耳，非谓削除其辞也，而说者便谓此赋已经史家刊，失其意矣。」
相如为郎数岁，会唐蒙使略通夜郎、k中，师古曰：「行取曰略。夜郎、k中，皆西南夷也。k音蒲北反。」发巴蜀吏卒千人，郡又多为发转漕万余人，用军兴法诛其渠率。师古曰：「渠，大也。」巴蜀民大惊恐。上闻之，乃遣相如责唐蒙等，因谕告巴蜀民以非上意。檄曰：告巴蜀太守：蛮夷自擅，不讨之日久矣，时侵犯边境，劳士大夫。陛下即位，存抚天下，集安中国，然後兴师出兵，北征匈奴，单于怖骇，交臂受事，屈膝请和。康居西域，重译纳贡，稽首来享。师古曰：「来入朝觐，豫享祀也。一曰享，献也，献其国珍也。」移师东指，闽越相诛；右吊番禺，太子入朝。文颖曰：「吊，至也。番禺，南海郡治也。东伐越，後至番禺，故言右也。」师古曰：「南越为东越所伐，汉发兵救之，南越蒙天子德惠，故遣太子入朝，所以云吊耳，非训至也。」南夷之君，西k之长，常效贡职，不敢惰怠，延颈举踵，喁喁然，师古曰：「喁喁，众口向上也，音鱼龙反。」皆乡风慕义，欲为臣妾，师古曰：「乡读曰向。」道里辽远，山川阻深，不能自致。师古曰：「致，至也。」夫不顺者已诛，而为善者未赏，故遣中郎将往宾之，发巴蜀之士各五百人以奉币，卫使者不然，张揖曰：「不然之变也。」靡有兵革之事，战斗之患。今闻其乃发军兴制，师古曰：「以发军之法为兴众之制也。」惊惧子弟，忧患长老，郡又擅为转粟运输，皆非陛下之意也。当行者或亡逃自贼杀，师古曰：「贼犹害也。」亦非人臣之节也。夫边郡之士，闻烽举燧燔，孟康曰：「　如覆米　，县著契皋头，有寇则举之。燧，积薪，有寇则燔然之也。」皆摄弓而驰，荷兵而走，师古曰：「摄谓张弓注矢而持之也。摄音女涉反。」流汗相属，惟恐居後，师古曰：「属，逮也，音之欲反。」触白刃，冒流矢，师古曰：「冒，犯也。」议不反顾，计不旋踵，人怀怒心，如报私　。彼岂乐死恶生，非编列之民，而与巴蜀异主哉？师古曰：「编列，谓编户也。编音布先反。」计深虑远，急国家之难，而乐尽人臣之道也。故有剖符之封，析圭而爵，位为通侯，如淳曰：「析，中分也。白藏天子，青在诸侯也。」居列东第。师古曰：「东第，甲宅也。居帝城之东，故曰东第也。」终则遗显号於後世，传土地於子孙，事行甚忠敬，居位甚安佚，师古曰：「佚，乐也，读与逸同。」名声施於无穷，功（业）〔烈〕著而不灭。是以贤人君子。肝脑涂中原，膏液润野屮而不辞也。师古曰：「野与野同，古野字也。屮，古草字。」今奉币使至南夷，即自贼杀，或亡逃抵诛，师古曰：「抵，至也，亡逃而至於诛也。」身死无名，师古曰：「无善名也。」谥为至愚，师古曰：「谥者，行之迹也。终以愚死，後叶传称，故谓之谥。」耻及父母，为天下笑。人之度量相越，岂不远哉！然此非独行者之罪也，父兄之教不先，子弟之率不谨，师古曰：「不先者，谓往日不素教之也。」寡廉鲜耻，而俗不长厚也。师古曰：「寡、鲜，皆少也。鲜音息浅反。」其被刑戮，不亦宜乎！陛下患使者有司之若彼，悼不肖愚民之如此，故遣信使，师古曰：「诚信之人以为使也。」晓谕百姓以发卒之事，师古曰：「谕，告也。」因数之以不忠死亡之罪，师古曰：「数，责也，音所具反。」让三老孝弟以不教诲之过。师古曰：「让，责也，责其教诲不备也。」方今田时，重烦百姓，师古曰：「重，难也，不欲召聚之也。」已亲见近县，师古曰：「近县之人，使者以自见而口谕之矣，故为檄文驰以示远所也。」恐远所溪谷山泽之民不遍闻，檄到，亟下县道，师古曰：「亟，急也。县有蛮夷曰道。」咸喻陛下意，毋忽！师古曰：「忽，怠忽也。」相如还报。师古曰：「使讫还报天子也。」唐蒙已略通夜郎，因通西南夷道，发巴蜀广汉卒，作者数万人。治道二岁，道不成，士卒多物故，师古曰：「物故，死也。解在苏武传。」费以亿万计。蜀民及汉用事者多言其不便。是时　、g之君长文颖曰：「　者，今为　都县。g者，今为定g县。」师古曰：「g，才各反。」闻南夷与汉通，得赏赐多，多欲愿为内臣妾，请吏，比南夷。上问相如，相如曰：「　、g、冉、者近蜀，道易通，师古曰：「今夔州、开州等首领姓冉者，皆旧冉种也。音础！挂焓背⑼ㄎ郡县矣，师古曰：「异时犹言往时也。」至汉兴而罢。今诚复通，为置县，愈於南夷。」晋灼曰：「南夷谓犍为、也。西夷谓越`、益州也。」师古曰：「愈，胜也。」上以为然，乃拜相如为中郎将，建节往使。副使者王然于、壶充国、吕越人，驰四乘之传，师古曰：「传音张恋反。」因巴蜀吏币物以赂西南夷。至蜀，太守以下郊迎，师古曰：「迎於郊界之上也。」县令负弩矢先驱，师古曰：「导路也。」蜀人以为宠。於是卓王孙、临　诸公皆因门下献牛酒以交欢。卓王孙喟然而叹，自以得使女尚司马长卿晚，师古曰：「尚犹配也，义与尚公主同。今流俗书本此尚字作当，盖後人见前云文君恐不得当，故改此文以就之耳。」乃厚分与其女财，与男等。相如使略定西南夷，　、g、冉、、斯榆之君皆请为臣妾，除边关，〔边关〕益斥，师古曰：「斥，开广也。」西至沫、若水，张揖曰：「沫水出蜀广平徼外。若水出旄牛徼外。」师古曰：「沫音妹。」南至为徼，张揖曰：「徼谓以木石水为界者也。」如淳曰：「斯榆之君等自求去边关，欲与作徼塞也。」师古曰：「徼音工钓反。」通灵山道，桥孙水，张揖曰：「凿开灵山道，置灵道县。孙水出台登县，南至会无入若水。」师古曰：「於孙水上作桥也。」以通　、g。还报，天子大说。师古曰：「说读曰悦。」相如使时，蜀长老多言通西南夷之不为用，大臣亦以为然。相如欲谏，业已建之，不敢，师古曰：「本由相如立此事，故不敢更谏也。」乃著书，藉蜀父老为辞，而己诘难之，以风天子，师古曰：「藉，假也。风读曰讽。」且因宣其使（诣）〔指〕，令百姓皆知天子意。其辞曰：汉兴七十有八载，德茂存乎六世，威武纷云，湛恩汪瑁师古曰：「纷云，盛貌。汪瑁深广也。湛读曰沈。汪音乌皇反。枰綮多狗础！谷荷沾濡，洋溢乎方外。师古曰：「洋音羊。」於是乃命使西征，随流而攘，师古曰：「攘，却退也，音人羊反。」风之所被，罔不披靡。师古曰：「被音丕靡反。」因朝冉从，定g存　，略斯榆，举苞蒲，结轨还辕，东乡将报，师古曰：「结，屈也。轨，车迹也。乡读曰向。报，报天子也。」至于蜀都。耆老大夫|绅先生之徒二十有七人，俨然造焉。师古曰：「造，至也，音千到反。」辞毕，进曰：师古曰：「辞谓初谒见之辞。」「盖闻天子之於夷狄也，其义羁縻勿绝而已。师古曰：「羁，马络头也。縻，牛也。言牵制之，故取谕也。」今罢三郡之士，通夜郎之涂，师古曰：「罢读曰疲。」三年於兹，而功不竟，士卒劳倦，万民不赡；今又接之以西夷，百姓力屈，恐不能卒业，师古曰：「屈，尽也。卒，终也。业，事也。屈音其勿反。」此亦使者之累也，师古曰：「累音力瑞反。」窃为左右患之。且夫　、g、西k之与中国并也，历年兹多，不可记已。师古曰：「已，（诏）〔语〕终之辞也。」仁者不以德来，强者不以力并，意者殆不可乎！师古曰：「言古往帝王虽有仁德，不能招来之，虽有强力，不能并吞之，以其险远，理不可也。」今割齐民以附夷狄，弊所恃以事无用，师古曰：「所恃即中国之人也，无用谓西南夷也。」鄙人固陋，不识所谓。」使者曰：「乌谓此乎？师古曰：「乌，於何也。」必若所云，则是蜀不变服而巴不化俗也，仆尚恶闻若说。师古曰：「尚，犹也。若，如也。言仆犹恶闻如此之说，况乎远识之人也。恶音一故反。」然斯事体大，固非观者之所觏也。师古曰：「觏，见也，音购。」余之行急，其详不可得闻已。师古曰：「言行程急速，不暇为汝详言之。」请为大夫粗陈其略：师古曰：「粗犹　也，音千户反。」「盖世必有非常之人，然後有非常之事；有非常之事，然後有非常之功。非常者，固常人之所异也。师古曰：「常人见之以为异也。」故曰非常之元，黎民惧焉；师古曰：「元，始也。非常之事，其始难知，众人惧之。」及臻厥成，天下晏如也。师古曰：「臻，至也。晏，安也。」「昔者，洪水沸出，泛滥衍溢，民人升降移徙，崎岖而不安。夏后氏戚之，乃堙洪原，师古曰：「堙，塞也。水本曰原。堙音因。」决江疏河，洒沈澹灾，东归之於海，师古曰：「疏，通也。洒，分也。沈，深也。澹，安也。言分散其深水，以安定其灾也。洒音所宜反。澹音徒滥反。」而天下永宁。当斯之勤，岂惟民哉？心烦於虑，而身亲其劳，躬j胝无_，肤不生毛，张揖曰：「躬，体也。戚，凑理也。」孟康曰：「_，毳；肤，皮也。言禹勤，j胝无有毳毛也。」师古曰：「（_音步曷反）j音步千反。胝音竹尸反。〔_音步曷反〕。」故休烈显乎无穷，声称浃乎于兹。师古曰：「休，美也。烈，业也。浃，彻也。于兹犹言今兹也。浃音子牒反。」「且夫贤君之践位也，岂特委琐握　，拘文牵俗，师古曰：「握　，局狭也。不拘微细之文，不牵流俗之议也。　音初角反。」循诵习传，当世取说云尔哉！师古曰：「说读曰悦。言非直因循自诵，习所传闻，取美悦於当时而已。」必将崇论A议，师古曰：「A，深也，音宏。」创业垂统，为万世规。故驰骛乎兼容并包，而勤思乎参天贰地。师古曰：「比德於地，是贰地也。地与己并天为三，是参天也。」且诗不云乎？『普天之下，莫非王土；率土之滨，莫非王臣。』师古曰：「小雅北山之诗也。普，大也。滨，涯也。」是以六合之内，八方之外，师古曰：「天地四方谓之六合，四方四维谓之八方也。」浸淫衍溢，师古曰：「浸淫犹渐渍也。衍溢言有余也。」怀生之物有不浸润於泽者，贤君耻之。今封疆之内，冠带之伦，师古曰：「伦，类也。」咸获嘉祉，靡有阙遗矣。而夷狄殊俗之国，辽绝异党之域，舟车不通，人迹罕至，政教未加，流风犹微，内之则犯义侵礼於边境，外之则邪行横作，放杀其上，师古曰：「内之，谓通其朝献也。外之，谓弃而绝之也。横音胡孟反。杀读曰（试）〔弑〕。」君臣易位，尊卑失序，父兄不辜，幼孤为奴虏，系t号泣。师古曰：「为人所获而t系之，故号泣也。t，（音）力追（切）〔反〕。」内乡而怨，师古曰：「乡读曰向。向中国而怨慕也。」曰：『盖闻中国有至仁焉，德洋恩普，物靡不得其所，师古曰：「洋，多也。」今独曷为遗己！』师古曰：「曷，何也。己，谓怨者之身也。」举踵思慕，若枯旱之望雨，X夫为之垂涕，张揖曰：「很戾之夫也。」师古曰：「X，古戾字。」况乎上圣，又乌能已？师古曰：「乌犹焉也。已，止也。」故北出师以讨强胡，南驰使以诮劲越。师古曰：「诮，责也，音材笑反。」四面风德，师古曰：「风，化也。」二方之君鳞集仰流，师古曰：「二方谓西夷及南夷也。若鱼鳞之相次而仰向承流也。」愿得受号者以亿计。师古曰：「号谓爵号也，一曰受天子之号令也。」故乃关沫、若，张揖曰：「以沫、若水为关也。」徼，镂灵山，梁孙原，师古曰：「镂谓疏通之以开道也。梁，桥也。孙原，孙水之原也。」创道德之涂，垂仁义之统，将博恩广施，远抚长驾，张揖曰：「驾，行也，使恩远安长行之也。」使疏逖不闭，师古曰：「逖，远也，言疏远者不被闭绝也。」魉暗昧得耀乎光明，师古曰：「魉，未明也。饕艉觥！挂再燃妆於此，而息讨伐於彼。遐迩一体，中外A福，不亦康乎？师古曰：「A，安也。康，乐也。A音土支反。」夫拯民於沈溺，师古曰：「（沈）〔拯〕，升也，言人在沈溺之中，升而举之也。」奉至尊之休德，师古曰：「休，美也。」反衰世之陵夷，继周氏之绝业，师古曰：「陵夷谓弛替也。」天子之急务也。百姓虽劳，又恶可以已哉？师古曰：「恶读与乌同。已，止也。」「且夫王者固未有不始於忧勤，而终於佚乐者也。师古曰：「言始能忧勤则终获逸乐也。佚字与逸同。」然则受命之符合在於此。张揖曰：「合在於忧勤逸乐之中也。」方将增太山之封，加梁父之事，鸣和鸾，扬乐颂，上咸五，下登三。李奇曰：「五帝之德比汉为减，三王之德汉出其上。」师古曰：「此说非也。咸，皆也，言汉德与五帝皆盛，而登於三王之上也。相如不当言汉减於五帝也。」观者未睹指，听者未闻音，犹焦朋已翔乎寥廓，师古曰：「寥廓，天上宽广之处。寥音聊。」而罗者犹视乎薮泽，师古曰：「泽无水曰薮。」悲夫！」於是诸大夫茫然师古曰：「茫音莫郎反。」丧其所怀来，失厥所以进，师古曰：「初有所怀而来，欲进而陈之，今并丧失其来意也。」喟然并称曰：「允哉汉德，师古曰：「允，信也。小雅车攻之诗曰『允矣君子』。」此鄙人之所愿闻也。百姓虽劳，请以身先之。」敞罔靡徙，迁延而辞避。师古曰：「敞罔，失志貌。靡徙，自抑退也。」其後人有上书言相如使时受金，失官。居岁余，复召为郎。
相如口吃而善著书。常有消渴病。与卓氏婚，饶於财。故其（事）〔仕〕宦，未尝肯与公卿国家之事，师古曰：「与读曰豫。」常称疾闲居，不慕官爵。师古曰：「闲读曰闲也。」尝从上至长杨猎。师古曰：「长杨宫也，在┿。」是时天子方好自击熊豕，驰逐野兽，相如因上疏谏。其辞曰：臣闻物有同类而殊能者，故力称乌获，捷言庆忌，师古曰：「乌获，秦武王力士也。庆忌，吴王僚子也，射能捷矢也。」勇期贲育。师古曰：「孟贲，古之勇士也，水行不避蛟龙，陆行不避　狼，发怒吐气，声响动天。夏育，亦猛士也。」臣之愚，窃以为人诚有之，兽亦宜然。今陛下好陵阻险，射猛兽，卒然遇逸材之兽，骇不存之地，师古曰：「卒读曰猝，音千忽反，谓暴疾也。不存，不可得安存也。」犯属车之清尘，应劭曰：「古者诸侯贰车九乘，秦灭九国，兼其车服，汉依秦制，故大驾属车八十一乘。」师古曰：「属者，言相连续不绝也。尘谓行而起尘也。言清者，尊贵之意也。而说者乃以为清道洒尘谓之清尘，非也。属音之欲反。」舆不及还辕，人不暇施巧，虽有乌获、逢蒙之技不能用，师古曰：「逢蒙，古之善射者也。孟子曰『逢蒙学射於羿也』。」枯木朽株尽为难矣。是胡越起於毂下，而羌夷接轸也，岂不殆哉！师古曰：「轸，车後横木。殆，危也。」虽万全而无患，然本非天子之所宜近也。且夫清道而後行，中路而驰，犹时有衔　之变。张揖曰：「衔，马勒衔也。　，W马口长衔也。」师古曰：「　谓车之钩心也。衔　之变，言马衔或断，钩心或出，则致倾败以伤人也。　音钜月反。」况乎涉丰草，骋丘虚，师古曰：「丰草，茂草也。虚读曰墟。」前有利兽之乐，而内无存变之意，其为害也不〔亦〕难矣！夫轻万乘之重不以为安，乐出万有一危之涂以为娱，臣窃为陛下不取。盖明者远见於未萌，而知者避危於无形，师古曰：「萌谓事始，若草木初生者也。」　固多藏於隐微而发於人之所忽者也。故鄙谚曰：「家t千金，坐不垂堂。」张揖曰：「畏　瓦堕中人也。」师古曰：「垂堂者，近堂边外，自恐坠堕耳，非畏榈瓦也。言富人之子则自爱深也。」此言虽小，可以谕大。臣愿陛下留意幸察。上善之。还过宜春宫，相如奏赋以哀二世行失。师古曰：「宜春本秦之离宫，胡亥於此为阎乐所杀，故感其处而哀之。」其辞曰：登陂　之长阪兮，坌入会宫之嵯　。苏林曰：「坌音马坌叱之坌。」张揖曰：「坌，并也。」师古曰：「曾，重也。嵯　，高貌也。陂音普何反。　音徒何反。坌音普顿反，又音步顿反。」临曲江之B州兮，望南山之参差。张揖曰：「B，长也。苑中有曲江之象，中有长洲也。」师古曰：「曲岸头曰B。B即崎字耳。言临曲岸之洲，今犹谓其处曰曲江。B音钜依反。」岩岩深山之FF兮，通谷　乎　　。晋灼曰：「F音笼，古L字也。」师古曰：「FF，深通貌。　音呼活反。　，大开貌。　音呼含反。　音呼加反。」汨M以永逝兮，注平皋之广衍。师古曰：「汨M，疾貌也。然，轻举意也。皋，水边地也。汨音于笔反。M音域。音先合反。」观众树之蓊B兮，览竹林之榛榛。师古曰：「蓊B，荫蔽貌。榛榛，盛貌。蓊音乌孔反。B音爱。榛音侧巾反。」东驰土山兮，北揭石濑。师古曰：「揭，褰衣而渡也。石而浅水曰濑，音赖。揭音丘例反。」弭节容与兮，历吊二世。持身不谨兮，亡国失势；信谗不寤兮，宗庙灭绝。师古曰：「信谗，谓杀李斯也。」乌乎！操行之不得，师古曰：「操音千到反。」墓芜秽而不修兮，魂亡归而不食。相如拜为孝文园令。上既美子虚之事，相如见上好仙，因曰：「上林之事未足美也，尚有靡者。师古曰：「靡，丽也。」臣尝为大人赋，未就，师古曰：「就，成也。」请具而奏之。」相如以为列仙之儒居山泽间，师古曰：「儒，柔也，术士之称也，凡有道术皆为儒。今流俗书本作传字，非也，後人所改耳。」形容甚J，师古曰：「J，瘠也，音钜句反，又音衢。」此非帝王之仙意也，乃遂奏大人赋。其辞曰：世有大人兮，在乎中州。师古曰：「大人，以谕天子也。中州，中国也。」宅弥万里兮，曾不足以少留。师古曰：「弥，满也。」悲世俗之迫隘兮，A轻举而远游。师古曰：「A，去意也，音丘例反。」乘绛幡之素U兮，载云气而上浮。张揖曰：「乘，用也。赤气为幡，缀以白气也。」师古曰：「上音时掌反。」建格泽之修竿兮，张揖曰：「格泽之气如炎火状，黄白色，起地上至天，下大上锐。修，长也。建此气为长竿也。」师古曰：「格音胡各反。泽音大各反。」总光耀之采旄。张揖曰：「旄，葆也。总，系也。系光耀之气於长竿以为葆也。」师古曰：「总音　。葆即今所谓纛头也。」垂旬始以为毁猓李奇曰：「旬始，气如雄鸡，见北斗旁。」张揖曰：「唬旒也。县旬始於葆下，以为十二旒也。」师古曰：「灰羲衔反。」曳彗星而为。张揖曰：「，燕尾也。ゅ缧亲赫哽家晕燕尾也。」掉指桥以偃{兮，张揖曰：「指桥，随风指靡也。偃{，委曲貌。」师古曰：「掉音徒钓反。{音居偃反。」又猗v以招摇。晋灼曰：「猗音依倚反。v音年{反。」张揖曰：「猗v，下垂貌。招摇，跳X也。」师古曰：「招音韶。X音萧。」　搀抢以为旌兮，靡屈虹而为绸。张揖曰：「彗星为搀抢。注髦首曰旌，今以彗星代之也。靡，顺也。绸，韬也。以断虹为旌杠之韬也。」师古曰：「韬谓（里）〔裹〕冒旌旗之竿也。搀音初咸反。抢音初衡反。屈音其勿反。绸音直流反。」红杳眇以玄泯兮，Y风涌而云浮。苏林曰：「玄音炫。泯音面。」晋灼曰：「红，赤色貌。杳眇，深远也。玄泯，混合也。言自绛幡以下，众气色盛，光采相耀，幽蔼炫乱也。」师古曰：「如Y风之涌，如云之浮，言轻举也。Y音必遥反。」驾应龙象舆之蠖略委丽兮，骖赤螭青虬之蚴Y宛蜒。文颖曰：「有翼曰应龙，最其神妙者也。」师古曰：「蠖略委丽、蚴Y宛蜒，皆其行步进止之貌也。蠖音於缚反，丽音力尔反。蚴音一纠反。Y音力纠反。宛音於元反。蜒音延。」低昂夭f裾以骄骜兮，x折隆穷j以连卷。张揖曰：「裾，直项也。骄骜，纵恣也。x折，曲委也。隆穷，举　也。j，跳也。连卷，句蹄也。」师古曰：「裾音倨。骄音居召反。骜音五到反。j音钜缚反。卷音钜圆反。」沛艾赳仡以兮，张揖曰：「沛艾，　　也。赳，申颈低昂也。仡，举头也。，不前也。」师古曰：「沛音普盖反。赳音古幼反。音火幼反。仡音鱼乞反。桃舫罄舴础音鱼吏反。又音态碍。」放散畔岸骧以孱颜。师古曰：「畔岸，自纵之貌也。骧，举也。孱颜，不齐也。孱音士颜反。」L踱容以]丽兮，张揖曰：「L踱，互前却也。，摇目吐舌也。容，龙体貌也。]丽，左右相随也。」师古：「L音丑日反。踱音丑略反。音遏。音曷。]，古委字也。丽音力尔反。」蜩Y偃{怵　以梁倚。张揖曰：「蜩Y，掉头也。怵　，奔走也。梁倚，相著也。」师古曰：「蜩音徒钓反。Y音卢钓反。　音黜。　音丑若反。倚音於绮反。」纠蓼叫S踏以　路兮，张揖曰：「纠蓼，相引也。叫S，相呼也。踏，下也。　，著也。皆下著道也。」师古曰：「叫S，高举之貌。蓼音力纠反。S音五到反。踏音沓。　音届。」I蒙踊跃腾而狂。张揖曰：「I蒙，飞扬也。踊跃，跳也。腾，驰也。，奔走也。」师古曰：「蒙音莫孔反。音醮。」　飒U歙焱至电过兮，焕然雾除，霍然云消。张揖曰：「　飒，飞相及也。U歙，走相追也。」师古曰：「　音利。飒音立。U音讳。歙音翕。」邪绝少阳而登太阴兮，与真人乎相求。张揖曰：「少阳，东极。太阴，北极。邪度东极而升北极也。真人，谓若士也，游於太阴之中。」师古曰：「真人，至真之人也，非指谓若士也。」互折窈窕以右转兮，横厉飞泉以正东。张揖曰：「飞泉，飞谷也，在昆仑山西南。」师古曰：「厉，渡也。」悉徵灵圉而选之兮，部署众神於摇光。张揖曰：「摇光，北斗杓头第一星。」使五帝先导兮，反大壹而从陵阳。应劭曰：「五帝，五，太　之属也。」如淳曰：「天极，大星，一明者，太一常居也。」张揖曰：「陵阳，仙人陵阳子明也。」师古曰：「令太一反其所居，而使陵阳侍从於己。」左玄冥而右黔雷兮，张揖曰：「玄冥，北方黑帝佐也。黔雷，黔嬴也，天上造化神名也。楚辞曰『召黔嬴而见之』。或曰水神也。」前长离而後皇。服虔曰：「皆神名也。」师古曰：「长离，灵鸟也，解在礼乐志。音以出反。」斯征伯侨而役羡门兮，诏岐伯使尚方。应劭曰：「斯，役也。」张揖曰：「伯侨，仙人王子侨也。羡门，碣石山上仙人羡门高也。尚，主也。岐伯者，黄帝太医，属使主方药也。」师古曰：「征伯侨者，仙人，姓征，名伯侨，非王子侨也。郊祀志征字作正，其音同耳。或说云征谓役使之，非也。」祝融警而跸御兮，清气氛而后行。张揖曰：「祝融，南方炎帝之佐也，兽身人面，乘两龙。」师古曰：「跸，止行人也。御，御也。氛，恶气也。」屯余车而万乘兮，\云盖而树华旗。师古曰：「\，合也，合五采云以为盖也。\音子内反。」使句芒其将行兮，吾欲往乎南帧Ｕ乓驹唬骸妇涿，东方青帝之佐也，鸟身人面，乘两龙。」师古曰：「将行，将领从行也。忠粜砥浞础！估唐尧於崇山兮，过虞舜於九疑。张揖曰：「崇山，狄山也。海外经曰狄山，帝尧葬於其阳。九疑山在零陵营道县，舜所葬也。」师古曰：「疑，似也。山有九峰，其形相似，故曰九疑。」纷湛湛其差错兮，杂e胶以方驰。师古曰：「湛湛，积厚之貌。差错，交互也。杂e，重t也。胶犹交加也。湛音徒感反。e音大合反。音葛。」骚扰冲苁其（相）纷兮，滂濞泱轧丽以林离。张揖曰：「冲苁，相入貌。滂濞，众盛貌。泱轧，不前也。丽，靡也。林离，嬉病！故古曰：「冲音尺勇反。苁音相勇反。音女居反。滂音普郎反。濞音普备反。泱音乌朗反。轧音於黠反。σ羲林反。嬉羲宜反。」攒罗列聚丛以茏茸兮，衍曼流烂a以陆离。张揖曰：「a，众貌，一曰罢极也。陆离，参差也。」师古曰：「茏茸，聚貌。流烂，布散也。a，自放纵也。茏音来孔反。茸音而孔反。衍音弋扇反。a音式尔反，张云罢极，义则非矣。」径入雷室之砰磷郁律兮，洞出鬼谷之堀X崴魁。张揖曰：「雷室，雷渊也。洞，通也。鬼谷在昆仑北直北辰下，众鬼之所聚也。堀X崴魁，不平也。」师古曰：「砰磷郁律，深峻貌。砰音普萌反。磷音力耕反。堀音口骨反。X音洛贿反。崴音一回反。」遍览八而观四海兮，A度九江越五河。张揖曰：「九江在庐江寻阳县南，皆东合为大江者。」服虔曰：「河有九，今越其五也。」晋灼曰：「五河，五湖，取河之声合其音耳。」师古曰：「服、晋说五河皆非也。五河，五色之河也。仙经说有紫碧绛青黄之河，非谓九河之内，亦非五（河）〔湖〕也。」经营炎火而浮弱水兮，杭绝浮渚涉流沙。应劭曰：「楚辞曰『越炎火之万里』。弱水出张掖删丹，西至酒泉合黎余波入于流沙。」张揖曰：「杭，船也。绝，度也。浮渚，流沙中渚也。流沙，沙与水流行也。」师古曰：「弱水谓西域绝远之水，乘毛车以度者耳，非张掖弱水也。又流沙但有沙流，本无水也。言绝度浮渚，乃涉流沙也。杭音下郎反。」奄息　极泛滥水仲猓张揖曰：「奄然休息也。　极，　领山也，在西域中。」使灵娲鼓琴而舞冯夷。服虔曰：「灵娲，女娲也。伏牺作琴，使女娲鼓之。冯夷，河伯字也，淮南子曰『冯夷得道以潜大川』。」师古曰：「娲音瓜，又工蛙反。」时若暧暧将混浊兮，召屏翳诛风伯，刑雨师。应劭曰：「屏翳，天神使也。」张揖曰：「风伯字飞廉。」师古曰：「屏音步丁反。」西望昆仑之轧^荒忽兮，张揖曰：「昆仑去中国五万里，天帝之下都也。其山广袤百里，高八万仞，增城九重，面有九井，以玉为槛，旁有五门，开明兽守之。轧^荒忽，不分明之貌。」师古曰：「^音勿。荒音呼广反。」直径驰乎三危。张揖曰：「三危山在鸟鼠山之西，与岷山相近，黑水出其南陂，书曰『导黑水至于三危』也。」排阊阖而入帝宫兮，载玉女而与之归。张揖曰：「玉女，青要、乘弋等也。」登阆风而遥集兮，亢鸟腾而壹止。张揖曰：「阆风山在昆仑阊阖之中。遥，远也。」应劭曰：「亢然高飞，如鸟之腾也。」师古曰：「阆音浪。亢音抗。」低徊阴山翔以纡曲兮，吾乃今日睹西王母。比话资状魇ざ穴处兮，亦幸有三足乌为之使。张揖曰：「阴山在昆仑西二千七百里。西王母其状如人，豹尾虎首，蓬发比话资祝石城金室，穴居其中。三足鸟，三足青鸟也，主为西王母取食，在昆仑墟之北。」如淳曰：「山海经曰『西王母梯几而戴胜』。」师古曰：「低徊犹徘徊也。胜，妇人首饰也，汉代谓之（革）〔华〕胜。币艄だ戏矗字或作G，音学。」必长生若此而不死兮，虽济万世不足以喜。师古曰：「昔之谈者咸以西王母为仙灵之最，故相如言大人之仙，娱游之盛，顾视王母，鄙而狭之，不足羡慕也。」回车A来兮，绝道不周，张揖曰：「不周山在昆仑东南二千三百里也。」会食幽都。呼吸沆瀣兮餐朝霞，张揖曰：「幽都在北方。」如淳曰：「淮南云八极西北曰幽都之门。」应劭曰：「列仙传陵阳子言春（朗）〔食〕朝霞，朝霞者，日始欲出赤黄气也。夏食沆瀣，沆瀣，北方夜半气也。并天地玄黄之气为六气。」师古曰：「沆音胡朗反。瀣音。」咀嚼芝英兮叽琼华。张揖曰：「芝，草m也。荣而不实谓之英。叽，食也。琼树生昆仑西流沙滨，大三百围，高万仞。华，　也，食之长生。」师古曰：「芝英，芝菌之英也。咀音才汝反。嚼音才笑反，又音才弱反。叽音机，又音祈。」q寻而高纵兮，纷鸿溶而上厉。张揖曰：「q，昂也。鸿溶，竦踊也。」师古曰：「q音角甚反。音子禁反。鸿音胡孔反。溶音弋孔反。」贯列缺之倒景兮，服虔曰：「列缺，天闪也。人在天上，下向视日月，故景倒在下也。」张揖曰：「贯，穿也。陵阳子明经曰列缺气去地二千四百里，倒景气去地四千里，其景皆倒在下也。」涉丰隆之滂濞。应劭曰：「丰隆，云师也。楚辞曰『吾令丰隆乘云兮』。淮南子曰『季春三月，丰隆乃出以将雨』。」师古曰：「丰隆将雨，故言涉也。滂濞，雨水多也。滂音普郎反。濞音匹备反。」骋游道而修降兮，骛遗雾而远逝。张揖曰：「驰疾而遗雾在後也。」师古曰：「游，游车也。道，道车也。修，长也。降，下也。言周览天上，然後骋车也，循长路而下驰，弃遗雾而远逝也。道读曰导。」迫区中之隘陕兮，舒节出乎北垠。师古曰：「舒，缓也。垠，崖也，音银。」遗屯骑於玄阙兮，张揖曰：「玄阙，北极之山也。」轶先驱於寒门。应劭曰：「寒门，北极之门也。」师古曰：「轶，过也，音逸。」下峥嵘而无地兮，师古曰：「峥嵘，深远貌。峥音仕耕反。嵘音宏。」上劾而无天。师古曰：「劾，广远也。垡袅伞！故友ｃ而亡见兮，听敞U而亡闻。师古曰：「眩泯，目不安也。敞U，耳不谛也。眩音州县之县。泯音眄。」乘虚亡而上遐兮，超无友而独存。师古曰：「上音时掌反。」相如既奏大人赋，天子大说，师古曰：「说读曰悦。」飘飘有陵云气游天地之闲意。相如既病免，家居茂陵。天子曰：「司马相如病甚，可往从悉取其书，若後之矣。」师古曰：「若，汝也。言汝今去已在他人後也。」使所忠往，师古曰：「使者姓名也，解在食货志。」而相如已死，家无遗书。问其妻，对曰：「长卿未尝有书也。时时著书，人又取去。长卿未死时，为一卷书，曰有使来求书，奏之。」其遗札书言封禅事，师古曰：「书於札而留之，故云遗札。」所忠奏焉，天子异之。其辞曰：伊上古之初肇，自颢穹生民。师古曰：「肇，始也。颢、穹，皆谓天也。颢言气颢汗也，穹言形穹隆也。谓自初始有天地以来也。颢音胡老反。」历选列辟，以迄乎秦。师古曰：「选，数也。辟，君也。迄，至也。辟音璧。」率迩者踵武，听逖者风声。文颖曰：「率，循也。迩，近也。踵，蹈也。武，迹也。逖，远也。言循履近者之遗迹，听远者之风声。风谓著於雅颂者也。」师古曰：「风声，总谓遗风嘉声耳，无系於雅颂也。」纷轮威蕤，堙灭而不称者，不可胜数也。张揖曰：「纷轮威蕤，乱貌。」继昭夏，崇号谥，略可道者七十有二君。文颖曰：「昭，明也。夏，大也。德明大，相继封禅於泰山者，七十有二人也。」罔若淑而不昌，畴逆失而能存？应劭曰：「罔，无也。若，顺也。淑，善也。畴，谁也。」师古曰：「言行顺善者无不昌大，为逆失者谁能久存也。」轩辕之前，遐哉邈乎，其详不可得闻已。师古曰：「遐、邈，皆远也。已，语终之辞。」五三六经载籍之传，维见可观也。师古曰：「五，五帝也。三，三（皇）〔王〕也。」书曰：「元首明哉！股肱良哉！」师古曰：「此虞书益稷之辞也。元首，君也。股肱，大臣也。」因斯以谈，君莫盛於尧，臣莫贤於后稷。后稷创业於唐，公刘发迹於西戎，文王改制，爰周郅隆，大行越成，文颖曰：「郅，至也。行，道也。文王始开王业，改正朔服色，太平之道於是成也。」应劭曰：「大行，道德大行也。」师古曰：「郅音质。」而后陵夷衰微，千载亡声，岂不善始善终哉！郑氏曰：「无声，无有恶声也。」师古曰：「虽後嗣衰微，政教颓替，犹经千载而无恶声。」然无异端，慎所由於前，谨遗教於後耳。师古曰：「言既创业定制，又垂裕後昆也。」故轨迹夷易，易遵也；师古曰：「夷、易，皆平也。易音弋豉反。」湛恩庞洪，易丰也；师古曰：「湛读曰沈。沈，深也。ん、洪，皆大也。ん音ピ。」宪度著明，易则也；垂统理顺，易继也。张揖曰：「垂，县也。统，绪也。理，道也。文王重易六爻，穷理尽性，县於後世，其道和顺，易续而明，孔子得错其象而彖其辞也。」师古曰：「统业直言所垂之业，其理至顺，故令後嗣易继之耳，非谓演易也。」是以业隆於强保而崇冠乎二后。孟康曰：「强保谓成王也。二后谓文武也。周公负成王以致太平，功德冠於文武者，遵成法易故也。」揆厥所元，终都攸卒，师古曰：「元，始也。都，於也。攸，所也。卒亦终也。言度其所始，究其所终也。」未有殊尤绝迹可考於今者也。师古曰：「尤，异也。考，校也。言不得与汉校其德也。」然犹蹑梁甫，登大山，建显号，施尊名。大汉之德，逢涌原泉，^曼羡，师古曰：「逢读曰烽。言如烽火之升，原泉之流也。^曼羡，盛大之意也。^音勿。音聿。羡音（戈）〔弋〕扇反。」旁魄四塞，云布雾散，师古曰：「旁魄，广被也。魄音步各反。」上畅九垓，下溯八埏。服虔曰：「畅，达也。垓，重也。天有九重。」如淳曰：「淮南云若士谓卢敖：『吾与汗漫期乎九垓之上。』」孟康曰：「溯，流也。埏，地之八际也。言德上达於九重之天，下流於地之八际。」师古曰：「埏，本音延，合韵音弋战反。淮南子作八夤也。」怀生之类，沾濡浸润，协气横流，武节焱逝，师古曰：「言和气横被四表，威武如焱之盛。」尔狭游原，　阔泳末，孟康曰：「尔，近也。原，本也。　，远也。阔，广也。泳，浮也。恩德比之於水，近者游其原，远者浮其末也。」首恶郁没，暗昧昭晰，师古曰：「始为恶者皆即湮灭，素暗昧者皆得光明也。晰音之舌反。」昆虫G怿，回首面内。文颖曰：「G、怿，皆乐也。」师古曰：「G读曰凯。言四方幽遐，皆怀和乐，回首革面，而内向也。」然后囿驺虞之珍群，徼麋鹿之怪兽，师古曰：「言驺虞自扰而充苑囿，怪兽自来若入徼塞。言符瑞之盛也。徼音工钓反。」导一茎六穗於庖，郑氏曰：「导，择也。一茎六穗，谓嘉禾之米，於庖厨以供祭祀也。」牺双k共抵之兽，服虔曰：「牺，牲也。k，角也。抵，本也。武帝获白麟，两角共一本，因以为牲也。」获周余放龟于岐，文颖曰：「周放畜余龟於池沼之中，至汉得之於岐山之旁。龟能吐故纳新，千岁不死也。」招翠黄乘龙於沼。张揖曰：「乘龙，四龙也。」孟康曰：「翠黄，乘黄也，龙翼马身，黄帝乘之而仙。言见乘黄而招呼之。礼乐志曰『訾黄其何不来下』。余吾渥（津）〔洼〕水中出神马，故曰乘龙於沼也。」师古曰：「此说非也。言招致翠黄及乘龙於池沼耳。乘音食证反。春秋传曰『帝赐之乘龙』。」鬼神接灵圉，宾於闲馆。文颖曰：「是时上求神仙之人，得上郡之巫长陵女子，能与鬼神交接，治病辄愈，置於上林苑中，号曰神君。有似於古之灵圉，礼待之於闲馆舍中也。」师古曰：「闲读曰闲。」奇物谲诡，m傥穷变。师古曰：「m音吐历反。」钦哉，符瑞臻兹，犹以为薄，不敢道封禅。盖周跃鱼陨杭，休之以燎。应劭曰：「杭，舟也。休，美也。」师古曰：「燎，祭天也。谓武王伐纣，白鱼入于王舟，俯取以燎。」微夫斯之为符也，以登介丘，不亦恧乎！服虔曰：「介，大也。丘，山也。言周以白鱼为瑞，登太山封禅，不亦惭乎？」进攘之道，何其爽与？张揖曰：「进，周也。攘，汉也。爽，差也。言周未可封禅而封，为进；汉可封禅而不为，为攘也。」师古曰：「攘，古让字也。」於是大司马进曰：文颖曰：「大司马，上公，故先进议也。」「陛下仁育群生，义征不M，文颖曰：「M，顺也。」诸夏乐贡，百蛮执贽，师古曰：「夏，大也。诸夏谓中国之人，比蛮夷为大也。」德牟往初，功无与二，师古曰：「牟，等也。」休烈液洽，符瑞众变，期应绍至，不特创见。师古曰：「言符瑞众多，应期相续而至，不独初创而见也。」意者太山、梁父设坛场望幸，盖号以况荣，孟康曰：「意者，言太山、梁父设坛场，望圣帝往封禅记号以表荣名也。」师古曰：「幸，临幸也。盖，发语辞也。」上帝垂恩储祉，将以庆成，师古曰：「上帝，天也。言垂恩於下，豫积祉福，用庆告成之礼。」陛下槿枚弗发也。张揖曰：「不肯发意往也。」师古曰：「椋古谦字。」挈三神之欢，缺王道之仪，应劭曰：「挈，绝也。缺，阙也。」如淳曰：「三神，地只、天神、山岳也。」师古曰：「挈音口计反。」群臣恧焉。师古曰：「恧，愧也，音女六反。」或谓且天为质暗，示珍符固不可辞；师古曰：「言天道质昧，以符瑞见意，不可辞让也。」若然辞之，是泰山靡记而梁父罔几也。张揖曰：「泰山之上无所表记，梁父坛场无所庶几也。」亦各并时而荣，咸济厥世而屈，说者尚何称於後，而云七十二君哉？应劭曰：「屈，绝也。言古帝王若但各一时之荣，毕世而绝者，则说者无从显称於後也。」师古曰：「屈音其勿反。」夫修德以锡符，奉符以行事，不为进越也。文颖曰：「越，逾也。不为苟进逾礼也。」故圣王弗替，而修礼（以）〔地〕只，谒款天神，文颖曰：「谒，告也。款，诚也。」师古曰：「替，废也。不废封禅之事也。」勒功中岳，以章至尊，张揖曰：「盖先礼中岳而幸太山也。」师古曰：「章，明也。」舒盛德，发号荣，受厚福，以浸黎民。皇皇哉斯事，天下之壮观，王者之卒业，不可贬也。师古曰：「皇皇，盛貌也。卒，终也，字或作本，或作丕，丕，大也。」愿陛下全之。张揖曰：「愿以封禅全其终也。」而后因杂缙绅先生之略术，使获曜日月之末光绝炎，以展采错事。文颖曰：「采，官也。使诸儒记功著业，得观日月末光殊绝之明，以展其官职，设错其事业也。」李奇曰：「炎音火之光炎。」师古曰：「炎音弋赡反。错音千故反。」犹兼正列其义，祓饰厥文，作春秋一艺。孟康曰：「犹作春秋者，正天时，列人事也。言诸儒既得展事业，因兼正天时，列人事，叙述大义为一经也。」师曰：「祓，除也。祓饰者，言除去旧事，更饰新文也。祓音敷勿反。」将袭旧六为七，摅之无穷，文颖曰：「六经加一为七也。」师古曰：「摅，布也，音丑居反。」俾万世得激清流，扬微波，蜚英声，腾茂实。师古曰：「蜚，古飞字。」前圣之所以永保鸿名而常为称首者用此。师古曰：「称音尺孕反。」宜命掌故悉奏其仪而览焉。」师古曰：「掌故，太常官属，主故事者。」於是天子沛然改容，曰：「俞乎，朕其试哉！」师古曰：「沛然，感动之意也。俞者，然也，然其所请也。沛音普大反。俞音逾。」乃迁思回虑，总公卿之议，询封禅之事，诗大泽之博，广符瑞之富。孟康曰：「诗所以咏功德，谓下四章之颂也。大泽之博，谓『自我天覆，云之油油』也。广符瑞之富，谓『斑斑之兽』以下三章，言符应广大富饶也。」遂作颂曰：自我天覆，云之油油。苏林曰：「油音油麻之油。」李奇曰：「油油，云行貌。孟子曰『油然作云，沛然下雨』。」甘露时雨，厥壤可游。师古曰：「言雨雾滂沛，其泽可以游泳也。」滋液渗漉，何生不育！师古曰：「渗漉，谓润泽下究，故无生而不育也。渗音山禁反。漉音鹿。」嘉谷六穗，我穑曷蓄？李奇曰：「我之稼穑，何等不蓄积？匪唯雨之，又润泽之；匪唯偏我，泛布护之；师古曰：「泛，普也。布护，言遍布也。泛音敷剑反。」万物熙熙，怀而慕之。名山显位，望君之来。君兮君兮，侯不迈哉！师古曰：「侯，何也。迈，行也。言君何不行封禅。」 
之兽，乐我君圃；白质黑章，其仪可喜；师古曰：「谓驺虞也。 
字与斑同耳，从丹青之丹。喜音许记反。」GG穆穆，君子之态。孟康曰：「GG，和也。穆穆，敬也。言容态和且敬，有似君子也。」张揖曰：「G音F。」盖闻其声，今视其来。师古曰：「言往昔但闻其声，今亲见其来也。来合韵音郎代反。」厥涂靡从，天瑞之徵。文颖曰：「其来之道何从乎？此乃天瑞之应也。」兹尔於舜，虞氏以兴。文颖曰：「百兽舞，则驺虞在其中也。」濯濯之麟，游彼灵。孟冬十月，君徂郊祀。文颖曰：「濯濯，肥也。武帝冬幸雍，祠五，获白麟也。」师古曰：「濯音直角反。大雅灵台之诗云『~鹿濯濯』。」驰我君舆，帝用享祉。文颖曰：「驰我君车之前也。」师古曰：「帝，天帝也。以此祭天，天既享之，答以祉福也。」三代之前，盖未尝有。宛宛黄龙，兴德而升；文颖曰：「起至德而见也。」采色玄耀，炳炳煌。师古曰：「玄读曰炫。煌，光貌。音下本反。」正阳显见，觉寤黎A。文颖曰：「阳，明也。」师古曰：「黎A，众庶也。」於传载之，云受命所乘。师古曰：「谓易云『时乘六龙以御天也』。」厥之有章，不必谆谆。文颖曰：「天之所命，表以符瑞，章明其德，不必谆谆然有语言也。」师古曰：「谆谆，告喻之熟也，音之纯反。」依类托寓，谕以封峦。文颖曰：「寓，寄也。峦，山也。言依事类托寄，以喻封禅。」披艺观之，天人之际已交，上下相发允答。圣王之事，兢兢翼翼。师古曰：「兢兢，戒也。翼翼，敬也。」故曰於兴必虑衰，安必思危。是以汤武至尊严，不失肃祗，师古曰：「言居天子之位，犹不忘恭敬也。」舜在假典，顾省厥遗：师古曰：「在，察也。假，（天）〔大〕也。典，则也。言舜察I玑玉衡，恐己政化有所遗失，不合天心。今汉亦当顺天意而封禅也。」此之谓也。相如既卒五岁，上始祭后土。八年而遂礼中岳，封于太山，至梁甫，禅肃然。
相如它所著，苦遗平陵侯书、与五公子相难、屮木书篇，不采，采其尤著公卿者云。
赞曰：司马迁称「春秋推见至隐，李奇曰：「隐犹微也。言其义显而文隐，若隐公见弑死，而经不书，隐讳之也。」易本隐以之显，张揖曰：「作八卦以通神明之德，是本隐也。有天道焉，有地道焉，有人道焉，以类万物之情，是之显也。」师古曰：「之，往也。」大雅言王公大人，而德逮黎庶，张揖曰：「谓文王、公刘在位，大人之德下及众民者也。」小雅讥小己之得失，其流及上。张揖曰：「己，诗人自谓也。己小有得失，不得其所，作诗流言，以讽其上也。」师古曰：「小己者，谓卑少之人，以对上言大人耳。」所言虽殊，其合德一也。相如虽多虚辞滥说，然要其归引之於节俭，此亦诗之风谏何异？」师古曰：「风读曰讽，次下亦同。」扬雄以为靡丽之赋，劝百而风一，师古曰：「奢靡之辞多，而节俭之言少也。」犹骋郑卫之声，曲终而奏雅，不已戏乎！张揖曰：「不亦轻戏乎哉！」
汉书卷五十八公孙弘卜式儿宽传第二十八
公孙弘，川薛人也。少时为狱吏，有罪，免。家贫，牧豕海上。年四十余，乃学春秋杂说。
武帝初即位，招贤良文学士，是时弘年六十，以贤良徵为博士。使匈奴，还报，不合意，师古曰：「奏事不合天子之意。」上怒，以为不能，弘乃移病免归。师古曰：「移病，谓移书言病也。一曰，以病移居。」元光五年，复徵贤良文学，川国复推上弘。弘谢曰：「前已尝西，用不能罢，愿更选。」国人固推弘，弘至太常。上策诏诸儒：
制曰：盖闻上古至治，画衣冠，异章服，而民不犯；阴阳和，五谷登，六畜蕃，师古曰：「登，成也。蕃，多也，音扶元反。」甘露降，风雨时，嘉禾兴，朱　生，师古曰：「　，古草字。」山不童，泽不涸；师古曰：「童，无草木也。涸，水竭也，音胡各反。」麟凤在郊薮，龟龙游於沼，师古曰：「邑外谓之郊。泽无水曰薮。沼，池也。」河洛出图书；父不丧子，兄不哭弟；北发渠搜，南抚交址，师古曰：「言威德之盛，北则徵发于渠搜，南则绥抚於交址也。渠搜，远夷之国也。」舟车所至，人迹所及，行喙息，咸得其宜。师古曰：「行，有足而行者也。喙息，谓有口能息者也。音岐。喙音许秽反。」朕甚嘉之，今何道而臻乎此？师古曰：「臻，至也。」子大夫修先圣之术，明君臣之义，讲论洽闻，有声乎当世，〔敢〕问子大夫：天人之道，何所本始？吉凶之效，安所期焉？师古曰：「安，焉也。」禹汤水旱，厥咎何由？仁义礼知四者之宜，当安设施？属统垂业，物鬼变化，师古曰：「属，系也，音之欲反。其下亦同。」天命之符，废兴何如？天文地理人事之纪，子大夫习焉。其悉意正议，详具其对，著之于篇，师古曰：「悉，尽也。篇，简也。」朕将亲览焉，靡有所隐。弘对曰：
臣闻上古尧舜之时，不贵爵赏而民劝善，不重刑罚而民不犯，躬率以正而遇民信也；师古曰：「躬谓身亲行之，遇谓处待之而已。」末世贵爵厚赏而民不劝，深刑重罚而奸不止，其上不正，遇民不信也。夫厚（当）〔赏〕重刑未足以劝善而禁非，必信而已矣。是故因能任官，则分职治；师古曰：「分音扶问反。」去无用之言，则事情得；不作无用之器，即赋敛省；不夺民时，不妨民力，则百姓富；有德者进，无德者退，则朝廷尊；有功者上，无功者下，则群臣逡；（师古）〔李奇〕曰：「言有次第也。」师古曰：「逡音七旬反，其字从 
。」罚当罪，则奸邪止；赏当贤，则臣下劝：凡此八者，治〔民〕之本也。故民者，业之即不争，理得则不怨；有礼则不暴，爱之则亲上，师古曰：「各得其业则无争心，各申其理则无所怨，使之由理则无暴慢，子而爱之则知亲上也。」此有天下之急者也。故法不远义，则民服而不离；和不远礼，则民亲而不暴。师古曰：「远，违也，音于万反。」故法之所罚，义之所去也；师古曰：「去，除也，音丘吕反。」和之所赏，礼之所取也。礼义者，民之所服也，而赏罚顺之，则民不犯禁矣。故画衣冠，异章服，而民不犯者，此道素行也。臣闻之，气同则从，声比则应。师古曰：「比亦和也，音频寐反。」今人主和德於上，百姓和合於下，师古曰：「合谓与上合德也。」故心和则气和，气和则形和，形和则声和，声和则天地之和应矣。故阴阳和，风雨时，甘露降，五谷登，六畜蕃，嘉禾兴，朱草生，山不童，泽不涸，此和之至也。故形和则无疾，无疾则不夭，故父不丧子，兄不哭弟。德配天地，明并日月，则麟凤至，龟龙在郊，河出图，洛出书，远方之君莫不说义，师古曰：「说读曰悦。」奉币而来朝，此和之极也。臣闻之，仁者爱也，义者宜也，礼者所履也，师古曰：「履而行之。」智者术之原也。致利除害，兼爱无私，谓之仁；师古曰：「致谓引而至也。」明是非，立可否，谓之义；进退有度，尊卑有分，谓之礼；师古曰：「分音扶问反。」擅杀生之柄，通〔壅〕塞之涂，师古曰：「擅，专也。」权轻重之数，论得失之道，使远近情伪必见於上，谓之术：师古曰：「见，显也。」凡此四者，治之本，道之用也，皆当设施，不可废也。得其要，则天下安乐，法设而不用；师古曰：「下不犯法，无所加刑也。」不得其术，则主蔽於上，官乱於下。此事之情，属统垂业之本也。臣闻尧遭鸿水，使禹治之，未闻禹之有水也。若汤之旱，则桀之余烈也。桀纣行恶，受天之罚；禹汤积德，以王天下。因此观之，天德无私亲，顺之和起，逆之害生。此天文地理人事之纪。臣弘愚戆，不足以奉大对。师古曰：「大对，大问之对也。」时对者百余人，太常奏弘第居下。策奏，天子擢弘对为第一。召入见，容貌甚丽，拜为博士，待诏金马门。如淳曰：「武帝时，相马者东门京作铜马法献之，立马於鲁（斑）〔班〕门外，更名鲁（斑）〔班〕门为金马门。」弘复上疏曰：「陛下有先圣之位而无先圣之名，有先圣之名而无先圣之吏，是以势同而治异。先世之吏正，故其民笃；师古曰：「笃，厚也。」今世之吏邪，故其民薄。政弊而不行，令倦而不听。夫使邪吏行弊政，用倦令治薄民，民不可得而化，此治之所以异也。臣闻周公旦治天下，期年而变，三年而化，五年而定。唯陛下之所志。」师古曰：「言志所在也。」书奏，天子以册书答曰：「问：弘称周公之治，弘之材能自视孰与周公贤？」师古曰：「与犹如也。」弘对曰：「愚臣浅薄，安敢比材於周公！虽然，愚心晓然见治道之可以然也。夫虎豹马牛，禽兽之不可制者也，及其教驯服习之，师古曰：「驯，顺也，音巡。」至可牵持驾服，唯人之从。师古曰：「从人意。」臣闻揉曲木者不累日，师古曰：「揉谓矫而正之也。异，积也。揉音人九反。」销金石者不累月，夫人之於利害好恶，岂比禽兽木石之类哉？师古曰：「好音呼到反。恶音一故反。」期年而变，臣弘尚窃迟之。」上异其言。时方通西南夷，巴蜀苦之，诏使弘视焉。还奏事，盛毁西南夷无所用，上不听。每朝会议，开陈其端，使人主自择，不肯面折庭争。於是上察其行慎厚，辩论有余，习文法吏事，缘饰以儒术，师古曰：「缘饰者，譬之於衣，加纯缘者。」上说之，师古曰：「说读曰悦。」一岁中至左内史。弘奏事，有所不可，不肯庭辩。师古曰：「不於朝廷显辩论之。」常与主爵都尉汲黯请间，师古曰：「求空隙之暇。」黯先发之，弘推其後，上常说，师古曰：「说读曰悦。」所言皆听，以此日益亲贵。尝与公卿约议，师古曰：「约，要也。」至上前，皆背其约以顺上指。汲黯庭诘弘曰：「齐人多诈而无情，始为与臣等建此议，今皆背之，不忠。」上问弘，弘谢曰：「夫知臣者以臣为忠，不知臣者以臣为不忠。」上然弘言。左右幸臣每毁弘，上益厚遇之。弘为人谈笑多闻，师古曰：「善於谈笑而又多闻也。谈字或作诙，音恢，谓啁也，善啁谑也。」常称以为人主病不广大，人臣病不俭节。养後母孝谨，後母卒，服丧三年。为内史数年，迁御史大夫。时又东置苍海，北筑朔方之郡。弘数谏，以为罢弊中国以奉无用之地，师古曰：「罢读曰疲。」愿罢之。於是上乃使朱买臣等难弘置朔方之便。发十策，弘不得一。师古曰：「言其利害十条，弘无以应之。」弘乃谢曰：「山东鄙人，不知其便若是，愿罢西南夷、苍海，专奉朔方。」上乃许之。汲黯曰：「弘位在三公，奉禄甚多，师古曰：「奉音扶用反。其下亦同。」然为布被，此诈也。」上问弘，弘谢曰：「有之。夫九卿与臣善者无过黯，然今日庭诘弘，诚中弘之病。夫以三公为布被，诚饰诈欲以钓名。师古曰：「钓，取也。言若钓鱼之谓也。」且臣闻管仲相齐，有三归，师古曰：「三归，取三姓女也。妇人谓嫁曰归。」侈拟於君，师古曰：「拟，疑也，言相似也。」桓公以霸，亦上僭於君。晏婴相景公，食不重肉，妾不衣丝，齐国亦治，亦下比於民。师古曰：「比，方也。一曰，比，近也，音频寐反。」今臣弘位为御史大夫，为布被，自九卿以下至於小吏无差，诚如黯言。且无黯，陛下安闻此言？」上以为有让，愈益贤之。元朔中，代薛泽为丞相。先是，汉常以列侯为丞相，唯弘无爵，上於是下诏曰：「朕嘉先圣之道，开广门路，宣招四方之士，盖古者任贤而序位，量能以授官，劳大者厥禄厚，德盛者获爵尊，故武功以显重，而文德以行褒。其以高成之平津乡户六百五十封丞相弘为平津侯。」其後以为故事，至丞相封，自弘始也。
时上方兴功业，娄举贤良。师古曰：「娄，古屡字。」弘自见为举首，起徒步，数年至宰相封侯，於是起客馆，开东阁以延贤人，师古曰：「合者，小门也，东向开之，避当庭门而引宾客，以别於掾史官属也。」与参谋议。弘身食一肉，脱粟饭，师古曰：「才脱粟而已，不精（凿）〔　〕也。脱音他活反。」故人宾客仰衣食，师古曰：「故人，平生故交也。仰音牛向反。」奉禄皆以给之，家无所余。然其性意忌，外宽内深。师古曰：「意忌，多所忌害也。」诸常与弘有隙，无近远，虽阳与善，後竟报其过。杀主父偃，徙董仲舒胶西，皆弘力也。後淮南、衡山谋反，治党与方急，弘病甚，自以为无功而封侯，居宰相位，宜佐明主填抚国家，师古曰：「填音竹刃反。」使人由臣子之道。师古曰：「由，从也。」今诸侯有畔逆之计，此大臣奉职不称也。师古曰：「称，副也。」恐病死无以塞责，师古曰：「塞，当也。」乃上书曰：「臣闻天下通道五，所以行之者三。君臣、父子、夫妇、长幼、朋友之交，五者天下之通道也；仁、知、勇三者，所以行之也。故曰『好问近乎知，师古曰：「疑则问之，故成其智。」力行近乎仁，师古曰：「屈己济物，故为仁也。」知耻近乎勇：师古曰：「不求苟得，故为勇也。」知此三者，知所以自治；知所以自治，然後知所以治人。』师古曰：「自『好问近乎知』以下，皆礼记中庸之辞。」未有不能自治而能治人者也。陛下躬孝弟，监三王，建周道，兼文武，招来四方之士，任贤序位，量能授官，将以厉百姓劝贤材也。今臣愚驽，无汗马之劳，师古曰：「言未尝从军旅。」陛下（下）过意擢臣弘卒伍之中，师古曰：「过犹误也。」封为列侯，致位三公。臣弘行能不足以称，师古曰：「不副其任也。」加有负薪之疾，恐先狗马填沟壑，终无以报德塞责。愿归侯，乞骸骨，避贤者路。」上报曰：「古者赏有功，褒有德，守成〔上〕文，遭遇右武，师古曰：「右亦上也，祸乱时则上武耳。」未有易此者也。师古曰：「易，改也。」朕夙夜庶几，获承至尊，惧不能宁，惟所与共为治者，君宜知之。师古曰：「惟，思也。知谓知治道也。」盖君子善善及後世，若兹行，常在朕躬。师古曰：「朕常思此，不息於心也。」君不幸罹霜露之疾，何恙不已，师古曰：「罹，遭也。恙，忧也。已，止也。言何忧於疾不止也。礼记曰『疾止复初』也。」乃上书归侯，乞骸骨，是章朕之不德也。师古曰：「章，明也。」今事少闲，师古曰：「闲言有空隙也。闲读曰闲。」君其存精神，止念虑，辅助医药以自持。」因赐告牛酒杂帛。居数月，有瘳，视事。凡为丞相御史六岁，年八十，终丞相位。其後李蔡、严青翟、赵周、石庆、公孙贺、刘屈　继踵为丞相。师古曰：「继踵，言相蹑也。屈音丘勿反，又钜勿反。　音力之反。」自蔡至庆，丞相府客馆丘虚而已，师古曰：「言不能进贤，故不缮修其室屋也。虚读曰墟。」至贺、屈　时坏以为马厩车库奴婢室矣，唯庆以敦谨，复终相位，师古曰：「敦，厚也，音敦。」其余尽伏诛云。弘子度嗣侯，为山阳太守十余岁，诏徵钜野令史成诣公车，度留不遣，坐论为城旦。
元始中，修功臣後，下诏曰：「汉兴以来，股肱在位，身行俭约，轻财重义，未有若公孙弘者也。位在宰相封侯，而为布被脱粟之饭，奉禄以给故人宾客，无有所余，可谓减於制度，应劭曰：「礼，贵有常尊，衣服有品。」而率下笃俗者也，师古曰：「笃，厚也。」与内富厚而外为诡服以钓虚誉者殊科。师古曰：「诡，违也。诡服，谓与心志相违也。一曰，违众之服也。」夫表德章义，所以率世厉俗，圣王之制也。其赐弘後子孙之次见为适者，师古曰：「见音胡电反。适读曰嫡。」爵关内侯，食邑三百户。」卜式，河南人也。以田畜为事。有少弟，弟壮，式脱身出，师古曰：「脱身谓引身出也。脱音他活反。」独取畜羊百余，田宅财物尽与弟。式入山牧，十余年，羊致千余头，买田宅。而弟尽破其产，式　复分与弟者数矣。师古曰：「数音所角反。」时汉方事匈奴，式上书，愿输家财半助边。上使使问式：「欲为官乎？」式曰：「自（少）〔小〕牧羊，不习仕宦，不愿也。」使者曰：「家岂有冤，欲言事乎？」式曰：「臣生与人亡所争，邑人贫者贷之，师古曰：「贷音土戴反。」不善者教之，所居，人皆从式，式何故见冤！」使者曰：「苟，子何欲？」师古曰：「言子苟如此输财，必有所欲。」式曰：「天子诛匈奴，愚以为贤者宜死节，有财者宜输之，如此而匈奴可灭也。」使者以闻。上以语丞相弘。弘曰：「此非人情。不轨之臣师古曰：「轨亦法也。」不可以为化而乱法，愿陛下勿许。」上不报，数岁乃罢式。式归，复田牧。岁余，会浑邪等降，县官费众，仓府空，师古曰：「仓，粟所积也。府，钱所聚也。」贫民大徙，皆昂给县官，师古曰：「昂音牛向反。」无以尽赡。式复持钱二十万与河南太守，以给徙民。河南上富人助贫民者，上识式姓名，曰：「是固前欲输其家半财助边。」乃赐式外繇四百人，苏林曰：「外繇谓戍边也。一人出三百钱，谓之过更。式岁得十二万钱也。一说，在繇役之外得复除四百人也。」师古曰：「一说是。」式又尽复与官。是时富豪皆争匿财，师古曰：「匿，藏也。」唯式尤欲助费。上於是以式终长者，乃召拜式为中郎，赐爵左庶长，师古曰：「第十爵。」田十顷，布告天下，尊显以风百姓。师古曰：「风读曰讽。」初式不愿为郎，上曰：「吾有羊在上林中，欲令子牧之。」式既为郎，布衣屮F而牧羊。师古曰：「F，即今之鞋也，南方谓之F。字本作郑并音居略反。」岁余，羊肥息。师古曰：「息，生也。言羊既肥而又生多也。」上过其羊所，善之。式曰：「非独羊也，治民亦犹是矣。以时起居，恶者辄去，师古曰：「去，除也，音丘巨反。」毋令败群。」上奇其言，欲试使治民。拜式缑氏令，缑氏便之；迁成皋令，将漕最。师古曰：「为县令而又使（令）领漕，其课最上。」上以式朴忠，师古曰：「朴，质也。」拜为齐王太傅，转为相。会吕嘉反，式上书曰：「臣闻主臣死。群臣宜尽死节，其驽下者宜出财以佐军，如是则强国不犯之道也。师古曰：「国家威强而不见侵犯。」臣愿与子男师古曰：「子男，自谓其子也。」及临习弩博昌习船者请行死之，以尽臣节。」师古曰：「从军而致死。」上贤之，下诏曰：「朕闻报德以德，报怨以直。师古曰：「论语称孔子〔曰〕『以直报怨，以德报德』，故诏引之。」今天下不幸有事，郡县诸侯未有奋繇直道者也。孟康曰：「未有奋迅乐出身劳於徭役者也。」臣瓒曰：「言未有奋厉於正直之道也。」师古曰：「二说皆非也。奋，愤激也。繇读与由同。由，从也。直道，谓报怨以直，征南越也。言无欲奋厉而从於报怨之道也。」齐相雅行躬耕，臣瓒曰：「雅，素也。言卜式躬耕於野，不要名利。」晋灼曰：「雅，正也。」师古曰：「晋说是也。言其行雅正，又躬耕也。」随牧蓄番，辄分昆弟，更造，师古曰：「言其蓄牧滋多，则与昆弟，而更自营为也。番音扶元反。」不为利惑。师古曰：「言不惑於利。」日者北边有兴，师古曰：「日者，往日也。兴谓发军。」上书助官。往年西河岁恶，率齐人入粟。师古曰：「岁恶，犹凶岁也。礼记曰『岁凶，年谷不登』。」今又首奋，师古曰：「为首而奋厉，愿从军也。」虽未战，可谓义形於内矣。师古曰：「形，见也。」其赐式爵关内侯，黄金四（百）〔十〕斤，田十顷，布告天下，使明知之。」元鼎中，徵式代石庆为御史大夫。式既在位，言郡国不便盐铁而船有算，可罢。上由是不说式。师古曰：「说读曰悦。」明年当封禅，式又不习文章，贬秩为太子太傅，以儿宽代之。式以寿终。儿宽，千乘人也。师古曰：「千乘郡千乘县也。儿音五奚反。」治尚书，事欧阳生。以郡国选诣博士，受业孔安国。贫无资用，尝为弟子都养。师古曰：「都，凡众也。养，主给烹炊者也。贫无资用，故供诸弟子烹炊也。养音弋向反。」时行赁作，带经而I，休息辄读诵，其精如此。以射策为掌故，功次，补廷尉文学卒史。苏林曰：「秩六百石，旧郡亦有也。」臣瓒曰：「汉注卒史秩百石。」师古曰：「瓒说是也。」宽为人温良，有廉知自将，师古曰：「将，卫也，以智自卫护也。」善属文，师古曰：「属，缀也，音之欲反。」然懦於武，师古曰：「懦，柔也，音乃唤反，又音儒。」口弗能发明也。时张汤为廷尉，廷尉府尽用文史法律之吏，师古曰：「史谓善史书者。」而宽以儒生在其间，见谓不习事，不署曹，张晏曰：「不署为列曹也。」师古曰：「署，表也，置也。凡言署官，表其秩位，置立为之也。」除为从史，师古曰：「从史者，但只随官僚，不主文书。」之北地视畜数年。师古曰：「之，往也。畜谓廷尉之畜在北地者，若今诸司公廨牛羊。」还至府，上畜簿，师古曰：「簿谓文计也。」会廷尉时有疑奏，已再见却矣，师古曰：「却，退也。」掾史莫知所为。宽为言其意，掾史因使宽为奏。奏成，读之皆服，以白廷尉汤。汤大惊，召宽与语，乃奇其材，以为掾。上宽所作奏，即时得可。异日，汤见上。问曰：「前奏非俗吏所及，谁为之者？汤言儿宽。上曰：「吾固闻之久矣。」汤由是乡学，师古曰：「乡读曰向。」以宽为奏谳掾，以古法义决疑狱，甚重之。及汤为御史大夫，以宽为掾，举侍御史。见上，语经学。上说之，师古曰：「说读曰悦。」从问尚书一篇。擢为中大夫，迁左内史。宽既治民，劝农业，缓刑罚，理狱讼，卑体下士，务在於得人心；师古曰：「下音胡稼反。」择用仁厚士，推情与下，不求名声，吏民大信爱之。宽表奏开六辅渠，韦昭曰：「六辅谓京兆、冯翊、扶风、河东、河南、河内也。」刘德曰：「於六辅界中为渠也。」师古曰：「二说皆非也。沟洫志云『儿宽为左内史，奏请穿六辅渠以益溉郑国旁高昂之田』，此则於郑国渠上流南岸更开六道小渠以辅助溉灌耳。今雍州云阳、三原两县界此渠尚存，乡人名曰六渠，亦号辅渠。故河渠书云『关内则辅渠、灵轵』是也，焉说三河之地哉！」定水令以广溉田。师古曰：「为用水之次具立法，令皆得其所也。」收租税，时裁阔狭，与民相假贷，师古曰：「谓有贫弱及农要之时不即徵收也。贷音土代反。」以故租多不入。後有军发，左内史以负租课殿，当免。民闻当免，皆恐失之，大家牛车，小家担负，输租强属不绝，师古曰：「强，索也，言输者接连，不绝於道，若绳索之相属也，犹今言续索矣。属音之欲反。」课更以最。上由此愈奇宽。及议欲放古巡狩封禅之事，师古曰：「放，依也，音甫往反。」诸儒对者五十余人，未能有所定。先是，司马相如病死，有遗书，颂功德，言符瑞，足以封泰山。上奇其书，以问宽，宽对曰：「陛下躬发圣德，统楫群元，张晏曰：「统，察；楫，聚也。」如淳曰：「历数之元也。」臣瓒曰：「统犹总览也。楫当作辑。」师古曰：「辑、楫与集，三字并同。虞书曰『楫五瑞』是也，其字从木。瓒曰当为辑，不通。」宗祀天地，荐礼百神，精神所乡，徵兆必报，师古曰：「乡读曰向。徵，证也。」天地并应，符瑞昭明。其封泰山，禅梁父，昭姓考瑞，帝王之盛节也。然享荐之义，不著于经，师古曰：「封禅之享荐也，以非常礼，故经无其文。著音竹　反。」以为封禅告成，合祛於天地神只，李奇曰：「祛，开散；合，闭也。开闭於天地也。」祗戒精专以接神明。总百官之职，各称事宜而为之节文。师古曰：「称，副也。」唯圣主所由，制定其当，师古曰：「当犹中也。」非群臣之所能列。今将举大事，优游数年，师古曰：「言不决也。」使群臣得人自尽，终莫能成。师古曰：「所言不同，各有执见也。」唯天子建中和之极，兼总条贯，师古曰：「极，正也。周礼曰『以为人极』也。」金声而玉振之，师古曰：「言振扬德音，如金玉之声也。」以顺成天庆，垂万世之基。」上然之，乃自制仪，采儒术以文焉。既成，将用事，拜宽为御史大夫，从东封泰山，还登明堂。宽上寿曰：「臣闻三代改制，属象相因。李奇曰：「政教之法象相因属也。」师古曰：「属，连也，音之欲反。」间者圣统废绝，师古曰：「圣统，圣人之遗业，谓礼文也。」陛下发愤，合指天地，祖立明堂辟雍，师古曰：「祖，始也。」宗祀泰一，师古曰：「宗，尊也。」六律五声，师古曰：「六律，谓黄锺、太蔟、姑洗、蕤宾、夷则、无射也。五声，宫、商、角、徵、羽也。」幽赞圣意，师古曰：「幽，深也。赞，明也。」神乐四合，各有方象，如淳曰：「四方色及五神祭祀声乐各有等。」以丞嘉祀，为万世则，师古曰：「则，法也。」天下幸甚。将建大元本瑞，登告岱宗，发祉G门，以候景至。癸亥宗祀，日宣重光；上元甲子，肃邕永享。李奇曰：「太平之世，日抱重光，谓日有重日也。」苏林曰：「将，甫始之辞也。太元，太初历也。本瑞，谓白麟、宝鼎之属也。以候景至，冬至之景也。上元甲子，太初元年甲子朔旦冬至也。」师古曰：「宗，尊也。肃，敬也。雍，和也。既敬且和，则长为天所亨也。G读与开同。」光辉充塞，天文粲然，师古曰：「塞，满也。粲然，明貌。」（充）〔见〕象日昭，报降符应。师古曰：「言（大）〔天〕显示景象，日日昭明也。降下符应，以报德化。」臣宽奉觞再拜，上千万岁寿。」制曰：「敬举君之觞。」後太史令司马迁等言：「历纪坏废，汉兴未改正朔，宜可正。」上乃诏宽与迁等共定汉太初历。语在律历志。
初梁相褚大通五经，为博士，时宽为弟子。及御史大夫缺，徵褚大，大自以为得御史大夫。至洛阳，闻儿宽为之，褚大笑。及至，与宽议封禅於上前，大不能及，退而服曰：「上诚知人。」宽为御史大夫，以称意任职，故久无有所匡谏於上，官属易之。师古曰：「易，轻也，音弋（鼓）〔豉〕反。」居位九岁，以官卒。赞曰：公孙弘、卜式、儿宽皆以鸿渐之翼困於燕爵，李奇曰：「渐，进也。鸿一举而进千里者，羽翼之材也。弘等皆以大材初为俗所薄，若燕爵不知鸿志也。」师古曰：「易渐卦上九爻辞曰：『鸿渐于陆，其羽可以为仪。』鸿，大鸟。渐，进也。高平曰陆。言鸿进於陆，以其羽翼为威仪也。喻弘等皆有鸿之羽仪，未进之时，燕爵所轻也。」远迹羊豕之间，师古曰：「远窜其迹也。」非遇其时，焉能致此位乎？师古曰：「焉，於（曰）〔何〕也。」是时，汉兴六十余载，海内艾安，师古曰：「艾读曰刈。」府库充实，而四夷未宾，制度多阙。上方欲用文武，求之如弗及，师古曰：「恐失之。」始以蒲轮迎枚生，见主父而叹息。师古曰：「谓言『公皆安在？何相见之晚！』」群士慕向，异人并出。卜式拔於刍牧，弘羊擢於贾竖，卫青奋於奴仆，日出於降虏，斯亦曩时版筑饭牛之（明）〔朋〕已。师古曰：「版筑，傅说也。饭牛，甯戚也。已，语终辞也。饭音扶晚反。」汉之得人，於兹为盛，儒雅则公孙弘、董仲舒、儿宽，笃行则石建、石庆，质直则汲黯、卜式，推贤则韩安国、郑当时，定令则赵禹、张汤，文章则司马迁、相如，滑稽则东方朔、枚皋，师古曰：「滑稽，转利之称也。滑，乱也。稽，碍也。言其变乱无留碍也。一说，稽，考也。言可滑乱不可考校也。滑音骨。稽音工奚反。」应对则严助、朱买臣，历数则唐都、洛下闳，协律则李延年，运筹则桑弘羊，奉使则张骞、苏武，将率则卫青、霍去病，受遗则霍光、金日，其余不可胜纪。师古曰：「纪，记也。」是以兴造功业，制度遗文，後世莫及。孝宣承统，纂修洪业，亦讲论六艺，招选茂异，而萧望之、梁丘贺、夏侯胜、韦玄成、严彭祖、尹更始以儒术进，刘向、王褒以文章显，将相则张安世、赵充国、魏相、丙吉、于定国、杜延年，治民则黄霸、王成、龚遂、郑弘、召信臣、师古曰：「召读曰邵。」韩延寿、尹翁归、赵广汉、严延年、张敞之属，皆有功迹见述於世。参其名臣，亦其次也。师古曰：「次於武帝时。」
汉书卷五十九张汤传第二十九
张汤，杜陵人也。父为长安丞，出，汤为儿守舍。师古曰：「称为儿者，言其尚幼小也。」还，鼠盗肉，父怒，笞汤。汤掘熏得鼠及余肉，劾鼠掠治，传爰书，讯鞫论报，师古曰：「传谓传逮，若今之追逮赴对也。爰，换也，以文书代换其口辞也。讯，考问也。鞫，穷也，谓穷核之也。论报，谓上论之而获报也。讯音信。」并取鼠与肉，具狱磔堂下。师古曰：「具为治狱之文，处正其罪而磔鼠也。」父见之，视文辞如老狱吏，大惊，遂使书狱。如淳曰：「决狱之书，谓律令也。」父死後，汤为长安吏。周阳侯为诸卿时，师古曰：「姓赵。」尝系长安，汤倾身事之。及出为侯，大与汤交，遍见贵人。汤给事内史，为甯成掾，以汤为无害，言大府，师古曰：「大府，丞相府也。无害，言其最胜也，解在萧何传。」调茂陵尉，师古曰：「调，选也，选以为此官也。调音徒钓反。」治方中。孟康曰：「方中，陵上土作方也，汤主治之。」苏林曰：「天子即位，豫作陵，讳之，故言方中，或言斥土。」如淳曰：「汉注陵方中用地一顷，深十二丈。」师古曰：「苏说非也。古谓掘地为坑曰方，今荆楚俗土功筑作算程课者，犹以方计之，非谓避讳也。」武安侯为丞相，师古曰：「田`。」徵汤为史，荐补侍御史。治陈皇后巫蛊狱，深竟党与，上以为能，迁太中大夫。与赵禹共定诸律令，务在深文，拘守职之吏。苏林曰：「拘刻於守职之吏。」已而禹至少府，汤为廷尉，两人交欢，兄事禹。师古曰：「事之如兄。」禹志在奉公孤立，而汤舞知以御人。师古曰：「舞弄其智，制御它人也。」始为小吏，乾没，与长安富贾田甲、鱼翁叔之属交私。服虔曰：「乾没，射成败也。」如淳曰：「豫居物以待之，得利为乾，失利为没。」师古曰：「乾音干。」及列九卿，收接天下名士大夫，己心内虽不合，然阳浮道与之。师古曰：「阳以道义为交，非其中心，故云浮也。」是时，上方乡文学，师古曰：「乡读曰向。」汤决大狱，欲傅古义，师古曰：「傅读曰附。」乃请博士弟子治尚书、春秋，补廷尉史，平亭疑法。奏谳疑，李奇曰：「亭亦平也。」师古曰：「亭，均也，调也。言平均疑法及为谳疑奏之。」必奏先为上分别其原，上所是，受而著谳法廷尉挈令，韦昭曰：「在板挈也。」师古曰：「著谓明书之也。挈，狱讼之要也。书於谳法挈令以为後式也。挈音口计反。」扬主之明。师古曰：「言此自天子之意，非由臣下有司。」奏事即谴，汤摧谢，苏林曰：「深自挫按也。」师古曰：「若上有责，即摧折而谢也。」乡上意所便，师古曰：「谓如天子责汤之指而言其端也。乡读曰向。」必引正监掾史贤者，曰：「固为臣议，如（此）上责臣，师古曰：「如上之意。」臣弗用，愚抵此。」苏林曰：「坐不用诸掾语，故至於此。」罪常释。臣瓒曰：「谓常见原也。」间即奏事，上善之，曰：「臣非知为此奏，乃监、掾、史某所为。」师古曰：「间谓非当朝奏者。」其欲荐吏，扬人之善解人之过如此。所治即上意所欲罪，予监吏深刻者；即上意所欲释，予监吏轻平者。所治即豪，必舞文巧诋；师古曰：「诋，诬也，音丁礼反。其下并同。」即下户羸弱，时口言「虽文致法，上裁察。」於是往往释汤所言。李奇曰：「先见上口言之，欲与轻平，故皆见原释也。」如淳曰：「虽文书按察致下户之罪，汤以先口解之矣。上以汤言，辄裁察之，轻其罪也。」师古曰：「李、如二说皆非也。此言下户羸弱，汤欲佐助，虽具文奏之，而又口奏，言虽律令之文合致此罪，听上裁察，盖为此人希恩宥也。於是上得汤言，往往释其人罪，非未奏之前口豫言也。」汤至於大吏，内行修，交通宾客饮食，於故人子弟为吏及贫昆弟，调护之尤厚。师古曰：「调，和适之。令得其所也。护谓保佑也。」其造请诸公，不避寒暑。师古曰：「造，至诣也。请，谒问也。造音七到反。」是以汤虽文深意忌不专平，然得此声誉。而深刻吏多为爪牙用者，依於文学之士。丞相弘数称其美。及治淮南、衡山、江都反狱，皆穷根本。严助、伍被，上欲释之，汤争曰：「伍被本造反谋，而助亲幸出入禁闼腹心之臣，乃交私诸侯，如此弗诛，後不可治。」上可论之。师古曰：「可汤所奏而论决之。」其治狱所巧排大臣自以为功，多此类。繇是益尊任，师古曰：「繇读与由同。」迁御史大夫。会浑邪等降汉，大兴兵伐匈奴，山东水旱，贫民流徙，皆昂给县官，师古曰：「昂音牛向反。」县官空虚。汤承上指，请造白金及五铢钱，笼天下盐铁，师古曰：「笼罗其事，皆令利入官。」排富商大贾，出告缗令，I豪疆并兼之家，舞文巧诋以辅法。师古曰：「辅，助也。以巧诋助法，言不公平也。」汤每朝奏事，语国家用，日旰，师古曰：「旰，晚也。论事既多，至於日晚。旰音干。」天子忘食。丞相取充位，师古曰：「但充其位而已，无所造设也。」天下事皆决汤。百姓不安其生，骚动，县官所兴未获其利，奸吏并侵渔，师古曰：「并，且也。」於是痛绳以罪。自公卿以下至於庶人咸指汤。汤尝病，上自至舍视，其隆贵如此。匈奴求和亲，群臣议前，师古曰：「於上前议事。」博士狄山曰：「和亲便。」上问其便，山曰：「兵，凶器，未易数动。师古曰：「言难可屡动。」高帝欲伐匈奴，大困平城，乃遂结和亲。孝惠、高后时，天下安乐，及文帝欲事匈奴，北边萧然苦兵。师古曰：「萧然犹骚然，扰动之貌也。」孝景时，吴楚七国反，景帝往来东宫间，师古曰：「谓谘谋於太后也。」天下寒心数月。师古曰：「惧於兵难也。」吴楚已破，竟景帝不言兵，师古曰：「讫景帝之身更不议征伐之事。」天下富实。今自陛下兴兵击匈奴，中国以空虚，边大困贫。由是观之，不如和亲。」上问汤，汤曰：「此愚儒无知。」狄山曰：「臣固愚忠，若御史大夫汤，乃诈忠。汤之治淮南、江都，以深文痛诋诸侯，别疏骨肉，使藩臣不自安，臣固知汤之（为）诈忠。」於是上作色曰：「吾使生居一郡，能无使虏入盗乎？」师古曰：「博士之官，故呼为生也。」山曰：「不能。」曰：「居一县？」曰：「不能。」复曰：「居一鄣间？」师古曰：「鄣谓塞上要险之处，别筑为城，因置吏士而为鄣蔽以捍寇也。鄣音之向反。」山自度辩穷且下吏，师古曰：「度，计也。见诘自辩而辞穷，当下吏也。」曰：「能。」乃遣山乘鄣。师古曰：「乘，登也，登而守之。」至月余，匈奴斩山头而去。是後群臣震。师古曰：「震，动也。，失（失）气也。音之涉反。」汤客田甲虽贾人，有贤操，师古曰：「操谓所执持之志行也。音千到反。」始汤为小吏，与钱通，师古曰：「为小吏之时与田甲为钱财之交。」及为大吏，而甲所以责汤行义，有烈士之风。汤为御史大夫七岁，败。
河东人李文，故尝与汤有隙，已而为御史中丞，荐数从中文事有可以伤汤者，不能为地。服虔曰：「荐，藉也。文与汤故有隙，已而为御史中丞，藉己在内台，中文书有可用伤汤者因会致之，不能为汤作道地。」苏林曰：「荐，仍也。」师古曰：「荐、数义同，苏说是也。数数在中，其有文书事可用伤汤者，不为作道地也。荐音在见反。数音所角反。大雅云汉之诗曰『饥馑荐臻』，字亦如此。」汤有所爱史鲁谒居，知汤弗平，使人上飞变告文奸事。师古曰：「飞变犹言急变也。」事下汤，汤治论杀文，而汤心知谒居为之。上问：「变事从迹安起？」师古曰：「从读曰踪。」汤阳惊曰：「此殆文故人怨之。」师古曰：「殆，近也。」谒居病卧闾里主人，汤自往视病，为谒居摩足。赵国以冶铸为业，王数讼铁官事，汤常排赵王。赵王求汤阴事。谒居尝案赵王，赵王怨之，并上书告：「汤大臣也，史谒居有病，汤至为摩足，疑与为大奸。」事下廷尉。谒居病死，事连其弟，弟系导官。苏林曰：「汉仪注狱二十六所，导官无狱也。」师古曰：「苏说非也。导，择也。以主择米，故曰导官。事见百官表。时或以诸狱皆满，故权寄在此署系之，非本狱所也。」汤亦治它囚导官，见谒居弟，欲阴为之，而阳不省。师古曰：「省，视也。」谒居弟不知而怨汤，使人上书，告汤与谒居谋，（兵）〔共〕变李文。事下减宣。宣尝与汤有隙，及得此事，穷竟其事，未奏也。会人有盗发孝文园瘗钱，如淳曰：「瘗，埋也，埋钱於园陵以送死也。」丞相青翟朝，与汤约俱谢，师古曰：「将入朝之时为此要约。」至前，师古曰：「至天子之前。」汤念独丞相以四时行园，当谢，汤无与也，不谢。师古曰：「行音下更反。与读曰豫。无豫谓不干其事也。」丞相谢，上使御史案其事。汤欲致其文丞相见知，张晏曰：「见知故纵，以其罪罪之也。」丞相患之。三长史皆害汤，欲陷之。师古曰：「百官表丞相有两长史，今此云三者，盖以守者，非正员也。」始，长史朱买臣素怨汤，语在其传。王朝，齐人，以术至右内史。边通学短长，（师古）〔应劭〕曰：「短长术兴於六国时，长短其语，隐谬用相激怒也。」张晏曰：「苏秦、张仪之谋，趣彼为短，归此为长，战国策名长短术也。」刚暴人也，官至济南相。故皆居汤右，师古曰：「言旧在汤上。」已而失官，守长史，x体於汤。师古曰：「谓拜伏也。」汤数行丞相事，知此三长史素贵，常陵折之，故三长史合谋曰：「始汤约与君谢，已而卖君；今欲劾君以宗庙事，此欲代君耳。吾知汤阴事。」使吏捕案汤左田信等，李奇曰：「左，证左也。」师古曰：「谓之左者，言除罪人正身之外，又取其左右者考问也。」曰汤且欲为请奏，信辄先知之，居物致富，与汤分之。服虔曰：「居谓储也。」及它奸事。事辞颇闻。师古曰：「闻於天子也。」上问汤曰：「吾所为，贾人辄知，益居其物，师古曰：「益，多也。」是类有以吾谋告之者。」师古曰：「类，似也。」汤不谢，又阳惊曰：「固宜有。」减宣亦奏谒居事。上以汤怀诈面欺，师古曰：「对面欺诬也。」使使八辈簿责汤。苏林曰：「簿音主簿之簿。簿，悉责也。」师古曰：「以文簿次第一一责之。」汤具自道无此，不服。於是上使赵禹责汤。禹至，让汤曰：师古曰：「让亦责也。」「君何不知分也！师古曰：「分音扶问反。」君所治，夷灭者几何人矣！师古曰：「几音居起反。」今人言君皆有状，天子重致君狱，师古曰：「重犹难也。」欲令君自为计，师古曰：「言引决也。」何多以对为？」师古曰：「言何用多对。」汤乃为书谢曰：「汤无尺寸之功，起刀笔吏，陛下幸致位三公，无以塞责。师古曰：「塞，当也。」然谋陷汤者，三长史也。」遂自杀。汤死，家产直不过五百金，皆所得奉赐，师古曰：「奉音扶用反。」无它赢。师古曰：「赢，余也。」昆弟诸子欲厚葬汤，汤母曰：「汤为天子大臣，被恶言而死，师古曰：「被，加也，音皮义反。」何厚葬为！」载以牛车，有棺而无椁。上闻之，曰：「非此母不生此子。」乃尽按诛三长史。丞相青翟自杀。出田信。上惜汤，复稍进其子安世。安世字子孺，少以父任为郎。用善书给事尚书，师古曰：「於尚书中给事也。给，供也。」精力於职，休沐未尝出。上行幸河东，尝亡书三箧，诏问莫能知，唯安世识之，师古曰：「识，记也，音式志反。」具作其事。後购求得书，以相校无所遗失。上奇其材，擢为尚书令，迁光禄大夫。昭帝即位，大将军霍光秉政，以安世笃行，师古曰：「笃，厚也。」光亲重之。会左将军上官桀父子及御史大夫桑弘羊皆与燕王、盖主谋反诛，光以朝无旧臣，白用安世为右将军光禄勋，以自副焉。久之，天子下诏曰：「右将军光禄勋安世辅政宿卫，肃敬不怠，十有三年，咸以康宁。夫亲亲任贤，唐虞之道也，其封安世为富平侯。」明年，昭帝崩，未葬，大将军光白太后，徙安世为车骑将军，与共徵立昌邑王。王行淫乱，光复与安世谋废王，尊立宣帝。帝初即位，褒赏大臣，〔下〕诏曰：「夫褒有德，赏有功，古今之通义也。车骑将军光禄勋富平侯安世，宿卫忠正，宣德明恩，勤劳国家，守职秉义，以安宗庙，其益封万六百户，功次大将军光。」安世子千秋、延寿、彭祖，皆中郎将侍中。
大将军光薨後数月，御史大夫魏相上封事曰：「圣王褒有德以怀万方，师古曰：「怀，来也。」显有功以劝百　，是以朝廷尊荣，天下乡风。师古曰：「乡读曰向。」国家承祖宗之业，制诸侯之重，新失大将军，宜宣章盛德以示天下，显明功臣以填藩国。师古曰：「填音竹刃反。」毋空大位，以塞争权，师古曰：「大臣位空，则起争夺之权也。」所以安社稷绝未萌也。师古曰：「未萌，谓变故未生者也。」车骑将军安世事孝武皇帝三十余年，忠信谨厚，勤劳政事，夙夜不怠，与大将军定策，天下受其福，国家重臣也，宜尊其位，以为大将军，毋令领光禄勋事，使专精神，忧念天下，思惟得失。安世子延寿重厚，可以为光禄勋，领宿卫臣。」上亦欲用之。安世闻指，惧不敢当，请间求见，免冠顿首曰：「老臣耳妄闻，言之为先事，不言情不达，师古曰：「事未施行而遽言之，故曰先事也。」诚自量不足以居大位，继大将军後。唯天子财哀，以全老臣之命。」师古曰：「财与裁同。」上笑曰：「君言泰谦。君而不可，尚谁可者！」师古曰：「言君尚不可，谁更可也！安世深辞弗能得。後数日，竟拜为大司马车骑将军，领尚书事。数月，罢车骑将军屯兵，更为卫将军，两宫卫尉，城门、北军兵属焉。时霍光子禹为右将军，上亦以禹为大司马，罢其右将军屯兵，以虚尊加之，而实夺其众。後岁余，禹谋反，夷宗族，安世素小心畏忌，已内忧矣。师古曰：「忌者，戒盈满之祸。」其女孙敬为霍氏外属妇，师古曰：「女孙，即今所谓孙女也。」当相坐，安世瘦惧，形於颜色。师古曰：「形，见也。」上怪而怜之，以问左右，乃赦敬，以慰其意。安世　恐。师古曰：「　，益也。」职典枢机，以谨慎周密自著，外内无间。师古曰：「著，明也。间，隙也。」每定大政，已决，辄移病出，师古曰：「移病，谓移书言病也。一曰以病而移居。」闻有诏令，乃惊，使吏之丞相府问焉。自朝廷大臣莫知其与议也。师古曰：「与读曰豫。」尝有所荐，其人来谢，安世大恨，以为举贤达能，岂有私谢邪？绝勿复为通。师古曰：「有欲谢者，皆不通也。一曰告此人而绝之，更不与相见也。」有郎功高不调，师古曰：「调，选也，音徒钓反。」自言，安世应曰：「君之功高，明主所知。人臣执事，何长短而自言乎！」绝不许。已而郎果迁。师古曰：「安世外阳距之，而实令其迁。」莫府长史迁，辞去之官，安世问以过失。师古曰：「问己有何失。」长史曰：「将军为明主股肱，而士无所进，论者以为讥。」安世曰：「明主在上，贤不肖较然，师古曰：「较，明貌。」臣下自修而已，何知士而荐之？」其欲匿名迹远权势如此。师古曰：「远，离也，音于万反。」为光禄勋，郎有醉小便殿上，主事白行法，安世曰：「何以知其不反水浆邪？师古曰：「反读曰翻。」如何以小过成罪！」郎淫官婢，婢兄自言，安世曰：「奴以恚怒，诬污衣冠。」（自）〔告〕署适奴。师古曰：「适读曰谪。」其隐人过失，皆此类也。安世自见父子尊显，怀不自安，为子延寿求出补吏，上以为北地太守。岁余，上闵安世年老，复徵延寿为左曹太仆。
初，安世兄贺幸於卫太子，太子败，宾客皆诛，安世为贺上书，得下蚕室。师古曰：「谓腐刑也。凡养蚕者，欲其温而早成，故为密室蓄火以置之。而新腐刑亦有中风之患，须入密室乃得以全，因呼为蚕室耳。」後为掖庭令，而宣帝以皇曾孙收养掖庭。贺内伤太子无辜，而曾孙孤幼，所以视养拊循，恩甚密焉。及曾孙壮大，贺教书，令受诗，为取许妃，以家财聘之。曾孙数有徵怪，师古曰：「徵，证也。」语在宣纪。贺闻知，为安世道之，称其材美。安世辄绝止，以为少主在上，不宜称述曾孙。及宣帝即位，而贺已死。上谓安世曰：「掖（廷）〔庭〕令平生称我，将军止之，是也。」上追思贺恩，欲封其冢为恩德侯，置守冢二百家。师古曰：「身死追封，故云封冢也。」贺有一子蚤死，师古曰：「蚤，古早字。」无子，子安世小男彭祖。师古曰：「言养以为子。」彭祖又小与上同席研书，指欲封之，先赐爵关内侯。故安世深辞贺封，又求损守冢户数，稍减至三十户。上曰：「吾自为掖（廷）〔庭〕令，非为将军也。」安世乃止，不敢复言。遂下诏曰：「其为故掖（廷）〔庭〕令张贺置守冢三十家。」上自处置其里，师古曰：「处，安也，音昌汝反。」居冢西斗鸡翁舍南，上少时所尝游处也。明年，复下诏曰：「朕微眇时，故掖（廷）〔庭〕令张贺辅道朕躬，师古曰：「道读曰导。」修文学经术，恩惠卓异，厥功茂焉。诗云：『无言不雠，无德不报。』师古曰：「大雅抑之诗。」其封贺弟子侍中关内侯彭祖为阳都侯，赐贺谥曰阳都哀侯。」时贺有孤孙霸，年七岁，拜为散骑中郎将，赐爵关内侯，食邑三百户。安世以父子封侯，在位大盛，乃辞禄。诏都内别臧张氏无名钱以百万数。文颖曰：「都内，主臧官也。」张晏曰：「安世以还官，官不簿也。」安世尊为公侯，食邑万户，然身衣弋绨，师古曰：「弋，黑色也。绨，厚缯也。」夫人自纺绩，家童七百人，皆有手技作事，内治产业，累积纤微，是以能殖其货，师古曰：「殖，生也。」富於大将军光。天子甚尊惮大将军，然内亲安世，心密於光焉。元康四年春，安世病，上疏归侯，乞骸骨。天子报曰：「将军年老被病，朕甚闵之。虽不能视事，折冲万里，君先帝大臣，明於治乱，朕所不及，得数问焉，师古曰：「言意所不及者，即以问君也。」何感而上书归卫将军富平侯印？师古曰：「感，恨也，音胡暗反。」薄朕忘故，苏林曰：「本望君重於此也。」师古曰：「苏说非也。薄犹嫌也，君意嫌朕遗忘故旧，而求去也。」非所望也！愿将军强餐食，近医药，专精神，以辅天年。」安世复强起视事，至秋薨。天子赠印绶，送以轻车介士，师古曰：「轻车，古之战车。续汉书曰『雕朱轮舆，不巾不盖，矛戟幢（也）麾， 弩。』介士谓甲士也。，插也。 ，皮箧盛弩也。音侧事反。 
音服。」谥曰敬侯。赐茔杜东，师古曰：「茔，冢地也。」将作穿复土，起冢祠堂。子延寿嗣。延寿已历位九卿，既嗣侯，国在陈留，别邑在魏郡，租入岁千余万。延寿自以身无功德，何以能久堪先人大国，数上书让减户邑，又因弟阳都侯彭祖口陈至诚。天子以为有让，乃徙封平原，并一国，户口如故，而租税减半。薨，谥曰爱侯。子勃嗣，为散骑谏大夫。
元帝初即位，诏列侯举茂材，勃举太官献丞陈汤。苏林曰：「献丞，主贡献物也。」汤有罪，勃坐削户二百，会薨，故赐谥曰缪侯。师古曰：「以其所举不得人，故加恶谥。（谬）〔缪〕者，妄也。」後汤立功西域，世以勃为知人。子临嗣。临亦谦俭，每登阁殿，常叹曰：「桑、霍为我戒，岂不厚哉！」师古曰：「桑，桑弘羊也。霍，霍禹也。言以骄奢致祸也。」且死，分施宗族故旧，师古曰：「言将死之时，多以财分施也。」薄葬不起坟。临尚敬武公主。文颖曰：「成帝姊也。」（陈）〔臣〕瓒曰：「敬武公主是元帝姊也。」师古曰：「二说皆非也。薛宣传云主怒曰：『嫂何以取妹杀之？』既谓元后为嫂，是则元帝妹也。」薨，子放嗣。鸿嘉中，上欲遵武帝故事，与近臣游宴，放以公主子开敏得幸。放取皇后弟平恩侯许嘉女，上为放供张，师古曰：「供音居用反。张音竹亮反。」赐甲第，充以乘舆服饰，号为天子取妇，皇后嫁女。大官私官并供（具）〔其〕第，服虔曰：「私官，皇后之官也。」两宫使者冠盖不绝，赏赐以千万数。放为侍中中郎将，监平乐屯兵，置莫府，仪比将军。与上卧起，宠爱殊绝，常从为微行出游，北至甘泉，南至长杨、五g，师古曰：「g与柞同。」斗鸡走马长安中，积数年。是时上诸舅皆害其宠，白太后。太后以上春秋富，动作不节，甚以过放。师古曰：「以放为罪过。」时数有灾异，议者归咎放等。於是丞相宣、御史大夫方进师古曰：「薛宣、翟方进。」奏：「放骄蹇纵恣，奢淫不制。前侍御史修等四人奉使至放家逐名捕贼，刘德曰：「谓诏捕罪人有名者也。」时放见在，奴从者闭门设兵弩射吏，距使者不肯内。知男子李游君欲献女，使乐府音监景武强求不得，孟康曰：「音监，监主乐人也。姓景名武。」使奴康等之其家，贼伤三人。又以县官事怨乐府游徼莽，师古曰：「乐府之游徼名莽。」而使大奴骏等四十余人群党盛兵弩，白昼入乐府攻射官寺，缚束长吏子弟，斫破器物，宫中皆奔走伏匿。师古曰：「奔，古奔字。」莽自髡钳，衣赭衣，及守令史调等皆徒跣叩头谢放，放乃止。奴从者支属并乘权势为暴虐，至求吏妻不得，杀其夫，或恚一人，妄杀其亲属，辄亡入放（弟）〔第〕，不得，幸得勿治。放行轻薄，连犯大恶，有感动阴阳之咎，为臣不忠首，师古曰：「不忠之罪放为首。」罪名虽显，前蒙恩。骄逸悖理，师古曰：「悖，乖也，音布内反。」与背畔无异，臣子之恶，莫大於是，不宜宿卫在位。臣请免放归国，以销众邪之萌，厌海内之心。」师古曰：「萌，始生者也。厌，满也，音一艳反。」上不得已，师古曰：「已，止也。」左迁放为北地都尉。数月，复徵入侍中。太后以放为言，出放为天水属国都尉。永始、元延间，比年日蚀，师古曰：「比，频也。」故久不还放，玺书劳问不绝。居岁余，徵放归第视母公主疾。数月，主有瘳，出放为河东都尉。上虽爱放，然上迫太后，下用大臣，故常涕泣而遣之。後复徵放为侍中光禄大夫，秩中二千石。岁余，丞相方进复奏放，上不得已，免放，赐钱五百万，遣就国。数月，成帝崩，放思慕哭泣而死。初，安世长子千秋与霍光子禹俱为中郎将，将兵随度辽将军范明友击乌桓。还，谒大将军光，问千秋战斗方略，山川形势，千秋口对兵事，画地成图，无所忘失。光复问禹，禹不能记，曰：「皆有文书。」光由是贤千秋，以禹为不材，叹曰：「霍氏世衰，张氏兴矣！」及禹诛灭，而安世子孙相继，自宣、元以来为侍中、中常侍、诸曹散骑、列校尉者凡十余人。功臣之世，唯有金氏、张氏，亲近宠贵，比於外戚。
放子纯嗣侯，恭俭自修，明习汉家制度故事，有敬侯遗风。王莽时不失爵，建武中历位至大司空，更封富平之别乡为武始侯。
张汤本居杜陵，安世武、昭、宣世辄随陵，服虔曰：「随所事帝，徙处其陵也。」凡三徙，复还杜陵。赞曰：冯商称张汤之先与留侯同祖，而司马迁不言，故阙焉。如淳曰：「班固目录冯商，长安人，成帝时以能属书待诏金马门，受诏续太史公书十余篇。」师古曰：「刘歆七略云商阳陵人，治易，事五鹿充宗，能属文，博通强记，与孟柳俱待诏，颇序列传，未卒，会病死。」汉兴以来，侯者百数，保国持宠，未有若富平者也。汤虽酷烈，及身蒙咎，其推贤扬善，固宜有後。安世履道，满而不溢。贺之阴德，亦有助云。
汉书卷六十杜周传第三十
杜周，南阳杜衍人也。义纵为南阳太守，以周为爪牙，荐之张汤，为廷尉史。使案边失亡，文颖曰：「边卒多亡也。或曰，郡县主守有所亡失也。」师古曰：「此说皆非也。谓因虏入为寇，而失人畜甲兵仓廪者也。」所论杀甚多。奏事中意，任用，师古曰：「以奏事当天子之意旨，故被任用也。中音竹仲反。」与减宣更为中丞者十余岁。师古曰：「更，互也，音工衡反。」周少言重迟，师古曰：「迟谓性非敏速也。」而内深次骨。李奇曰：「其用法深刻至骨。」宣为左内史，周为廷尉，其治大抵放张汤，师古曰：「大抵，大归也。放，依也，音甫往反。」而善候司。师古曰：「观望天子意。」上所欲挤者，因而陷之；孟康曰：「挤音跻。」师古曰：「挤，坠也。」上所欲释，久系待问而微见其冤状。师古曰：「见，显也。」客有谓周曰：「君为天下决平，不循三尺法，孟康曰：「以三尺竹简书法律也。」师古曰：「循，因也，顺也。」专以人主意指为狱，狱者固如是乎？」师古曰：「言不当然也。」周曰：「三尺安出哉？师古曰：「安犹焉也。」前主所是著为律，後主所是疏为令；师古曰：「著谓明表也。疏谓分条也。」当时为是，何古之法乎！」师古曰：「各当其时而为是也。」至周为廷尉，诏狱亦益多矣。二千石系者新故相因，不减百余人。郡吏大府举之廷尉，如淳曰：「郡吏，太守也。」文颖曰：「大府，公府也。」孟康曰：「举之廷尉，以章劾付廷尉治之也。」师古曰：「孟说非也。举，皆也。言郡吏大府狱事皆归廷尉也。大府，丞相、御史之府也。」一岁至千余章。章大者连逮证案数百，小者数十人；远者数千里，近者数百里。会狱，师古曰：「往赴对也。」吏因责如章告劾，师古曰：「皆令服罪如所告劾之本章。」不服，以掠笞定之。师古曰：「定其辞，令服也。」於是闻有逮证，皆亡匿。狱久者至更数赦十余岁而相告言，师古曰：「更，历也。其罪或非赦例，故不得除，而久逃亡不出至於十余岁，犹相告言，由周用法深刻故也。更音工衡反。」大氐尽诋以不道，师古曰：「氐读与抵同。抵，归也。诋，诬也。并音丁礼反。」以上廷尉及中都官，诏狱逮至六七万人，师古曰：「中都官，凡京师诸官府也。狱辞所及，追考问者六七万人也。」吏所增加十有余万。师古曰：「吏又於此外以文致之，更增加也。」周中废，後为执金吾，逐捕桑弘羊、卫皇后昆弟子刻深，上以为尽力无私，迁为御史大夫。
始周为廷史，有一马，师古曰：「廷史，即廷尉史也。」及久任事，列三公，而两子夹河为郡守，家訾累巨万矣。师古曰：「訾与赀同。」治皆酷暴，唯少子延年行宽厚云。延年字幼公，亦明法律。昭帝初立，大将军霍光秉政，以延年三公子，吏材有余，补军司空。苏林曰：「主狱官也。」如淳曰：「律，营军司空、军中司空各二人。」始元四年，益州蛮夷反，延年以校尉将南阳士击益州，还，为谏大夫。左将军上官桀父子与盖主、燕王谋为逆乱，假稻田使者燕仓知其谋，以告大司农杨敞。敞惶惧，移病，师古曰：「移病，谓移书言病也。一曰，以病而移居。」以语延年。延年以闻，桀等伏辜。延年封为建平侯。延年本大将军霍光吏，首发大奸，师古曰：「首谓初首先发之。」有忠节，由是擢为太仆右曹给事中。光持刑罚严，延年辅之以宽。治燕王狱时，御史大夫桑弘羊子迁亡，过父故吏侯史吴。师古曰：「姓侯史，名吴。」後迁捕得，伏法。会赦，侯史吴自出系狱，廷尉王平与少府徐仁杂治反事，师古曰：「交杂同共治之也。」皆以为桑迁坐父谋反而侯史吴臧之，非匿反者，乃匿为随者也。孟康曰：「言桑迁但随坐耳，非自反也。」即以赦令除吴罪。後侍御史治实，师古曰：「重核其事也。」以桑迁通经术，知父谋反而不谏争，与反者身无异；侯史吴故三百石吏，首匿迁，师古曰：「首匿者，言身为谋首而藏匿人也。他皆类此。」不与庶人匿随从者等，吴不得赦。奏请覆治，劾廷尉、少府纵反者。师古曰：「纵，放也。」少府徐仁即丞相车千秋女婿也，故千秋数为侯史吴言。恐光不听，千秋即召中二千石、博士会公车门，议问吴法。师古曰：「（言）〔于〕法律之中吴当得何罪。」议者知大将军指，皆执吴为不道。明日，千秋封上众议，光於是以千秋擅召中二千石以下，外内异言，张晏曰：「外则去疾欲尽，内则为其婿也。」师古曰：「此说非也。外内，谓外朝及内朝也。」遂下廷尉平、少府仁狱。朝廷皆恐丞相坐之。延年乃奏记光争，以为「吏纵罪人，有常法，今更诋吴为不道，恐於法深。师古曰：「诋，诬也。次下亦同。」又丞相素无所守持，而为好言於下，尽其素行也。师古曰：「言非故有所执持，但其素行好与在下人言议耳。」至擅召中二千石，甚无状。师古曰：「无善状。」延年愚，以为丞相久故，及先帝用事，师古曰：「言在位已久，是为故旧，又尝及仕先帝而任事也。」非有大故，不可弃也。间者民颇言狱深，吏为峻诋，师古曰：「峻谓峭刻也。」今丞相所议，又狱事也，如是以及丞相，恐不合众心。群下哗，庶人私议，流言四布，延年窃重将军失此名於天下也！」师古曰：「重犹难也。以此为重事也。」光以廷尉、少府弄法轻重，皆论弃市，而不以及丞相，终与相竟。师古曰：「谓终丞相之身无贬黜也。」延年论议持平，合和朝廷，皆此类也。见国家承武帝奢侈师旅之後，数为大将军光言：「年岁比不登，流民未尽还，师古曰：「比，频也。」宜修孝文时政，示以俭约宽和，顺天心，说民意，年岁宜应。」师古曰：「言俭约宽和，则丰年当应也。说读曰悦。」光纳其言，举贤良，议罢酒榷盐铁，皆自延年发之。吏民上书言便宜，有异，辄下延年平处复奏。师古曰：「先平处其可否，然後奏言。处音昌汝反。」言可官试者，至为县令，或丞相、御史除用，满岁以状闻，或抵其罪法，师古曰：「抵，至也。言事之人有奸妄者，则（特）致之於罪法。」常与两府及廷尉分章。如淳曰：「两府，丞相、御史府也。诸章有所疑，使延年决之。」师古曰：「此说非也。上书言事者，其章或下丞相御史，或付延年，故云分章耳，非令决疑也。」昭帝末，寝疾，徵天下名医，延年典领方药。帝崩，昌邑王即位，废，大将军光、车骑将军张安世与大臣议所立。时宣帝养於掖廷，号皇曾孙，与延年中子佗相爱善，延年知曾孙德美，劝光、安世立焉。宣帝即位，褒赏大臣，延年以定策安宗庙，益户二千三百，与始封所食邑凡四千三百户。诏有司论定策功，大司马大将军光功德过太尉绛侯周勃，车骑将军安世、丞相杨敞功比丞相陈平，前将军韩增、御史大夫蔡谊功比颍阴侯灌婴，太仆杜延年功比朱虚侯刘章，後将军赵充国、大司农田延年、少府史乐成功比典客刘揭，师古曰：「据如此传，乐成姓史，而霍光传云使乐成小家子，则又似姓使，功臣侯表乃云便乐成，三者不同。寻史、使一也，故当姓史，或作使字，而表遂误为便耳。」皆封侯益土。延年为人安和，备於诸事，师古曰：「言皆明习也。」久典朝政，上任信之，出即奉驾，人给事中，居九卿位十余年，赏赐赂遗，訾数千万。霍光薨後，子禹与宗族谋反，诛。上以延年霍氏旧人，欲退之，而丞相魏相奏延年素贵用事，官职多奸。遣吏考案，但得苑马多死，官奴婢乏衣食，师古曰：「传言延年身不犯法，但丞相致之於罪耳。」延年坐免官，削户二千。後数月，复召拜为北地太守。延年以故九卿外为边吏，治郡不进，师古曰：「比於诸郡，不为最也。」上以玺书让延年。师古曰：「让，责也。」延年乃选用良吏，捕（系）〔击〕豪强，郡中清静。居岁余，上使谒者赐延年玺书，黄金二十斤，徙为西河太守，治甚有名。五凤中，徵入为御史大夫。延年居父官府，不敢当旧位，坐卧皆易其处。是时四夷和，海内平，延年视事三岁，以老病乞骸骨，天子优之，使光禄大夫持节赐延年黄金百斤、（牛）酒，加致医药。延年遂称（疾）〔病〕笃。赐安车驷马，罢就第。师古曰：「安车，坐乘之车也。後汉舆服志云『公列侯安车，朱斑轮，倚鹿较，伏熊轼，o盖』。倚鹿较者，画立鹿於车之前两藩外也。伏熊轼者，车前横轼为伏熊之形也。」後数月薨，谥曰敬侯，子缓嗣。缓少为郎，本始中以校尉从蒲类将军击匈奴，文颖曰：「赵充国也。」臣瓒曰：「征蒲类海，故以为名。」还为谏大夫，迁上谷都尉，雁门太守。父延年薨，徵视丧事，拜为太常，治诸陵县，每冬月封具狱日，常去酒省食，师古曰：「狱案已具，当论决之，故封上。」官属称其有恩。元帝初即位，谷贵民流，永光中西羌反，缓辄上书入钱谷以助用，前後数百万。缓六弟，五人至大官，少弟熊历五郡二千石，三州牧刺史，有能名，唯中弟钦官不至而最知名。
钦字子夏，少好经书，家富而目偏盲，师古曰：「盲，目无见也。偏盲者，患一目也。今俗乃以两目无见者始为盲，语移转也。」故不好为吏。茂陵杜邺与钦同姓字，师古曰：「并字子夏。」俱以材能称京师，故衣冠谓钦为「盲杜子夏」以相别。师古曰：「衣冠谓士大夫也。」钦恶以疾见诋，师古曰：「诋，毁也，音丁礼反。」乃为小冠，高广财二寸，师古曰：「财与才同，古通用字。」由是京师更谓钦为「小冠杜子夏」，而邺为「大冠杜子夏」云。时帝舅大将军王凤以外戚辅政，求贤知自助。凤父顷侯禁与钦兄缓相善，故凤深知钦能，奏请钦为大将军军武库令。职闲无事，钦所好也。师古曰：「闲读曰闲。」钦为人深博有谋。自上为太子时，以好色闻，及即位，皇太后诏采良家女。钦因是说大将军凤曰：「礼壹娶九女，所以极阳数，广嗣重祖也；张晏曰：「阳数一三五七九，九，数之极也。」臣瓒曰：「天子一娶九女，夏殷之制也，钦故举前代之约以刺今之奢也。」必乡举求窈窕，不问华色，师古曰：「乡举者，博问乡里而举之也。窈窕，幽闲也。窈音一了反。窕音徒了反。」所以助德理内也；娣侄虽缺不复补，所以养寿塞争也。师古曰：「媵女之内，兄弟之女则谓之侄，己之女弟则谓之娣。塞，绝也。」故后妃有贞淑之行，则胤嗣有贤圣之君；制度有威仪之节，则人君有寿考之福。废而不由，则女德不厌；师古曰：「由，用也，从也。女德不厌，言好色之甚也。」女德不厌，则寿命不究於高年。师古曰：「究，竟也。」书云『或四三年』，师古曰：「周书亡逸篇曰『惟湛乐之从，罔或克寿，或十年，或七八年，或五六年，或四三年』，谓逸欲过度则损寿也。」言失欲之生害也。师古曰：「失读曰佚。佚与逸同。」男子五十，好色未衰；妇人四十，容貌改前。以改前之容侍於未衰之年，而不以礼为制，则其原不可救而後徕异态；後徕异态，则正后自疑而支庶有间适之心。师古曰：「间，代也，音居苋反。适读曰嫡。次下亦同。」是以晋献被纳谗之谤，申生蒙无罪之辜。师古曰：「蒙亦被也。」今圣主富於春秋，未有适嗣，方乡术入学，师古曰：「乡读曰向。」未亲后妃之议。将军辅政，宜因始初之隆，建九女之制，详择有行义之家，求淑女之质，毋必有（声色）〔色声〕音技能，为万世大法。师古曰：「惟求淑质，无论美色及音声技能，如此，则可为万代法也。」夫少，戒之在色，师古曰：「论语孔子曰：『君子有三戒，少之时血气未定，戒之在色。』言好色无节则致损败，故戒之也。」小卞之作，可为寒心。张晏曰：「刺幽王废申后而立褒姒，黜太子宜咎而立伯服也。」臣瓒曰：「小卞之诗，太子之傅作也，哀太子之放逐，愍周室之大坏也。」师古曰：「诗小雅也。二说皆是。卞音盘。」唯将军常以为忧。」凤白之太后，太后以为故事无有。钦复重言：师古曰：「重音直用反。」「诗云『殷监不远，在夏后氏之世』。师古曰：「大雅荡之诗也。言殷之所监见，其事不远，近在夏后氏之时。」刺戒者至迫近，而省听者常怠忽，师古曰：「忽，忘也。」可不慎哉！前言九女，略陈其祸福，甚可悼惧，窃恐将军不深留意。后妃之制，夭寿治乱存亡之端也。迹三代之季世，览宗、宣之飨国，察近属之符验，韦昭曰：「宗，殷高宗也。宣，周宣王也。皆飨国长久。」师古曰：「宗、宣之义，韦说是也。近属者，谓汉家之事耳。属犹言甫尔也，音之欲反。」祸败曷常不由女德？是以佩玉晏鸣，关雎叹之，李奇曰：「后夫人鸡鸣佩玉去君所，周康王后不然，故诗人叹而伤之。」臣瓒曰：「此鲁诗也。」知好色之伐性短年，离制度之生无厌，天下将蒙化，陵夷而成俗也。师古曰：「蒙，被也。」故咏淑女，几以配上，师古曰：「关雎之诗云『窈窕淑女，君子好仇』，故云然也。淑，善也。几读曰冀。」忠孝之笃，仁厚之作也。师古曰：「作谓作诗也。」夫君亲寿尊，国家治安，诚臣子之至愿，所当勉之也。易曰：『正其本，万物理。』师古曰：「今易无此文。」凡事论有疑未可立行者，求之往古则典刑无，考之来今则吉凶同，卒摇易之则民心惑，郑（玄）〔氏〕曰：「卒，急也。」师古曰：「卒音（于）〔千〕忽反。」若是者诚难施也。今九女之制，合於往古，无害於今，不逆於民心，至易行也，行之至有福也，将军辅政而不蚤定，师古曰：「蚤，古早字。」非天下之所望也。唯将军信臣子之愿，念关雎之思，师古曰：「信读曰申。」逮委政之隆，及始初清明，师古曰：「委政之隆，言天子委凤政事，权宠隆盛也。始初清明，天子新即位，宜立法制。」为汉家建无穷之基，诚难以忽，不可以遴。」李奇曰：「遴，难也。」师古曰：「遴与刂同。」凤不能自立法度，循故事而已。会皇太后女弟司马君力苏林曰：「字君力，为司马氏妇。」与钦兄子私通，事上闻，钦惭惧，乞骸骨去。後有日蚀地震之变，诏举贤良方正能直言士，合阳侯梁放举钦。钦上对曰：「陛下畏天命，悼变异，延见公卿，举直言之士，将以求天心，迹得失也。师古曰：「观得失之踪迹也。」臣钦愚戆，经术浅薄，不足以奉大对。师古曰：「大对谓对大问也。」臣闻日蚀地震，阳微阴盛也。臣者，君之阴也；子者，父之阴也；妻者，夫之阴也；夷狄者，中国之阴也。春秋日蚀三十六，地震五，师古曰：「解在刘向传。」或夷狄侵中国，或政权在臣下，或妇乘夫，师古曰：「乘，陵也。」或臣子背君父，事虽不同，其类一也。臣窃观人事以考变异，则本朝大臣无不自安之人，外戚亲属无乖剌之心，师古曰：「剌，戾也，音来曷反。」关东诸侯无强大之国，三垂蛮夷无逆理之节；师古曰：「三垂谓东南西也。」殆为後宫。师古曰：「殆，近也。」何以言之？日以戊申蚀，时加未。戊（夫）〔未〕，土也。土者，中宫之部也。其夜地震未央宫殿中，此必适妾将有争宠相害而为患者，师古曰：「适读曰嫡。嫡谓正后也。」唯陛下深戒之。变感以类相应，人事失於下，变象见於上。能应之以德，则异咎消亡；不能应之以善，则祸败至。高宗遭g雉之戒，饬己正事，享百年之寿，殷道复兴，师古曰：「解在五行志。」要在所以应之。应之非诚不立，非信不行。宋景公小国之诸侯耳，有不忍移祸之诚，出人君之言三，荧惑为之退舍。张晏曰：「宋景公荧惑守心，太史子韦请移之於大臣及国人与岁，公皆不听。天感其诚，荧惑为之退舍，景公享延期之祚也。」以陛下圣明，内推至诚，深思天变，何应而不感？何摇而不动？孔子曰：『仁远乎哉！』师古曰：「论语载孔子之言也。言仁道不远，求之而至也。」唯陛下正后妾，抑女宠，防奢泰，去佚游，躬节俭，亲万事，数御安车，由辇道，师古曰：「由，从也。」亲二宫之饔膳，韦昭曰：「二宫即成太后与成帝母也。」师古曰：「熟食曰饔，具食曰膳。膳之言善也。」致晨昏之定省。如此，即尧舜不足与比隆，咎异何足消灭！如不留听於庶事，不论材而授位，殚天下之财以奉淫侈，匮万姓之力以从耳目，师古曰：「殚、匮皆尽也。从读曰纵。」近谄谀之人而远公方，师古曰：「方，正也。」信谗贼之臣以诛忠良，贤俊失在岩穴，大臣怨於不以，师古曰：「失在岩穴，谓隐处岩穴，朝廷失之也。论语称周公谓鲁公『不使大臣怨乎不以』。以，用也。不见用而怨也。」虽无变异，社稷之忧也。天下至大，万事至众，祖业至重，诚不可以佚豫为，不可以奢泰持也。师古曰：「为，治也。」唯陛下忍无益之欲，以全众庶之命。臣钦愚戆，言不足采。」其夏，上尽召直言之士诣白虎殿对策，师古曰：「此殿在未央宫也。」策曰：「天地之道何贵？王者之法何如？六经之义何上？人之行何先？取人之术何以？师古曰：「以，用也。」当世之治何务？各以经对。」师古曰：「据经义以对。」钦对曰：「臣闻天道贵信，地道贵贞；师古曰：「贞，正也。」不信不贞，万物不生。生，天地之所贵也。王者承天地之所生，理而成之，昆虫草木靡不得其所。王者法天地，非仁无以广施，非义无以正身；克己就义，恕以及人，师古曰：「恕，仁也。言以仁爱为心，内省己志施之於人也。」六经之所上也。不孝，则事君不忠，　官不敬，师古曰：「　，临也。」战陈无勇，朋友不信。孔子曰：『孝无终始，而患不及者，未之有也。』师古曰：「孝经载孔子之言也。言人能终始行孝，而患不及於道者，未之有也。一说行孝终始不备，而患祸不及者，无此事也。」孝，人行之所先也。观本行於乡党，考功能於官职，达观其所举，富观其所予，穷观其所不为，乏观其所不取，近观其所为〔主〕，远观其所主。师古曰：「所为主，谓托人以为援而自进也。其所主，为人之援而进也。」孔子曰：『视其所以，观其所由，察其所安，人焉叟哉？』师古曰：「论语载孔子之言也。叟，匿也。此言视人之所用，观人之所从，察人之所乐，则可知其善恶，无所匿其情也。」取人之术也。殷因於夏尚质，周因於殷尚文，今汉家承周秦之敝，宜抑文尚质，废奢长俭，表实去伪。师古曰：「长谓崇贵之也。表，明也。」孔子曰『恶紫之夺朱』，师古曰：「论语载孔子之言也。朱，正色也。紫，间色之好者也。恶其邪好而夺正色，以喻利口之人，多言少实，倾惑者也。」当世治之所务也。臣窃有所忧，言之则拂心逆指，师古曰：「拂谓违戾也，音佛。」不言则渐日长，为祸不细，然小臣不敢废道而求从，违忠而耦意。师古曰：「从，顺也。耦，合也。」臣闻玩色无厌，必生好憎之心；好憎之心生，则爱宠偏於一人；爱宠偏於一人，则继嗣之路不广，而嫉妒之心兴矣。如此，则匹妇之说，不可胜也。师古曰：「匹妇，一妇人也。」唯陛下纯德普施，无欲是从，师古曰：「从读曰纵。不纵心於所欲也。」此则众庶咸说，师古曰：「说读曰悦。」继嗣日广，而海内长安。万事之是非何足备言！」师古曰：「如此，则细故万端不足忧也。」钦以前事病，赐帛罢，後为议郎，复以病免。
徵诣大将军莫府，国家政谋，凤常与钦虑之。师古曰：「虑，计也。」数称达名士王骏、韦安世、王延世等，师古曰：「王骏，王阳子也。韦安世，韦贤之孙，方山之子也。王延世即成帝时塞河堤者也。」救解冯野王、王尊、胡常之罪过，及继功臣绝世，填抚四夷，师古曰：「填音竹刃反。」当世善政，多出於钦者。见凤专政泰重，戒之曰：「昔周公身有至圣之德，属有叔父之亲，而成王有独见之明，无信谗之听，然管蔡流言而周公惧。穰侯，昭王之舅也，文颖曰：「穰侯，魏冉也。」权重於秦，威震邻敌，有旦莫偃伏之爱，师古曰：「言昭王幼少，旦夕偃伏戏弄於舅之旁侧也。」心不介然有间，然范雎起徒步，由异国，无雅信，师古曰：「雅信，谓素相任信。」开一朝之说，而穰侯就封。（师古）〔文颖〕曰：「范雎为丞相，穰侯就国。」及近者武安侯之见退，师古曰：「武安侯谓田`也。退谓请考工地益宅，上怒乃退之也。」三事之迹，相去各数百岁，若合符节，甚不可不察。愿将军由周公之谦惧，师古曰：「由，从也，用也。」损穰侯之威，放武安之欲，毋使范雎之徒得间其说。」师古曰：「间音居苋反。」顷之，复日蚀，京兆尹王章上封事求见，果言凤专权蔽主之过，宜废勿用，以应天变。於是天子感悟，召见章，与议，欲退凤。凤甚忧惧，钦令凤上疏谢罪，乞骸骨，文指甚哀。太后涕泣为不食。上少而亲倚凤，亦不忍废，师古曰：「倚音於绮反。」复起凤就位。凤心惭，称病笃，欲遂退。钦复说之曰：「将军深悼辅政十年，变异不已，故乞骸骨，归咎於身，刻己自责，至诚动众，愚知莫不感伤。虽然，是无属之臣，执进退之分，e其去就之节者耳，师古曰：「无属，无亲属於上也。分音扶问反，字或作介。介，隔也，其义两通。」非主上所以待将军，非将军所以报主上也。昔周公虽老，犹在京师，明不离成周，示不忘王室也。仲山父异姓之臣，无亲於宣，就封於齐，邓展曰：「诗言仲山甫徂齐者，言衔命往治齐城郭也，而韩诗以为封於齐，此误耳。」晋灼曰：「韩诗误而钦引之，阿附权贵求容媚也。」师古曰：「韩诗既有明文，而钦引以为喻，则是其义非缪，而与今说诗者不同。邓、晋诸人虽曰涉学，未得专非杜氏，追咎韩诗也。」犹叹息永怀，宿夜徘徊，不忍远去，况将军之於主上，主上之与将军哉！夫欲天下治安变异之意，莫有将军，师古曰：「言众人之意皆不如也。」主上照然知之，故攀援不遣，师古曰：「援，引也，音爰。」书称『公毋困我！』师古曰：「此周书洛诰成王告周公词也。言公必须留此，毋得遂去，而令我困。盖成帝与凤诏书引此言之。」唯将军不为四国流言自疑於成王，以固至忠。」凤复起视事。上令尚书劾奏京兆尹章，章死诏狱。语在元后传。章既死，众庶冤之，以讥朝廷。钦欲救其过，复说凤曰：「京兆尹章所坐事密，吏民见章素好言事，以为不坐官职，疑其以日蚀见对有所言也。假令章内有所犯，虽陷正法，事不暴扬，自京师不晓，况於远方。恐天下不知章实有罪，而以为坐言事也。如是，塞争引之原，损宽明之德。师古曰：「争引谓引事类以谏争也。一曰，下有谏争之言，上引而纳之也。」钦愚以为宜因章事举直言极谏，并见郎从官展尽其意，加於往前，以明示四方，使天下咸知主上圣明，不以言罪下也。若此，则流言消释，疑惑著明。」凤白行其策。钦之补过将美，皆此类也。师古曰：「将，助也。」优游不仕，以寿终。钦子及昆弟支属至二千石者且十人。钦兄缓前免太常，以列侯奉朝请，成帝时乃薨，子业嗣。
业有材能，以列侯选，复为太常。数言得失，不事权贵，与丞相翟方进、卫尉定陵侯淳于长不平。後业坐法免官，复为函谷关都尉。会定陵侯长有罪，当就国，长舅红阳侯立与业书曰：「诚哀老姊垂白，随无状子出关，师古曰：「垂白者，言白发下垂也。无状犹言不肖。」愿勿复用前事相侵。」定陵侯既出关，伏罪复发，苏林曰：「长与许后书也。语在外戚传。」下雒阳狱。丞相史搜得红阳侯书，奏业听请，不敬，服虔曰：「受立属请为不敬。」坐免就国。其春，丞相方进薨，业上书言：「方进本与长深结厚，更相称荐，师古曰：「更音工衡反。」长陷大恶，独得不坐，苟欲障塞前过，不为陛下广持平例，师古曰：「俱与长厚善，而方进独不坐，是不平也。」又无恐惧之心，反因时信其邪辟，师古曰：「信读曰伸。辟读曰僻。」报睚　怨。师古曰：「睚音　。睚，举眼也。　即眦字，谓目匡也。言举目相忤者，即报之也。一说睚音五懈反。　音仕懈反。睚　，镇目貌也。两义并通。他皆类此。」故事，大逆朋友坐免官，无归故郡者，今（在）〔坐〕长者归故郡，已深一等；红阳侯立坐子受长货赂故就国耳，非大逆也，而方进复奏立党友後将军朱博、钜鹿太守孙宏、故少府陈咸，皆免官，归咸故郡。刑罚无平，在方进之笔端，众庶莫不疑惑，皆言孙宏不与红阳侯相爱。宏前为中丞时，方进为御史大夫，举掾隆可侍御史，师古曰：「御史大夫之掾也，名隆。」宏奏隆前奉使欺谩，师古曰：「谩，诳也，音慢，又音莫连反。」不宜执法近侍，方进以此怨宏。又方进为京兆尹时，陈咸为少府，在九卿高弟，陛下所自知也。方进素与司直师丹相善，临御史大夫缺，使丹奏咸为奸利，请案验，卒不能有所得，而方进果自得御史大夫。为丞相，即时诋欺，奏免咸，师古曰：「诋，诬也。」复因红阳侯事归咸故郡。众人皆言国家假方进权太甚。案师丹行能无异，及光禄勋许商被病残人，服虔曰：「残，癃也。」皆但以附从方进，尝获尊官。丹前亲（属）〔荐〕邑子丞相史能使巫下神，为国求福，几获大利。师古曰：「几读曰冀。」幸赖陛下至明，遣使者毛莫如先考验，卒得其奸，皆坐死。假令丹知而白之，此诬罔罪也；不知而白之，是背经术惑左道也：师古曰：「左道，不正之道也。」二者皆在大辟，重於朱博、孙宏、陈咸所坐。方进终不举白，专作威福，阿党所厚，排挤英俊，师古曰：「挤，坠也，音子诣反。」托公报私，横厉无所畏忌，师古曰：「纵横陵厉也。」欲以熏L天下。师古曰：「熏言熏灼之。L读曰燎。假借用字。」天下莫不望风而靡，师古曰：「靡犹弭。」自尚书近臣皆结舌杜口，师古曰：「杜，塞也。」骨肉亲属莫不股栗。师古曰：「言惧之甚，故股战栗也。」威权泰盛而不忠信，非所以安国家也。今闻方进卒病死，师古曰：「卒读曰猝。」不以尉示天下，反复赏赐厚葬，唯陛下深思往事，以戒来今。」会成帝崩，哀帝即位，业复上书言：「王氏世权日久，朝无骨i之臣，师古曰：「i亦鲠字。」宗室诸侯微弱，与系囚无异，自佐史以上至於大吏皆权臣之党。曲阳侯根前为三公辅政，知赵昭仪杀皇子，不辄白奏，反与赵氏比周，恣意妄行，师古曰：「比音频寐反。」谮骞市砗螅被加以非罪，师古曰：「被音皮义反。」诛破诸许族，败元帝外家。内嫉妒同产兄姊红阳侯立及淳于氏，师古曰：「兄，红阳侯立也。姊，淳于长母也。」皆老被放弃。新喋血京师，威权可畏。高阳侯薛宣有不养母之名，安昌侯张禹奸人之雄，惑乱朝廷，使先帝负谤於海内，尤不可不慎。陛下初即位，谦让未皇，师古曰：「皇，暇也。」孤独特立，莫可据杖，权臣易世，意若探汤。师古曰：「言重难之，若以手探热汤也。」宜蚤以义割恩，安百姓心。窃见朱博忠信勇猛，材略不世出，师古曰：「言其希有也。」诚国家雄俊之宝臣也，宜徵博置左右，以填天下。师古曰：「填音竹刃反。」此人在朝，则陛下可高枕而卧矣。昔诸吕欲危刘氏，赖有高祖遗臣周勃、陈平尚存，不者，几为奸臣笑。」师古曰：「几音钜依反。」业又言宜为恭王立庙京师，以章孝道。时高昌侯董宏亦言宜尊帝母定陶王丁后为帝太后。大司空师丹等劾宏误朝不道，坐免为庶人，业复上书讼宏。前後所言皆合指施行，朱博果见拔用。业由是徵，复为太常。岁余，左迁上党都尉。会司隶奏业为太常选举不实，业坐免官，复就国。
哀帝崩，王莽秉政，诸前议立庙尊号者皆免，徙合浦。业以前罢黜，故见阔略，师古曰：「阔略，谓宽纵不问也。」忧恐，发病死。业成帝初尚帝妹颍邑公主，主无子，薨，业家上书求还京师与主合葬，不许，而赐谥曰荒侯，传子至孙绝。初，杜周武帝时徙茂陵，至延年徙杜陵云。赞曰：张汤、杜周并起文墨小吏，致位三公，列於酷吏。而俱有良子，德器自过，师古曰：「言其子德器各过二人之身。」爵位尊显，继世立朝，相与提衡，如淳曰：「提衡犹言相提携也。」臣瓒曰：「衡，平也，言二人齐也。」师古曰：「瓒说是也。」至於建武，杜氏爵乃独绝。师古曰：「建武之後，张氏尚有张纯为侯，故言杜氏独绝也。」迹其福祚，元功儒林之後莫能及也。师古曰：「元功，萧、曹、张、陈之属也。儒林，贡、薛、韦、匡之辈。」自谓唐杜苗裔，岂其然乎？师古曰：「谓在周为唐杜氏也。」及钦浮沈当世，好谋而成，以建始之初深陈女戒，终如其言，庶几乎关雎之见微，师古曰：「关雎，国风之始，言夫妇之际政化所由，故云见微。微谓微妙也。」非夫浮华博习之徒所能规也。业因势而抵 
，服虔曰：「抵音纸。 音羲。谓罪败而复抨弹之，苏秦书有此法。」师古曰：「抵，击也。 ，毁也。言因事形势而击毁之也。 音诡。一说 
读与戏同，音许宜反。戏亦险也，言击其危险之处，鬼谷有抵戏篇也。」称朱博，毁师丹，爱憎之议可不畏哉！
汉书卷六十一张骞李广利传第三十一
张骞，汉中人也，师古曰：「陈寿益部耆旧传云骞汉中成固人也。」建元中为郎。时匈奴降者言匈奴破月氏王，师古曰：「月氏，西域胡国也。氏音支。」以其头为饮器，韦昭曰：「饮器，}也。」晋灼曰：「饮器，虎子属也，或曰饮酒之器也。」师古曰：「匈奴传云『以所破月氏王头共饮血盟』，然则饮酒之器是也。韦云}，晋云兽子，皆非也。}，即今之偏}，所以盛酒耳，非用饮者也。兽子亵器，所以溲便者也。酪糗薄！乖率隙荻怨匈奴，无与共击之。师古曰：「无人援助也。」汉方欲事灭胡，闻此言，欲通使，道必更匈奴中，师古曰：「更，过也，音工衡反。」乃募能使者。骞以郎应募，使月氏，与堂邑氏奴甘父服虔曰：「堂邑，姓也，汉人，其奴名甘父。」师古曰：「堂邑氏之奴，本胡人，名甘父。下云堂邑父者，盖取主之姓以为氏，而单称其名曰父。」俱出陇西。径匈奴，师古曰：「道由匈奴过。」匈奴得之，传诣单于。单于曰：「月氏在吾北，汉何以得往使？吾欲使越，汉肯听我乎？」留骞十余岁，予妻，有子，然骞持汉节不失。居匈奴西，骞因与其属亡乡月氏，师古曰：「属谓同使之官属。乡读曰向。」西走数十日师古曰：「走，趋也。不指知其道里多少，故以日数言之。走音奏。一曰走谓奔走也，读如本字。」至大宛。大宛闻汉之饶财，欲通不得，见骞，喜，问欲何之。骞曰：「为汉使月氏而为匈奴所闭道，今亡，唯王使人道送我。师古曰：「道读曰导。」诚得至，反汉，汉之赂遗王财物不可胜言。」大宛以为然，遣骞，为发译道，抵康居。师古曰：「抵，至也。道读曰导。」康居传致大月氏。大月氏王已为胡所杀，立其夫人为王。既臣大夏而君之，师古曰：「以大夏为臣，为之作君也。」地肥饶，少寇，志安乐，又自以远远汉，殊无报胡之心。师古曰：「下远音（千）〔于〕万反。」骞从月氏至大夏，竟不能得月氏要领。李奇曰；「要领，要契也。」师古曰：「李说非也。要，衣要也。领，衣领也。凡持衣者则执要与领。言骞不能得月氏意趣，无以持归於汉，故以要领为喻。要音一遥反。」留岁余，还，并南山，欲从羌中归，师古曰：「并音步浪反。」复为匈奴所得。留岁余，单于死，国内乱，骞与胡妻及堂邑父俱亡归汉。拜骞太中大夫，堂邑父为奉使君。骞为人疆力，宽大信人，师古曰：「疆力，言坚忍於事。」蛮夷爱之。堂邑父胡人，善射，穷急射禽兽给食。师古曰：「给，供也。」初，骞行时百余人，去十三岁，唯二人得还。骞身所至者，大宛、大月氏、大夏、康居，而传闻其旁大国五六，具为天子言其地形，所有师古曰：「土地之形及所生之物也。」语皆在西域传。骞曰：「臣在大夏时，见邛竹杖、蜀布，臣瓒曰：「邛，山名。生此竹，高节，可作杖。」服虔曰：「布，细布也。」师古曰：「邛竹杖，人皆识之，无假多释。而苏林乃言节间合而体离，误後学矣。」问安得此，大夏国人曰：『吾贾人往市之身毒国。邓展曰：「毒音笃。」李奇曰：「一名天笃，则浮屠胡是也。」师古曰：「即敬佛道者。」身毒国在大夏东南可数千里。其俗土著，师古曰：「土著者，谓有城郭常居，不随畜牧移徙也。著音直略反。其下亦同。」与大夏同，同卑湿暑热。其民乘象以战。师古曰：「象，大兽，垂鼻长牙。」其国临大水焉。』以骞度之，师古曰：「度，计也。」大夏去汉万二千里，居西南。今身毒又居大夏东南数千里，有蜀物，此其去蜀不远矣。今使大夏，从羌中，险，羌人恶之；少北，则为匈奴所得；从蜀，宜径，又无寇。」师古曰：「径，直也。宜犹当也。从蜀向大夏，其道当直。」天子既闻大宛及大夏、安息之属皆大国，多奇物，土著，颇与中国同俗，而兵弱，贵汉财物；其北则大月氏、康居之属，兵疆，可以赂遗设利朝也。师古曰：「设，施也。施之以利，诱令入朝。」诚得而以义属之，师古曰：「谓不以兵革。」则广地万里，重九译，致殊俗，威德遍於四海。天子欣欣以骞言为然。乃令因蜀犍为发间使，四道并出：师古曰：「间使者，求间隙而行。」出，出g，出徙、邛，出k，师古曰：「皆夷种名。音础Ｇg音材各反。徙音斯。k音蒲（此）〔北〕反。」皆各行一二千里。其北方闭氐、g，服虔曰：「汉使见闭於夷也。」师古曰：「氐与g二种也。」南方闭`、昆明。师古曰：「`、昆明，亦皆夷种名也。`音先G反。」昆明之属无君长，善寇盗，辄杀略汉使，终莫得通。然闻其西可千余里，有乘象国，名滇越，服虔曰：「滇音颠。滇（乌）〔马〕出其国。」而蜀贾间出物者或至焉，师古曰：「间出物，谓私往市者。」於是汉以求大夏道始通滇国。初，汉欲通西南夷，费多，罢之。及骞言可以通大夏，乃复事西南夷。师古曰：「事谓经略通之，专以为事也。」骞以校尉从大将军击匈奴，知水草处，军得以不乏，乃封骞为博望侯。师古曰：「取其能广博瞻望。」是岁元朔六年也。後二年，骞为卫尉，与李广俱出右北平击匈奴。匈奴围李将军，军失亡多，而骞後期当斩，赎为庶人。是岁骠骑将军破匈奴西边，杀数万人，至祁连山。其秋，浑邪王率众降汉，而金城、河西（西）并南山至盐泽，空无匈奴。师古曰：「并音步浪反。」匈奴时有候者到，而希矣。後二年，汉击走单于於幕北。天子数问骞大夏之属。骞既失侯，因曰：「臣居匈奴中，闻乌孙王号昆莫。昆莫父难兜靡本与大月氏俱在祁连、l煌间，小国也。师古曰：「祁连山以东，l煌以西。」大月氏攻杀难兜靡，夺其地，人民亡走匈奴。子昆莫新生，傅父布就翎侯抱亡置草中，服虔曰：「傅父，如傅母也。」李奇曰：「布就，字也。翎侯，乌孙官名也。为昆莫作傅父也。」师古曰：「翎侯，乌孙大臣官号，其数非一，亦犹汉之将军耳。而布就者，又翎侯之中别号，犹右将军、左将军耳，非其人之字。翎与翕同。」为求食，还，见狼乳之，师古曰：「以乳饮之。」又乌衔肉翔其旁，以为神，遂持归匈奴，单于爱养之。及壮，以其父民众与昆莫，使将兵，数有功。时，月氏已为匈奴所破，西击塞王。师古曰：「塞音先得反，西域国名，即佛经所谓释种者。塞、释声相近，本一姓耳。」塞王南走远徙，月氏居其地。昆莫既健，自请单于报父怨，遂西攻破大月氏。大月氏复西走，徙大夏地。昆莫略其众，因留居，兵稍疆，会单于死，不肯复朝事匈奴。匈奴遣兵击之，不胜，益以为神而远之。师古曰：「远，离也，音于万反。」今单于新困於汉，而昆莫地空。蛮夷恋故地，又贪汉物，诚以此时厚赂乌孙，招以东居故地，汉遣公主为夫人，结昆弟，其势宜听，师古曰：「言事事听从於汉。」则是断匈奴右臂也。既连乌孙，自其西大夏之属皆可招来而为外臣。」天子以为然，拜骞为中郎将，将三百人，马各二匹，牛羊以万数，赍金币帛直数千钜万，多持节副使，师古曰：「为骞之副，而各令持节。」道可便遣之旁国。骞既至乌孙，致赐谕指，师古曰：「以天子意指晓告之。」未能得其决。语在西域传。骞即分遣副使使大宛、康居、月氏、大夏。乌孙发译道送骞，师古曰：「道读曰导。」与乌孙使数十人，马数十匹，报谢，师古曰：「与骞相随而来，报谢天子。」因令窥汉，知其广大。骞还，拜为大行。岁余，骞卒。後岁余，其所遣副使通大夏之属者皆颇与其人俱来，晋灼曰：「其国人。」於是西北国始通於汉矣。然骞凿空，苏林曰：「凿，开也。空，通也。骞始开通西域道也。」师古曰：「空，孔也。犹言始凿其孔穴也。故此下言『当空道』，而西域传谓『孔道』也。」诸後使往者皆称博望侯，以为质於外国，李奇曰：「质，信也。」外国由是信之。其後，乌孙竟与汉结婚。初，天子发书易，邓展曰：「发易书以卜。」曰「神马当从西北来」。得乌孙马好，名曰「天马」。及得宛汗血马，益壮，更名乌孙马曰「西极马」，宛马曰「天马」云。而汉始筑令居以西，臣瓒曰：「令居，县名也，属金城。筑塞西至酒泉也。」师古曰：「令音零。」初置酒泉郡，以通西北国。因益发使抵安息、奄蔡、屿y、条支、身毒国。李奇曰：「y音 
。」服虔曰：「屿y，张掖县名也。」师古曰：「抵，至也。自安息以下五国皆西域胡也。屿y即大秦国也。张掖骊y县盖取此国为名耳。骊由相近。y读与轩同。李奇音是也，服说非也。」而天子好宛马，使者相望於道，一辈大者数百，少者百余人，所赍操，大放博望侯时。师古曰：「操，持也。所赍持，谓节及币也。放，依也，音甫往反。」其後益习而衰少焉。师古曰：「以其串习，故不多发人。」汉率一岁中使者多者十余，少者五六辈，远者八九岁，近者数岁而反。师古曰：「道远则还迟，近则来疾。」是时，汉既灭越，蜀所通西南夷皆震，请吏。置柯、越`、益州、沈黎、文山郡，欲地接以前通大夏。李奇曰：「欲地界相接至大夏也。」乃遣使岁十余辈，出此初郡，师古曰：「文山以上初置者。」皆复闭昆明，如淳曰：「为昆明所闭。」为所杀，夺币物。於是汉发兵击昆明，斩首数万。後复遣使，竟不得通。语在西南夷传。自骞开外国道以尊贵，其吏士争上书言外国奇怪利害，求使。天子为其绝远，非人所乐，听其言，师古曰：「凡人皆不乐去，故有自请为使者，即听而遣之。」予节，募吏民无问所从来，师古曰：「不为限禁远近，虽家人私隶并许应募。」为具备人众遣之，以广其道。来还不能无侵盗币物，及使失指，师古曰：「乖天子指意。」天子为其习之，辄覆按致重罪，师古曰：「言其串习，不以为难，必当更求充使也。」以激怒令赎，师古曰：「令立功以赎罪。」复求使。使端无穷，而轻犯法。其吏卒亦辄复盛推外国所有，言大者予节，言小者为副，故妄言无行之徒皆争相效。其使皆私县官赍物，师古曰：「言所赍官物，窃自用之，同於私有。」欲贱市以私其利。师古曰：「所市之物，得利多者，不尽入官也。」外国亦厌汉使人人有言轻重，服虔曰：「汉使言於外国，人人轻重不实。」度汉兵远，不能至，师古曰：「度，计也。」而禁其食物，以苦汉使。师古曰：「令其困苦也。」汉使乏绝，责怨，至相攻击。楼兰、姑师小国，当空道，师古曰：「空即孔也。」攻劫汉使王恢等尤甚。而匈奴奇兵又时时遮击之。使者争言外国利害，师古曰：「言服之则利，不讨则为害。」皆有城邑，兵弱易击。於是天子遣从票侯破奴师古曰：「赵破奴。」将属国骑及郡兵数万以击胡，胡皆去。明年，击破姑师，虏楼兰王。酒泉列亭鄣至玉门矣。韦昭曰：「玉门关在龙勒界。」而大宛诸国发使随汉使来，观汉广大，以大鸟卵及屿y眩人献於汉，应劭曰：「卵大如一二石 
也。眩，相诈惑也。邓太后时，西夷檀国来朝贺，诏令为之。而谏大夫陈禅以为夷狄伪道不可施行。後数日，尚书陈忠案汉旧书，乃知世宗时屿y献见幻人，天子大悦，与俱巡狩，乃知古有此事。」师古曰：「鸟卵如汲水之 
耳，无一二石也。应说失之。眩读与幻同。即今吞刀吐火，植瓜种树，屠人截马之术皆是也。本从西域来。 
音瓮。」天子大说。师古曰：「说读曰悦。」而汉使穷河源，其山多玉石，采来，臣瓒曰：「汉使采取持来至汉。」天子案古图书，名河所出山曰昆仑云。是时，上方数巡狩海上，乃悉从外国客，大都多人则过之，散财帛赏赐，厚具饶给之，以览视汉富厚焉。师古曰：「视读曰示。言示之令其观览。」大角氐，师古曰：「氐音丁礼反。解在武纪。」出奇戏诸怪物，多聚观者，师古曰：「聚都邑人，令观看，以夸示之。观音工唤反。」行赏赐，酒池肉林，令外国客遍观各仓库府臧之积，欲以见汉广大，倾骇之。师古曰：「见，显示。」及加其眩者之工，而角氐奇戏岁增变，其益兴，自此始。而外国使更来更去。师古曰：「递互来去，前後不绝。更音工衡反。」大宛以西皆自恃远，尚骄恣，未可x以礼羁縻而使也。汉使往既多，其少从率进孰於天子，孟康曰：「少从，不如计也。或曰，少者，少年从行之微者也。进孰，美语如成孰也。」晋灼曰：「多进虚美之言必成之计於天子，而率不果也。」师古曰：「汉时谓随使而出外国者为少从，总言其少年而从使也。从音材用反。事见班固与弟仲升书。进孰者，但空进成孰之言。」师古曰：「志怀美悦，专事求之。」言大宛有善马在贰师城，匿不肯示汉使。天子既好宛马，闻之甘心，使壮士车令等持千金及金马以请宛王贰师城善马。宛国饶汉物，师古曰：「素有汉地财物，故不贪金马之币。」相与谋曰：「汉去我远，而盐水中数有败，服虔曰：「水名，道从水中行。」师古曰：「沙碛之中不生草木，水又咸苦，即今敦煌西北恶碛者也。数有败，言每自死亡也。」出其北有胡寇，出其南乏水草，又且往往而绝邑，师古曰：「言近道之处无城郭之居也。」乏食者多。汉使数百人为辈来，常乏食，死者过半，是安能致大军乎？且贰师马，宛宝马也。」遂不肯予汉使。汉使怒，妄言，椎金马而去。如淳曰：「骂詈也。」师古曰：「椎破金马也。椎音直追反，其字从木。」宛中贵人怒曰：师古曰：「中贵人，中臣之贵者。」「汉使至轻我！」遣汉使去，令其东边郁成王遮攻，杀汉使，取其财物。天子大怒。诸尝使宛姚定汉等言：「宛兵弱，诚以汉兵不过三千人，强弩射之，即破宛矣。」天子以尝使浞野侯攻楼兰，以七百骑先至，虏其王，以定汉等言为然，而欲侯宠姬李氏，师古曰：「欲封其兄弟。」乃以李广利为将军，伐宛。骞孙猛，字子游，有俊才，元帝时为光禄大夫，使匈奴，给事中，为石显所谮，自杀。
李广利，女弟李夫人有宠於上，产昌邑哀王。太初元年，以广利为贰师将军，发属国六千骑及郡国恶少年数万人以往，师古曰：「恶少年谓无行义者。」期至贰师城取善马，故号「贰师将军」。故浩侯王恢使道军。既西过盐水，当道小国各坚城守，不肯给食，攻之不能下。下者得食，不下者数日则去。比至郁成，士财有数千，师古曰：「比音必寐反。财与才同。」皆饥罢师古曰：「罢读曰疲。」攻郁成城，郁成距之，所杀伤甚众。贰师将军与左右计：「至郁成尚不能举，况至其王都乎？」引而还。往来二岁，至敦煌，士不过什一二。师古曰：「十人之中，一二人得还。」使使上书言：「道远，多乏食，且士卒不患战而患饥。人少，不足以拔宛。愿且罢兵，益发而复往。」师古曰：「益，多也。」天子闻之，大怒，使使遮玉门关，曰：「军有敢入，斩之。」贰师恐，因留屯敦煌。其夏，汉亡浞野之兵二万余於匈奴，师古曰：「赵破奴後封浞野侯。浞音士角反。」公卿议者皆愿罢宛军，专力攻胡。天子业出兵诛宛，宛小国而不能下，则大夏之属渐轻汉，而宛善马绝不来，乌孙、轮台易苦汉使，晋灼曰：「易，轻也。」师古曰：「轮台亦国名。」为外国笑。乃案言伐宛尤不便者邓光等。师古曰：「案其罪而行罚。」赦囚徒捍寇盗，如淳曰：「放囚（徙）〔徒〕使其捍御寇盗。」师古曰：「使从军为斥侯。」发恶少年及边骑，岁余而出敦煌六万人，师古曰：「兴发部署，岁余乃得行。」负私从者不与。师古曰：「负私粮食及私从者，不在六万人数中也。与读曰豫。」牛十万，马三万匹，驴橐驼以万数赍粮，兵弩甚设。师古曰：「施张甚具也。」天下骚动，转相奉伐宛，五十余校尉。宛城中无井，汲城外流水，於是遣水工徙其城下水空以穴其城。师古曰：「空，孔也。徙其城下水者，令从他道流，不迫其城也。空以穴其城者，围而攻之，令作孔使穿穴也。下云『决其水原移之』，又云『围其城攻之』，皆再叙其事也。一曰，既徙其水，不令於城下流，而因其旧引水入城之孔，攻而穴之。」益发戍甲卒十八万酒泉、张掖北，置居延、休屠以卫酒泉。如淳曰：「立二县以卫边也。或曰置二部都尉。」而发天下七科适，师古曰：「适读曰谪。七科，解在武纪。」及解Zス撰L师，师古曰：「L，乾饭，音备。」转车人徒相连属至敦煌。师古曰：「属音之欲反。」而拜习马者二人为执驱马校尉，师古曰：「习犹便也。一人为执马校尉，一人为驱马校尉。」备破宛择取其善马云。於是贰师後复行，兵多，所至小国莫不迎，出食给军。至轮台，轮台不下，攻数日，屠之。自此而西，平行至宛城，师古曰：「平行，言无寇难。」兵到者三万。宛兵迎击汉兵，汉兵射败之，宛兵走入保其城。贰师欲攻郁成城，恐留行而令宛益生诈，师古曰：「留行谓留止军废其行。」乃先至宛，决其水原，移之，则宛固已忧困。围其城，攻之四十余日。宛贵人谋曰：「王毋寡匿善马，杀汉使。师古曰：「毋寡，宛王名。」今杀王而出善马，汉兵宜解；即不，乃力战而死，未晚也。」宛贵人皆以为然，共杀王。其外城坏，虏宛贵人勇将煎靡。师古曰：「宛之贵人为将而勇者名煎靡也。煎音子延反。」宛大怨，走入中城，相与谋曰：「汉所为攻宛，以王毋寡。」持其头，遣人使贰师，约曰：「汉无攻我，我尽出善马，恣所取，而给汉军食。即不听我，我尽杀善马，康居之救又且至。至，我居内，康居居外，与汉军战。孰计之，何从？」师古曰：「令贰师孰计之，而欲攻战乎？欲不攻而取马乎？」是时，康居候视汉兵尚盛，不敢进。贰师闻宛城中新得汉人知穿井，而其内食尚多。计以为来诛首恶者毋寡，毋寡头已至，如此不许，则坚守，而康居候汉兵罢来救宛，破汉军必矣。师古曰：「罢读曰疲。」军吏皆以为然，许宛之约。宛乃出其马，令汉自择之，而多出食食汉军。师古曰：「下食读曰　。」汉军取其善马数十匹，中马以下牝牡三千余匹，而立宛贵人之故时遇汉善者名昧蔡为宛王，服虔曰：「蔡音楚言蔡。」师古曰：「昧音本末之末。蔡音千曷反。」与盟而罢兵。终不得入中城，罢而引归。初，贰师起敦煌西，为人多，道上国不能食，师古曰：「起，发也。道上国，近道诸国也。食读曰　。」分为数军，从南北道。校尉王申生、故鸿胪壶充国等千余人别至郁成，城守不肯给食。申生去大军二百里，负而轻之，师古曰：「负，恃也，恃大军之威而轻敌人。」攻郁成急。郁成窥知申生军少，晨用三千人攻杀申生等，数人脱亡，走贰师。师古曰：「走音奏。」贰师令搜粟都尉上官桀往攻破郁成，郁成降。其王亡走康居，桀追至康居。康居闻汉已破宛，出郁成王与桀。桀令四骑士缚守诣大将军。如淳曰：「时多别将，故谓贰师为大将军。」四人相谓：「郁成，汉所毒，师古曰：「言毒恨。」今生将，卒失大事。」师古曰：「卒读曰猝。」欲杀，莫适先击。师古曰：「适，主也。无有主意先击者也。音丁历反。」上骑士赵弟拔剑击斩郁成王。桀等遂追及大将军。初，贰师後行，天子使使告乌孙大发兵击宛。乌孙发二千骑往，持两端，不肯前。贰师将军之东，师古曰：「东，旋军东出。」诸所过小国闻宛破，皆使其子弟从入贡献，见天子，因为质焉。军还，入玉门者万余人，马千余匹。後行，非乏食，战死不甚多，而将吏贪，不爱卒，侵牟之，以此物故者众。师古曰：「侵牟，言如牟贼之食苗也。物故，谓死也。解具在景纪及苏武传。」天子为万里而伐，不录其过，乃下诏曰：「匈奴为害久矣，今虽徙幕北，与帝国谋共要绝大月氏使，遮杀中郎将江、故雁门守攘。危须以西及大宛皆合约杀期门车令、服虔曰：「危须，国名也。」文颖曰：「汉使期门郎也，车令，姓名也。」中郎将朝及身毒国使，隔东西道。贰师将军广利征讨厥罪，伐胜大宛。赖天之灵，从溯河山，涉流沙，通西海，山雪不积，张晏曰：「是岁雪少，故得往还，喜得天人之应也。」师古曰：「从，由也。溯，逆流而上也。言路由山险，又溯河也。溯音素。」士大夫径度，师古曰：「言无屯难也。」获王首虏，珍怪之物毕陈於阙。其封广利为海西侯，食邑八千户。」又封斩郁成王者赵弟为新侯；军正赵始成功最多，为光禄大夫；上官桀敢深入，为少府；李哆有计谋，为上党太守。师古曰：「哆音昌野反。」军官吏为九卿者三人，诸侯相、郡守、二千石百余人，千石以下千余人。奋行者官过其望，孟康曰：「奋，迅也。自乐而行者。」以适过行者皆黜其劳。师古曰：「适读曰谪。言以罪谪而行者，免其所犯，不叙功劳。」士卒赐直四万钱。师古曰：「或以他财物充之，故云直。」伐宛再反，师古曰：「再反犹今言两回。」凡四岁而得罢焉。後十一岁，征和三年，贰师复将七万骑出五原，击匈奴，度郅居水。师古曰：「郅音质。」兵败，降匈奴，为单于所杀。语在匈奴传。赞曰：「禹本纪言河出昆仑，昆仑高二千五百里余，日月所相避隐为光明也。自张骞使大夏之後，穷河原，恶睹所谓昆仑者乎？邓展曰：「汉以穷河原，於何见昆仑乎？尚书曰『道河积石』，是谓河原出於积石。积石在金城河关，不言出昆仑也。」师古曰：「恶音乌。」故言九州山川，尚书近之矣。至禹本纪、山经所有，放哉！如淳曰：「放荡迂阔，不可信也。」师古曰：「如说是也。荀悦误以放为效字，因解为不效，盖失之矣。」
汉书卷六十二司马迁传第三十二
昔在颛顼，命南正重司天，火正黎司地。张晏曰：「南方，阳也。火，水配也。水为阴，故命南正重主天，火正黎兼地职也。」臣瓒曰：「重、黎，司天地之官也。唐虞谓之羲和，则司地者宜曰北正。古文作北正。」师古曰：「瓒说非也。据班氏幽通赋云『黎淳耀於高辛』，则此为火正是也。」唐虞之际，绍重黎之後，使复典之，至于夏商，故重黎氏世序天地。其在周，程伯休甫其後也。应劭曰：「封为程国伯。休甫，字也。」当宣王时，官失其守而为司马氏。师古曰：「失其〔所〕守之职也。」司马氏世典周史。惠襄之间，司马氏适晋。张晏曰：「周惠王、襄王有子颓、叔带之难，故司马氏奔晋也。」晋中军随会奔魏，如淳曰：「左氏传晋伪使魏寿余诱士会於秦噪而还时也。」师古曰：「奔，古奔字也。据春秋，随会奔秦，其後自秦入魏而还晋。今此言随会奔魏，司马氏因入少梁，则似谓自晋出奔魏耳。但魏国在献公时已灭为邑，封毕万矣。既非别国，不得言奔。未详迁之所说。」而司马氏入少梁。师古曰：「少梁，本梁国也，为秦所灭，号为少梁。」自司马氏去周适晋，分散，或在卫，或在赵，或在秦。其在卫者，相中山。张宴曰：「司马喜为中山相。」在赵者，以传剑论显，服虔曰：「世善剑也。」师古曰：「剑论，剑术之论也。论，来顿反。」蒯聩其後也。如淳曰：「刺客传之蒯聩也。」师古曰：「蒯，苦怪反。聩，五怪反。」在秦者错，与张仪争论，应劭曰：「秦惠王欲伐蜀，张仪曰不如伐韩，司马错以当先伐蜀。惠王从之，起兵伐蜀取之。」师古曰：「错音千（古）〔各〕反。」於是惠王使错将兵伐蜀，遂拔，因而守之。苏林曰：「为郡守。」错孙蕲，师古曰：「音祈。」事武安君白起。而少梁更名夏阳。蕲与武安君坑赵长平军，文颖曰：「赵孝成王时，赵括为将。」还而与之俱赐死杜邮，李奇曰：「地名，在咸阳西十里。」师古曰：「邮音尤。」葬於华池。晋灼曰：「池名也，在县。」师古曰：「晋说非也。华池在左冯翊界，近夏阳，非县。」蕲孙昌，为秦王铁官。当始皇之时，蒯聩玄孙昂为武信君将而徇朝歌。师古曰：「武信君即武臣也，未为赵王之前号武信君。项籍传曰『赵将司马昂』，是知为武臣之将也。」诸侯之相王，王昂於殷。师古曰：「项羽封昂为殷王。」汉之伐楚，昂归汉，以其地为河内郡。昌生毋怿，师古曰：「怿，弋赤反。」毋怿为汉市长。毋怿生喜，喜为五大夫，卒，皆葬高门。苏林曰：「长安北门也。」师古曰：「苏说非也。高门，地名，在夏阳西北，而东去华池三里。」喜生谈，谈为太史公。如淳曰：「汉仪注太史公，武帝置，位在丞相上。天下计书先上太史公，副上丞相，序事如古春秋。迁死後，宣帝以其官为令，行太史公文书而已。」晋灼曰：「百官表无太史公在丞相上。又卫宏所说多不实，未可以为正。」师古曰：「谈为太史令耳，迁尊其父，故谓之为公。如说非也。」太史公学天官於唐都，师古曰：「即律历志所云方士唐都者。」受易於杨何，师古曰：「何字叔元，川人，见儒林传。」习道论於黄子。师古曰：「景帝时人也，儒林传谓之黄生，与辕固争论於上前，谓汤武非受命，乃杀也。」太史公仕於建元、元封之间，愍学者不达其意而师R，师古曰：「R，惑也。各习师法，惑於所见。R音布内反。」乃论六家之要指曰：易大传曰：「天下一致而百虑，同归而殊涂。」张晏曰：「大传谓易系辞。」夫阴阳、儒、墨、名、法、道德，此务为治者也，直所从言之异路，有省不省耳。师古曰：「言发迹虽殊，同归於治，但学者不能省察，昧其端绪耳。直犹但也。」尝窃观阴阳之术，大详而众忌讳，使人拘而多畏，李奇曰：「阴阳之术，月令星官，是其枝叶也。」师古曰：「拘，曲碍也。」然其序四时之大顺，不可失也。儒者博而寡要，劳而少功，是以其事难尽从，然其叙君臣父子之礼，列夫妇长幼之别，不可易也。师古曰：「易，变也。」墨者俭而难遵，是以其事不可遍循，师古曰：「言难尽用。」然其疆本节用，不可废也。法家严而少恩，然其正君臣上下之分，不可改也。名家使人俭而善失真，师古曰：「刘向别录云名家者流出於礼官。古者名位不同，礼亦异数。孔子曰『必也正名乎』。」然其正名实，不可不察也。道家使人精神专一，动合无形，澹足万物，师古曰：「澹，古赡字。」其为术也，因阴阳之大顺，采儒墨之善，撮名法之要，师古曰：「撮，总取也，音千活反。」与时迁徙，应物变化，立俗施事，无所不宜，指约而易操，事少而功多。师古曰：「操，执持也，音千高反。」儒者则不然，以为人主天下之仪表也，君唱臣和，主先臣随。如此，则主劳而臣佚。师古曰：「佚，乐也，字与逸同。」至於大道之要，去健羡，服虔曰：「门户健壮也。」如淳曰：「知雄守雌，是去健也。不见可欲，使心不乱，是去羡也。」晋灼曰：「老子曰『善闭者无关楗』。严君平曰『拆关破楗，使奸者自止』。服说是也。」师古曰：「二义并通。楗，其偃反，然今书本字皆作健字也。」黜聪明，如淳曰：「不尚贤，绝圣弃知也。」晋灼曰：「严君平曰『黜聪弃明，倚依太素，反本归真，则理得而海内钧也。』」师古曰：「黜，废也。」释此而任术。夫神大用则竭，形大劳则敝；神形蚤衰，师古曰：「蚤，古早字。」欲与天地长久，非所闻也。夫阴阳，四时、八位、十二度、二十四节各有教令，张晏曰：「八位，八卦位也。十二度，十二次也。二十四节，就中气也。各有禁，谓月令也。」曰顺之者昌，逆之者亡，未必然也，故曰「使人拘而多畏」。夫春生夏长，秋收冬臧，此天道之大经也，师古曰：「经，常法。」弗顺则无以为天下纪纲，故曰「四时之大顺，不可失也」。夫儒者，以六艺为法，六艺经传以千万数，累世不能通其学，当年不能究其礼，师古曰：「究，尽也。」故曰「博而寡要，劳而少功」。若夫列君臣父子之礼，序夫妇长幼之别，虽百家弗能易也。墨者亦上尧舜，言其德行曰：「堂高三尺，土阶三等，茅茨不翦，椽不郏皇古曰：「屋盖曰茨。茅茨，以茅覆屋也。，柞木也。茨音疾兹反。音采，又音菜。」饭土簋，f土刑，师古曰：「簋所以盛饭也，刑以盛羹也。土谓烧土为之，即瓦器也。饭，扶晚反。簋音轨。f，尺悦反。」 
粱之食，服虔曰：「 ，粗米也。」张晏曰：「一斛粟七斗米为 
，音赖。」师古曰：「食，饭也。」藜藿之羹；师古曰：「藜，草似蓬也。藿，豆叶也。」夏日葛衣，冬日鹿裘。」其送死，桐棺三寸，举音不尽其哀。教丧礼，必以此为万民率。故天下共若此，则尊卑无别也。夫世异时移，事业不必同，故曰「俭而难遵」也。要曰疆本节用，则人给家足之道也。师古曰：「给亦足也。人人家家皆得足也。」此墨子之所长，虽百家不能废也。法家不别亲疏，不殊贵贱，壹断於法，则亲亲尊尊之恩绝矣，可以行一时之计，而不可长用也，故曰「严而少恩」。若尊主卑臣，明分职不得相逾越，虽百家不能改也。师古曰：「分，扶问反。」名家苛察缴绕，如淳曰：「缴绕犹缠绕也。」师古曰：「缴，公鸟反。」使人不得反其意，决於名，时失人情，师古曰：「读与专同，又音章免反。」故曰「使人俭而善失真」。若夫控名责实，参伍不失，晋灼曰：「引名责实，参错交互，明知事情也。」此不可不察也。道家无为，又曰无不为，师古曰：「无为者，守静一也。无不为者，功利大也。」其实易行，其辞难知。师古曰：「言指趣幽远。」其术以虚无为本，以因循为用。师古曰：「任自然也。」无成势，无常形，故能究万物之情。不为物先後，故能为万物主。有法无法，因时为业；有度无度，因物兴舍。师古曰：「兴，起也。舍，废也。」故曰「圣人不巧，时变是守」。师古曰：「无机巧之心，但顺时也。」虚者道之常也，因者君之纲也。师古曰：「言因百姓之心以为教，但执其纲而已。」群臣并至，使各自明也。其实中其声者谓之端，实不中其声者谓之款。服虔曰：「款，空也。」李奇曰：「声则名也。」师古曰：「中，当也，充也，音竹仲反。」款言不听，奸乃不生，贤不肖自分，白黑乃形。师古曰：「形，见也。」在所欲用耳，何事不成！乃合大道，混混冥冥。师古曰：「元气之貌也。混音胡本反。」光耀天下，复反无名。师古曰：「反，还也。」凡人所生者神也，所托者形也。神大用则竭，形大劳则敝，形神离则死。死者不可复生，离者不可复合，故圣人重之。由此观之，神者生之本，形者生之具。不先定其神形，而曰「我有以治天下」，何由哉？师古曰：「凡此皆言道家之教为长也。」太史公既掌天官，不治民。有子曰迁。
迁生龙门，苏林曰：「禹所凿龙门也。」师古曰：「龙门山，其东则在今秦州龙门县北，其西则在今同州韩城县北，而河从其中下流。」耕牧河山之阳。师古曰：「河之北，山之南也。」年十岁则诵古文。二十而南游江淮，上会稽，探禹穴，窥九疑，张晏曰：「禹巡狩至会稽而崩，因葬焉。上有孔穴，民间云禹入此穴。九疑，舜墓在焉。」师古曰：「会稽，山名，本茅山也，禹於此会诸侯之计，因名曰会稽。九疑山有九峰，解在司马相如传。」浮沅湘。师古曰：「沅水出柯，湘水出零陵，二水皆入江。」北涉汶泗，师古曰：「汶、泗两水名在地理志。汶音问。」讲业齐鲁之都，观夫子遗风，乡射邹峄；师古曰：「邹，县名也。峄，山名也，近曲阜地也。於此行乡射之礼，峄音怿。」厄困蕃、薛、彭城，师古曰：「蕃，县名也，音皮。」过梁楚以归。於是迁仕为郎中，奉使西征巴蜀以南，略邛、笮、昆明，师古曰：「笮，才各反。」还报命。是岁，天子始建汉家之封，而太史公留滞周南，如淳曰：「周南，洛阳也。」张晏曰：「洛阳而谓周南者，自陕以东皆周南之地也。」不得与从事，师古曰：「与读曰豫。」发愤且卒。而子迁适反，见父於河雒之间。太史公执迁手而泣曰：「予先，周室之太史也。自上世尝显功名虞夏，典天官事。後世中衰，绝於予乎？汝复为太史，则续吾祖矣。今天子接千岁之统，封泰山，而予不得从行，是命也夫！命也夫！予死，尔必为太史；为太史，毋忘吾所欲论著矣。且夫孝，始於事亲，中於事君，终於立身；扬名於後世，以显父母，此孝之大也。师古曰：「此孔子说孝经之辞也。」夫天下称周公，言其能论歌文武之德，宣周召之风，师古曰：「召读曰邵。」达大王王季思虑，爰及公刘，以尊后稷也。师古曰：「爰，曰也，发语辞也。一曰，爰，於也。」幽厉之後，王道缺，礼乐衰，孔子修旧起废，论诗书，作春秋，则学者至今则之。自获麟以来四百有余岁，而诸侯相兼，史记放绝。今汉兴，海内壹统，明主贤君，忠臣义士，予为太史而不论载，废天下之文，予甚惧焉，尔其念哉！」迁俯首流涕曰：「小子不敏，请悉论先人所次旧闻，不敢阙。」卒三岁，而迁为太史令，绸史记石室金q之书。如淳曰：「绸彻旧书故事而次述之。」师古曰：「此说非也。绸谓缀集之，音胄。q与匮同。」五年而当太初元年，李奇曰：「迁为太史後五年适当武帝太初元年，时述史记也。」十一月甲子朔旦冬至，天历始改，建於明堂，诸神受记。张晏曰：「以元新改，立明堂，朝诸侯及郡守受正朔，各有山川之祀，故曰诸神受记。」孟康曰：「明堂班十二月之政，历纪四时，故改建於明堂。诸神受记，若勾芒祝融之属皆受瑞记。迁因此而作。」师古曰：「张说是矣。」太史公曰：「先人有言：『自周公卒五百岁而有孔子，孔子至於今五百岁，有能绍而明之，正易传，继春秋，本诗书礼乐之际。』意在斯乎！意在斯乎！小子何敢攘焉！」师古曰：「攘，古让字。言当述成先人之业，何敢自谦，当五百岁而让之也。」上大夫壶遂曰：「昔孔子为何作春秋哉？」太史公曰：「余闻之董生：服虔曰：「仲舒也。」『周道废，孔子为鲁司寇，诸侯害之，大夫壅之。孔子知时之不用，道之不行也，是非二百四十二年之中，师古曰：「是非谓本其得失。」以为天下仪表，贬诸侯，讨大夫，以达王事而已矣。』师古曰：「时诸侯僭侈，大夫擅权，故贬讨之也。贬，退也。讨，治也。」子曰：『我欲载之空言，不如见之於行事之深切著明也。』春秋上明三王之道，下辨人事之经纪，别嫌疑，明是非，定犹与，师古曰：「与读曰豫。」善善恶恶，贤贤贱不肖，存亡国，继绝世，补弊起废，王道之大者也。易著天地阴阳四时五行，故长於变；师古曰：「以变化之道为长也。长读如本字。一曰长谓崇长之也，音竹两反。下皆类此。」礼纲纪人伦，故长於行；书记先王之事，故长於政；诗记山川溪谷禽兽草木牝牡雌雄，故长於风；乐乐所以立，故长於和；春秋辩是非，故长於治人。是故礼以节人，乐以发和，书以道事，诗以达意，易以道化，春秋以道义。师古曰：「道，言也。」拨乱世反之正，莫近於春秋。春秋文成数万，其指数千。张晏曰：「春秋万八千字，当言减，而云成，字误也。」师古曰：「张说非也。一万之外即以万言之，故云数万，何乃忽言减乎？学者又为曲解，云公羊经传凡四万四千余字，尤疏谬矣。史迁岂谓公羊之传为春秋乎？」万物之散聚皆在春秋。春秋之中，弑君三十六，亡国五十二，诸侯奔走不得保社稷者不可胜数。师古曰：「解并在刘向传。」察其所以，皆失其本已。师古曰：「已，语终之辞。」故易曰『差以豪樱谬以千里』。师古曰：「今之易经及彖象系辞，并无此语。所称易纬者，则有之焉。斯盖易家之别说者也。」故『臣弑君，子弑父，非一朝一夕之故，其渐久矣』。师古曰：「易坤卦文言之辞。」有国者不可以不知春秋，前有谗而不见，後有贼而不知。为人臣者不可以不知春秋，守经事而不知其宜，遭变事而不知其权。师古曰：「经，常也。」为人君父者而不通於春秋之义者，必蒙首恶之名。师古曰：「蒙犹被也。」为人臣子不通於春秋之义者，必陷篡弑诛死之罪。其实皆以善为之，而不知其义，师古曰：「其心虽善，以不知义理之故，则陷於恶也。」被之空言不敢辞。苏林曰：「赵盾不知讨贼，而不敢辞弑君之罪。」夫不通礼义之指，至於君不君，臣不臣，父不父，子不子。夫君不君则犯，师古曰：「为臣下所干犯也。〔一〕曰违犯礼义也。」臣不臣则诛，父不父则无道，子不子则不孝。此四行者，天下之大过也。以天下大过予之，受而不敢辞。故春秋者，礼义之大宗也。夫礼禁未然之前，法施已然之後；法之所为用者易见，而礼之所为禁者难知。」壶遂曰：「孔子之时，上无明君，下不得任用，故作春秋，垂空文以断礼义，师古曰：「断，决也，决之於礼义也。」当一王之法。今夫子上遇明天子，下得守职，万事既具，咸各序其宜，夫子所论，欲以何明？」太史公曰：「唯唯，否否，晋灼曰：「唯唯，谦应也。否否，不通也。」师古曰：「唯，弋癸反。」不然。余闻之先人曰：『戏至纯厚，作易八卦。师古曰：「读与伏同。」尧舜之盛，尚书载之，礼乐作焉。汤武之隆，诗人歌之。春秋采善贬恶，推三代之德，褒周室，非独刺讥而已也。』汉兴已来，至明天子，获符瑞，封禅，改正朔，易服色，受命於穆清，师古曰：「於，叹辞也。穆，美也。言天子有美德而政化清也。於读曰乌。」泽流罔极，师古曰：「罔，无也。极，止也。」海外殊俗重译款塞，师古曰：「款，叩也。」请来献见者，不可胜道。师古曰：「道，言也。」臣下百官力诵圣德，犹不能宣尽其意。师古曰：「力，勤也。」且士贤能矣，而不用，有国者耻也；主上明圣，德不布闻，有司之过也。且余掌其官，废明圣盛德不载，灭功臣贤大夫之业不述，堕先人所言，师古曰：「堕，毁也，谓不修之也。音火规反。」罪莫大焉。余所谓述故事，整齐其世传，非所谓作也，而君比之春秋，谬矣。」於是论次其文。十年而遭李陵之祸，幽於累绁。师古曰：「累，系也。绁，长绳也。累音力追反。绁音先列反。」乃喟然而叹曰：「是余之罪夫！师古曰：「喟然，叹息貌也。音邱位反。」身亏不用矣。」退而深惟曰：师古曰：「惟，思也。」「夫诗书隐约者，欲遂其志之思也。」师古曰：「隐，忧也。约，屈也。」卒述陶唐以来，至於麟止，服虔曰：「武帝得白麟，而铸金作麟足形。作史记止於此也。」张晏曰：「武帝获麟，迁以为述事之端，上记黄帝，下至麟止，犹春秋止於获麟也。」师古曰：「迁序事尽太初，故言至麟而止。张说是也。」自黄帝始。师古曰：「迁之书序众篇各别有辞，班氏以其文多，故略而不载，但取最後一首，故此单目尽於六十九。至『惟汉继五帝末流』之後，乃言第七十。读者不详其意，或於目中加云『叙传第七十』，此大妄矣。」五帝本纪第一，夏本纪第二，殷本纪第三，周本纪第四，秦本纪第五，始皇本纪第六，项羽本纪第七，高祖本纪第八，吕后本纪第九，孝文本纪第十，孝景本纪第十一，今上本纪第十二。三代世表第一，十二诸侯年表第二，六国年表第三，秦楚之际月表第四，汉诸侯年表第五，高祖功臣年表第六，惠景间功臣年表第七，建元以来侯者年表第八，王子侯者年表第九，汉兴以来将相名臣年表第十。礼书第一，乐书第二，律书第三，历书第四，天官书第五，封禅书第六，河渠书第七，平准书第八。吴太伯世家第一，齐太公世家第二，鲁周公世家第三，燕召公世家第四，师古曰：「召读曰邵。」管蔡世家第五，陈杞世家第六，卫康叔世家第七，宋微子世家第八，晋世家第九，楚世家第十，越世家第十一，郑世家第十二，赵世家第十三，魏世家第十四，韩世家第十五，田完世家第十六，孔子世家第十七，陈涉世家第十八，外戚世家第十九，楚元王世家第二十，荆燕王世家第二十一，齐悼惠王世家第二十二，萧相国世家第二十三，曹相国世家第二十四，留侯世家第二十五，陈丞相世家第二十六，绛侯世家第二十七，梁孝王世家第二十八，五宗世家第二十九，师古曰：「景帝子凡十三人为王，而母五人所生，迁谓同母者为一宗，故云五宗也。」三王世家第三十。伯夷列传第一，管晏列传第二，老子韩非列传第三，司马穰苴列传第四，师古曰：「苴音子闾反。」孙子吴起列传第五，伍子胥列传第六，仲尼弟子列传第七，商君列传第八，苏秦列传第九，张仪列传第十，樗里甘茂列传第十一，穰侯列传第十二，白起王翦列传第十三，孟子荀卿列传第十四，平原虞卿列传第十五，孟尝君列传第十六，魏公子列传第十七，春申君列传第十八，范睢蔡泽列传第十九，乐毅列传第二十，廉颇蔺相如列传第二十一，田单列传第二十二，鲁仲连列传第二十三，屈原贾生列传第二十四，吕不韦列传第二十五，刺客列传第二十六，李斯列传第二十七，蒙恬列传第二十八，张耳陈余列传第二十九，魏豹彭越列传第三十，黥布列传第三十一，淮阴侯韩信列传第三十二，韩王信卢绾列传第三十三，田儋列传第三十四，樊郦滕灌列传第三十五，张丞相仓列传第三十六，郦生陆贾列传第三十七，傅靳　成侯列传第三十八，师古曰：「　成侯，周　也。　音普肯反，又音陪。」刘敬叔孙通列传第三十九，季布栾布列传第四十，爰盎朝错列传第四十一，张释之冯唐列传第四十二，万石张叔列传第四十三，田叔列传第四十四，扁鹊仓公列传第四十五，吴王濞列传第四十六，魏其武安列传第四十七，韩长孺列传第四十八，李将军列传第四十九，卫将军骠骑列传第五十，平津主父列传第五十一，匈奴列传第五十二，南越列传第五十三，闽越列传第五十四，朝鲜列传第五十五，西南夷列传第五十六，司马相如列传第五十七，淮南衡山列传第五十八，循吏列传第五十九，汲郑列传第六十，儒林列传第六十一，酷吏列传第六十二，大宛列传第六十三，游侠列传第六十四，佞幸列传第六十五，滑稽列传第六十六，日者列传第六十七，龟策列传第六十八，货殖列传第六十九。惟汉继五帝末流，接三代绝业。周道既废，秦拨去古文，焚灭诗书，故明堂石室金q玉版图籍散乱。如淳曰：「玉版，刻玉版画为文字也。」汉兴，萧何次律令，韩信申军法，张苍为章程，叔孙通定礼仪，则文学彬彬稍进，诗书往往间出。师古曰：「彬彬，文章貌。彬音。间音居苋反。」自曹参荐盖公言黄老，而贾谊、朝错明申韩，公孙弘以儒显，百年之间，天下遗文古事靡不毕集。太史公仍父子相继　其职，师古曰：「　读与撰同。」曰：「於戏！师古曰：「於戏，叹声也。於读曰乌，戏读曰呼。古字或作乌，今字或作乌呼，音义皆同耳。而俗之读者，随字而别，又曲为解释云有吉凶美恶之殊，是不通其大指也。义例具在诗及尚书，不可一二遍举之。」余维先人尝掌斯事，显於唐虞。至於周，复典之。故司马氏世主天官，至於余乎，钦念哉！」师古曰：「钦，敬也。」罔罗天下放失旧闻，王迹所兴，原始察终，见盛观衰，论考之行事，略三代，录秦汉，上记轩辕，下至於兹，著十二本纪，既科条之矣。并时异世，年差不明，作十表。师古曰：「并时则年历差殊，异代则难以明辨，故作表也。」礼乐损益，律历改易，兵权山川鬼神，天人之际，承敝通变，作八书。二十八宿环北辰，三十辐共一毂，运行无穷，孟康曰：「象黄帝以下三十家也。老子言车三十辐运行无穷，以象王者如此也。」师古曰：「此说非也。言众星共绕北辰，诸辐咸归车毂，若文武之臣尊辅天子也。」辅弼股肱之臣配焉，忠信行道以奉主上，作三十世家。扶义m傥，不令己失时，师古曰：「m傥，大节也。m，吐历反。」立功名於天下，作七十列传。凡百三十篇，五十二万六千五百字，为太史公书。序略，以拾遗补，成一家言，孟康曰：「音。谓裳下坏。」李奇曰：「，六也。」师古曰：「李说是也。，古艺字。」协六经异传，齐百家杂语，臧之名山，副在京师，师古曰：「臧於山者。备亡失也。其副贰本乃留京师也。」以　後圣君子。第七十，师古曰：「　，古俟字。」迁之自叙云尔。师古曰：「自此以前，皆其自叙之辞也。自此以後，乃班氏作传语耳。」而十篇缺，有录无书。张晏曰：「迁没之後，亡景纪、武纪、礼书、乐书、兵书、汉兴以来将相年表、日者列传、三王世家、龟策列传、傅靳列传。元成之间褚先生补缺，作武帝纪，三王世家，龟策、日者传，言辞鄙陋，非迁本意也。」师古曰：「序目本无兵书，张云亡失，此说非也。」迁既被刑之後，为中书令，尊宠任职。故人益州刺史任安师古曰：「故人者，言其旧交也。」予迁书，责以古贤臣之义。迁报之曰：少卿足下：如淳曰：「少卿，任安字。」曩者辱赐书，教以慎於接物，推贤进士为务，意气勤勤恳恳，师古曰：「恳恳，至诚也。音垦。」若望仆不相师用，师古曰：「望，怨也。」而流俗人之言。师古曰：「谓随俗人之言，而流移其志。」仆非敢如是也。虽罢驽，亦尝侧闻长者遗风矣。师古曰：「罢读曰疲。」顾自以为身残处秽，动而见尤，师古曰：「顾，思念也。尤，过也。」欲益反损，是以抑郁而无谁语。师古曰：「无谁语者，言无相知心之人，谁可告语？」谚曰：「谁为为之？孰令听之？」师古曰：「言无知己者，设欲修名节，立言行，谁可为作之，又令谁听之？上为音于伪反。」盖锺子期死，伯牙终身不复鼓琴。师古曰：「伯牙、锺子期皆楚人也。伯牙鼓琴，子期听之。方鼓琴而志在泰山，子期曰：『巍巍乎若泰山。』既而志在流水，子期又曰：『汤汤乎若流水。』及子期死，伯牙破琴绝弦，终身不复鼓琴，以时人无足复为鼓琴耳。」何则？士为知己用，女为说己容。师古曰：「说读曰悦。」若仆大质已亏缺，虽材怀随和，行若由夷，应劭曰：「由、夷，许由、伯夷也。」师古曰：「随，随侯珠也。和，和氏璧。」终不可以为荣，适足以发笑而自点耳。师古曰：「点，污也。」书辞宜答，师古曰：「宜早答。」会东从上来，服虔曰：「从武帝还也。」又迫贱事，孟康曰：「卑贱之事，苦烦务也。」晋灼曰：「贱事，家之私事贱小者也。」师古曰：「谓所供职事也。孟说是也。」相见日浅，卒卒无须臾之间得竭指意。文颖曰：「卒言仓卒。」师古曰：「卒卒，促遽之意也。间，隙也。卒音千忽反。」今少卿抱不测之罪，如淳曰：「平居时，迁不肯报其书。今有罪在狱，故报往日书，欲使其恕以度己也。」师古曰：「不测谓深也。」涉旬月，迫季冬，仆又薄从上上雍，李奇曰：「薄，迫也。迫当从行也。」如淳曰：「迁时从上在卤簿中也。」师古曰：「李说是也。」恐卒然不可讳。师古曰：「卒读曰猝。不可讳谓安死也。」是仆终已不得舒愤懑以晓左右，师古曰：「懑，烦闷也。晓，告喻也。懑音满。」则长逝者魂魄私恨无穷。师古曰：「谓任安恨不见报。」请略陈固陋。阙然不报，幸勿过。师古曰：「谓中间久不报也。」仆闻之，修身者智之府也，师古曰：「府者，所聚之处也。」爱施者仁之端也，取予者义之符也，师古曰：「符，信也。」耻辱者勇之决也，立名者行之极也。士有此五者，然後可以托於世，列於君子之林矣。故祸莫於欲利，师古曰：「亦痛也。音千敢反。」悲莫痛於伤心，行莫丑於辱先，而诟莫大於宫刑。师古曰：「诟，耻也，音垢。」刑余之人，无所比数，非一世也，所从来远矣。昔卫灵公与雍渠载，孔子适陈；应劭曰：「雍渠，奄人也，灵公近之。」商鞅因景监见，赵良寒心；应劭曰：「景监，秦嬖人也。」服虔曰：「赵良，贤者。」同子参乘，爰丝变色：苏林曰：「赵谈也。与迁父同讳，故曰同子。」自古而耻之。夫中材之人，事关於宦竖，莫不伤气。况　慨之士乎！师古曰：「　音口朗反。」如今朝虽乏人，柰何令刀锯之余荐天下豪隽哉！仆赖先人绪业，得待罪辇毂下，二十余年矣。师古曰：「言侍从天子之车舆。」所以自惟：师古曰：「惟，思也。」上之，不能纳忠效信，师古曰：「效，致也。」有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城（战野）〔野战〕，有斩将搴旗之功；师古曰：「搴，拔也，拔取敌人之旗也。搴音蹇。」下之，不能累日积劳，取尊官厚禄，以为宗族交游光宠。四者无一遂，苟合取容，无所短长之效，可见於此矣。乡者，仆亦尝　下大夫之列，韦昭曰：「周官太史位下大夫也。」臣瓒曰：「汉太史令千石，故比下大夫。」师古曰：「乡读曰向。向，曩昔时也。」陪外廷末议。不以此时引维纲，尽思虑，今已亏形为埽除之隶，在F茸之中，师古曰：「F茸，猥贱也。F，下也。茸，细毛也。言非豪桀也。F，吐合反。茸，人勇反。」乃欲昂首信眉，论列是非，师古曰：「昂读曰仰。信读曰伸。列，陈也。」不亦轻朝廷，羞当世之士邪！师古曰：「羞，辱也。」嗟乎！嗟乎！如仆，尚何言哉！尚何言哉！且事本末未易明也。仆少负不羁之才，长无乡曲之誉，师古曰：「不羁，言其材质高远，不可羁系也。负者，亦言无此事也。」主上幸以先人之故，使得奉薄技，出入周卫之中。服虔曰：「薄技，薄材也。」师古曰：「周卫，言宿卫周密也。」仆以为戴盆何以望天，如淳曰：「头戴盆则不得望天、望天则不得戴盆，事不可兼施。言己方有所造，不暇修人事也。」师古曰：「言营职务耳，未论造书也。如说失之。」故绝宾客之知，忘室家之业，日夜思竭其不肖之材力，务壹心营职，以求亲媚於主上。而事乃有大谬不然者。夫仆与李陵俱居门下，素非相善也，趣舍异路，师古曰：「趣，所向也。舍，所废也。」未尝衔杯酒接殷勤之欢。然仆观其为人自奇士，事亲孝，与士信，临财廉，取予义，分别有让，恭俭下人，师古曰：「下音胡亚反。」常思奋不顾身以徇国家之急。师古曰：「徇，从也，营也。」其素所畜积也，师古曰：「畜读曰蓄。」仆以为有国士之风。夫人臣出万死不顾一生之计，赴公家之难，斯已奇矣。今举事壹不当，而全躯保妻子之臣随而媒孽其短，臣瓒曰：「媒谓遘合会之，孽谓为生其罪衅也。」师古曰：「媒如媒娉之媒，孽如麴孽之孽。一曰齐人谓麴饼为媒也。」仆诚私心痛之。且李陵提步卒不满五千，深践戎马之地，足历王庭，垂饵虎口，横挑疆胡，李奇曰：「挑音（铫）〔A〕。」师古曰：「音徒了反。」昂亿万之师，师古曰：「昂读曰仰。汉军北向，匈奴南下，北方地高，故云然。」与单于连战十余日，所杀过当。师古曰：「率计战士，杀敌数多，故云过当也。」虏救死扶伤不给，师古曰：「给犹供也。」旃裘之君长咸震怖，乃悉徵左右贤王，举引弓之民，师古曰：「能引弓者皆发之。」一国共攻而围之。转斗千里，矢尽道穷，救兵不至，士卒死伤如积。然李陵一呼劳军，师古曰：「呼音火故反。」士无不起，躬流涕，沫血饮泣，张空，冒白刃，北首争死敌。孟康曰：「沫音　。」李奇曰：「，弩弓也。」师古曰：「沫，古　字。　，洒面也。言流血在面如盥　。冒，犯也。首，向也。沫音呼内反，字从午未之未。音丘权反。又音眷。冒音莫克反。首音式救反。读者乃以拳缰拳，大谬矣。拳则屈指，不当言张。陵时矢尽，故张弩之空弓，非是手拳也。」陵未没时，使有来报，汉公卿王侯奉觞上寿。後数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，师古曰：「料，量也，音聊。」见主上惨凄怛悼，诚欲效其款款之愚。以为李陵素与士大夫绝甘分少，师古曰：「自绝旨甘，而与众人分之，共同其少多也。」能得人之死力，虽古名将不过也。身虽陷败，彼观其意，且欲得其当而报汉。师古曰：「欲於匈奴立功而归，以（其当）〔当其〕破败之罪。」事已无可柰何，其所摧败，功亦足以暴於天下。师古曰：「谓摧破匈奴之兵也。」仆怀欲陈之，而未有路。适会召问，即以此指推言陵功，师古曰：「指，意也。」欲以广主上之意，塞睚　之辞。未能尽明，师古曰：「睚　，举目眦也，犹言顾瞻之顷也。睚音　。　音才赐反。」明主不深晓，以为仆沮贰师，而为李陵游说，师古曰：「沮，毁坏也。音才汝反。」遂下於理。拳拳之忠，终不能自列，师古曰：「拳拳，忠谨之貌。刘向传作匙郑音义同耳。列，陈也。」因为诬上，卒从吏议。师古曰：「卒，终也。」家贫，财赂不足以自赎，交游莫救，左右亲近不为壹言。身非木石，独与法吏为伍，深幽囹圄之中，谁可告逭撸〈苏少卿所亲见，仆行事岂不然邪？李陵既生降，P其家声，孟康曰：「家世为将有名声，陵降而P之也。」师古曰：「P，坠也，音颓。」而仆又茸以蚕室，苏林曰：「茸，次也，若人相俾次。」师古曰：「此说非也。茸音人勇反，推也。蚕室，初腐刑所居温密之室也。谓推致蚕室之中也。」重为天下观笑。师古曰：「观视之而笑也。」悲夫！悲夫！事未易一二为俗人言也。仆之先人非有剖符丹书之功，文史星历近乎卜祝之间，固主上所戏弄，倡优畜之，流俗之所轻也。假令仆伏法受诛，若九牛亡一毛，与蝼何异？师古曰：「蝼，蝼蛄也。，蚍蜉也。皆虫之微小者。蝼音楼。」而世又不与能死节者比，师古曰：「与，许也。不许其能死节。」特以为智穷罪极，不能自免，卒就死耳。何也？素所自树立使然。人固有一死，死有重於泰山，或轻於鸿毛，用之所趋异也。师古曰：「趋读曰趣。趣，向也。」太上不辱先，其次不辱身，其次不辱理色，其次不辱辞令，其次x体受辱，其次易服受辱，其次关木索被棰楚受辱，师古曰：「棰，杖也，音止G反。」其次毛发婴金铁受辱，师古曰：「婴，绕也。音吐计反。」其次毁肌肤断支体受辱，最下腐刑，极矣。师古曰：「腐刑，解在景纪。」传曰「刑不上大夫」，此言士节不可不厉也。猛虎处深山，百兽震恐，及其在　槛之中，摇尾而求食，师古曰：「　，掘地以陷兽也，音才性反。」积威约之渐也。故士有画地为牢势不入，削木为吏议不对，定计於鲜也。文颖曰：「未遇刑自杀，为鲜明也。」今交手足，受木索，暴肌肤，受榜棰，师古曰：「榜音彭。」幽於圜墙之中，师古曰：「圜墙，狱也，周礼谓之圜土。」当此之时，见狱吏则头枪地，师古曰：「枪，千羊反。」视徒隶则心惕息。师古曰：「惕，惧也。息，喘息也。」何者？积威约之势也。及已至此，言不辱者，所谓疆颜耳，曷足贵乎！师古曰：「强音其两反。」且西伯，伯也，拘牖里；李斯，相也，具五刑；师古曰：「说在刑法志。」淮阴，王也，受械於陈；师古曰：「高祖伪游云梦，而信至陈上谒，（助）〔即〕见囚执。械谓桎梏之。」彭越、张敖南乡称孤，系狱具罪；师古曰：「或系於狱，或至大罪也。乡读曰向。」绛侯诛诸吕，权倾五伯，囚於请室；师古曰：「伯读曰霸。」魏其，大将也，衣赭关三木；师古曰：「三木，在颈及手足。」季布为朱家钳奴；灌夫受辱居室。此人皆身至王侯将相，声闻邻国，及罪至罔加，不能引决自财。师古曰：「财与裁同，古通用字。」在尘埃之中，古今一体，安在其不辱也！由此言之，勇怯，势也；疆弱，形也。审矣，曷足怪乎！且人不能蚤自财绳墨之外，已稍陵夷至於鞭棰之间，乃欲引节，斯不亦远乎！古人所以重施刑於大夫者，殆为此也。师古曰：「重，难也。」夫人情莫不贪生恶死，念亲戚，顾妻子，至激於义理者不然，师古曰：「言激於义理者，则不顾念亲戚妻子。」乃有不得已也。今仆不幸，蚤失二亲，无兄弟之亲，独身孤立，少卿视仆於妻子何如哉？且勇者不必死节，怯夫慕义，何处不勉焉！师古曰：「勇敢之人暗於分理，未必能死名节。怯懦之夫心知慕义，则处处皆能勉励也。」仆虽怯X欲苟活，师古曰：「X，柔弱也，音人阮反。」亦颇识去就之分矣，何至自湛溺累绁之辱哉！师古曰：「湛读曰沈。累音力追反。」且夫臧获婢妾犹能引决，应劭曰：「扬雄方言云：『海岱之间，骂奴曰臧，骂婢曰获。燕之北郊，民而　婢谓之臧，女而妇奴谓之获。』晋灼曰：「臧获，败敌所被虏获为奴隶者。」师古曰：「应说是也。」况若仆之不得已乎！所以隐忍苟活，函粪土之中而不辞者，恨私心有所不尽，鄙没世而文采不表於後也。古者富贵而名摩灭，不可胜记，唯m傥非常之人称焉。盖西伯拘而演周易；仲尼厄而作春秋；屈原放逐，乃赋离骚；左丘失明，厥有国语；孙子髌脚，兵法修列；文颖曰：「孙子与庞涓学，而为庞涓所断足。」师古曰：「髌音频忍反。」不韦迁蜀，世传吕览；苏林曰：「吕氏春秋篇名八览、六论。」韩非囚秦，说难、孤愤。师古曰：「说难、孤愤，韩子之篇名。」诗三百篇，大氐贤圣发愤之所为作也。师古曰：「氐，归也，音丁礼反。」此人皆意有所郁结，不得通其道，故述往事，思来者。师古曰：「令将来之人，见己志也。」及如左丘明无目，孙子断足，终不可用，退论书策以舒其愤，思垂空文以自见。师古曰：「见，胡电反。」仆窃不逊，近自托於无能之辞，网罗天下放失旧闻，考之行事，稽其成败师古曰：「稽，计也。」兴坏之理，凡百三十篇，亦欲以究天人之际，通古今之变，成一家之言。草创未就，适会此祸，惜其不成，是以就极刑而无愠色。仆诚已著此书，藏之名山，传之其人通邑大都，师古曰：「其人谓能行其书者。」则仆偿前辱之责，虽万被戮，岂有悔哉！然此可为智者道，难为俗人言也。且负下未易居，下流多谤议。仆以口语遇遭此祸，重为乡党戮笑，污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知所如往。师古曰：「如亦往也。」每念斯耻，汗未尝不发背沾衣也。身直为闺合之臣，宁得自引深臧於岩穴邪！故且从俗浮湛，与时俯仰，师古曰：「湛读曰沉。」以通其狂惑。今少卿乃教以推贤进士，无乃与仆之私指谬乎。师古曰：「指，意也。」今虽欲自雕，师古曰：「，刻也，音篆。」曼辞以自解，如淳曰：「曼，美也。」师古曰：「曼音万。」无益，於俗不信，祗取辱耳。师古曰：「只，适也。」要之死日，然後是非乃定。书不能尽意，故略陈固陋。迁既死後，其书稍出。宣帝时，迁外孙平通侯杨恽祖述其书，遂宣布焉。至王莽时，求封迁後，为史通子。应劭曰：「以迁世为史（宜）〔官〕，通於古今也。」李奇曰：「史通国子爵也。」赞曰：自古书契之作而有史官，其载籍博矣。至孔氏　之，师古曰：「　与撰同。」上（继）〔断〕唐尧，下讫秦缪。唐虞以前虽有遗文，其语不经，师古曰：「非经典所说。」故言黄帝、颛顼之事未可明也。及孔子因鲁史记而作春秋，而左丘明论辑其本事以为之传，师古曰：「辑与集同。」又　异同为国语。又有世本，录黄帝以来至春秋时帝王公侯卿大夫祖世所出。春秋之後，七国并争，服虔曰：「关东六国，与秦七国。」秦兼诸侯，有战国策。汉兴伐秦定天下，有楚汉春秋。故司马迁据左氏、国语，采世本、战国策，述楚汉春秋，接其後事，讫于（大）〔天〕汉。其言秦汉，详矣。至於采经摭传，师古曰：「摭，拾也，音之亦反。」分散数家之事，甚多疏略，或有抵梧。如淳曰：「梧读曰迕，相触迕也。」师古曰：「抵，触也。梧，相支柱不安也。梧音悟。」亦其涉猎者广博，贯穿经传，驰骋古今，上下数千载间，斯以勤矣。又其是非颇缪於圣人，师古曰：「颇，普我反。」论大道则先黄老而後六经，序游侠则退处士而进奸雄，述货殖则崇势利而羞贱贫，此其所蔽也。然自刘向、扬雄博极群书，皆称迁有良史之材，服其善序事理，辨而不华，质而不俚，刘德曰：「俚，鄙也。」如淳曰：「言虽质，犹不如闾里之鄙言也。」师古曰：「刘说是也。俚音里。」其文直，其事核，师古曰：「核，坚实也。」不虚美，不隐恶，故谓之实录。应劭曰：「言其录事实。」乌呼！以迁之博物洽闻，而不能以知自全，既陷极刑，幽而发愤，书亦信矣。师古曰：「言其报任安书，自陈己志，信不谬。」迹其所以自伤悼，小雅巷伯之伦。师古曰：「巷伯，奄官也，遇谗而作诗，列在小雅。其诗曰『萋兮菲兮，成是贝锦』是也。」夫唯大雅「既明且哲，能保其身」，难矣哉！师古曰：「尹吉甫作A民之诗，美宣王而论仲山甫之德，曰『既明且哲，以保其身』。其诗列於大雅，故赞云然。」
汉书卷六十三武五子传第三十三
师古曰：「诸帝子传皆言王，而此独云子者，以戾太子在其中也。」孝武皇帝六男。卫皇后生戾太子，赵婕妤生孝昭帝，王夫人生齐怀王闳，师古曰：「闳音宏。」李姬生燕剌王旦、广陵厉王胥，师古曰：「不知官秩，故云李姬。谥法『暴戾无亲曰剌』。剌音来葛反。」李夫人生昌邑哀王m。师古曰：「m音博。」戾太子据，元狩元年立为皇太子，年七岁矣。初，上年二十九乃得太子，甚喜，为立C，师古曰：「C，求子之神也，解在枚皋传。」使东方朔、枚皋作C祝。师古曰：「祝，C之祝辞。」少壮，诏受公羊春秋，师古曰：「少壮者，言渐长大也。少读如本字。」又从瑕丘江公受谷梁。及冠就宫，上为立博望苑，师古曰：「取其广博观望也。」使通宾客，从其所好，故多以异端进者。元鼎四年，纳史良娣，韦昭曰：「良娣，太子之内官也。太子有妃，有良娣，有孺子，凡三等。」师古曰：「娣音弟。」产子男进，号曰史皇孙。张晏曰：「皆以舅氏姓为氏，以相别也。」师古曰：「进者，皇孙名。」武帝末，卫后宠衰，江充用事。充与太子及卫氏有隙，师古曰：「充为直指使者，劾太子家车行驰道上，没入车马，太子求充，充不听也。」恐上晏驾後为太子所诛，会巫蛊事起，充因此为奸。是时，上春秋高，意多所恶，以为左右皆为蛊道祝诅，穷治其事。丞相公孙贺父子，阳石、诸邑公主，师古曰：「两公主。」及皇后弟子长平侯卫伉皆坐诛。师古曰：「伉音抗，又音刚。」语在公孙贺、江充传。充典治巫蛊，既知上意，白言宫中有蛊气，入宫至省中，坏御座掘地。上使按道侯韩说、御史章赣、黄门苏文等助充。师古曰：「说读曰悦。赣音贡。」充遂至太子宫掘蛊，得桐木人。时上疾，辟暑甘泉宫，师古曰：「辟读曰避。」独皇后、太子在。师古曰：「在京师。」太子召问少傅石德，师古曰：「石庆子。」德惧为师傅并诛，因谓太子曰：「前丞相父子、两公主及卫氏皆坐此，今巫与使者掘地得徵验，不知巫置之邪，将实有也，无以自明，可矫以节收捕充等系狱，师古曰：「矫，托也，托诏命也。」穷治其奸诈。且上疾在甘泉，皇后及家吏请问皆不报，苏林曰：「家吏，皇后吏也。」臣瓒曰：「太子称家，家吏是太子吏也。」师古曰：「既言皇后及家吏，此为皇后吏及太子吏耳。瓒说是也。」上存亡未可知，而奸臣如此，太子将不念秦扶苏事耶？」韦昭曰：「始皇死，赵高诈杀扶苏而立胡亥也。」太子急，然德言。征和二年七月壬午，乃使客为使者收捕充等。按道侯说疑使者有（诏）〔诈〕，不肯受诏，客格杀说。御史章赣被创突亡，自归甘泉。太子使舍人无且师古曰：「且音子闾反。」持节夜入未央宫殿长秋门，因长御倚华郑氏曰：「长音长者。」如淳曰：「汉仪注女长御比侍中，皇后见榷鹨韵拢长御称谢。倚华，字也。」师古曰：「倚音於绮反。」具白皇后，发中厩车载射士，师古曰：「中厩，皇后车马所在也。」出武库兵，发长乐宫卫，告令百官曰江充反。乃斩充以徇，炙胡巫上林中。服虔曰：「作巫蛊之胡人也。炙，烧也。」师古曰：「胡巫受充意指，妄作蛊状，太子特忿，且欲得其情实，故以火炙之，令毒痛耳。」遂部宾客为将率，与丞相刘屈拥日健３ぐ仓腥怕遥言太子反，以故众不肯附。太子兵败，亡，不得。师古曰：「太子出亡，而吏追捕不得也。」上怒甚，群下忧惧，不知所出。师古曰：「计无所出。」壶关三老茂上书曰：师古曰：「壶关，上党之县也。荀悦汉纪云令狐茂，班史不载其姓，不知於何得也。」「臣闻父者犹天，母者犹地，子犹万物也。故天平地安，阴阳和调，物乃茂成；父慈母爱室家之中，子乃孝顺。阴阳不和则万物夭伤，父子不和则室家（散）〔丧〕亡。故父不父则子不子，君不君则臣不臣，虽有粟，吾岂得而食诸！师古曰：「论语云齐景公问政於孔子，孔子对曰：『君君，臣臣，父父，子子。』公曰：『善哉！信如君不君，臣不臣，父不父，子不子，虽有粟，吾岂得而食诸！』言父子君臣之道不立，则国必危亡，仓廪虽多，吾不得食也。」昔者虞舜，孝之至也，而不中於瞽叟；师古曰：「中，当也。瞽叟，舜父也。言不当其意也。中音竹仲反。」孝己被谤，伯奇放流，师古曰：「孝己、伯奇并已解於上。」骨肉至亲，父子相疑。何者？积毁之所生也。由是观之，子无不孝，而父有不察。（令）〔今〕皇太子为汉适嗣，师古曰：「适读曰嫡。」承万世之业，体祖宗之重，亲则皇帝之宗子也。江充，布衣之人，闾阎之隶臣耳，师古曰：「隶，贱也。」陛下显而用之，衔至尊之命以迫　皇太子，师古曰：「　音千六反。」造饰奸诈，群邪错谬，是以亲戚之路鬲塞而不通。师古曰：「鬲与隔同。」太子进则不得上见，退则困於乱臣，独冤结而亡告，不忍忿忿之心，起而杀充，恐惧逋逃，师古曰：「逋，亡也。」子盗父兵以救难自免耳，臣窃以为无邪心。诗云：『营营青蝇，止于藩；恺悌君子，无信谗言；谗言罔极，交乱四国。』师古曰：「小雅青蝇之诗也。营营，往来之貌也。藩，篱也。恺，乐；悌，易也。言青蝇来往，止於藩篱，变白作黑，谗人购毁，间亲令疏，乐易之君子不当信用。若谗言无极，则四国亦以交乱，宜深察也。」往者江充谗杀赵太子，天下莫不闻，其罪固宜。师古曰：「充宜得罪也。」陛下不省察，深过太子，师古曰：「以太子为罪过而深责之。」发盛怒，举大兵而求之，三公自将，智者不敢言，辩士不敢说，臣窃痛之。臣闻子胥尽忠而忘其号，师古曰：「忘，亡也。吴王杀之，被以恶名，失其善称号。」比干尽仁而遗其身，师古曰：「比干，殷之贤臣，以道谏纣，纣怒杀之，而剖其心也。」忠臣竭诚不顾呋钺之诛师古曰：「呋，所以斫人，如今s刃也，音肤。」以陈其愚，志在匡君安社稷也。师古曰：「匡，正也。正其失也。」诗云：『取彼谮人，投畀豺虎。』师古曰：「小雅巷伯之诗。言谮谗之人，诚可疾恶，愿投与猛兽食之。畀音必寐反。」唯陛下宽心慰意，少察所亲，师古曰：「父子之道，天性之亲也。」毋患太子之非，亟罢甲兵，无令太子久亡。师古曰：「亟，急也，音居力反。」臣不胜常师古曰：「扯猎蝗，解在刘向传。」出一旦之命，待罪建章阙下。」书奏，天子感寤。太子之亡也，东至湖，师古曰：「湖，县名，今虢州乡、湖城二县皆其地也。」臧匿泉鸠里。师古曰：「泉鸠水今在乡县东南十五里，见有戾太子冢，冢在涧东也。」主人家贫，常卖屦以给太子。太子有故人在湖，闻其富赡，使人呼之师古曰：「赡，足也。」而发觉。吏围捕太子，太子自度不得脱，师古曰：「度音大各反。」即入室距户自经。山阳男子张富昌为卒，足蹋开户，新安令史李寿趋抱解太子，主人公遂格斗死，皇孙二人皆并遇害。上既伤太子，乃下诏曰：「盖行疑赏，所以申信也。其封李寿为侯，韦昭曰：「在河内。」师古曰：「为其解救太子也。音于。」张富昌为题侯。」孟康曰：「县名也。」晋灼曰：「地理志无也。功臣表食邑钜鹿。」师古曰：「晋说是也。」久之，巫蛊事多不信。上知太子惶恐无他意，而车千秋复讼太子冤，上遂擢千秋为丞相，而族灭江充家，焚苏文於横桥上，（师古）〔孟康〕曰：「横音光。」师古曰：「即横门渭桥也。」及泉鸠里加兵刃於太子者，初为北地太守，後族。上怜太子无辜，乃作思子宫，为归来望思之台於湖。师古曰：「言己望而思之，庶太子之魂来归也。其台在今湖城县之西，阌乡之东，基趾犹存。」天下闻而悲之。初，太子有三男一女，女者平舆侯嗣子尚焉。及太子败，皆同时遇害。卫（侯）〔后〕、史良娣葬长安城南。史皇孙、皇孙妃王夫人及皇女孙葬广明。苏林曰：「苑名也。」皇孙二人随太子者，与太子并葬湖。师古曰：「今太子冢北有二冢相次，则二皇孙也。」太子有遗孙一人，史皇孙子，王夫人男，年十八即尊位，是为孝宣帝。帝初即位，（帝）〔下〕诏曰：「故皇太子在湖，未有号谥，岁时祠，其议谥，置园邑。」有司奏请：「礼『为人後者，为之子也』，故降其父母不得祭，师古曰：「谓本生之父母也。」尊祖之义也。陛下为孝昭帝後，承祖宗之祀，制礼不逾闲。师古曰：「闲犹限也。」谨行视孝昭帝所为故皇太子起位在湖，文颖曰：「位，冢位也。」师古曰：「行音下更反。」史良娣冢在博望苑北，亲史皇孙位在广明郭北。如淳曰：「亲谓父也。」谥法曰『谥者，行之迹也』，愚以为亲谥宜曰悼（皇），母曰悼后，比诸侯王园，置奉邑三百家。故皇太子谥曰戾，置奉邑二百家。史良娣曰戾夫人，置守冢三十家。园置长丞，周卫奉守如法。」以湖阌乡邪里聚为戾园，（师古）〔孟康〕曰：「阌，古字，从门中Ч。建安中正作（闻）〔阌〕。」师古曰：「Ч，举目使人也。Ч音许密反。阌字本从Ч，其後转讹误，遂作门中受耳。而郭璞乃音汝授反，盖失理远耳。」长安白亭东为戾后园，广明成乡为悼园。皆改葬焉。後八岁，有司复言：「礼『父为士，子为天子，祭以天子』。悼园宜称尊号曰皇考，立庙：因园为寝，以时荐享焉。益奉园民满千六百家，以为奉明县。尊戾夫人曰戾后，置园奉邑，及益戾园各满三百家。」
齐怀王闳与燕王旦、广陵王胥同日立，皆赐策，各以国土风俗申戒焉，曰：「惟元狩六年四月乙巳，皇帝使御史大夫汤师古曰：「张汤。」庙立子闳为齐王，师古曰：「於庙授策也。」曰：乌呼！小子闳，受兹青社。张晏曰：「王者以五色土为太社，封四方诸侯，各以其方色土与之，苴以白茅，归以立社。」朕承天序，惟稽古，建尔国家，师古曰：「言考於古道而立子为王。」封于东土，世为汉藩辅。乌呼！念哉，共朕之诏。师古曰：「共读曰恭。言敬听我诏。」惟命不于常，师古曰：「言皇天无亲，惟德是辅，善则得之，恶则失之。」人之好德，克明显光；义之不图，俾君子怠。师古曰：「言人若好德，则能明显有光辉；若不图於义，则君子懈怠，无归附之者。图，谋也。俾，使也。」悉尔心，允执其中，天禄永终；师古曰：「能尽尔心，信执中和之（得）〔德〕，则能终天禄者也。」厥有愆不臧，乃凶于乃国，而害于尔躬。师古曰：「臧，善也。乃，汝也。」呜呼！保国刈民，可不敬与！王其戒之！」师古曰：「保，安也。刈，治也。与读曰欤。」闳母王夫人有宠，闳尤爱幸，立八年，薨，无子，国除。燕剌王旦赐策曰：「呜呼！小子旦，受兹玄社，建尔国家，封于北土，世为汉藩辅。呜呼！薰鬻氏虐老兽心，以奸巧边m。服虔曰：「薰鬻，尧时匈奴号也。」孟康曰：「m音萌。」师古曰：「虐老，谓贵少壮而食甘肥，贱耆老而与粗恶也。兽心，言贪暴而无仁义也。m，庶人。薰音勋。鬻音育。」朕命将率，徂征厥罪。师古曰：「徂，往也。」万夫长，千夫长，三十有二帅，张晏曰：「时所获三十二帅也。」降旗奔师。如淳曰：「昆邪王偃其旗鼓而来降也。」薰鬻徙域，张晏曰：「匈奴徙东。」北州以妥。孟康曰：「古绥字也。」臣瓒曰：「妥，安也。」师古曰：「瓒说是也。妥音他果反。」悉尔心，毋作怨，毋作德，服虔曰：「，薄也。」师古曰：「，古匪字也。匪，非也。」毋乃废备。师古曰：「御边之备不可废。」非教士不得从徵。张晏曰：「士不素习不得应召。」王其戒之！」旦壮大就国，为人辩略，博学经书杂说，好星历数术倡优射猎之事，招致游士。及卫太子败，齐怀王又薨，旦自以次第当立，上书求入宿卫。上怒，下其使狱。後坐臧匿亡命，削良乡、安次、文安三县。武帝由是恶旦，後遂立少子为太子。
帝崩，太子立，是为孝昭帝，赐诸侯王玺书。旦得书，不肯哭，曰：「玺书封小。张晏曰：「文少则封小。」京师疑有变。」遣幸臣寿西长、孙纵之、王孺等之长安，师古曰：「之，往也。」以问礼仪为名。王孺见执金吾广（义）〔意〕，师古曰：「郭广（义）〔意〕。」问帝崩所病，师古曰：「因何病而崩。」立者谁子，年几岁。广意言待诏五g宫，师古曰：「z读与柞同。」宫中言帝崩，诸将军共立太子为帝，年八九岁，葬时不出临。师古曰：「临音力禁反。」归以报王。王曰：「上弃群臣，无语言，盖主又不得见，甚可怪也。」复遣中大夫至京师上书言：「窃见孝武皇帝躬圣道，孝宗庙，慈爱骨肉，和集兆民，德配天地，明并日月，威武洋溢，师古曰：「洋溢，言盛多也。洋音羊。」远方执宝而朝，增郡数十，斥地且倍，师古曰：「斥，开也。」封泰山，禅梁父，巡狩天下，远方珍物陈于太庙，德甚休盛，师古曰：「休，美也。」请立庙郡国。」奏报闻。时大将霍光秉政，褒赐燕王钱三千万，益封万三千户。旦怒曰：「我当为帝，何赐也！」遂与宗室中山哀王子刘长、齐孝王孙刘泽等结谋，诈言以武帝时受诏，得职吏事，修武备，备非常。如淳曰：「诸侯不得治民与职事，是以为诈言受诏，得知职事，发兵为备也。」长於是为旦命令群臣曰：「寡人赖先帝休德，师古曰：「休，美也。」获奉北藩，亲受明诏，职吏事，领库兵，饬武备，师古曰：「饬读与敕同。饬，整也。」任重职大，夙夜兢兢，子大夫将何以规佐寡人？且燕国虽小，成周之建国也，师古曰：「自周以来即为燕国，言以久远。」上自召公，下及昭、襄，师古曰：「召公，谓召公]也。昭、襄，六国时燕之二王也。召读曰邵。」于今千载，岂可谓无贤哉？寡人束带听朝三十余年，曾无闻焉。其者寡人之不及与？师古曰：「与读曰欤。」意亦子大夫之思有所不至乎？其咎安在？方今寡人欲挢邪防非，章闻扬和，师古曰：「挢，正也。章，表也。挢与矫同，其字从手也。」抚慰百姓，移风易俗，厥路何由？子大夫其各悉心以对，寡人将察焉。」群臣皆免冠谢。郎中成轸谓旦曰：「大王失职，独可起而索，不可坐而得也。师古曰：「失职，谓当为汉嗣而不被用也。索，求也。」大王壹起，国中虽女子皆奋臂随大王。」旦曰：「前高后时，伪立子弘为皇帝，诸侯交手事之八年。师古曰：「交手，谓拱手也。」吕太后崩，大臣诛诸吕，迎立文帝，天下乃知非孝惠子也。我亲武帝长子，反不得立，上书请立庙，又不听。立者疑非刘氏。」即与刘泽谋为奸书，言少帝非武帝子，大臣所共立，天下宜共伐之。使人传行郡国，以摇动百姓。泽谋归发兵临淄，与燕王俱起。旦遂招来郡国奸人，赋敛铜铁作甲兵，数阅其车骑材官卒，建旌旗鼓车，旄头先罚师古曰：「酚肭同。」郎中侍从者著貂羽，黄金附蝉，晋灼曰：「以翠羽饰冠也。」师古曰：「貂羽，以貂尾为冠之羽也。附蝉，（谓）〔为〕金蝉以附冠前也。凡此旄头先驱，皆天子之制。而貂羽附蝉，又天子侍中之饰，王僭为之。」皆号侍中。旦从相、中尉以下，勒车骑，发民会围，大猎文安县，以讲士马，须期日。师古曰：「讲，习也。须，待也。」郎中韩义等数谏旦，旦杀义等凡十五人。会侯刘成知泽等谋，师古曰：「侯，川靖王子也。音步丁反。」告之青州刺史隽不疑，不疑收捕泽以闻。天子遣大鸿胪丞治，连引燕王。有诏弗治，而刘泽等皆伏诛。益封侯。久之，旦姊鄂邑盖长公主、张晏曰：「食邑鄂，盖侯王信妻也。」师古曰：「为盖侯妻是也，非王信。信者，武帝之舅耳，不取鄂邑主为妻，当是信子顷侯充耳。」左将军上官桀父子与霍光争权有隙，皆知旦怨光，即私与燕交通。旦遣孙纵之等前後十余辈，多赍金宝走马，师古曰：「走马，马之善走者。」赂遗盖主。上官桀及御史大夫桑弘羊等皆与交通，数记疏光过失与旦，令上书告之。桀欲从中下其章。师古曰：「下音胡稼反。」旦闻之，喜，上疏曰：「昔秦据南面之位，制一世之命，威服四夷，轻弱骨肉，显重异族，废道任刑，无恩宗室。其後尉佗入南夷，陈涉呼楚泽，师古曰：「呼音火故反。」近狎作乱，内外俱发，师古曰：「狎，习也。近习之人，谓赵高也。」赵氏无炊火焉。韦昭曰：「赵，秦之别氏。」师古曰：「无炊火，无绝祀也。」高皇帝览踪迹，观得失，见秦建本非是，故改其路，规土连城，布王子孙，师古曰：「规，画也。」是以支叶扶疏，异姓不得间也。师古曰：「间音工苋反。」今陛下承明继成，师古曰：「承圣明之後，继已成之业。」委任公卿，群臣连与成朋，非毁宗室，师古曰：「与谓党与也。」肤受之澹日骋於廷，恶吏废法立威，主恩不及下究。师古曰：「究，竟也。言不终竟於下。」臣闻武帝使中郎将苏武使匈奴，见留二十年不降，还为典属国。师古曰：「音但。」今大将军长史敞无劳，为搜粟都尉。师古曰：「杨敞也。」又将军都郎羽林，张晏曰：「都试郎、羽林也。」师古曰：「都，大也，谓大会试之。汉光禄挈令『诸当试者，不会都所，免之』。」道上移跸，如淳曰：「移犹传也。」太官先置。师古曰：「昭纪云『诈令人为燕王旦上书』，又云上曰『朕知此书诈也。将军都郎属耳，燕王何以得知之？』而此传乃云旦自上疏，此下又云帝觉有诈，遂亲信光，参错不同，疑此传为误。」臣旦愿归符玺，入宿卫，察奸臣之变。」是时昭帝年十四，觉其有诈，遂亲信霍光，而疏上官桀等。桀等因谋共杀光，废帝，迎立燕王为天子。旦置驿书，往来相报，许立桀为王，外连郡国豪桀以千数。旦以语相平，平曰：「大王前与刘泽结谋，事未成而发觉者，以刘泽素夸，好侵陵也。平闻左将军素轻易，车骑将军少而骄，臣恐其如刘泽时不能成，又恐既成，反大王也。」旦曰：「前日一男子诣阙，自谓故太子，长安中民趣乡之，师古曰：「乡读曰向。」正不可止，师古曰：「人众既多，故哗也。」大将军恐，出兵陈之，以自备耳。我帝长子，天下所信，何忧见反？」後谓群臣：「盖主报言，独患大将军与右将军王莽。张晏曰：「天水人也，字稚叔。」今右将军物故，师古曰：「谓死也。」丞相病，幸事必成，徵不久。」令群臣皆装。是时天雨，虹下属宫中师古曰：「属犹注也，音之欲反。」饮井水，（水泉）〔井水〕竭。厕中豕群出，坏大官灶。师古曰：「厕，养豕跻病跻艉困反。」乌鹊斗死。鼠舞殿端门中。师古曰：「端门，正门也。」殿上户自闭，不可开。天火烧城门。大风坏宫城楼，折拔树木。流星下。后姬以下皆恐。王惊病，使人祠葭水、台水。晋灼曰：「地理志葭水在广平南和，台水在雁门。」师古曰：「葭音家。台音怡。」王客吕广等知星，为王言「当有兵围城，期在九月十月，汉当有大臣戮死者。」语具在五行志。王愈忧恐，谓广等曰：「谋事不成，妖祥数见，兵气且至，柰何？」会盖主舍人父燕仓知其谋，告之，由是发觉。丞相赐玺书，部中二千石逐捕孙纵之及左将军桀等，皆伏诛。旦闻之，召相平曰：「事败，遂发兵乎？」平曰：「左将军已死，百姓皆知之，不可发也。」王忧懑，师古曰：「懑音满，又音闷，解在司马迁传。」置酒万载宫，会宾客群臣妃妾坐饮。王自歌曰：「归空城兮，狗不吠，鸡不鸣，横术何广广兮，固知国中之无人！」苏林曰：「广音旷。」臣瓒曰：「术，道路也。」师古曰：「广读如本字。此歌意，言身死之後，国当空也。」华容夫人起舞曰：「发纷纷兮渠，孟康曰：「音Ц。发历Ц挂岸也。」臣瓒曰：「塞沟渠。」师古曰：「瓒说是也。音徒（一）〔千〕反。」骨籍籍兮亡居。师古曰：「籍籍，从横貌也。居，处也。」母求死子兮，妻求死夫。裴回两渠间兮，君子独安居！」师古曰：「置酒之宫，池沼所在，其间有渠，故即其所见以为歌辞也。」坐者皆泣。有赦令到，王读之，曰：「嗟乎！独赦吏民，不赦我。」因迎后姬诸夫人之明光殿，王曰：「老虏曹为事当族！」师古曰：「曹，辈也。」欲自杀。左右曰：「党得削国，师古曰：「党音他朗反。」幸不死。」后（妃）〔姬〕夫人共啼泣止王。会天子使使者赐燕王玺书曰：「昔高皇帝王天下，建立子弟以藩屏社稷。先日诸吕阴谋大逆，刘氏不绝若发，赖绛侯等诛讨贼乱，尊立孝文，以安宗庙，非以中外有人，表里相应故邪？樊、郦、曹、灌，携剑推锋，师古曰：「樊哙、郦商、曹参、灌婴等。」从高〔皇〕帝垦除害，耘I海内，师古曰：「，古灾字。」〔当此之时，头如蓬葆〕，〔服虔曰〕：〔「头久不理，如蓬草羽葆也。」师古曰：「草丛生曰葆，音保。」〕勤苦至矣，然其赏不过（诸）〔封〕侯。今宗室子孙曾无暴衣露冠之劳，裂地而王之，分财而赐之，父死子继，兄终弟及。今王骨肉至亲，敌吾一体，师古曰：「言若四肢之一也。」乃与他姓异族谋害社稷，亲其所疏，疏其所亲，有逆悖之心，无忠爱之义。如使古人有知，当何面目复（举）〔奉〕齐酎见高祖之庙乎！」师古曰：「古人谓先人。」旦得书，以符玺属医工长，师古曰：「属，委也。医工长，王官之〔主〕医者也。属音之欲反。」谢相二千石：「奉事不谨，死矣。」即以绶自绞。后夫人随旦自杀者二十余人。天子加恩，赦王太子建为庶人，赐旦谥曰剌王。旦立三十八年而诛，国除。後六年，宣帝即位，封旦两子，庆为新昌侯，贤为（定安）〔安定〕侯，又立故太子建，是为广阳顷王，二十九年薨。子穆王舜嗣，二十一年薨。子思王璜嗣，二十年薨。子嘉嗣。王莽时，皆废汉藩王为家人，嘉独以献符命封扶美侯，赐姓王氏。
广陵厉王胥赐策曰：「呜呼！小子胥，受兹赤社，建尔国家，封于南土，世世为汉藩辅。古人有言曰：『大江之南，五湖之间，其人轻心。扬州保疆，李奇曰：「保，恃也。」三代要服，不及以正。』师古曰：「要服，次荒服之内者也。正，政也。要音一遥反。」呜呼！悉尔心，祗祗兢兢，乃惠乃顺，师古曰：「祗祗，敬也。兢兢，慎也。言当慈惠于下，忠顺于上也。」毋桐好逸，毋迩宵人，应劭曰：「无好逸游之事，迩近小人也。」张晏曰：「桐音同。」师古曰：「桐音通。桐，轻脱之貌也。」惟法惟则！师古曰：「言当依法则。」书云『臣不作福，不作威』，师古曰：「周书洪范云『臣无有作威作福也』。」靡有後羞。王其戒之！」师古曰：「言宜戒慎，勿令後有羞辱之事也。」胥壮大，好倡乐逸游，力扛鼎，师古曰：「扛，举也，音江。」空手搏熊彘猛兽。动作无法度，故终不得为汉嗣。昭帝初立，益封胥万三千户，元凤中入朝，复益万户，赐钱二千万，黄金二千斤，安车驷马宝剑。及宣帝即位，封胥四子圣、曾、宝、昌皆为列侯，又立胥小子弘为高密王。所以褒赏甚厚。
始，昭帝时，胥见上年少无子，有觊欲心。师古曰：「觊音冀。」而楚地巫鬼，师古曰：「言其土俗尊尚巫鬼之事。」胥迎女巫李女须，使下神祝诅。师古曰：「女须者，巫之名也。」女须泣曰：「孝武帝下我。」左右皆（服）〔伏〕。师古曰：「见女须云武帝神下，故伏而听之。」言「吾必令胥为天子。」胥多赐女须钱，使祷巫山。师古曰：「即楚地之巫山也。」会昭帝崩，胥曰：「女须良巫也！」杀牛塞祷。师古曰：「以为因祷祝诅而崩也。塞音先代反。」及昌邑王徵，复使巫祝诅之。後王废，胥浸信女须等，师古曰：「浸，古浸字也。浸，渐也，益也。」数赐予钱物。宣帝即位，胥曰：「太子孙何以反得立？」复令女须祝诅如前。又胥女为楚王延寿后弟妇，数相馈遗，通私书。师古曰：「馈亦馈字。」後延寿坐谋反诛，辞连及胥。有诏勿治，赐胥黄金前後五千斤，它器物甚众。胥又闻汉立太子，谓姬南等曰：「我终不得立矣。」乃止不诅。後胥子南利侯宝坐杀人夺爵，还归广陵，与胥姬左修奸。事发觉，系狱，弃市。相胜之奏夺王射陂草田以赋贫民，张晏曰：「射水之陂，在射阳县。」奏可。胥复使巫祝诅如前。胥宫园中枣树生十余茎，茎正赤，叶白如素。池水变赤，鱼死。有鼠昼立舞王后廷中。胥谓姬南等曰：「枣水鱼鼠之怪甚可恶也。」居数月，祝诅事发觉，有司按验，胥惶恐，药杀巫及宫人二十余人以绝口。公卿请诛胥，天子遣廷尉、大鸿胪即讯。师古曰：「就问也。」胥谢曰：「罪死有余，诚皆有之。师古曰：「诚，实也。」事久远，请归思念具对。」胥既见使者还，置酒显阳殿，召太子霸及子女董訾、胡生等夜饮，师古曰：「董訾、胡生，皆女名。」使所幸八子郭昭君、家人子赵左君等鼓瑟歌舞。师古曰：「八子，姬妾之秩号也。家人子，无官秩者也。」王自歌曰：「欲久生兮无终，长不乐兮安穷！师古曰：「人所以欲久生者，贵其安豫无有终极，而我在生，长不欢乐，焉用穷尽年寿也。」奉天期兮不得须臾，张晏曰：「奉天子期，当死，不得复延年。」千里马兮驻待路。张晏曰：「二卿亭驿待以答诏命。」黄泉下兮幽深，人生要死，何为苦心！师古曰：「言人生必当有死，无假劳心怀悲戚。」何用为乐心所喜，出入无为乐亟。韦昭曰：「亦乐也，音裁宗反。亟，数，亦疾也，谓不久也。言人生以何为乐，但以心志所喜好耳。今我出入皆无欢怡，不得久长也。喜音许吏反。亟音邱吏反。」蒿里召兮郭门阅，师古曰：「蒿里，死人里。」死不得取代庸，身自逝。」师古曰：「言死当自去，不如他缫鄣霉擞棺源也。逝，合韵音上列反。」左右悉更涕泣奏酒，师古曰：「更，互也。奏，进也。更音工衡反。」至鸡鸣时罢。胥谓太子霸曰：「上遇我厚，今负之甚。我死，骸骨当暴。幸而得葬，薄之，无厚也。」即以绶自绞死。及八子郭昭君等二人皆自杀。天子加恩，赦王诸子皆为庶人，赐谥曰厉王。立六十四年而诛，国除。後七年，元帝复立胥太子霸，是为孝王，十三年薨。子共王意嗣，师古曰：「共读曰恭。」三年薨。子哀王护嗣，十六年薨，无子，绝。後六年，成帝复立孝王子守，是为靖王，立二十年薨。子宏嗣，王莽时绝。初，高密哀王弘本始元年以广陵王胥少子立，九年薨。子顷王章嗣，三十三年薨。子怀王宽嗣，十一年薨。子慎嗣，王莽时绝。
昌邑哀王m天汉四年立，十一年薨，子贺嗣。立十三年，昭帝崩，无嗣，大将军霍光徵王贺典丧。师古曰：「（今）〔令〕为丧主。」玺书曰：「制诏昌邑王：师古曰：「太后玺书。」使行大鸿胪事少府乐成、师古曰：「史乐成。」宗正德、光禄大夫吉、师古曰：「丙吉也。」中郎将利汉师古曰：「不知姓。」徵王，乘七乘传诣长安邸。」夜漏未尽一刻，以火发书。其日中，贺发，晡时至定陶，行百三十五里，侍从者马死相望於道。郎中令龚遂谏王，令还郎谒者五十余人。贺到济阳，求长鸣鸡，师古曰：「鸣声长者也。」道买积竹杖。文颖曰：「合竹作杖也。」过弘农，使大奴善以衣车载女子。师古曰：「凡言大奴者，谓奴之尤长大者也。」至湖，师古曰：「即湖县。」使者以让相安乐。张晏曰：「使者，长安使人也。」师古曰：「让，责也。」安乐告遂，遂入问贺，贺曰：「无有。」遂曰：「即无有，何爱一善以毁行义！请收属吏，师古曰：「以善付吏也。属音之欲反。其下亦同。」以湔洒大王。」师古曰：「湔，浣也。洒，濯也。湔音子颠反。洒音先礼反。」即凵疲属卫士长行法。师古曰：「郏持头也。卫士长，主卫之官。垡舨呢７础！购氐桨陨希大鸿胪郊迎，驺奉乘舆车。王使仆寿成御，郎中令遂参乘。旦至广明东都门，遂曰：「礼，奔丧望见国都哭。此长安东郭门也。」贺曰：「我嗌痛，不能哭。」师古曰：「嗌，喉咽也，音益。」至城门，遂复言，贺曰：「城门与郭门等耳。」且至未央宫东阙，遂曰：「昌邑帐在是阙外驰道北，文颖曰：「吊哭帐也。」师古曰：「是谓此。」未至帐所，有南北行道，马足未至数步，大王宜下车，乡阙西面伏，哭尽哀止。」师古曰：「乡读曰向。」王曰：「诺。」到，哭如仪。王受皇帝玺绶，袭尊号。即位二十七日，行淫乱。大将军光与群臣议，白孝昭皇后，废贺归故国，赐汤沐邑二千户，故王家财物皆与贺。及哀王女四人各赐汤沐邑千户。语在霍光传。国除，为山阳郡。
初贺在国时，数有怪。尝见白犬，高三尺，无头，其颈以下似人，而冠方山冠。後见熊，左右皆莫见。又大鸟飞集宫中。王知，恶之，辄以问郎中令遂。遂为言其故，语在五行志。王昂天叹曰：「不祥何为数来！」师古曰；「昂读曰仰。」遂叩头曰：「臣不敢隐忠，数言危亡之戒，大王不说。师古曰：「说读曰悦。」夫国之存亡，岂在臣言哉？愿王内自揆度。师古曰：「度音徒各反。」大王诵诗三百五篇，人事浃，王道备，师古曰：「浃，彻也，音子牒反。」王之所行中诗一篇何等也？师古曰：「言王所行，皆不合法度。王自谓当於何诗之文也。中音竹仲反。」大王位为诸侯王，行污於庶人，师古曰：「污，浊秽。」以存难，以亡易，宜深察之。」後又血污王坐席，王问遂，遂叫然号曰：「宫空不久，n祥数至。血者，阴忧象也。宜畏慎自省。」贺终不改节。居无何，徵。既即位，後王梦青蝇之矢积西阶东，可五六石，以屋版瓦覆，师古曰：「版瓦，大瓦也。」发视之，青蝇矢也。以问遂，遂曰：「陛下之诗不云乎？苏林曰：「犹言陛下所读之诗也。」『营营青蝇，至于藩；恺悌君子，毋信谗言。』师古曰：「已解於上。」陛下左侧谗人众多，如是青蝇恶矣。师古曰：「恶即矢也。越王句践为吴王尝恶，亦其义也。」宜进先帝大臣子孙亲近以为左右。如不忍昌邑故人，师古曰：「如，若也。不忍谓不能疏远也。」信用谗谀，必有凶咎。愿诡祸为福，皆放逐之。师古曰：「诡犹反。」臣当先逐矣。」贺不用其言，卒至於废。大将军光更尊立武帝曾孙，是为孝宣帝。即位，心内忌贺，元康二年遣使者赐山阳太守张敞玺书曰：「制诏山阳太守：其谨备盗贼，察往来过客。毋下所赐书！」师古曰：「密令警察，不欲宣露也。」敞於是条奏贺居处，著其废亡之效，师古曰：「著，明也。」曰：「臣敞地节三年五月视事，故昌邑王居故宫，奴婢在中者百八十三人，闭大门，开小门，廉吏一人为领钱物市买，朝内食物，师古曰：「每旦一内之。」它不得出入。师古曰：「食物之外皆不得妄有出入。」督盗一人别主徼循，察往来者，以王家钱取卒，宫清中备盗贼。李奇曰：「，遮也。」邓展曰：「令其宫中清靖，不得妄有异人也。」师古曰：「以王家钱顾人为卒也。」臣敞数遣丞吏行察。师古曰：「行音下更反。」四年九月中，臣敞入视居处状，故王年二十六七，为人青黑色，小目，鼻末锐卑，少须眉，身体长大，疾痿，行步不便。师古曰：「痿，风痹疾也，音人佳反。」衣短衣大　，冠惠文冠，苏林曰：「治狱法冠也。」孟康曰：「今侍中所著也。」服虔曰：「武冠也，或曰赵惠文王所服，故曰惠文。」晋灼曰：「柱後惠文，法冠也。但言惠文，侍中冠。孟说是也。」佩玉环，簪笔持牍趋谒。师古曰：「簪笔，插笔於首也。牍，木简也。」臣敞与坐语中庭，阅妻子奴婢。臣敞欲动观其意，即以恶鸟感之，曰：『昌邑多枭。』故王应曰：『然前贺西至长安，殊无枭。复来，东至济阳，乃复闻枭声。』臣敞阅至子女持辔，师古曰：「贺之子女名持辔。」故王跪曰：『持辔母，严长孙女也。』臣敞故知执金吾严延年字长孙，女罗，师古曰：「罗，其名也。音敷。」前为故王妻。察故王衣服言语跪起，清狂不惠。苏林曰：「凡狂者，阴阳脉尽浊。今此人不狂似狂者，故言清狂也。或曰，色理清徐而心不慧曰清狂。清狂，如今白疑也。」妻十六人，子二十二人，其十一人男，十一人女。昧死奏名籍及奴婢财物簿。臣敞前书言：『昌邑哀王歌舞者张修等十人，无子，又非姬，但良人，无官名，王薨当罢归。太傅豹等擅留，以为哀王园中人，所不当得为，师古曰：「於法不当然。」请罢归。』故王闻之曰：『中人守园，疾者当勿治，相杀伤者当勿法，欲令亟死，太守柰何而欲罢之？』师古曰：「亟，急也，音居力反。」其天资喜由乱亡，终不见仁义，如此。师古曰：「喜，好也。由，从也。喜音许吏反。」後丞相御史以臣敞书闻，奏可。皆以遣。」上由此知贺不足忌。其明年春，乃下诏曰：「盖闻象有罪，舜封之，骨肉之亲，析而不殊。师古曰：「析，分也。殊，绝也。」其封故昌邑王贺为海昏侯，食邑四千户。」师古曰：「海昏，豫章之县。」侍中卫尉金安上上书言：「贺天之所弃，陛下至仁，复封为列侯。贺ㄍ绶欧现人，不宜得奉宗庙朝聘之礼。」奏可。贺就国豫章。数年，扬州刺史柯奏贺师古曰：「柯者，刺史之名也。」与故太守卒史孙万世交通，万世问贺：「前见废时，何不坚守毋出宫，斩大将军，而听人夺玺绶乎？」贺曰：「然。失之。」万世又以贺且王豫章，不久为列侯。贺曰：「且然，师古曰：「谓亦将如此。」非所宜言。」有司案验，请逮捕。制曰：「削户三千。」後薨。豫章太守廖奏言：「舜封象於有鼻，师古曰；「廖，太守名也。有鼻在零陵，今鼻亭是也。廖音聊。」死不为置後，以为暴乱之人不宜为太祖。师古曰：「谓一国之始祖。」海昏侯贺死，上当为後者子充国；师古曰：「上谓由上其名於有司。」充国死，复上弟奉亲；奉亲复死，是天绝之也。陛下圣仁，於贺甚厚，虽舜於象无以加也。宜以礼绝贺，以奉天意。愿下有司议。」议皆以为不宜为立嗣，国除。元帝即位，复封贺子代宗为海昏侯，传子至孙，今见为〔侯〕。
赞曰：巫蛊之祸，岂不哀哉！此不唯一江充之辜，亦有天时，非人力所致焉。建元六年，蚩尤之旗见，其长竟天。後遂命将出征，略取河南，建置朔方。其春，戾太子生。自是之後，师行三十年，兵所诛屠夷灭死者不可胜数。及巫蛊事起，京师流血，僵尸数万，师古曰：「僵，偃也，音居羊反。」太子子父皆败。故太子生长於兵，与之终始，何独一嬖臣哉！秦始皇即位三十九年，内平六国，外攘四夷，死人如乱麻，暴骨长城之下，头卢相属於道，师古曰：「卢，额骨也。属，连也，音之欲反。」不一日而无兵。由是山东之难兴，四方溃而逆秦。秦将吏外畔，贼臣内发，乱作萧墙，祸成二世。师古曰：「萧墙谓屏墙也，解在五行志。」故曰「兵犹火也，弗戢必自焚」，师古曰：「左传隐四年卫有州吁之乱，公问於众仲曰：『州吁其成乎？』对曰：『兵犹火也，不戢将自焚也。』言兵不可妄动，久而不戢，则自焚烧。戢，敛也。」信矣。是以仓颉作书，「止」「戈」为「武」。师古曰：「武字从止，从戈，所谓会意。」圣人以武禁暴整乱，止息干戈，非以为残而兴纵之也。易曰：「天之所助者顺也，人之所助者信也；君子履信思顺，自天佑之，吉无不利也。」师古曰：「易上系辞也。」故车千秋指明蛊情，章太子之冤。千秋材知未必能过人也，以其销恶运，遏乱原，师古曰：「遏，止也，音一曷反。」因衰激极，道迎善气，师古曰：「激去至极之灾，引致福善之气也。道读曰导。」传得天人之佑助云。师古曰：「传，引也。」
汉书卷六十四严朱*丘主父徐严终王贾传第三十四
师古曰：「分严安以後为下卷。」严助，会稽吴人，严夫子子也，张晏曰：「夫子，严忌也。」或言族家子也。师古曰：「亦云夫子之族子也。」郡举贤良，对策百余人，武帝善助对，繇是独擢助为中大夫。後得朱买臣、吾丘寿王、司马相如、主父偃、徐乐、严安、东方朔、枚皋、胶仓、终军、严　奇等，并在左右。是时征伐四夷，开置边郡，军旅数发，内改制度，朝廷多事，娄举贤良文学之士。师古曰：「娄，古屡字。」公孙弘起徒步，数年至丞相，开东阁，延贤人与谋议，朝觐奏事，因言国家便宜。上令助等与大臣辩论，中外相应以义理之文，师古曰：「中谓天子之宾客，若严助之辈也。外谓公卿大夫也。」大臣数x。师古曰：「谓计议不如助等，每x服也，音丘勿反。」其尤亲幸者，东方朔、枚皋、严助、吾丘寿王、司马相如。相如常称疾避事。朔、皋不根持论，上颇俳优畜之。师古曰：「论议委随，不能持正，如树木之无根柢也。」唯助与寿王见任用，而助最先进。建元三年，闽越举兵围东瓯，东瓯告急於汉。时武帝年未二十，以问太尉田`。`以为越人相攻击，其常事，又数反覆，不足烦中国往救也，自秦时弃不属。师古曰：「言不臣属於中华。」於是助诘`曰：「特患力不能救，德不能覆，诚能，何故弃之？且秦举咸阳而弃之，何但越也！师古曰：「举，总也。言总天下乃至京师皆弃也。」今小国以穷困来告急，天子不振，尚安所澹师古曰：「振，举也，起也。安，焉也。」又何以子万国乎？」师古曰：「子谓畜为臣子也。」上曰：「太尉不足与计。吾新即位，不欲出虎符发兵郡国。」乃遣助以节发兵会稽。会稽守欲距法，不为发。师古曰：「以法距之，为无符验也。」助乃斩一司马，谕意指，师古曰：「以天子意指晓告之。」遂发兵浮海救东瓯。未至，闽越引兵罢。後三岁，闽越复兴兵击南越。南越守天子约，不敢擅发兵，而上书以闻。上多其义，师古曰：「多犹重也。」大为发兴，遣两将军将兵诛闽越。淮南王安上书谏曰：陛下临天下，布德施惠，缓刑罚，薄赋敛，哀鳏寡，恤孤独，养耆老，振匮乏，盛德上隆，和泽下洽，近者亲附，远者怀德，天下摄然，孟康曰：「摄，安也。音奴协反。」人安其生，自以〔没〕身不见兵革。今闻有司举兵将以诛越，臣安窃为陛下重之。师古曰：「重，难也。」越，方外之地，发文身之民也。晋灼曰：「淮南云『越人发』，张揖以为古翦字也。」师古曰：「与翦同，（晋）〔张〕说是也。」不可以冠带之国法度理也。自三代之盛，胡越不与受正朔，师古曰：「与读曰豫。」非疆弗能服，威弗能制也，以为不居之地，不牧之民，不足以烦中国也。师古曰：「地不可居，而民不可牧养也。」故古者封内甸服，师古曰：「封内谓封圻千里之内也。甸服，主治王田以供祭祀也。」封外侯服，师古曰：「封外，千里之外也。侯，候也，为王者斥候。」侯卫宾服，服虔曰：「侯服之外，又有卫服。宾，宾见於王也。侯卫二服同为宾也。」蛮夷要服，师古曰：「又在侯卫之外而居九州之（地）〔内〕也。要，言以文德要来之耳，音一遥反。」戎狄荒服，师古曰：「此在九州之外者也。荒，言其荒忽绝远，来去无常也。」远近势异也。自汉初定已来七十二年，吴越人相攻击者不可胜数，然天子未尝举兵而入其地也。臣闻越非有城郭邑里也，处溪谷之间，篁竹之中，服虔曰：「竹丛也。音皇。」师古曰：「竹田曰篁。」习於水斗，便於用舟，地深昧而多水险，师古曰：「昧，暗也。言多草木。」中国之人不知其势阻而入其地，虽百不当其一。得其地，不可郡县也；攻之，不可暴取也。以地图察其山川要塞，相去不过寸数，而间独数百千里，师古曰：「间，中间也。或八九百里，或千里也。」阻险林丛弗能尽著。师古曰：「不可尽载於图也。著音竹助反。」视之若易，行之甚难。天下赖宗庙之灵，方内大宁，戴白之老不见兵革，师古曰：「戴白，言白发在首。」民得夫妇相守，父子相保，陛下之德也。越人名为藩臣，贡酎之奉，不输大内，应劭曰：「越国僻远，珍奇之贡，宗庙之祭皆不与也。大内，都内也，国家宝藏也。」师古曰：「百官公卿表云治粟属官有都内令丞也。」一卒之用不给上事。师古曰：「给，供也。」自相攻击而陛下发兵救之，是反以中国而劳蛮夷也。师古曰：「疲劳中国之人於蛮夷之地。」且越人愚戆轻薄，负约反覆，其不（可）用天子之法度，非一日之积也。师古曰：「积，久也。」壹不奉诏，举兵诛之，臣恐後兵革无时得息也。间者，数年岁比不登，民待卖爵赘子以接衣食，如淳曰：「淮南俗卖子与人作奴婢，名为赘子，三年不能赎，遂为奴婢。」师古曰：「赘，质也。一说，云赘子者，谓令子出就妇家为赘婿耳。赘婿解在贾谊传。」赖陛下德泽振救之，得毋转死沟壑。四年不登，五年复蝗，民生未复。师古曰：「生谓生业。复音（拱）〔扶〕目反。」今发兵行数千里，资衣粮，入越地，师古曰：「资犹赍。」舆轿而领，服虔曰：「轿音桥梁，谓隘道舆车也。」臣瓒曰：「今竹舆车也，江表作竹舆以行是也。」项昭曰：「陵绝水曰轿，音旗庙反。领，山领也。不通　车，运转皆担舆也。」师古曰：「服音、瓒说是也。项氏谬矣。此直言以轿过领耳，何云陵绝水乎！又旗庙之音无所依据。与逾同。」　舟而入水，师古曰：「　，曳也，音它。」行数百千里，夹以深林丛竹，水道上下击石，师古曰：「谓　触石，难以行也。」林中多蝮蛇猛兽，师古曰：「蝮，恶蛇也，音敷福反，解在田儋传。」夏月暑时，欧泄霍乱之病相随属也，师古曰：「泄，吐也，音弋制反。属音之欲反。」曾未施兵接刃，死伤者必众矣。前时南海王反，陛下先臣使将军间忌将兵击之，文颖曰：「先臣，淮南厉王长也。间忌，人姓名。」师古曰：「淮南王传作简忌，此本作间，转写字误省耳。」以其军降，处之上淦。苏林曰：「淦音耿m之m。」师古曰：「音工含反。」後复反，会天暑多雨，楼　卒水居击棹，师古曰：「言常居舟中水上，而又有击棹行舟之役，故多死也。棹音直孝反。」未战而疾死者过半。亲老涕泣，孤子p号，师古曰：「p，古啼字。」破家散业，迎尸千里之外，裹骸骨而归。悲哀之气数年不息，长老至今以为记。曾未入其地而祸已至此矣。臣闻军旅之後必有凶年，言民之各以其愁苦之气薄阴阳之和，感天地之精，师古曰：「薄，迫也。」而灾气为之生也。陛下德配天地，明象日月，恩至禽兽，泽及草木，一人有饥寒不终其天年而死者，为之凄怆於心。今方内无狗吠之警，师古曰：「方内，中国四方之内也。」而使陛下甲卒死亡，暴露中原，沾渍山谷，边境之民为之早闭晏开，师古曰：「晏，晚也。言有兵难，故边城早闭而晚开也。」朝不及夕，师古曰：「朝，古朝字也。言忧危亡不自保也。」臣安窃为陛下重之。师古曰：「重，难也。」不习南方地形者，多以越为人众兵疆，能难边城。服虔曰：「为边城作难也。」淮南全国之时，多为边吏，师古曰：「全国谓未分为三之时也。淮南人於边为吏，与越接境，故知其地形也。」臣窃闻之，与中国异。师古曰：「言其风土不同。」限以高山，人迹所绝，车道不通，天地所以隔外内也。其入中国必下领水，领水之山峭峻，漂石破舟，师古曰：「言水流湍急，石为之漂转，触破舟船也。漂音匹遥反。」不可以大　载食粮下也。越人欲为变，必先田余干界中，韦昭曰：「越邑，今鄱阳县也。」积食粮，乃入伐材治船。边城守候诚谨，越人有入伐材者，辄收捕，焚其积聚，虽百越，奈边城何！且越人绵力薄材，孟康曰：「绵音灭，薄力也。」师古曰：「绵，弱也，言其柔弱如绵，读如本字。孟说非也。」不能陆战，又无车骑弓弩之用，然而不可入者，以保地险，而中国之人不能其水土也。师古曰：「能，堪也。」臣闻越甲卒不下数十万，所以入之，五倍乃足，师古曰：「不下，言不减也。汉军多之五倍，然後可入其地也。」挽车奉饷者，不在其中。师古曰：「挽，引也，音晚。饷亦饷字。」南方暑湿，近夏瘅热，师古曰：「瘅，黄病，音丁干反。」暴露水居，蝮蛇　生，师古曰：「　，毒也，音壑。」疾疠多作，兵未血刃而病死者什二三，虽举越国而虏之，不足以偿所亡。师古曰：「举谓总取也。」臣闻道路言，闽越王弟甲弑而杀之，师古曰：「甲者，闽王弟之名。」甲以诛死，其民未有所属。陛下若欲来内，处之中国，使重臣临存，师古曰：「存谓省问之。」施德垂赏以招致之，此必携幼扶老以归圣德。若陛下无所用之，则继其绝世，存其亡国，建其王侯，以为畜越，李奇曰：「如人畜养六畜也。」师古曰：「直谓畜养之耳，非六畜也。」此必委质为藩臣，世共贡职。师古曰：「共读曰供。」陛下以方寸之印，丈二之组，填抚方外，师古曰：「组者，印之绶。」不劳一卒，不顿一戟，师古曰：「顿，坏也。一曰顿读曰钝。」而威德并行。今以兵入其地，此必震恐，以有司为欲屠灭之也，必雉兔逃入山林险阻。师古曰：「如雉兔之逃窜而入山林险阻之中。」背而去之，则复相群聚；留而守之，历岁经年，则士卒罢　，食粮乏绝，师古曰：「罢读曰疲。　亦倦字。」男子不得耕稼（种树）〔树种〕，妇人不得纺绩织 
，师古曰：「树，植也。机缕曰 。 
音人禁反。」丁壮从军，老弱转饷，师古曰：「饷亦饷字。」居者无食，行者无粮。民苦兵事，亡逃者必众，随而诛之，不可胜尽，盗贼必起。臣闻长老言，秦之时尝使尉屠睢击越，张晏曰：「郡都尉，姓屠名睢也。」又使监禄凿渠通道。张晏曰：「监郡御史也，名禄。」越人逃入深山林丛，不可得攻。留军屯守空地，旷日（持）〔引〕久，士卒劳倦，越（乃）出击之。秦兵大破，乃发适戍以备之。师古曰：「适读曰谪。」当此之时，外内骚动，百姓靡敝，师古曰：「靡，散也，音縻。」行者不还，往者（　）〔莫〕反，皆不聊生，亡逃相从，群为盗贼，於是山东之难始兴。此老子所谓「师之所处，荆棘生之」者也。师古曰：「老子道经之言也。师旅行，必杀伤士众，侵暴田亩，故致荒残而生荆棘也。」兵者凶事，一方有急，四面皆从。臣恐变故之生，奸邪之作，由此始也。周易曰：「高宗伐鬼方，三年而克之。」师古曰：「既济九三爻辞。」鬼方，小蛮夷；高宗，殷之盛天子也。以盛天子伐小蛮夷，三年而後克，言用兵之不可不重也。臣闻天子之兵有征而无战，言莫敢（）〔校〕也。师古曰：「（）〔校〕，计也。不敢与计疆弱曲直。」如使越人蒙（死）徼幸以逆执事之颜行，文颖曰：「颜行犹雁行，在前行，故曰颜也。」师古曰：「蒙，犯也。行音胡郎反。」斯舆之卒有一不备而归者，张晏曰：「斯，微；舆，众也。」师古曰：「斯，析薪者。舆，主驾车者。此皆言贱役之人。」虽得越王之首，臣犹窃为大汉羞之。陛下以四海为境，九州为家，八（蔬）〔薮〕为囿，江（海）〔汉〕为池，师古曰：「八薮，谓鲁有大野，晋有大陆，秦有杨污，宋有孟诸，楚有云梦，吴越之间有具区，齐有海隅，郑有圃田。」生民之属皆为臣妾。人徒之众足以奉千官之共，师古曰：「千官犹百官也，多言之耳。共读曰供。」租税之收足以给乘舆之御。玩心神明，秉执圣道，负黼依，师古曰：「负，背也。白与黑画为斧文，谓之黼也。依读曰。形如屏风而曲之，画以黼文，张於户牖之间。」冯玉几，师古曰：「冯读曰　。」南面而听断，号令天下，四海之内莫不向应。师古曰：「向读曰响。」陛下垂德惠以覆露之，师古曰：「露谓使之沾润泽也。或露或覆，言养育也。」使元元之民安生乐业，则泽被万世，传之子孙，施之无穷。天下之安犹泰山而四维之也，师古曰：「维谓联系之。」夷狄之地何足以为一日之闲，如淳曰：「得其地物，不足为一日闲暇之虞也。」而烦汗马之劳乎！诗云「王犹允塞，徐方既来」，师古曰：「大雅常武之诗。犹，道也。允，信也。塞，满也。既，尽也。言王道信充满於天下，则徐方淮夷尽来服也。」言王道甚大，而远方怀之也。臣闻之，农夫劳而君子养焉，师古曰：「言农夫勤力於耕稼，所得五谷以养君子也。」愚者言而智者择焉。臣安幸得为陛下守藩，以身为鄣蔽，人臣之任也。边境有警，爱身之死而不毕其愚，非忠臣也。师古曰：「毕，尽也，尽言其意也。」臣安窃恐将吏之以十万之师为一使之任也！师古曰：「言汉发一使镇抚之，则越人宾服，不烦兵往。」是时，汉兵遂出，〔未〕逾领，适会闽越王弟余善杀王以降。汉兵罢。上嘉淮南之意，美将卒之功，乃令严助谕意风指於南越。师古曰：「风读曰讽，以天子之意指讽告也。」南越王顿首曰：「天子乃幸兴兵诛闽越，死无以报！」即遣太子随助入侍。助还，又谕淮南曰：「皇帝问淮南王：使中大夫玉上书言事，闻之。朕奉先帝之休德，夙兴夜（昧）〔寐〕，明不能烛，师古曰：「烛，照也。」重以不德，师古曰：「重音直用反。」是以比年凶害众。师古曰：「，古灾字。」夫以眇眇之身，托于王侯之上，内有饥寒之民，南夷相攘，师古曰：「攘谓相侵夺也，音人羊反。」使边骚然不安，朕甚惧焉。今王深惟重虑，师古曰：「惟，思也。虑，计也。」明太平以弼朕失，称三代至盛，际天接地，人迹所及，咸尽宾服，藐然甚惭。如淳曰：「王之所言藐然，闻之甚惭也。」师古曰：「藐，远也。言不可及也。藐音武卓反。」嘉王之意，靡有所终，师古曰：「靡，无也。终，极也。」使中大夫助谕朕意，告王越事。」助谕意曰：「今者大王以发屯临越事上书，陛下故遣臣助告王其事。王居远，事薄遽，不与王同其计。如淳曰：「薄，迫也。言事迫，不暇得先与王共议之。或曰薄，语助也。」师古曰：「薄，迫，是也。遽，速也，音其据反。」朝有阙政，遗王之忧，师古曰：「言朝政有阙，乃使王有忧也。遗犹与也。」陛下甚恨之。夫兵固凶器，明主之所重出也，师古曰：「重，难也。」然自五帝三王禁暴止乱，非兵，未之闻也。汉为天下宗，操杀生之柄，师古曰：「操，执持也，音千高反。」以制海内之命，危者望安，乱者昂治。师古曰：「昂读曰仰，谓仰而望之。」今闽越王狼戾不仁，师古曰：「狼性贪戾，凡言狼戾者，谓贪而戾。」杀其骨肉，离其亲戚，所为甚多不义，又数举兵侵陵百越，并兼邻国，以为暴疆，阴计奇策，入燔寻阳楼船，师古曰：「汉有楼船贮在寻阳也。」欲招会稽之地，以践句践之迹。师古曰：「先是越王句践称霸中国，今越王欲慕之。句音工侯反。」今者，边又言闽王率两国击南越。陛下为万民安危久远之计，使人谕告之曰：『天下安宁，各继世抚民，禁毋敢相并。』有司疑其以虎狼之心，贪据百越之利，或於逆顺，不奉明诏，则会稽、豫章必有长患。且天子诛而不伐，焉有劳百姓苦士卒乎？师古曰：「王者之兵，但行诛耳，无有战斗，故云不伐也。」故遣两将屯於境上，震威武，扬声乡。师古曰：「乡读曰响。」屯曾未会，师古曰：「言兵未尽集。」天诱其衷，闽王陨命，辄遣使者罢屯，毋後农时。师古曰：「令及农时，不待後也。」南越王甚嘉被惠泽，蒙休德，愿革心易行，身从使者入谢。师古曰：「革，改也。」有狗马之病，不能胜服，师古曰：「服谓朝服也。」故遣太子婴齐入侍；病有瘳，愿伏北阙，望大廷，以报盛德。闽王以八月举兵於冶南，苏林曰：「山名也，今名东冶，属会稽。」士卒罢倦，师古曰：「罢读曰疲。」三王之众相与攻之，因其弱弟余善以成其（谋）〔诛〕。至今国空虚，遣使者上符节，请所立，不敢自立，以待天子之明诏。此一举，不挫一兵之锋，不用一卒之死，而闽王伏辜，南越被泽，威震暴王，义存危国，此则陛下深计远虑之所出也。事效见前，师古曰：「见，显也。前谓目前。」故使臣助来谕王意。」於是王谢曰：「虽汤伐桀，文王伐崇，诚不过此。臣安妄以愚意狂言，陛下不忍加诛，使使者临诏臣安以所不闻，师古曰：「先未闻者今得闻也。」臣不胜厚幸！」助由是与淮南王相结而还。上大说。师古曰：「说读曰悦。」助侍燕从容，师古曰：「从容，闲语也。从音千容反。」上问助居乡里时，助对曰：「家贫，为友婿富人所辱。」师古曰：「友婿，同门之婿。」上问所欲，对愿为会稽太守。於是拜为会稽太守。数年，不闻问。师古曰：「无善声。」赐书曰：「制诏会稽太守：君厌承明之庐，张晏曰：「承明庐在石渠阁外。直宿所止曰庐。」劳侍从之事，怀故土，师古曰：「怀，思也。」出为郡吏。会稽东接於海，南近诸越，师古曰：「越种非一，故言诸。」北枕大江。师古曰：「枕，临也。」间者，阔焉久不闻问，具以春秋对，毋以苏秦从横。」师古曰：「从音子容反。」助恐，上书谢称：「春秋天王出居于郑，不能事母，故绝之。师古曰：「周惠王之子襄王也。弟叔带有宠於惠后，欲立之，故襄王避难而出奔也。僖二十四年经书：『天王出居於郑。』公羊传曰：『王者无外，此其言出何？不能乎母也。』」臣事君，犹子事父母也，臣助当伏诛。陛下不忍加诛，愿奉三年计最。」如淳曰：「旧法，当使丞奉岁计，（令）〔今〕躬自欲入奉也。」晋灼曰：「最，凡要也。」诏许，因留侍中。有奇异，辄使为文，师古曰：「谓非常之文。」及作赋颂数十篇。後淮南王来朝，厚赂遗助，交私论议。及淮南王反，事与助相连，上薄其罪，欲勿诛。师古曰：「以其过为轻小。」廷尉张汤争，以为助出入禁门，腹心之臣，而外与诸侯交私如此，不诛，後不可治。助竟弃市。朱买臣字翁子，吴人也。家贫，好读书，不治产业，常艾薪樵，卖以给食，师古曰：「艾读曰刈。给，供也。」担束薪，行且诵书。其妻亦负戴相随，数止买臣毋歌呕道中。师古曰：「呕读曰讴，音一侯反。」买臣愈益疾歌，妻羞之，求去。买臣笑曰：「我年五十当富贵，今已四十余矣。女苦日久，待我富贵报女功。」师古曰：「女皆读曰汝。」妻恚怒曰：「如公等，终饿死沟中耳，何能富贵？」买臣不能留，即听去。其後，买臣独行歌道中，负薪墓间。故妻与夫家俱上冢，见买臣饥寒，呼饭饮之。师古曰：「饭谓　之，音扶晚反。饮音於禁反。」後数岁，买臣随上计吏为卒，将重车至长安，师古曰：「买臣身自充卒，而与计吏将重车也。载衣食具曰重车。重音直用反。」诣阙上书，书久不报。待诏公车，粮用乏，上计吏卒更乞丐之。师古曰：「更音工衡反。乞音气。を音工大反。」会邑子严助贵幸，荐买臣。召见，说春秋，言楚词，帝甚说之，师古曰：「说读曰悦。」拜买臣为中大夫，与严助俱侍中。是时方筑朔方，公孙弘谏，以为罢敝中国。师古曰：「罢读曰疲。」上使买臣难x弘，语在弘传。後买臣坐事免，久之，召待诏。是时，东越数反覆，买臣因言：「故东越王居保泉山，师古曰：「泉山即今泉州之山也，临海，去海十余里。保者，保守之以自固也。说者乃云保是地名，失之矣。」一人守险，千人不得上。今闻东越王更徙处南行，去泉山五百里，居大泽中。今发兵浮海，直指泉山，陈舟列兵，席卷南行，可破灭也。」上拜买臣会稽太守。上谓买臣曰：「富贵不归故乡，如衣绣夜行，今子何如？」买臣顿首辞谢。诏买臣到郡，治楼船，备粮食、水战具，须诏书到，军与俱进。师古曰：「须，待也。」初，买臣免，待诏，常从会稽守邸者寄居饭食。师古曰：「饭音扶晚反。」拜为太守，买臣衣故衣，怀其印绶，步归郡邸。直上计时，会稽吏方相与群饮，师古曰：「直读曰值。」不视买臣。买臣入室中，守邸与共食，食且饱，少见其绶。师古曰：「见，显示也。」守邸怪之，前引其绶，视其印，会稽太守章也。守邸惊，出语上计掾吏。皆醉，大呼曰：「妄诞耳！」师古曰：「诞，大言也。呼音火故反。次下亦同。」守邸曰：「试来视之。」其故人素轻买臣者入〔内〕视之，还走，疾呼曰：「实然！」坐中惊骇，白守丞，服虔曰：「守邸丞也。」张晏曰：「汉旧郡国丞长吏与计吏俱送计也。」师古曰：「张说是也。谓之守丞者，系太守而言也。守音式授反。」相推排陈列中庭拜谒。买臣徐出户。有顷，长安厩吏乘驷马车来迎，张晏曰：「故事，大夫乘官车驾驷，如今州牧刺史矣。」买臣遂乘传去。师古曰：「传音张恋反。」会稽闻太守且至，发民除道，县吏并送迎，车百余乘。入吴界，见其故妻、妻夫治道。买臣驻车，呼令後车载其夫妻，到太守舍，置园中，给食之。师古曰：「食读曰　。」居一月，妻自经死，买臣乞其夫钱，令葬。师古曰：「乞音气。」悉召见故人与饮食诸尝有恩者，皆报复焉。师古曰：「复音扶目反。」居岁余，买臣受诏将兵，与横海将军韩说等俱击破东越，师古曰：「说读曰悦。」有功。徵入为主爵都尉，列於九卿。数年，坐法免官，复为丞相长史。张汤为御史大夫。始买臣与严助俱侍中，贵用事，汤尚为小吏，趋走买臣等前。後汤以廷尉治淮南狱，排陷严助，买臣怨汤。及买臣为长史，汤数行丞相事，知买臣素贵，故陵折之。买臣见汤，坐床上弗为礼。师古曰：「言不动容以礼之也。为音于伪反。」买臣深怨，常欲死之。师古曰：「致死以害之。」後遂告汤阴事，汤自杀，上亦诛买臣。买臣子山拊如淳曰：「拊音夫。」官至郡守，右扶风。吾丘寿王字子赣，赵人也。年少，以善格五召待诏。苏林曰：「博之类，不用箭，但行枭散。」孟康曰：「格音各。行伍相各，故言各。」刘德曰：「格五，棋行。 
法曰 白乘五，至五格不得行，故云格五。」师古曰：「即今戏之 
也。音先代反。」诏使从中大夫董仲舒受春秋，高材通明。迁侍中中郎，坐法免。上书谢罪，愿养马黄门，上不许。师古曰：「请於黄门供养马之事。」後愿守塞捍寇难，复不许。久之，上疏愿击匈奴，诏问状，寿王对良善，复召为郎。稍迁，会东郡盗贼起，拜为东郡都尉。上以寿王为都尉，不复置太守。是时，军旅数发，年岁不熟，多盗贼。诏赐寿王玺书曰：「子在朕前之时，知略辐凑，师古曰：「言其无方而至，若车轮之归於毂。」以为天下少双，海内寡二。及至连十余城之守，任四千石之重，师古曰：「郡守、都尉皆二千石，以寿王为都尉，不置太守，兼总二任，故云四千石也。」职事并废，盗贼从横，师古曰：「从音子庸反。」甚不称在前时，何也？」寿王谢罪，因言其状。後徵入为光禄大夫侍中。丞相公孙弘奏言「民不得挟弓弩。十贼　弩，百吏不敢前，张晏曰：「　音郭。」师古曰：「引满曰　。」盗贼不辄伏辜，免脱者众，害寡而利多，此盗贼所以蕃也。师古曰：「蕃亦多也，音扶元反。」禁民不得挟弓弩，则盗贼执短兵，短兵接则众者胜。以众吏捕寡贼，其势必得。盗贼有害无利，则莫犯法，刑错之道也。臣愚以为禁民毋得挟弓弩便。」上下其议。寿王对曰：臣闻古者作五兵，非以相害，以禁暴讨邪也。师古曰：「五兵谓矛、戟、弓、剑、戈。」安居则以制猛兽而备非常，有事则以设守卫而施行阵。及至周室衰微，上无明王，诸侯力政，疆侵弱，众暴寡，海内e敝，师古曰：「e，讹尽也，音五官反。」（是以）巧诈并生。〔是以〕知者陷愚，勇者威怯，苟以得胜为务，不顾义理。故机变械饰，所以相贼害之具不可胜数。於是秦兼天下，废王道，立私议，灭诗书而首法令，师古曰：「以法令为首。」去仁恩而任刑戮，师古曰：「去，除也。」堕名城，杀豪桀，师古曰：「堕，毁也，音火规反。」销甲兵，折锋刃。其後，民以iI棰梃相挞击，师古曰：「i，摩田之器也。棰，马t也。梃，大杖也。i音忧。棰音之累反。梃音大鼎反。」犯法滋众，盗贼不胜，师古曰：「滋，益也。不胜，言不可胜也。」至於赭衣塞路，群盗满山，卒以乱亡。故圣王务教化而省禁防，知其不足恃也。今陛下昭明德，建太平，举俊材，兴学官，三公有司或由穷巷，起白屋，裂地而封，师古曰：「白屋，以白茅覆屋也。寿王言此者，并以讥公孙弘。」宇内日化，方外乡风，师古曰：「乡读曰向。」然而盗贼犹有者，郡国二千石之罪，非挟弓弩之过也。礼曰男子生，桑弧蓬矢以举之，明示有事也。师古曰：「有四方捍御之事。」孔子曰：「吾何执？执射乎？」师古曰：「论语载孔子之言。」大射之礼，自天子降及庶人，三代之道也。诗云「大侯既抗，弓矢斯张，射夫既同，献尔发功」，师古曰：「小雅宾之初筵之诗也。侯，所以居的，以皮为之。天子射豹侯，诸侯射熊侯，卿大夫射麋侯，士射鹿豕侯。抗，举也。射夫，众射者也。同，同耦也。言既举大侯，又张弓矢，分耦而射，则献其发矢中的之功也。」言贵中也。师古曰：「中音竹仲反。」愚闻圣王合射以明教矣，未闻弓矢之为禁也。且所为禁者，为盗贼之以攻夺也。攻夺之罪死，然而不止者，大奸之於重诛固不避也。臣恐邪人挟之而吏不能止，良民以自备而抵法禁，师古曰：「抵，触也。」是擅贼威而夺民救也。师古曰：「擅，专也。」窃以为无益於禁奸，而废先王之典，使学者不得习行其礼，大不便。书奏，上以难丞相弘。弘x服焉。
及汾阴得宝鼎，武帝嘉之，荐见宗庙，臧於甘泉宫。群臣皆上寿贺曰：「陛下得周鼎。」寿王独曰非周鼎。上闻之，召而问之，曰：「今朕得周鼎，群臣皆以为然，寿王独以为非，何也？有说则可，无说则死。」寿王对曰：「臣安敢无说！臣闻周德始乎后稷，长於公刘，大於大王，师古曰：「公刘，后稷曾孙也。大王，文王之祖，则古公父也。」成於文武，显於周公。德泽上昭，天下漏泉，师古曰：「昭，明也。漏，言润泽下沾如屋之漏。」无所不通。上天报应，鼎为周出，故名曰周鼎。今汉自高祖继周，亦昭德显行，布恩施惠，六合和同。至於陛下，恢廓祖业，功德愈盛，天瑞并至，珍祥毕见。昔秦始皇亲出鼎於彭城而不能得，天祚有德而宝鼎自出，此天之所以与汉，乃汉宝，非周宝〔也〕。」上曰：「善。」群臣皆称万岁。是日，赐寿王黄金十斤。後坐事诛。主父偃，齐国临人也。学长短从横术，服虔曰：「苏秦法百家书说也。」师古曰：「长短解在张汤传。从横说在艺文志。」晚乃学易、春秋、百家之言。游齐诸子间，师古曰：「诸子，诸侯王子。」诸儒生相与排傧，不（客）〔容〕於齐。家贫，假无所得，师古曰：「音土得反。」北游燕、赵、中山，皆莫能厚，客甚困。以诸侯莫足游者，元光元年，乃西入关见卫将军。师古曰：「卫青。」卫将军数言上，上不省。资用乏，留久，诸侯宾客多厌之，乃上书阙下。朝奏，暮召入见。所言九事，其八事为律令，一事谏伐匈奴，曰：臣闻明主不恶切谏以博观，忠臣不避重诛以直谏，是故事无遗策而功流万世。今臣不敢隐忠避死，以效愚计，愿陛下幸赦而少察之。
司马法曰：「国虽大，好战必亡；天下虽平，忘战必危。」师古曰：「司马穰苴善用兵，著书言兵法，谓之司马法。一说司马，古主兵之官，有军陈用兵之法。」天下既平，天子大恺，应劭曰：「大恺，周礼还师振旅之乐也。」春搜秋，诸侯春振旅，秋治兵，所以不忘战也。师古曰：「春为阳中，其行木也；秋为阴中，其行金也。金、木，兵器所资，故於此时搜治兵也。搜，搜索也，取不孕者。，应杀气也。振，整；旅，众也。音先浅反。」且怒者逆德也，兵者凶器也，争者末节也。古之人君一怒必伏尸流血，故圣王重行之。师古曰：「重，难也。」夫务战胜，穷武事，未有不悔者也。昔秦皇帝任战胜之威，蚕食天下，并吞战国，海内为一，功齐三代。务胜不休，欲攻匈奴，李斯谏曰：「不可。夫匈奴无城郭之居，委积之守，迁徙鸟举，难得而制。轻兵深入，粮食必绝；运粮以行，重不及事。得其地，不足以为利；得其民，不可调而守也。李奇曰：「不可和调也。」胜必弃之，非民父母。靡敝中国，甘心匈奴，师古曰：「靡，散也，音縻。其下类此。」非完计也。」秦皇帝不听，遂使蒙恬将兵而攻胡，却地千里，以河为境。地固泽卤，不生五谷，师古曰：「地多沮泽而咸卤。」然後发天下丁男以守北河。暴兵露师十有余年，死者不可胜数，终不能逾河而北。是岂人众之不足，兵革之不备哉？其势不可也。又使天下飞刍挽粟，师古曰：「运载刍　，令其疾至，故曰飞刍也。挽谓引车船也，音晚。」起於黄、D、琅邪负海之郡，转输北河，师古曰：「黄、D，二县名也，并在东莱。言自东莱及琅邪缘海诸郡，皆令转输至北河也。D音直瑞反，又音谁。」率三十锺而致一石。师古曰：「六斛四斗为锺。计其道路所费，凡用百九十二斛，乃得一石至。」男子疾耕不足於粮饷，师古曰：「饷亦饷字。」女子纺绩不足於帷幕。百姓靡敝，孤寡老弱不能相养，道死者相望，师古曰：「道死谓死於路也。」盖天下始叛也。及至高皇帝定天下，略地於边，闻匈奴聚代谷之外而欲击之。御史成谏曰：「不可。夫匈奴，兽聚而鸟散，从之如搏景，师古曰：「搏，击也。搏人之阴景，言不可得也。」今以陛下盛德攻匈奴，臣窃危之。」高帝不听，遂至代谷，果有平城之围。高帝悔之，乃使刘敬往结和亲，然後天下亡干戈之事。故兵法曰：「兴师十万，日费千金。」秦常积众数十万人，虽有覆军杀将，系虏单于，师古曰：「覆音芳目反。」适足以结怨深　，不足以偿天下之费。夫匈奴行盗侵с，所以为业，天性固然。师古曰：「来侵边境而с略人畜也。с与驱同，其字从　，音普木反。」上自虞夏殷周，固不程督，师古曰：「程，课也。督，视责也。」禽兽畜之，不比为人。夫不上观虞夏殷周之统，而下循近世之失，此臣之所以大恐，百姓所疾苦也。且夫兵久则变生，事苦则虑易。师古曰：「言思虑变易，失其常也。」使边境之民靡敝愁苦，将吏相疑而外市，张晏曰：「与外国交市己利，若章邯之比也。」故尉佗、章邯得成其私，师古曰：「佗音徒何反。」而秦政不行，权分二子，此得失之效也。故周书曰：「安危在出令，存亡在所用。」师古曰：「此周书者，本尚书之余。」愿陛下孰计之而加察焉。是时，徐乐、严安亦俱上书言世务。书奏，上召见三人，谓曰：「公皆安在？何相见之晚也！」师古曰：「言皆者，各在何处。」乃拜偃、乐、安皆为郎中。偃数上疏言事，迁谒者，中郎，中大夫。岁中四迁。偃说上曰：「古者诸侯地不过百里，疆弱之形易制。今诸侯或连城数十，地方千里，缓则骄奢易为淫乱，急则阻其疆而合从前日朝错是也。今诸侯子弟或十数，而适嗣代立，师古曰：「从音子容反。」以逆京师。今以法割削，则逆节萌起，师古曰：「萌谓事之始生，如草木之萌芽也。」师古曰：「适读曰嫡。」余虽骨肉，无尺地之封，则仁孝之道不宣。愿陛下令诸侯得推恩分子弟，以地侯之。彼人人喜得所愿，上以德施，实分其国，必稍自销弱矣。」於是上从其计。又说上曰：「茂陵初立，天下豪桀兼并之家，乱众民，皆可徙茂陵，内实京师，外销奸猾，此所谓不诛而害除。」上又从之。」尊立卫皇后及发燕王定国阴事，偃有功焉。大臣皆畏其口，赂遗累千金。或说偃曰：「大横！」师古曰：「横音胡孟反。」偃曰：「臣结发游学四十余年，身不得遂，师古曰：「遂犹达也。」亲不以为子，昆弟不收，宾客弃我，我厄日久矣。丈夫生不五鼎食，死则五鼎亨耳！张晏曰：「五鼎食，牛、羊、豕、鱼，麋也。诸侯五，卿大夫三。」师古曰：「五鼎亨之，谓被镬亨之诛。」吾日暮，故倒行逆施之。」师古曰：「暮言年齿老也。倒行逆施，谓不遵常理。此语本出五子胥，偃述而称之。」偃盛言朔方地肥饶，外阻河，蒙恬筑城以逐匈奴，内省转输戍漕，广中国，灭胡之本也。上览其说，下公卿议，皆言不便。公孙弘曰：「秦时尝发三十万众筑北河，终不可就，师古曰：「就，成也。」已而弃之。」朱买臣难x弘，遂置朔方，本偃计也。元朔中，偃言齐王内有淫失之行，师古曰：「失读曰佚，音尹一反。」上拜偃为齐相。至齐，遍召昆弟宾客，散五百金予之，数曰：师古曰：「数，责也。数音所具反。」「始吾贫时，昆弟不我衣食，宾客不我内门，师古曰：「衣音於既反。食读曰　。内门，谓内之於门中也。」今吾相齐，诸君迎我或千里。吾与诸君绝矣，毋复入偃之门！」乃使人以王与姊奸事动王。王以为终不得脱，恐效燕王论死，乃自杀。偃始为布衣时，尝游燕、赵，及其贵，发燕事。赵王恐其为国患，欲上书言其阴事，为居中，不敢发。及其为齐相，出关，即使人上书，告偃受诸侯金，以故诸侯子多以得封者。及齐王以自杀闻，上大怒，以为偃劫其王令自杀，乃徵下吏治。偃服受诸侯之金，实不劫齐王令自杀。上欲勿诛，公孙弘争曰：「齐王自杀无後，国除为郡，入汉，偃本首恶，非诛偃无以谢天下。」乃遂族偃。
偃方贵幸时，客以千数，及族死，无一人视，独孔车收葬焉。上闻之，以车为长者。
徐乐，燕（郡）无终人也。上书曰：
臣闻天下之患，在於土崩，不在瓦解，古今一也。
何谓土崩？秦之末世是也。陈涉无千乘之尊，尺土之地，身非王公大人名族之後，〔无〕乡曲之誉，非有孔、曾、墨子之贤，陶朱、猗顿之富也。然起穷巷，奋棘矜，师古曰：「棘，戟也。矜者，戟之把也。时秦销兵器，故但有戟之把耳。矜音巨巾反。此下亦同。」偏袒大呼，天下从风，师古曰：「呼音火故反。」此其故何也？由民困而主不恤，下怨而上不知，俗已乱而政不修，此三者陈涉之所以为资也。此之谓土崩。故曰天下之患在乎土崩。何谓瓦解？吴、楚、齐、赵之兵是也。七国谋为大逆，号皆称万乘之君，带甲数十万，威足以严其境内，财足以劝其士民，然不能西攘尺寸之地，师古曰：「攘谓侵取汉地。」而身为禽於中原者，此其故何也？非权轻於匹夫而兵弱於陈涉也，当是之时先帝之德未衰，而安土乐俗之民众，故诸侯无竟外之助。师古曰：「竟读曰境。其下同。」此之谓瓦解。故曰天下之患不在瓦解。由此观之，天下诚有土崩之势，虽布衣穷处之士或首难而危海内，师古曰：「首难谓首唱而作难也。」陈涉是也，况三晋之君或存乎？师古曰：「韩、赵、魏三国本共分晋，故称三晋。」天下虽未治也，诚能无土崩之势，虽有疆国劲兵，不得还踵而身为禽，师古曰：「还读曰旋。」吴楚是也，况群臣百姓，能为乱乎？此二体者，安危之明要，贤主之所留意而深察也。间者，关东五谷数不登，年岁未复，师古曰：「复音扶目反。」民多穷困，重之以边境之事，师古曰：「重音直用反。」推数循理而观之，民宜有不安其处者矣。不安故易动，易动者，土崩之势也。故贤主独观万化之原，明於安危之机，修之庙堂之上，而销未形之患也。其要，期使天下无土崩之势而已矣。故虽有疆国劲兵，陛下逐走兽，射飞鸟，弘游燕之囿，淫从恣之观，极驰骋之乐，自若。师古曰：「自若者，言如其常，无所废损也。从读曰纵。」金石丝竹之声不绝於耳，帷幄之私俳优朱儒之笑不乏於前，而天下无宿忧。师古曰：「宿，久也。」名何必夏、子，俗何必成、康！服虔曰：「夏，禹也。子，汤也。汤，子姓。」虽然，臣窃以为陛下天然之质，宽仁之资，而诚以天下为务，则禹、汤之名不难侔，而成、康之俗未必不复兴也。师古曰：「侔，等也。」此二体者立，然後处尊安之实，扬广誉於当世，亲天下而服四夷，余恩遗德为数世隆，南面背依摄袂而揖王公，师古曰：「依读曰。已解於上。」此陛下之所服也。师古曰：「服，事也。」臣闻图王不成，其敝足以安。师古曰：「言其敝末之法，犹足自安也。」安则陛下何求而不得，何威而不成，奚征而不服哉？〔师古曰：「奚，何也。」〕
师古曰：「此卷首尚载严、朱、吾丘、主父、徐者，存其本书题目，以示不变易也。」严安者，临人也。以故丞相史上书，曰：臣闻邹（衍）〔子〕曰：师古曰：「邹衍之书也。」「政教文质者，所以云救也，师古曰：「以救敝。」当时则用，过则舍之，师古曰：「非其时则废置也。」有易则易（也）〔之〕，师古曰：「可变易者则易也。」故守一而不变者，未睹治之至也。」今天下人民用财侈靡，车马衣裘宫室皆竞修饰，调五声使有节族，苏林曰：「族音奏。」师古曰：「节，止也。奏，进也。」杂五色使有文章，重五味方丈於前，以观欲天下。孟康曰：「观犹显也。」师古曰：「显示之，使其慕欲也。」彼民之情，见美则愿之，是教民以侈也。侈而无节，则不可赡，师古曰：「赡，足也。」民离本而徼末矣。师古曰：「徼，要求也，音工尧反。」末不可徒得，师古曰：「徒，空也。」故|绅者不惮为诈，带剑者夸杀人以矫夺，师古曰：「夸，大也，竞也。矫，伪也。」而世不知，故奸轨浸长。师古曰：「浸，渐也。」夫佳丽珍怪固顺於耳目，故养失而泰，乐失而淫，礼失而采，如淳曰：「采，饰也。」师古曰：「采者，文过其实也。」教失而伪。伪、采、淫、泰，非所以范民之道也。师古曰：「范谓为之立法也。」是以天下人民逐利无已，犯法者众。臣愿为民制度以防其淫，使贫富不相耀以和其心。心既和平，其性恬安。恬安不营，则盗贼销；盗贼销，则刑罚少；刑罚少，则阴阳和，四时正，风雨时，草木畅茂，五谷蕃孰，六畜遂字，师古曰：「蕃，多也。遂，成也。字，生也。蕃音扶元反。」民不夭厉，和之至也。师古曰：「厉，病也。」臣闻周有天下，其治三百余岁，成康其隆也，刑错四十余年而不用。及其衰，亦三百余年，故五伯更起。师古曰：「伯读曰霸。（晋）〔更〕音工衡反。以下并同。」伯者，常佐天子兴利除害，诛暴禁邪，匡正海内，以尊天子。五伯既没，贤圣莫续，天子孤弱，号令不行。诸侯恣行，疆陵弱，众暴寡。田常篡齐，六卿分晋，并为战国，此民之始苦也。於是疆国务攻，弱国修守，合从连衡，驰车毂击，师古曰：「车毂相击，言其众多也。从音子容反。」介胄生虮虱，民无所告濉＜爸燎赝酰蚕食天下，并吞战国，称号皇帝，一海内之政，坏诸侯之城。销其兵，铸以为锺，师古曰：「，悬锺者也。解在贾山、司马相如传。」示不复用。元元黎民得免於战国，逢明天子，人人自以为更生。师古曰：「言天下既免战国之苦，若逢明圣之主则可以更生，而秦皇反为虐政以残害也。」乡使秦缓刑罚，薄赋敛，师古曰：「乡读曰向。」省繇役，贵仁义，贱权利，上笃厚，下佞巧，变风易俗，化於海内，则世世必安矣。秦不行是风，循其故俗，为知巧权利者进，笃厚忠正者退，法严令苛，　谀者众，师古曰：「　，古谄字。」（曰）〔日〕闻其美，（章）〔意〕广心逸。欲威海外，使蒙恬将兵以北攻疆胡，辟地进境，师古曰：「辟读曰辟。」戍於北河，飞刍挽粟以随其後。又使尉屠睢将楼船之士攻越，使监禄凿渠运粮，深入越地，越人遁逃。旷日持久，粮食乏绝，越人击之，秦兵大败。秦乃使尉佗将卒以戍越。当是时，秦祸北构於胡，南挂於越，师古曰：「挂，悬也。」宿兵於无用之地，师古曰：「宿，留也。」进而不得退。行十余年，丁男被甲，丁女转输，苦不聊生，自经於道树，死者相望。及秦皇帝崩，天下大畔。陈胜、吴广举陈，师古曰：「举谓起兵也。」武臣、张耳举赵，项梁举吴，田儋举齐，景驹举郢，周市举魏，韩广举燕，穷山通谷，豪士并起，不可胜载也。然本皆非公侯之後，非长官之吏，师古曰：「长官谓一官之长也。」无尺寸之势，起闾巷，杖棘矜，应时而动，不谋而俱起，不约而同会，壤长地进，至乎伯王，张晏曰：「长，进益也。」师古曰：「言其稍稍攻伐，进益土境，以至疆大也。长音竹两反。伯读曰霸。」时教使然也。秦贵为天子，富有天下，灭世绝祀，穷兵之祸也。故周失之弱，秦失之疆，不变之患也。今徇南夷，朝夜郎，降羌k，略D州，建城邑，张晏曰：「D，貉也。」师古曰：「D与秽同。」深入匈奴，燔其龙城，师古曰：「燔，烧也。龙城，匈奴祭天处。燔音扶元反。」议者美之。此人臣之利，非天下之长策也。今中国无狗吠之警，而外累於远方之备，靡敝国家，师古曰：「累音力瑞反。」非所以子民也。师古曰：「子谓养之如子也。」行无穷之欲，甘心快意，结怨於匈奴，非所以安边也。祸而不解，兵休而复起，师古曰：「，相连引也，音女居反。」近者愁苦，远者惊骇，非所以持久也。今天下锻甲摩剑，矫箭控弦，师古曰：「矫，正曲使直也。控，引也。」转输军粮，未见休时，此天下所共忧也。夫兵久而变起，事烦而虑生。今外郡之地或几千里，师古曰：「几音钜依反。次下亦同。」列城数十，形束壤制，孟康曰：「言其土地形势，足以束制其民。」带胁诸侯，师古曰：「带者，言诸侯之於郡守，譬若佩带，谓轻小也。胁谓其威力足以胁之也。一曰带在胁旁，附著之义也。」非宗室之利也。上观齐晋所以亡，公室卑削，六卿大盛也；下览秦之所以灭，刑严文刻，欲大无穷也。今郡守之权非特六卿之重也，地几千里非特闾巷之资也，甲兵器械非特棘矜之用也，以逢万世之变，则不可胜讳也。师古曰：「言不可尽讳者，言必灭亡也。」後以安为骑马令。师古曰：「主天子之骑马也。骑音其寄反。」终军字子云，济南人也。少好学，以辩博能属文闻於郡中。师古曰：「属音之欲反。」年十八，选为博士弟子。至府受遣，师古曰：「博士弟子属太常。受遣者，由郡遣诣京师。」太守闻其有异材，召见军，甚奇之，与交结。军揖太守而去，至长安上书言事。武帝异其文，拜军为谒者给事中。从上幸雍祠五，获白麟，一角而五蹄。师古曰：「每一足有五蹄也。」时又得奇木，其枝旁出，辄复合於木上。上异此二物，博谋群臣。师古曰：「访其徵应也。」军上对曰：臣闻诗颂君德，乐舞后功，异经而同指，明盛德之所隆也。南越窜屏葭苇，与鸟鱼群，师古曰：「葭，芦也，成长则曰苇。葭音加。」正朔不及其俗。有司临境，而东瓯内附，闽王伏辜，南越赖救。北胡随畜荐居，苏林曰：「荐，草也。」师古曰：「苏说非也。荐读曰荐。荐，屡也。言随畜牧屡易故居，不安住也。左传『戎狄荐居』者也。」禽兽行，虎狼心，上古未能摄。大将军秉钺，单于奔幕；师古曰：「奔，古奔字。」票骑抗旌，昆邪右衽。师古曰：「抗，举也。右衽，从中国化也。昆音下门反。」是泽南洽而威北畅也。师古曰：「洽，溥也。畅，达也。」若罚不阿近，举不遗远，设官　贤，县赏待功，师古曰：「　，古俟字。次下亦同。」能者进以保禄，罢者退而劳力，师古曰：「罢读曰疲，谓不堪职任者也。劳力，归农亩也。」刑於宇内矣。师古曰：「刑，法也，言成法於宇内也。一曰，刑，见也。」履众美而不足，怀圣明而不专，师古曰：「言自谦也。」建三宫之文质，章厥职之所宜，服虔曰：「三宫，明堂、辟雍、灵台也。」郑氏曰：「於三宫班政教，有文质者也。」封禅之君无闻焉。张晏曰：「前世封禅之君不闻若斯之美也。」夫（人）〔天〕命初定，万事草创，师古曰：「谓始受命之君也。」及臻六合同风，九州共贯，必待明圣润色，祖业传於无穷。师古曰：「润色谓光饰之。」故周至成王，然後制定，而休徵之应见。师古曰：「休，美也。徵，证也。」陛下盛日月之光，垂圣思於勒成，专神明之敬，奉燔瘗於郊宫，师古曰：「燔，祭天也。瘗，祭地也。祭天则烧之，祭地则h之。郊宫，谓泰及后土也。」献享之精交神，积和之气塞明，师古曰：「塞，答也。明者，明灵，亦谓神也。」而异兽来获，宜矣。昔武王中流未济，白鱼入於王舟，俯取以燎，群公咸曰「休哉！」师古曰：「谓伐纣时。解在董仲舒传。」今郊祀未见於神只，而获兽以馈，师古曰：「以馈谓充祭俎也。」此天之所以示飨，而上通之符合也。宜因昭时令日，改定告元，张晏曰：「改元年以告神只也。」师古曰：「昭，明也。令，善也。」苴（以）白茅於江淮，发嘉号于营丘，以应缉熙，服虔曰：「苴，作席也。」张晏曰：「江淮职贡三脊茅为藉也。」孟康曰：「嘉号，封禅也。泰山在齐分野，故曰营丘也。或曰登封泰山以明姓号也。」师古曰：「苴音祖，又音子豫反。非苞苴之苴也。」使著事者有纪焉。师古曰：「谓史官也。纪，记也。」盖六退飞，逆也；张晏曰：「六退飞，象诸侯畔逆，宋襄公伯道退也。」白鱼登舟，顺也。张晏曰：「周，木德也。舟，木也。殷，水德。鱼，水物。鱼跃登舟，象诸侯顺周，以纣畀武王也。」臣瓒曰：「时论者未以周为木殷为水也。谓武王伐殷而鱼入王舟，象征而必获，故曰顺也。」师古曰：「瓒说是也。」夫明暗之徵，上乱飞鸟，下动渊鱼，师古曰：「乱，变也。」各以类推。今野兽并角，明同本也；师古曰：「并，合也。兽皆两角，今此独一，故云并也。」众支内附，示无外也。若此之应，殆将有解编发，削左衽，袭冠带，要衣裳，而蒙化者焉。师古曰：「要衣裳谓著中国之衣裳也。编读曰辫。要音一遥反。」斯拱而　之耳！师古曰：「拱手而待之，言其即至。」对奏，上甚异之，由是改元为元狩。後数月，越地及匈奴名王有率众来降者，时皆以军言为中。师古曰：「中音竹仲反。」元鼎中，博士徐偃使行风俗。师古曰：「行音下更反。」偃矫制，师古曰：「矫，托也。托言受诏也。」使胶东、鲁国鼓铸盐铁。如淳曰：「铸铜铁，扇炽火，谓之鼓。」还，奏事，徙为太常丞。御史大夫张汤劾偃矫制大害，法至死。偃以为春秋之义，大夫出疆，有可以安社稷，存万民，颛之可也。师古曰：「颛与专同。下亦类此。」汤以致其法，不能x其义。有诏下军问状，军诘偃曰：「古者诸侯国异俗分，百里不通，时有聘会之事，安危之势，呼吸成变，故有不受辞造命颛己之宜；今天下为一，万里同风，故春秋『王者无外』。偃巡封域之中，称以出疆何也？且盐铁，郡有余臧，师古曰：「先有畜积。」正二国废，国家不足以为利害，而以安社稷存万民为辞，何也？」又诘偃：「胶东南近琅邪，北接北海，鲁国西枕泰山，东有东海，受其盐铁。偃度四郡口数田地，师古曰：「度，计也，音大各反。」率其用器食盐，不足以并给二郡邪？将势宜有余，而吏不能也？何以言之？偃矫制而鼓铸者，欲及春耕种赡民器也。师古曰：「赡，足也。」今鲁国之鼓，当先具其备，师古曰：「备者犹今言调度。」至秋乃能举火。此言与实反者非？师古曰：「重问之。」偃已前三奏，无诏，师古曰：「不报听也。」不惟所为不许，师古曰：「惟，思也。」而直矫作威福，以从民望，干名采誉，师古曰：「干，求也。采，取也。」此明圣所必加诛也。『枉尺直寻』，孟子称其不可；师古曰：「孟子，孟轲也。八尺曰寻。孟子之书曰陈代问於孟子曰：『枉尺直寻，若可为也。』孟子曰：『子过矣。枉己者未有能直人者也。』寻长而尺短。故陈代言所直者多，而所曲者少，则可为之。孟子以为苟有小曲，则害於大直，故不可也。」今所犯罪重，所就者小，师古曰：「就，成也。」偃自予必死而为之邪？师古曰：「予，许也。」将幸诛不加，欲以采名也？」师古曰：「幸，冀也。」偃穷x，服罪当死。军奏「偃矫制颛行，非奉使体，请下御史徵偃即罪。」师古曰：「徵，召也。即，就也。」奏可。上善其诘，有诏示御史大夫。初，军从济南当诣博士，步入关，关吏予军]。张晏曰：「]音须。]，符也。书帛裂而分之，若券契矣。」苏林曰：「]，帛边也。旧关出入皆以传。传（须）〔烦〕，因裂]头合以为符信也。」师古曰：「苏说是也。」军问：「以此何为？」吏曰；「为复传，师古曰：「复，返也。谓返出关更以为传。复音扶福反。传音张恋反。次下亦同。」还当以合符。」军曰：「大丈夫西游，终不复传还。」弃]而去。军为谒者，使行郡国，师古曰：「行音下更反。其後亦同。」建节东出关，关吏识之，曰：「此使者乃前弃]生也。」军行郡国，所见便宜以闻。还奏事，上甚说。师古曰：「说读曰悦。」当发使（使）匈奴，师古曰：「汉朝欲遣人为使於匈奴也。」军自请曰：「军无横草之功，师古曰：「言行草中，使草偃卧，故云横草也。」得列宿卫，食禄五年。边境时有风尘之警，臣宜被坚执锐，当矢石，启前行。师古曰：「行音下郎反。」驽下不习金革之事，今闻将遣匈奴使者，臣愿尽精厉气，奉佐明使，画吉凶於单于之前。臣年少材下，孤於外官，师古曰：「孤，远也。外官谓非侍卫之臣也。」不足以亢一方之任，师古曰：「亢，当也，音抗。」窃不胜愤懑。」诏问画吉凶之状，上奇军对，擢为谏大夫。南越与汉和亲，乃遣军使南越，说其王，欲令入朝，比内诸侯。军自请：「愿受长缨，必羁南越王而致之阙下。」师古曰：「言如马羁也。」军遂往说越王，越王听许，请举国内属。天子大说，师古曰：「说读曰悦。」赐南越大臣印绶，壹用汉法，以新改其俗，令使者留填抚之。师古曰：「填音竹刃反。」越相吕嘉不欲内属，发兵攻杀其王，及汉使者皆死。语在南越传。军死时年二十余，故世谓之「终童」。王褒字子渊，蜀人也。宣帝时修武帝故事，讲论六艺群书，博尽奇异之好，徵能为楚辞九江被公，师古曰：「被，姓也，音皮义反。」召见诵读，益召高材刘向、张子侨、华龙、柳褒等待诏金马门。师古曰：「华音户化反。」神爵、五凤之间，天下殷（当）〔富〕，数有嘉应。上颇作歌诗，欲兴协律之事，丞相魏相奏言知音善鼓雅琴者渤海赵定、梁国龚德，皆召见待诏。於是益州刺史王襄欲宣风化於众庶，闻王褒有俊材，请与相见，使褒作中和、乐职、宣布诗，师古曰：「中和者，言政治和平也。乐职者，言百官各得其职也。宣布者，风化普洽，无所不被。」选好事者令依鹿鸣之声习而歌之。时泛乡侯何武为僮子，选在歌中。师古曰：「泛音凡。」久之，武等学长安，歌太学下，转而上闻。宣帝召见武等观之，皆赐帛，谓曰：「此盛德之事，吾何足以当之！」褒既为刺史作颂，师古曰：「即上中和、乐职、宣布诗也。以美盛德，故谓之颂也。」又作其传，师古曰：「解释颂歌之义及作者之意。」益州刺史因奏褒有轶材。师古曰：「轶与逸同。」上乃徵褒。既至，诏为圣主得贤臣颂其意。褒对曰：夫荷旃被毳者，难与道纯绵之丽密；师古曰：「纯，丝也。」谓织为缯帛之丽，丝纩之密也。一说，纯绵，不杂绵也。」羹（黎）〔藜〕i糗者，不足与论太牢之滋味。服虔曰：「i音含。」师古曰：「糗即今之熬米麦所为者，音丘九反，又音昌少反。」今臣辟在西蜀，师古曰：「辟读曰僻。」生於穷巷之中，长於蓬茨之下，师古曰：「蓬茨，以蓬盖屋也。茨音才私反。」无有游观广览之知，顾有至愚极陋之累，师古曰：「顾犹反也。累音力瑞反。」不足以塞厚望，应明指。师古曰：「塞，当也。」虽然，敢不略陈愚而抒情素！师古曰：「抒犹泄也，音食汝反。」记曰：共惟春秋五始之要，服虔曰：「共，敬也。」张晏曰：「要，春秋称『元年春王正月』，此五始也。」师古曰：「元者气之始，春者四时之始，王者受命之始，正月者政教之始，公即位者一国之始，是为五始。共读曰恭。」在乎审己正统而已。夫贤者，国家之器用也。所任贤，则趋舍省而功施普；师古曰：「趋读曰趣。普，博也。」器用利，则用力少而就效众。故工人之用钝器也，劳筋苦骨，终日LL。应劭曰：「LL，劳极貌。」如淳曰：「健作貌也。」师古曰：「如说是也。L音口骨反。」及至巧冶铸干将之朴，清水n其锋，师古曰：「n谓（尧）〔烧〕而内水中以坚之也。锋，刃芒端也。n音千内反。」越砥敛其@，晋灼曰：「砥（百）〔石〕出南昌，故曰越也。」师古曰：「@，刃旁也，音五各反。」水断蛟龙，陆犀革，师古曰：「，截也，音之兖反，又音徒官反。」忽若彗泛画涂。师古曰：「彗，帚也。泛，泛洒地也。涂，泥也。如以帚埽泛洒之地，以刀画泥中，言其易。」如此，则使离娄督绳，公输削墨，张晏曰：「离娄，黄帝时明目者也。」应劭曰：「公输，鲁般，性巧者也。」师古曰：「督，察视也。」虽崇台五增，延袤百丈，而不溷者，工用相得也。师古曰：「溷，乱也，音胡顿反。」庸人之御驽马，亦伤吻敝策而不进於行，师古曰：「吻，口角也。策，所以击马也。」匈喘肤汗，人极马倦。及至驾啮 
，骖乘旦，孟康曰：「良马低头，口至 ，故曰啮 
。」张晏曰：「驾则旦至，故曰乘旦。」师古曰：「乘音食证反。」王良执靶，张晏曰：「王良，邮无恤，字伯乐。」晋灼曰：「靶音霸，谓辔也。」师古曰：「参验左氏传及国语、孟子，邮无恤、邮良、刘无止、王良，总一人也。楚辞云『骥踌躇於敝辇，遇孙阳而得代』。王逸云孙阳，伯乐姓名也。列子云伯乐，秦穆公时人。考其年代不相当，张说云良字伯乐，斯失之矣。」韩哀附舆，应劭曰：「世本『韩哀作御』。」师古曰：「宋衷云韩哀，韩文侯也。时已有御，此复言作者，加其精巧也。然则善御者耳，非始作也。」纵驰骋骛，忽如景靡，师古曰：「乱驰曰骛。景靡者，如光景之徙靡也。」过都越国，蹶如历块；师古曰：「如经历一块，言其（起）〔速〕疾之甚。块音口内反。」追奔电，逐遗风，师古曰：「吕氏春秋云『遗风之乘』，言马行尤疾，每在风前，故遗风於後。今此言逐遗风，则是风之遗逸在後者，马能逐及也。」周流八极，万里壹息。何其辽哉？人马相得也。师古曰：「辽谓所行远。」故服之凉者，不苦盛暑之郁燠；师古曰：「郁，热气也。燠，温也，音於六反。」袭貂狐之阝者，不忧至寒之凄怆。师古曰：「凄怆，寒冷也。阝音乃短反。」何则？有其具者易其备。贤人君子，亦圣（主）〔王〕之所以易海内也。是以呕喻受之，应劭曰：「呕喻，和悦貌。」师古曰：「呕音於付反。」开宽裕之路，以延天下英俊也。师古曰：「裕，饶也。」夫竭知附贤者，必建仁策；索人求士者，必树伯迹。师古曰：「伯读曰霸。」昔周公躬吐捉之劳，故有圉空之隆；师古曰：「一饭三吐　，一沐三捉发，以宾贤士，故能成太平之化，刑措不用，囹圄空虚也。」齐桓设庭燎之礼，故有匡合之功。应劭曰：「有以九九求见桓公，桓公不纳。其人曰：『九九小术，而君不纳之，况大於九九者乎！』於是桓公设庭燎之礼而见之。居无几，隰朋自远而至，齐桓（逐）〔遂〕以霸。」师古曰：「九九，计数之书，若今算经也。匡谓一匡天下也。合谓九合诸侯。」由此观之，君人者勤於求贤而逸於得人。师古曰：「逸，闲也。」人臣亦然。昔贤者之未遭遇也，图事揆策则君不用其谋，陈见悃诚则上不然其信，师古曰：「悃，至也，音口本反。」进仕不得施效，斥逐又非其愆。是故伊尹勤於鼎俎，太公困於鼓刀，师古曰：「勤於鼎俎，谓负鼎俎以干汤也。鼓刀，谓屠牛於朝歌也。」百里自鬻，甯子饭牛，师古曰：「鬻，卖也。吕氏春秋云百里奚之未遇时也，虞亡而虏x，鬻以五羊之皮。公孙枝得而悦之，献诸穆公。饭牛，解在邹阳传。鬻音弋六反。」离此患也。师古曰：「离，遭也。」及其遇明君遭圣主也，运筹合上意，谏诤即见听，进退得关其忠，任职得行其术，去卑辱奥渫而升本朝，张晏曰：「奥，幽也。渫，狎也，污也。言敝奥渫污，不章显也。」师古曰：「渫音先列反。」离疏释F而享膏粱，应劭曰：「离此疏食，释此木F也。」臣瓒曰：「以绳为F也。」师古曰：「F（自）〔即〕今之鞋耳。瓒说是也。F音居略反。」剖符锡壤而光祖考，传之子孙，以资说士。师古曰：「谈说（也）〔之〕士传以为资也。」故世必有圣知之君，而後有贤明之臣。故虎啸而（冽风）〔风冽〕，师古曰：「冽冽，风貌也，音列。」龙兴而致云，蟋蟀俟秋　，蜉蝤出以阴。孟康曰：「蜉蝤，渠略也。」师古曰：「蟋蟀，今之促织也。蜉蝤，甲（患）〔虫〕也，好丛聚而生也，朝生而夕死。蝤音由，字亦作蝣，其音同也。」易曰：「飞龙在天，利见大人。」师古曰：「乾卦九五爻辞也。言王者居正阳之位，贤才见之，则利用也。」诗曰：「思皇多士，生此王国。」师古曰：「大雅文王之诗也。思，语辞也。皇，美也。言美哉，此众多贤士，生此周王之国也。」故世平主圣，俊艾将自至，师古曰：「艾读曰刈。」若尧、舜、禹、汤、文、武之君，获稷、契、皋陶、伊尹、吕望，师古曰：「契读与G同，字本作模後从省耳。」明明在朝，穆穆列布，师古曰：「明明，察也。穆穆，美也。」聚精会神，相得益章。师古曰：「章，明也。」虽伯牙操递锺，晋灼曰：「递音递迭之递。二十四锺各有节奏，击之不常，故曰递。」臣瓒曰：「楚辞云『奏伯牙之号锺』。号锺，琴名也。马融笛赋曰『号锺高调』。伯牙以善鼓琴，不闻说能击锺也。」师古曰：「琴名是也，字既作递，则与楚辞不同，不得即读为号，当依晋音耳。」逢门子弯乌号，师古曰：「逢门，善射者，即逢蒙也。乌号，弓名也。并解在前也。」犹未足以喻其意也。故圣主必待贤臣而弘功业，俊士亦俟明主以显其德。上下俱欲，欢然交欣，千载壹合，论说无疑，翼乎如鸿毛过顺风，沛乎如巨鱼纵大壑。师古曰：「巨亦大也。沛音普大反。」其得意若此，则胡禁不止，曷令不行？师古曰：「胡、曷皆何也。」化溢四表，横被无穷，遐夷贡献，万祥毕溱。师古曰：「溱字与臻同。」是以圣王不遍窥望而视已明，不单顷耳而听已聪；师古曰：「单，尽极也。顷读曰倾。」恩从祥风翱，德与和气游，师古曰：「翱，翔也。」太平之责塞，优游之望得；师古曰：「塞，满也。」遵游自然之势，恬淡无为之场，休徵自至，寿考无疆，雍容垂拱，永永万年，何必偃昂x信若彭祖，樾旰粑如侨、松，如淳曰：「五帝纪彭祖，尧舜时人。列仙传彭祖，殷大夫也，历夏至商末，寿年七百。」师古曰：「信读曰伸。樾辏皆开口出气也。侨，王侨，松，赤松子，皆仙人也。橐粜碛诜础Ｐ暌粜椤！鬼鹑痪俗离世哉！师古曰：「眇然，高远之意也。」诗云「济济多士，文王以宁」，师古曰：「亦文王之诗也。济济，盛貌也。言文王能多用贤人，故邦国得以安宁也。」盖信乎其以宁也！是时，上颇好神仙，故褒对及之。
上令褒与张子侨等并待诏，数从褒等放猎，师古曰：「放，士众大猎也，一曰游放及田猎。」所幸宫馆，辄为歌颂，第其高下，以差赐帛。议者多以为淫靡不急，上曰：「『不有博弈者乎，为之犹贤乎已！』师古曰：「此论语载孔子之辞也。言博弈虽非道艺，无事为之，犹贤也。弈，今之围（其）〔棋〕也。」辞赋大者与古诗同义，小者辩丽可喜。师古曰：「喜，好也，音许吏反。」辟如女工有绮e，音乐有郑卫，师古曰：「辟读曰譬。」今世俗犹皆以此虞说耳目，师古曰：「虞与娱同。说读曰悦。」辞赋比之，尚有仁义风谕，师古曰：「风读曰讽。」鸟兽草木多闻之观，贤於倡优博弈远矣。」顷之，擢褒为谏大夫。其後太子体不安，苦忽忽善忘，不乐。诏使褒等皆之太子宫虞侍太子，师古曰：「之，往也。」朝夕诵读奇文及所自造作。疾平复，乃归。师古曰：「复音扶目反。」太子喜褒所为甘泉及洞箫颂，师古曰：「喜音许吏反。」令後宫贵人左右皆诵读之。後方士言益州有金马碧鸡之宝，可祭祀致也，宣帝使褒往祀焉。褒於道病死，上闵惜之。
贾捐之字君房，贾谊之曾孙也。元帝初即位，上疏言得失，召待诏金马门。
初，武帝征南越，元封元年立儋耳、珠　郡，皆在南方海中洲居，师古曰：「居海中之洲也。水中可居者曰洲。」广袤可千里，师古曰：「袤，长也。」合十六县，户二万三千余。其民暴恶，自以阻绝，数犯吏禁，吏亦酷之，率数年壹反，杀吏，汉辄发兵击定之。自初为郡至昭帝始元元年，二十余年间，凡六反叛。至其五年，罢儋耳郡并属珠　。至宣帝神爵三年，珠　三县复反。反後七年，甘露元年，九县反，辄发兵击定之。元帝初元元年，珠　又反，发兵击之。诸县更叛，连年不定。师古曰：「更音工衡反。」上与有司议大发军，捐之建议，以为不当击。上使侍中驸马都尉乐昌侯王商诘问捐之曰：「珠　内属为郡久矣，今背畔逆节，而云不当击，长蛮夷之乱，亏先帝功德，经义何以处之？」师古曰：「於六经之内，当何者之科条也。」捐之对曰：臣幸得遭明盛之朝，蒙危言之策，无忌讳之患，师古曰：「危言，直言也。言出而身危，故云危言。论语称孔子曰：『邦有道，危言（行危）〔危行〕』。」敢昧死竭卷卷。师古曰：「卷读与拳同。」臣闻尧舜，圣之盛也，禹入圣域而不优，臣瓒曰：「禹之功德，裁入圣人区域，但不能优泰耳。」故孔子称尧曰「大哉」，韶曰「尽善」，禹曰「无间」。师古曰：「论语称孔子曰『大哉，尧之为君也』，又曰『韶，尽美矣，又尽善也』，又曰『禹吾无间然矣』。韶，舜乐名。间音工苋反。」以三圣之德，地方不过数千里，〔西〕被流沙，东渐于海，朔南暨声教，迄于四海，师古曰：「此引禹贡之辞。渐，入也，一曰浸也。朔，北方也。暨，及也。迄，至也。」欲与声教则治之，不欲与者不疆治也。师古曰：「与读曰豫。」故君臣歌德，师古曰：「言皆有德可歌颂。」含气之物各（德）〔得〕其宜。武丁、成王，殷、周之大仁也，师古曰：「武丁，殷之高宗。」然地东不过江、黄，西不过氐、羌，南不过蛮荆，北不过朔方。是以颂声并作，视听之类咸乐其生，越裳氏重九译而献，晋灼曰：「远国使来，因九译言语乃通也。」张晏曰：「越不著衣裳，慕中国化，遣译来著衣裳也，故曰越裳也。」师古曰：「张说非也。越裳自是国名，非以袭衣裳始为称号。王充论衡作越尝，此则不作衣裳之字明矣。」此非兵革之所能致。及其衰也，南征不还，师古曰：「谓昭王也。（谓）〔为〕楚所溺也。」齐桓浩淠眩师古曰：「谓襄王也。初为太子，而惠王欲立王子带，齐桓公为首止之盟，以定太子之位。事在左传僖五年。」孔子定其文。张晏曰：「孔子作春秋，夷狄之国虽大，自称王者皆贬为子。」以至乎秦，兴兵远攻，贪外虚内，务欲广地，不虑其害。然地南不过闽越，北不过太原，而天下溃畔，祸卒在於二世之末，师古曰：「卒，终也。」长城之歌至今未绝。赖圣汉初兴，为百姓请命，平定天下。至孝文皇帝，闵中国未安，偃武行文，则断狱数百，民赋四十，丁男三年而一事。如淳曰：「常赋岁百二十，岁一事。时天下民多，故出赋四十，三岁而一事。」时有献千里马者，诏曰：「鸾旗在前，属车在後，师古曰：「鸾旗，编以羽毛，列系H旁，载於车上，大驾出，则陈於道而先行。属车，相连属而陈於後也。属音之欲反。」吉行日五十里，师行（二）〔三〕十里，朕乘千里之马，独先安之？」师古曰：「安之，言何所适往。」於是还马，与道里费，而下诏曰：「朕不受献也，其令四方毋求来献。」当此之时，逸游之乐绝，奇丽之赂塞，郑卫之倡微矣。夫後（官）〔宫〕盛色则贤者隐处，佞人用事则诤臣杜口，而文帝不行，故谥为孝文，庙称太宗。至孝武皇帝元狩六年，太仓之粟红腐而不可食，师古曰：「粟久腐坏，则色红赤也。」都内之钱贯朽而不可（）〔校〕师古曰：「（）〔校〕谓数计也。」。乃探平城之事，师古曰：「追计其事，故言探。」录冒顿以来数为边害，籍兵厉马，因富民以攘服之。师古曰：「攘，却也。」西连诸国至于安息，东过碣石以玄菟、乐浪为郡，师古曰：「乐音洛。浪音郎。」（比）〔北〕却匈奴万里，更起营塞，制南海以为八郡，则天下断狱万数，民赋数百，造盐铁酒榷之利以佐用度，犹不能足。当此之时，寇贼并起，军旅数发，父战死於前，子斗伤於後，女子乘亭鄣，孤儿号於道，老母寡妇饮泣巷哭，师古曰：「泪流被面以入於口，故言饮泣也。」遥设虚祭，想魂乎万里之外。淮南王盗写虎符，阴聘名士，关东公孙勇等诈为使者，是皆廓地泰大，征伐不休之故也。今天下独有关东，关东大者独有齐楚，民众久困，连年流离，离其城郭，相枕席於道路。如淳曰：「席音藉。」师古曰：「席即藉也，不劳借音。」人情莫亲父母，莫乐夫妇，至嫁妻卖子，法不能禁，义不能止，此社稷之忧也。今陛下不忍之忿，欲驱士众挤之大海之中，师古曰：「挤，坠也，音子诣反，又子奚反。」快心幽冥之地，非所以救助饥馑，保全元元也。诗云「蠢尔蛮荆，大邦为雠」，师古曰：「诗小雅、采　之诗也。蠢，动貌也。蛮荆，荆州之蛮也。言敢与大国为雠敌也。」言圣人起则後服，中国衰则先畔，动为国家难，自古而患之久矣，何况乃复其南方万里之蛮乎！骆越之人父子同川而浴，相习以鼻饮，与禽兽无异，本不足郡县置也。颛颛独居一海之中，师古曰：「颛与专同。专专犹区区也，一曰圜貌也。」雾露气湿，多毒草虫蛇水土之害，人未见虏，战士自死。又非独珠　有珠犀　瑁也，师古曰：「　瑁，文甲也。　音代。瑁音妹。」弃之不足惜，不击不损威。其民譬犹鱼鳖，何足贪也！臣窃以往者羌军言之，暴师曾未一年，兵出不逾千里，费四十余万万，大司农钱尽，乃以少府禁钱续之。师古曰：「少府钱主供天子，故曰禁钱。」夫一隅为不善，费尚如此，况於劳师远攻，亡士毋功乎！求之往古则不合，施之当今又不便。臣愚以为非冠带之国，禹贡所及，春秋所治，皆可且无以为。师古曰：「为犹用也。」愿遂弃珠　，专用恤关东为忧。对奏，上以问丞相御史。御史大夫陈万年以为当击；丞相于定国以为「前日兴兵击之连年，护军都尉、校尉及丞凡十一人，还者二人，卒士及转输死者万人以上，费用三万万余，尚未能尽降。今关东困乏，民难摇动，捐之议是。」上乃从之。遂下诏曰：「珠　虏杀吏民，背畔为逆，今廷议者或言可击，或言可守，或欲弃之，其指各殊。朕日夜惟思议者之言，羞威不行，则欲诛之；狐疑辟难，则守屯田；师古曰：「辟读曰避。次下亦同。」通于时变，则忧万民。夫万民之饥饿，与远蛮之不讨，危孰大焉？且宗庙之祭，凶年不备，况乎辟不嫌之辱哉！今关东大困，仓库空虚，无以相赡，又以动兵，非特劳民，凶年随之。其罢珠　郡。民有慕义欲内属，便处之；师古曰：「欲有来入内郡者，所至之处，即安置之。」不欲，勿疆。」珠　由是罢。捐之数召见，言多纳用。时中书令石显用事，捐之数短显，师古曰：「谈说其长短。」以故不得官，後稀复见。而长安令杨兴新以材能得幸，与捐之相善。捐之欲得召见，谓兴曰：「京兆尹缺，使我得见，言君兰，张晏曰：「杨兴字。」京兆尹可立得。」兴曰：「县官尝言兴愈薛大夫，张晏曰：「愈，〔胜〕也。薛广德为御史大夫。」师古曰：「愈与愈同。」我易助也。君房下笔，言语妙天下，师古曰：「於天下最为精妙耳。」使君房为尚书令，胜五鹿充宗远甚。」捐之曰：「令我得代充宗，君兰为京兆，京兆郡国首，尚书百官本，天下真大治，士则不隔矣。捐之前言平恩侯可为将军，张晏曰：「许嘉也。」期思侯并可为诸曹，师古曰：「期思侯，当是贲赫之後嗣也，而表不载。」皆如言；又荐谒者满宣，立为冀州刺史；言中谒者不宜受事，宦者不宜入宗庙，立止。相荐之信，不当如是乎！」师古曰：「冀相荐之效，当如前所言诸事见纳用。」兴曰：「我复见，言君房也。」捐之复短石显。兴曰：「显鼎贵，如淳曰：「鼎音钉，言方且欲贵矣。」师古曰：「方且，是也。读如（今）〔本〕字。」上信用之。今欲进，弟从我计，师古曰：「弟，但也。」且与合意，即得入矣。」捐之即与兴共为荐显奏，曰：「窃见石显本山东名族，有礼义之家也。持正六年，未尝有过，明习於事，敏而疾见，出公门，入私门。师古曰：「言自公庭出，即归其家，不妄交游。」宜赐爵关内侯，引其兄弟以为诸曹。」又共为荐兴奏，曰：「窃见长安令兴，幸得以知名数召见。兴事父母有曾氏之孝，师古曰：「曾参也。」事师有颜闵之材，师古曰：「颜回，闵子骞。」荣名闻於四方。明诏举茂材，列侯以为首。为长安令，吏民敬乡，师古曰：「乡读曰向。」道路皆称能。观其下笔属文，则董仲舒；进谈动辞，则东方生；置之争臣，则汲直；张晏曰：「汲黯方直，故世谓之汲直。」用之介胄，则冠军侯；施之治民，则赵广汉；抱公绝私，则尹翁归。兴兼此六人而有之，守道坚固，执义不回，师古曰：「回，邪也。」临大节而不可夺，国之良臣也，可试守京兆尹。」石显闻知，白之上。乃下兴、捐之狱，令皇后父阳平侯禁与显共杂治，奏「兴、捐之怀诈伪，以上语相风，更相荐誉，师古曰：「风读曰讽。更音工衡反。」欲得大位，漏泄省中语，（冈）〔罔〕上不道。书曰：『谗说殄行，震惊朕师。』师古曰：「虞书舜典之辞也。言谗巧之说，殄绝君子之行，震惊我众。」王制：『顺非而泽，不听而诛。』师古曰：「礼记王制云：『行伪而坚，言伪而辩，学非而博，顺非而泽，以疑众，杀。』谓人有坚为辩言，不以诚质，学於非道，虽博无用，饰非文过，辞语顺泽，不听教命，有如此者，皆诛杀也。」请论如法。」捐之竟坐弃市。兴减死罪一等，髡钳为城旦。成帝时，至部刺史。
赞曰：诗称「戎狄是膺，荆舒是惩」，师古曰：「鲁颂s宫之诗也。膺，当也。惩，创刈也。言鲁僖公与齐桓举义兵，北当戎狄，南创荆蛮与群舒以靖难。」久矣其为诸夏患也。汉兴，征伐胡越，於是为盛。究观淮南、捐之、主父、严安之义，深切著明，师古曰：「究，极也。」故备论其语。世称公孙弘排主父，张汤陷严助，石显谮捐之，察其行迹，主父求欲鼎亨而得族，严、贾出入禁门招权利，死皆其所也，亦何排陷之恨哉！
汉书卷六十五东方朔传第三十五
东方朔字曼倩，师古曰：「倩音千见反。」平原厌次人也。师古曰：「高祖功臣表有厌次侯爰类，是则厌次之名也其来久矣，而说者乃云後汉始为县，於此致疑，斯未通也。厌音一涉反，又音一琰反。」武帝初即位，徵天下举方正贤良文学材力之士，待以不次之位，师古曰：「不拘常次，言超擢也。」四方士多上书言得失，自炫鬻者以千数，师古曰：「炫，行卖也。鬻亦卖也。炫音州县之县，又音工县反。」其不足采者辄报闻罢。师古曰：「报云天子已闻其所上之书，而罢之令归。」朔初来，上书曰：「臣朔少失父母，长养兄嫂。年十三学书，三冬文史足用。如淳曰：「贫子冬日乃得学书，言文史之事足可用也。」十五学击剑。十六学诗书，师古曰：「学剑，遥击而中之，非斩刺也。」诵二十二万言。十九学孙吴兵法，战阵之具，钲鼓之教，师古曰：「钲鼓，所以为进退士众之节也。钲音正。」亦诵二十二万言。凡臣朔固已诵四十四万言。又常服子路之言。服虔曰：「无宿诺。」臣朔年二十二，长九尺三寸，目若悬珠，齿若编贝，师古曰：「编，列次也，音鞭。」勇若孟贲，师古曰：「孟贲，卫人，古之勇士也。尸子说云：『人谓孟贲生乎？曰勇。贵乎？曰勇。富乎？曰勇。三者人之所难，而皆不足以易勇，故能慑三军，服猛兽也。』」捷若庆忌，师古曰：「王子庆忌也。射之，矢满把不能中；驷马追之不能及也。」廉若鲍叔，师古曰：「齐大夫也，与管仲分财，自取其少。而说者乃妄解云鲍焦，非也。焦自介士耳。」信若尾生。师古曰：「尾生，古之信士，与女子期於梁下，待之不至，遇水而死。一曰即微生高也。」若此，可以为天子大臣矣。臣朔昧死再拜以闻。」朔文辞不逊，高自称誉，上伟之，师古曰：「以为大奇也。」令待诏公车，师古曰：「公车令属卫尉，上书者所诣也。」奉禄薄，未得省见。师古曰：「不被省纳，不得见於天子也。奉音扶用反。其下并同。」久之，朔绐驺朱儒，文颖曰：「朱儒之为驺者也。」师古曰：「朱儒，短人也。驺本厩之御驺也，後人以为骑，谓之驺骑。」曰：「上以若曹无益於县官，师古曰：「若，女也。曹，辈也。」耕田力作固不及人，临众处官不能治民，从军击虏不任兵事，无益於国用，徒索衣食，如淳曰：「索，尽也。」师古曰：「音先各反。下云索长安米亦同也。」今欲尽杀若曹。」朱儒大恐，啼泣。朔教曰：「上即过，叩头请罪。」居有顷，闻上过，朱儒皆号泣顿首。上问：「何为？」对曰：「东方朔言上欲尽诛臣等。」上知朔多端，召问朔：「何恐朱儒为？」对曰：「臣朔生亦言，死亦言。朱儒长三尺余，奉一囊粟，钱二百四十。臣朔长九尺余，亦奉一囊粟，钱二百四十。朱儒饱欲死，臣朔饥欲死。臣言可用，幸异其礼；不可用，罢之，无令但索长安米。」上大笑，因使待诏金马门，稍得亲近。上尝使诸数家射覆，师古曰：「数家，术数之家也。於覆器之下而置诸物，令暗射之，故云射覆。数音所具反。覆音芳目反。」置守宫盂下，射之，皆不能中。师古曰：「守宫，虫名也。术家云以器养之，食以丹砂，满七斤，捣治万杵，以点女人体，终身不灭，若有房室之事，则灭矣。言可以防闲淫逸，故谓之守宫也。今俗呼为辟宫，辟亦御捍之义耳。盂，食器也，若 
而大，今之所谓 盂也。 
音拨。」朔自赞曰：「臣尝受易，请射之。」师古曰：「赞，进也。」乃别蓍布卦而对曰：师古曰：「别，分也，音彼列反。」「臣以为龙又无角，谓之为蛇又有足，脉脉善缘壁，是非守宫即蜥蜴。」师古曰：「，行貌也。脉脉，视貌也。尔雅云『蝾螈，蜥蜴；蜥蜴，i蜓，守宫』。是则一类耳。扬雄方言云其在泽中者谓之蜥蜴。故朔曰是非守宫则蜥蜴也。蜥音先历反。蜴音余赤反。蝾音荣。螈音原。i音乌典反。蜓音殄。」上曰：「善。」赐帛十匹。复使射他物，连中，辄赐帛。师古曰：「中音竹仲反。其下并同。」时有幸倡郭舍人，滑稽不穷，师古曰：「幸倡，倡优之见幸遇者也。滑音骨。滑稽，解在公孙弘传。」常侍左右，曰：「朔狂，幸中耳，非至数也。师古曰：「至，实也。」臣愿令朔复射，朔中之，臣榜百，不能中，臣赐帛。」师古曰：「榜，击也，音步行反。」乃覆树上寄生，令朔射之。朔曰：「是薮也。」苏林曰：「音贫之，薮音数钱之数。数，钩灌，四股钩也。」师古曰：「数，戴器也，以盆盛物戴於头者，则以数荐之，今卖白团饼人所用者是也。寄生者，芝菌之类，淋潦之日，著树而生，形有周圜象数者，今关中俗亦呼为寄生。非为茑之寄生寓木宛童有（林）〔枝〕叶者也。故朔云『著树为寄生，盆下为数』。明其常在盆下。今读书者不晓其意，谓射覆之物覆在盆下，辄改前『覆守宫盂下』为盆字，失之远矣。杨恽传云『鼠不容穴，衔数也。』盆下之物有饮食气，故鼠衔之，四股铁钩，非所衔也。」舍人曰：「果知朔不能中也。」朔曰：「生肉为脍，乾肉为脯；著树为寄生，盆下为数。」上令倡监榜舍人，舍人不胜痛，呼c。服虔曰：「c音暴。」邓展曰：「呼音u箭之u。c音瓜之。」师古曰：「邓音是也。谓痛切而叫呼也，与田`传『呼服』音义皆同。一曰，邓音近之。c，自冤痛之声也。舍人榜痛，乃呼云c。今人痛甚，则称阿c，音步高反。是故朔逐韵而嘲之云『口无毛，声』也。」朔笑之曰：「咄！口无毛，声，（ 
）〔尻〕益高。」邓展曰：「咄音v裘之v也。」师古曰：「咄，叱咄之声也，音丁骨反。邓说非也。音敖。」舍人恚曰：「朔擅诋欺天子从官，当弃市。」师古曰：「诋，毁辱也，音丁礼反。」上问朔：「何故诋之？」对曰：「臣非敢诋之，乃与为隐耳。」师古曰：「隐谓隐语也。」上曰：「隐云何？」朔曰：「夫口无毛者，狗窦也；声者，鸟哺d也；项昭曰：「凡鸟哺子而活者为d，生而自啄曰雏。」师古曰：「（雏）〔d〕音口豆反。」尻益高者，鹤a啄也。」师古曰：「a即俯字也。俯，低也。啄，鸟觜也。a又音免。啄音竹救反。」舍人不服，因曰：「臣愿复问朔隐语，不知，亦当榜。」即妄为谐语曰：师古曰：「谐者，和韵之言也。」「令壶龃，老柏涂，伊优亚，搜馈：挝揭玻俊拐抨淘唬骸个匆稀≈稀！褂劭曰：「粢粢。」师古曰：「龃音侧加反，又，壮加反。涂音丈加反。优音一侯反。亚音乌加反。粢粑逡练础艘粑搴罘础！顾吩唬骸噶钫撸命也。壶者，所以盛也。师古曰：「盛，受物也，音时政反。」龃者，齿不正也。老者，人所敬也。柏者，鬼之廷也。师古曰：「言鬼神尚幽暗，故以松柏之树为廷府。」涂者，渐洳径也。师古曰：「渐洳，浸湿也。渐音子廉反。洳音人庶反。」伊优亚者，辞未定也。搜勒撸两犬争也。」舍人所问，朔应声辄对，变诈　出，莫能穷者，左右大惊。上以朔为常侍郎，遂得爱幸。久之，伏日，师古曰：「三伏之日也，解在郊祀志。」诏赐从官肉。大官丞日晏不来，师古曰：「晏，晚也。」朔独拔剑割肉，谓其同官曰：「伏日当蚤归，师古曰：「蚤古早字。」请受赐。」即怀肉去。大官奏之。朔入，上曰：「昨赐肉，不待诏，以剑割肉而去之，何也？」朔免冠谢。上曰：「先生起自责也。」朔再拜曰：「朔来！朔来！受赐不待诏，何无礼也！拔剑割肉，壹何壮也！割之不多，又何廉也！归遗细君，又何仁也！」师古曰：「细君，朔妻之名。一说，细，小也，朔自比於诸侯，谓其妻曰小君。」上笑曰：「使先生自责，乃反自誉！」复赐酒一石，肉百斤，归遗细君。初，建元三年，微行始出，北至池阳，西至黄山，晋灼曰：「宫名，在槐里。」南猎长杨，东游宜春。师古曰：「宜春宫也，在长安城东南。说者乃以为在，非也。在者，自是宜春观耳，在长安城西，岂得言东游也？」微行常用饮酎已。师古曰：「酎，酒新孰以祭宗庙也。酎音纣。解在景纪。」八九月中，与侍中常侍武骑及待诏陇西北地良家子能骑射者期诸殿门，故有「期门」之号自此始。微行以夜漏下十刻乃出，常称平阳侯。如淳曰：「平阳侯曹寿尚帝姊，时见尊宠，故称之。」旦明，入山下驰射鹿豕狐兔，手格熊罴，驰骛禾稼稻　之地。师古曰：「稻，有芒之谷总称也。　，其不黏者也，音庚。」民皆号呼骂詈，师古曰：「呼音火故反。」相聚会，自言杜令。令往，欲谒平阳侯，诸骑欲击鞭之。令大怒，使吏呵止，猎者数骑见留，乃示以乘舆物，久之乃得去。时夜出夕还，後赍五日粮，会朝长信宫，师古曰：「五日一朝长信宫，故赍五日粮也。长信，太后之宫也。」上大欢乐之。是後，南山下乃知微行数出也，然尚迫於太后，未敢远出。丞相御史知指，师古曰：「指谓天子之意也。」乃使右辅都尉徼循长杨以东，师古曰：「徼，遮绕也。循，行视也。戒备非常也。徼音工钓反。」右内史发小民共待会所。师古曰：「共读曰供。」後乃私置更衣，师古曰：「为休息易衣之处，亦置宫人。」从宣曲以南十二所，中休更衣，师古曰：「宣曲，宫名，在昆明池西。」投宿诸宫，师古曰：「昼休更衣，夜则别宿於诸宫。」长杨、五柞、倍阳、宣曲尤幸。师古曰：「倍阳、即i阳也，其音同耳，宫名，在县也。」於是上以为道远劳苦，又为百姓所患，乃使太中大夫吾丘寿王与待诏能用算者二人，举籍阿城以南，师古曰：「举计其数而为簿籍也。阿城，本秦阿房宫也，以其墙壁崇广，故俗呼为阿城。」T以东，宜春以西，提封顷亩，及其贾直，师古曰：「提封，亦谓提举四封之内，总计其数也。贾读曰价。」欲除以为上林苑，属之南山。师古曰：「属，连也，音之欲反。」又诏中尉、左右内史表属县草田，欲以偿杜之民。师古曰：「时未为京兆、冯翊、扶风，故云中尉及左右内史也。草田谓荒田未耕垦也。」吾丘寿王奏事，上大说称善。师古曰：「说读曰悦。」时朔在傍，进谏曰：臣闻谦逊静悫，天表之应，应之以福；师古曰：「悫，谨也，音口角反。」骄溢靡丽，天表之应，应之以异。今陛下累郎台，恐其不高也；师古曰：「郎，堂下周屋。」弋猎之处，恐其不广也。如天不为变，则三辅之地尽可以为苑，何必T、、杜乎！师古曰：「中尉及左右内史则为三辅矣，非必谓京兆、冯翊、扶风也。学者疑此言为後人所增，斯未达也。」奢侈越制，天为之变，上林虽小，臣尚以为大也。夫南山，天下之阻也，南有江淮，北有河渭，其地从F陇以东，商雒以西，服虔曰：「商与上雒二县也。」师古曰：「F，F水也。陇，陇坻也。」厥壤肥饶。汉兴，去三河之地，止霸产以西，都泾渭之南，此所谓天下陆海之地，师古曰：「高平曰陆，关中地高故称耳。海者，万物所出，言关中山川物产饶富，是以谓之陆海也。」秦之所以虏西戎兼山东者也。其山出玉石，金、银、铜、铁，豫章、檀、柘，异类之物，不可胜原，师古曰：「原，本也。言说不能尽其根本。」此百工所取给，万民所昂足也。师古曰：「昂音牛向反。」又有　稻梨栗桑麻竹箭之饶，土宜姜芋，水多糸鱼，师古曰：「芋，草名，其叶似藕荷而长，不圆，其根正白可食，糸即蛙字也，似虾蟆而小，长脚，盖人亦取食之。」贫者得以人给家足，无饥寒之忧。故酆镐之间号为土膏，其贾亩一金。师古曰：「贾读曰价。」今规以为苑，绝陂池水泽之利，而取民膏腴之地，上乏国家之用，下夺农桑之业，弃成功，就败事，损耗五谷，师古曰：「耗，减也，音呼到反。」是其不可一也。且盛荆棘之林，而长养麋鹿，广狐兔之苑，大虎狼之虚，师古曰：「虚读曰墟。」又坏人冢墓，发人室庐，令幼弱怀土而思，耆老泣涕而悲，是其不可二也。斥而营之，垣而囿之，师古曰：「斥，却也。」骑驰东西，车骛南北，师古曰：「乱驰曰骛。」又有深沟大渠，夫一日之乐不足以危无堤之舆，苏林曰：「堤，限也。舆，乘舆也。无限，若言不訾也。不敢斥天子，故言舆也。」张晏曰：「一日之乐，谓田猎也。无堤之舆，谓天子富贵无堤限也。」师古曰：「张说是也。〔堤〕音丁奚反。」是其不可三也。故务苑囿之大，不恤农时，非所以疆国富人也。夫殷作九市之宫而诸侯畔，应劭曰：「纣於宫中设九市。」灵王起章华之台而楚民散，师古曰：「楚灵王作章华之台纳亡人以实之，卒有乾溪之祸也。章华台在华容城也。」秦兴阿房之殿而天下乱。粪土愚臣，忘生触死，师古曰：「勿忘其生而触死罪也。」逆盛意，犯隆指，罪当万死，不胜大愿，愿陈泰阶六符，孟康曰：「泰阶，三台也。每台二星，凡六星。符，六星之符验也。」应劭曰：「黄帝泰阶六符经曰：『泰阶者，天之三阶也。上阶为天子，中阶为诸侯公卿大夫，下阶为士庶人。上阶上星为男主，下星为女主。中阶上星为诸侯三公，下星为卿大夫。下阶上星为元士，下星为庶人。三阶平则阴阳和，风雨时，社稷神只咸获其宜，天下大安，是为太平。三阶不平，则五神乏祀，日有食之，水润不浸，稼穑不成，冬雷夏霜，百姓不宁，故治道倾。天子行暴令，好兴甲兵，修宫榭，广苑囿，则上阶为之奄奄疏阔也。』以孝武皆有此事，故朔为陈之。」以观天变，不可不省。是日因奏泰阶之事，上乃拜朔为太中大夫给事中，赐黄金百斤。然遂起上林苑，如寿王所奏云。
久之，隆虑公主子昭平君师古曰：「虑音庐。」尚帝女夷安公主，隆虑主病困，以金千斤钱千万为昭平君豫赎死罪，上许之。隆虑主卒，昭平君日骄，醉杀主傅，狱系内官。服虔曰：「主傅，主之官也。」如淳曰：「礼有傅姆。说者又曰傅者老大夫也，汉使中行说傅翁主也。」师古曰：「傅姆是也。服说失之。内官，署名，解在律历志。」以公主子，廷尉上请请论。师古曰：「论决其罪也。」左右人人为言：「前又入赎，陛下许之。」上曰：「吾弟老有是一子，死以属我。」师古曰：「老乃有子，言其晚孕育也。属音之欲反。」於是为之垂涕叹息，良久曰：「法令者，先帝所造也，用弟故而诬先帝之法，吾何面目入高庙乎！又下负万民。」乃可其奏，哀不能自止，左右尽悲。朔前上寿，曰：「臣闻圣王为政，赏不避仇　，诛不择骨肉。书曰：『不偏不党，王道荡荡。』师古曰：「周书洪范之辞也。荡荡，平坦之貌。」此二者，五帝所重，三王所难也。陛下行之，是以四海之内元元之民各得其所，天下幸甚！臣朔奉觞，昧死再拜上万岁寿。」上乃起，入省中，夕时召让朔，师古曰：「让，责也。」曰：「传曰『时然後言，人不厌其言』。师古曰：「论语称孔子问公叔文子於公明贾曰：『信乎夫子不言不笑不取乎？』对曰：『夫子时然後言，人不厌其言；乐然後笑，人不厌其笑。义然後取，人不厌其取。』」今先生上寿，时乎？」师古曰：「言所上寿岂谓时乎？」朔免冠顿首曰：「臣闻乐太甚则阳溢，哀太甚则阴损，阴阳变则心气动，心气动则精神散，精神散而邪气及。销忧者莫若酒，臣朔所以上寿者，明陛下正而不阿，因以止哀也。愚不知忌讳，当死。」先是，朔尝醉入殿中，小遗殿上，师古曰：「小遗者，小便也。」劾不敬。有诏免为庶人，待诏宦者署，因此（时）〔对〕复为中郎，赐帛百匹。初，帝姑馆陶公主号窦太主，如淳曰：「窦太后之女也，故曰窦太主也。」堂邑侯陈午尚之。午死，主寡居，年五十余矣，近幸董偃。始偃与母以卖珠为事，偃年十三，随母出入主家。左右言其姣好，师古曰：「姣，美丽也，音狡。」师古曰：「计谓用算也。」主召见，曰：「吾为母养之。」因留第中，教书计相马御射，颇读传记。至年十八而冠，出则执辔，入则侍内。为人温柔爱人，以主故，诸公接之，名称城中，号曰董君。主因推令散财交士，令中府曰：师古曰：「中府，掌金帛之臧者也。」「董君所发，一日金满百斤，钱满百万，帛满千匹，乃白之。」师古曰：「言不满此数者，皆恣与之。」安陵爰叔者，爰盎兄子也，与偃善，谓偃曰：「足下私侍汉主，挟不测之罪，将欲安处乎？」师古曰：「不测者，言其深也。安处，何以自安处也。一曰，身挟大罪，乃欲自安而居处者乎？」偃惧曰：「忧之久矣，不知所以。」师古曰：「以，用也。不知用何计也。」爰叔曰：「顾城庙远无宿宫，又有c竹籍田，如淳曰：「其间虽有地，皆有c竹籍田，无可作宿观也。」师古曰：「如说非也。c即楸字也。言有楸树及竹林可游玩，而籍田所在，上又须躬亲行事，当有宿宫，故宜献此园。」足下何不白主献长门园？如淳曰：「窦太主园在长门。长门在长安城东南。园可以为宿馆处所，故献之。」此上所欲也。如是，上知计出於足下也，则安枕而卧，长无惨怛之忧。久之不然，上且请之，於足下何如？」偃顿首曰：「敬奉教。」入言之主，主立奏书献之。上大说，师古曰：「说读曰悦。」更名窦太主园为长门宫。主大喜，使偃以黄金百斤为爰叔寿。叔因是为董君画求见上之策，令主称疾不朝。上往临疾，问所欲，主辞谢曰：「妾幸蒙陛下厚恩，先帝遗德，奉朝请之礼，备臣妾之仪，师古曰：「请音才姓反。」列为公主，赏赐邑入，师古曰：「既别得赏赐，又所食之邑入其租赋也。」隆天重地，死无以塞责。师古曰：「塞，补也。」一日卒有不胜洒扫之职，师古曰：「卒读曰猝。洒音信，又音山豉反。」先狗马填沟壑，窃有所恨，不胜大愿，愿陛下时忘万事，养精游神，从中掖庭回舆，枉路临妾山林，应劭曰：「公主园中有山，谦不敢称第，故托山林也。」服虔曰：「主所豫作庙陵，故曰山林。」师古曰：「山林，应说是也。不当请帝临其冢墓也。」得献觞上寿，娱乐左右。如是而死，何恨之有！」上曰：「主何忧？幸得愈。恐群臣从官多，大为主费。」上还。有顷，主疾愈，起谒，上以钱千万从主饮。後数日，上临山林，主自执宰敝膝，师古曰：「为贱者之服。」道入登阶就坐。坐未定，上曰：「愿谒主人翁。」主乃下殿，去簪珥，师古曰：「珥，珠玉饰耳者也，音饵。」徒跣顿首谢曰：「妾无状，师古曰：「状，形貌也。无状，犹言无颜面以见人也。一曰，自言所行丑恶无善状。」负陛下，身当伏诛。陛下不致之法，顿首死罪。」有诏谢。主簪履起，之东箱自引董君。师古曰：「之，往也。」董君绿帻傅x，应劭曰：「宰人服也。」韦昭曰：「x形如射x，以缚左右手，於事便也。」师古曰：「绿帻，贱人之服也。傅，著也。x即今之臂x也。傅读曰附。x音工侯反。」随主前，伏殿下。主乃赞：师古曰：「赞，进也。进传谒辞。」「馆陶公主胞人臣偃昧死再拜谒。」师古曰：「胞与庖同。」因叩头谢，上为之起。有诏赐衣冠上。师古曰：「上，上坐。」偃起，走就衣冠。主自奉食进觞。当是时，董君见尊不名，称为「主人翁」，饮大欢乐。主乃请赐将军列侯从官金钱杂缯各有数。於是董君贵宠，天下莫不闻。郡国狗马蹴鞠剑客辐凑师古曰：「蹴音千六反。鞠音钜六反。解在艺文志。」董氏。常从游戏北宫，驰逐平乐，观鸡鞠之会，角狗马之足，师古曰：「角犹校也。」上大欢乐之。於是上为窦太主置酒宣室，使谒者引内董君。是时，朔陛戟殿下，师古曰：「持戟列陛侧。」辟戟而前曰：师古曰：「辟音频亦反。」「董偃有斩罪三，安得入乎？」上曰：「何谓也？」朔曰：「偃以人臣私侍公主，其罪一也。败男女之化，而乱婚姻之礼，伤王制，其罪二也。陛下富於春秋，方积思於六经，留神於王事，驰骛於唐虞，折节於三代，偃不遵经劝学，反以靡丽为右，奢侈为务，师古曰：「右，尊也。」尽狗马之乐，极耳目之欲，行邪枉之道，径淫辟之路，师古曰：「径，由也。辟读曰僻。」是乃国家之大贼，人主之大蜮。师古曰：「蜮，魅也，音或。说者以为短狐，非也。短狐，射工耳，於此不当其义。今俗犹（河）〔云〕魅蜮也。」偃为淫首，其罪三也。昔伯姬燔而诸侯惮，应劭曰：「惮，敬也。敬其节直也。」师古曰：「伯姬，宋恭姬也。遇火灾，待姆不出而死也。」奈何乎陛下？」上默然不应，良久曰：「吾业以设饮，後而自改。」朔曰：「不可。夫宣室者，先帝之正处也，非法度之政不得入焉。故淫乱之渐，其变为篡，是以竖貂为淫而易牙作患，师古曰：「竖貂、易牙皆齐桓公臣也。管仲有病，桓公往问之曰：『将何以教寡人？』管仲曰：『愿君之远易牙、竖貂。』公曰：『易牙亨其子以快寡人，尚可疑邪？』对曰：『人之情非不爱其子，其子之忍，又将何有於君？』公曰：『竖貂自宫以近寡人，犹可疑邪？』对曰：『人之情非不爱其身也，其身之忍，又将何有於君？』公曰：『诺。』管仲死，尽逐之，而公食不甘，宫不治。居三年，公曰：『仲父不亦过乎？』於是皆复召，即反之。明年，公有病，易牙、竖貂相与作乱，塞宫门，筑高墙，不通人。有一妇人逾垣入，至公所。公曰：『我欲食。』妇人曰：『吾无所得。』又曰：『我欲饮。』妇人曰：『吾无所得。』公曰：『何故？』对曰：『易牙、竖貂相与作乱，塞宫门，筑高墙，不通人，故无所得。』公慨然叹涕出，曰：『嗟乎！圣人所见岂不远哉？若死者有知，我将何面目见仲父乎！』蒙衣袂而绝乎寿宫，虫流出於户，盖以杨门之扉，三月不葬。」庆父死而鲁国全，师古曰：「庆父，鲁桓公子，庄公弟也。庄公薨，庆父杀庄公之子闵公而欲作乱，不克，奔莒。其後僖公立，以赂求之於莒，莒人归之，及密乃缢而死。僖公乃定其位。」管蔡诛而周室安。」上曰：「善。」有诏止，更置酒北宫，引董君从东司马门。东司马门更名东交门。苏林曰：「以偃从此门入，交会於内，故以名焉。」赐朔黄金三十斤。董君之宠由是日衰，至年三十而终。後数岁，窦太主卒，与董君会葬於霸陵。是後，公主贵人多逾礼制，自董偃始。时天下侈靡趋末，师古曰：「趋读曰趣。末谓工商之业。」百姓多离农亩。上从容问朔：「吾欲化民，岂有道乎？」师古曰：「从音千容反。」’朔对曰：「尧舜禹汤文武成康上古之事，经历数千载，尚难言也，臣不敢陈。愿近述孝文皇帝之时，当世耆老皆闻见之。贵为天（下）〔子〕，富有四海，身衣弋绨，师古曰：「弋，黑色也。绨，厚缯，音徒奚反。」足履革舄，师古曰：「革，生皮也。不用柔韦，言俭率也。」以韦带剑，师古曰：「但空用韦，不加饰。」莞蒲为席，师古曰：「莞，夫离也，今谓之　蒲。以莞及蒲为席，亦尚质也。莞音完，又音官。」兵木无刃，服虔曰：「兵器如木而无刃，言不大治兵器也。」衣Z无文，师古曰：「Z，乱絮也。言内有乱絮，上无文彩也。Z音於粉反。」集上书囊以为殿帷；师古曰：「集谓合聚也。」以道德为丽，以仁义为准。师古曰：「丽，美也。准，平法也。」於是天下望风成俗，昭然化之。今陛下以城中为小，图起建章，左凤阙，右神明，如淳曰：「阙名也。」师古曰：「凤阙，阙名。神明，台名也。」号称千门万户；木土衣绮绣，狗马被缋Y；师古曰：「缋，五彩也。Y，织毛也，即氍毹之属。」宫人簪　瑁，垂珠玑；师古曰：「　瑁，文甲也。玑，珠之不圜者。　音代。瑁音昧。玑音居依反，又音钜依反。」设戏车，教驰逐，饰文采， 
珍怪；师古曰：「 
，古q字。」撞万石之钟，　雷霆之鼓，师古曰：「言其声震大也。」作俳优，舞郑女。上为淫侈如此，而欲使民独不奢侈失农，事之难者也。师古曰：「失农谓失农业也。」陛下诚能用臣朔之计，推甲乙之帐燔之於四通之衢，应劭曰：「帐多故以甲乙第之耳。」孟康曰：「西域传赞云『兴造甲乙之帐，络以随珠和璧，天子袭翠被，凭玉几，而处其中』也。」师古曰：「谓推而去之。燔，焚烧也。」却走马示不复用，师古曰：「却，退也。走马，善走之马也。」则尧舜之隆宜可与比治矣。易曰：『正其本，万事理；失之豪樱差以千里。』师古曰：「今易无此文，已解於上也。」愿陛下留意察之。」朔虽诙笑，师古曰：「诙，嘲戏也]。诙笑，谓嘲谑发言可笑也。诙音恢。其下诙啁、诙谐并同。」然时观察颜色，直言切谏，上常用之。自公卿在位，朔皆敖弄，无所为屈。师古曰：「敖读曰傲。为音于伪反。」上以朔口谐辞给，师古曰：「给，捷也。」好作问之。师古曰：「故动作之而问以言辞也。」尝问朔曰：「先生视朕何如主也？」朔对曰：「自唐虞之隆，成康之际，未足以谕当世。臣伏观陛下功德，陈五帝之上，在三王之右。师古曰：「右亦高上也。」非若此而已，诚得天下贤士，公卿在位咸得其人矣。譬若以周邵为丞相，师古曰：「周公旦、邵公]二人也。」孔丘为御史大夫，应劭曰：「御史大夫职典制度文章。」太公为将军，师古曰：「太公，吕望也。知战陈征伐之事，故云为将军。」毕公高拾遗於後，师古曰：「毕公高，文王之子也，为周太师，故云拾遗也。」弁严子为卫尉，师古曰：「以其有勇。」皋陶为大理，师古曰：「以其作士，士亦理官。」后稷为司农，师古曰：「主播种。」伊尹为少府，应劭曰：「伊尹善亨割，大官属少府，故令作之也。」子赣使外国，师古曰：「以其有辩说。」颜闵为博士，师古曰：「颜回、闵子骞为皆有德行也。」子夏为太常，师古曰：「以有文学故为太常也。而应劭（曰）以子夏两字总合为夔，解云夔知乐，故可以为太常，此说非也。」益为右扶风，应劭曰：「益作舜虞，掌山泽之官也。诸苑多在右扶风，故令作之。」季路为执金吾，师古曰：「亦以有勇力。」契为鸿胪，应劭曰：「G作司徒，敬敷五教。是时诸侯王治民，鸿胪主诸侯王也。」师古曰：「契读与G同，字本作模盖後从省耳。」龙逢为宗正，师古曰：「关龙逢，桀之臣也，忠谏而死也。以其直，无所阿私。」伯夷为京兆，应劭曰：「帝曰『伯夷，汝作秩宗。』秩宗，主郊庙。京兆与太常同典斋祀，故令为之。」管仲为冯翊，应劭曰：「管仲定民之居，寄军令於内政，终令匡霸，故令为冯翊也。」鲁般为将作，师古曰：「以其巧也。般与班同。」仲山甫为光禄，晋灼曰：「光禄，主三大夫谏正之官，取其柔亦不茹，刚亦不吐。」申伯为太仆，应劭曰：「申伯，周宣王之舅也。太仆主大驾亲御，职又密近，故用亲亲也。」延陵季子为水衡，应劭曰：「水衡主池苑。季子，吴人，故使为之。」师古曰：「季子即吴公子札。」百里奚为典属国，应劭曰：「奚，秦人。秦近西戎，晓其风俗，故令为之。」柳下惠为大长秋，师古曰：「惠，鲁大夫展禽也。食采柳下，谥曰惠。以其贞e，故为大长秋。」史鱼为司直，师古曰：「史鱼，卫大夫史　也。论语称孔子曰『直哉史鱼，邦有道如矢，邦无道如矢』。」蘧伯玉为太傅，如淳曰：「太傅傅人主使无过。伯玉欲寡其过，故令为之。」师古曰：「蘧伯玉，卫大夫也，名瑗。蘧音渠。」孔父为詹事，应劭曰：「孔父正色而立於朝，则莫敢过而致难乎其君，故为詹事。」师古曰：「孔父，宋大夫也。父读曰甫。」孙叔敖为诸侯相，子产为郡守，师古曰：「善治邦邑也。」王庆忌为期门，应劭曰：「以其劲捷，可为期门郎也。」师古曰：「王庆忌即王子庆忌也。」夏育为鼎官，（或）师古曰：「夏育，卫人，力举千钧。鼎官，今殿前举鼎者也。」羿为旄头，应劭曰：「羿善射，故令为旄头。今以羽林为之，发正上向而长衣绣衣，在乘舆车前。」师古曰：「羿音诣。」宋万为式道候。」师古曰：「万，宋闵公臣，亦有勇力也。式，表也。表道之候，若今之武候引驾。」上乃大笑。是时朝廷多贤材，上复问朔：「方今公孙丞相、儿大夫、师古曰：「公孙弘及儿宽也。儿音五奚反。」董仲舒、夏侯始昌、司马相如、吾丘寿王、主父偃、朱买臣、严助、汲黯、胶仓、终军、严安、徐乐、司马迁之伦，皆辩知闳达，溢于文辞，师古曰：「溢者，言其有余也。」先生自视，何与比哉？」师古曰：「何与犹言何如也。」朔对曰：「臣观其a齿牙，树颊胲，师古曰：「颊肉曰胲，音改。」吐唇吻，擢项颐，师古曰：「颐，颔下也，音怡。」结股脚，连尻，师古曰：「，臂也，音谁。」遗蛇其迹，行步β茫师古曰：「遗蛇犹逶Х也。β茫曲躬貌也。蛇音移。σ粲怼！钩妓匪洳恍ぃ尚兼此数子者。」朔之进对澹辞，皆此类也。师古曰：「澹，古赡字也。赡，给也。」武帝既招英俊，程其器能，用之如不及。师古曰：「程谓量计之也。如不及者，恐失之也。」时方外事胡越，内兴制度，国家多事，自公孙弘以下至司马迁皆奉使方外，或为郡国守相至公卿，而朔尝至太中大夫，後常为郎，与枚皋、郭舍人俱在左右，诙啁而已。师古曰：「啁与　同，音竹交反。」久之，朔上书陈农战疆国之计，因自讼独不得大官，欲求试用。其言专商鞅、韩非之语也，指意放荡，颇复诙谐，辞数万言，终不见用。朔因著论，设客难己，用位卑以自慰谕。其辞曰：客难东方朔曰：「苏秦、张仪一当万乘之主，而都卿相之位，如淳曰：「都，居也。」泽及後世。今子大夫修先王之术，慕圣人之义，讽诵诗书百家之言，不可胜数，著於竹帛，唇腐齿落，服膺而不释，师古曰：「服膺，俯服其胸臆也。释，废置也。」好学乐道之效，明白甚矣；自以智能海内无双，则可谓博闻辩智矣。然悉力尽忠以事圣帝，旷日持久，官不过侍郎，位不过执戟，意者尚有遗行邪？师古曰：「可遗之行，言不尽（言）〔善〕也。」同胞之徒无所容居，其故何也？」苏林曰：「胞音胞胎之胞也，言亲兄弟。」东方先生喟然长息，仰而应之曰：「是固非子之所能备也。彼一时也，此一时也，岂可同哉？夫苏秦、张仪之时，周室大坏，诸侯不朝，力政争权，相禽以兵，并为十二国，未有雌雄，师古曰：「十二国，谓鲁、卫、齐、楚、宋、郑、魏、燕、赵、中山、秦、韩也。」得士者疆，失士者亡，故谈说行焉。身处尊位，珍宝充内，外有廪仓，泽及後世，子孙长享。今则不然。圣帝流德，天下震慑，诸侯宾服，师古曰：「慑，恐也，音之涉反。」连四海之外以为带，师古曰：「言如带之相连也。」安於覆盂，师古曰：「言不可倾摇。」动犹运之掌，师古曰：「言至易。」贤不肖何以异哉？遵天之道，顺地之理，物无不得其所；故绥之则安，动之则苦；尊之则为将，卑之则为虏；抗之则在青云之上，抑之则在深泉之下；用之则为虎，不用则为鼠；虽欲尽节效情，安知前後？夫天地之大，士民之众，竭精谈说，并进辐凑者不可胜数，悉力募之，困於衣食，或失门户。师古曰：「言不得所由入也。一曰，谓被诛戮，丧其家室也。」使苏秦、张仪与仆并生於今之世，曾不得掌故，安敢望常侍郎乎！故曰时异事异。「虽然，安可以不务修身乎哉！诗云：『鼓钟于宫，声闻于外。』师古曰：「小雅白华之诗也。言苟有於中，必形於外也。」『鹤鸣于九皋，声闻于天。』师古曰：「小雅鹤鸣之诗也。言处卑而声彻其高远。」苟能修身，何患不荣！太公体行仁义，七十有二（延）〔乃〕设用於文武，得信厥说，师古曰：「设，施也。信读曰伸。」封於齐，七百岁而不绝。此士所以日夜孳孳，敏行而不敢怠也。师古曰：「孳与孜同。敏，勉也。」辟若 
灵，飞且鸣矣。师古曰：「 灵，雍渠，小青雀也，飞则鸣，行则摇，言其勤苦也。辟读曰譬。 
音脊。灵音零。」传曰：『天不为人之恶寒而辍其冬，师古曰：「辍，止也。」地不为人之恶险而辍其广，君子不为小人之匈匈而易其行。』师古曰：「匈匈，议之声。」『天有常度，地有常形，君子有常行；君子道其常，小人计其功。』师古曰：「道，由也。」诗云：『礼义之不愆，何恤人之言？』师古曰：「逸诗也。愆，过也。恤，忧也。」故曰：『水至清则无鱼，人至察则无徒，师古曰：「徒，众也。」冕而前旒，所以蔽明；W纩充耳，所以塞聪。』如淳曰：「W音工苟反。谓以玉为，用W纩县之也。」师古曰：「如说非也。W，黄色也。纩，绵也。以黄绵为丸，用组悬之於冕，垂两耳旁，示不外听，非玉之县也。」明有所不见，聪有所不闻，举大德，赦小过，无求备於一人之义也。师古曰：「论语仲弓问政於孔子，孔子曰：『赦小过，举贤才。』周公谓鲁公曰：『故旧无大故，则不弃也，毋求备於一人。』故朔引此言也。士有百行，功过相除，不可求备也。」枉而直之，使自得之；优而柔之，使自求之；揆而度之，使自索之。师古曰：「枉，曲也。索亦求也。度音徒各反。」盖圣人教化如此，欲自得之；自得之，则敏且广矣。师古曰：「敏，疾也。」「今世之处士，魁然无徒，廓然独居，师古曰：「魁读曰块。」上观许由，下察接舆，计同范蠡，忠合子胥，师古曰：「许由，尧让以天下而耻闻之。楚狂接舆阳狂匿迹。范蠡佐句践，功成而退。子胥忠谏，至死不易。」天下和平，与义相扶，寡耦少徒，固其宜也，师古曰：「耦，合也。徒，众也。」子何疑於我哉？若夫燕之用乐毅，秦之任李斯，郦食其之下齐，说行如流，曲从如环，所欲必得，功若丘山，海内定，国家安，是遇其时也，子又何怪之邪！语曰『以`N天，以蠡测海，服虔曰：「`音管。」张晏曰：「蠡，瓠瓢也。」师古曰：「`，古管字。蠡音来奚反。瓢音平摇反。」以莛撞钟』，文颖曰：「谓　莛也。」师古曰：「音唐丁反。」岂能通其条贯，考其文理，发其音声哉！师古曰：「考，究也。」繇是观之，譬犹之袭狗，服虔曰：「音纵劬。」如淳曰：「，小鼠也，音精劬。」孤豚之咋虎，师古曰：「孤豚，孤特之豚也。咋，啮也，音仕客反。」至则靡耳，何功之有？师古曰：「靡，碎灭也。耳，语辞。」今以下愚而非处士，虽欲勿困，固不得已，此适足以明其不知权变而终或於大道也。」又设非有先生之论，其辞曰：
非有先生仕於吴，进不称往古以厉主意，退不能扬君美以显其功，默（默）〔然〕无言者三年矣。吴王怪而问之，曰：「寡人获先人之功，寄於众贤之上，夙兴夜寐，未尝敢怠也。今先生率然高举，远集吴地，师古曰：「率然犹飒然。」将以辅治寡人，诚窃嘉之，体不安席，食不甘味，目不视靡曼之色，耳不听钟鼓之音，虚心定志欲闻流议者三年于兹矣。师古曰：「流，末流也，犹言余论也。」今先生进无以辅治，退不扬主誉，窃不为先生取之也。盖怀能而不见，是不忠也；见而不行，主不明也。师古曰：「见，显也。」意者寡人殆不明乎？」非有先生伏而唯唯。师古曰：「唯唯，恭应也，音弋癸反。」吴王曰：「可以谈矣，寡人将竦意而览焉。」师古曰：「竦，企待也。」先生曰：「於戏！师古曰：「於读曰乌。戏读曰呼。」可乎哉？可乎哉？师古曰：「言不可。」谈何容易！师古曰：「不见宽容，则事不易，故曰何容易也。易，弋豉反。」夫谈有悖於目拂於耳谬於心而便於身者，师古曰：「悖，逆也。拂，违戾也。悖音布内反。拂音佛。」或有说於目顺於耳快於心而毁於行者，师古曰：「说读曰悦。」非有明王圣主，孰能听之？」吴王曰：「何为其然也？『中人已上可以语上也。』师古曰：「引论语载孔子之言。中品之人则可以与言上道也。」先生试言，寡人将听焉。」先生对曰：「昔者关龙逢深谏於桀，而王子比干直言於纣，此二臣者，皆极虑尽忠，闵王泽不下流，而万民骚动，师古曰：「闵，病也。」故直言其失，切谏其邪者，将以为君之荣，除主之祸也。今则不然，反以为诽谤君之行，无人臣之礼，师古曰：「不省其忠而被以此罪也。」果纷然伤於身，蒙不辜之名，师古曰：「蒙，被也。」戮及先人，为天下笑，故曰谈何容易！是以辅弼之臣瓦解，而邪谄之人并进，〔遂〕及蜚廉、恶来（辈）〔革〕等。苏林曰：「二人皆纣时邪佞人也。」孟康曰：「蜚廉善走。」师古曰：「蜚，古飞字。」二人皆诈伪，巧言利口以进其身，阴奉h刻镂之好以纳其心。师古曰：「h与雕同，画也。谓刻为文也，音篆。」务快耳目之欲，以苟容为度。遂往不戒，身没被戮，宗庙崩他，国家为虚，师古曰：「他，~也。音直氏反。虚读曰墟。」放戮圣贤，亲近谗夫。诗不云乎？『谗人罔极，交乱四国』，师古曰：「小雅青蝇之诗也。解在戾太子传。」此之谓也。故卑身贱体，说色微辞，师古曰：「说读曰悦。」愉愉CC，终无益於主上之治，师古曰：「愉愉，颜色和也。椋言语顺也。橐粜碛诜础！乖蛑臼咳嗜瞬蝗涛也。将俨然作矜严之色，深言直谏，上以拂主之邪，下以损百姓之害，师古曰：「拂与弼同。损，减也。」则忤於邪主之心，历於衰世之法。师古曰：「忤，逆也。历犹经也，离也。」故养寿命之士莫肯进也，遂居（家）〔深〕山之间，积土为室，编蓬为户，弹琴其中，以　先王之风，亦可以乐而忘死矣。是以伯夷叔齐避周，饿于首阳之下，後世称其仁。如是，邪主之行固足畏也，故曰谈何容易！」於是吴王惧然易容，师古曰：「惧然，失守之貌也。惧音居具反。」捐荐去几，危坐而听。师古曰：「捐荐席而去，冯几自贬损也。」先生曰：「接舆避世，箕子被发阳狂，师古曰：「解并在邹阳传。」此二人者，皆避浊世以全其身者也。使遇明王圣主，得清燕之闲，宽和之色，师古曰：「闲读曰闲。闲，暇也。」发愤毕诚，师古曰：「毕，尽也。」图画安危，揆度得失，师古曰：「图，谋；画，计也。」上以安主体，下以便万民，则五帝三王之道可几而见也。师古曰：「几，庶几。」故伊尹蒙耻辱负鼎俎和五味以干汤，师古曰：「蒙，冒也，犯也。」太公钓於渭之阳以见文王。心合意同，谋无不成，计无不从，诚得其君也。深念远虑，引义以正其身，推恩以广其下，本仁祖义，师古曰：「以仁为本，以义为始。」褒有德，禄贤能，诛恶乱，总远方，一统类，美风俗，此帝王所由昌也。上不变天性，下不夺人伦，则天地和洽，远方怀之，故号圣王。臣子之职既加矣，於是裂地定封，爵为公侯，传国子孙，名显後世，民到于今称之，以遇汤与文王也。太公、伊尹以如此，龙逢、比干独如彼，岂不哀哉！故曰谈何容易！」於是吴王穆然，张晏曰：「穆音默。」师古曰：「穆然，静思貌。」a而深惟，仰而泣下交颐，曰：「嗟乎！余国之不亡也，绵绵连连，殆哉，世〔之〕不绝也！」师古曰：「殆，危也。」於是正明堂之朝，齐君〔臣〕之位，举贤材，布德惠，施仁义，赏有功；躬节俭，减後宫之费，损车马之用；放郑声，远佞人，师古曰：「远，离也，音于万反。」省庖厨，去侈靡；卑宫馆，坏苑囿，填池堑，以予贫民无产业者；开内藏，振贫穷，存耆老，恤孤独；薄赋敛，省刑辟。行此三年，海内晏然，天下大洽，阴阳和调，万物咸得其宜；国无灾害之变，民无饥寒之色，家给人足，畜积有余，囹圄空虚；师古曰：「畜读曰蓄。」凤凰来集，麒麟在郊，甘露既降，朱草萌牙；远方异俗之人乡风慕义，师古曰：「乡读曰向。」各奉其职而来朝贺。故治乱之道，存亡之端，若此易见，而君人者莫肯为也，臣愚窃以为过。故诗云：「王国克生，惟周之桢，济济多士，文王以宁。」师古曰：「大雅文王之诗也。言文王之国生此多士为周室桢干之臣，所以安宁也。」此之谓也。朔之文辞，此二篇最善。其余有封泰山，责和氏璧及皇太子生C，屏风，殿上柏柱，平乐观赋猎，八言、七言上下，晋灼曰：「八言、七言诗，各有上下篇。」从公孙弘借车，凡〔刘〕向所录朔书具是矣。师古曰：「刘向别录所载。」世所传他事皆非也。师古曰：「谓如东方朔别传及俗用五行时日之书，皆非实事也。」赞曰：刘向言少时数问长老贤人通於事及朔时者，师古曰：「与朔同时也。」皆曰朔口谐倡辩，不能持论，喜为庸人诵说，师古曰；「喜音许吏反。为音于伪反。」故令後世多传闻者。而杨雄亦以为朔言不纯师，行不纯德，其流风遗书蔑如也。师古曰：「言辞义浅薄，不足称也。」然朔名过实者，以其诙达多端，不名一行，应谐似优，不穷似智，正谏似直，秽德似隐。非夷齐而是柳下惠，戒其子以上容：师古曰：「容身避害也。」「首阳为拙，应劭曰：「伯夷、叔齐不食周粟，饿死首阳山，为拙。」柱下为工；应劭曰：「老子为周柱下史，朝隐，故终身无患，是为工也。」饱食安步，以仕易农；依隐玩世，诡时不逢」。如淳曰：「依违朝隐，乐玩其身於一世也。反时直言正谏，则与富贵不相逢矣。」臣瓒曰：「行与时诡而不逢祸害也。」师古曰：「瓒说是也。诡，违也。」其滑稽之雄乎！师古曰：「雄谓为之长帅也。」朔之诙谐，逢占射覆，如淳曰：「逢占，逢人所问而占之也。」师古曰：「此说非也。逢占，逆占事，犹云逆刺也。」其事浮浅，行於众庶，童儿牧竖莫不眩耀。而後世好事者因取奇言怪语附著之朔，故详录焉。师古曰：「言此传所以详录朔之辞语者，为俗人多以奇异妄附於朔故耳。欲明传所不记，皆非其实也。而今之为汉书学者，犹更取他书杂说，假合东方朔之事以博异闻，良可叹矣。他皆类此。著音直略反。」
汉书卷六十六公孙刘田王杨蔡陈郑传第三十六
公孙贺字子叔，北地义渠人也。贺祖父昆邪，师古曰：「昆音户门反。」景帝时为陇西守，以将军击吴楚有功，封平曲侯，著书十余篇。师古曰：「艺文志阴阳家有公孙浑邪十五篇是也。」贺少为骑士，从军数有功。自武帝为太子时，贺为舍人，及武帝即位，迁至太仆。贺夫人君孺，卫皇后姊也，贺由是有宠。元光中为轻车将军，军马邑。後四岁，出云中。後五岁，以车骑将军从大将军青出，有功，封南侯。臣瓒曰：「茂陵中书云封南E侯，表亦作E。」师古曰：「、E二字同耳，音普教反。」後再以左将军出定襄，无功，坐酎金，失侯。复以浮沮将军出五原二千余里，无功。师古曰：「沮音子闾反。」後八岁，遂代石庆为丞相，封葛绎侯。时朝廷多事，督责大臣。师古曰：「督谓察视也。」自公孙弘後，丞相李蔡、严青翟、赵周三人比坐事死。师古曰：「比，频也。」石庆虽以谨得终，然数被谴。初贺引拜为丞相，不受印绶，顿首涕泣，曰：「臣本边鄙，以鞍马骑射为官，材诚不任宰相。」上与左右见贺悲哀，感动下泣，曰：「扶起丞相。」贺不肯起，上乃起去，贺不得已拜。出，左右问其故，贺曰：「主上贤明，臣不足以称，恐负重责，从是殆矣。」师古曰：「殆，危也。」贺子敬声，代贺为太仆，父子并居公卿位。敬声以皇后姊子，骄奢不奉法，征和中擅用北军钱千九百万，发觉，下狱。是时诏捕阳陵朱安世不能得，上求之急，贺自请逐捕安世以赎敬声罪。上许之。後果得安世。安世者，京师大侠也，闻贺欲以赎子，笑曰：「丞相祸及宗矣。南山之竹不足受我辞，斜谷之木不足为我械。」师古曰：「斜，谷名也，其中多木。械谓桎梏也。言我方欲告丞相事，狱辞且多，械系方久，故云然也。斜音弋奢反。」安世遂从狱中上书，告敬声与阳石公主私通，师古曰：「武帝女。」及使人巫祭祠诅上，且上甘泉当驰道埋偶人，师古曰：「甘泉宫在北山，故欲往皆言上也。刻木为人，象人之形，谓之偶人。偶，并也，对也。」祝诅有恶言。下有司案验贺，穷治所犯，遂父子死狱中，家族。巫蛊之祸起自朱安世，成於江充，遂及公主、皇后、太子，皆败。语在江充、戾园传。师古曰：「武五子传叙戾太子谥戾，而置园邑，故云戾园也。」刘屈樱武帝庶兄中山靖王子也，师古曰：「屈音丘勿反，又音其勿反。」不知其始所以进。征和二年春，制诏御史：「故丞相贺倚旧故乘高势而为邪，师古曰：「帝为太子，贺已为舍人，故云旧故。」兴美田以利子弟宾客，不顾元元，无益边谷，如淳曰：「戍边卒粮乏，不能为方计以益之也。」货赂上流，师古曰：「丞相贪冒，受赂于下，故使众庶货贿上流执事者也。」朕忍之久矣。终不自革，师古曰：「革，改也。」乃以边为援，如淳曰：「使内郡自作车，耕者自转，所以饶边，饶边所以行恩施，为己名援也。或曰以胡为援也。」使内郡自省作车，服虔曰：「诈令内郡自省作车转输也。边屯无事之时，宜自治作车，以给军用。」师古曰：「令郡自省减诸余功用而作车也。省音所领反。」又令耕者自转，文颖曰：「自输谷於边。」以困农烦扰畜者，重马伤m，武备衰减；师古曰：「重谓怀孕者也。言转运之劳，畜产疲困，故（反）使怀孕者为之伤m，以减武备也。m音呼到反。」下吏妄赋，百姓流亡；又诈为诏书，以奸传朱安世。师古曰：「传，逮捕也。」狱已正於理。其以涿郡太守屈游左丞相，分丞相长史为两府，以待天下远方之选。师古曰：「待得贤人当拜为右丞相。」夫亲亲任贤，周唐之道也。以澎户二千二百封左丞相为澎侯。」服虔曰：「澎音彭。」晋灼曰：「东海县。」其秋，戾太子为江充所谮，杀充，发兵入丞相府，屈油ι硖樱亡其印绶。师古曰：「挺，引也。独引身而逃难，故失印绶也。」是时上避暑在甘泉宫，丞相长史乘疾置以闻。师古曰：「置谓所置驿也。」上问「丞相何为？」对曰：「丞相秘之，未敢发兵。」上怒曰：「事籍籍如此，何谓秘也？师古曰：「籍籍犹纷纷也。」丞相无周公之风矣。周公不诛管蔡乎？」乃赐丞相玺书曰：「捕斩反省，自有赏罚。以牛车为橹，师古曰：「橹，盾也。远与敌战，故以车为橹，用自蔽也。一说橹，望敌之楼也。」毋接短兵，多杀伤士众。师古曰：「用短兵则士众多死伤。」坚闭城门，毋令反者得出。」太子既诛充发兵，宣言帝在甘泉病困，疑有变，奸臣欲作乱。上於是从甘泉来，幸城西建章宫，诏发三辅近县兵，部中二千石以下，丞相兼将。太子亦遣使者挢制师古曰：「挢与矫同，其字从手。矫制，托称诏命也。」赦长安中都官囚徒，师古曰：「京师诸官府。」发武库兵，命少傅石德及宾客张光等分将，使长安囚如侯持节发长水及宣曲胡骑，师古曰：「长水，校名，宣曲，宫也，并胡骑所屯。今县东长水乡即旧营校之地。」皆以装会。侍郎莽通使长安，因追捕如侯，告胡人曰：「节有诈，勿听也。」遂斩如侯，引骑入长安，又发辑濯士，以予大鸿胪商丘成。师古曰：「辑濯士，主用辑及濯行船者也。短曰辑，长曰濯。辑音集，字本从木，其音同耳。濯字本亦作棹，并音直孝反。」初，汉节纯赤，以太子持赤节，故更为黄旄加上以相别。太子召监北军使者任安发北军兵，安受节已闭军门，不肯应太子。太子引兵去，с四市人师古曰：「с与驱同。」凡数万众，至长乐西阙下，逢丞相军，合战五日，死者数万人，血流入沟中。师古曰：「沟，街衢之旁通水者也。」丞相附兵浸多，师古曰：「浸，渐也。」太子军败，南奔覆盎城门，得出。师古曰：「长安城南出东头第一门曰覆盎城门，一号杜门。」会夜司直田仁部闭城门，坐令太子得出，丞相欲斩仁。御史大夫暴胜之谓丞相曰：「司直，吏二千石，当先请，柰何擅斩之。」丞相释仁。师古曰：「释，放也。」上闻而大怒，下吏责问御史大夫曰：「司直纵反者，丞相斩之，法也，大夫何以擅止之？」胜之皇恐，自杀。及北军使者任安，坐受太子节，怀二心，司直田仁纵太子，皆要斩。上曰：「侍郎莽通获反将如侯，长安男子景建从通获少傅石德，可谓元功矣。大鸿胪商丘成力战获反将张光。其封通为重合侯，建为德侯，成为侯。」孟康曰：「音　，在济阴成武，今有亭。」诸太子宾客，尝出入宫门，皆坐诛。其随太子发兵，以反法族。吏士劫略者，皆徙敦煌郡。师古曰：「非其本心，然被太子劫略，故徙之也。」以太子在外，始置屯兵长安诸城门。後二十余日，太子得於湖。语在太子传。师古曰：「湖，县名。」其明年，贰师将军李广利将兵出击匈奴，丞相为祖道，送至渭桥，师古曰：「祖者，送行之祭，因设宴饮焉。」与广利辞决。广利曰：「愿君侯早请昌邑王为太子。如淳曰：「汉仪注列侯为丞相，称君侯。」师古曰：「杨恽传丘常谓恽为君侯，是则通呼列侯之尊称耳，非必在於丞相也。如氏之说，不为通矣。」如立为帝，君侯长何忧乎？」师古曰：「如，若也。」屈有砼怠２邑王者，贰师将军女弟李夫人子也。贰师女为屈幼悠蓿故共欲立焉。是时治巫蛊狱急，内者令郭穰告丞相夫人以丞相数有谴，使巫祠社，祝诅主上，有恶言，及与贰师共祷祠，欲令昌邑王为帝。有司奏请案验，罪至大逆不道。有诏载屈映车以徇，师古曰：「厨车，载食之车也。徇，行示也。」要斩东市，妻子枭首华阳街。贰师将军妻子亦收。贰师闻之，降匈奴，宗族遂灭。车千秋，本姓田氏，其先齐诸田徙长陵。师古曰：「刘敬所言徙关东大族者。」千秋为高郎。师古曰：「高庙卫之郎。」会卫太子为江充所谮败，久之，千秋上急变讼太子冤，师古曰：「所告非常，故云急变也。」曰：「子弄父兵，罪当笞；天子之子过误杀人，当何罪哉！臣尝梦见一白头翁教臣言。」是时，上颇知太子惶恐无他意，乃大感寤，召见千秋。至前，千秋长八尺余，体貌甚丽，武帝见而说之，师古曰：「说读曰悦。」谓曰：「父子之间，人所难言也，公独明其不然。此高庙神灵使公教我，公当遂为吾辅佐。」立拜千秋为大鸿胪。师古曰：「当其立见而即拜之，言不移时也。」数月，遂代刘屈游丞相，封富民侯。千秋无他材能术学，又无伐阅功劳，师古曰：「伐，积功也。阅，经历也。」特以一言寤意，旬月取宰相封侯，世未尝有也。後汉使者至匈奴，单于问曰：「闻汉新拜丞相，何用得之？」师古曰：「言此人何以得为相也。」使者曰：「以上书言事故。」单于曰：「苟如是，汉置丞相，非用贤也，妄一男子上书即得之矣。」使者还，道单于语。武帝以为辱命，欲下之吏。良久，乃贳之。师古曰：「贳，宽纵也，谓释放之也。其下亦同。」然千秋为人敦厚有智，居位自称，逾於前後数公。师古曰：「言称其职也。」初，千秋始视事，见上连年治太子狱，诛罚尤多，群下恐惧，思欲宽广上意，尉安众庶。师古曰：「尉安之字，本无心也，是以汉书往往存古体字焉。」乃与御史、中二千石共上寿颂德美。劝上施恩惠，缓刑罚，玩听音乐，养志和神，为天下自虞乐。师古曰：「虞与娱同。」上报曰：「朕之不德，自左丞相与贰师阴谋逆乱，巫蛊之祸流及士大夫。师古曰：「谓与太子战死者也。」朕日一食者累月，乃何乐之听？痛士大夫常在心，既事不咎。师古曰：「言既往之事，不可追咎。」虽然，巫蛊始发，诏丞相、御史督二千石求捕，师古曰：「督，察视也。」廷尉治，未闻九卿廷尉有所鞫也。师古曰：「鞫，问也。」曩者，江充先治甘泉宫人，转至未央椒房，师古曰：「椒房，殿名，皇后所居也。以椒和泥涂壁，取其温而芳也。」以及敬声之畴、李禹之属谋入匈奴，有司无所发，今丞相亲掘兰台蛊验，所明知也。至今余巫颇脱不止，师古曰：「言往往尚为蛊也。」阴贼侵身，远近为蛊，朕之甚，何寿之有？敬不举君之觞！谨谢丞相、二千石各就馆。师古曰：「谢，告也。馆，（宫）〔官〕舍也。」书曰：『毋偏毋党，王道荡荡。』师古曰：「周书洪范之辞也。」毋有复言。」师古曰：「不许其更请。」後岁余，武帝疾，立皇子钩弋夫人男为太子，师古曰：「钩弋，宫名也，昭帝母赵婕妤居之，故号钩弋夫人也。」拜大将军霍光、车骑将军金日、御史大夫桑弘羊及丞相千秋，并受遗诏，辅道少主。师古曰：「道读曰导。」武帝崩，昭帝初即位，未任听政，师古曰：「年幼，故未堪听政。」政事壹决大将军光。千秋居丞相位，谨厚有重德。每公卿朝会，光谓千秋曰：「始与君侯俱受先帝遗诏，今光治内，君侯治外，宜有以教督，使光毋负天下。」师古曰：「督，视也。」千秋曰：「唯将军留意，即天下幸甚。」终不肯有所言。光以此重之。每有吉祥嘉应，数褒赏丞相。讫昭帝世，国家少事，百姓稍益充实。始元六年，诏郡国举贤良文学士，问以民所疾苦，於是盐铁之议起焉。师古曰：「议罢盐铁之官，令百姓皆得煮盐铸铁，因总论政治得失也。」千秋为相十二年，薨，谥曰定侯。初，千秋年老，上优之，朝见，得乘小车入宫殿中，故因号曰「车丞相」。子顺嗣侯，官至云中太守，宣帝时以虎牙将军击匈奴，坐盗增卤获自杀，国除。
桑弘羊为御史大夫八年，自以为国家兴榷`之利，师古曰：「榷谓专其利使入官也。`即管字也，义与干同，皆谓主也。榷解在昭纪。」伐其功，师古曰：「自矜其功也。」欲为子弟得官，怨望霍光，与上官桀等谋反，遂诛灭。王诉，济南人也。师古曰：「诉字与欣同。」以郡县吏积功，稍迁为被阳令。孟康曰：「故千乘县也。被音罢。」师古曰：「音皮彼反。」武帝末，军旅数发，郡国盗贼群起，绣衣御史暴胜之使持斧逐捕盗贼，以军兴从事，诛二千石以下。胜之过被阳，欲斩诉，诉已解衣伏质，师古曰：「质，也，欲斩人皆伏於上也。音竹林反。」仰言曰：「使君颛杀生之柄，威震郡国，师古曰：「为使者，故谓之使君。使音所吏反。颛与专同。」今复斩一诉，不足以增威，不如时有所宽，以明恩贷，师古曰：「贷犹假也，言饶假之。贷音土戴反。」令尽死力。」胜之壮其言，贳不诛，因与诉相结厚。胜之使还，荐诉，徵为右辅都尉，守右扶风。上数出幸安定、北地，过扶风，宫馆驰道修治，供张办。师古曰：「供音居用反。张音竹亮反。」武帝嘉之，驻车，拜诉为真，视事十余年。昭帝时为御史大夫，代车千秋为丞相，封宜春侯。明年薨，谥曰敬侯。子谭嗣，以列侯与谋废昌邑王立宣帝，师古曰：「与读曰豫。」益封三百户。薨，子咸嗣。王莽妻即咸女，莽篡位，宜春氏以外戚宠。张晏曰：「莽讳取同姓，故氏侯邑也。」师古曰：「此说非也。若云王氏则与莽族相涉，故以侯号称之耳。莽本以与谭得姓不同，祖系各别，故为婚娶，既非私窃，不须避讳，讳亦不可掩也。」自诉传国至玄孙，莽败，乃绝。杨敞，华阴人也。给事大将军莫府，为军司马，霍光爱厚之，稍迁至大司农。元凤中，稻田使者燕苍知上官桀等反谋，以告敞。敞素谨畏事，不敢言，乃移病卧。师古曰：「移病，（请以）〔谓移〕书言病。一曰以病而移居也。」以告谏大夫杜延年，延年以闻。苍、延年皆封，敞以九卿不辄言，故不得侯。师古曰：「闻之不即告言也。」後迁御史大夫，代王诉为丞相，封安平侯。明年，昭帝崩。昌邑王徵即位，淫乱，大将军光与车骑将军张安世谋欲废王更立。议既定，使大司农田延年报敞。敞惊惧，不知所言，汗出洽背，徒唯唯而已。师古曰：「唯唯，恭应之辞也，音弋癸反。」延年起至更衣，师古曰：「古者延宾必有更衣之处也。」敞夫人遽从东箱师古曰：「遽，速也。」谓敞曰：「此国大事，今大将军议已定，使九卿来报君侯。君侯不疾应，与大将军同心，犹与无决，师古曰：「与读曰豫。」先事诛矣。」延年从更衣还，敞、夫人与延年参语许诺，师古曰：「三人共言，故云参语。」请奉大将军教令，遂共废昌邑王，立宣帝。宣帝即位月余，敞薨，谥曰敬侯。子忠嗣，以敞居位定策安宗庙，益封三千五百户。忠弟恽，字子幼，师古曰：「恽音於粉反。」以忠任为郎，补常侍骑。师古曰：「为骑郎而常侍，故谓之常侍骑也。」恽母，司马迁女也。恽始读外祖太史公记，颇为春秋。以材能称。好交英俊诸儒，名显朝廷，擢为左曹。霍氏谋反，恽先闻知，因侍中金安上以闻，召见言状。霍氏伏诛，恽等五人皆封，恽为平通侯，迁中郎将。郎官故事，令郎出钱市财用，给文书，乃得出，名曰「山郎」。张晏曰：「山，财用之所出，故取名焉。」移病尽一日，辄偿一沐，晋灼曰：「五日一洗沐也。」师古曰：「言出财用者，虽非休沐，常得在外也。贫者实病，皆以沐假偿之也。」或至岁余不得沐。其豪富郎，日出游戏，或行钱得善部。师古曰：「郎官之职，各有主部，故行钱财而择其善，以招权也。」货赂流行，传相放效。师古曰：「放音斧往反。」恽为中郎将，罢山郎，移长度大司农，以给财用。应劭曰：「长，久也。一岁之调度也。」苏林曰：「簿书给缣之长也。」师古曰：「应说是也。言总计一岁所须财用，及文书之调度，而移大司农，以官钱供给之，更不取於郎也。」其疾病休谒洗沐，皆以法令从事。郎、谒者有罪过，辄奏免，荐举其高弟有行能者，至郡守九卿。郎官化之，莫不自厉，绝请谒货赂之端，令行禁止，宫殿之内翕然同声。由是擢为诸吏光禄勋，亲近用事。初，恽受父财五百万，及身封侯，皆以分宗族。後母无子，财亦数百万，死皆予恽，恽尽复分後母昆弟。再受訾千余万，皆以分施。其轻财好义如此。
恽居殿中，廉e无私，郎官称公平。然恽伐其行治，师古曰：「自矜其节行及政治之能也。」又性刻害，好发人阴伏，同位有忤己者，必欲害之，以其能高人。由是多怨於朝廷，与太仆戴长乐相失，卒以是败。师古曰：「卒，终也。」长乐者，宣帝在民间时与相知，及即位，拔擢亲近。长乐尝使行事（隶）〔肄〕宗庙，服虔曰：「兼行天子事，先（隶）〔肄〕习威仪也。」师古曰：「肄音弋二反。」还谓掾史曰：「我亲面见受诏，副帝（隶）〔肄〕，侯御。」师古曰：「我副帝（隶）〔肄〕而侯乃为御耳。御谓御车也。音丁故反。」人有上书告长乐非所宜言，事下廷尉。长乐疑恽教人告之，亦上书告恽罪：「高昌侯车奔入北掖门，师古曰：「奔，古奔字也。」恽语富平侯张延寿曰：『闻前曾有奔车抵殿门，师古曰：「抵，触也，音丁礼反。」门关折，马死，而昭帝崩。今复如此，天时，非人力也。』左冯翊韩延寿有罪下狱，恽上书讼延寿。郎中丘常谓恽曰：『闻君侯讼韩冯翊，当得活乎？』恽曰：『事何容易！胫胫者未必全也。师古曰：「胫胫，直貌也。」我不能自保，师古曰：「言我尚不能自保，讼人何以得活。」真人所谓鼠不容穴衔窭数者也。』李奇曰：「真人，正人也。」如淳曰：「所以不容穴，坐衔窭数自妨，故不得入穴。」师古曰：「窭数，戴器也。窭音其羽反。数音山羽反。解在东方朔传。恽自云今之讼人，亦於己有妨。」又中书谒者令宣持单于使者语，视诸将军、中朝二千石。师古曰：「谓译者所录也。视读曰示。」恽曰：『冒顿单于得汉美食好物，谓之恶，单于不来明甚。』师古曰：「时使者云单于欲来朝，故恽云不来。」恽上观西阁上画人，指桀纣画谓乐昌侯王武曰：『天子过此，一二问其过，可以得师矣。』师古曰：「过此谓经过此也。问其过，谓桀纣之过恶。」画人有尧舜禹汤，不称而举桀纣。恽闻匈奴降者道单于见杀，恽曰：『得不肖君，大臣为画善计不用，自令身无处所。师古曰：「无处所谓死灭也。」若秦时但任小臣，诛杀忠良，竟以灭亡；令亲任大臣，即至今耳。师古曰：「言国祚长远，可以至今犹不亡也。」古与今如一丘之貉。』师古曰：「言其同类也。貉，兽名，似狐而善睡，音胡各反。」恽妄引亡国以诽谤当世，无人臣礼。又语长乐曰：『正月以来，天阴不雨，此春秋所记，夏侯君所言。张晏曰：「夏侯胜谏昌邑王曰：『天久阴不雨，臣下必有谋上者。』春秋无久阴不雨之异也。汉史记胜所言，故曰『春秋所记』，谓说春秋灾异者耳。」师古曰：「春秋有不雨事，说者因论久阴，附著之也。张谓汉史为春秋，失之矣。」行必不至河东矣。』张晏曰：「后土祠在河东，天子岁祠之。」以主上为戏语，尤悖逆绝理。「事下廷尉。廷尉定国考问，左验明白，师古曰：「定国，于定国也。左，证左也，言当时在其左右见此事者也。」奏恽不服罪，而召户将尊，苏林曰：「直主门户者也。」师古曰：「户将，官名，主户卫，属光禄也。」欲令戒饬富平侯延寿，师古曰：「饬与敕同。富平侯张延寿也。」曰『太仆定有死罪数事，朝暮人也。师古曰：「言不久活也。」恽幸与富平侯婚姻，今独三人坐语，侯言「时不闻恽语」，自与太仆相触也』。师古曰：「令延寿证云恽无此语，长乐诬之也。」尊曰：『不可』。恽怒，持大刀，曰：『蒙富平侯力，得族罪！师古曰：「恽言富平侯依太仆言而证之，则我得罪至於族灭，深怨之辞也。」毋泄恽语，令太仆闻之乱余事。』文颖曰：「勿使太仆闻恽此语。」师古曰：「乱余事者，恐长乐心忿，更加增其余罪状也。」恽幸得列九卿诸吏，宿卫近臣，上所信任，与闻政事，师古曰：「与读曰豫。」不竭忠爱，尽臣子义，而妄怨望，称引为@恶言，师古曰：「@与妖同。」大逆不道，请逮捕治。」上不忍加诛，有诏皆免恽、长乐为庶人。恽既失爵位，家居治产业，起室宅，以财自娱。岁余，其友人安定太守西河孙会宗，知略士也，与恽书谏戒之，为言大臣废退，当阖门惶惧，为可怜之意，师古曰：「阖，闭也。」不当治产业，通宾客，有称（举）〔誉〕。恽宰相子，少显朝廷，一朝〔以〕昧语言见废，师古曰：「与暗同。」内怀不服，报会宗书曰：恽材朽行秽，文质无所底，师古曰：「底，致也，音之履反。」幸赖先人余业得备宿卫，遭遇时变以获爵位，终非其任，卒与祸会。师古曰：「卒亦终也。」足下哀其愚，蒙赐书，教督以所不及，师古曰：「蒙，蔽；督，视〔也〕。」殷勤甚厚。然窃恨足下不深惟其终始，师古曰：「惟，思也。」而猥随俗之毁誉也。师古曰：「猥，曲也。」言鄙陋之愚心，若逆指而文过，师古曰：「逆足下之意指，而自文饰其过。」默而息乎，恐违孔氏「各言尔志」之义，师古曰：「论语云颜回季路侍，子曰『盍各言尔志』，故恽引之。」故敢略陈其愚，唯君子察焉！恽家方隆盛时，乘朱轮者十人，位在列卿，爵为通侯，总领从官，与闻政事，师古曰：「与读曰豫。」曾不能以此时有所建明，以宣德化，又不能与群僚同心并力，陪辅朝廷之遗忘，已负窃位素餐之责久矣。师古曰：「素，空也。不称其职，空食禄也。」怀禄贪势，不能自退，遭遇变故，横被口语，师古曰：「横音胡孟反。」身幽北阙，妻子满狱。当此之时，自以夷灭不足以塞责，师古曰：「塞，补也。」岂意得全首领，复奉先人之丘墓乎？伏惟圣主之恩，不可胜量。君子游道，乐以忘忧；小人全躯，说以忘罪。师古曰：「说读曰悦。」窃自思念，过已大矣，行已亏矣，长为农夫以没世矣。是故身率妻子，戮力耕桑，灌园治产，以给公上，师古曰：「充县官之赋敛也。」不意当复用此为讥议也。夫人情所不能止者，圣人弗禁，故君父至尊亲，师古曰：「父至亲，君至尊。」送其终也，有时而既。张晏曰：「丧不过三年，臣见放逐，降居三月，复初。」师古曰：「既，已也。」臣之得罪，已三年矣。田家作苦，岁时伏腊，亨羊涓幔斗酒自劳。师古曰：「洌毛炙肉也，即今所谓n也。湟舨浇环础n音一高反。劳音来到反。」家本秦也，能为秦声。妇，赵女也，雅善鼓瑟。奴婢歌者数人，酒後耳热，仰天拊缶应劭曰：「缶，瓦器也，秦人击之以节歌。」师古曰：「缶即今之盆类也。」而呼乌乌。师古曰：「李斯上书云：『击瓮叩缶，弹筝搏髀，而呼乌乌快耳者，真秦声也。』是关中旧有此曲也。」其诗曰：「田彼南山，芜秽不治，种一顷豆，落而为萁。人生行乐耳，须富贵何时！」张晏曰：「山高而在阳，人君之象也。芜秽不治，言朝廷之荒乱也。一顷百亩，以喻百官也。言豆者，贞实之物，当在锊郑零落在野，喻己见放弃也。萁曲而不直，言朝臣皆谄谀也。」师古曰：「萁，豆茎也，音基。须，待也。」是日也，拂衣而喜，奋低昂，师古曰：「，古衣袖字。」顿足起舞，诚淫荒无度，不知其不可也。师古曰：「自谓为可也。」恽幸有余禄，方籴贱贩贵，逐什一之利，此贾竖之事，污辱之处，恽亲行之。下流之人，众毁所归，不寒而栗。师古曰：「栗，竦缩也。」虽雅知恽者，犹随风而靡，师古曰：「言逐众议，皆相毁也。」尚何称誉之有！董生不云乎？「明明求仁义，常恐不能化民者，卿大夫意也；明明求财利，常恐困乏者，庶人之事也。」师古曰：「引董仲舒之辞也。仲舒传作皇皇也。」故「道不同，不相为谋。」师古曰：「论语载孔子之辞，恽又引之。为音于伪反。」今子尚安得以卿大夫之制而责仆哉！夫西河魏土，文侯所兴，有段干木、田子方之遗风，应劭曰：「段干木、田子方，魏贤人也。」漂然皆有节概，知去就之分。师古曰：「漂然，高远意，概，度量也。漂音匹遥反。概音工代反。分音扶问反。」顷者，足下离旧土，临安定，安定山谷之间，昆戎旧壤，文颖曰：「昆夷之地也。」子弟贪鄙，岂习俗之移人哉？於今乃睹子之志矣。师古曰：「言岂随安定贪鄙之俗而易其操乎？平生谓子为达道，今乃见子之志与我不同〔者〕也。」方当盛汉之隆，愿勉旃，毋多谈。师古曰：「旃，之也。言子当自勉励以立功名，不须多与我言也。」又恽兄子安平侯谭为典属国，谓恽曰：「西河太守建平杜侯师古曰：「杜延年。」前以罪过出，今徵为御史大夫。侯罪薄，又有功，且复用。」恽曰：「有功何益？县官不足为尽力。」恽素与盖宽饶、韩延寿善，谭即曰：「县官实然，盖司隶、韩冯翊皆尽力吏也，俱坐事诛。」会有日食变，驺马猥佐成上书告恽如淳曰：「驺马，以给驺使乘之。佐，主猥马吏也。有吏有佐名成者。」「骄奢不悔过，日食之咎，此人所致。」章下廷尉案验，得所予会宗书，宣帝见而恶之。廷尉当恽大逆无道，师古曰：「当谓处断其罪。」要斩。妻子徙酒泉郡。谭坐不谏正恽，与相应，有怨望语，免为庶人。召拜成为郎，诸在位与恽厚善者，未央卫尉韦玄成、京兆尹张敞及孙会宗等，皆免官。蔡义，河内温人也。以明经给事大将军莫府。家贫，常步行，资礼不逮众门下，好事者相合师古曰：「言众敛钱物。」为义买犊车，令乘之。数岁，迁补覆盎城门候。师古曰：「门候，主候时而开闭也。」久之，诏求能为韩诗者，徵义待诏，久不进见。义上疏曰：「臣山东草莱之人，行能亡所比，容貌不及众，然而不弃人伦者，窃以闻道於先师，自托於经术也。愿赐清闲之燕，师古曰：「燕，安息也。闲读曰闲。」得尽精思於前。」上召见义，说诗，甚说之，师古曰：「下说读曰悦。」擢为光禄大夫给事中，进授昭帝。数岁，拜为少府，迁御史大夫，代杨敞为丞相，封阳平侯。又以定策安宗庙益封，加赐黄金二百斤。义为丞相时年八十余，短小无须眉，貌似老妪，行步a偻，师古曰：「a即俯字也。偻，曲背也。偻音力主反。」常两吏扶夹乃能行。时大将军光秉政，议者或言光置宰相不选贤，苟用可颛制者。师古曰：「颛与专同。其後类此。」光闻之，谓侍中左右及官属曰：「以为人主师当为宰相，何谓云云？师古曰：「云云，众语，谓有不选贤之言也。」此语不可使天下闻也。」义为相四岁，薨，谥曰节侯。无子，国除。
陈万年字幼公，沛郡相人也。为郡吏，察举，至县令，迁广陵太守，师古曰：「屡被察廉及举荐，故得迁之也。」以高弟入为右扶风，迁太仆。万年廉平，内行修，然善事人，赂遗外戚许、史，倾家自尽，尤事乐陵侯史高。丞相丙吉病，中二千石上谒问疾。师古曰：「上谒，若今通名也。」遣家丞出谢，谢已皆去，万年独留，昏夜乃归。及吉病甚，上自临，问以大臣行能。吉荐于定国、杜延年及万年。万年竟代定国为御史大夫，八岁病卒。子咸字子康，年十八，以万年任为郎。有异材，抗直，数言事，刺讥近臣，书数十上，迁为左曹。万年尝病，召咸教戒於床下，语至夜半，咸睡，头触屏风。万年大怒，欲杖之，曰：「乃公教戒汝，汝反睡，不听吾言，何也？」咸叩头谢曰：「具晓所言，大要教咸　也。」师古曰：「大要，大归也。　，古谄字也。」万年乃不复言。万年死後，元帝擢咸为御史中丞，总领州郡奏事，课第诸刺史，内执法殿中，公卿以下皆敬惮之。是时中书令石显用事颛权，咸颇言显短，显等恨之。时槐里令朱云残酷杀不辜，有司举奏，未下。师古曰：「天子未下其章也。」咸素善云，云从刺候，教令上书自讼。晋灼曰：「云从咸刺探伺候事之轻重，咸因教令上书。」於是石显微伺知之，白奏咸漏泄省中语，下狱掠治，师古曰：「掠，笞击也，音力向反。」减死，髡为城旦，因废。成帝初即位，大将军王凤以咸前指言石显，有忠直节，奏请咸补长史。迁冀州刺史，奉使称意，徵为谏大夫。复出为楚内史，北海、东郡太守。坐为京兆尹王章所荐，章诛，咸免官。起家复为南阳太守。所居以杀伐立威，豪猾吏及大姓犯法，辄论输府，师古曰：「府谓郡之府。」以律程作司空，师古曰：「司空，主行役之官。」为地臼木杵，舂不中程，或私解脱钳K，衣服不如法，师古曰：「钳在颈，K在足，皆以铁为之。钳音其炎反。K音弟。」辄加罪笞。督作剧，不胜痛，师古曰：「作程剧苦，又被督察，笞罚既多，故不胜痛也。」自绞死，岁数百千人，久者虫出腐烂，家不得收。其治放严延年，其廉不如。所居调发属县所出食物以自奉养，师古曰：「调，徒钓反。」奢侈玉食。师古曰：「玉食，美食如玉也。」然操持掾史，师古曰：「操，执也，音（于向）〔千高〕反。」郡中长吏皆令闭门自敛，不得逾法。公移敕书曰：师古曰：「公然移书以约敕也。」「即各欲求索自快，是一郡百太守也，何得然哉！」下吏畏之，豪疆执服，师古曰：「执读曰e，音之涉反。」令行禁止，然亦以此见废。咸，三公子，少显名於朝廷，而薛宣、朱博、翟方进、孔光等仕宦绝在咸後，皆以廉俭先至公卿，而咸滞於郡守。时车骑将军王音辅政，信用陈汤。咸数赂遗汤，予书曰：「即蒙子公力，得入帝城，死不恨。」师古曰：「子公，汤之字。」後竟徵入为少府。少府多宝物，属官咸皆钩校，发其奸臧，师古曰：「钩音工侯反。」没入辜榷财物。师古曰：「辜，〔罪也〕。榷，专固也。」官属及诸中宫黄门、钩盾、掖庭官吏，举奏按论，畏咸，皆失气。为少府三岁，与翟方进有隙。方进为丞相，奏「咸前为郡守，所在残酷，毒螫加於吏民。主守盗，受所监。如淳曰：「律，主守而盗直十金，弃市。」师古曰：「受所监法，解在景纪。」而官媚邪臣陈汤以求荐举。苟得无耻，不宜处位。」咸坐免。顷之，红阳侯立举咸方正，为光禄大夫给事中，方进复奏免之。後数年，立有罪就国，方进奏归咸故郡，以忧死。郑弘字　卿，泰山刚人也。师古曰：「　，古稚字。」兄昌字次卿，亦好学，皆明经，通法律政事。次卿为太原、涿郡太守，弘为南阳太守，皆著治迹，条教法度，为後所述。次卿用刑罚深，不如弘平。迁淮阳相，以高弟入为右扶风，京师称之。代韦玄成为御史大夫。六岁，坐与京房论议免，语在房传。赞曰：所谓盐铁议者，起始元中，徵文学贤良问以治乱，皆对愿罢郡国盐铁酒榷均输，师古曰：「酒榷均输解在武纪及食货志。」务本抑末，毋与天下争利，然後〔教〕化可兴。御史大夫弘羊以为此乃所以安边竟，制四夷，师古曰：「竟读曰境。」国家大业，不可废也。当时相诘难，颇有其议文。至宣帝时，汝南（相）〔桓〕宽次公师古曰：「次公者，宽之字。」治公羊春秋，举为郎，至庐江太守丞，博通善属文，推衍盐铁之议，增广条目，极其论难，著数万言，师古曰：「即今之所行盐铁论十卷是也。」亦欲以究治乱，成一家之法焉。其辞曰：师古曰：「谓（相）〔桓〕宽总评议其善恶。」「观公卿贤良文学之议，『异乎吾所闻』。师古曰：「论语载子张之言，言不与己志同也，故宽引〔之〕。」闻汝南朱生言，当此之时，英俊并进，贤良茂陵唐生、文学鲁国万生之徒六十有余人咸聚阙庭，舒六艺之风，陈治平之原，知者赞其虑，仁者明其施，勇者见其断，师古曰：「断音丁唤反。」辩者骋其辞，]]焉，行行焉，师古曰：「]]，辩争之貌；行行，刚疆之貌也。]音牛斤反。行音胡浪反。」虽未详备，斯可略观矣。中山刘子推言王道，挢当世，反诸正，师古曰：「正曲曰挢。诸，之也。挢读（曰）〔与〕矫同，其字从手。」彬彬然弘博君子也。师古曰：「彬彬，文章貌也，音彼F反。」九江祝生奋史鱼之节，发愤懑，讥公卿，师古曰：「懑音满，又莫本反。」介然直而不挠，师古曰：「挠，曲也，音女教反。」可谓不畏疆圉矣。桑大夫据当世，合时变，上权利之略，虽非正法，钜儒宿学不能自解，师古曰：「解，释也，言理不出於弘羊也。」博物通达之士也。然摄公卿之柄，不师古始，放於末利，师古曰：「放，纵也，谓纵心於利也。一说放，依也，音方往反。论语称孔子曰『放於利而行，多怨』也。」处非其位，行非其道，果陨其性，以及厥宗。师古曰：「性，生也，谓与上官桀谋反诛也。」车丞相履伊吕之列，当轴处中，括囊不言，容身而去，师古曰：「括，结也。易坤卦六四爻辞曰『括囊，无咎无誉』，言自闭慎如囊之括结也。」彼哉！彼哉！师古曰：「论语云或问子西，孔子曰：『彼哉！彼哉！』言彼人者，无足称也。」若夫丞相、御史两府之士，不能正议以辅宰相，成同类，长同行，阿意苟合，以说其上，师古曰：「说读曰悦。」『斗筲之徒，何足选也！』」师古曰：「筲，竹器也，容一斗。选，数也。论语云子贡问曰：『今之从政者何如？』孔子曰：『噫，斗筲之人，何足选也！』言其材器小劣，不足数也。筲音所交反。选音先阮反。噫，叹声也。噫音於其反。」
汉书卷六十七杨胡朱梅云传第三十七
杨王孙者，孝武时人也。学黄老之术，家业千金，厚自奉养生，亡所不致。师古曰：「致，至也。」及病且终，先令其子，师古曰：「先令，为遗令。」曰：「吾欲I葬，以反吾真，师古曰：「I者，不为衣衾棺椁者也。反，归也。真者，自然之道也。I音郎果反。」必亡易吾意。师古曰：「易，改也。」死则为布囊盛尸，入地七尺，既下，从足引脱其囊，以身亲土。」其子欲默而不从，重废父命，师古曰：「重，难也。」欲从（其）〔之〕，心又不忍，乃往见王孙友人祁侯。师古曰：「祁侯缯贺之孙承嗣者，名它。」祁侯与王孙书曰：「王孙苦疾，仆迫从上祠雍，未得诣前。师古曰：「诣，至也。至前，言（求）〔来〕见也。」愿存精神，省思虑，进医药，厚自持。窃（闲）〔闻〕王孙先令I葬，令死者亡知则已，若其有知，是戮尸地下，将I见先人，窃为王孙不取也。且孝经曰『为之棺椁衣衾』，是亦圣人之遗制，何必区区独守所闻？师古曰：「区区，小意也。」愿王孙察焉。」王孙报曰：「盖闻古之圣王，缘人情不忍其亲，故为制礼，今则越之，师古曰：「言逾礼而厚葬也。」吾是以I葬，将以矫世也。师古曰：「正曲曰矫。」夫厚葬诚亡益於死者，而俗人竞以相高，靡财单币，腐之地下。师古曰：「靡，散也。单，尽也。」或乃今日入而明日发，师古曰：「言见发掘也。」此真与暴骸於中野何异！且夫死者，终生之化，而物之归者也。归者得至，化者得变，是物各反其真也。反真冥冥，亡形亡声，乃合道情。夫饰外以华众，厚葬以鬲真，师古曰：「鬲与隔同。其後并类此。」使归者不得至，化者不得变，是使物各失其所也。且吾闻之，精神者天之有也，形骸者地之有也。师古曰：「文子称天气为魂。延陵季子云『骨肉下归於土』，是以云然。」精神离形，各归其真，故谓之鬼，鬼之为言归也。其尸块然独处，岂有知哉？师古曰：「块音口对反。」裹以币帛，鬲以棺椁，支体络束，口含玉石，欲化不得，郁为枯腊，千载之後，棺椁朽腐，乃得归土，就其真宅。繇是言之，焉用久客！师古曰：「言不用久为客也。繇读与由同。」昔帝尧之葬也，U木为　，葛为缄，服虔曰：「U音款。款，空也，空木为　。」师古曰：「　即椟字也。椟，小棺也。，葛蔓也。一曰，亦草名，葛之类也。缄，束也。音力水反。缄音工咸反。」其穿下不乱泉，上不泄。师古曰：「乱，绝也。」故圣王生易尚，死易葬也。师古曰：「尚，崇也。言生死皆俭约也。」不加功於亡用，不损财於亡谓。师古曰：「谓者，名称也，亦指趣也。」今费财厚葬，留归鬲至，死者不知，生者不得，是谓重惑。於戏！吾不为也。」师古曰：「於读曰乌。戏读曰呼。」祁侯曰：「善。」遂I葬。
胡建字子孟，河东人也。孝武天汉中，守军正丞，师古曰：「南北军各有正，正又置丞，而建未得真官，兼守之。」贫亡车马，常步与走卒起居，所以尉荐走卒，甚得其心。师古曰：「尉者，自上安之也。荐者，举籍也。」时监军御史为奸，穿北军垒垣以为贾区，师古曰：「坐卖曰贾，为卖物之区也。区者，小室之名，若今小庵屋之类耳。故卫士之屋谓之区庐，宿卫（官）〔宫〕外士称为区士也。贾音古。其下亦同。」建欲诛之，乃约其走卒师古曰：「约，束也。」曰：「我欲与公有所诛，吾言取之则取，斩之则斩。」於是当选士马日，监御史与护军诸校列坐堂皇上，师古曰：「校者，军之诸部校也。室无四壁曰皇。」建从走卒趋至堂皇下拜谒，因上堂〔皇〕，走卒皆上，建指监御史曰：「取彼。」走卒前曳下堂皇。建曰：「斩之。」遂斩御史。护军诸校皆愕惊，不知所以。建亦已有成奏在其怀中，遂上奏曰：「臣闻军法，立武以威众，诛恶以禁邪。今监御史公穿军垣以求贾利，师古曰：「公谓显然为之。」私买卖以与士市，不立刚毅之心，勇猛之节，亡以帅先士大夫，尤失理不公。用文吏议，不至重法。黄帝李法曰：苏林曰：「狱官名也。天文志『左角李，右角将』。」孟康曰：「兵书之法也。」师古曰：「李者，法官之号也，总主征伐刑戮之事也，故称其书曰李法。苏说近之。」『壁垒已定，穿窬不繇路，是谓奸人，奸人者杀。』师古曰：「窬，小窦也，音逾。繇读与由同。下皆类此。」臣谨按军法曰：『正亡属将军，将军有罪以闻，师古曰：「言军正不属将军。将军有罪过，得表奏之。」二千石以下行法焉。』孟康曰：「二千石谓军中校尉、都尉之属。」丞於用法疑，孟康曰：「丞属军正，斩御史於法有疑。」执事不诿上，师古曰：「诿，累也。言执事者，当见法即行，不可以事累於上也。诿音女瑞反。累音力瑞反。」臣谨以斩，昧死以闻。」制曰：「司马法曰『国容不入军，军容不入国』，何文吏也？师古曰：「司马法亦兵书之名也，解在主父偃传。诏言在於军中，何用文吏议也。」三王或誓於军中，欲民先成其虑也；或誓於军门之外，欲民先意以待事也；师古曰：「虑谓计念也。先意谓先为之意也。」或将交刃而誓，致民志也。』师古曰：「欲致民勇志，使不奔北。」建又何疑焉？」建繇是显名。後为渭城令，治甚有声。值昭帝幼，皇后父上官将军安与帝姊盖主私夫丁外人相善。外人（矫）〔骄〕恣，怨故京兆尹樊福，使客射杀之。客臧公主庐，吏不敢捕。渭城令建将吏卒围捕。盖主闻之，与外人、上官将军多从奴客往，奔射追吏，师古曰：「奔，古奔字也。奔走赴之而射也。」吏散走。主使仆射劾渭城令游徼伤主家奴。建报亡它坐。服虔曰：「言游徼奉公，无它坐也。」盖主怒，使人上书告建侵辱长公主，射甲舍门。师古曰：「甲舍即甲第，公主之宅。」知吏贼伤奴，辟报故不穷审。苏林曰：「辟，回也。报，论也。断狱（也）为报。故言有故也。不穷审，〔不〕穷尽其事也。」师古曰：「苏说非也。言为游徼避罪而妄报文书，故不穷治也。辟读曰避。」大将军霍光寝其奏。後光病，上官氏代听事，下吏捕建，建自杀。吏民称冤，至今渭城立其祠。朱云字游，鲁人也，徙平陵。少时通轻侠，借客报仇。师古曰：「借，助也，音子夜反。」长八尺余，容貌甚壮，以勇力闻。年四十，乃变节从博士白子友受易，又事前将军萧望之受论语，皆能传其业。好倜傥大节，师古曰：「倜音吐历反。」当世以是高之。元帝时，琅邪贡禹为御史大夫，而华阴守丞嘉上封事，师古曰：「守华阴县丞者，其人名嘉。」言『治道在於得贤，御史之官，宰相之副，九卿之右，师古曰：「右言在上也。」不可不选。平陵朱云，兼资文武，忠正有智略，可使以六百石秩试守御史大夫，以尽其能。」上乃下其事问公卿。太子少傅匡衡对，以为「大臣者，国家之股肱，万姓所瞻仰，明王所慎择也。传曰下轻其上爵，贱人图柄臣，则国家摇动而民不静矣。师古曰：「上爵，大官也。图，谋也。柄臣，执权之（官）〔臣〕。」今嘉从守丞而图大臣之位，欲以匹夫徒（走）〔步〕之人而超九卿之右，非所以重国家而尊社稷也。自尧之用舜，文王於太公，犹试然後爵之，又况朱云者乎？云素好勇，数犯法亡命，受易颇有师道，其行义未有以异。今御史大夫禹e白廉正，经术通明，有伯夷、史鱼之风，海内莫不闻知，而嘉（ 
）〔猥〕称云，师古曰：「（ 
）〔猥〕，曲也。」欲令为御史大夫，妄相称举，疑有奸心，渐不可长，宜下有司案验以明好恶。」嘉竟坐之。是时，少府五鹿充宗贵幸，为梁丘易。自宣帝时善梁丘氏说，元帝好之，欲考其异同，令充宗与诸易家论。充宗乘贵辩口，师古曰：「乘，因也。言因藉尊贵之权也。」诸儒莫能与抗，皆称疾不敢会。有荐云者，召入，摄 
登堂，师古曰：「 
，衣下之裳音子私反。」抗首而请，师古曰：「抗，举也。」音动左右。既论难，连拄五鹿君，师古曰：「拄，刺也，距也，音竹庾反。」故诸儒为之语曰：「五鹿岳岳，朱云折其角。」师古曰：「岳岳，长角之貌。」繇是为博士。迁杜陵令，坐故纵亡命，会赦，举方正，为槐里令。时中书令石显用事，与充宗为党，百僚畏之。唯御史中丞陈咸年少抗节，不附显等，而与云相结。云数上疏，言丞相韦玄成容身保位，亡能往来，李奇曰：「不能有所前却也。」师古曰：「周书君]之篇称周公曰：『惟文王尚克修和有夏，有若虢叔、闳夭、散宜生、泰颠、南宫括。』又曰『亡能往来』。故云引此以为言也。」而咸数毁石显。久之，有司考云，疑风吏杀人。师古曰：「风读曰讽。」群臣朝见，上问丞相以云治行。丞相玄成言云暴虐亡状。师古曰：「无善状也。」时陈咸在前，闻之，以语云。云上书自讼，咸为定奏草，求下御史中丞。事下丞相，丞相部吏考立其杀人罪。师古曰：「立，成也。」云亡入长安，复与咸计议。丞相具发其事，奏「咸宿卫执法之臣，幸得进见，漏泄所闻，以私语云，为定奏草，欲令自下治，师古曰：「咸为御史中丞，而奏请下中丞，故云自下治。」後知云亡命罪人，而与交通，云以故不得。」师古曰：「吏捕之不得。」上於是下咸、云狱，减死为城旦。咸、云遂废锢，终元帝世。至成帝时，丞相故安昌侯张禹以帝师位特进，甚尊重。云上书求见，公卿在前。云曰：「今朝廷大臣上不能匡主，下亡以益民，皆尸位素餐，师古曰：「尸，主也。素，空也。尸位者，不举其事，但主其位而已。素餐者，德不称官，空当食禄。」孔子所谓『鄙夫不可与事君』，『苟患失之，亡所不至』者也。师古曰：「皆论语所载孔子之言也。苟患失其宠禄，则言行僻邪，无所不至也。」臣愿赐尚方斩马剑，断佞臣一人以厉其余。」师古曰：「尚方，少府之属官也，作供御器物，故有斩马剑，剑利可以斩马也。」上问：「谁也？」对曰「安昌侯张禹。」上大怒，曰：「小臣居下讪上，廷辱师傅，师古曰：「讪，谤也，音所谏反，又音删。」罪死不赦。」御史将云下，云攀殿槛，槛折。师古曰：「槛，轩前栏也。」云呼曰：师古曰：「呼，叫也，音火故反。」「臣得下从龙逄、比干游於地下，足矣！师古曰：「关龙逄，桀臣，王子比干，纣之诸父，皆以谏而死，故云然。」未知圣朝何如耳？」师古曰：「言杀直臣其声恶。」御史遂将云去。於是左将军辛庆忌免冠解印绶，叩头殿下曰：「此臣素著狂直於世。师古曰：「著，表也。言此名久彰表。」使其言是，不可诛；其言非，固当容之。臣敢以死争。」庆忌叩头流血。上意解，然後得已。及後当治槛，上曰：「勿易！因而辑之，以旌直臣。」师古曰：「辑与集同，谓补合之也。旌，表也。」云自是之後不复仕，常居田，时出乘牛车从诸生，所过皆敬事焉。薛宣为丞相，云往见之。宣备宾主礼，因留云宿，从容谓云曰：师古曰：「从音七庸反。」「在田野亡事，且留我东合，可以观四方奇士。」云曰：「小生乃欲相吏邪？」师古曰：「小生谓其新学後进。言欲以我为吏乎？宣不敢复言。其教授，择诸生，然後为弟子。九江严望及望兄子元，字仲，能传云学，皆为博士。望至泰山太守。
云年七十余，终於家。病不呼医饮药。遗言以身服敛，棺周於身，土周於椁，师古曰：「棺周於身，小棺裁容身也。土周於椁，冢圹裁容椁也。」为丈五坟，葬平陵东郭外。梅福字子真，九江寿春人也。少学长安，明尚书、谷梁春秋，为郡文学，补南昌尉。师古曰：「豫章之县。」後去官归寿春，数因县道上言变事，师古曰：「附县道之使而封奏也。变谓非常之事。」求假轺传，师古曰：「小车之传也。轺音遥。传音张恋反。」诣行在所条对急政，师古曰：「条对者，一一条录而对之。」辄报罢。是时成帝委任大将军王凤，凤专势擅朝，而京兆尹王章素忠直，讥刺凤，为凤所诛。王氏浸盛，师古曰：「浸，渐也。」灾异数见，群下莫敢正言。福复上书曰：臣闻箕子佯狂於殷，而为周陈洪范；叔孙通遁秦归汉，制作仪品。师古曰：「遁，逃也。」夫叔孙先非不忠也，师古曰：「先犹言先生也。一曰，先谓在秦时。」箕子非疏其家而畔亲也，师古曰：「箕子，纣之诸父，故言疏家畔亲也。」不可为言也。昔高祖纳善若不及，从谏若转圜，师古曰：「不及，恐失之也。转圜，言其顺也。」听言不求其能，举功不考其素。师古曰：「直取其功，不论其旧行及所从来也。」陈平起於亡命而为谋主，韩信拔於行陈而建上将。师古曰：「立以为大将军。」故天下之士云合归汉，师古曰：「言四面而至。」争进奇异，知者竭其策，愚者尽其虑，勇士极其节，怯夫勉其死。合天下之知，并天下之威，是以举秦如鸿毛，取楚若拾遗，师古曰：「鸿毛喻轻。拾遗，言其易也。」此高祖所以亡敌於天下也。师古曰：「亡读曰无。」孝文皇帝起於代谷，师古曰：「从代而来即帝位。」非有周召之师，伊吕之佐也，师古曰：「召读曰邵。」循高祖之法，加以恭俭。当此之时，天下几平。师古曰：「几音距依反。」繇是言之，循高祖之法则治，不循则乱。何者？秦为亡道，削仲尼之迹，灭周公之轨，师古曰：「轨，法也。」坏井田，除五等，礼废乐崩，王道不通，故欲行王道者莫能致其功也。孝（文）〔武〕皇帝好忠谏，说至言，师古曰：「说读曰悦。」出爵不待廉茂，庆赐不须显功，师古曰：「谓谏争合意即得官爵，不由荐举及军功也。廉，廉吏也。茂，茂材也。」是以天下布衣各厉志竭精以赴阙廷自炫鬻者不可胜数。汉家得贤，於此为盛。使孝武皇帝听用其计，升平可致。张晏曰：「民有三年之储曰升平。」於是积尸暴骨，快心胡越，故淮南（安王）〔王安〕缘间而起。所以计虑不成而谋议泄者，以众贤聚於本朝，师古曰：「本朝，汉朝也。」故其大臣势陵不敢和从也。服虔曰：「臣势陵君也。」师古曰：「谓淮南大臣相内史之属也。」方今布衣乃窥国家之隙，见间而起者，蜀郡是也。孟康曰：「成帝鸿嘉中广汉男子郑躬等反是也。」及山阳亡徒苏令之群，蹈藉名都大郡，求党与，索随和，李奇曰：「求索与己和及随己者。」而亡逃匿之意。此皆轻量大臣，亡所畏忌，国家之权轻，故匹夫欲与上争衡也。士者，国之重器；得士则重，失士则轻。诗云：「济济多士，文王以宁。」师古曰：「大雅文王之诗也。已解於上。」庙堂之议，非草茅所当言也。臣诚恐身涂野草，尸并卒伍，故数上书求见，辄报罢。臣闻齐桓之时有以九九见者，桓公不逆，欲以致大也。师古曰：「九九，算术，若今九章、五曹之辈。」今臣所言非特九九也，陛下距臣者三矣，此天下士所以不至也。昔秦武王好力，任鄙叩关自鬻；师古曰：「秦武王即孝公之孙，惠文王之子也。任鄙，力士也。」缪公行伯，繇余归德。师古曰：「即秦穆公。伯读曰霸。繇读曰由。」今欲致天下之士，民有上书求见者，辄使诣尚书问其所言，言可采取者，秩以升斗之禄，赐以一束之帛。若此，则天下之士发愤懑，吐忠言，师古曰：「懑音满。」嘉谋日闻於上，天下条贯，国家表里，烂然可睹矣。师古曰：「烂然，分明之貌也。」夫以四海之广，士民之数，能言之类至众多也。然其　桀指世陈政，言成文章，质之先圣而不缪，施之当世合时务，师古曰：「质，正也。」若此者，亦亡几人。师古曰：「无几，言不多也。几音居岂反。」故爵禄束帛者，天下之}石，高祖所以厉世摩钝也。师古曰：「}，细石也，音之履反，又音q。」孔子曰：「工欲善其事，必先利其器。」师古曰：「论语载孔子之言也。工以喻国政，利器喻贤材。」至秦则不然，张诽谤之罔，以为汉с除，倒持泰阿，授楚其柄。师古曰：「泰阿，剑名，欧冶所铸也。言秦无道，令陈涉、项羽乘间而发，譬倒持剑而以把授与人也。」故诚能勿失其柄，天下虽有不顺，莫敢触其锋，此孝武皇帝所以辟地建功为汉世宗也。师古曰：「辟读曰辟。」今不循伯者之道，师古曰：「伯读曰霸。次下亦同。」乃欲以三代选举之法取当时之士，犹察伯乐之图，求骐骥於市，而不可得，亦已明矣。故高祖弃陈平之过而获其谋，师古曰：「盗嫂受金之事。」晋文召天王，齐桓用其雠，师古曰：「召天王，谓狩于河阳也。用其雠，谓以管仲为相。并解於上。」（亡）〔有〕益於时，不顾逆顺，此所谓伯道者也。一色成体谓之醇，白黑杂合谓之驳。欲以承平之法治暴秦之绪，师古曰：「绪谓余业也。」犹以乡饮酒之礼理军市也。今陛下既不纳天下之言，又加戮焉。夫　鹊遭害，则仁鸟增逝；师古曰：「　，鸱也。仁鸟，鸾凤也。　音缘。」愚者蒙戮，则知士深退。师古曰：「蒙，被也。」间者愚民上疏，多触不急之法，或下廷尉，而死者众。师古曰：「以其所言为不急而罪之也。」自阳朔以来，天下以言为讳，朝廷尤甚，师古曰：「防人之口，法禁严切。」群臣皆承顺上指，莫有执正。何以明其然也？取民所上书，陛下之所善，试下之廷尉，廷尉必曰「非所宜言，大不敬。」以此卜之，一矣。故京兆尹王章资质忠直，敢面引廷争，孝元皇帝擢之，以厉具臣而矫曲朝。师古曰：「具臣，具位之臣无益者也。矫，正也。」及至陛下，戮及妻子。且恶恶止其身，王章非有反畔之辜，而殃及家。折直士之节，结谏臣之舌，群臣皆知其非，然不敢争，天下以言为戒，最国家之大患也。愿陛下循高祖之轨，杜亡秦之路，师古曰：「杜，塞也。」数御十月之歌，孟康曰：「福讥切王氏。十月之诗，刺后族太盛也。」师古曰：「诗小雅十月之交篇也。」留意亡逸之戒，师古曰：「周书篇名也，周公作之以戒成王。」除不急之法，下亡讳之诏，博览兼听，谋及疏贱，令深者不隐，远者不塞，所谓「辟四门，明四目」也。师古曰：「虞书舜典曰『辟四门，明四目』，言开四门以致众贤，则明视於四方也。」且不急之法，诽谤之微者也。「往者不可及，来者犹可追。」方今君命犯而主威夺，师古曰：「君命犯者，谓大臣犯君之命。」外戚之权日以益隆，陛下不见其形，愿察其景。建始以来，日食地震，以率言之，三倍春秋，水灾亡与比数。师古曰：「言其极多，不可比较而数也。」阴盛阳微，金铁为飞，此何景也！张晏曰：「河平二年，沛郡铁官铸铁如星飞上去，权臣用事之异也。」苏林曰：「『言之不从，是谓不艾，则金不从革。』景，象也。何象，言将危亡也。」汉兴以来，社稷三危。吕、霍、上官皆母后之家也，亲亲之道，全之为右，师古曰：「务全安之，此为上。」当与之贤师良傅，教以忠孝之道。今乃尊宠其位，授以魁柄，师古曰：「以斗为喻也，斗身为魁。」使之骄逆，至於夷灭，师古曰：「夷，平也，谓平除之。」此失亲亲之大者也。自霍光之贤，不能为子孙虑，故权臣易世则危。书曰：「毋若火，始庸庸。」师古曰：「周书洛诰之辞也。庸庸，微小貌也。言火始微小，不早扑灭则至炽盛。大臣贵擅，亦当早图黜其权也。」势陵於君，权隆於主，然後防之，亦亡及已。师古曰：「已，语终辞。」上遂不纳。
成帝久亡继嗣，福以为宜建三统，封孔子之世以为殷後，复上书曰：
臣闻「不在其位，不谋其政」。政者职也，位卑而言高者罪也。越职触罪，危言世患，虽伏质横分，臣之愿也。师古曰：「伏质，斩刑也。横分，谓身首分离也。」守职不言，没齿身全，死之日，尸未腐而名灭，虽有景公之位，伏历千驷，臣不贪也。师古曰：「景公，齐景公也。论语云：『齐景公有马千驷，死之日，民无得而称焉。』故引之也。」故愿壹登文石之陛，涉赤墀之涂，应劭曰：「以丹淹泥涂殿上也。」当户牖之法坐，师古曰：「户牖之间谓之，言负也。法坐，正坐也，听朝之处，犹言法官、法驾也。坐音才卧反。」尽平生之愚虑。亡益於时，有遗於世，师古曰：「遗，留也。」此臣寝所以不安，食所以忘味也。愿陛下深省臣言。师古曰：「省，察也。」臣闻存人所以自立也，壅人所以自塞也。善恶之报，各如其事。昔者秦灭二周，夷六国，师古曰：「二周，东周、西周君也。六国，齐、楚、韩、魏、赵、燕。」隐士不显，佚民不举，师古曰：「佚与逸同。」〕绝三统，灭天道，是以身危子杀，厥孙不嗣，张晏曰：「身为燕丹、张良所谋，子二世见杀。孙谓子婴。」所谓壅人以自塞者也。故武王克殷，未下车，存五帝之後，封殷於宋，绍夏於杞，师古曰：「谓封黄帝之後於蓟，帝尧之後於祝，帝舜之後於陈，并杞、宋，是为五帝。」明著三统，示不独有也。是以姬姓半天下，迁庙之主，流出於户，李奇曰：「言其多。」所谓存人以自立者也。今成汤不祀，殷人亡後。陛下继嗣久微，殆为此也。春秋经曰：「宋杀其大夫。」谷梁传曰：「其不称名姓，以其在祖位，尊之也。」师古曰：「事在僖二十五年。谷梁所云『在祖位』者，谓孔子本宋孔父之後，防叔奔鲁，遂为鲁人。今宋所杀者亦孔父之後留在宋者，於孔子为（祀）〔祖〕列，故尊而不名也。」此言孔子故殷後也，虽不正统，封其子孙以为殷後，礼亦宜之。何者？诸侯夺宗，圣庶夺适。如淳曰：「夺宗，始封之君尊为诸侯，则夺其旧为宗子之事也。夺适，文王舍伯邑考而立武王是也。孔子虽庶，可为殷後。」师古曰：「适读曰嫡。」传曰「贤者子孙宜有土」，而况圣人，又殷之後哉！昔成王以诸侯礼葬周公，而皇天动威，雷风著灾。师古曰：「尚书大传云：『周公疾，曰：「吾死必葬於成周，示天下臣於成王也。」周公死，天乃雷雨以风，禾尽偃，大木斯拔。国恐，王与大夫开金g之书，执书以泣曰：「周公勤劳王家，予幼人弗及知。」乃不葬於成周而葬之於毕，示天〔下〕不敢臣。』」今仲尼之庙不出阙里，师古曰：「阙里，孔子旧里也。言除此之外，更无祭祀孔子者也。」孔氏子孙不免编户，师古曰：「列为庶人也。」以圣人而歆匹夫之祀，非皇天之意也。今陛下诚能据仲尼之素功，以封其子孙，师古曰：「素功，素王之功也。谷梁传曰『孔子素王』。」则国家必获其福，又陛下之名与天亡极。何者？追圣人素功，封其子孙，未有法也，後圣必以为则。不灭之名，可不勉哉！福孤远，又讥切王氏，故终不见纳。
〔初〕，武帝时，始封周後姬嘉为周子南君，至元帝时，尊周子南君为周承休侯，位次诸侯王。使诸大夫博士求殷後，分散为十余姓，郡国往往得其大家，推求子孙，绝不能纪。师古曰：「不自知其昭穆之数也。」时匡衡议，以为「王者存二王後，所以尊其先王而通三统也。其犯诛绝之罪者绝，而更封他亲为始封君，上承其王者之始祖。春秋之义，诸侯不能守其社稷者绝。今宋国已不守其统而失国矣，则宜更立殷後为始封君，而上承汤统，非当继宋之绝侯也，宜明得殷後而已。今之故宋，推求其嫡，久远不可得；虽得其嫡，嫡之先已绝，不当得立。礼记孔子曰：『丘，殷人也。』先师所共传，宜以孔子世为汤後。」上以其语不经，师古曰：「不合於经也。」遂见寝。至成帝时，梅福复言宜封孔子後以奉汤祀。绥和元年，立二王後，推迹古文，以左氏、谷梁、世本、礼记相明，遂下诏封孔子世为殷绍嘉公。语在成纪。是时，福居家，常以读书养性为事。至元始中，王莽颛政，师古曰：「颛读与专同。」福一朝弃妻子，去九江，至今传以为仙。其後，人有见福於会稽者，变名姓，为吴市门卒云。师古曰：「其後谓弃妻子去之後。」云敞字幼（儒）〔孺〕，平陵人也。师事同县吴章，章治尚书经为博士。平帝以中山王即帝位，年幼，莽秉政，自号安汉公。以平帝为成帝後，不得顾私亲，帝母及外家卫氏皆留中山，不得至京师。莽长子宇，非莽鬲绝卫氏，师古曰：「鬲读与隔同。」恐帝长大後见怨。宇与吴章谋，夜以血涂莽门，若鬼神之戒，冀以惧莽。章欲因对其咎。事发觉，莽杀宇，诛灭卫氏，谋所联及，死者百余人。章坐要斩，磔尸东市门。初，章为当世名儒，教授尤盛，弟子千余人，莽以为恶人党，皆当禁（固）〔锢〕，不得仕宦。门人尽更名他师。师古曰：「更以他人为师，讳不言是章弟子。」敞时为大司徒掾，自劾吴章第子，收抱章尸归，棺敛葬之，师古曰：「棺音工唤反。敛音力赡反。」京师称焉。车骑将军王舜高其志节，比之栾布，表奏以为掾，荐为中郎谏大夫。莽篡位，王舜为太师。复荐敞可辅职。师古曰：「为辅弼之任。」以病免。唐林言敞可典郡，擢为鲁郡大尹。更始时，安车徵敞为御史大夫，复病免去，卒于家。赞曰：昔仲尼称不得中行，则思狂狷。师古曰：「论语载孔子曰：『不得中行而与之，必也狂狷乎！狂者进取，狷者有所不为。』中行，中庸也。狷，介也。言不必得中庸之人与之论道，则思狂狷，犹愈於顽ㄎ奘墩咭病ａ音子掾反。」观杨王孙之志，贤於秦始皇远矣。世称朱云多过其实，〔故曰〕「盖有不知而作之者，我亡是也。」师古曰：「论语称孔子之言也。疾时人妄有述作，非有实也。」胡建临敌敢断，武昭於外。师古曰：「昭，明也。」斩伐奸隙，军旅不队。梅福之辞，合於大雅虽无老成，尚有典刑；殷监不远，夏后所闻。师古曰：「大雅荡之诗曰『虽无老成人，尚有典刑』，言今虽无其人，尚有故法可案用也。又曰『殷监不远，在夏后之时』，言殷视夏桀之亡，可为戒也。赞引此者，谓梅福请封孔子後，是案武王克商之法而行之。又视秦灭二周，夷六国，不为立後，自取丧亡，可为戒也。」遂从所好，全性市门。云敞之义，著於吴章，为仁由己，再入大府，师古曰：「论语称孔子曰：『为仁由己，而由人乎哉！』此赞引之。再入大府，谓初为大司徒掾，後为车骑将军掾也。」清则濯缨，何远之有？师古曰：「楚辞渔父之歌曰：『沧浪之水清，可以濯我缨；沧浪之水浊，可以濯我足。』遇治则仕，遇乱则隐，云敞谢病去职，近於此义也。」
汉书卷六十八霍光金日传第三十八
霍光字子孟，票骑将军去病弟也。父中孺，河东平阳人也，师古曰：「中读曰仲。」以县吏给事平阳侯家，师古曰：「县遣吏於侯家供事也。」与侍者卫少儿私通而生去病。中孺吏毕归家，娶妇生光，因绝不相闻。久之，少儿女弟子夫得幸於武帝，立为皇后，去病以皇后姊子贵幸。既壮大，乃自知父为霍中孺，未及求问。会为票骑将军击匈奴，道出河东，何东太守郊迎，负弩矢先驱，师古曰：「郊迎，迎於郊界之上也。先驱者，导其路也。」至平阳传舍，遣吏迎霍中孺。中孺趋入拜谒，将军迎拜，因跪曰：「去病不早自知为大人遗体也。」中孺扶服叩头，师古曰：「服音蒲北反。」曰：「老臣得托命将军，此天力也。」去病大为中孺买田宅奴婢而去。还，复过焉，乃将光西至长安，时年十余岁，任光为郎，稍迁诸曹侍中。去病死後，光为奉（常）〔车〕都尉光禄大夫，出则奉车，入侍左右，出入禁闼二十余年，师古曰：「宫中小门谓之闼。」小心谨慎，未尝有过，甚见亲信。征和二年，卫太子为江充所败，而燕王旦、广陵王胥皆多过失。是时上年老，宠姬钩弋赵妤有男，师古曰：「妤居钩弋宫，故称之。」上心欲以为嗣，命大臣辅之。察群臣唯光任大重，可属社稷。师古曰：「任，堪也。属，委也。任音壬。属音之欲反。」上乃使黄门画者画周公负成王朝诸侯以赐光。师古曰：「黄门之署，职任亲近，以供天子，百物在焉，故亦有画工。」後元二年春，上游五柞宫，病笃，光涕泣问曰：「如有不讳，谁当嗣者？」师古曰：「不讳，言不可讳也。」上曰：「君未谕前画意邪？师古曰：「谕，晓也。」立少子，君行周公之事。」光顿首让曰：「臣不如金日。」日亦曰：「臣外国人，不如光。」上以光为大司马大将军，日为车骑将军，及太仆上官桀为左将军，搜粟都尉桑弘羊为御史大夫，皆拜卧内床下，师古曰：「於天子所卧床前拜职。」受遗诏辅少主。明日，武帝崩，太子袭尊号，是为孝昭皇帝。帝年八岁，政事壹决於光。先是，後元年，侍中仆射莽何罗与弟重合侯通谋为逆，师古曰：「莽音莫户反。」时光与金日、上官桀等共诛之，功未录。武帝病，封玺书曰：「帝崩发书以从事。」遗诏封金日为侯，上官桀为安阳侯，光为博陆侯，文颖曰：「博，大。陆，平。取其嘉名，无此县也，食邑北海、河〔间〕、东（城）〔郡〕。」师古曰：「盖亦取乡聚之名以为国号，非必县也，公孙弘平津乡则是矣。」皆以前捕反者功封。时卫尉王莽子男忽侍中，师古曰：「即右将军王莽也。其子名忽。」扬语曰：师古曰：「扬谓宣唱之。」「帝（病）〔崩〕，忽常在左右，安得遗诏封三子事！师古曰：「安犹焉。」群儿自相贵耳。」光闻之，切让王莽，师古曰：「切，深也。让，责也。」莽G杀忽。光为人沈静详审，长财七尺三寸，师古曰：「财与才同。」白皙，疏眉目，美须　。师古曰：「皙，洁白也。　，颊毛也。皙音先历反。　音人占反。」每出入下殿门，止进有常处，郎仆射窃识视之，不失尺寸，师古曰：「识，记也，音式志反。」其资性端正如此。初辅幼主，政自己出，师古曰：「自，从也。」天下想闻其风采。师古曰：「采，文采。」殿中尝有怪，一夜群臣相惊，光召尚符玺郎，师古曰：「恐有变难，故欲收（其）〔取〕玺。」郎不肯授光。光欲夺之，郎按剑曰：「臣头可得，玺不可得也！」光甚谊之。明日，诏增此郎秩二等。众庶莫不多光。师古曰：「多犹重也。以此事为多足重也。」光与左将军桀结婚相亲，光长女为桀子安妻。有女年与帝相配，晋灼曰：「汉语光嫡妻东闾氏生安夫人，昭后之母也。」桀因帝姊鄂邑盖主内安女後宫为妤，师古曰：「鄂邑，所食邑，为盖侯所尚，故云盖主也。」数月立为皇后。父安为票骑将军，封桑乐侯。光时休沐出，桀辄入代光决事。桀父子既尊盛，而德长公主。师古曰：「怀其恩德也。」公主内行不修，近幸河间丁外人。桀、安欲为外人求封，幸依国家故事以列侯尚公主者，光不许。又为外人求光禄大夫，欲令得召见，又不许。长主大以是怨光。而桀、安数为外人求官爵弗能得，亦惭。自先帝时，桀已为九卿，位在光右。师古曰：「右，上也。」及父子并为将军，有椒房中宫之重，师古曰：「椒房殿，皇后所居。」皇后亲安女，光乃其外祖，而顾专制朝事，师古曰：「顾犹反也。」繇是与光争权。师古曰：「繇读与由同。」燕王旦自以昭帝兄，常怀怨望。及御史大夫桑弘羊建造酒榷盐铁，为国兴利，伐其功，师古曰：「伐，矜也。」欲为子弟得官，亦怨恨光。於是盖主、上官桀、安及弘羊皆与燕王旦通谋，诈令人为燕王上书，言「光出都肄郎羽林，道上称р，孟康曰：「都，试也。肄，习也。」师古曰：「谓总阅试习武备也。」太官先置。师古曰：「供饮食之具。」又引苏武前使匈奴，拘留二十年不降，还乃为典属国，而大将军长史敞亡功为搜粟都尉。师古曰：「杨敞也。」又擅调益莫府校尉。师古曰：「调，选也。莫府，大将军府也。调音徒钓反。」光专权自恣，疑有非常。臣旦愿归符玺，入宿卫，察奸臣变。」候司光出沐日奏之。桀欲从中下其事，师古曰：「下谓下有司也，音胡稼反。」桑弘羊当与诸大臣共执退光。书奏，帝不肯下。明旦，光闻之，止画室中不入。如淳曰：「近臣所止计画之室也，或曰雕画之室。」师古曰：「雕画是也。」上问「大将军安在？」左将军桀对曰：「以燕王告其罪，故不敢入。」有诏召大将军。光入，免冠顿首谢，上曰：「将军冠。师古曰：「令复著冠也。」朕知是书诈也，将军亡罪。」光曰：「陛下何以知之？」上曰：「将军之广明，都郎属耳。师古曰：「之，往也。广明，亭名也。属耳，近耳也。属音之欲反。」调校尉以来未能十日，燕王何以得知之？且将军为非，不须校尉。」文颖曰：「帝云将军欲反，不由一校尉。」是时帝年十四，尚书左右皆惊，而上书者果亡，捕之甚急。桀等惧，白上小事不足遂，师古曰：「遂犹竟也。不须穷竟也。」上不听。後桀党与有谮光者，上辄怒曰：「大将军忠臣，先帝所属以辅朕身，师古曰：「属，委也，音之欲反。其下亦同。」敢有毁者坐之。」自是桀等不敢复言，乃谋令长公主置酒请光，伏兵格杀之，因废帝，迎立燕王为天子。事发觉，光尽诛桀、安、弘羊、外人宗族。燕王、盖主皆自杀。光威震海内。昭帝既冠，遂委任光，讫十三年，百姓充实，四夷宾服。元平元年，昭帝崩，亡嗣。武帝六男独有广陵王胥在，群臣议所立，咸持广陵王。王本以行失道，先帝所不用。光内不自安。郎有上书言「周太王废太伯立王季，文王舍伯邑考立武王，唯在所宜，师古曰：「太伯者，王季之兄。伯邑考，文王长子也。」虽废长立少可也。广陵王不可以承宗庙。」言合光意。光以其书视丞相敞等，师古曰：「视读曰示。敞即杨敞也。」擢郎为九江太守，即日承皇太后诏，遣行大鸿胪事少府乐成、宗正德、光禄大夫吉、中郎将利汉迎昌邑王贺。贺者，武帝孙，昌邑哀王子也。既至，即位，行淫乱。光忧懑，师古曰：「懑音满，又音闷。」独以问所亲故吏大司农田延年。延年曰：「将军为国柱石，师古曰：「柱者，梁下之柱；石者，承柱之础也。言大臣负国重任，如屋之柱及其石也。」审此人不可，何不建白太后，师古曰：「立议而白之。」更选贤而立之？」光曰：「今欲如是，於古尝有此否？」师古曰：「光不涉学，故有此问也。」延年曰：「伊尹相殷，废太甲以安宗庙，後世称其忠。师古曰：「商书太甲篇曰『太甲既立，弗明，伊尹放诸桐』是也。」将军若能行此，亦汉之伊尹也。」光乃引延年给事中，阴与车骑将军张安世图计，师古曰：「图，谋也。」遂召丞相、御史、将军、列侯、中二千石、大夫、博士会议未央宫。光曰：「昌邑王行昏乱，恐危社稷，如何？」群臣皆惊鄂失色，师古曰：「凡言鄂者，皆谓阻碍不依顺也，後字作愕，其义亦同。」莫敢发言，但唯唯而已。田延年前，离席按剑，曰：「先帝属将军以幼孤，寄将军以天下，以将军忠贤能安刘氏也。今群下鼎沸，社稷将倾，且汉之传谥常为孝者，以长有天下，令宗庙血食也。如令汉家绝祀，师古曰：「如，若也。」将军虽死，何面目见先帝於地下乎？今日之议，不得旋踵。师古曰：「宜速决。」群臣後应者，臣请剑斩之。」光谢曰：「九卿责光是也。天下匈匈不安，光当受难。」师古曰：「受其忧责也。」於是议者皆叩头，曰：「万姓之命在於将军，唯大将军令。」师古曰：「言一听之也。」光即与群臣俱见白太后，具陈昌邑王不可以承宗庙状。皇太后乃车驾幸未央承明殿，诏诸禁门毋内昌邑群臣。王入朝太后还，乘辇欲归温室，中黄门宦者各持门扇，王入，门闭，昌邑群臣不得入。王曰：「何为？」大将军跪曰：「有皇太后诏，毋内昌邑群臣。」王曰：「徐之，何乃惊人如是！」光使尽驱出昌邑群臣，置金马门外。车骑将军安世将羽林骑收缚二百余人，皆送廷尉诏狱。令故昭帝侍中中臣侍守王。光敕左右：「谨宿卫，卒有物故自裁，令我负天下，有杀主名。」师古曰：「卒读曰猝。物故，死也。自裁，自杀也。」王尚未自知当废，谓左右：「我故群臣从官安得罪，而大将军尽系之乎。」师古曰：「安，焉也。」顷之，有太后诏召王。王闻召，意恐，乃曰：「我安得罪而召我哉！」太后被珠襦，如淳曰：「以珠饰襦也。」晋灼曰：「贯珠以为襦，形若今革襦矣。」师古曰：「晋说是也。」盛服坐武帐中，侍御数百人皆持兵，期门武士陛戟，陈列殿下。师古曰：「陛戟谓执戟以卫陛下也。」群臣以次上殿，召昌邑王伏前听诏。光与群臣连名奏王，尚书令读奏曰：丞相臣敞、师古曰：「杨敞也。」大司马大将军臣光、车骑将军臣安世、师古曰：「张子孺。」度辽将军臣明友、师古曰：「范明友。」前将军臣增、师古曰：「韩增。」後将军臣充国、师古曰：「赵充国。」御史大夫臣谊、师古曰：「蔡谊。」宜春侯臣谭、师古曰：「王诉子。」当涂侯臣圣、师古曰：「姓魏也。」随桃侯臣昌乐、师古曰：「姓赵，故苍梧王赵光子。」杜侯臣屠耆堂、师古曰：「故胡人。」太仆臣延年、师古曰：「杜延年。」太常臣昌、师古曰：「蒲侯苏昌。」大司农臣延年、师古曰：「田延年。」宗正臣德、师古曰：「刘向父。」少府臣乐成、师古曰：「姓史也。」廷尉臣光、师古曰：「李光。」执金吾臣延寿、师古曰：「李延寿。」大鸿胪臣贤、师古曰：「韦贤。」左冯翊臣广明、师古曰：「田广明。」右扶风臣德、师古曰：「周德。」长信少府臣嘉、师古曰：「不知姓。」典属国臣武、师古曰：「苏武。」京辅都尉臣广汉、师古曰：「赵广汉。」司隶校尉臣辟兵、师古曰：「不知姓。」诸吏文学光禄大夫臣迁、师古曰：「王迁。」臣畸、师古曰：「宋畸。」臣吉、师古曰：「景吉。」臣赐、臣管、臣胜、臣梁、臣长幸、师古曰：「并不知姓也。」臣夏侯胜、李奇曰：「同官同名，故以姓别也。」太中大夫臣德、师古曰：「不知姓。」臣昂师古曰：「赵充国子也。」昧死言皇太后陛下：臣敞等顿首死罪。（大）〔天〕子所以永保宗庙总壹海内者，以慈孝礼谊赏罚为本。孝昭皇帝早弃天下，亡嗣，臣敞等议，礼曰「为人後者为之子也」，昌邑王宜嗣後，遣宗正、大鸿胪、光禄大夫奉节使徵昌邑王典丧。服斩\，师古曰：「典丧服，言为丧主也。斩\，谓\裳下不缏，直斩（斩）割之而已。缏音步千反。」亡悲哀之心，废礼谊，居道上不素食，师古曰：「素食，菜食无肉也。言王在道常肉食，非居丧之制也。而郑康成解丧服素食云『平常之食』，失之远矣。素食，义亦见王莽传。」使从官略女子载衣车，内所居传舍。始至谒见，立为皇太子，常私买鸡豚以食。受皇帝信玺、行玺大行前，孟康曰：「汉初有三玺，天子之玺自佩，行玺、信玺在符节台。大行前，昭帝柩前也。」韦昭曰：「大行，不反之辞也。」就次发玺不封。师古曰：「玺既国器，常当缄封，而王於大行前受之，退还所次，遂尔发漏，更不封之，得令凡人皆见，言不重慎也。」从官更持节，师古曰：「更音工衡反。次下亦同。」引内昌邑从官驺宰官奴二百余人，常与居禁闼内敖戏。自之符玺取节十六，师古曰：「之，往也。自往至署取节也。」朝暮临，师古曰：「临，哭临也，音力禁反。」令从官更持节从。师古曰：「更互执节，从至哭临之所。」为书曰「皇帝问侍中君卿：师古曰：「昌邑之侍中名君卿也。」使中御府令高昌奉黄金千斤，赐君卿取十妻。」大行在前殿，发乐府乐器，引内昌邑乐人，击鼓歌吹作俳倡。师古曰：「俳优，谐戏也。倡，乐人也。俳音排。」会下还，上前殿，如淳曰：「下谓柩之入冢。葬还不居丧位，便处前殿也。」师古曰：「下音胡稼反。」击钟磬，召内泰壹宗庙乐人辇道牟首，郑氏曰：「祭泰壹神乐人也。」孟康曰：「牟首，地名也，上有观。」如淳曰：「辇道，阁道也。牟首，屏面也。以屏面自隔，无哀戚也。」臣瓒曰：「牟首，池名也，在上林苑中。方在衰至而辇游於池，言无哀戚也。」师古曰：「召泰壹乐人，内之於辇道牟首而鼓吹歌舞也。牟首，瓒说是也。屏面之说，失之远矣。又左思吴都赋云『长涂牟首』，刘逵以为牟首阁道有室屋也，此说更无所出。或者思及逵据此『辇道牟首』便误用之乎？」鼓吹歌舞，悉奏众乐。发长安厨三太牢具祠阁室中，如淳曰：「黄图北出中门有长安厨，故谓之厨城门。阁室，阁道之有室者。不知祷何淫祀也。」祀已，与从官饮淡。师古曰：「淡，食也，音徒敢反。」驾法驾，皮轩鸾旗，驱驰北宫、桂宫，弄彘斗虎。师古曰：「皮轩鸾旗皆法驾所陈也。北宫、桂宫并在未央宫北。」召皇太后御小马车，张晏曰：「皇太后所驾游宫中辇车也。汉厩有果下马，高三尺，以驾辇。」师古曰：「小马可於果树下乘之，故号果下马。」使官奴骑乘，游戏掖庭中。与孝昭皇帝宫人蒙等淫乱，诏掖庭令敢泄言要斩。太后曰：「止！师古曰：「令且止读奏。」为人臣子当悖乱如是邪！」师古曰：「责王也。悖，乖也，音布内反。」王离席伏。尚书令复读曰：取诸侯王列侯二千石绶及墨绶黄绶以并佩昌邑郎官者免奴。师古曰：「免奴谓免放为良人者。」变易节上黄旄以赤。师古曰：「以刘屈佑腱逄子战，加节上黄旄，遂以为常。贺今辄改之。」发御府金钱刀剑玉器采缯，赏赐所与游戏者。与从官官奴夜饮，湛沔於酒。师古曰：「湛读曰沈，又读曰　。沈沔，荒迷也。」诏太官上乘舆食如故。食监奏未释服未可御故食，师古曰：「释谓解脱也。」复诏太官趣具，无关食监。师古曰：「趣读曰促。关，由也。」太官不敢具，即使从官出买鸡豚，诏殿门内，以为常。师古曰：「内，入也。令每日常入鸡豚也。」独夜设九宾温室，师古曰：「於温室中设九宾之礼也。九宾，解在叔孙通传。」延见姊夫昌邑关内侯。祖宗庙祠未举，为玺书使使者持节，以三太牢祠昌邑哀王园庙，称嗣子皇帝。师古曰：「时在丧服，故未祠宗庙而私祭昌邑哀王也。」受玺以来二十七日，使者旁午，如淳曰：「旁午，分布也。」师古曰：「一从一横为旁午，犹言交横也。」持节诏诸官署徵发，凡千一百二十七事。文学光禄大夫夏侯胜等及侍中傅嘉数进谏以过失，使人簿责胜，师古曰：「簿音步户反。簿责，以文簿具责之。」缚嘉系狱。荒淫迷惑，失帝王礼谊，乱汉制度。臣敞等数进谏，不变更，师古曰：「更，改也。」日以益甚，恐危社稷，天下不安。臣敞等谨与博士臣霸、臣隽舍、晋灼曰：「隽姓，舍名也。下有臣虞舍，故以姓别之。」师古曰：「隽音辞阮反，又音字阮反。」臣德、臣虞舍、臣射、臣仓议，皆曰：「高皇帝建功业为汉太祖，孝文皇帝慈仁节俭为太宗，今陛下嗣孝昭皇帝後，行淫辟不轨。师古曰：「轨，法也。辟读曰僻。」诗云：『籍曰未知，亦既抱子。』师古曰：「大雅抑之诗。卫武公刺厉王也。籍，假也。此言假令人云王尚幼少，未有所知，亦已长大而抱子矣，实不幼少也。」五辟之属，莫大不孝。师古曰：「五辟即五刑也。辟音频亦反。」周襄王不能事母，春秋曰『天王出居于郑』，繇不孝出之，绝之於天下也。师古曰：「襄王，惠王子也。僖二十四年经书『天王出居于郑』。公羊传曰：『王者无外，此其言出何？不能乎母也。』繇读与由同。」宗庙重於君，陛下未见命高庙，不可以承天序，奉祖宗庙，子万姓，当废。」臣请有司御史大夫臣谊、宗正臣德、太常臣昌与太祝以一太牢具，告祠高庙。臣敞等昧死以闻。皇太后诏曰：「可。」光令王起拜受诏，王曰：「闻天子有争臣七人，虽无道不失天下。」师古曰：「引孝经之言。」光曰：「皇太后诏废，安得天子！」乃即持其手，师古曰：「即，就也。」解脱其玺组，奉上太后，扶王下殿，出金马门，群臣随送。王西面拜，曰：「愚戆不任汉事。」起就乘舆副车。大将军光送至昌邑邸，光谢曰：「王行自绝於天，臣等驽怯，不能杀身报德。臣宁负王，不敢负社稷。愿王自爱，臣长不复见左右。」师古曰：「言不复得侍见於左右。」光涕泣而去。群臣奏言：「古者废放之人屏於远方，不及以政，师古曰：「言不豫政令。」请徙王贺汉中房陵县。」太后诏归贺昌邑，赐汤沐邑二千户。昌邑群臣坐亡辅导之谊，陷王於恶，光悉诛杀二百余人。出死，号呼市中师古曰：「呼音火故反。」曰：「当断不断，反受其乱。」师古曰：「悔不早杀光等也。」光坐庭中，会丞相以下议定所立。广陵王已前不用，及燕剌王反诛，其子不在议中。近亲唯有卫太子孙号皇曾孙在民间，咸称述焉。光遂复与丞相敞等上奏曰：「礼曰『人道亲亲故尊祖，尊祖故敬宗。』（太）〔大〕宗亡嗣，择支子孙贤者为嗣。孝武皇帝曾孙病已，武帝时有诏掖庭养视，至今年十八，师受诗、论语、孝经，躬行节俭，慈仁爱人，可以嗣孝昭皇帝後，奉承祖宗庙，子万姓。臣昧死以闻。」皇太后诏曰：「可。」光遣宗正刘德至曾孙家尚冠里，洗沐赐御衣，太仆以C猎车迎曾孙就斋宗正府，入未央宫见皇太后，封为阳武侯。师古曰：「解并在宣纪。C音零。」已而光奉上皇帝玺绶，谒于高庙，是为孝宣皇帝。明年，下诏曰：「夫褒有德，赏元功，古今通谊也。大司马大将军光宿卫忠正，宣德明恩，守节秉谊，以安宗庙。其以河北、东武阳益封光万七千户。」与故所食凡二万户。赏赐前後黄金七千斤，钱六千万，杂缯三万疋，奴婢百七十人，马二千疋，甲第一区。自昭帝时，光子禹及兄孙云皆中郎将，云弟山奉车都尉侍中，领胡越兵。光两女婿为东西宫卫尉，昆弟诸婿外孙皆奉朝请，为诸曹大夫，骑都尉，给事中。党亲连体，根据於朝廷。光自後元秉持万机，及上即位，乃归政。上谦让不受，诸事皆先关白光，然後奏御天子。光每朝见，上虚己敛容，礼下之已甚。师古曰：「下音胡稼反。」光秉政前後二十年，地节二年春病笃，车驾自临问光病，上为之涕泣。光上书谢恩曰：「愿分国邑三千户，以封兄孙奉车都尉山为列侯，奉兄票骑将军去病祀。」事下丞相御史，即日拜光子禹为右将军。
光薨，上及皇太后亲临光丧。太中大夫任宣与侍御史五人持节护丧事。中二千石治莫府冢上。如淳曰：「典为冢者。」赐金钱、缯絮，绣被百领。衣五十箧，璧珠玑玉衣，师古曰：「汉仪注以玉为襦，如铠状连缀之，以黄金为缕，要已下玉为札，长尺，广二寸半为甲，下至足，亦缀以黄金镂。」梓宫、服虔曰：「棺也。」师古曰：「以梓木为之，亲身之棺也。为天子制，故亦称梓宫。」便房、黄肠题凑各一具，服虔曰：「便房，藏中便坐也。」苏林曰：「以柏木黄心致累棺外，故曰黄肠。木头皆内向，故曰题凑。」如淳曰：「汉仪注天子陵中明中高丈二尺四寸，周二丈，内梓宫，次F椁，柏黄肠题凑。」师古曰：「便房，小曲室也。如氏以为F木名，非也。」枞木外臧椁十五具。服虔曰：「在正臧外，婢妾臧也。或曰厨厩之属也。」苏林曰：「枞木，柏叶松身。」师古曰：「尔雅及毛诗传并云枞木松叶柏身，桧木乃柏叶松身耳。苏说非也。枞音七庸反。桧音工阔反，字亦作栝。」东园温明，服虔曰：「东园处此器，形如方漆桶，开一面，漆画之，以镜置其中，以悬尸上，大敛并盖之。」师古曰：「东园，署名也，属少府。其署主作此器也。」皆如乘舆制度。载光尸柩以车，文颖曰：「车，如今丧 
车也。」孟康曰：「如衣车有窗牖，闭之则温，开之则凉，故名之车也。」臣瓒曰：「秦始皇道崩，秘其事，载以车，百官奏事如故，此不得是 
车类也。案杜延年奏，载霍光柩以车，驾大厩白虎驷，以车驾大厩白鹿驷为y。」师古曰：「本安车也，可以卧息。後因载丧，饰以柳，故遂为丧车耳。者密闭，者旁开窗牖，各别一乘，随事为名。後人既专以载丧，又去其一，总为藩饰，而合二名呼之耳。y，副也，音千内反。」黄屋左纛，师古曰：「解在高纪也。」发材官轻车北军五校士军陈至茂陵，以送其葬。谥曰宣成侯。发三河卒穿复土，起冢祠堂，置园邑三百家，长丞奉守如旧法。既葬，封山为乐平侯，以奉车都尉领尚书事。天子思光功德，下诏曰：「故大司马大将军博陆侯宿卫孝武皇帝三十有余年，辅孝昭皇帝十有余年，遭大难，躬秉谊，率三公九卿大夫定万世册以安社稷，天下蒸庶咸以康宁。功德茂盛，朕甚嘉之。复其後世，畴其爵邑，应劭曰：「畴，等也。」师古曰：「复音方目反。」世世无有所与，功如萧相国。」师古曰：「与读曰豫。」明年夏，封太子外祖父许广汉为平恩侯。复下诏曰：「宣成侯光宿卫忠正，勤劳国家。善善及後世，师古曰：「善善者，谓褒宠善人也。」其封光兄孙中郎将云为冠阳侯。」禹既嗣为博陆侯，太夫人显改光时所自造茔制而侈大之。师古曰：「茔，墓域也，音营。」起三山阙，筑神道，北临昭灵，南出承恩，服虔曰：「昭灵、承恩，皆馆名也。」李奇曰：「昭灵，高祖母冢园也。」文颖曰：「承恩，宣平侯冢园也。」师古曰：「服说是也，文、李并失之。」盛饰祠室，辇阁通属永巷，而幽良人婢妾守之。晋灼曰：「阁道乃通属至永巷中也。」师古曰：「此亦其冢上作辇阁之道及永巷也，非谓掖庭之永巷也。」广治第室，作乘舆辇，加画绣s冯，黄金涂，如淳曰：「s亦茵。冯（所谓）〔谓所〕冯者也，以黄金涂饰之。」师古曰：「茵，蓐也，以绣为茵冯而黄金涂舆辇也。」韦絮荐轮，晋灼曰：「御辇以韦缘轮，著之以絮。」师古曰：「取其行安，不摇动也。著音张吕反。」侍婢以五采丝挽显，游戏第中。师古曰：「挽谓牵引车辇也，音晚。」初，光爱幸监奴冯子都，常与计事，及显寡居，与子都乱。晋灼曰：「汉语东闾氏亡，显以婢代立，素与冯殷奸也。」师古曰：「监奴，谓奴之监知家务者也，殷者，子都之名。」而禹、山亦并缮治第宅，走马驰逐平乐馆。云当朝请，数称病私出，师古曰：「请音才姓反。」多从宾客，张围猎黄山苑中，使苍头奴上朝谒，文颖曰：「朝当用谒，不自行而令奴上谒者也。」师古曰：「上谒，若今参见尊贵而通名也。」莫敢谴者。而显及诸女，昼夜出入长信宫殿中，亡期度。师古曰：「长信宫，上官太后所居。」宣帝自在民间闻知霍氏尊盛日久，内不能善。光薨，上始躬亲朝政，御史大夫魏相给事中。显谓禹、云、山：「女曹不务奉大将军余业，师古曰：「女音汝。曹，辈也。」今大夫给事中，他人壹间，女能复自救邪？」师古曰：「间音居苋反。」後两家奴争道，师古曰：「谓霍氏及御史家。」霍氏奴入御史府，欲　大夫门，御史为叩头谢，乃去。人以谓霍氏，师古曰：「告语也。」显等始知忧。会魏大夫为丞相，数燕见言事。平恩侯与侍中金安上等径出入省中。时霍山自若领尚书，师古曰：「自若犹言如故也。」上令吏民得奏封事，不关尚书，群臣进见独往来，师古曰：「谓各各得尽言於上也。」於是霍氏甚恶之。宣帝始立，立微时许妃为皇后。显爱小女成君，欲贵之，私使乳医淳于衍行毒药杀许后，师古曰：「乳医，视产乳之疾者。乳音而树反。」因劝光内成君，代立为后。语在外戚传。始许后暴崩，吏捕诸医，劾衍侍疾亡状不道，下狱。吏簿问急，师古曰：「簿音步户反。」显恐事败，即具以实语光。光大惊，欲自发举，不忍，犹与。师古曰：「犹与，不决也。与读曰豫。」会奏上，因署衍勿论。师古曰：「署者，题其奏後也。」光薨後，语稍泄。於是上始闻之而未察，师古曰：「未知其虚实。」乃徙光女婿度辽将军未央卫尉平陵侯范明友为光禄勋，次婿诸吏中郎将羽林监任胜出为安定太守。数月，复出光姊婿给事中光禄大夫张朔为蜀郡太守，群孙婿中郎将王汉为武威太守。顷之，复徙光长女婿长乐卫尉邓广汉为少府。更以禹为大司马，冠小冠，亡印绶，罢其右将军屯兵官属，特使禹官名与光俱大司马者。苏林曰：「特，但也。」又收范明友度辽将军印绶，但为光禄勋。及光中女婿赵平为散骑骑都尉光禄大夫将屯兵，又收平骑都尉印绶。诸领胡越骑、羽林及两宫卫将屯兵，悉易以所亲信许、史子弟代之。禹为大司马，称病。禹故长史任宣候问，禹曰：「我何病？县官非我家将军不得至是，如淳曰：「县官谓天子。」今将军坟墓未乾，尽外我家，师古曰：「外谓疏斥之。」反任许、史，夺我印绶，令人不省死。」师古曰：「不自省有过也。」宣见禹恨望深，师古曰：「望，怨也。」乃谓曰：「大将军时何可复行！师古曰：「言今何得复如此也。」持国权柄，杀生在手中。廷尉李种、王平、师古曰：「种音冲。」左冯翊贾胜胡及车丞相女婿少府徐仁皆坐逆将军（竟）〔意〕下狱死。使乐成小家子得幸将军，至九卿封侯。师古曰：「即上所云少府乐成者也。使者，其姓也，字或作史。」百官以下但事冯子都、王子方等，服虔曰：「皆光奴。」视丞相亡如也。师古曰：「亡如犹言无所象似也。」各自有时，今许、史自天子骨肉，贵正宜耳。大司马欲用是怨恨，愚以为不可。」禹默然。数日，起视事。显及禹、山、云自见日侵削，数相对啼泣，自怨。山曰：「今丞相用事，县官信之，尽变易大将军时法令，以公田赋与贫民，发扬大将军过失。又诸儒生多窭人子，师古曰：「窭，贫而无礼，音其羽反。」远客饥寒，喜妄说狂言，师古曰：「喜音许吏反。」不避忌讳，大将军常雠之，师古曰：「言嫉之如仇雠也。」今陛下好与诸儒生语，人人自使书对事，多言我家者。尝有上书言大将军时主弱臣强，专制擅权，今其子孙用事，昆弟益骄恣，恐危宗庙，灾异数见，尽为是也。其言绝痛，山屏不奏其书。後上书者益黠，尽奏封事，辄（使）〔下〕中书令出取之，不关尚书，益不信人。」显曰：「丞相数言我家，独无罪乎？」山曰：「丞相廉正，安得罪？我家昆弟诸婿多不谨。又闻民间言霍氏毒杀许皇后，师古曰：「，众声也，音（计）〔许〕爰反。」宁有是邪？」显恐急，即具以实告山、云、禹。山、云、禹惊曰：「如是，何不早告禹等！县官离散斥逐诸婿，用是故也。此大事，诛罚不小，柰何？」於是始有邪谋矣。初，赵平客石夏善为天官，师古曰：「晓星文者。」语平曰：「荧惑守御星，御星，太仆奉车都尉也，不黜则死。」平内忧山等。云舅李竟所善张赦见云家卒卒，师古曰：「卒读曰猝，　遽之貌也。」谓竟曰：「今丞相与平恩侯用事，可令太夫人言太后，先诛此两人。移徙陛下，在太后耳。」长安男子张章告之，事下廷尉。执金吾捕张赦、石夏等，後有诏止勿捕。山等愈恐，相谓曰：「此县官重太后，故不竟也。师古曰：「重，难也。竟，穷竟其事也。」然恶端已见，又有弑许后事，陛下虽宽仁，恐左右不听，久之犹发，发即族矣，不如先也。」师古曰：「言先反。」遂令诸女各归报其夫，皆曰：「安所相避？」师古曰：「言无处相避，当受祸也。」会李竟坐与诸侯王交通，辞语及霍氏，有诏云、山不宜宿卫，免就第。光诸女遇太后无礼，服虔曰：「光诸女自以（为）〔於〕上官太后为姨母，遇之无礼。」冯子都数犯法，上并以为让，师古曰：「总以此事责之也。」山、禹等甚恐。显梦第中井水溢流庭下，灶居树上，又梦大将军谓显曰：「知捕儿不？师古曰：「知儿见捕否？」亟下捕之。」苏林曰：「且疾下捕之。」师古曰：「亟音居力反。」第中鼠暴多，与人相触，以尾画地。{数鸣殿前树上。师古曰：「{，恶声之鸟也。古者室屋高大，则通呼为殿耳，非止天子宫中。其语亦见黄霸传。{音羽骄反。」第门自坏。云尚冠里宅中门亦坏。巷端人共见有人居云屋上，彻瓦投地，就视，亡有，大怪之。禹梦车骑声正来捕禹，举家忧愁。山曰：「丞相擅减宗庙羔、菟、　，如淳曰：「高后时定令，敢有擅议宗庙者，弃市。」师古曰：「羔、菟、　所以供祭也。」可以此罪也。」谋令太后为博平君置酒，文颖曰：「宣帝外祖母也。」召丞相、平恩侯以下，使范明友、邓广汉承太后制引斩之，因废天子而立禹。约定未发，云拜为玄菟太守，太中大夫任宣为代郡太守。山又坐写秘书，显为上书献城西第，入马千匹，以赎山罪。书报闻。师古曰：「不许之。」会事发觉，云、山、明友自杀，显、禹、广汉等捕得。禹要斩，显及诸女昆弟皆弃市。唯独霍后废处昭台宫。与霍氏相连坐诛灭者数千家。上乃下诏曰：「乃者东织室令史张赦使魏郡豪李竟报冠阳侯云谋为大逆，师古曰：「解在宣纪也。」朕以大将军故，抑而不扬，冀其自新。今大司马博陆侯禹与母宣成侯夫人显及从昆弟子冠阳侯云、乐平侯山诸姊妹婿谋为大逆，欲诖误百姓。赖（祖宗）〔宗庙〕神灵，先发得，咸伏其辜，师古曰：「事发而捕得。」朕甚悼之。诸为霍氏所诖误，事在丙申前，未发觉在吏者，皆赦除之。男子张章先发觉，以语期门董忠，忠告左曹杨恽，恽告侍中金安上。恽召见对状，後章上书以闻。侍中史高与金安上建发其事，师古曰：「言共立意发之也。」言无入霍氏禁闼，卒不得遂其谋，师古曰：「遂，成也。」皆雠有功。晋灼曰：「雠，等也。」师古曰：「言其功相等类也。」封章为博成侯，忠高昌侯，恽平通侯，安上都成侯，高乐陵侯。」初，霍氏奢侈，茂陵徐生曰：「霍氏必亡。夫奢则不逊，不逊必侮上。侮上者，逆道也。在人之右，众必害之。师古曰：「右，上也。」霍氏秉权日久，害之者多矣。天下害之，而又行以逆道，不亡何待！」乃上疏言「霍氏泰盛，陛下即爱厚之，宜以时抑制，无使至亡。」书三上，辄报闻。其後霍氏诛灭，而告霍氏者皆封。人为徐生上书曰：「臣闻客有过主人者，见其灶直突，傍有积薪，客谓主人，更为曲突，远徙其薪，不者且有火患。主人嘿然不应。俄而家果失火，邻里共救之，幸而得息。於是杀牛置酒，谢其邻人，灼烂者在於上行，师古曰：「灼谓被烧炙者也。行音胡（浪）〔郎〕反。」余各以功次坐，而不录言曲突者。人谓主人曰：『乡使听客之言，不费牛酒，终亡火患。师古曰：「乡读曰向。次下亦同也。」今论功而请宾，曲突徙薪亡恩泽，魍防枚钗上客耶？』主人乃寤而请之。今茂陵徐福数上书言霍氏且有变，宜防绝之。乡使福说得行，则国亡裂土出爵之费，臣亡逆乱诛灭之败。往事既已，而福独不蒙其功，唯陛下察之，贵徙薪曲突之策，使居焦发灼烂之右。」师古曰：「右，上也。」上乃赐福帛十疋，後以为郎。宣帝始立，谒见高庙，大将军光从骖乘，上内严惮之，若有芒剌在背。後车骑将军张安世代光骖乘，天子从容肆体，甚安近焉。师古曰：「肆，放也，展也。近音钜靳反。」及光身死而宗族竟诛，故俗传之曰：「威震主者不畜，霍氏之祸萌於骖乘。」师古曰：「萌谓始生也。」至成帝时，为光置守冢百家，吏卒奉祠焉。元始二年，封光从父昆弟曾孙阳为博陆侯，千户。
金日字翁叔，师古曰：「音丁奚反。」本匈奴休屠王太子也。师古曰：「休音许蚪反。屠音储。」武帝元狩中，票骑将军霍去病将兵击匈奴右地，多斩首，虏获休屠王祭天金人。其夏，票骑复西过居延，攻祁连山，大克获。於是单于怨昆邪、休屠居西方多为汉所破，师古曰：「昆音下门反。」召其王欲诛之。昆邪、休屠恐，谋降汉。休屠王後悔，昆邪王杀之，并将其众降汉。封昆邪王为列侯。日以父不降见杀，与母阏氏、弟伦俱没入官，输黄门养马，时年十四矣。久之，武帝游宴见马，师古曰：「方於宴游之时，而召阅诸马。」後宫满侧。日等数十人牵马过殿下，莫不窃视，师古曰：「视宫人。」至日独不敢。日长八尺二寸，容貌甚严，马又肥好，上异而问之，具以本状对。上奇焉，即日赐汤沐衣冠，拜为马监，迁侍中驸马都尉光禄大夫。日既亲近，未尝有过失，上甚信爱之，赏赐累千金，出则骖乘，入侍左右。贵戚多窃怨，曰：「陛下妄得一胡儿，反贵重之！」上闻，愈厚焉。日母教诲两子，甚有法度，上闻而嘉之。病死，诏图画於甘泉宫，署曰「休屠王阏氏。」师古曰：「题其画。」日每见画常拜，乡之涕泣，然後乃去。师古曰：「乡读曰向。」日子二人皆爱，为帝弄儿，常在旁侧。弄儿或自後拥上项，师古曰：「拥，抱也。」日在前，见而目之。师古曰：「目，视怒也。」弄儿走且啼曰：「翁怒。」上谓日「何怒吾儿为？」其後弄儿壮大，不谨，自殿下与宫人戏，日适见之，恶其淫乱，遂杀弄儿。弄儿即日长子也。上闻之大怒，日顿首谢，具言所以杀弄儿状。上甚哀，为之泣，已而心敬日。初，莽何罗与江充相善，及充败卫太子，何罗弟通用诛太子时力战得封。後上知太子冤，乃夷灭充宗族党与。何罗兄弟惧及，师古曰：「及谓及於祸也。」遂谋为逆。日视其志意有非常，心疑之，阴独察其动静，与俱上下。师古曰：「上下於殿也。」何罗亦觉日意，以故久不得发。是时上行幸林光宫，服虔曰：「甘泉一名林光。」师古曰：「秦之林光宫，胡亥所造，汉又於其旁起甘泉宫。」日小疾卧庐。师古曰：「殿中所止曰庐。」何罗与通及小弟安成矫制夜出，共杀使者，发兵。明旦，上未起，何罗亡何从外入。师古曰：「无何犹言无故也。」日奏厕心动，师古曰：「奏，向也。日方向厕而心动。」立入坐内户下。须臾，何罗　白刃从东箱上，师古曰：「置刃於衣　中也。　，古袖字。」见日，色变，走趋卧内欲入，师古曰：「趋读曰趣，向也。卧内，天子卧处。」行触宝瑟，僵。日得抱何罗，因传曰：「莽何罗反！」师古曰：「传谓传声而唱之。」上惊起，左右拔刃欲格之，上恐并中日，师古曰：「中音竹仲反。」止勿格。日酆投何罗殿下，孟康曰：「胡音互。酆，若今相僻卧轮之类也。」晋灼曰：「胡，颈也，燮渚倍投殿下也。」师古曰：「晋说是也。垡舨牌蚍础！沟们莞恐，穷治皆伏辜。繇是著忠孝节。师古曰：「繇读与由同。」日自在左右，目不忤视者数十年。师古曰：「忤，逆也。」赐出宫女，不敢近。上欲内其女後宫，不肯。其笃慎如此，上尤奇异之。师古曰：「笃，厚也。」及上病，属霍光以辅少主，师古曰：「属音之欲反。」光让日。日曰：「臣外国人，且使匈奴轻汉。」於是遂为光副。光以女妻日嗣子赏。初，武帝遗诏以讨莽何罗功封日为侯，师古曰：「音丁故反。」日以帝少不受封。辅政岁余，病困，大将军光白封日，卧授印绶。一日，薨，赐葬具冢地，送以轻车介士，军陈至茂陵，谥曰敬侯。日两子，赏、建，俱侍中，与昭帝略同年，共卧起。赏为奉车、建驸马都尉。及赏嗣侯，佩两绶，上谓霍将军曰：「金氏兄弟两人不可使俱两绶邪？」霍光对曰：「赏自嗣父为侯耳。」上笑曰：「侯不在我与将军乎？」光曰：「先帝之约，有功乃得封侯。」时年俱八九岁。宣帝即位，赏为太仆，霍氏有事萌牙，上书去妻。师古曰：「萌牙者，言始有端绪，若草之始生。」上亦自哀之，独得不坐。元帝时为光禄勋，薨，亡子，国除。元始中继绝世，封建孙当为侯，奉日後。初，日所将俱降弟伦，字少卿，为黄门郎，早卒。日两子贵，及孙则衰矣，而伦後嗣遂盛，子安上始贵显封侯。
安上字子侯，少为侍中，敦笃有智，宣帝爱之。颇与发举楚王延寿反谋，师古曰：「与读曰豫。」赐爵关内侯，食邑三百户。後霍氏反，安上传禁门闼，无内霍氏亲属，师古曰：「禁，止也。门闼，宫中大小之门也。传声而止诸门闼也。」封为都成侯，至建章卫尉。薨，赐冢茔杜陵，谥曰敬侯。四子，常、敞、岑、（哭）〔明〕。（今）〔岑〕、明皆为诸曹中郎将，常光禄大夫。元帝为太子时，敞为中庶子，幸有宠，帝即位，为骑都尉光禄大夫，中郎将侍中。元帝崩，故事，近臣皆随陵为园郎，敞以世名忠孝，太后诏留侍成帝，为奉车水衡都尉，至卫尉。敞为人正直，敢犯颜色，左右惮之，唯上亦难焉。师古曰：「臣下皆敬惮，唯有天子一人，亦难之。」病甚，上使使者问所欲，以弟岑为托。上召岑，拜为（郎）使主客。服虔曰：「官名，属鸿胪，主胡客也。」敞子涉本为左曹，上拜涉为侍中，使待幸绿车载送卫尉舍。李奇曰：「辇绿车，常设以待幸也。临敞病〔困〕，拜子为侍中，以此车送，欲敞见其荣宠也。」如淳曰：「幸绿车常置左右以待召载皇孙，今遣涉归，以皇孙车载之，宠之也。」晋灼曰：「汉注绿车名皇孙车，太子有子乘以从。」师古曰：「如、晋二说是也。」须臾卒。敞三子，涉、参、饶。涉明经俭节，诸儒称之。成帝时为侍中骑都尉，领三辅胡越骑。师古曰：「胡越骑之在三辅者，若长水、长杨、宣曲之属是也。」哀帝即位，为奉车都尉，至长信少府。而参使匈奴，匈奴中郎将，师古曰：「以其出使匈奴，故拜为匈奴中郎将也。」越骑校尉，关〔内〕都尉，安定、东海太守。饶为越骑校尉。涉两子，汤、融，皆侍中诸曹将大夫。师古曰：「将亦谓中郎将也。」而涉之从父弟钦举明经，为太子门大夫，哀帝即位，为太中大夫给事中，钦从父弟迁为尚书令，兄弟用事。帝祖母傅太后崩，钦使护作，师古曰：「监主葬送之事也。」职办，擢为泰山、弘农太守，著威名。平帝即位，徵为大司马司直、京兆尹。帝年幼，选置师友，大司徒孔光以明经高行为孔氏师，京兆尹金钦以家世忠孝为金氏友。徙光禄大夫侍中，秩中二千石，封都成侯。时王莽新诛平帝外家卫氏，召明礼少府宗伯凤如淳曰：「宗伯，姓。」入说为人後之谊，白令公卿、将军、侍中、朝臣并听，师古曰：「白令皆听之。」欲以内厉平帝而外塞百姓之议。师古曰；「塞，止也。」钦与族昆弟侯当俱封。初，当曾祖父日传子节侯赏，而钦祖父安上传子夷侯常，皆亡子，国绝，故莽封钦、当奉其後。当母南即莽母功显君同产弟也。当上南大行为太夫人。文颖曰：「南，名也。大行，官名也。当上名状於大行也。」邓展曰：「当上南为太夫人，恃莽姨母故耳。为父立庙，非也。」钦因缘谓当：「诏书陈日功，亡有赏语。当名为以孙继祖也，自当为父、祖父立庙。晋灼曰：「当是赏弟建之孙，此言自当为其父及祖父建立庙也。」赏故国君，使大夫主其祭。」如淳曰；「以赏故国君，使大夫掌其祭事。」臣瓒曰：「当是支庶上继大宗，不得顾其外亲也。而钦见当母南为太夫人，遂尊其（祖父）〔父祖〕以续日，不复为後赏，而令大夫主赏祭事。」师古曰：「瓒说是也。」时甄邯在旁，庭叱钦，师古曰：「於朝庭中叱之也。」因劾奏曰：「钦幸得以通经术，超擢侍帷幄，重蒙厚恩，封袭爵号，师古曰：「重音直用反。」知圣朝以世有为人後之谊。前遭故定陶太后背本逆天，孝哀不获厥福，乃者吕宽、卫宝复造奸谋，至於反逆，咸伏厥辜。太皇太后惩艾悼惧，师古曰：「艾读曰刈。刈，创也。」逆天之咎，非圣诬法，大乱之殃，诚欲奉承天心，遵明圣制，专壹为後之谊，以安天下之命，数临正殿，延见群臣，讲习礼经。孙继祖者，谓亡正统持重者也。赏见嗣日，後成为君，持大宗重，则礼所谓『尊祖故敬宗』，大宗不可以绝者也。钦自知与当俱拜同谊，即数扬言殿省中，教当云云。师古曰：「云云者，多言也。谓上所陈以孙继祖也。」当即如其言，则钦亦欲为父明立庙而不入夷侯常庙矣。进退异言，颇惑众心，乱国大纲，开祸乱原，诬祖不孝，罪莫大焉。尤非大臣所宜，大不敬。侯当上母南为太夫人，失礼不敬。」莽白太后，下四辅、公卿、大夫、博士、议郎，皆曰：「钦宜以时即罪。」师古曰：「即，就也。」谒者召钦诣诏狱，钦自杀。邯以纲纪国体，亡所阿私，忠孝尤著，益封千户。更封长信少府涉子右曹汤为都成侯。汤受封日，不敢还归家，以明为人後之谊。益封之後，莽复用钦弟遵，封侯，历九卿位。赞曰：霍光以结发内侍，起於阶闼之间，确然秉志，谊形於主。师古曰：「形，见也。」受襁褓之托，任汉室之寄，当庙堂，拥幼君，摧燕王，仆上官，师古曰：「仆，顿也，音赴。」因权制敌，以成其忠。处废置之际，临大节而不可夺，遂匡国家，安社稷。拥昭立宣，光为师保，虽周公、阿衡，何以加此！师古曰：「阿衡，伊尹官号也。阿，倚也。衡，平也。言天子所倚，群下取平也。」然光不学亡术，暗於大理，阴妻邪谋，晋灼曰：「不扬其过也。」立女为后，湛溺盈溢之欲，以增颠覆之祸，师古曰：「湛读曰沈。」死财三年，宗族诛夷，师古曰：「财与才同。」哀哉！昔霍叔封於晋，师古曰：「霍叔，文王之子，武王之弟也。」晋即河东，光岂其苗裔乎？金日夷狄亡国，羁虏汉庭，而以笃敬寤主，忠信自著，勒功上将，传国後嗣，世名忠孝，七世内侍，何其盛也！本以休屠作金人为祭天主，故因赐姓金氏云。
汉书卷六十九赵充国辛庆忌传第三十九
赵充国字翁孙，陇西上人也，师古曰：「音圭。」後徙金城令居。师古曰：「令音零。」始为骑士，以六郡良家子服虔曰：「金城、陇西、天水、安定、北地、上郡是也。」师古曰：「陇西、天水、安定、北地、上郡、西河是也。昭帝分陇西、天水置金城。充国武帝时已为假司马，则初以六郡良家子者非金城也。此名数正与地理志同也。」善骑射补羽林。为人沈勇有大略，少好将帅之节，而学兵法，通知四夷事。师古曰：「通知者，谓明晓也。」
武帝时，以假司马从贰师将军击匈奴，大为虏所围。汉军乏食数日，死伤者多，充国乃与壮士百余人溃围陷陈，贰师引兵随之，遂得解。身被二十余创，贰师奏状，诏徵充国诣行在所。武帝亲见视其创，嗟叹之，拜为中郎，迁车骑将军长史。昭帝时，武都氐人反，师古曰：「氐音丁奚反。」充国以大将军护军都尉将兵击定之，迁中郎将，将屯上谷，师古曰：「领兵屯於上谷也。将音子亮反。」还为水衡都尉。击匈奴，获西祁王，文颖曰：「匈奴王也。」擢为後将军，兼水衡如故。与大将军霍光定册尊立宣帝，封营平侯。本始中，为蒲类将军征匈奴，斩虏数百级，还为後将军、少府。匈奴大发十余万骑，南旁塞，至符奚庐山，师古曰：「旁，依也，音步浪反。」欲入为寇。亡者题除渠堂降汉言之，遣充国将四万骑屯缘边九郡。文颖曰：「五原、朔方之属也。」师古曰：「九郡者，五原、朔方、云中、代郡、雁门、定襄、北平、上谷、渔阳也。四万骑分屯之，而充国总统领之。」单于闻之，引去。是时，光禄大夫义渠安国使行诸羌，师古曰：「行音下更反。」先零豪言愿时渡湟水北，郑氏曰：「零音怜。」孟康曰：「豪，帅长也。」师古曰：「湟水出金城临羌寨外，东入河。湟水之北是汉地。湟音皇。」逐民所不田处畜牧。安国以闻。充国劾安国奉使不敬。是後，羌人旁缘前言，抵冒渡湟水，师古曰：「旁，依也。抵冒，犯突而前。旁音步浪反。冒音莫北反。」郡县不能禁。元康三年，先零遂与诸羌种豪二百余人解仇交质盟诅。师古曰：「羌人无大君长，而诸种豪递相杀伐，故每有仇雠，往来相报。今解仇交质者。自相亲结，欲入汉为寇也。」上闻之，以问充国，对曰：「羌人所以易制者，以其种自有豪，数相攻击，势不壹也。往三十余岁，西羌反时，亦先解仇合约攻令居，师古曰：「合约，共为要契也。」与汉相距，五六年乃定。至征和五年，先零豪封煎等通使匈奴，师古曰：「煎读曰翦。」匈奴使人至小月氏，师古曰：「氏音支。」传告诸羌曰：『汉贰师将军众十余万人降匈奴。羌人为汉事苦。师古曰：「事，使役。」张掖、酒泉本我地，地肥美，可共击居之。』以此观匈奴欲与羌合，非一世也。间者匈奴困於西方，闻乌桓来保塞，恐兵复从东方起，数使使尉黎、危须诸国，设以子女貂裘，欲沮解之。师古曰：「设谓（闻）〔开〕许之也。沮，坏也。欲坏其计，令解散之。沮音才汝反。」其计不合。疑匈奴更遣使至羌中，道从沙阴地，出盐泽，过长坑，入穷水塞，南抵属国，与先零相直。师古曰：「直，当也。」臣恐羌变未止此，且复结联他种，宜及未然为之备。」师古曰：「未然者，其计未成。」後月余，羌侯狼何果遣使至匈奴藉兵，师古曰：「藉，借也。」欲击鄯善、敦煌以绝汉道。师古曰：「鄯音善。」充国以为「狼何，小月氏种，在阳关西南，势不能独造此计，疑匈奴使已至羌中，先零、罕、　乃解仇作约。苏林曰：「罕、　在金城南。」师古曰：「罕、　，羌之别种也。此下言『遣　豪雕库宣天子至德，罕、　之属皆闻知明诏』，其下又云『河南大　、小　』，则罕羌、　羌姓族殊矣。　音口坚反。而地理志天水有罕　县，盖以此二种羌来降，处之此地，因以名县也。而今之羌姓有罕　者，总是罕　之类，合而言之，因为姓耳。变　为井，字之讹也。」到秋马肥，变必起矣。宜遣使者行边兵豫为备，敕视诸羌，毋令解仇，师古曰：「行音下更反。视读曰示。示，语之也。其下并同。」以发觉其谋。」於是两府复白遣义渠安国行视诸羌，分别善恶。安国至，召先零诸豪三十余人，以尤桀黠，皆斩之。师古曰：「桀，坚也，言不顺从也。黠，恶也，为恶坚也。」纵兵击其种人，斩首千余级。於是诸降羌及归义羌侯杨玉等恐怒，亡所信乡，师古曰：「恐中国泛怒，不信其心，而纳向之。乡读曰向。」遂劫略小种，背畔犯塞，攻城邑，杀长吏。安国以骑都尉将骑三千屯备羌，至浩，师古曰：「浩音诰。音门。水名也，解在地理志。」为虏所击，失亡车重兵器甚众。师古曰：「重音直用反。」安国引还，至令居，以闻。是岁，神爵元年春也。时充国年七十余，上老之，使御史大夫丙吉问谁可将者，充国对曰：「亡逾於老臣者矣。」上遣问焉，曰：「将军度羌虏何如，当用几人？」师古曰：「度，计也，音大各反。其下亦同。」充国曰：「百闻不如一见。兵难度，郑氏曰：「，遥也，三辅言也。」师古曰：「读曰遥。」臣愿驰至金城，图上方略。师古曰：「图其地形，并为攻讨方略，俱奏上也。」然羌戎小夷，逆天背畔，灭亡不久，愿陛下以属老臣，勿以为忧。」师古曰：「属，委也，音之欲反。」上笑曰：「诺。」充国至金城，须兵满万骑，师古曰：「须，待也。」欲渡河，恐为虏所遮，即夜遣三校衔枚先渡，师古曰：「衔枚者，欲其无声，使虏不觉。」渡辄营陈，会明，毕，遂以次尽渡。虏数十百骑来，出入军傍。充国曰：「吾士马新倦，不可驰逐。此皆骁骑难制，又恐其为诱兵也。击虏以殄灭为期，小利不足贪。」令军勿击。遣骑候四望狭中，亡虏。文颖曰：「金城有三狭，在南六百里。」师古曰：「山　而夹水曰狭。四望者，狭名也。狭音狭。」夜引兵上至落都，服虔曰：「山名也。」召诸校司马，谓曰：「吾知羌虏不能为兵矣。使虏发数千人守杜四望狭中，兵岂得入哉！」师古曰：「杜，塞也。」充国常以远斥候为务，行必为战备，止必坚营壁，尤能持重，爱士卒，先计而後战。遂西至西部都尉府，孟康曰：「在金城。」日飨军士，师古曰：「日飨　也。」士皆欲为用。虏数挑战，充国坚守。捕得生口，言羌豪相数责曰：「语汝亡反，今天子遣赵将军来，年八九十矣，善为兵。今请欲一斗而死，可得邪！」充国子右曹中郎将昂，将期门次飞、羽林孤儿、胡越骑为支兵，至令居。虏并出绝转道，师古曰：「并犹俱也。转道，运粮之道也。并读如字，又音步朗反。」昂以闻。有诏将八校尉与骁骑都尉、金城太守合疏捕山间虏，苏林曰：「疏，搜索也。」师古曰：「疏字本作迹，言寻迹而捕之也。」通转道津渡。初，罕、　豪靡当儿使弟雕库来告都尉曰先零欲反，後数日果反。雕库种人颇在先零中，都尉即留雕库为质。充国以为亡罪，乃遣归告种豪：「大兵诛有罪者，明白自别，毋取并灭。师古曰：「言勿相和同，自取灭亡。」天子告诸羌人，犯法者能相捕斩，除罪。斩大豪有罪者一人，赐钱四十万，中豪十五万，下豪二万，大男三千，女子及老小千钱，又以其所捕妻子财物尽与之。」充国计欲以威信招降罕　及劫略者，解散虏谋，徼极乃击之。师古曰：「徼，要也，要其倦极者也。徼音工尧反。」时上已发三辅、太常徒弛刑，师古曰：「弛刑谓不加钳K者也。弛之言解也，音式尔反。」三河、颍川、沛郡、淮阳、汝南材官，金城、陇西、天水、安定、北地、上郡骑士、羌骑，与武威、张掖、酒泉太守各屯其郡者，合六万人矣。酒泉太守辛武贤奏言：「郡兵皆屯备南山，北边空虚，势不可久。或曰至秋冬乃进兵，此虏在竟外之册。师古曰：「竟读曰境。」今虏朝夕为寇，土地寒苦，汉马不能冬，师古曰：「能读曰耐。」屯兵在武威、张掖、酒泉万骑以上，皆多羸瘦。可益马食，以七月上旬赍三十日粮，分兵并出张掖、酒泉合击罕、　在鲜水上者。虏以畜产为命，今皆离散，兵即分出，虽不能尽诛，夺其畜产，虏其妻子，师古曰：「读曰但。」复引兵还，冬复击之，大兵仍出，虏必震坏。」师古曰：「仍，频也。」天子下其书充国，令与校尉以下吏士知羌事者博议。充国及长史董通年以为「武贤欲轻引万骑，分为两道出张掖，回远千里。师古曰：「回谓路纡曲也，音胡悔反。」以一马自佗负三十日食，师古曰：「佗音徒何反。凡以畜产载负物者皆为佗。」为米二斛四斗，麦八斛，又有衣装兵器，难以追逐。勤劳而至，虏必商军进退，稍引去，师古曰：「商，计度也。」逐水屮，入山林。师古曰：「屮，古草字。」随而深入，虏即据前险，守後厄，以绝粮道，必有伤危之忧，为夷狄笑，千载不可复。师古曰：「复音扶目反。」而武贤以为可夺其畜产，虏其妻子，此殆空言，非至计也。师古曰：「殆，仅也。」又武威县、张掖日勒皆当北塞，有通谷水草。师古曰：「日勒，张掖之县。」臣恐匈奴与羌有谋，且欲大入，幸能要杜张掖、酒泉以绝西域，师古曰：「要，遮也。杜，塞也。」其郡兵尤不可发。先零首为畔逆，它种劫略。师古曰：「言被劫略而反叛，非其本心。」故臣愚册，欲捐罕、　暗昧之过，隐而勿章，先行先零之诛以震动之，宜悔过反善，因赦其罪，选择良吏知其俗者　循和辑，师古曰：「　，古抚字。辑与集同。」此全师保胜安边之册。」天子下其书。公卿议者咸以为先零兵盛，而负罕、　之助，师古曰：「负，恃也。」不先破罕、　，则先零未可图也。上乃拜侍中乐成侯许延寿为强弩将军，即拜酒泉太守武贤为破羌将军，师古曰：「即，就也，就其郡而拜之。」赐玺书嘉纳其册。以书敕让充国曰：师古曰：「让，责也。」皇帝问後将军，甚苦暴露。将军计欲至正月乃击罕羌，羌人当获麦，已远其妻子，师古曰：「徙其妻子令远居而身来为寇也。」精兵万人欲为酒泉、敦煌寇。边兵少，民守保不得田作。今张掖以东粟石百余，刍　束数十。师古曰：「皆谓直钱之数，言其贵。」转输并起，百姓烦扰。将军将万余之众，不早及秋共水草之利争其畜食，师古曰：「此畜谓畜产牛羊之属也。食谓谷麦之属也。一曰畜食，畜之所食，即谓草也。」欲至冬，虏皆当畜食，师古曰：「此畜读曰蓄。蓄，聚积也。」多藏匿山中依险阻，将军士寒，手足皲瘃，文颖曰：「皲，坼裂也。瘃，寒创也。」师古曰：「皲音军。瘃音竹足反。」宁有利哉？将军不念中国之费，欲以岁数而胜微，师古曰：「久历年岁，乃胜小敌也。数音所具反。」将军谁不乐此者！师古曰：「言凡为将军者，皆乐此。」今诏破羌将军武贤将兵六千一百人，敦煌太守快将二千人，长水校尉富昌、酒泉（侯）〔候〕奉世将S、月氏兵四千人，服虔曰：「S音儿，羌名也。」苏林曰：「S音儿遮反。」师古曰：「苏音是也。」亡虑万二千人。师古曰：「亡虑，大计也，解在食货志。」赍三十日食，以七月二十二日击罕羌，入鲜水北句廉上，服虔曰：「句音钩。」师古曰：「句廉，谓水岸曲而有廉棱也。」去酒泉八百里，去将军可千二百里。将军其引兵便道西并进，虽不相及，使虏闻东方北方兵并来，分散其心意，离其党与，虽不能殄灭，当有瓦解者。已诏中郎将昂将胡越次飞射士步兵二校，益将军兵。今五星出东方，中国大利，蛮夷大败。张晏曰：「五星所聚，其下胜。羌人在西，星在东，则为汉。」太白出高，用兵深入敢战者吉，弗敢战者凶。将军急装，因天时，诛不义，万下必全，勿复有疑。充国既得让，以为将任兵在外，便宜有守，以安国家。师古曰：「言为将之道，受任行兵於外，虽受诏命，若有便宜，则当（国）〔固〕守以取安利也。」乃上书谢罪，因陈兵利害，曰：臣窃见骑都尉安国前幸赐书，择羌人可使使罕，谕告以大军当至，汉不诛罕，以解其谋。恩泽甚厚，非臣下所能及。臣独私美陛下盛德至计亡已，故遣　豪雕库宣天子至德，罕、　之属皆闻知明诏。今先零羌杨玉（此羌之首帅名王）将骑四千及煎巩骑五千，阻石山木，候便为寇，师古曰：「谓依阻山之木石以自保固。」罕羌未有所犯。今置先零，先击罕，释有罪，诛亡辜，师古曰：「释，置也，放也。」起壹难，就两害，诚非陛下本计也。臣闻兵法「攻不足者守有余」，又曰「善战者致人，不致於人」。师古曰：「皆兵法之辞也。致人，引致而取之也。致於人，为人所引也。」今罕羌欲为敦煌、酒泉寇，饬兵马，练战士，以须其至，师古曰：「饬，整也。须，待也。饬与敕同也。」坐得致敌之术，以逸击劳，取胜之道也。今恐二郡兵少不足以守，而发之行攻，释致虏之术而从为虏所致之道，师古曰：「释，废也。」臣愚以为不便。先零羌虏欲为背畔，故与罕、　解仇结约，然其私心不能亡恐汉兵至而罕、　背之也。臣愚以为其计常欲先赴罕、　之急，以坚其约，先击罕羌，先零必助之。今虏马肥，粮食方饶，击之恐不能伤害，适使先零得施德於罕羌，坚其约，合其党。师古曰：「施德，自树恩德也。」虏交坚党合，精兵二万余人，迫胁诸小种，附著者稍众，莫须之属不轻得离也。服虔曰：「莫须，小种羌名也。」如是，虏兵浸多，师古曰：「浸，渐也。」诛之用力数倍，臣恐国家忧累繇十年数，不二三岁而已。师古曰：「累音力瑞反。繇与由同。」臣得蒙天子厚恩，父子俱为显列。臣位至上卿，爵为列侯，犬马之齿七十六，为明诏填沟壑，死骨不朽，亡所顾念。独思惟兵利害至孰悉也，於臣之计，先诛先零已，则罕、　之属不烦兵而服矣。先零已诛而罕、　不服，涉正月击之，得计之理，又其时也。以今进兵，诚不见其利，唯陛下裁察。
六月戊申奏，七月甲寅玺书报从充国计焉。
充国引兵至先零在所。虏久屯聚，解弛，师古曰：「解读曰懈。弛，放也。」望见大军，弃车重，欲渡湟水，师古曰：「重音直用反。」道厄狭，充国徐行驱之。或曰逐利行迟，师古曰：「逐利宜疾，今行太迟。」充国曰：「此穷寇不可迫也。缓之则走不顾，急之则还致死。」师古曰：「谓更回还尽力而死战。」诸校皆曰：「善。」虏赴水溺死者数百，降及斩首五百余人，卤马牛羊十万余头，车四千余两。兵至罕地，令军毋燔聚落刍牧田中。师古曰：「不得燔烧人居及於田亩之中刈刍放牧也。」罕羌闻之，喜曰：「汉果不击我矣！」豪靡忘使人来言：「愿得还复故地。」服虔曰：「靡忘，羌帅名也。」充国以闻，未报。靡忘来自归，充国赐饮食，遣还谕种人。护军以下皆争之，曰：「此反虏，不可擅遣。」充国曰：「诸君但欲便文自营，师古曰：「苟取文墨之便而自营卫。便音频面反。」非为公家忠计也。」师古曰：「为音于伪反。」语未卒，玺书报，令靡忘以赎论。後罕竟不烦兵而下。其秋，充国病，上赐书曰：「制诏後将军：闻苦脚胫、寒泄，师古曰：「胫，膝以下骨也。寒泄，下利也。言其患足胫又苦下利。胫音下定反。泄音息列反。」将军年老加疾，一朝之变不可讳，师古曰：「恐其死。」朕甚忧之。今诏破羌将军诣屯所，为将军副，急因天时大利，吏士锐气，以十二月击先零羌。即疾剧，留屯毋行，独遣破羌、疆弩将军。」时羌降者万余人矣。充国度其必坏，欲罢骑兵屯田，以待其敝。作奏未上，会得进兵玺书，中郎将昂惧，使客谏充国曰：「诚令兵出，破军杀将以倾国家，将军守之可也。即利与病，又何足争？一旦不合上意，遣绣衣来责将军，将军之身不能自保，师古曰：「绣衣谓御史。」何国家之安？」充国叹曰：「是何言之不忠也！本用吾言，羌虏得至是邪？师古曰：「言豫防之，可无今日之寇也。」往者举可先行羌者，吾举辛武贤，师古曰：「行音下更反。」丞相御史复白遣义渠安国，竟沮败羌。师古曰：「沮，坏也，音才汝反。」金城、湟中谷斛八钱，吾谓耿中丞，服虔曰：「耿寿昌也，为司农中丞。」籴二百万斛谷，羌人不敢动矣。师古曰：「言豫储粮食，可以制敌。」耿中丞请籴百万斛，乃得四十万斛耳。义渠再使，且费其半。失此二册，羌人故敢为逆。失之毫，差（之）〔以〕千里，是既然矣。今兵久不决，四夷卒有动摇，相因而起，师古曰：「卒读曰猝。」虽有知者不能善其後，羌独足忧邪！师古曰：「言傥如此，则所忧不独在羌。」吾固以死守之，明主可为忠言。」遂上屯田奏曰：臣闻兵者，所以明德除害也，故举得於外，则福生於内，不可不慎。臣所将吏士马牛食，月用粮谷十九万九千六百三十斛，盐千六百九十三斛，茭稿二十五万二百八十六石。师古曰：「茭，乾刍也。　，禾秆也。石，百二十斤。秆音工旱反。」难久不解，繇役不息。又恐它夷卒有不虞之变，师古曰：「卒读曰猝。」相因并起，为明主忧，诚非素定庙胜之册。师古曰：「庙胜，谓谋於庙堂而胜敌也。」且羌虏易以计破，难用兵碎也，故臣愚以为击之不便。计度临羌东至浩，师古曰：「度音大各反。」羌虏故田及公田，民所未垦，可二千顷以上，其间邮亭多坏败者。臣前部士入山，伐材木大小六万余枚，皆在水次。愿罢骑兵，留弛刑应募，及淮阳、汝南步兵与吏士私从者，合凡万二百八十一人，用谷月二万七千三百六十三斛，盐三百八斛，分屯要害处。冰解漕下，缮乡亭，浚沟渠，师古曰：「漕下，以水运木而下也。缮，补也。浚，深治也。」治湟狭以西道桥七十所，令可至鲜水左右。田事出，赋人二十　。师古曰：「田事出，谓至春人出营田也。赋谓班与之也。　，古亩字。」至四月草生，发郡骑及属国胡骑伉健各千，y马什二，就草，师古曰：「y，副也。什二者，千骑则与副马二百匹也。伉音口浪反。」为田者游兵。以充入金城郡，益积畜，省大费。师古曰：「畜读曰蓄。」今大司农所转谷至者，足支万人一岁食。谨上田处及器用簿，师古曰：「簿音步户反。」唯陛下裁许。上报曰：「皇帝问後将军，言欲罢骑兵万人留田，即如将军之计，虏当何时伏诛，兵当何时得决？孰计其便，复奏。」充国上状曰：
臣闻帝王之兵，以全取胜，是以贵谋而贱战。战而百胜，非善之善者也，故先为不可胜以待敌之可胜。师古曰：「此兵法之辞也。言先自完坚，令敌不能胜我，乃可以胜敌也。」蛮夷习俗虽殊於礼义之国，然其欲避害就利，爱亲戚，畏死亡，一也。今虏亡其美地荐草，师古曰：「荐，稠草。」愁於寄托远遁，骨肉离心，人有畔志，而明主般师罢兵，邓展曰：「般音班。班，还也。」万人留田，顺天时，因地利，以待可胜之虏，虽未即伏辜，兵决可期月而望。羌虏瓦解，前後降者万七百余人，及受言去者凡七十辈，如淳曰：「羌胡言欲降，受其言遣去者。」师古曰：「如说非也。谓羌受充国之言，归相告喻者也。羌虏即羌贼耳，无豫於胡也。」此坐支解羌虏之具也。臣谨条不出兵留田便宜十二事。步兵九校，师古曰：「一部为一校也。」吏士万人，留屯以为武备，因田致谷，威德并行，一也。又因排折羌虏，令不得归肥饶之，师古曰：「，古地字。」贫破其众，以成羌虏相畔之渐，二也。居民得并田作，不失农业，三也。师古曰：「并，且也，读如本字，又音步浪反。」军马一月之食，度支田士一岁，师古曰：「度音大各反。」罢骑兵以省大费，四也。至春省甲士卒，循河湟漕谷至临羌，以　羌虏，师古曰：「　亦示字。」扬威武，传世折冲之具，五也。以闲暇时下所伐材，师古曰：「闲读曰闲。」缮治邮亭，充入金城，六也。兵出，乘危徼幸，师古曰：「言不可必胜。」不出，令反畔之虏窜於风寒之地，离霜露疾疫瘃之患，师古曰：「离，遭也。谓因寒瘃而指者也。」坐得必胜之道，七也。亡经阻远追死伤之害，八也。内不损威武之重，外不令虏得乘间之势，九也。师古曰：「间谓军之间隙者也。」又亡惊动河南大　、小　服虔曰：「皆羌种，在河西之河南也。」使生它变之忧，十也。治湟狭中道桥，令可至鲜水，以制西域，信威千里，师古曰：「信读曰申。」从枕席上过师，十一也。郑氏曰：「桥成军行安易，若於枕席上过也。」大费既省，繇役豫息，以戒不虞，十二也。留屯田得十二便，出兵失十二利。臣充国材下，犬马齿衰，不识长册，唯明诏博详公卿议臣采择。上复赐报曰：「皇帝问後将军，言十二便，闻之。虏虽未伏诛，兵决可期月而望，期月而望者，谓今冬邪，谓何时也？将军独不计虏闻兵颇罢，且丁壮相聚，攻扰田者及道上屯兵，复杀略人民，将何以止之？又大　、小　前言曰：『我告汉军先零所在，兵不往击，久留，得亡效五年时不分别人而并击我？』如淳曰：「此语谓本始五年伐先零，不分别大小　本意，是以大小　有此言也。」其意常恐。今兵不出，得亡变生，与先零为一？将军孰计复奏。」充国奏曰：臣闻兵以计为本，故多算胜少算。先零羌精兵今余不过七八千人，失地远客，分散饥冻。罕、　、莫须又颇暴略其羸弱畜产，畔还者不绝，皆闻天子明令相捕斩之赏。臣愚以为虏破坏可日月冀，远在来春，故曰兵决可期月而望。窃见北边自敦煌至辽东万一千五百余里，乘塞列隧有吏卒数千人，虏数大众攻之而不能害。今留步士万人屯田，地势平易，多高山远望之便，部曲相保，为堑垒木樵，师古曰：「樵与谯同，谓为高楼以望敌也，音才消反。」校联不绝，如淳曰：「播校相连也。」师古曰：「此校谓用木自相贯穿以为固者，亦犹周易『荷校灭耳』也。周礼『校人掌王马之政』，『六厩成校』，盖用关械阑养马也。说文解字云『校，木囚也』，亦谓以木相贯，遮阑禽兽也。今云校联不绝，言营垒相次。」便兵弩，饬斗具。师古曰：「便，利也。饬，整也，其字从力。」烽火幸通，势及并力，以逸待劳，兵之利者也。臣愚以为屯田内有亡费之利，外有守御之备。骑兵虽罢，虏见万人留田为必禽之具，其土崩归德，宜不久矣。从今尽三月，虏马羸瘦，必不敢捐其妻子於他种中，远涉河山而来为寇。又见屯田之士精兵万人，终不敢复将其累重还归故地。师古曰：「累重谓妻子也。累音力瑞反。重音直用反。」是臣之愚计，所以度虏且必瓦解其处，师古曰：「各於其处自瓦解。」不战而自破之册也。至於虏小寇盗，时杀人民，其原未可卒禁。师古曰：「卒读曰猝。」臣闻战不必胜，不苟接刃；攻不必取，不苟劳众。诚令兵出，虽不能灭先零，能令虏绝不为小寇，则出兵可也。师古曰：「读曰但。」即今同是师古曰：「俱不能止小寇盗。」而释坐胜之道，从乘危之势，往终不见利，空内自罢敝，师古曰：「罢读曰疲。」贬重而自损，非所以视蛮夷也。师古曰：「视读曰示。」又大兵一出，还不可复留，湟中亦未可空，如是，繇役复发也。且匈奴不可不备，乌桓不可不忧。今久转运烦费，倾我不虞之用以澹一隅，师古曰：「澹，古赡字。赡，给也。」臣愚以为不便。校尉临众幸得承威德，奉厚币，拊循众羌，谕以明诏，宜皆乡风。师古曰：「谕，晓告之。乡读曰向。」虽其前辞尝曰「得亡效五年」，宜亡它心，不足以故出兵。臣窃自惟念，奉诏出塞，引军远击，穷天子之精兵，散车甲於山野，虽亡尺寸之功，偷得避慊之便，师古曰：「偷，苟且也。慊亦嫌字。」而亡後咎余责，此人臣不忠之利，非明主社稷之福也。臣幸得奋精兵，讨不义，久留天诛，师古曰：「言不早殄灭贼也。」罪当万死。陛下宽仁，未忍加诛，（今）〔令〕臣数得孰计。师古曰：「数音所角反。其下亦同。」愚臣伏计孰甚，不敢避斧钺之诛，昧死陈愚，唯陛下省察。充国奏每上，辄下公卿议臣。初是充国计者什三，中什五，最後什八。有诏诘前言不便者，皆顿首服。丞相魏相曰：「臣愚不习兵事利害，後将军数画军册，其言常是，臣任其计可必用也。」师古曰：「任，保也。」上於是报充国曰：「皇帝问後将军，上书言羌虏可胜之道，今听将军，将军计善。其上留屯田及当罢者人马数。将军强食，慎兵事，自爱！」上以破羌、强弩将军数言当击，又用充国屯田处离散，恐虏犯之，於是两从其计，诏两将军与中郎将昂出击。强弩出，降四千余人，破羌斩首二千级，中郎将昂斩首降者亦二千余级，而充国所降复得五千余人。诏罢兵，独充国留屯田。明年五月，充国奏言：「羌本可五万人军，凡斩首七千六百级，降者三万一千二百人，溺河湟饥饿死者五六千人，定计遗脱与煎巩、黄羝俱亡者不过四千人。羌靡忘等自诡必得，师古曰：「诡，责也。自以为忧，责言必能得之。」请罢屯兵。」奏可，充国振旅而还。所善浩星赐迎说充国，邓展曰：「浩星，姓；赐，名也。」曰：「众人皆以破羌、强弩出击，多斩首获降，虏以破坏。然有识者以为虏势穷困，兵虽不出，必自服矣。将军即见，宜归功於二将军出击，非愚臣所及。如此，将军计未失也。」充国曰：「吾年老矣，爵位已极，岂嫌伐一时事以欺明主哉！兵势，国之大事，当为後法。老臣不以余命壹为陛下明言兵之利害，卒死，谁当复言之者？」师古曰：「卒读曰猝。」卒以其意对。师古曰：「卒，终也。」上然其计，罢遣辛武贤归酒泉太守官，充国复为後将军卫尉。其秋，羌若零、离留、且种、儿库师古曰：「且，子闾反。」共斩先零大豪犹非、杨玉首，文颖曰：「犹非，人名也。」师古曰：「犹非及杨玉，二人也。宣纪作酋非，而此传作犹字，疑纪误。」及诸豪弟泽、阳雕、良儿、靡忘皆帅煎巩、黄羝之属四千余人降汉。封若零、弟泽二人为帅众王，离留、且种二人为侯，儿库为君，阳雕为言兵侯，良儿为君，靡忘为献牛君。初置金城属国以处降羌。诏举可护羌校尉者，时充国病，四府举辛武贤小弟汤。充国遽起奏：「汤使酒，不可典蛮夷。师古曰：「使酒，因酒以使气，若今言恶酒者。」不如汤兄临众。」时汤已拜受节，有诏更用临众。後临众病免，五府复举汤，汤数醉 
羌人，师古曰：「 音况务反。」师古曰：「即酗字也。醉怒曰 
。」羌人反畔，卒如充国之言。初，破羌将军武贤在军中时与中郎将昂宴语，师古曰：「闲宴时共语也。」昂道：「车骑将军张安世始尝不快上，如淳曰：「所为行不可上意。」上欲诛之，昂家将军以为安世本持橐簪笔张晏曰：「橐，契囊也。近臣负橐簪笔，从备顾问，或有所纪也。」师古曰：「橐，所以盛书也。有底曰囊，无底曰橐。簪笔者，插笔於首。橐音丁各反，又音托。」事孝武帝数十年，见谓忠谨，宜全度之。师古曰：「全安而免度之，不令丧败也。」安世用是得免。」及充国还言兵事，武贤罢归故官，深恨，上书告昂泄省中语。昂坐禁止而入至充国莫府司马中乱屯兵如淳曰：「方见禁止而入至充国莫府司马中。司马中，律所谓营军司马中也。」下吏，自杀。充国乞骸骨，赐安车驷马、黄金六十斤，罢就第。朝庭每有四夷大议，常与参兵谋，问筹策焉。师古曰：「与读曰豫。」年八十六，甘露二年薨，谥曰壮侯。传子至孙钦，钦尚敬武公主。主亡子，主教钦良人习诈有身，名它人子。钦薨，子岑嗣侯，习为太夫人。岑父母求钱财亡已，忿恨相告。岑坐非子免，国除。元始中，修功臣後，复封充国曾孙汲为营平侯。师古曰：「汲音汲。」初，充国以功德与霍光等列，画未央宫。成帝时，西羌尝有警，上思将帅之臣，追美充国，乃召黄门郎杨雄即充国图画而颂之，师古曰：「即，就也。於画侧而书颂。」曰：明灵惟宣，戎有先零。先零昌狂，侵汉西疆。汉命虎臣，惟後将军，整我六师，是讨是震。师古曰：「震合韵音真。」既临其域，谕以威德，有守矜功，谓之弗克。请奋其旅，于罕之羌，天子命我，从之鲜阳。应劭曰：「酒泉太守辛武贤自将万骑出张掖击羌。宣帝使充国共武贤讨罕、　於鲜水之阳也。」营平守节，娄奏封章，师古曰：「娄，古屡字。」料敌制胜，威谋靡亢。师古曰：「料，量也。亢，当也。合韵音康。」遂克西戎，还师於京，鬼方宾服，罔有不庭。师古曰：「鬼方，言其幽昧也。庭，来帝庭也。一说庭，直也。」昔周之宣，有方有虎，张晏曰：「方叔、邵虎也。」诗人歌功，乃列于雅。师古曰：「大雅、小雅之诗也。」在汉中兴，充国作武，赳赳桓桓，亦绍厥後。师古曰：「赳赳，劲也。桓桓，威也。绍厥後谓继周之方、邵也。」充国为後将军，徙杜陵。辛武贤自羌军还後七年，复为破羌将军，征乌孙至敦煌，後不出，徵未到，病卒。子庆忌至大官。
辛庆忌字子真，少以父任为右校丞，随长罗侯常惠屯田乌孙赤谷城，与歙侯战，师古曰：「歙即翕字也。歙侯，乌孙官名。」陷陈却敌。惠奏其功，拜为侍郎，迁校尉，将吏士屯焉耆国。还为谒者，尚未知名。元帝初，补金城长史，举茂材，迁郎中车骑将（军），朝庭多重之者。转为校尉，迁张掖太守，徙酒泉，所在著名。成帝初，徵为光禄大夫，迁左曹中郎将，至执金吾。始武贤与赵充国有隙，後充国家杀辛氏，至庆忌为执金吾，坐子杀赵氏，左迁酒泉太守。岁余，大将军王凤荐庆忌「前在两郡著功迹，徵入，历位朝廷，莫不信乡。师古曰：「乡读曰向。」质行正直，仁勇得众心，通於兵事，明略威重，任国柱石。师古曰：「任，堪也。」父破羌将军武贤显名前世，有威西夷。臣凤不宜久处庆忌之右。」师古曰：「右，上也。」乃复徵为光禄大夫、执金吾。数年，坐小法左迁云中太守，复徵为光禄勋。时数有灾异，丞相司直何武上封事曰：「虞有宫之奇，晋献不寐；应劭曰：「晋献公欲伐虞，以宫之奇在，寝不寐。」卫青在位，淮南寝谋。故贤人立朝，折冲厌难，胜於亡形。师古曰：「厌，抑也。未有祸难之形，豫胜之也。厌音一叶反。」司马法曰：『天下虽安，忘战必危。』夫将不豫设，则亡以应卒；师古曰：「卒读曰猝，谓暴也。」士不素厉，则难使死敌。是以先帝建列将之官，近戚主内，异姓距外，故奸轨不得萌动而破灭，师古曰：「始生曰萌。」诚万世之长册也。光禄勋庆忌行义修正，柔毅敦厚，师古曰：「和柔而能沈毅也。尚书咎繇谟曰『扰而毅』。扰亦柔也。今流俗书本柔字作果者，妄改之。」谋虑深远。前在边郡，数破敌获虏，外夷莫不闻。乃者大异并见，未有其应。加以兵革久寝。春秋大灾未至而豫御之，师古曰：「庄十八年『公追戎於济西』。公羊传曰：『此未有伐中国者，言追何？大其未至而豫御也。』」庆忌宜在爪牙官以备不虞。」师古曰；「虞，度也。言有寇难非意所度也。」其後拜为右将军诸吏散骑给事中，岁余徙为左将军。庆忌居处恭俭，食饮被服尤节约，然性好舆马，号为鲜明，唯是为奢。为国虎臣，遭世承平，匈奴、西域亲附，敬其威信。年老卒官。长子通为护羌校尉，中子遵函谷关都尉，少子茂水衡都尉出为郡守，皆有将帅之风。宗族支属至二千石者十余人。
元始中，安汉公王莽秉政，见庆忌本大将军凤所成，三子皆能，欲亲厚之。是时莽方立威柄，用甄丰、甄邯以自助，丰、邯新贵，威震朝廷。水衡都尉茂自见名臣子孙，兄弟并列，不甚x事两甄。时平帝幼，外家卫氏不得在京师，而护羌校尉通长子次兄素与帝从舅卫子伯相善，师古曰：「次兄，其字也。兄读如本字，亦读曰况。」两人俱游侠，宾客甚盛。及吕宽事起，莽诛卫氏。两甄购言诸辛阴与卫子伯为心腹，有背恩不说安汉公之谋。师古曰：「说读曰悦。」於是司直陈崇举奏其宗亲陇西辛兴等侵陵百姓，威行州郡。莽遂按通父子、遵茂兄弟及南郡太守辛伯等，皆诛杀之。辛氏繇是废。师古曰：「繇读与由同。」庆忌本狄道人，为将军，徙昌陵。昌陵罢，留长安。赞曰：秦汉已来，山东出相，山西出将。秦将军白起，d人；师古曰：「d，扶风之县也，音媚。」王翦，频阳人。汉兴，郁郅王围、甘延寿，师古曰：「围为强弩将军，见艺文志。郁音於六反。郅音质。」义渠公孙贺、傅介子，成纪李广、李蔡，杜陵苏建、苏武，上上官桀、赵充国，襄武廉褒，狄道辛武贤、庆忌，皆以勇武显闻。苏、辛父子著节，此其可称列者也，其余不可胜数。何则？山西天水、陇西、安定、北地处势迫近羌胡，民俗修习战备，高上勇力鞍马骑射。故秦诗曰：「王于兴师，修我甲兵，与子皆行。」师古曰：「小戎之诗也，解在地理志。」其风声气俗自古而然，今之歌谣慷慨，风流犹存耳。


打开文件:汉书5.txt
 
传（下）
汉书卷七十傅常郑甘陈段传第四十
傅介子，北地人也，师古曰：「赵充国传赞云『义渠公孙贺、傅介子』，然则介子北地义渠人也。」以从军为官。先是龟兹、楼兰皆尝杀汉使者，服虔曰：「龟兹音丘慈。」语在西域传。至元凤中，介子以骏马监求使大宛，因诏令责楼兰、龟兹国。介子至楼兰，责其王教匈奴遮杀汉使：「大兵方至，王苟不教匈奴，匈奴使过至诸国，何为不言？」王谢服，言「匈奴使属过，师古曰：「属，近也。近始过去。属音之欲反。」当至乌孙，道过龟兹。」介子至龟兹，复责其王，王亦服罪。介子从大宛还到龟兹，龟兹言「匈奴使从乌孙还，在此。」介子因率其吏士共诛斩匈奴使者。还奏事，诏拜介子为中郎，迁平乐监。介子谓大将军霍光曰：「楼兰、龟兹数反覆而不诛，无所惩艾。师古曰：「艾读曰刈。」介子过龟兹时，其王近就人，易得也，师古曰：「附近而亲就，言不相猜阻也。」愿往刺之，以威示诸国。」大将军曰：「龟兹道远，且验之於楼兰。」於是白遣之。介子与士卒俱赍金币，扬言以赐外国为名。至楼兰，楼兰王意不亲介子，介子阳引去，至其西界，使译谓曰：「汉使者持黄金锦绣行赐诸国，师古曰：「遍往赐之。」王不来受，我去之西国矣。」即出金币以示译。译还报王，王贪汉物，来见使者。介子与坐饮，陈物示之。饮酒皆醉，介子谓王曰：「天子使我私报王。」师古曰：「谓密有所论。」王起随介子入帐中，屏语，师古曰：「屏人而独共语也。」壮士二人从後刺之，刃交胸，立死。其贵人左右皆散走。介子告谕以「王负汉罪，天子遣我来诛王，当更立前太子质在汉者。汉兵方至，毋敢动，动，灭国矣！」遂持王首还诣阙，公卿将军议者咸嘉其功。上乃下诏曰：「楼兰王安归尝为匈奴间，候遮汉使者，师古曰：「（间）〔言〕为匈奴之间（为）〔而〕候伺。」发兵杀略卫司马安乐、光禄大夫忠、期门郎遂成等三辈，及安息、大宛使，盗取节印献物，晋灼曰：「此安息、大宛远遣使献汉，而楼兰王使人盗取所献之物也。」师古曰：「节及印，汉使者所　也。献物，大宛等使所献也。楼兰既杀汉使，又杀诸国使者。」甚逆天理。平乐监傅介子持节使诛斩楼兰王安归首，县之北阙，以直报怨，师古曰：「论语载孔子言曰『以直报怨，以德报德』，言怨於我者则直道而报之。故诏引之也。」不烦师众。其封介子为义阳侯，食邑七百户。士刺王者皆补侍郎。」介子薨，子敞有罪不得嗣，国除。元始中，继功臣世，复封介子曾孙长为义阳侯，王莽败，乃绝。
常惠，太原人也。少时家贫，自奋应募，随移中监苏武使匈奴，师古曰：「移中，厩名也，音移。解在昭纪。」并见拘留十余年，昭帝时乃还。汉嘉其勤劳，拜为光禄大夫。是时，乌孙公主上书言「匈奴发骑田车师，师古曰：「车师，西域国名也。」车师与匈奴为一，共侵乌孙，唯天子救之！」汉养士马，议欲击匈奴。会昭帝崩，宣帝初即位，本始二年，遣惠使乌孙。公主及昆弥皆遣使，因惠言「匈奴连发大兵击乌孙，取车延、恶师地，收其人民去，使使胁求公主，师古曰：「胁谓以威迫之也。」欲隔绝汉。昆弥愿发国半精兵，自给人马五万骑，尽力击匈奴。唯天子出兵以救公主、昆弥！」於是汉大发十五万骑，五将军分道出，师古曰：「祁连将军田广明、蒲类将军赵充国、武牙将军田顺、度辽将军范明友、前将军韩增。」语在匈奴传。以惠为校尉，持节护乌孙兵。昆弥自将　侯以下五万余骑师古曰：「　即翕字也。　侯，乌孙官号也。」从西方入至右谷蠡庭，师古曰：「谷音鹿。蠡音黎。」获单于父行及嫂居次，晋灼曰：「匈奴女号，若言公主也。」师古曰：「行音胡浪反。」名王骑将以下三万九千人，得马牛驴　橐佗五万余匹，羊六十余万头，乌孙皆自取卤获。惠从吏卒十余人随昆弥还，未至乌孙，乌孙人盗惠印绶节。惠还，自以当诛。师古曰：「谓失印绶及节为辱命。」时汉五将皆无功，天子以惠奉使克获，遂封惠为长罗侯。复遣惠持金币还赐乌孙贵人有功者，惠因奏请龟兹国尝杀校尉赖丹，未伏诛，请便道击之，宣帝不许。大将军霍光风惠以便宜从事。师古曰：「言至前所专命而行也。风读曰讽。」惠与吏士五百人俱至乌孙，还过，发西国兵二万人，令副使发龟兹东国二万人，乌孙兵七千人，从三面攻龟兹，兵未合，先遣人责其王以前杀汉使状。王谢曰：「乃我先王时为贵人姑翼所误耳，我无罪。」惠曰：「即如此，缚姑翼来，吾置王。」师古曰：「置犹放。」王执姑翼诣惠，惠斩之而还。後代苏武为典属国，明习外国事，勤劳数有功。甘露中，後将军赵充国薨，天子遂以惠为右将军，典属国如故。宣帝崩，惠事元帝，三岁薨，谥曰壮武侯。传国至曾孙，建武中乃绝。
郑吉，会稽人也，以卒伍从军，数出西域，由是为郎。吉为人疆执，习外国事。师古曰：「疆力而有执志者。」自张骞通西域，李广利征伐之後，初置校尉，屯田渠黎。至宣帝时，吉以侍郎田渠黎，积谷，因发诸国兵攻破车师，迁卫司马，使护鄯善以西南道。师古曰：「鄯音善。」神爵中，匈奴乖乱，日逐王先贤掸欲降汉，师古曰：「掸音缠。」使人与吉相闻。吉发渠黎、龟兹诸国五万人迎日逐王，口万二千人、小王将十二人随吉至河曲，颇有亡者，吉追斩之，遂将诣京师。汉封日逐王为归德侯。吉既破车师，降日逐，威震西域，遂并护车师以西北道，故号都护。师古曰：「并护南北二道，故谓之都。都犹大也，总也。」都护之置自吉始焉。上嘉其功效，乃下诏曰：「都护西域骑都尉郑吉，拊循外蛮，宣明威信，师古曰：「礼云东夷、北狄、西戎、南蛮，然夷蛮戎狄亦四方之总称耳，故史传又云百蛮也。」迎匈奴单于从兄日逐王众，击破车师兜訾城，师古曰：「訾音子移反。」功效茂著。其封吉为安远侯，食邑千户。」吉於是中西域而立莫府，师古曰：「中西域者，言最处诸国之中，近远均也。中音竹仲反。」治乌垒城，镇抚诸国，诛伐怀集之。汉之号令班西域矣，师古曰：「班，布也。」始自张骞而成於郑吉。语在西域传。吉薨，谥曰缪侯。子光嗣，薨，无子，国除。元始中，录功臣不以罪绝者，封吉曾孙永为安远侯。
甘延寿字君况，北地郁郅人也。少以良家子善骑射为羽林，投石拔距绝於等伦，应劭曰：「投石，以石投人也。拔距，即下超逾羽林亭楼是也。」张晏曰：「范蠡兵法飞石重十二斤，为机发，行二百步。延寿有力，能以手投之。拔距，超距也。」师古曰：「投石，应（劭）〔说〕是也。拔距者，有人连坐相把据地，距以为坚而能拔取之，皆言其有手掣之力。超逾亭楼，又言其捷耳，非拔距也。今人犹（言）〔有〕拔爪之戏，盖拔距之遗法。」尝超逾羽林亭楼，由是迁为郎。试弁，为期门，孟康曰：「弁，手搏。」以材力爱幸。稍迁至辽东太守，免官。车骑将军许嘉荐延寿为郎中谏大夫，使西域都护骑都尉，与副校尉陈汤共诛斩郅支单于，封义成侯。薨，谥曰壮侯。传国至曾孙，王莽败，乃绝。陈汤字子公，山阳瑕丘人也。少好书，博达善属文。师古曰：「属音之欲反。」家贫丐无节，不为州里所称。师古曰：「丐，乞也。音吐得反。」西至长安求官，得太官献食丞。数岁，富平侯张勃与汤交，高其能。初元二年，元帝诏列侯举茂材，勃举汤。汤待迁，父死不奔丧，师古曰：「奔，古奔字。」司隶奏汤无循行，勃选举故不以实，坐削（二百户）〔户二百〕，会薨，因赐谥曰缪侯。师古曰：「以其缪举人也。」汤下狱论。後复以荐为郎，数求使外国。久之，迁西域副校尉，与甘延寿俱出。先是，宣帝时匈奴乖乱，五单于争立，呼韩邪单于与郅支单于俱遣子入侍，汉两受之。後呼韩邪单于身入称臣朝见，郅支以为呼韩邪破弱降汉，不能自还，即西收右地。会汉发兵送呼韩邪单于，郅支由是遂西破呼偈、坚昆、丁令，服虔曰：「呼偈，小国名，在匈奴北。」师古曰：「偈音起厉反。令与零同。」兼三国而都之。怨汉拥护呼韩邪而不助己，困辱汉使者江乃始等。初元四年，遣使奉献，因求侍子，愿为内附。汉议遣卫司马谷吉送之。御史大夫贡禹、博士匡衡以为春秋之义「许夷狄者不壹而足」，师古曰：「言（制节）〔节制〕之，不皆称其所求也。」今郅支单于乡化未（ 
）〔醇〕，师古曰：「乡读曰向。不杂曰醇。醇，一也，厚也。」所在绝远，宜令使者送其子至塞而还。吉上书言：「中国与夷狄有羁（靡）〔縻〕不绝之义，今既养全其子十年，德泽甚厚，空绝而不送，近从塞还，示（捐弃）〔弃捐〕不畜，师古曰：「畜谓爱养也。」使无乡从之心。师古曰：「乡读曰向。向从谓向化而从命也。」弃前恩，立後怨，不便。议者见前江乃始无应敌之数，知勇俱困，以致耻辱，即豫为臣忧。臣幸得建疆汉之节，承明圣之诏，宣谕厚恩，不宜敢桀。师古曰：「言郅支畏威，当不敢桀黠也。」若怀禽兽，加无道於臣，则单于长婴大罪，师古曰：「婴犹带也。」必遁逃远舍，不敢近边。师古曰：「舍，止也。」没一使以安百姓，国之计，臣之愿也。愿送至庭。」师古曰：「单于庭。」上以示朝者，禹复争，以为吉往必为国取悔生事，不可许。右将军冯奉世以为可遣，上许焉。既至，郅支单于怒，竟杀吉等。自知负汉，又闻呼韩邪益疆，遂西奔康居。康居王以女妻郅支，郅支亦以女予康居王。康居甚尊敬郅支，欲倚其威以胁诸国。师古曰：「倚音於绮反。」郅支数借兵击乌孙，深入至赤谷城，杀略民人，（欧）〔с〕畜产，师古曰：「（欧）〔с〕与驱同。下皆类此。」乌孙不敢追，西边空虚，不居者且千里。郅支单于自以大国，威名尊重，又乘胜骄，不为康居王礼，怒杀康居王女及贵人、人民数百，或支解投都赖水中。师古曰：「支解谓〔解〕截其四支也。都赖，郅支水名。」发民作城，日作五百人，二岁乃已。又遣使责阖苏、大宛诸国岁遗，师古曰：「胡广云康居北可一千里有国名奄蔡，一名阖苏。然则阖苏即奄蔡也。岁遗者，年常所献遗之物。遗音弋季反。」不敢不予。汉遣使三辈至康居求谷吉等死，师古曰：「死，尸也。」郅支困辱使者，不肯奉诏，而因都护上书言：「居困厄，愿归计疆汉，遣子入侍。」师古曰：「故为此言以调戏也。归计谓归附而受计策也。」其骄曼如此。建昭三年，汤与延寿出西域。汤为人沈勇有大虑，多策谋，喜奇功，师古曰：「喜音许吏反。」每过城邑山川，常登望。既领外国，与延寿谋曰：「夷狄畏服大种，其天性也。西域本属匈奴，今郅支单于威名远闻，侵陵乌孙、大宛，常为康居画计，欲降服之。如得此二国，北击伊列，西取安息，南排月氏、山离乌弋，数年之间，城郭诸国危矣。服虔曰：「山离乌弋不在（二）〔三〕十六国中，去中国二万里。」师古曰：「谓西城国为城郭者，言不随畜牧迁徙，以别於匈奴也。」且其人剽悍，师古曰：「剽，轻也。悍，勇也。剽音频妙反，又音匹妙反。悍音胡干反。」好战伐，数取胜，久畜之，必为西域患。郅支单于虽所在绝远，蛮夷无金城强弩之守，如发屯田吏士，с从乌孙众兵，师古曰：「с，帅之令随从也。」直指其城下，彼亡则无所之，守则不足自保，师古曰：「之，往也。保，安也。」千载之功可一朝而成也。」延寿亦以为然，欲奏请之，汤曰：「国家与公卿议，大策非凡所见，事必不从。」师古曰：「言凡庸之人，不能远见，故坏其事也。」延寿犹与不听。师古曰：「与读曰豫。」会其久病，汤独矫制发城郭诸国兵、车师戊己校尉屯田吏士。延寿闻之，惊起，欲止焉。汤怒，按剑叱延寿曰：「大众已集会，竖子欲沮众邪？」师古曰：「沮，止也，坏也，音才汝反。」延寿遂从之，部勒行陈，益置扬威、白虎、合骑之校，张晏曰：「西域陈法之名也。」师古曰：「张说非也。一校则别为一部军，故称校耳。汤特新置此等诸校名，以为威声也。」汉兵胡兵合四万余人，延寿、汤上疏自劾奏矫制，陈言兵状。即日引军分行，别为六校，其三校从南道逾　领径大宛，其三校都护自将，发温宿国，从北道入赤谷，过乌孙，涉康居界，至阗池西。而康居副王抱阗将数千骑，寇赤谷城东，文颖曰：「阗音填。」杀略大昆弥千余人，с畜产甚多。从後与汉军相及，颇寇盗後重。师古曰：「重谓辎重也，音直用反。」汤纵胡兵击之，杀四百六十人，得其所略民四百七十人，还付大昆弥，其马牛羊以给军食。又捕得抱阗贵人伊奴毒。入康居东界，令军不得为寇。师古曰：「勿抄掠。」间呼其贵人屠墨见之，师古曰：「间谓密呼也。」谕以威信，与饮盟遣去。径引行，未至单于城可六十里，止营。复捕得康居贵人贝色子男开牟以为导。贝色子即屠墨母之弟，师古曰：「母之弟即谓舅也。」皆怨单于，由是具知郅支情。明日引行，未至城三十里，止营。单于遣使问：「汉兵何以来？」应曰：「单于上书言居困厄，愿归计疆汉，身入朝见。天子哀闵单于弃大国，屈意康居，故使都护将军来迎单于妻子，恐左右惊动，故未敢至城下。」使数往来相答报。延寿、汤因让之：师古曰：「让，责也。」「我为单于远来，而至今无名王大人见将军受事者，师古曰：「名王，诸王之贵者。受事，受教命而供事也。」何单于忽大计，失客主之礼也！师古曰：「忽，忘也。」兵来道远，人畜罢极，食度且尽，师古曰：「罢读曰疲。度音大各反。」恐无以自还，愿单于与大臣审计策。」明日，前至郅支城都赖水上，离城三里，止营傅陈。师古曰：「傅读曰敷。敷，布也。」望见单于城上立五采幡织，师古曰：「织读曰帜，音式志反。」数百人披甲乘城，师古曰：「乘谓登之备守也。」又出百余骑往来驰城下，步兵百余人夹门鱼鳞陈，师古曰：「言其相接次，形若鱼鳞。」讲习用兵。城上人更招汉军曰「斗来！」师古曰：「更，互也，音工行反。」百余骑驰赴营，营皆张弩持满指之，骑引却。颇遣吏士射城门骑步兵，骑步兵皆入。延寿、汤令军闻鼓音皆薄城下，师古曰：「薄，迫也。」四面围城，各有所守，穿堑，塞门户，卤盾为前，戟弩为後，昂射城中楼上人，师古曰：「昂读曰仰。」楼上人下走。土城外有重木城，从木城中射，颇杀伤外人。外人发薪烧木城。夜，数百骑欲出外，迎射杀之。初，单于闻汉兵至，欲去，疑康居怨己，为汉内应，又闻乌孙诸国兵皆发，自以无所之。师古曰：「之，往也。」郅支已出，复还，曰：「不如坚守。汉兵远来，不能久攻。」单于乃被甲在楼上，诸阏氏夫人数十皆以弓射外人。外人射中单于鼻，诸夫人颇死。单于下骑，传战大内。师古曰：「下骑谓下楼而骑马也。传战，转战也。大内，单于之内室也。言且战且行而入内室。」夜过半，木城穿，中人却入土城，乘城呼。师古曰：「乘，登也。呼音火故反。次下亦同。」时康居兵万余骑分为十余处，四面环城，亦与相应和。师古曰：「环，绕也，音患。和音胡卧反。」夜，数奔营，不利，辄却。师古曰：「奔，古奔字也。」平明，四面火起，吏士喜，大呼乘之，师古曰：「乘，逐也。」钲鼓声动地。康居兵引却。汉兵四面推卤盾，并入土城中。单于男女百余人走入大内。汉兵纵火，吏士争入，单于被创死。军候假丞杜勋斩单于首，得汉使节二及谷吉等所赍帛书。诸卤获以畀得者。师古曰：「畀，予也。各以与所得人。畀音必寐反。」凡斩阏氏、太子、名王以下千五百一十八级，生虏百四十五人，降虏千余人，赋予城郭诸国所发十五王。师古曰：「赋谓班与之也。所发十五王，谓所发诸国之兵，共围郅支王者也。」於是延寿、汤上疏曰：「臣闻天下之大义，当混为一，师古曰：「混，同也，音胡本反。」昔有唐虞，今有疆汉。匈奴呼韩邪单于已称北藩，唯郅支单于叛逆，未伏其辜，大夏之西，以为疆汉不能臣也。师古曰：「谓汉为不能使郅支臣服也。」郅支单于惨毒行於民，大恶通于天。臣延寿、臣汤将义兵，行天诛，赖陛下神灵，阴阳并应，天气精明，陷陈克敌，斩郅支首及名王以下。宜县头　街蛮夷邸间，晋灼曰：「黄图在长安城门内。」师古曰：「　街，街名，蛮夷邸在此街也。邸，若今鸿胪客馆也。崔浩以为　当为橐，橐街即铜驼街也。此说失之。铜驼街在雒阳，西京无也。」以示万里，明犯疆汉者，虽远必诛。」事下有司。丞相匡衡、御史大夫繁延寿师古曰：「繁音蒲何反。」以为「郅支及名王首更历诸国，蛮夷莫不闻知。师古曰：「更音工衡反。」月令春『掩骼埋h』之时，应劭曰：「禽兽之骨曰骼。骼，大也。鸟鼠之骨曰h。h，可恶也。」臣瓒曰：「枯骨曰骼，有肉曰h。」师古曰：「瓒说是也。骼音工客反。h音才赐反。」宜勿县。」车骑将军许嘉、右将军王商以为「春秋夹谷之会，优施笑君，孔子诛之，师古曰：「夹谷，地名，即祝其也。定十年『公会齐侯於夹谷，孔子摄相事，齐侯奏宫中之乐，俳优侏儒戏於前，孔子历阶而上曰：「匹夫侮诸侯者，罪应诛。」於是斩侏儒，首足异处，齐侯惧，有惭色。』施者，优人之名。夹音颊。」方盛夏，首足异门而出。宜县十日乃埋之。」有诏将军议是。初，中书令石显尝欲以姊妻延寿，延寿不取。及丞相、御史亦恶其矫制，皆不与汤。师古曰：「与犹许。」汤素贪，所卤获财物入塞多不法。师古曰：「不法者，私自取之，不依军法。」司隶校尉移书道上，系吏士按验之。汤上疏言：「臣与吏士共诛郅支单于，幸得禽灭，万里振旅，师古曰：「师入曰振旅。振，整也。旅，众也。」宜有使者迎劳道路。师古曰：「劳音力到反。」今司隶反逆收系按验，是为郅支报　也！」上立出吏士，令县道具酒食以过军。既至，论功，石显、匡衡以为「延寿、汤擅兴师矫制，幸得不诛，如复加爵土，则後奉使者争欲乘危徼幸，生事於蛮夷，师古曰：「（若如）〔如，若〕也。」为国招难，渐不可开。」元帝内嘉延寿、汤功，而重违衡、显之议，师古曰：「重，难也。」议久不决。故宗正刘向上疏曰：「郅支单于囚杀使者吏士以百数，事暴扬外国，伤威毁重，群臣皆闵焉。师古曰：「闵，病也。」陛下赫然欲诛之，意未尝有忘。西域都护延寿、副校尉汤承圣指，倚神灵，总百蛮之君，　城郭之兵，师古曰：「　，总持之也。其字从手。」出百死，入绝域，遂蹈康居，屠五重城，搴歙侯之旗，师古曰：「搴，拔也，音骞。」斩郅支之首，县旌万里之外，扬威昆山之西，扫谷吉之耻，立昭明之功，万夷慑伏，莫不惧震。师古曰：「慑，恐也，音之涉反。」呼韩邪单于见郅支已诛，且喜且惧，乡风驰义，稽首来宾，师古曰：「驰义，慕义驱驰而来也。乡读曰向。」愿守北藩，累世称臣。立千载之功，建万世之安，群臣之勋莫大焉。昔周大夫方叔、吉甫为宣王诛猃狁而百蛮从，其诗曰：『ccll，如霆如雷，显允方叔，征伐猃狁，蛮荆来威。』师古曰：「小雅采　之诗也。cc，众也。ll，盛也。言车徒既众且盛，有如雷霆，故能克定猃狁而令荆土之蛮亦畏威而来也。c音他丹反。l音他回反。」易曰：『有嘉折首，获（非）〔匪〕其丑。』师古曰：「离上九爻辞也。嘉，善也。丑，类也。言王者出征，克胜斩首，多获非类，故以为善。」言美诛首恶之人，而诸不顺者皆来从也。今延寿、汤所诛震，虽易之折首、诗之雷霆不能及也。论大功者不录小过，举大美者不疵细瑕。司马法曰『军赏不逾月』，欲民速得为善之利也。盖急武功，重用人也。吉甫之归，周厚赐之，其诗曰：『吉甫燕喜，既多受祉，来归自镐，我行永久。』师古曰：「小雅六月之诗也。镐，地名，非丰镐之镐。此镐及方皆在周之北。时猃狁侵镐及方，至於泾阳。吉甫薄伐，自镐而还。王以燕礼乐之，多受福赐，以其行役有功，日月长久故也。」千里之镐犹以为远，况万里之外，其勤至矣！延寿、汤既未获受祉之报，反屈捐命之功，久挫於刀笔之前，师古曰：「捐弃其躯命，言无所顾也。挫，屈折也。刀笔谓吏也。」非所以劝有功厉戎士也。昔齐桓公前有尊周之功，师古曰：「谓伐楚责苞茅，及会王太子于首止。」後有灭项之罪，师古曰：「项，国名也。春秋僖十七年夏，灭项。公羊传曰：『齐灭之也。不言齐，为桓公讳也。桓常有继绝存亡之功，故君子为之讳。』」君子以功覆过而为之讳行事。师古曰：「行事谓灭项之事也。」贰师将军李广利捐五万之师，靡亿万之费，经四年之劳，师古曰：「靡，散也，音縻。」而廑获骏马三十匹，师古曰：「廑与仅同。仅，少也。」虽斩宛王毋鼓之首，师古曰：「西域传作毋寡，而此云毋鼓，鼓寡声相近，盖戎狄之言不甚谛也。」犹不足以复费，师古曰：「复，偿也，音扶目反。」其私罪恶甚多。孝武以为万里征伐，不录其过，遂封拜两侯、三卿、二千石百有余人。今康居国疆於大宛，郅支之号重於宛王，杀使者罪甚於留马，而延寿、汤不烦汉士，不费斗粮，比於贰师，功德百之。师古曰：「百倍胜之。」且常惠随欲击之乌孙，郑吉迎自来之日逐，犹皆裂土受爵。故言威武勤劳则大於方叔、吉甫，列功覆过则优於齐桓、贰师，近事之功则高於安远、长罗，师古曰：「安远侯郑吉，长罗侯常惠也。」而大功未著，小恶数布，臣窃痛之！宜以时解县通籍，孟康曰：「县，罪未竟也，如言县罚也。通籍，不禁止，令得出入也。」除过勿治，尊宠爵位，以劝有功。」於是天子下诏曰：「匈奴郅支单于背畔礼义，留杀汉使者、吏士，甚逆道理，朕岂忘之哉！所以优游而不征者，重动师众，劳将帅，师古曰：「重，难也。」故隐忍而未有云也。今延寿、汤睹便宜，乘时利，结城郭诸国，擅兴师矫制而征之，赖天地宗庙之灵，诛讨郅支单于，斩获其首，及阏氏贵人名王以下千数。虽逾义干法，师古曰：「干，犯也。」内不烦一夫之役，不开府库之臧，因敌之粮以赡军用，立功万里之外，威震百蛮，名显四海。为国除残，兵革之原息，边竟得以安。师古曰：「竟读曰境。」然犹不免死亡之患，罪当在於奉宪，朕甚闵之！其赦延寿、汤罪，勿治。」诏公卿议封焉。议者皆以为宜如军法捕斩单于令。匡衡、石显以为「郅支本亡逃失国，窃号绝域，非真单于。」元帝取安远侯郑吉故事，封千户，衡、显复争。乃封延寿为义成侯，赐汤爵关内侯，食邑各三百户，加赐黄金百斤。告上帝、宗庙，大赦天下。拜延寿为长水校尉，汤为射声校尉。延寿迁城门校尉，护军都尉，薨於官。成帝初即位，丞相衡复奏「汤以吏二千石奉使，颛命蛮夷中，师古曰：「颛与专同。」不正身以先下，而盗所收康居财物，戒官属曰绝域事不覆校。虽在赦前，不宜处位。」汤坐免。後汤上书言康居王侍子非王子也。按验，实王子也。汤下狱当死。太中大夫谷永上疏讼汤曰：「臣闻楚有子玉得臣，文公为之仄席而坐；师古曰：「子玉，楚大夫也，得臣其名也。春秋僖二十八年，子玉帅师与晋文公战于城濮，楚师败绩。晋师三日馆谷，而文公犹有忧色，曰：『得臣犹在，忧未歇也。』及楚杀子玉，公喜而後可知也。礼记曰『有忧者仄席而坐』，盖自贬之。仄，古侧字也。」赵有廉颇、马服，疆秦不敢窥兵井陉；师古曰：「廉颇，赵将也。马服君赵屠亦赵将也。井陉之口，赵之西界山险道也。」近汉有郅都、魏尚，匈奴不敢南乡沙幕。师古曰：「乡读曰向。」由是言之，战克之将，国之爪牙，不可不重也。盖『君子闻鼓鼙之声，则思将率之臣』。师古曰：「礼之乐记曰『鼓鼙之声，以立动，动以进众。君子听鼓鼙之声，则思将率之臣』也。」窃见关内侯陈汤，前使副西域都护，忿郅支之无道，闵王诛之不加，师古曰：「闵，忧也。」策虑弦冢义勇奋发，师古曰：「弦冢愤怒之貌也。弦羝け品础！棺湫耸Ρ际牛横厉乌孙，逾集都赖，如淳曰：「逾，远也。远集郅支都赖水上也。」师古曰：「卒读曰猝。厉，度也。逾读曰遥。」屠三重城，斩郅支首，报十年之逋诛，雪边吏之宿耻，师古曰：「逋，亡也。」威震百蛮，武畅西海，汉元以来，征伐方外之将，未尝有也。今汤坐言事非是，幽囚久系，历时不决，执宪之吏欲致之大辟。昔白起为秦将，南拔郢都，北坑赵括，以纤介之过，赐死杜邮，师古曰：「地名也，在咸阳西也。」秦民怜之，莫不陨涕。今汤亲秉钺，席卷喋血万里之外，师古曰：「如席之卷。言其疾也。喋血，解在文纪。」荐功（宗）〔祖〕庙，告类上帝，张晏曰：「谓以所征之国事类告天也。」介胄之士靡不慕义。以言事为罪，无赫赫之恶。周书曰：『记人之功，忘人之过，宜为君者也。』师古曰：「尚书之外逸书也。」夫犬马有劳於人，尚加帷盖之报，师古曰：「礼记称孔子云：『敝帷弗弃，为h马也；敝盖弗弃，为h狗也。』」况国之功臣者哉！窃恐陛下忽於鼓鼙之声，不察周书之意，而忘帷盖之施，庸臣遇汤，卒从吏议，师古曰：「以庸臣之礼待遇之也。卒，终也。」使百姓介然有秦民之恨，师古曰：「介然犹耿耿。」非所以厉死难之臣也。」书奏，天子出汤，夺爵为士伍。後数岁，西域都护段会宗为乌孙兵所围，驿骑上书，愿发城郭敦煌兵以自救。师古曰：「西域城郭诸国及敦煌兵也。」丞相王商、大将军王凤及百僚议数日不决。凤言「汤多筹策，习外国事，可问。」上召汤见宣室。汤击郅支时中寒病，两臂不x申。汤入见，有诏毋拜，示以会宗奏。汤辞谢，曰：「将相九卿皆贤材通明，小臣罢癃，不足以策大事。」师古曰：「罢读曰疲。」上曰：「国家有急，君其毋让。」对曰：「臣以为此必无可忧也。」上曰：「何以言之？」汤曰：「夫胡兵五而当汉兵一，何者？兵刃朴钝，弓弩不利。今闻颇得汉巧，然犹三而当一。又兵法曰『客倍而主人半然後敌』，今围会宗者人众不足以胜会宗，唯陛下勿忧！且兵轻行五十里，重行三十里，今会宗欲发城郭敦煌，历时乃至，所谓报　之兵，非救急之用也。」上曰：「柰何？其解可必乎？度何时解？」师古曰：「度音徒各反。」汤知乌孙瓦合，不能久攻，师古曰：「瓦合谓碎瓦之杂居不齐同。」故事不过数日，师古曰：「故事谓以旧事测之。」因对曰：「已解矣！」x指计其日，曰：「不出五日，当有吉语闻。」师古曰：「吉，善也。善谓兵解之事。」居四日，军书到，言已解。大将军凤奏以为从事中郎，莫府事壹决於汤。汤明法令，善因事为势，纳说多从。常受人金钱作章奏，卒以此败。初，汤与将作大匠解万年相善。自元帝时，渭陵不复徙民起邑。成帝起初陵，数年後，乐霸陵曲亭南，更营之。万年与汤议，以为「武帝时工杨光以所作数可意师古曰：「可天子之意。」自致将作大匠，及大司农中丞耿寿昌造杜陵赐爵关内侯，将作大匠乘马延年以劳苦秩中二千石；师古曰：「姓乘马，名延年。乘音食孕反。」今作初陵而营起邑居，成大功，万年亦当蒙重赏。子公妻家在长安，儿子生长长安，不乐东方，宜求徙，可得赐田宅，俱善。」汤心利之，即上封事言：「初陵，京师之地，最为肥美，可立一县。天下民不徙诸陵三十余岁矣，关东富人益众，多规良田，役使贫民，师古曰：「规，画也，自占为疆界也。」可徙初陵，以疆京师，衰弱诸侯，又使中家以下得均贫富。汤愿与妻子家属徙初陵，为天下先。」於是天子从其计，果起昌陵邑，後徙内郡国民。万年自诡三年可成，师古曰：「诡，责也，自以为忧责也。」後卒不就，师古曰：「卒，终也。就亦成也。」群臣多言其不便者。下有司议，皆曰：「昌陵因卑为高，积土为山，度便房犹在平地上，师古曰：「度音徒各反。」客土之中不保幽冥之灵，浅外不固，卒徒工庸以钜万数，至　脂火夜作，师古曰：「　，古然字也。」取土东山，且与谷同贾。师古曰：「贾读曰价。」作治数年，天下遍被其劳，国家罢敝，府臧空虚，师古曰：「罢读曰疲。」下至众庶，熬熬苦之。师古曰：「熬熬，众愁声。」故陵因天性，据真土，处势高敞，旁近祖考，前又已有十年功绪，师古曰：「绪谓端次也。」宜还复故陵，勿徙民。」上乃下诏罢昌陵，语在成纪。丞相御史请废昌陵邑中室，师古曰：「徙人新所起室居。」奏未下，人以问汤：「第宅不（得彻）〔彻，得〕毋复发徙？」师古曰：「问其不被发彻，更移徙邪？汤曰：「县官且顺听群臣言，犹且复发徙之也。」时成都侯商新为大司马卫将军辅政，素不善汤。商闻此语，白汤惑众，下狱治，按验诸所犯。汤前为骑都尉王莽上书言：「父早死，（犯）〔独〕不封，母明君共养皇太后，尤劳苦，师古曰：「莽传言莽母渠，今此云明君。则明君者字也。」宜封竟为新都侯。」後皇太后同母弟苟参为水衡都尉，死，子汲为侍中，师古曰：「汲音汲。」参妻欲为汲求封，汤受其金五十斤，许为求比上奏。师古曰：「比，例也，音必寐反。」弘农太守张匡坐臧百万以上，狡猾不道，有诏即讯，师古曰：「就其所居考问之。」恐下狱，使人报汤。汤为讼罪，得逾冬月，许谢钱二百万，皆此类也。事在赦前。後东莱郡黑龙冬出，人以问汤，汤曰：「是所谓玄门开。微行数出，出入不时，故龙以非时出也。」又言当复发徙，传相语者十余人。丞相御史奏「汤惑众不道，妄称诈归异於上，非所宜言，大不敬。」廷尉增寿议，以为「不道无正法，晋灼曰：「增寿，姓赵也。」以所犯剧易为罪，师古曰：「易音弋豉反。」臣下（丞）〔承〕用失其中，故移狱廷尉，如淳曰：「如今谳罪轻重。」无比者先以闻，师古曰：「比谓相比附也。」所以正刑罚，重人命也。明主哀悯百姓，下制书罢昌陵勿徙吏民，已申布。汤妄以意相谓且复发徙，虽颇惊动，所流行者少，百姓不为变，不可谓惑众。汤称诈，虚设不然之事，非所宜言，大不敬也。」制曰：「廷尉增寿当是。师古曰：「当谓处正其罪也。」汤前有讨郅支单于功，其免汤为庶人，徙边。」又曰：「故将作大匠万年佞邪不忠，妄为巧诈，多赋敛，烦繇役，兴卒暴之作，师古曰：「卒读曰猝。」卒徒蒙辜，死者连属，师古曰：「蒙，被也，属音之欲反。」毒流众庶，海内怨望。虽蒙赦令，不宜居京师。」於是汤与万年俱徙敦煌。久之，敦煌太守奏「汤前亲诛郅支单于，威行外国，不宜近边塞。」诏徙安定。
议郎耿育上书言便宜，因冤讼汤曰：「延寿、汤为圣汉扬钩深致远之威，雪国家累年之耻，讨绝域不羁之君，系万里难制之虏，岂有比哉！先帝嘉之，仍下明诏，宣著其功，师古曰：「仍，频也。」改年垂历，传之无穷。师古曰：「谓改年为竟宁也。不以此事，盖当其年，上书者附著耳。」应是，南郡献白虎，边陲无警备。会先帝寝疾，然犹垂意不忘，数使尚书责问丞相，趣立其功。师古曰：「趣读曰促。」独丞相匡衡排而不予，封延寿、汤数百户，此功臣战士所以失望也。孝成皇帝承建业之基，乘征伐之威，兵革不动，国家无事，而大臣倾邪，谗佞在朝，曾不深惟本末之难，以防未然之戒，欲专主威，排妒有功，使汤块然师古曰：「块然，独处之意，如土块也。音口内反。」被冤拘囚，不能自明，卒以无罪，老弃敦煌，正当西域通道，令威名折冲之臣旋踵及身，复为郅支遗虏所笑，诚可悲也！至今奉使外蛮者，未尝不陈郅支之诛以扬汉国之盛。夫援人之功以惧敌，弃人之身以快谗，师古曰：「援，引也，音爰。」岂不痛哉！且安不忘危，盛必虑衰，今国家素无文帝累年节俭富饶之畜，师古曰：「畜读曰蓄，谓府库也。」又无武帝荐延如淳曰：「荐延，使群臣荐士而延纳之。」枭俊禽敌之臣，独有一陈汤耳！师古曰：「枭谓斩其首而县之也。俊谓敌之魁率，郅支是也。春秋左氏传曰『得俊曰克』。」假使异世不及陛下，尚望国家追录其功，封表其墓，以劝後进也。汤幸得身当圣世，功曾未久，反听邪臣鞭逐斥远，使亡逃分窜，死无处所。师古曰：「分谓散离也。虞书舜典曰『分北三苗』。」远览之士，莫不计度，师古曰：「度音大各反。」以为汤功累世不可及，而汤过人情所有，师古曰：「言汤所犯之罪过，人情共有此事耳，非特诡异深可诛责也。」汤尚如此，虽复破绝筋骨，暴露形骸，犹复制於唇舌，为嫉妒之臣所系虏耳。此臣所以为国家尤戚戚也。」书奏，天子还汤，卒於长安。死後数年，王莽为安汉公秉政，既内德汤旧恩，又欲　皇太后，以讨郅支功尊元帝庙称高宗。以汤、延寿前功大赏薄，及候丞杜勋不赏，乃益封延寿孙迁千六百户，追谥汤曰破胡壮侯，封汤子冯为破胡侯，勋为讨狄侯。
段会宗字子松，天水上人也。竟宁中，以杜陵令五府举为西域都护、骑都尉光禄大夫，西域敬其威信。三岁，更尽还，如淳曰：「边吏三岁一更，下言终更皆是也。」师古曰：「更，工衡反。其下并同。」拜为沛郡太守。以单于当朝，徙为雁门太守。数年，坐法免。西域诸国上书愿得会宗，阳朔中复为都护。会宗为人好大节，矜功名，与谷永相友善。谷永闵其老复远出，予书戒曰：「足下以柔远之令德，复典都护之重职，师古曰：「柔，安也。柔远，言能安远人。虞书舜典曰『柔远能迩』。」甚休甚休！师古曰：「休，美也。」若子之材，可优游都城而取卿相，何必勒功昆山之仄，总领百蛮，怀柔殊俗？子之所长，愚无以喻。师古曰：「言子思虑深长，当不待己晓告也。」虽然，朋友以言赠行，敢不略意。师古曰：「赠行谓将别相赠也。略意，略陈本意也。」方今汉德隆盛，远人宾服，傅、郑、甘、陈之功没齿不可复见，愿吾子因循旧贯，毋求奇功，师古曰：「贯，事也。」终更亟还，亦足以复雁门之p。应劭曰：「p，只也。会宗从沛郡下为雁门，又坐法免，为p只不偶也。」师古曰：「亟，急也。复犹补也。亟音居力反。p音居宜反。」万里之外以身为本。愿详思愚言。」会宗既出。诸国遣子弟郊迎。小昆弥安日前为会宗所立，德之，师古曰：「怀会宗之恩德也。」欲往谒，诸　侯止不听，遂至龟兹谒。城郭甚亲附。师古曰：「谓城郭诸国。」康居太子保苏匿率众万余人欲降，会宗奏状，汉遣卫司马逢迎。师古曰：「迎之於道，随所到而逢之，故曰逢迎也。」会宗发戊己校尉兵随司马受降。司马畏其众，欲令降者皆自缚，保苏匿怨望，举众亡去。会宗更尽还，以擅发戊己校尉之兵乏兴，有诏赎论。拜为金城太守，以病免。岁余，小昆弥为国民所杀，诸　侯大乱。徵会宗为左曹中郎将光禄大夫，使安辑乌孙，师古曰：「辑与集同。」立小昆弥兄末振将，服虔曰：「人姓名也。」师古曰：「其名也。昆弥之兄不可别举姓也。」定其国而还。明年，末振将杀大昆弥，会病死，汉恨诛不加。元延中，复遣会宗发戊己校尉诸国兵，即诛末振将太子番丘。师古曰：「番音步安反。」会宗恐大兵入乌孙，惊番丘，亡逃不可得，即留所发兵垫娄地，服虔曰：「垫音垫厄之垫。」郑氏曰：「娄音羸。」师古曰：「垫音丁念反。娄音楼。」选精兵三十弩，李奇曰：「三十人，人持一弩。」径至昆弥所在，召番丘，责以「末振将骨肉相杀，杀汉公主子孙，未伏诛而死，使者受诏诛番丘。」即手剑击杀番丘。官属以下惊恐，驰归。小昆弥乌犁靡者，末振将兄子也，勒兵数千骑围会宗，会宗为言来诛之意：「今围守杀我，如取汉牛一毛耳。宛王郅支头县　街，乌孙所知也。」昆弥以下服，曰：「末振将负汉，诛其子可也，独不可告我，令饮食之邪？」师古曰：「饮音於禁反。食读曰　。次下亦同。」会宗曰：「豫告昆弥，逃匿之，为大罪。即饮食以付我，伤骨肉恩，故不先告。」昆弥以下号泣罢去。会宗还奏事，公卿议会宗权得便宜，以轻兵深入乌孙，即诛番丘，师古曰：「即，就也。」宣明国威，宜加重赏。天子赐会宗爵关内侯，黄金百斤。是时，小昆弥季父卑爰ゑ师古曰：「ゑ音竹二反。」拥众欲害昆弥，汉复遣会宗使安辑，与都护孙建并力。明年，会宗病死乌孙中，年七十五矣，城郭诸国为发丧立祠焉。赞曰：自元狩之际，张骞始通西域，至于地节，郑吉建都护之号，讫王莽世，凡十八人，皆以勇略选，然其有功迹者具此。廉褒以恩信称，郭舜以廉平著，孙建用威重显，其余无称焉。陈汤傥 
，不自收敛，师古曰：「傥 ，无行检也。 音荡。」卒用困穷，议者闵之，故备列云。
汉书卷七十一隽疏　薛平彭传第四十一
隽不疑字曼倩，勃海人也。师古曰：「隽音字衮反，又辞衮反。」治春秋，为郡文学，进退必以礼，名闻州郡。武帝末，郡国盗贼群起，暴胜之为直指使者，衣绣衣，持斧，逐捕盗贼，督课郡国，师古曰：「督谓察视之。」东至海，以军兴诛不从命者，师古曰：「有所追捕及行诛罚，皆依兴军之制。」威振州郡。胜之素闻不疑贤，至勃海，遣吏请与相见。不疑冠进贤冠，带Ь呓＃应劭曰：「Ь撸木渴字剑，落壮大也。」晋灼曰：「古长剑首以玉作井鹿卢形，上刻木作山形，如莲花初生未敷时。今大剑木首，其状似此。」师古曰：「晋说是也。б衾凇恳羝ヒ７础！古寤帆i，师古曰：「环，玉环也。i即玉佩之i也。带环而又著玉佩也。礼记曰『孔子佩象环』也。」褒衣博带，师古曰：「褒，大裾也。言　褒大之衣，广博之带也。而说者乃以为朝服垂褒之衣，非也。」盛服至门上谒。师古曰：「上谒，若今通名也。」门下欲使解剑，不疑曰：「剑者君子武备，所以卫身，不可解。请退。」吏白胜之。胜之开合延请，望见不疑容貌尊严，衣冠甚伟，胜之屣履起迎。文颖曰：「屣音{。」师古曰：「履不著跟曰屣。屣谓纳履未正，曳之而行，言其遽也。屣音山尔反。」登堂坐定，不疑据地曰：「窃伏海濒，闻暴公子威名旧矣，师古曰：「濒，　也。公子，胜之字也。旧，久也。濒音频，又音宾。」今乃承颜接辞。凡为吏，太刚则折，太柔则废，威行施之以恩，然後树功扬名，永终天禄。」师古曰：「树，立也。」胜之知不疑非庸人，师古曰：「庸，常也。」敬纳其戒，深接以礼意，问当世所施行。门下诸从事皆州郡选吏，师古曰：「选州郡吏之最者乃得为从事。」侧听不疑，莫不惊骇。至昏夜，罢去。胜之遂表荐不疑，徵诣公车，拜为青州刺史。久之，武帝崩，昭帝即位，而齐孝王孙刘泽交结郡国豪杰谋反，欲先杀青州刺史。不疑发觉，收捕，皆伏其辜。擢为京兆尹，赐钱百万。京师吏民敬其威信。每行县录囚徒还，师古曰：「省录之，知其情状有冤滞与不也。今云虑囚，本录声之去者耳，音力具反。而近俗不晓其意，讹其文遂为思虑之虑，失其源矣。行音下更反。」其母辄问不疑：「有所平反，活几何人？」如淳曰：「反音幡。幡，奏使从轻也。」师古曰：「几音居起反。」即不疑多有所平反，母喜笑，为饮食语言异於他时；或亡所出，母怒，为之不食。故不疑为吏，严而不残。始元五年，有一男子乘黄犊车，建黄恚师古曰：「恚旌旗之属，画龟蛇曰怼！挂禄埔b愉，著黄冒，师古曰：「b愉，直裾R衣。b音昌瞻反。愉音逾。冒所以覆冒其首，即今之下裙冒也。」诣北阙，自谓卫太子。师古曰：「戾太子。」公车以闻，师古曰：「公车，主受章奏者。」诏使公卿将军中二千石杂识视。师古曰：「杂，共也。有素识之者，令视知其是非也。」长安中吏民聚观者数万人。右将军勒兵阙下，以备非常。丞相御史中二千石至者（立）〔并〕莫敢发言。京兆尹不疑後到，叱从吏收缚。或曰：「是非未可知，且安之。」师古曰：「安犹徐也。」不疑曰：「诸君何患於卫太子！昔蒯聩违命出奔，辄距而不纳，春秋是之。师古曰：「蒯聩，卫灵公太子。辄，蒯聩子也。蒯聩得罪於灵公而出奔晋。及灵公卒，使辄嗣位，而晋赵鞅纳蒯聩於戚，欲求入卫。鲁哀公三年春，齐国夏、卫石曼姑帅师围戚。公羊传曰：『曼姑受命於灵公而立辄，曼姑之义固可以距蒯聩也。辄之义可以立乎？曰可。柰何不以父命辞王父命也。』卫太子得罪先帝，亡不即死，今来自诣，此罪人也。」遂送诏狱。天子与大将军霍光闻而嘉之，曰：「公卿大臣当用经术明於大谊。」繇是名声重於朝廷，师古曰：「繇读与由同。」在位者皆自以不及也。大将军光欲以女妻之，不疑固辞，不肯当。久之，以病免，终於家。京师纪之。後赵广汉为京兆尹，言「我禁奸止邪，行於吏民，至於朝廷事，不及不疑远甚。」廷尉验治何人，竟得奸诈。师古曰：「凡不知姓名及所从来者，皆曰何人。他皆类此。」本夏阳人，姓成名方遂，居湖，师古曰：「湖，县名。」以卜筮为事。有故太子舍人尝从方遂卜，谓曰：「子状貌甚似卫太子。」方遂心利其言，几得以富贵，师古曰：「几读曰冀。」即诈自称诣阙。廷尉逮召乡里识知者张宗禄等，方遂坐诬罔不道，要斩东市。一〔云〕姓张名延年。师古曰：「故昭纪谓之张延年。」疏广字仲翁，东海兰陵人也。少好学，明春秋，家居教授，学者自远方至。徵为博士太中大夫。地节三年，立皇太子，选丙吉为太傅，广为少傅。数月，吉迁御史大夫，广徙为太傅，广兄子受字公子，亦以贤良举为太子家令。受好礼恭谨，敏而有辞。师古曰：「敏谓所见捷利。」宣帝幸太子宫，受迎谒应对，及置酒宴，奉觞上寿，辞礼闲雅，上甚说。师古曰：「说读曰悦。」顷之，拜受为少傅。太子外祖父特进平恩侯许伯以为太子少，白使其弟中郎将舜监护太子家。上以问广，广对曰：「太子国储副君，师友必於天下英俊，不宜独亲外家许氏。且太子自有太傅少傅，官属已备，今复使舜护太子家，视陋，非所以广太子德於天下也。」师古曰：「视读曰示。言独亲外家，示天下以浅陋。」上善其言，以语丞相魏相，相免冠谢曰：「此非臣等所能及。」广繇是见器重，数受赏赐。师古曰：「繇读与由同。」太子每朝，因进见，太傅在前，少傅在後。父子并为师傅，朝廷以为荣。在位五岁，皇太子年十二，通论语、孝经。广谓受曰：「吾闻『知足不辱，知止不殆』，『功遂身退，天之道』也。师古曰：「此皆老子之言，广引之。殆，危也。遂，成也。」今仕（宦）〔官〕至二千石，宦成名立，如此不去，惧有後悔，岂如父子相随出关，归老故乡，以寿命终，不亦善乎？」受叩头曰：「从大人议。」即日父子俱移病。师古曰：「移病即移书言病也。一曰以病而移居。」满三月赐告，广遂称笃，上疏乞骸骨。上以其年笃老，皆许之，加赐黄金二十斤，皇太子赠以五十斤。公卿大夫故人邑子设祖道，供张东都门外，苏林曰：「长安东郭门也。」师古曰：「祖道，饯行也，解在景十三王及刘屈　传。供音居共反。张音竹亮反。」送者车数百两，辞决而去。及道路观者皆曰：「贤哉二大夫！」或叹息为之下泣。广既归乡里，日令家共具设酒食，师古曰：「日日设之也。共读曰供。其他类此。」请族人故旧宾客，与相娱乐。数问其家金余尚有几所，趣卖以共具。师古曰：「几所犹言几许也。趣读曰促。」居岁余，广子孙窃谓其昆弟老人广所爱信者曰：「子孙几及君时颇立产业基址，师古曰：「几读曰冀。」今日饮食（废）〔费〕且尽。宜从丈人所，劝说君买田宅。」邓展曰：「宜令意自从丈人所出，无泄吾言也。」师古曰：「丈人，庄严之称也，故亲而老者皆称焉。」老人即以闲暇时为广言此计，师古曰：「闲即闲字也。」广曰：「吾岂老R不念子孙哉？师古曰：「R，惑也，音布内反。」顾自有旧田庐，师古曰：「顾，思念也。」令子孙勤力其中，足以共衣食，与凡人齐。今复增益之以为赢余，但教子孙怠耳。贤而多财，则损其志；愚而多财，则益其过。且夫富者，众人之怨也；吾既亡以教化子孙，不欲益其过而生怨。又此金者，圣主所以惠养老臣也，故乐与乡党宗族共飨其赐，以尽吾余日，不亦可乎！」於是族人说服。师古曰：「说读曰悦。」皆以寿终。于定国字曼倩，东海郯人也。师古曰：「郯音谈。」其父于公为县狱史，郡决曹，决狱平，罗文法者于公所决皆不恨。师古曰：「罗，罹也，遭也。」郡中为之生立祠，号曰于公祠。东海有孝妇，少寡，亡子，养姑甚谨，姑欲嫁之，终不肯。姑谓邻人曰：「孝妇事我勤苦，哀其亡子守寡。我老，久t丁壮，柰何？」师古曰：「t，古累字也，音力瑞反。」其後姑自经死，师古曰：「不欲累妇，故自杀。」姑女告吏：「妇杀我母。」吏捕孝妇，孝妇辞不杀姑。吏验治，孝妇自诬服。具狱上府，师古曰：「府，郡之曹府也。上音时掌反。」于公以为此妇养姑十余年，以孝闻，必不杀也。太守不听，于公争之，弗能得，乃抱其具狱，哭於府上，师古曰：「具狱者，狱案已成，其文备具也。」因辞疾去。太守竟论杀孝妇。郡中枯旱三年。後太守至，卜筮其故，于公曰：「孝妇不当死，前太守疆断之，咎党在是乎？」师古曰：「党音他朗反。」於是太守杀牛自祭孝妇冢，因表其墓，天立大雨，岁孰。郡中以此大敬重于公。定国少学法于父，父死，後定国亦为狱史，郡决曹，补廷尉史，以选与御史中丞从事治反者狱，以材高举侍御史，迁御史中丞。会昭帝崩，昌邑王徵即位，行淫乱，定国上书谏。後王废，宣帝立，大将军光领尚书事，条奏群臣谏昌邑王者皆超迁。定国繇是为光禄大夫，师古曰：「繇与由同。」平尚书事，甚见任用。数年，迁水衡都尉，超为廷尉。定国乃迎师学春秋，身执经，北面备弟子礼。为人谦恭，尤重经术士，虽卑贱徒步往过，定国皆与钧礼，师古曰：「钧礼犹言亢礼。」恩敬甚备，学士咸（声）〔称〕焉。其决疑平法，务在哀鳏寡，罪疑从轻，加审慎之心。朝廷称之曰：「张释之为廷尉，天下无冤民；师古曰：「言决罪皆当。」于定国为廷尉，民自以不冤。」师古曰：「言知其宽平，皆无冤枉之虑。」定国食酒至数石不乱，如淳曰：「食酒犹言喜酒也。」师古曰：「若依如氏之说，食字当音嗜，此说非也。下叙定国子永乃言嗜酒耳。食酒者，谓能多饮，费尽其酒，犹云食言焉。今流俗书本辄改食字作饮字，失其真也。」冬月请治谳，饮酒益精明。师古曰：「谳，平议也，音鱼列反。」为廷尉十八岁，迁御史大夫。甘露中，代黄霸为丞相，封西平侯。三年，宣帝崩，元帝立，以定国任职旧臣，敬重之。时陈万年为御史大夫，与定国并位八年，论议无所拂。师古曰：「言不相违戾也。拂音佛。」後贡禹代为御史大夫，数处驳议，师古曰：「言与定国不同。」定国明习政事，率常丞相议可。师古曰：「（言事者）〔天子皆〕可定国所言。」然上始即位，关东连年被灾害，民流入关，言事者归咎於大臣。师古曰：「言事者谓上书陈事也。」上於是数以朝日引见丞相、御史，师古曰：「五日一听朝，故云朝日也。」入受诏，条责以职事，曰：「恶吏负贼，妄意良民，师古曰：「贼发不得，恐负其殿，故妄疑善人，致其罪也。」至亡辜死。或盗贼发，吏不亟追而反系亡家，师古曰：「亟，急也。不急追贼，反禁系失物之家。」後不敢复告，以故浸广。师古曰：「浸，渐也。」民多冤结，州郡不理，连上书者交於阙廷。二千石选举不实，是以在位多不任职。师古曰：「谓令长丞尉。」民田有灾害，吏不肯除，收趣其租，以故重困。师古曰：「趣读曰促。重音直用反。」关东流民饥寒疾疫，已诏吏转漕，虚食廪开府臧相振救，赐寒者衣，至春犹恐不赡。师古曰：「赡，足也。」今丞相、御史将欲何施以塞此咎？师古曰：「塞，补也。」悉意条状，陈朕过失。」师古曰：「悉，尽也。」定国上书谢罪。永光元年，春霜夏寒，日青亡光，上复以诏条责曰：「郎有从东方来者，言民父子相弃。师古曰：「以遭饥馑不能相养。」丞相、御史案事之吏匿不言邪？将从东方来者加增之也？何以错缪至是？师古曰：「错，互也。缪，违也。谓吏及东方人言不相同也。」欲知其实。方今年岁未可预知也，即有水旱，其忧不细。公卿有可以防其未然，救其已然者不？各以诚对，师古曰：「言能防救已不，宜各以实对。」毋有所讳。」定国惶恐，上书自劾，归侯印，乞骸骨。上报曰：「君相朕躬，不敢怠息，师古曰：「息谓自休息。」万方之事，大录于君。师古曰：「大录，总录也。」能毋过者，其唯圣人。方今承周秦之敝，俗化陵夷，师古曰：「言颓替也。」民寡礼谊，阴阳不调，灾咎之发，不为一端而作，自圣人推类以记，不敢专也，况於非圣者乎！师古曰：「非圣者谓常人。」日夜惟思所以，未能尽明。师古曰：「所以，所由也。言何由致此灾。」经曰：『万方有罪，罪在朕躬。』师古曰：「此论语尧曰篇载殷汤伐桀告天之辞。」君虽任职，何必颛焉？师古曰：「颛与专同。事不专由君也。」其勉察郡国守相（郡）〔群〕牧，非其人者毋令久贼民。永执纲纪，务悉聪明，强食慎疾。」师古曰：「悉，尽也。」定国遂称笃，固辞。上乃赐安车驷马、黄金六十斤，罢就第。数岁，七十余薨，谥曰安侯。子永嗣。少时，耆酒多过失，师古曰：「耆读曰嗜。」年且三十，乃折节修行，以父任为侍中中郎将、长水校尉。定国死，居丧如礼，孝行闻。由是以列侯为散骑光禄勋，至御史大夫。尚馆陶公主施。施者，宣帝长女，成帝姑也，贤有行，永以选尚焉。上方欲相之，会永薨。子恬嗣。恬不肖，薄於行。始定国父于公，其闾门坏，父老方共治之。师古曰：「闾门，里门也。」于公谓曰：「少高大闾门，令容驷马高盖车。我治狱多阴德，未尝有所冤，子孙必有兴者。」至定国为丞相，永为御史大夫，封侯传世云。薛广德字长卿，沛郡相人也。以鲁诗教授楚国，龚胜、舍师事焉。萧望之为御史大夫，除广德为属，数与论议，器之，师古曰：「以为大器也。」荐广德经行宜充本朝。师古曰：「经明行修，宜於本朝任职也。」为博士，论石渠，张晏曰：「石渠，阁名也。」迁谏大夫，代贡禹为长信少府、御史大夫。广德为人温雅有酝藉。服虔曰：「宽博有余也。」师古曰：「酝言如酝酿也。藉，有所荐藉也。酝音於问反。藉，才夜反。」及为三公，直言谏争。始拜旬日间，上幸甘泉，郊泰，礼毕，因留射猎。广德上书曰：「窃见关东困极，人民流离。陛下日撞亡秦之钟，听郑卫之乐，师古曰：「撞音丈江反。」臣诚悼之。今士卒暴露，从官劳倦，愿陛下亟反宫，师古曰：「亟，急也。」思与百姓同忧乐，天下幸甚。」上即日还。其秋，上酎祭宗庙，出便门，师古曰：「长安城南面西头第一门。」欲御楼船，广德当乘舆车，免冠顿首曰：「宜从桥。」诏曰：「大夫冠。」广德曰：「陛下不听臣，臣自刎，以血污车轮，陛下不得入庙矣！」师古曰：「言不以理，终不得立庙也。一曰以见死伤，犯於齐e，不得入庙祠也。」上不说。师古曰：「说读曰悦。」先с光禄大夫张猛进曰：师古曰：「先с，导乘舆也。с与驱同。猛，张骞之孙。」「臣闻主圣臣直。乘船危，就桥安，圣主不乘危。御史大夫言可听。」上曰：「晓人不当如是邪！」师古曰：「谓谏争之言，当如猛之详善也。」乃从桥。後月余，以岁恶民流，师古曰：「岁恶，年谷不熟也。」与丞相定国、大司马车骑将军史高俱乞骸骨，皆赐安车驷马、黄金六十斤，罢。广德为御史大夫，凡十月免。东归沛，太守迎之界上。沛以为荣，县其安车传子孙。师古曰：「县其所赐安车以示荣也。致仕县车，盖亦古法。韦孟诗云『县车之义，以洎小臣』也。」平当字子思，祖父以訾百万，自下邑徙平陵。师古曰：「下邑，梁国之县也。」当少为大行治礼丞，功次补大鸿胪文学，察廉为顺阳长，找亓睿师古曰：「找粞。」以明经为博士，公卿荐当论议通明，给事中。每有灾异，当辄傅经术，言得失。师古曰：「傅读曰附。」文雅虽不能及萧望之、匡衡，然指意略同。自元帝时，韦玄成为丞相，奏罢太上皇寝庙园，当上书言：「臣闻孔子曰：『如有王者，必世而後仁。』师古曰：「论语载孔子之言也。言治天下者，三十年然後仁道成著也。」三十年之间，道德和洽，制礼兴乐，灾害不生，祸乱不作。今圣汉受命而王，继体承业二百余年，孜孜不怠，政令清矣。然风俗未和，阴阳未调，灾害数见，意者大本有不立与？师古曰：「与读曰欤。」何德化休徵不应之久也！　福不虚，必有因而至者焉。宜深迹其道而务修其本。师古曰：「迹谓求其踪迹也。」昔者帝尧南面而治，先『克明俊德，以亲九族』，而化及万国。师古曰：「虞书尧典序尧之德曰：『克明俊德，以亲九族。九族既睦，平章百姓。百姓昭明，协和万邦。』故云然也。」孝经曰：『天地之性人为贵，人之行莫大於孝，孝莫大於严父，严父莫大於配天，则周公其人也。』师古曰：「言严谓尊严。」夫孝子善述人之志，周公既成文武之业而制作礼乐，修严父配天之事，知文王不欲以子临父，故推而序之，上极於后稷而以配天。师古曰：「言文王始受命，宜为周之始祖。乃追王太王、王季，以及后稷，是不以卑临尊。」此圣人之德，亡以加於孝也。高皇帝圣德受命，有天下，尊太上皇，犹周文武之追王太王、王季也。此汉之始祖，後嗣所宜尊奉以广盛德，孝之至也。书云：『正稽古建功立事，可以永年，传於亡穷。』」师古曰：「今文泰誓之辞。言能正考古道以立功立事，则可长年享国。」上纳其言，下诏复太上皇寝庙园。顷之，使行流民幽州，师古曰：「行音下更反。」举奏刺史二千石劳来有意者，师古曰：「劳来谓劝勉也。劳者，恤其勤劳也。来者，以恩招来也。劳音卢到反。来音卢代反。」言勃海盐池可且勿禁，以救民急。师古曰：「恣民煮盐，官不专也。」所过见称，奉使者十一人为最，迁丞相司直。坐法，左迁朔方刺史，师古曰：「武帝初置朔方郡，别令刺史监之，不在十三州之限。」复徵入为太中大夫给事中，t迁长信少府、大鸿胪、光禄勋。师古曰：「t，古累字。」先是太后姊子卫尉淳于长白言昌陵不可成，下有司议。当以为作治连年，可遂就。师古曰：「就亦成也。」上既罢昌陵，以长首建忠策，复下公卿议封长。当又以为长虽有善言，不应封爵之科。坐前议不正，左迁钜鹿太守。师古曰：「前议谓罢昌陵。」後上遂封长。当以经明禹贡，使行河，师古曰：「尚书禹贡载禹治水次第，山川高下，当明此经，故使行河也。行音下更反。」为骑都尉，领河堤。哀帝即位，徵当为光禄大夫诸吏散骑，复为光禄勋，御史大夫，至丞相。以冬月，赐爵关内侯。明年春，上使使者召，欲封当。如淳曰：「汉仪注御史大夫为丞相，更春乃封，故先赐爵关内侯。」李奇曰：「（一）以冬月非封侯时，故且先赐爵关内侯也。」师古曰：「李说是也。」当病笃，不应召。室家或谓当：「不可强起受侯印为子孙邪？」当曰：「吾居大位，已负素餐之责矣，起受侯印，还卧而死，死有余罪。今不起者，所以为子孙也。」遂上书乞骸骨。上报曰：「朕选於众，以君为相，视事日寡，辅政未久，阴阳不调，冬无大雪，旱气为灾，朕之不德，何必君罪？君何疑而上书乞骸骨，归关内侯爵邑？使尚书令谭赐君养牛一，上尊酒十石。如淳曰：「律，稻米一斗得酒一斗为上尊，稷米一斗得酒一斗为中尊，粟米一斗得酒一斗为下尊。」师古曰：「稷即粟也。中尊者宜为黍米，不当言稷。且作酒自有浇醇之异为上中下耳，非必系之米。」君其勉致医药以自持。」後月余，卒。子晏以明经历位大司徒，封防乡侯。汉兴，唯韦、平父子至宰相。师古曰：「韦谓韦贤也。」彭宣字子佩，淮阳阳夏人也。师古曰：「夏音假。」治易，事张禹，举为博士，迁东平太傅。禹以帝师见尊信，荐宣经明有威重，可任政事，繇是入为右扶风，师古曰：「繇读与由同。」迁廷尉，以王国人出为太原太守。李奇曰：「初，汉制王国人不得在京师。」数年，复入为大司农、光禄勋、右将军。哀帝即位，徙为左将军。岁余，上欲令丁、傅处爪牙官，乃策宣曰：「有司数奏言诸侯国人不得宿卫，将军不宜典兵马，处大位。朕唯将军任汉将之重，而子又前取淮阳王女，婚姻不绝，非国之制。使光禄大夫曼赐将军黄金五十斤、安车驷马，其上左将军印绶，以关内侯归家。」宣罢数岁，谏大夫鲍宣数荐宣。会元寿元年正月朔日蚀，鲍宣复（上言）〔言，上〕乃召宣为光禄大夫，迁御史大夫，转为大司空，封长平侯。
会哀帝崩，新都侯王莽为大司马，秉政专权。宣上书言：「三公鼎足承君，一足不任，则覆乱美实。师古曰：「美实谓鼎中之实也。易鼎卦九四爻辞曰：『鼎折足，覆公M。』M，食也。故宣引以为言。覆音芳目反。」臣资性浅薄，年齿老g，师古曰：「g与耄同。」数伏疾病，昏乱遗忘，愿上大司空、长平侯印绶，乞骸骨归乡里，　沟壑。」师古曰：「　，古俟字。」莽白太后，策宣曰：「惟君视事日寡，功德未效，迫于老g昏乱，非所以辅国家，绥海内也。使光禄勋丰册诏君，其上大司空印绶，便就国。」莽恨宣求退，故不赐黄金安车驷马。宣居国数年，薨，谥曰顷侯。传子至孙，王莽败，乃绝。赞曰：隽不疑学以从政，临事不惑，遂立名迹，终始可述。疏广行止足之计，免辱殆之t，师古曰：「t音力瑞反。」亦其次也。于定国父子哀鳏哲狱，为任职臣。应劭曰：「哲，智也。」郑氏曰：「当言折狱。」师古曰：「哀鳏，哀恤鳏寡也。哲狱，知狱情也。」薛广德保县车之荣，平当逡遁有耻，彭宣见险而止，师古曰：「遁读与巡同。」异乎「苟患失之」者矣。师古曰：「论语称孔子曰：『鄙夫不可与事君。其未得之，患得之；既得之，患失之。苟患失之，无所不至矣。』谓其患於失位而为倾邪也。赞言当、宣二人立操有异於此矣。」
汉书卷七十二王*两龚鲍传第四十二
昔武王伐纣，迁九鼎於雒邑，师古曰：「九鼎，即夏禹所铸者也。迁谓从纣都迁之以来。春秋左氏传曰：『夏之方有德也，远方图物，贡金九牧以铸鼎象物。桀有昏德，鼎迁于商，载祀六百。商纣暴虐，鼎迁于周。』」伯夷、叔齐薄之，师古曰：「夷、齐以武王父死不葬而用干戈为不孝，以臣伐君为不忠。」饿〔死〕于首阳，不食其禄，师古曰：「马融云首阳山在河东蒲阪华山之北，河曲之中。高诱则云在雒阳东北。阮籍咏怀诗亦以为然。今此二山并有夷齐祠耳。而曹大家注幽通赋云陇西首阳县是也。今陇西亦有首阳山。许慎又云首阳山在辽西。诸说不同，致有疑惑，而伯夷歌云『登彼西山』，则当陇西者近为是也。」周犹称盛德焉。然孔子贤此二人，以为「不降其志，不辱其身」也。师古曰：「事见论语。」而孟子亦云：「闻伯夷之风者，贪夫廉，懦夫有立志；」师古曰：「懦，柔弱也，音乃唤反，又音儒。」「奋乎百世之上，（行乎）百世之下莫不兴起，非贤人而能若是乎！」汉兴有园公、绮里季、夏黄公、f里先生，师古曰：「四皓称号，本起於此，更无姓名可称知。此盖隐居之人，匿迹远害，不自标显，秘其氏族，故史传无得而详。至於後代皇甫谧、圈称之徒，及诸地理书说，竞为四人施安姓字，自相错互，语又不经，班氏不载於书。诸家皆臆说，今并弃略，一无取焉。」此四人者，当秦之世，避而入商雒深山，师古曰：「即今之商州商雒县山也。」以待天下之定也。自高祖闻而召之，不至。其後吕后用留侯计，使皇太子卑辞束帛致礼，安车迎而致之。四人既至，从太子见，高祖客而敬焉，太子得以为重，遂用自安。语在留侯传。其後谷口有郑子真，蜀有严君平，师古曰：「地理志谓君平为严遵。三辅决录云子真名朴，君平名尊，则君平、子真皆其字也。」皆修身自保，非其服弗服，非其食弗食。成帝时，元舅大将军王凤以礼聘子真，子真遂不x而终。君平卜筮於成都市，以为「卜筮者贱业，而可以惠众人。有邪恶非正之问，则依蓍龟为言利害。与人子言依於孝，与人弟言依於顺，与人臣言依於忠，各因势导之以善，从吾言者，已过半矣。」裁日阅数人，师古曰：「裁与才同。阅，历也。」得百钱足自养，则闭肆下廉而授老子。师古曰：「肆者，市也，列所坐之处也。」博览亡不通，依老子、严周之指著书十余万言。师古曰：「严周即庄周。」杨雄少时从游学，以而仕京师显名，数为朝廷在位贤者称君平德。杜陵李疆素善雄，久之为益州牧，喜谓雄曰：「吾真得严君平矣。」雄曰：「君备礼以待之，彼人可见而不可得x也。」疆心以为不然。及至蜀，致礼与相见，卒不敢言以为从事，乃叹曰：「杨子云诚知人！」君平年九十余，遂以其业终，蜀人爱敬，至今称焉。及雄著书言当世士，称此二人。其论曰：「或问：君子疾没世而名不称，师古曰：「以身没而无名为病。」盍势诸？名，卿可几。曰：君子德名为几。孟康曰：「盍，何不也，言何不因名卿之势以求名。」韦昭曰：「言有势之名卿，庶几可不朽。杨子以为不然，唯有德者可以有名。」师古曰：「或人以事有权力之卿，用自表显，则其名可庶几而立。杨雄以为自蓄其德，则有名也。」梁、齐、楚、赵之君非不富且贵也，师古曰：「谓当时诸侯王也。」恶成其名！师古曰：「恶，於何也。恶音乌。」谷口郑子真不x其志，耕於岩石之下，名震於京师，岂其卿？岂其卿？楚两龚之e，其清矣乎！蜀严湛冥，孟康曰：「蜀郡严君平湛深玄默无欲也。」师古曰：「湛读曰沈。」不作苟见，不治苟得，师古曰：「不为苟显之行，不事苟得之业。」久幽而不改其操，虽随、和何以加诸？师古曰：「随，随侯珠也。和，和氏璧也。诸，之也。」举兹以旃，不亦宝乎！」师古曰：「旃亦之也。言举此人而用之，不亦国之宝乎！自此以上皆杨雄之言也。」自园公、绮里季、夏黄公、f里先生、郑子真、严君平皆未尝仕，然其风声足以激贪厉俗，近古之逸民也。若王吉、贡禹、两龚之属，皆以礼让进退云。
王吉字子阳，琅e皋虞人也。少（时）〔好〕学明经，以郡吏举孝廉为郎，补若卢右丞，师古曰：「少府之属官有若卢令丞。汉书仪以为主治库兵者。」迁云阳令。举贤良为昌邑中尉，而王好游猎，驱驰国中，动作亡节，吉上疏谏，曰：臣闻古者师日行三十里，吉行五十里。诗云：「匪风发兮，匪车揭兮，顾瞻周道，中心 
兮。」师古曰：「桧国匪风之篇。发发，飘风貌。揭揭，疾驱貌。 
，古怛字，伤也。言见此飘风及疾驱，则顾念哀伤，思周道也。揭音丘列反。」说曰：是非古之风也，发发者；是非古之车也，揭揭者。盖伤之也。师古曰：「今之发发然者非古有道之风也，今之揭揭然者非古有道之车也，故伤之。」今者大王幸方与，师古曰：「县名也，音房预。」曾不半日而驰二百里，百姓颇废耕桑，治道牵马，臣愚以为民不可数变也。师古曰：「数音所角反。」昔召公述职，师古曰：「召读曰邵。邵公名]。自陕以西邵公主之。」当民事时，舍於棠下而听断焉。师古曰：「舍，止息。」是时人皆得其所，後世思其仁恩，至不伐甘棠，甘棠之诗是也。师古曰：「邵南之诗也，其诗曰：『蔽芾甘棠，勿翦勿伐，邵伯所茇。』蔽芾，小树貌也。甘棠，杜也。茇，舍也。蔽音必二反。芾音方未反。茇音步末反。」大王不好书术而乐逸游，冯式撙衔，臣瓒曰：「撙，促也。」师古曰：「撙，挫也，音子本反。」驰骋不止，口倦乎叱　，师古曰：「　亦吒字也，音竹驾反。」手苦於棰辔，师古曰：「棰，马策，音止　反。」身劳乎车舆；朝则冒雾露，昼则被尘埃，师古曰：「冒，犯也，音莫克反。」夏则为大暑之所暴炙，冬则为风寒之所]薄。师古曰：「]与偃同，言遇疾风则偃靡也。薄，迫也。」数以X脆之玉体犯勤劳之烦毒，师古曰：「X，柔也，音而兖反。」非所以全寿命之宗也，师古曰：「宗，尊也。」又非所以进仁义之隆也。师古曰：「隆，高也。」夫广夏之下，细旃之上，师古曰：「广夏，大屋也。旃与毡同。」明师居前，劝诵在後，上论唐虞之际，下及殷周之盛，考仁圣之风，习治国之道，诉诉焉发愤忘食，日新厥德，师古曰：「诉，古欣字。」其乐岂徒衔橛之间哉！师古曰：「衔，马衔也。橛，车钩心也。张揖以橛为马之长衔，非也。橛音其月反。」休则a仰x信以利形，师古曰：「形，体也。信读曰伸。」进退步趋以实下，如淳曰：「今人不行，则膝已下虚弱不实。」吸新吐故以练臧，专意积精以适神，师古曰：「臧，五臧也。练，练其气也。适，和也。」於以养生，岂不长哉！大王诚留意如此，则心有尧舜之志，体有乔松之寿，师古曰：「乔松，仙人伯乔及赤松子也。」美声广誉登而上闻，则福禄其而社稷安矣。师古曰：「与臻同。臻，至也。」皇帝仁圣，至今思慕未怠，师古曰：「皇帝谓昭帝也。言武帝晏驾未久，故尚思慕。」於宫馆囿池弋猎之乐未有所幸，大王宜夙夜念此，以承圣意。诸侯骨肉，莫亲大王，大王於属则子也，於位则臣也，一身而二任之责加焉，恩爱行义介有不具者，於以上闻，非飨国之福也。臣吉愚戆，愿大王察之。王贺虽不遵道，然犹知敬礼吉，乃下令曰：「寡人造行不能无惰，中（慰）〔尉〕甚忠，数辅吾过。使谒者千秋赐中尉牛肉五百斤，酒五石，脯五束。」其後复放从自若。师古曰：「从音子用反。」吉辄谏争，甚得辅弼之义，虽不治民，国中莫不敬重焉。久之，昭帝崩，亡嗣，大将军霍光秉政，遣大鸿胪宗正迎昌邑王。吉即奏书戒王曰：「臣闻高宗谅暗，三年不言。师古曰：「已解於上。」今大王以丧事徵，宜日夜哭泣悲哀而已，慎毋有所发。师古曰：「发谓兴举众事。」且何独丧事，凡南面之君何言哉？天不言，四时行焉，百物生焉，师古曰：「论语称孔子曰『天何言哉？四时行焉，百物生焉。天何言哉？』故吉引之。」愿大王察之。大将军仁爱勇智，忠信之德天下莫不闻，事孝武皇帝二十余年未尝有过。先帝弃群臣，属以天下，寄幼孤焉，师古曰：「属音之欲反。」大将军抱持幼君襁褓之中，布政施教，海内晏然，虽周公、伊尹亡以加也。今帝崩亡嗣，大将军惟思可以奉宗庙者，攀援而立大王，师古曰：「援，引也，音爰。」其仁厚岂有量哉！师古曰：「言其深多也。量音力向反。」臣愿大王事之敬之，政事壹听之，大王垂拱南面而已。愿留意，（尝）〔常〕以为念。」王既到，即位二十余日以行淫乱废。昌邑群臣坐在国时不举奏王罪过，令汉朝不闻知，又不能辅道，陷王大恶，师古曰：「道读曰导。」皆下狱诛。唯吉与郎中令龚遂以忠直数谏正得减死，髡为城旦。起家复为益州刺史，病去官，复徵为博士谏大夫。是时宣帝颇修武帝故事，宫室车服盛於昭帝。时外戚许、史、王氏贵宠，而上躬亲政事，任用能吏。吉上疏言得失，曰：
陛下躬圣质，总万方，帝王图籍日陈于前，惟思世务，将兴太平。诏书每下，民欣然若更生。臣伏而思之，可谓至恩，未可谓本务也。师古曰：「言天子如此，虽於百姓为至恩，然未尽政务之本也。」欲治之主不世出，师古曰：「言有时遇之不常值。」公卿幸得遭遇其时，言听谏从，然未有建万世之长策，举明主於三代之隆者也。师古曰：「三代，夏、殷、周。」其务在於期会簿书，断狱听讼而已，此非太平之基也。臣闻圣王宣德流化，必自近始。朝廷不备，难以言治；左右不正，难以化远。民者，弱而不可胜，愚而不可欺也。圣主独行於深宫，得则天下称诵之，失则天下咸言之。行发於近，必见於远，故谨选左右，审择所使；左右所以正身也，所使所以宣德也。诗云：「济济多士，文王以宁。」师古曰：「大雅文王之诗。」此其本也。春秋所以大一统者，六合同风，九州共贯也。师古曰：「解在董仲舒传。」今俗吏所以牧民者，非有礼义科指可世世通行者也，独设刑法以守之。其欲治者，不知所繇，师古曰：「繇与由同。」以意穿凿，各取一切，权谲自在，故一变之後不可复修也。师古曰：「言其敝深难久行。」是以百里不同风，千里不同俗，户异政，人殊服，诈伪萌生，刑罚亡极，师古曰：「萌生，言其争出，如草木之初生。」质朴日销，恩爱浸薄。师古曰：「浸，渐也。」孔子曰「安上治民，莫善於礼」，师古曰：「孝经载孔子之言。」非空言也。王者未制礼之时，引先王礼宜於今者而用之。臣愿陛下承天心，发大业，与公卿大臣延及儒生，述旧礼，明王制，с一世之民济之仁寿之域，师古曰：「以仁抚下，则群生安逸而寿考。」则俗何以不若成康，寿何以不若高宗？师古曰：「高宗，殷王武丁也，享国百年。」窃见当世趋务不合於道者，谨条奏，师古曰：「趋读曰趣。趣，向也。」唯陛下财择焉。师古曰：「财与裁同。」吉意以为「夫妇，人伦大纲，夭寿之萌也。师古曰：「由之而生，故云萌。」世俗嫁娶太早，未知为人父母之道而有子，是以教化不明而民多夭。聘妻送女亡节，则贫人不及，故不举子。又汉家列侯尚公主，诸侯则国人承翁主，晋灼曰：「娶天子女则曰尚公主。国人娶诸侯女曰承翁主。尚承皆卑下之名也。」师古曰：「翁主者，言其父自主婚也。解具在高纪。」使男事女，夫x於妇，逆阴阳之位，故多女乱。古者衣服车马贵贱有章，以褒有德而别尊卑，今上下僭差，人人自制，师古曰：「言无节度。」是以贪财（趋）〔诛〕利，不畏死亡。周之所以能致治，刑措而不用者，以其禁邪於冥冥，绝恶於未萌也。」师古曰：「冥冥，言未有端绪。」又言「舜、汤不用三公九卿之世而举皋陶、伊尹，李奇曰：「不继世而爵也。言皋陶、伊尹非三公九卿之世。」不仁者远。师古曰：「任用贤人，放黜谗佞。」今使俗吏得任子弟，张晏曰：「子弟以父兄任为郎。」率多骄骜，不通古今，师古曰：「骜与傲同。」至於积功治人，亡益於民，此伐檀所为作也。师古曰：「伐檀，诗篇名，刺不用贤也，在魏国风也。」宜明选求贤，除任子之令。外家及故人可厚以财，不宜居位。去角抵，减乐府，省尚方，师古曰：「尚方主巧作。」明视天下以俭。师古曰：「视读曰示。」古者工不造h，商不通侈靡，师古曰：「者，刻镂为文。音篆。」非工商之独贤，政教使之然也。民见俭则归本，本立而末成。」其指如此，上以其言迂阔，不甚宠异也。师古曰：「迂，远也，音于。」吉遂谢病归琅邪。始吉少时学问，居长安。东家有大枣树垂吉庭中，吉妇取枣以啖吉。师古曰：「啖谓使食之，音徒滥反。啖亦淡字耳。此义与高纪『淡以利』同。」吉後知之，乃去妇。东家闻而欲伐其树，邻里共止之，因固请吉令还妇。里中为之语曰：「东家有树，王阳妇去；东家枣完，去妇复还。」其厉志如此。吉与贡禹为友，世称「王阳在位，贡公弹冠」，师古曰：「弹冠者，且入仕也。」言其取舍同也。师古曰：「取，进趣也。舍，止息也。」元帝初即位，遣使者徵贡禹与吉。吉年老，道病卒，上悼之，复遣使者吊祠云。初，吉兼通五经，能为驺氏春秋，以诗、论语教授，好梁丘贺说易，令子骏受焉。骏以孝廉为郎。左曹陈咸荐骏贤父子，经明行修，宜显以厉俗。光禄勋匡衡亦举骏有专对材。师古曰：「专对谓见问即对，无所疑也。论语称孔子曰：『使於四方，不能专对，虽多亦奚以为？』」迁谏大夫，使责淮阳宪王。师古曰：「以其有口辞。」迁赵内史。吉坐昌邑王被刑後，戒子孙毋为王国吏，故骏道病，免官归。起家复为幽州刺史，迁司隶校尉，奏免丞相匡衡，迁少府。八岁，成帝欲大用之，出骏为京兆尹，试以政事。先是京兆有赵广汉、张敞、王尊、王章，至骏皆有能名，故京师称曰：「前有赵、张，後有三王。」而薛宣从左冯翊代骏为少府，会御史大夫缺，谷永奏言：「圣王不以名誉加於实效。师古曰：「言不听虚名。」考绩用人之法，师古曰：「言用人之法，皆须考以功绩。」薛宣政事已试。」师古曰：「言有效也。」上然其议。宣为少府月余，遂超御史大夫，至丞相。骏乃代宣为御史大夫，并居位。六岁病卒，翟方进代骏为大夫。数月，薛宣免，遂代为丞相。众人为骏恨不得封侯。骏为少府时，妻死，因不复娶，或问之，骏曰：「德非曾参，子非华、元，如淳曰：「华与元，曾参之二子也。韩诗外传曰曾参丧妻不更娶，人问其故，曾子曰：『以华、元善人也。』一曰曾参之子字华元。」师古曰：「二子是也。」亦何敢娶？」骏子崇以父任为郎，历刺史、郡守，治有能名。建平三年，以河南太守徵入为御史大夫数月。是时成帝舅安成恭侯夫人放寡居，共养长信宫，师古曰：「放者，夫人之名也。共音居用反。养音弋亮反。」坐祝诅下狱，崇奏封事，为放言。放外家解氏与崇为昏，师古曰：「婚姻之家。」哀帝以崇为不忠诚，策诏崇曰：「朕以君有累世之美，故逾列次。师古曰：「谓自祖及身皆有名也。」在位以来，忠诚匡国未闻所繇，师古曰：「繇与由同。由，从也。」反怀诈谖之辞，师古曰：「谖，诈言也，音虚袁反。」欲以攀救旧姻之家，大逆之辜，举错专恣，师古曰：「错，置也。」不遵法度，亡以示百僚。」左迁为大司农，後徙卫尉左将军。平帝即位，王莽秉政，大司空彭宣乞骸骨罢，崇代为大司空，封扶平侯。岁余，崇复谢病乞骸骨，皆避王莽，莽遣就国。岁余，为傅婢所毒，薨，国除。师古曰：「凡言傅婢者，谓傅相其衣服衽席之事。一说傅曰附，谓近幸也。」自吉至崇，世名清廉，然材器名称稍不能及父，而禄位弥隆。皆好车马衣服，其自奉养极为鲜明，而亡金银锦绣之物。及迁徙去处，所载不过囊衣，师古曰：「一囊之衣也。有底曰囊，无底曰橐。」不畜积余财。师古曰：「畜读曰蓄。」去位家居，亦布衣疏食。天下服其廉而怪其奢，故俗传「王阳能作黄金」。师古曰：「以其无所求取，不营产业而车服鲜明，故谓自作黄金以给用。」贡禹字少翁，琅邪人也。以明经e行著闻，徵为博士，凉州刺史，病去官。复举贤良为河南令。岁余，以职事为府官所责，师古曰：「太守之府。」免冠谢。禹曰：「冠壹免，安复可冠也！」遂去官。元帝初即位，徵禹为谏大夫，数虚己问以政事。师古曰：「虚己谓听受其言也。」是时年岁不登，郡国多困，禹奏言：古者宫室有制，宫女不过九人，秣马不过八匹；师古曰：「秣，养也，谓以粟米（饭）〔　〕也。」墙涂而不h，木摩而不刻，师古曰：「h字与雕同。雕，画也。」车舆器物皆不文画，苑囿不过数十里，与民共之；任贤使能，什一而税，亡它赋敛繇戍之役，使民岁不过三日，千里之内自给，千里之外各置贡职而已。师古曰：「言天子以畿内赋敛自供，千里之外令其以时入贡，不欲烦劳也。」故天下家给人足，颂声并作。至高祖、孝文、孝景皇帝，循古节俭，宫女不过十余，厩马百余匹。孝文皇帝衣绨履革，师古曰：「娣，厚缯，音徒奚反。」器亡h文金银之饰。後世争为奢侈，转转益（盛）〔甚〕，臣下亦相放效，师古曰：「放音甫往反。其下亦同。」衣服履　刀剑乱於主上，师古曰：「　，古　字。」主上时临朝入庙，众人不能别异，甚非其宜。然非自知奢僭也，犹鲁昭公曰：「吾何僭矣？」今大夫僭诸侯，诸侯僭天子，天子过天道，其日久矣。承衰救乱，矫复古化，在於陛下。师古曰：「正曲曰矫。复音方目反。」臣愚以为尽如太古难，宜少放古以自节焉。论语曰：「君子乐节礼乐。」师古曰：「论语称孔子曰『益者三乐，乐节礼乐，乐道人之善，乐多贤友』也。」方今宫室已定，亡可奈何矣，其余尽可减损。故时齐三服官输物不过十笥，师古曰：「三服官主作天子之服，在齐地。笥，盛衣竹器，音先嗣反。」方今齐三服官作工各数千人，一岁费数钜万。蜀广汉主金银器，岁各用五百万。三工官官费五千万，如淳曰：「地理志河内怀、蜀郡成都、广汉皆有工官。工官，主作漆器物者也。」师古曰：「如说非也。三工官，谓少府之属官，考工室也，右工室也，东园匠也。上已言蜀汉主金银器，是不入三工之数也。」东西织室亦然。厩马食粟将万匹。臣禹尝从之东宫，师古曰：「从天子往太后宫。」见赐杯案，尽文画金银饰，非当所以赐食臣下也。师古曰：「食读曰　。」东宫之费亦不可胜计。天下之民所为大饥饿死者，是也。今民大饥而死，死又不葬，为犬猪（所）食。师古曰：「食人之骸骨。」人至相食，而厩马食粟，苦其大肥，气盛怒至，乃日步作之。师古曰：「日日行步而动作之，以散充溢之气。」王者受命於天，为民父母，固当若此乎！天不见邪？武帝时，又多取好女至数千人，以填後宫。师古曰：「此填字读与同。」及弃天下，昭帝幼弱，霍光专事，不知礼正，妄多臧金钱财物，鸟兽鱼鳖牛马虎豹生禽，凡百九十物，尽瘗臧之，又皆以後宫女置於园陵，大失礼，逆天心，又未必称武帝意也。昭帝晏驾，光复行之。至孝宣皇帝时，陛下（乌）〔恶〕有所言，师古曰：「不能自言减省之事。」群臣亦随故事，甚可痛也！故使天下承化，取女皆大过度，师古曰：「取读曰娶。」诸侯妻妾或至数百人，豪富吏民畜歌者至数十人，是以内多怨女，外多旷夫。师古曰：「旷，空也。室家空也。」及众庶葬埋，皆虚地上以实地下。其过自上生，师古曰：「自，从也。上谓天子也。」皆在大臣循故事之罪也。唯陛下深察古道，从其俭者，大减损乘舆服御器物，三分去二。子产多少有命，审察後宫，择其贤者留二十人，余悉归之。师古曰：「言人产子多少自有定命，非由广妾媵也，故请止留二十人。」及诸陵园女亡子者，宜悉遣。独杜陵宫人数百，诚可哀怜也。厩马可亡过数十匹。独舍长安城南苑地以为田猎之囿，师古曰：「舍，置也。独留置之，其余皆废去。」自城西南至山西至皆复其田，以与贫民。师古曰：「复音方目反。」方今天下饥馑，可亡大自损减以救之，称天意乎？天生圣人，盖为万民，非独使自娱乐而已也。故诗曰：「天难谌斯，不易惟王；」「上帝临女，毋贰尔心。」师古曰：「大雅大明之诗也。谌，诚也。上帝亦天也。言承天之意，此诚难也。王者之命不妄改易，天常降监，信可畏也，毋贰尔心，机事易失，勿犹豫也。」「当仁不让」，师古曰：「论语称孔子曰『当仁不让於师』，故引之。」独可以圣心参诸天地，揆之往古，师古曰：「揆，度也。」不可与臣下议也。若其阿意顺指，随君上下，师古曰：「上下犹言高下，谓苟顺从也。上音时掌反。」臣禹不胜拳拳，不敢不尽愚心。师古曰：「拳拳，解在刘向传。下鲍宣传。（倦倦）〔场骋粢逡嗤。」天子纳善其忠，乃下诏令太仆减食谷马，水衡减食肉兽，省宜春下苑以与贫民，又罢角抵诸戏及齐三服官。迁禹为光禄大夫。
顷之，禹上书曰：「臣禹年老贫穷，家訾不满万钱，妻子糠豆不赡，V褐不完。师古曰：「V者，谓僮竖所著布长襦也。褐，毛布之衣也。V音竖。」有田百三十亩，陛下过意徵臣，师古曰：「过犹误也。」臣卖田百亩以供车马。至，拜为谏大夫，秩八百石，奉钱月九千二百。师古曰：「奉音扶用反。其下亦同。」廪食太官，师古曰：「谓太官给其食。」又蒙赏赐四时杂缯绵絮衣服酒肉诸果物，德厚甚深。疾病侍医临治，师古曰：「侍医，天子之医也。」赖陛下神灵，不死而活。又拜为光禄大夫，秩二千石，奉钱月万二千。禄赐愈多，家日以益富，身日以益尊，诚非屮茅愚臣所当蒙也。师古曰：「屮，古草字。」伏自念终亡以报厚（恩）〔德〕，日夜惭愧而已。臣禹犬马之齿八十一，血气衰竭，耳目不聪明，非复能有补益，所谓素餐尸禄闯之臣也。师古曰：「从胛弁，音一故反。」自痛去家三千里，凡有一子，年十二，非有在家为臣具棺椁者也。诚恐一旦仆气竭，不复自还，师古曰：「音颠，　踬也。仆音赴。仆，顿也。不自还者，遂死也。还读曰旋。」聪荐於宫室，骸骨弃捐，孤魂不归。不胜私愿，愿乞骸骨，及身生归乡里，师古曰：「及身生，谓及未死之前。」死亡所恨。」天子报曰：「朕以生有伯夷之廉，史鱼之直，师古曰：「生谓先生也。史鱼，卫大夫史　也。论语称孔子曰『直哉史鱼，邦有道如矢，邦无道如矢』，言其壹志。」守经据古，不阿当世，孳孳於民，俗之所寡，师古曰：「孳与孜同。孜孜，不怠也。寡，少也，言少有此人。」故亲近生，几参国政。师古曰：「几读曰冀。」今未得久闻生之奇论也，而云欲退，意岂有所恨与？师古曰：「与读曰欤。」将在位者与生殊乎？师古曰：「言志趣不同。」往者尝令金敞语生，欲及生时禄生之子，既已谕矣，今复云子少。夫以王命辨护生家，虽百子何以加？传曰亡怀土，师古曰：「论语孔子曰：『君子怀德，小人怀土。』何必思故乡！生其强饭慎疾以自辅。」後月余，以禹为长信少府。会御史大夫陈万年卒，禹代为御史大夫，列於三公。自禹在位，数言得失，书数十上。禹以为古民亡赋算口钱，起武帝征伐四夷，重赋於民，民产子三岁则出口钱，故民重困，师古曰：「重音直用反。」至於生子辄杀，甚可悲痛。宜令儿七岁去齿乃出口钱，年二十乃算。又言古者不以金钱为币，专意於农，故一夫不耕，必有受其饥者。今汉家铸钱，及诸铁官皆置吏卒徒，攻山取铜铁，一岁功十万人已上，中农食七人，是七十万人常受其饥也。凿地数百丈，销阴气之精，地臧空虚，不能含气出云，斩伐林木亡有时禁，水旱之灾未必不繇此也。师古曰：「繇读与由同。」自五铢钱起已来七十余年，民坐盗铸钱被刑者众，富人积钱满室，犹亡厌足。民心（摇动）〔动摇〕，商贾求利，东西南北各用智巧，好衣美食，岁有十二之利，师古曰：「若有万钱为贾，则获二千之利。」而不出租税。农夫父子暴露中野，不避寒暑，坼杷土，手足胼胝，师古曰：「郏拔取也。屮，古草字也。杷，手掊之也。胼，并也。胝，茧也。垡舨咆７础ｈ艘羝寻头矗其字从木。胼音步千反。胝音竹尸反。掊音蒲交反。」已奉谷租，又出　税，师古曰：「　，禾秆也。」乡部私求，不可胜供。师古曰：「言乡部之吏又私有所求，不能供之。」故民弃本逐末，耕者不能半。贫民虽赐之田，犹贱卖以贾，师古曰：「卖田与人而更为商贾之业。」穷则起为盗贼。何者？末利深而惑於钱也。是以奸邪不可禁，其原皆起於钱也。疾其末者绝其本，宜罢采珠玉金银铸钱之官，亡复以为币。市井勿得贩卖，师古曰：「贱买贵卖曰贩。」除其租铢之律，师古曰：「租税之法皆依田亩，不得杂计百物之铢两。」租税禄赐皆以布帛及谷。使百姓壹归於农，复古道便。师古曰：「追遵古法，於事便也。复音扶目反。」又言诸离宫及长乐宫卫可减其太半，以宽繇役。师古曰：「繇读曰纭！褂种罟倥婢十万余人戏游亡事，税良民以给之，岁费五六钜万，宜免为庶人，廪食，师古曰：「给其食。」令代关东戍卒，乘北边亭塞候望。师古曰：「乘，登也。」又欲令近臣自诸曹侍中以上，家亡得私贩卖，与民争利，犯者辄免官削爵，不得仕宦。禹又言：
孝文皇帝时，贵廉e，贱贪污，贾人赘婿及吏坐赃者皆禁锢不得为吏，赏善罚恶，不阿亲戚，罪白者伏其诛，师古曰：「白，明也。」疑者以与民，师古曰：「罪疑从轻也。」亡赎罪之法，故令行禁止，海内大化，天下断狱四百，与刑错亡异。武帝始临天下，尊贤用士，辟地广境数千里，自见功大威行，遂从耆欲，师古曰：「从读曰纵。耆读曰嗜。」用度不足，乃行壹切之变，使犯法者赎罪，入谷者补吏，是以天下奢侈，官乱民贫，盗贼并起，亡命者众。郡国恐伏其诛，则择便巧史书习於计簿能欺上府者，以为右职；师古曰：「上府谓所属之府。右职，高职也。」奸轨不胜，则取勇猛能操切百姓者，以苛暴威服下者，使居大位。师古曰：「操，持也。切，刻也。操音千高反。」故亡义而有财者显於世，欺谩而善书者尊於朝，师古曰：「谩，诳也。谩音慢，又音武连反。」R逆而勇猛者贵於官。师古曰：「R，乱也。音布内反。」故俗皆曰：「何以孝弟为？财多而光荣。何以礼义为？史书而仕宦。何以谨慎为？勇猛而临官。」故黥劓而髡钳者犹复攘臂为政於世，行虽犬彘，家富势足，目指气使，是为贤耳。师古曰：「动目以指物，出气以使人。」故谓居官而置富者为雄桀，处奸而得利者为壮士，兄劝其弟，父勉其子，俗之坏败，乃至於是！察其所以然者，皆以犯法得赎罪，求士不得真贤，相守崇财利，师古曰：「相，诸侯相也。守，郡守也。崇，尚也。」诛不行之所致也。今欲兴至治，致太平，宜除赎罪之法。相守选举不以实，及有臧者，辄行其诛，亡但免官，师古曰：「不止免官而已。」则争尽力为善，贵孝弟，贱贾人，进真贤，举实廉，而天下治矣。孔子，匹夫之人耳，以乐道正身不解之故，师古曰：「解读曰懈。」四海之内，天下之君，微孔子之言亡所折中。师古曰：「微亦无也。折，断也。非孔子之言则无以为中也，音竹仲反。断音丁焕反。」况乎以汉地之广，陛下之德，处南面之尊，秉万乘之权，因天地之助，其於变世易俗，调和阴阳，陶冶万物，化正天下，易於决流抑队。师古曰：「决欲流之水，抑将队之物，言其便易。」自成康以来，几且千岁，师古曰：「几音钜依反。」欲为治者甚众，然而太平不复兴者，何也？以其舍法度而任私意，奢侈行而仁义废也。陛下诚深念高祖之苦，师古曰：「言取天下艰难也。」醇法太宗之治，正己以先下，选贤以自辅，开进忠正，致诛奸臣，远放　佞，师古曰：「远，离也。音于万反。　，古谄字。」放出园陵之女，罢倡乐，绝郑声，去甲乙之帐，退伪薄之物，修节俭之化，驱天下之民皆归於农，如此不解，师古曰：「解读曰懈。」则三王可侔，五帝可及。唯陛下留意省察，天下幸甚。天子下其议，令民产子七岁乃出口钱，自此始。又罢上林宫馆希幸御者，及省建章、甘泉宫卫卒，减诸侯王庙卫卒省其半。余虽未尽从，然嘉其质直之意。禹又奏欲罢郡国庙，定汉宗庙迭毁之礼，皆未施行。师古曰：「迭，互也。亲尽则毁，故曰迭毁。迭音大结反。」为御史大夫数月卒，天子赐钱百万，以其子为郎，官至东郡都尉。禹卒後，上追思其议，竟下诏罢郡国庙，定迭毁之礼。〔然通儒或非之〕，语在韦玄成传。
两龚皆楚人也，胜字君宾，舍字君倩。师古曰：「倩音千见反。」二人相友，并著名节，故世谓之楚两龚。少皆好学明经，胜为郡吏，舍不仕。久之，楚王入朝，闻舍高（明）〔名〕，聘舍为常侍，不得已随王，归国固辞，愿卒学，复至长安。师古曰：「卒，终也，终其经业。」而胜为郡吏，三举孝廉，以王国人不得宿卫补吏。再为尉，壹为丞，胜辄至官乃去。州举茂材，为重泉令，师古曰：「重泉，左冯翊县也。」病去官。大司空何武、执金吾阎崇荐胜，哀帝自为定陶王固已闻其名，徵为谏大夫。引见，胜荐龚舍及亢父甯寿、济阴侯嘉，师古曰：「亢音抗。父音甫。」有诏皆徵。胜曰：「窃见国家徵医巫，常为驾，徵贤者宜驾。」上曰：「大夫乘私车来邪？」胜曰：「唯唯。」师古曰：「唯唯，恭应之词也，音（戈）〔弋〕癸反。」有诏为驾。龚舍、侯嘉至，皆为谏大夫。甯寿称疾不至。胜居谏官，数上书求见，言百姓贫，盗贼多，吏不良，风俗薄，灾异数见，不可不忧。制度泰奢，刑罚泰深，赋敛泰重，宜以俭约先下。其言祖述王吉、贡禹之意。为大夫二岁余，迁丞相司直，徙光禄大夫，守右扶风。数月，上知胜非拨烦吏，乃复还胜光禄大夫师古曰：「依旧官。」诸吏给事中。胜言董贤乱制度，繇是逆上指。师古曰：「繇读与由同。」後岁余，丞相王嘉上书荐故廷尉梁相等，尚书劾奏嘉「言事恣意，迷国罔上，不道。」下将军中朝者议，左将军公孙禄、司隶鲍宣、光禄大夫孔光等十四人皆以为嘉应迷国不道法。胜独书议曰：「嘉资性邪僻，所举多贪残吏。位列三公，阴阳不和，诸事并废，咎皆繇嘉，师古曰：「繇读与由同。」迷国不疑，文颖曰：「信必迷国，不疑也。」今举相等，过微薄。」日暮议者罢。明旦复会，左将军禄问胜：「君议亡所据，今奏当上，宜何从？」师古曰：「今欲奏此事，君定从何议也？」胜曰：「将军以胜议不可者，通劾之。」师古曰：「并劾胜。」博士夏侯常见胜应禄不和，起至胜前谓曰：「宜如奏所言。」师古曰：「谓如尚书所劾奏也。」胜以手推常曰：「去！」後数日，复会议可复孝惠、孝景庙不，议者皆曰宜复。胜曰：「当如礼。」常复谓胜：「礼有变。」胜疾言曰：「去！是时之变。」师古曰：「疾，急也。言时人意自变耳，礼不变也。」常恚，谓胜曰：「我视君何若，师古曰：「何若，言无所似也。」君欲小与众异，外以采名，君乃申徒狄属耳！」服虔曰：「殷之末世介士也，自沈於河者。」先是常又为胜道高陵有子杀母者。胜白之，尚书问：「谁受？」师古曰：「言於谁闻之也。」对曰：「受夏侯常。」尚书使胜问常，常连恨胜，师古曰：「连恨谓再被（谓）〔谮〕去。」即应曰：「闻之白衣，戒君勿言也。服虔曰：「闻之白衣耳，戒君勿言之，如何便上之邪？」师古曰：「白衣，给官府趋走贱人，若今诸司亭长掌固之属。」奏事不详，妄作触罪。」师古曰：「言奏事不审，妄有发作自触罪。」胜穷，亡以对尚书，即自劾奏与常争言，慈璩廷。事下御史中丞，召诘问，劾奏「胜吏二千石，常位大夫，皆幸得给事中，与论议，师古曰：「与读曰豫。」不崇礼义，而居公门下相非恨，疾言辩讼，　谩亡状，师古曰：「疾，急也。　，古惰字。谩读与慢同。亡状，无善状也。」皆不敬。」制曰：「贬秩各一等。」胜谢罪，乞骸骨。上乃复加赏赐，以子博为侍郎，出胜为渤海太守。胜谢病不任之官，积六月免归。上复徵为光禄大夫。胜常称疾卧。数使子上书乞骸骨，会哀帝崩。
初，琅邪邴汉亦以清行徵用，至京兆尹，後为太中大夫。王莽秉政，胜与汉俱乞骸骨。自昭帝时，涿郡韩福以德行徵至京师，赐策书束帛遣归。诏曰：「朕闵劳以官职之事，其务修孝弟以教乡里。行道舍传舍，师古曰：「於传舍止宿，若今官人行得过驿也。」县次具酒肉，食从者及马。师古曰：「道次给酒肉，并　其从者及马也。食读曰　。」长吏以时存问，常以岁八月赐羊一头，酒二斛。不幸死者，赐复衾一，祠以中牢。」於是王莽依故事，白遣胜、汉。策曰：「惟元始二年六月庚寅，光禄大夫、太中大夫耆艾二人以老病罢。太皇太后使谒者仆射策诏之曰：盖闻古者有司年至则致仕，所以恭让而不尽其力也。今大夫年至矣，朕愍以官职之事烦大夫，其上子若孙若同产、同产子一人。师古曰：「同产，兄弟也。同产子，即兄弟子也。」大夫其修身守道，以终高年。赐帛及行道舍宿，岁时羊酒衣衾，皆如韩福故事。所上子男皆除为郎。」於是胜、汉遂归老于乡里。汉兄子曼容亦养志自修，为官不肯过六百石，辄自免去，其名过出於汉。初，龚舍以龚胜荐，徵为谏大夫，病免。复徵为博士，又病去。顷之，哀帝遣使者即楚拜舍为太山太守。师古曰：「即犹就也。」舍家居在武原，使者至县请舍，欲令至廷拜授印绶。师古曰：「廷谓县之庭内。」舍曰：「王者以天下为家，何必县官？」遂於家受诏，便道之官。既至数月，上书乞骸骨。上徵舍，至京兆东湖界，师古曰：「湖，县也，时属京兆。」固称病笃。天子使使者收印绶，拜舍为光禄大夫。数赐告，舍终不肯起，乃遣归。舍亦通五经，以鲁诗教授。舍、胜既归乡里，郡二千石长吏初到官皆至其家，如师弟子之礼。舍年六十八，王莽居摄中卒。
莽既篡国，遣五威将帅行天下风俗，将帅亲奉羊酒存问胜。明年，莽遣使者即拜胜为讲学祭酒，师古曰：「即，就也。就其家而拜之。」胜称疾不应徵。後二年，莽复遣使者奉玺书，太子师友祭酒印绶，安车驷马迎胜，即拜，师古曰：「就家迎之，因拜官。」秩上卿，先赐六月禄直以办装，使者与郡太守、县长吏、三老官属、行义诸生千人以上入胜里致诏。师古曰：「行义谓乡邑有行义之人也。诸生谓学徒也。行音下更反。」使者欲令胜起迎，久立门外。胜称病笃，为床室中户西南牖下，师古曰：「牖，窗也。於户之西室之南牖下也。」东首加朝服　绅。师古曰：「　，引也。卧著朝衣，故云加引大带於体也。论语称孔子『疾，君视之，东首加朝服　绅』，故放之也。　音土贺反。」使者入户，西行南面立，致诏付玺书，迁延再拜奉印绶，内安车驷马，进谓胜曰：「圣朝未尝忘君，制作未定，待君为政，思闻所欲施行，以安海内。」胜对曰：「素愚，加以年老被病，命在朝夕，随使君上道，必死道路，师古曰：「示若尊敬使者，故谓之使君。」无益万分。」使者要说，师古曰：「要音一遥反。说音式锐反。」至以印绶就加胜身，胜辄推不受。使者即上言：「方盛夏暑热，胜病少气，可须秋凉乃发。」师古曰：「须，待也。」有诏许。使者五日壹与太守俱问起居，为胜两子及门人高晖等言：「朝廷虚心待君以茅土之封，虽疾病，宜动移至传舍，示有行意，必为子孙遗大业。」晖等白使者语，胜自知不见听，即谓晖等：「吾受汉家厚恩，亡以报，今年老矣，旦暮入地，谊岂以一身事二姓，下见故主哉？」胜因敕以棺敛丧事：师古曰：「棺音工焕反。敛音力赡反。」「衣周於身，棺周於衣。勿随俗动吾冢，种柏，作祠堂。」师古曰：「若葬多设器备，则恐被掘，故云动吾冢也。亦不得种柏及作祠堂，皆不随俗。」语毕，遂不复开口饮食，积十四日死，死时七十九矣。使者、太守临敛，赐复衾祭祠如法。门人衰至治丧者百数。有老父来吊，哭甚哀，既而曰：「嗟！薰以香自烧，膏以明自销。师古曰：「薰，芳草。」龚生竟夭天年，非吾徒也。」遂趋而出，莫知其谁。胜居彭城廉里，後世刻石表其里门。鲍宣字子都，渤海高城人也。好学明经，为县乡啬夫，守束州丞。师古曰：「束州，渤海之县也。」後为都尉太守功曹，举孝廉为郎，病去官，复为州从事。大司马卫将军王商辟宣，荐为议郎，後以病去。哀帝初，大司空何武除宣为西曹掾，甚敬重焉，荐宣为谏大夫，迁豫州牧。岁余，丞相司直郭钦奏「宣举错烦苛，代二千石署吏听讼，所察过诏条。师古曰：「出六条之外。」行部乘传去法驾，师古曰：「行音下更反。传音张恋反。」驾一马，师古曰：「言其单率不依典制也。」舍宿乡亭，为众所非。」宣坐免。归家数月，复徵为谏大夫。宣每居位，常上书谏争，其言少文多实。是时帝祖母傅太后欲与成帝母俱称尊号，封爵亲属，丞相孔光、大司空师丹、何武、大司马傅喜始执正议，失傅太后指，皆免官。丁、傅子弟并进，董贤贵幸，宣以谏大夫从其後，上书谏曰：
窃见孝成皇帝时，外亲持权，人人牵引所私以充塞朝廷，师古曰：「塞，满也。」妨贤人路，浊乱天下，奢泰亡度，穷困百姓，是以日蚀且十，彗星四起。危亡之徵，陛下所亲见也，今柰何反覆剧於前乎！朝臣亡有大儒骨鲠，白首耆艾，魁垒之士；服虔曰：「魁垒，壮貌也。」师古曰：「魁音口贿反。垒音磊。」论议通古今，喟然动众心，师古曰：「喟然，叹息貌，音丘位反。」忧国如饥渴者，臣未见也。敦外亲小童及幸臣董贤等在公门省户下，师古曰：「敦谓厚重也。」陛下欲与此共承天地，安海内，甚难。师古曰：「共读曰恭。」今世俗谓不智者为能，谓智者为不能。昔尧放四罪而天下服，师古曰：「四罪，流共工于幽州，放欢兜于崇山，窜三苗于三危，殛鲧于羽山也。」今除一吏而众皆惑；古刑人尚服，今赏人反惑。邓展曰：「不得其人使之，天下惑也。」请寄为奸，师古曰：「请寄谓以事私相托也。」群小日进。国家空虚，用度不足。民流亡，去城郭，盗贼并起，吏为残贼，岁增於前。凡民有七亡：师古曰：「亡谓失其作业也。」阴阳不和，水旱为灾，一亡也；县官重责更赋租税，二亡也；师古曰：「更谓为更卒也，音工行反。」贪吏并公，受取不已，三亡也；师古曰：「并，依也，音步浪反。」豪强大姓蚕食亡厌，四亡也；苛吏繇役，失农桑时，五亡也；部落鼓鸣，男女遮，六亡也；晋灼曰：「，古列字也。」师古曰：「言闻桴鼓之声以为有盗贼，皆当遮列而追捕。」盗贼劫略，取民财物，七亡也。七亡尚可，又有七死：酷吏殴杀，一死也；师古曰：「殴，击也，音一口反。」治狱深刻，二死也；冤陷亡辜，三死也；盗贼横发，四死也；师古曰：「横音胡孟反。」怨雠相残，五死也；岁恶饥饿，六死也；时气疾疫，七死也。民有七亡而无一得，欲望国安，诚难；民有七死而无一生，欲望刑措，诚难。此非公卿守相贪残成化之所致邪？师古曰：「守，郡守也。相，诸侯相也。」群臣幸得居尊官，食重禄，岂有肯加恻隐於细民，助陛下流教化者邪？师古曰：「恻隐，皆痛也。」志但在营私家，称宾客，为奸利而已。师古曰：「务称宾客所求也。称音尺孕反。」以苟容曲从为贤，以拱默尸禄为智，师古曰：「尸，主也。不忧其职，但主食禄而已。」谓如臣宣等为愚。陛下擢臣岩穴，诚冀有益豪毛，岂徒欲使臣美食大官，重高门之地哉！晋灼曰：「高门，殿名也。」师古曰：「在未央宫中。」天下乃皇天之天下也，陛下上为皇天子，下为黎庶父母，为天牧养元元，视之当如一，合尸鸠之诗。师古曰：「尸鸠，曹国风之篇也。其诗云：『尸鸠在桑，其子七兮；淑人君子，其仪一兮。』言尸鸠之鸟养其子七，平均如一，善人君子布德施惠，亦当然也。尸鸠，拮掬也。拮音居黠反。」今贫民菜食不厌，衣又穿空，师古曰：「厌，饱足也。空，孔也。」父子夫妇不能相保，诚可为酸鼻。陛下不救，将安所归命乎？师古曰：「安，焉也。」奈何独私养外亲与幸臣董贤，多赏赐以大万数，使奴从宾客浆酒霍肉，刘德曰：「视酒如浆，视肉如霍也。」师古曰：「霍，豆叶也。贫人茹之也。」苍头庐儿皆用致富！非天意也。孟康曰：「黎民、黔首，黎、黔皆黑也。下民阴类，故以黑为号。汉名奴为苍头，非纯黑，以别於良人也。诸给殿中者所居为庐，苍头侍从因呼为庐儿。」臣瓒曰：「汉仪注官（如）〔奴〕给书计，从侍中已下为苍头青帻。」及汝昌侯傅商亡功而封。夫官爵非陛下之官爵，乃天下之官爵也。陛下取非其官，官非其人，师古曰：「此官不当加於此人，此人不当受於此官也。」而望天说民服，岂不难哉！师古曰：「说读曰悦。」方阳侯孙宠、宜陵侯息夫躬辩足以移众，疆可用独立，奸人之雄，或世尤剧者也，宜以时罢退。及外亲幼童未通经术者，皆宜令休就师傅。急徵故大司马傅喜使领外亲。故大司空何武、师丹、故丞相孔光、故左将军彭宣，经皆更博士，位皆历三公，师古曰：「更亦历也，音工衡反。」智谋威信，可与建教化，图安危。师古曰：「建，立也。图，谋也。」龚胜为司直，郡国皆慎选举，三辅委输官不敢为奸，师古曰：「委输谓输委积者也。委音迂伪反。输音式喻反。」可大委任也。陛下前以小不忍退武等，海内失望。师古曰：「小有不快於心，不能忍之也。」陛下尚能容亡功德者甚众，曾不能忍武等邪！治天下者当用天下之心为心，不得自专快意而已也。上之皇天见谴，下之黎庶怨恨，次有谏争之臣，陛下苟欲自薄而厚恶臣，天下犹不听也。臣虽愚戆，独不知多受禄赐，美食太官，广田宅，厚妻子，不与恶人结雠怨以安身邪？诚迫大义，官以谏争为职，不敢不竭愚。惟陛下少留神明，览五经之文，原圣人之至意，深思天地之戒。臣宣呐钝於辞，师古曰：「呐亦讷字也。」不胜常尽死节而已。上以宣名儒，优容之。
是时郡国地震，民讹言行筹，明年正月朔日蚀，上乃徵孔光，免孙宠、息夫躬，罢侍中诸曹黄门郎数十人。宣复上书言：
陛下父事天，母事地，子养黎民，即位已来，父亏明，母震动，子讹言相惊恐。今日蚀於三始，如淳曰：「正月一日为岁之朝，月之朝，日之朝。始犹朝也。」诚可畏惧。小民正月朔日尚恐毁败器物，何况於日亏乎！陛下深内自责，避正殿，举直言，求过失，罢退外亲及旁仄素餐之人，师古曰：「仄，古侧字也。」徵拜孔光为光禄大夫，发觉孙宠、息夫躬过恶，免官遣就国，众庶歙然，莫不说喜。师古曰：「歙音翕。说音悦。次亦同也。」天人同心，人心说则天意解矣。乃二月丙戌，白虹H日，连阴不雨，师古曰：「H音干。」此天有忧结未解，民有怨望未塞者也。侍中驸马都尉董贤本无葭莩之亲，师古曰：「葭音工遐反。莩音孚。葭莩，喻轻薄而附著也，解在景十三王传。」但以令色谀言自进，师古曰：「令，善也。谀，谄也。」赏赐亡度，竭尽府藏，并合三第尚以为小，复坏暴室。师古曰：「时以三第总为一第赐贤，犹嫌狭小，复取暴室之地以增益之也。」贤父子坐使天子使者将作治第，行夜吏卒皆得赏赐。师古曰：「为贤第上持时行夜者。音下更反。」上冢有会，辄太官为供。海内贡献当养一君，今反尽之贤家，岂天意与民意邪！天（下）〔不〕可久负，厚之如此，反所以害之也。诚欲哀贤，宜为谢过天地，解雠海内，免遣就国，收乘舆器物，还之县官。如此，可以父子终其性命；不者，海内之所雠，未有得久安者也。孙宠、息夫躬不宜居国，可皆免以视天下。师古曰：「视读曰示。」复徵何武、师丹、彭宣、傅喜，旷然使民易视，以应天心，师古曰：「易，改也。」建立大政，以兴太平之端。高门去省户数十步，求见出入，二年未省，师古曰：「不被省视也。」欲使海濒仄陋自通，远矣！师古曰：「濒，涯也，音频，又音宾。」愿赐数刻之间，师古曰：「刻，漏刻也。间，空隙。」极竭恢思，师古曰：「灰翥濉ｃ濉层濉秤堂擅梢病！谷绱驹唬骸附髟钢貌也。」退入三泉，死亡所恨。师古曰：「三重之泉，言其深也。」上感大异，纳宣言，徵何武、彭宣，旬月皆复为三公。拜宣为司隶。时哀帝改司隶校尉但为司隶，官比司直。
丞相孔光四时行园陵，师古曰：「行音下更反。」官属以令行驰道中，如淳曰：「令诸使有制得行驰道中者，行旁道，无得行中央三丈也。」宣出逢之，使吏钩止丞相掾史，师古曰：「钩，留也。」没入其车马，摧辱宰相。事下御史，中丞侍御史至司隶官，欲捕从事，闭门不肯内。师古曰：「御史欲捕从事，而司隶闭门不得入也。」宣坐距闭使者，亡人臣礼，大不敬，不道，下廷尉狱。博士弟子济南王咸举幡太学下，曰：「欲救鲍司隶者会此下。」诸生会者千余人。朝日，遮丞相孔光自言，师古曰：「朝日谓早旦欲入朝也。」丞相车不得行，又守阙上书。上遂抵宣罪减死一等，髡钳。宣既被刑，乃徙之上党，以为其地宜田牧，又少豪俊，易长雄，师古曰：「长，为之长帅也。雄，为之雄豪〔也〕。」遂家于长子。师古曰：「上党之县也。长读如本字。」平帝即位，王莽秉政，阴有篡国之心，乃风州郡以罪法案诛诸豪桀，师古曰：「风读曰讽。」及汉忠直臣不附己者，宣及何武等皆死。时名捕陇西辛兴，师古曰：「诏显其名而捕之。」兴与宣女婿许绀俱过宣，一饭去，师古曰：「饭音扶晚反。」宣不知情，坐系狱，自杀。自成帝至王莽时，清名之士，琅邪又有纪逡王思，齐则薛方子容，太原则郇越臣仲、郇相稚宾，沛郡则唐林子高、唐尊伯高，师古曰：「并列其人本土及姓名字也。後皆类此。逡音千旬反。郇音荀，又音胡顽反。今荀郇二姓并有之，俱称周武王之後也。」皆以明经饬行显名於世。师古曰：「饬，谨也，读与敕同。」纪逡、两唐皆仕王莽，封侯贵重，历公卿位。唐林数上疏谏正，有忠直节。唐尊衣敝履空，服虔曰：「履犹屦也。」师古曰：「衣音於既反。著敝衣蹑空履也。空，穿也。」以瓦器饮食，又以历遗公卿，服虔曰：「以瓦器遗之。」被虚伪名。师古曰：「被音皮义反。」郇越、相，同族昆弟也，并举州郡孝廉茂材，数病，去官。越散其先人訾千余万，以分施九族州里，志节尤高。相王莽时徵为太子四友，病死，莽太子遣使c以衣衾，师古曰：「赠丧衣服曰c。c音式芮反，其字从衣。」其子攀棺不听，曰：「死父遗言，师友之送勿有所受，今於皇太子得托友官，故不受也。」京师称之。薛方尝为郡掾祭酒，尝徵不至，及莽以安车迎方，方因使者辞谢曰：「尧舜在上，下有巢由，今明主方隆唐虞之德，小臣欲守箕山之节也。」张晏曰：「许由隐於箕山，在阳城，有许由祠。」使者以闻，莽说其言，不强致。师古曰：「说读曰悦。」方居家以经教授，喜属文，师古曰：「喜音许吏反。属音之欲反。」著诗赋数十篇。始麋郭钦，哀帝时为丞相司直，师古曰：「麋，扶风之县也。音逾。」奏免豫州牧鲍宣、京兆尹薛修等，又奏董贤，左迁卢奴令，平帝时迁南郡太守。而杜陵蒋诩元卿为兖州刺史，亦以廉直为名。王莽居摄，钦、诩皆以病免官，归乡里，卧不出户，卒於家。齐栗融客卿、北海禽庆子夏、苏章游卿、山阳曹竟子期皆儒生，去官不仕於莽。莽死，汉更始徵竟以为丞相，封侯，欲视致贤人，销寇贼。师古曰：「视读曰示。」竟不受侯爵。会赤眉入长安，欲降竟，竟手剑格死。世祖即位，徵薛方，道病卒。两龚、鲍宣子孙皆见褒表，至大官。
赞曰：易称「君子之道，或出或处，或默或语」，师古曰：「上系辞也。谓发迹虽异，同归於道。」言其各得道之一节，譬诸草木，区以别矣。师古曰：「言兰桂异类而各芬馨也。」故曰山林之士往而不能反，朝廷之士入而不能出，二者各有所短。春秋列国卿大夫至汉兴将相名臣，怀禄耽宠以失其世者多矣！师古曰：「怀，思也，言不能去。」是故清节之士於是为贵。然大率多能自治而不能治人。王、贡之材，优於龚、鲍。守死善道，胜实蹈焉。师古曰：「论语称孔子曰：『笃信好学，守死善道，危邦不入，乱邦不居。』今龚胜不受莽官，蹈斯之迹也。」贞而不谅，薛方近之。师古曰：「论语称孔子曰『君子贞而不谅』，谓君子之人正其道耳，言不必信也。薛方志避乱朝，诡引巢许为喻，近此义也。」郭钦、蒋诩好遁不污，绝纪、唐矣！师古曰：「钦、诩不仕於莽，遁逃浊乱，不污其节，殊於纪逡及两唐。」
汉书卷七十三韦贤传第四十三
韦贤字长孺，鲁国邹人也。其先韦孟，家本彭城，为楚元王傅，傅子夷王及孙王戊。师古曰：「官为楚王傅而历相三王也。」戊荒淫不遵道，孟作诗风谏。後遂去位，徙家於邹，又作一篇。其谏诗曰：肃肃我祖，国自豕韦，应劭曰：「在商为豕韦氏也。」黼衣朱绂，四牡龙纭Ｊ古曰：「黼衣画为斧形，而白与黑为彩也。朱绂为朱裳画为亚文也。亚，古弗字也，故因谓之。绂字又作黻，其音同声。」彤弓斯征，抚宁遐荒，师古曰：「言受彤弓之赐，於此得专征伐也。」总齐群邦，以翼大商，师古曰：「翼，佐助也。」迭彼大彭，勋绩惟光。应劭曰：「国语曰『大彭、豕韦为商伯』。」师古曰：「迭，互也。自言豕韦氏与大彭互为伯於殷商也。迭音徒结反。」至于有周，历世会同。师古曰：「继为诸侯预盟会之事也。」王赧听谮，绝我邦。应劭曰：「王赧，周末王，听谗受谮，绝豕韦氏也。」我邦既绝，厥政斯逸，应劭曰：「言自绝豕韦氏之後，政教逸漏，不由王者也。」臣瓒曰：「逸，放也。管仲曰『令而不行谓之放』。」师古曰：「瓒说是也。」赏罚之行，非繇王室。师古曰：「繇与由同也。」庶尹群后，靡扶靡卫，五服崩离，宗周以队。应劭曰：「五服谓甸服、侯服、绥服、要服、荒服也。」师古曰：「庶尹，众官之长也。群后，诸侯也。队，失也，音直类反。」我祖斯微，　于彭城，师古曰：「言我之先祖於此遂微也。　，古迁字。其下并同。」在予小子，勤诶厥生，师古曰：「诶，叹声，音许其反。」厄此曼秦，耒耜以耕。师古曰：「言遭秦暴曼，无有列位，躬耕於野。」悠悠曼秦，上天不宁，乃眷南顾，授汉于京。师古曰：「高祖起在丰沛，於秦为南，故曰南顾。言以秦之京邑，授与汉也。」於赫有汉，四方是征，师古曰：「於读曰乌。乌，叹辞也。赫，明貌。凡此诗中诸叹辞称於者，其音皆同。」靡适不怀，万国平。师古曰：「怀，思也，来也。，古攸字。攸，所也。言汉兵所往之处，人皆思附而来，万国所以平也。」乃命厥弟，建侯於楚，俾我小臣，惟傅是辅。兢兢元王，恭俭净壹，师古曰：「兢兢，谨戒也。」惠此黎民，纳彼辅弼。飨国渐世，垂烈于後，师古曰：「元王立二十七年而薨，垂遗业於後嗣也。」乃及夷王，克奉厥绪。咨命不永，唯王统祀，师古曰：「咨，嗟也。永，长也。夷王立四年而薨，戊乃嗣位，故言不永也。」左右陪臣，此惟皇士。师古曰：「尔雅云：『皇，正也。』如何我王，不思守保，不惟履冰，以继祖考！师古曰：「惟亦思也，言不思念敬慎如履薄冰之义，用继其祖考之业也。」邦事是废，逸游是娱，犬马繇繇，是放是驱。师古曰：「繇与悠同。悠悠，行貌。放，放犬也。驱，驱马也。」务彼鸟兽，忽此稼苗，A民以匮，我王以偷。师古曰：「偷与愉同，乐也。言众人失此稼穑，以致困匮，而王反以为乐也。」所弘非德，所亲非俊，唯囿是恢，唯谀是信。师古曰：「恢，大也。谀，谄言也。」II谄夫，@@黄发，如淳曰：「II，自媚貌也。」师古曰：「@@，直言也。I音逾。@音五各反。」如何我王，曾不是察！既藐下臣，追欲从逸，应劭曰：「藐，远也。言疏远忠贤之辅，追情欲，从逸游也。」臣瓒曰：「藐，陵藐也。」师古曰：「藐与邈同。应说是也。下臣，孟自谓也。从读曰纵。」曼彼显祖，轻兹削黜。嗟嗟我王，汉之睦亲，师古曰：「睦，密也，言服属近。」曾不夙夜，以休令闻！师古曰：「休，美也。令，善也。闻，声名也。」穆穆天子，临尔下土，明明群司，执宪靡顾。师古曰：「靡，无也。言执天子之法，无所顾望也。顾读如古，协韵。」正遐繇近，殆其怙兹，师古曰：「言欲正远人，先从近〔亲〕始，而王怙恃与汉戚属，不自勖慎，以致危殆也。繇读与由同。」嗟嗟我王，曷不此思！非思非鉴，嗣其罔则，师古曰：「不思鉴戒之义，是令後嗣无所法则也。」弥弥其失，岌岌其国。应劭曰：「弥弥犹稍稍也，罪过兹甚也。岌岌，欲毁坏也。」师古曰：「岌岌，危动貌，音五合反。」致冰匪霜，致队靡曼，瞻惟我王，昔靡不练。师古曰：「言坚冰之成起於微霜，陨队之咎由於怠曼也。练犹阅历之，言往昔之事，皆在王心，无所不阅也。」兴国救颠，孰违悔过，追思黄发，秦缪以霸。师古曰：「言兴复邦国，救止颠队之道，无如能自悔其过恶。秦穆公伐郑，为晋所败而归，乃作秦誓曰：『虽则员然，尚犹询兹黄发，则罔所愆。』谓虽有员然之失，庶几以道谋於黄发之贤，则行无所过矣。黄发，老寿之人也，谓发落更生黄者也。员与云同。」岁月其徂，年其逮T，师古曰：「逮，及也。T者，老人面色如垢也。言岁月骤往，年将及T，不可殆忽。」於昔君子，庶显于後。师古曰：「於，叹辞也。言昔之君子，庶几善道，所以能光显於後世也。」我王如何，曾不斯览！师古曰：「览，视也，协韵音滥。」黄发不近，胡不时监！师古曰：「黄发不近者，斥远T老之人也。近音其靳反。」其在邹诗曰：
微微小子，既T且陋，师古曰：「自言年老，材质鄙陋也。」岂不牵位，秽我王朝。应劭曰：「言岂不恋此爵位乎？以王朝污秽不肃清故也。」师古曰：「此说非也。恐己秽王朝，所以去耳，故下又言『惧秽此征』也。」王朝肃清，唯俊之庭，顾瞻余躬，惧秽此征。李奇曰：「於此便行也。」师古曰：「此皆孟已去逊辞，不欲显王之过恶也。」我之退征，请于天子，天子我恤，矜我发齿。赫赫天子，明且仁，悬车之义，以洎小臣。应劭曰：「古者七十县车致仕。洎，及也。天子以县车之义及我也。」师古曰：「洎音钜异反。」嗟我小子，岂不怀土？庶我王寤，越迁于鲁。应劭曰：「言岂不怀土乎？庶几王之寤觉，欲还辅相之，相近居鲁也。」既去祢祖，惟怀惟顾，师古曰：「父庙曰祢。言去其父祖旧居，所以怀顾也。祢音乃礼反。」祁祁我徒，戴负盈路。师古曰：「祁祁，众貌。一曰祁祁，徐行也。徒谓学徒也。戴负者，谓随其徙居也。」爰戾于邹，C茅作堂，师古曰：「戾，至也。C字与剪同。」我徒我环，筑室于墙。师古曰：「环，绕也。」我既　逝，心存我旧，梦我渎上，立于王朝。应劭曰：「渎上，孟所居彭城东里名（曰）〔也〕。犹不忘本也。」其梦如何？梦争王室。其争如何？梦王我弼。师古曰：「弼，戾也。言梦争王室之事，王违戾我言也。」寤其外邦，叹其喟然，师古曰：「梦在王朝，及寐之寤，乃在邹也。寤，觉也。喟音丘位反。觉音工效反。」念我祖考，泣涕其涟。师古曰：「涟涟，泣下貌，音连。」微微老夫，咨既迁绝，师古曰：「咨，嗟也。绝谓与旧居绝也。」洋洋仲尼，视我遗烈。师古曰：「洋洋，美盛也。烈，业也。视读曰示。孔子，邹人，故言示我遗业也。洋音祥，又音羊。」济济邹鲁，礼义唯恭，诵习弦歌，于异他邦。师古曰：「言礼乐之教，不同余土也。」我虽鄙T，心其好而，我徒侃尔，乐亦在而。师古曰：「而者，句（端）〔绝〕之辞。侃，和乐貌，音口旦反。」孟卒于邹。或曰其子孙好事，述先人之志而作是诗也。
自孟至贤五世。贤为人质朴少欲，笃志於学，师古曰：「笃，厚也。」兼通礼、尚书，以诗教授，号称邹鲁大儒。徵为博士，给事中，进授昭帝诗，稍迁光禄大夫詹事，至大鸿胪。昭帝崩，无嗣，大将军霍光与公卿共尊立孝宣帝。帝初即位，贤以与谋议，安宗庙，赐爵关内侯，食邑。师古曰：「与读曰豫。」徙为长信少府。师古曰：「长信者，太后宫名，为太后官属也。」以先帝师，甚见尊重。本始三年，代蔡义为丞相，封扶阳侯，孟康曰：「属沛郡。」食邑七百户。时贤七十余，为相五岁，地节三年以老病乞骸骨，赐黄金百斤，罢归，加赐弟一区。丞相致仕自贤始。年八十二薨，谥曰节侯。贤四子：长子方山为高寝令，早终；次子弘，至东海太守；次子舜，留鲁守坟墓；少子玄成，复以明经历位至丞相。故邹鲁谚曰：「遗子黄金满k，不如一经。」如淳曰：「k，竹器，受三四斗。今陈留俗有此器。」蔡谟曰：「满k者，言其多耳，非器名也。若论陈留之俗，则我陈人也，不闻有此器。」师古曰：「许慎说文解字云『k，也』，杨雄方言云『陈、楚、宋、魏之间谓筲为k』，然则筐笼之属是也。今书本k字或作盈，又是盈满之义，盖两通也。」玄成字少翁，以父任为郎，常侍骑。少好学，修父业，尤谦逊下士。师古曰：「下音胡亚反。」出遇知识步行，辄下从者，与载送之，师古曰：「辍从者之车马也。」以为常。其接人，贫贱者益加敬，繇是名誉日广。师古曰：「繇与由同。」以明经擢为谏大夫，迁大河都尉。服虔曰：「今东平郡也。本为济东国，後王国除，为大河郡。」初，玄成兄弘为太常丞，职奉宗庙，典诸陵邑，烦剧多罪过。父贤以弘当为嗣，故敕令自免。师古曰：「恐其有罪见黜，妨为继嗣，故令以病去官也。」弘怀谦，不去官。师古曰：「谓若欲代父为侯，故避嫌不肯也。」及贤病笃，弘竟坐宗庙事系狱，罪未决。室家问贤当为後者，贤恚恨不肯言。於是贤门下生博士义倩等与宗家计议，师古曰：「博士姓义名倩也。宗家，贤之同族也。倩音千见反。」共矫贤令，师古曰：「矫，托也。」使家丞上书言大行，师古曰：「为文书於大行，以言其事也。」以大河都尉玄成为後。贤薨，玄成在官闻丧，又言当为嗣，玄成深知其非贤雅意，即阳为病狂，卧便利，妄笑语昏乱。师古曰：「便利，大小便。」徵至长安，既葬，当袭爵，以病狂不应召。大鸿胪（奉）〔奏〕状，章下丞相御史案验。玄成素有名声，士大夫多疑其欲让爵辟兄者。师古曰：「辟读曰避。」案事丞相史乃与玄成书师古曰：「即案验玄成事者。」曰：「古之辞让，必有文义可观，故能垂荣於後。今子独坏容貌，蒙耻辱，为狂疑，光曜而不宣。师古曰：「读与暗同。」微哉！子之所托名也。李奇曰：「名，声名也。」仆素愚陋，过为宰相执事，师古曰：「过犹谬也。」愿少闻风声。不然，恐子伤高而仆为小人也。」玄成友人侍郎章亦上疏言：「圣王贵以礼让为国，宜优养玄成，勿枉其志，师古曰：「枉，屈也。」使得自安衡门之下。」师古曰：「衡门，谓横一木於门上，贫者之所居也。」而丞相御史遂以玄成实不病，劾奏之。有诏勿劾，引拜。玄成不得已受爵。宣帝高其节，以玄成为河南太守。兄弘太山都尉，迁东海太守。数岁，玄成徵为未央卫尉，迁太常。坐与故平通侯杨恽厚善，恽诛，党友皆免官。後以列侯侍祀孝惠庙，当晨入庙，天雨淖，师古曰：「淖，泥也，音女教反。」不驾驷马车而骑至庙下。有司劾奏，等辈数人皆削爵为关内侯。玄成自伤贬黜父爵，叹曰：「吾何面目以奉祭祀！」作诗自劾责，曰：赫矣我祖，侯于豕韦，赐命建伯，有殷以绥。师古曰：「建，立也。立为伯也。绥，安也。以有此伯，故天下安也。」厥绩既昭，车服有常，朝宗商邑，四牡翔翔。师古曰：「翔翔，安舒貌。」德之令显，庆流于裔，宗周至汉，群后历世。应劭曰：「历世有爵位。」肃肃楚傅，辅翼元、夷，师古曰：「元王、夷王也。」厥驷有庸，惟慎惟祗。孟康曰：「驷，驷马也。尚书『车服以庸』。庸，功也。」师古曰：「庸亦常也，即上车服有常同义也。祗，敬也。」嗣王孔佚，越迁于邹，师古曰：「孔，甚也。佚与逸同。」五世圹僚，至我节侯。应劭曰：「自孟至贤五世无官。圹，空也。」惟我节侯，显德遐闻，师古曰：「闻，合韵音问。」左右昭、宣，五品以训。师古曰：「左右，助也，言为相也。五品，五教也。训，理也。左读曰佐，右读曰佑。」既T致位，惟懿惟奂，师古曰：「言以年致仕也。懿，美也。奂，盛也。」厥赐祁祁，百金洎馆。师古曰：「祁祁，行来貌。洎，及也。」国彼扶阳，在京之东，惟帝是留，政谋是从。绎绎六辔，是列是理，师古曰：「绎绎，和调之貌。」威仪济济，朝享天子。天子穆穆，是宗是师，师古曰：「穆穆，天子之容也。宗，尊也，言天子尊之以为师。」四方遐尔，观国之。师古曰：「，光也。」茅土之继，在我俊兄，惟我俊兄，是让是形。师古曰：「形，见也。言其谦让志节显见也。」於休厥德，於赫有声，师古曰：「於，皆叹辞也。休，美也。」致我小子，越留於京。师古曰：「言致爵位於己身而留在京师，豫朝请。」惟我小子，不肃会同，师古曰：「肃，敬也。」　彼车服，黜此附庸。师古曰：「　，古惰字也。削爵为关内侯，故云黜此附庸，言见黜而为附庸也。」赫赫显爵，自我队之；微微附庸，自我招之。谁能忍，寄之我颜；谁将遐征，从之夷蛮。师古曰：「言己耻辱之甚，无所自措，故曰谁有能忍者，以我颜寄之；谁欲远行去者，当与相从，适於蛮夷，不能见朝廷之士也。」於赫三事，匪俊匪作，於蔑小子，终焉其度。师古曰：「於，叹辞也。三事，三公之位也。度，居也。言三公显职，以贤俊为之，我虽微蔑，方自勉厉，终当居此也。度音大各反。後并同。」谁谓华高，企其齐而；谁谓德难，厉其庶而。师古曰：「华，华山也。华山虽高，企仰则能齐观。道德不易，克厉然庶几可及也。」嗟我小子，于贰其尤，师古曰：「于，往也。尤，过也。自戒云，今以往勿贰其过。一曰，贰〔谓〕不一也，言心不专一，致此过也。」队彼令声，申此择辞。师古曰：「令，善也。择，可择之辞。一曰，择谓创也。」四方群后，我监我视，威仪车服，唯肃是履！师古曰：「戒他人。」初，宣帝宠姬张婕妤男淮阳宪王好政事，通法律，上奇其材，有意欲以为嗣，然用太子起於细微，又早失母，故不忍也。久之，上欲感风宪王，辅以礼让之臣，师古曰：「风读曰讽。」乃召拜玄成为淮阳中尉。是时王未就国，玄成受诏，与太子太傅萧望之及五经诸儒杂论同异於石渠阁，条奏其对。及元帝即位，以玄成为少府，迁太子太傅，至御史大夫。永光中，代于定国为丞相。贬黜十年之间，遂继父相位，封侯故国，荣当世焉。玄成复作诗，自著复玷缺之艰难，师古曰：「玉缺曰玷。复音房目反。艰，古艰字。玷音丁念反。」因以戒示子孙，曰：於肃君子，既令厥德，师古曰：「於，叹辞也。肃，敬也。令，善也。言君子之人，皆肃敬以善其德也。」仪服此恭，棣棣其则。李奇曰：「善威仪也。」师古曰：「诗邶柏舟曰：『威仪逮逮，不可选也。』逮逮，闲习之貌，音徒继反。」咨余小子，既德靡逮，师古曰：「逮，及也，自言德不及也。」曾是车服，荒曼以队。师古曰：「曾之言则也。」明明天子，俊德烈烈，不遂我遗，恤我九列。师古曰：「恤，安也。九列，卿之位，谓少府。」我既兹恤，惟夙惟夜，师古曰：「夙，早也。言早夜常自戒也。」畏忌是申，供事靡　。师古曰：「申，言自约束也。　，古惰字。」天子我监，登我三事，师古曰：「监，察也。三事，三公之位，谓丞相也。」顾我伤队，爵复我旧。我既此登，望我旧阶，先后兹度，涟涟孔怀。应劭曰：「我既此登，为丞相也。先后兹度，父所在也。」臣瓒曰：「案古文宅度同。」师古曰：「先后即先君也。以父昔居此位，故泣涕而甚思之也。」司直御事，我熙我盛；师古曰：「司直，丞相司直也。御事，治事之吏也。言司直及治事之人助我兴盛而为职务也。」群公百僚，我嘉我庆。于异卿士，非同我心，三事惟艰，莫我肯矜。师古曰：「言己居尊位，惧不克胜，而群公百官，皆来相庆，是与我心不同也。」赫赫三事，力虽此毕，非（吾）〔我〕所度，退其罔日。师古曰：「我虽毕力於此，然惧非所居，眨退无日。」昔我之队，畏不此居，师古曰：「居，合韵音基庶反。」今我度兹，戚戚其惧。师古曰：「度亦居也。」嗟我後人，命其靡常，靖享尔位，瞻仰靡荒。师古曰：「靖，谋也。享，当也。言天（会）〔命〕无常，唯善是佑。谋当尔位，无荒怠也。」慎尔会同，戒尔车服，无　尔仪，以保尔域。师古曰：「　亦古惰字也。域谓封邑也。」尔无我视，不慎不整；我之此复，惟禄之幸。师古曰：「言我之得复此爵，乃蒙天之福幸而遇之，尔等不当视效而怠慢也。」於戏後人，惟肃惟栗。师古曰：「於戏读曰呜乎。」无忝显祖，以蕃汉室！玄成为相七年，守正持重不及父贤，而文采过之。建昭三年薨，谥曰共侯。初，贤以昭帝时徙平陵，玄成别徙杜陵，病且死，因使者自白曰：「不胜父子恩，愿乞骸骨，归葬父墓。」上许焉。
子顷侯宽嗣。薨，子僖侯育嗣。薨，子节侯沈嗣。自贤传国至玄孙乃绝。玄成兄高寝令方山子安世历郡守，大鸿胪，长乐卫尉，朝廷称有宰相之器，会其病终。而东海太守弘子赏亦明诗。哀帝为定陶王时，赏为太傅。哀帝即位，赏以旧恩为大司马车骑将军，列为三公，赐爵关内侯，食邑千户，亦年八十余，以寿终。宗族至吏二千石者十余人。
初，高祖时，令诸侯王都皆立太上皇庙。至惠帝尊高帝庙为太祖庙，景帝尊孝文庙为太宗庙，行所尝幸郡国各立太祖、太宗庙。至宣帝本始二年，复尊孝武庙为世宗庙，行所巡狩亦立焉。凡祖宗庙在郡国六十八，合百六十七所。月尝，十二月腊，二太牢。又每月一太牢，如闰加一祀，与此上十二为二十五祠。」师古曰：「晋说是也。」师古曰：「六十八者，郡国之数也。百六十七所，宗庙之数也。」而京师自高祖下至宣帝，与太上皇、悼皇考各自居陵旁立庙，师古曰：「悼皇考者，宣帝之父，即史皇孙。」并为百七十六。又园中各有寝、便殿。如淳曰：「黄图高庙有便殿，是中央正殿也。」师古曰：「如说非也。凡言便殿、便室者，皆非正大之处。寝者，陵上正殿，若平生露寝矣。便殿者，寝侧之（便）〔别〕殿耳。」日祭於寝，月祭於庙，时祭於便殿。寝，日四上食；庙，岁二十五祠；如淳曰：「月祭朔望，加腊月二十五。」晋灼曰：「汉仪注宗庙一岁十二祠。五月尝麦。六月、七月三伏、立秋娄，又尝粢。八月先夕馈飧，皆一太牢，酎祭用九太牢。十月尝稻，又饮蒸，二太牢。十便殿，岁四祠。又月一游衣冠。而昭灵后、武哀王、昭哀后、孝文太后、孝昭太后、卫思后、戾太子、戾后各有寝园，与诸帝合，凡三十所。一岁祠，上食二万四千四百五十五，用卫士四万五千一百二十九人，祝宰乐人万二千一百四十七人，养牺牲卒不在数中。至元帝时，贡禹奏言：「古者天子七庙，今孝惠、孝景庙皆亲尽，宜毁。及郡国庙不应古礼，宜正定。」天子是其议，未及施行而禹卒。永光四年，乃下诏先议罢郡国庙，曰：「朕闻明王之御世也，遭时为法，因事制宜。师古曰：「言不必同也。」往者天下初定，远方未宾，因尝所亲以立宗庙，师古曰：「亲谓亲临幸处也。」盖建威销萌，一民之至权也。师古曰：「销遏逆乱，使不得萌生。」今赖天地之灵，宗庙之福，四方同轨，蛮貊贡职，师古曰：「同轨，言车辙皆同，示法制齐也。」久遵而不定，令疏远卑贱共承尊祀，师古曰：「共读曰恭。」殆非皇天祖宗之意，朕甚惧焉。传不云乎？『吾不与祭，如不祭。』师古曰：「论语载孔子之言。与读曰预。」其与将军、列侯、中二千石、二千石、诸大夫、博士、议郎议。」丞相玄成、御史大夫郑弘、太子太傅严彭祖、少府欧阳地余、谏大夫尹更始等七十人皆曰：「臣闻祭，非自外至者也，繇中出，生於心也。师古曰：「繇读与由同。」故唯圣人为能飨帝，孝子为能飨亲。师古曰：「言情礼皆备。」立庙京师之居，躬亲承事，四海之内各以其职来助祭，尊亲之大义，五帝三王所共，不易之道也。师古曰：「易，改也。」诗云：『有来雍雍，至止肃肃，相维辟公，天子穆穆。』师古曰：「此周颂雍篇（祖）〔E〕太祖之诗也。雍雍，和也。肃肃，敬也。相，助也。辟，百辟卿士也。公，诸侯也。有来而和者，至而敬者，助王E祭，是百辟诸侯也。天子是时则穆穆然承事也。」春秋之义，父不祭於支庶之宅，君不祭於臣仆之家，王不祭於下土诸侯。臣等愚以为宗庙在郡国，宜无修，臣请勿复修。」奏可。因罢昭灵后、武哀王、昭哀后、卫思后、戾太子、戾后园，皆不奉祠，裁置吏卒守焉。罢郡国庙後月余，复下诏曰：「盖闻明王制礼，立亲庙四，祖宗之庙，万世不毁，所以明尊祖敬宗，著亲亲也。师古曰：「著亦明也。」朕获承祖宗之重，惟大礼未备，战栗恐惧，不敢自颛，师古曰：「颛与专同。」其与将军、列侯、中二千石、二千石、诸大夫、博士议。」玄成等四十四人奏议曰：「礼，王者始受命，诸侯始封之君，皆为太祖。以下，五庙而迭毁，师古曰：「迭，互也。亲尽则毁，故云迭也，音大结反。」毁庙之主臧乎太祖，五年而再殷祭，言壹E壹也。师古曰：「殷，大也。E，谛也。（一）〔壹〕，一祭之也。，合也。E音大系反。音洽。」祭者，毁庙与未毁庙之主皆合食於太祖，父为昭，子为穆，孙复为昭，古之正礼也。师古曰：「昭穆者，父子易其号序也。昭，明也。穆，美也。後以晋室讳昭，故学者改昭为韶。」祭义曰：『王者E其祖自出，师古曰：「祖所从出者。」以其祖配之，而立四庙。』言始受命而王，祭天以其祖配，而不为立庙，亲尽也。立亲庙四，亲亲也。亲尽而迭毁，亲疏之杀，示有终也。师古曰：「杀，渐降也，音所例反。」周之所以七庙者，以后稷始封，文王、武王受命而王，是以三庙不毁，与亲庙四而七。非有后稷始封，文、武受命之功者，皆当亲尽而毁。成王成二圣之业，师古曰：「二圣，文王、武王也。」制礼作乐，功德茂盛，庙犹不世，以行为谥而已。师古曰：「谓之成王，则是以行表谥也。」礼，庙在大门之内，不敢远亲也。师古曰：「远，离也，音于万反。」臣愚以为高帝受命定天下，宜为帝者太祖之庙，世世不毁，承後属尽者宜毁。今宗庙异处，昭穆不序，宜入就太祖庙而序昭穆如礼。太上皇、孝惠、孝文、孝景庙皆亲尽宜毁，皇考庙亲未尽，如故。」张晏曰：「悼皇考於元帝祖也。」大司马车骑将军许嘉等二十九人以为孝文皇帝除诽谤，去肉刑，躬节俭，不受献，罪人不帑，不私其利，师古曰：「重罪之人不及妻子，是不私其利也。帑读与孥同。」出美人，重绝人类，宾赐长老，收恤孤独，德厚侔天地，利泽施四海，宜为帝者太宗之庙。廷尉忠以为孝武皇帝改正朔，易服色，攘四夷，宜为世宗之庙。师古曰：「忠，尹忠也。攘，却也。」谏大夫尹更始等十八人以为皇考庙上序於昭穆，非正礼，宜毁。於是上重其事，师古曰：「重，难也。」依违者一年，师古曰：「依违者，不决也。」乃下诏曰：「盖闻王者祖有功而宗有德，尊尊之大义也；存亲庙四，亲亲之至恩也。高皇帝为天下诛暴除乱，受命而帝，功莫大焉。孝文皇帝国为代王，诸吕作乱，海内摇动，然群臣黎庶靡不壹意，北面而归心，犹谦辞固让而後即位，削乱秦之迹，兴三代之风，是以百姓晏然，咸获嘉福，德莫盛焉。高皇帝为汉太祖，孝文皇帝为太宗，世世承祀，传之无穷，朕甚乐之。孝宣皇帝为孝昭皇帝後，於义壹体。师古曰：「一体谓俱为昭也。礼，孙与祖俱为昭。宣帝之於昭帝为从孙，故云於义一体。」孝景皇帝庙及皇考庙皆亲尽，其正礼仪。」玄成等奏曰：「祖宗之庙世世不毁，继祖以下，五庙而迭毁。今高皇帝为太祖，孝文皇帝为太宗，孝景皇帝为昭，孝武皇帝为穆，孝昭皇帝与孝宣皇帝俱为昭。皇考庙亲未尽。太上、孝惠庙皆亲尽，宜毁。太上庙主宜瘗园，孝惠皇帝为穆，主迁於太祖庙，寝园皆无复修。」奏可。议者又以为清庙之诗言交神之礼无不清静，师古曰：「清庙，周颂祀文王之诗。其诗云『於穆清庙，肃雍显相』，又曰『对越在天，骏奔走在庙』。」今衣冠出游，有车骑之众，风雨之气，非所谓清静也。「祭不欲数。数则渎，渎则不敬。」师古曰：「此礼记祭法之言。渎，烦污也。数音所角反。」宜复古礼，四时祭於庙，诸寝园日月间祀皆可勿复修。师古曰：「间音工苋反。」上亦不改也。明年，玄成复言：「古者制礼，别尊卑贵贱，国君之母非适不得配食，则荐於寝，师古曰：「适读曰嫡也。」身没而已。陛下躬至孝，承天心，建祖宗，定迭毁，序昭穆，大礼既定，孝文太后、孝昭太后寝祠园宜如礼勿复修。」奏可。後岁余，玄成薨，匡衡为丞相。上寝疾，梦祖宗谴罢郡国庙，上少弟楚孝王亦梦焉。上诏问衡，议欲复之，衡深言不可。上疾久不平，衡惶恐，祷高祖、孝文、孝武庙曰：「嗣曾孙皇帝恭承洪业，夙夜不敢康宁，思育休烈，以章祖宗之盛功。师古曰：「育，养也。休，美也。烈，业也。」故动作接神，必因古圣之经。往者有司以为前因所幸而立庙，将以系海内之心，非为尊祖严亲也。今赖宗庙之灵，六合之内莫不附亲，庙宜一居京师，天子亲奉，郡国庙可止毋修。皇帝祗肃旧礼，尊重神明，即告于祖宗而不敢失。师古曰：「不敢失礼。」今皇帝有疾不豫，乃梦祖宗见戒以庙，楚王梦亦有其序。师古曰：「序，绪也，谓端绪也。」皇帝悼惧，即诏臣衡复修立。谨案上世帝王承祖祢之大（义）〔礼〕，皆不敢不自亲。郡国吏卑贱，不可使独承。又祭祀之义以民为本，间者岁数不登，百姓困乏，郡国庙无以修立。礼，凶年则岁事不举，以祖祢之意为不乐，是以不敢复。师古曰：「复音房目反。」如诚非礼义之中，违祖宗之心，咎尽在臣衡，师古曰：「如，若也。中音竹仲反。」当受其殃，大被其疾，队在沟渎之中。皇帝至孝肃慎，宜蒙佑福。唯高皇帝、孝文皇帝、孝武皇帝省察，右飨皇帝之孝，师古曰：「右读曰佑。」开赐皇帝眉寿亡疆，师古曰：「眉寿言寿考而眉秀也。疆，境也。」令所疾日瘳，平复反常，师古曰：「反犹还也。」永保宗庙，天下幸甚！」又告谢毁庙曰：「往者大臣以为在昔帝王承祖宗之休典，取象於天地，师古曰：「休，美也。典，法也。」天序五行，人亲五属，师古曰：「五属谓同族之五服，斩衰、齐衰、大功、小功、缌麻也。」天子奉天，故率其意而尊其制。是以E尝之序，靡有过五。受命之君躬接于天，万世不堕。继烈以下，五庙而迁，师古曰：「堕，毁也。烈，业也。继谓始嗣位者也。堕音火规反。」上陈太祖，间岁而，师古曰：「间岁，隔一岁也。」其道应天，故福禄永终。太上皇非受命而属尽，义则当迁。又以为孝莫大於严父，故父之所尊子不敢不承，父之所异子不敢同。礼，公子不得为母信，为後则於子祭，於孙止，李奇曰：「不得信，尊其父也。公子去其所而为大宗後，尚得私祭其母，为孙则止，不得祭公子母也，明继祖不（得）〔复〕顾其私祖母也。」师古曰：「信读曰伸。」尊祖严父之义也。寝日四上食，园庙间祠，皆可亡修。师古曰：「间音工苋反。」皇帝思慕悼惧，未敢尽从。惟念高皇帝圣德茂盛，受命溥将，钦若稽古，承顺天心，师古曰：「溥，广也。将，大也。钦，敬也。若，善也。稽，考也。商颂烈祖之篇曰『我受命溥将』。虞书尧典曰『钦若昊天』，又曰『若稽古帝尧』，故衡总引之。」子孙本支，陈锡亡疆。师古曰：「诗大雅文王之篇曰：『陈锡载周，侯文王孙子。文王孙子，本支百世。』陈，敷也。载，始也。本，本宗也。支，支子也。言子孙承受敷锡初始之福，故得永久无穷竟也。」诚以为迁庙合祭，久长之策，高皇帝之意，乃敢不听？师古曰：「言不敢不从。」即以令日师古曰：「令，善也。谓吉日也。」迁太上、孝惠庙，孝文太后、孝昭太后寝，将以昭祖宗之德，顺天人之序，定无穷之业。今皇帝未受兹福，乃有不能共职之疾。师古曰：「共读曰恭。」皇帝愿复修承祀，臣衡等咸以为礼不得。师古曰：「於礼不合也。」如不合高皇帝、孝惠皇帝、孝文皇帝、孝武皇帝、孝昭皇帝、孝宣皇帝、太上皇、孝文太后、孝昭太后之意，罪尽在臣衡等，当受其咎。今皇帝尚未平，诏中朝臣具复毁庙之文。臣衡中朝臣咸复以为天子之祀义有所断，礼有所承，违统背制，不可以奉先祖，皇天不佑，鬼神不飨。六艺所载，皆言不当，师古曰：「六艺，（之）〔六〕经也。」无所依缘，以作其文。事如失指，罪乃在臣衡，当深受其殃。皇帝宜厚蒙祉福，嘉气日兴，疾病平复，永保宗庙，与天亡极，群生百神，有所归息。」师古曰：「息，止也。」诸庙皆同文。久之，上疾连年，遂尽复诸所罢寝庙园，皆修祀如故。初，上定迭毁礼，独尊孝文庙为太宗，而孝武庙亲未尽，故未毁。上於是乃复申明之，曰：「孝宣皇帝尊孝武庙曰世宗，损益之礼，不敢有与焉。师古曰：「与读曰预。其下亦同。」他皆如旧制。」唯郡国庙遂废云。元帝崩，衡奏言：「前以上体不平，故复诸所罢祠，卒不蒙福。师古曰：「卒，终也。」案卫思后、戾太子、戾后园，亲未尽。师古曰：「言不当毁也。」孝惠、孝景庙亲尽，宜毁。及太上皇、孝文、孝昭太后、昭灵后、昭哀后、武哀王祠，请悉罢，勿奉。」奏可。初，高后时患臣下妄非议先帝宗庙寝园官，故定著令，敢有擅议者弃市。至元帝改制，蠲除此令。成帝时以无继嗣，河平元年复复太上皇寝庙园，世世奉祠。昭灵后、武哀王、昭哀后并食於太上寝庙如故，又复擅议宗庙之命。师古曰：「复音方目反。」成帝崩，哀帝即位。丞相孔光、大司空何武奏言：「永光五年制书，高皇帝为汉太祖，孝文皇帝为太宗。建昭五年制书，孝武皇帝为世宗。损益之礼，不敢有与。臣愚以为迭毁之次，当以时定，非令所为擅议宗庙之意也。臣请与群臣杂议。」奏可。於是，光禄勋彭宣、詹事满昌、博士左咸等五十三人皆以为继祖宗以下，五庙而迭毁，後虽有贤君，犹不得与祖宗并列。子孙虽欲褒大显扬而立之，鬼神不飨也。孝武皇帝虽有功烈，亲尽宜毁。
太仆王舜、中垒校尉刘歆议曰：「臣闻周室既衰，四夷并侵，猃狁最疆，於今匈奴是也。至宣王而伐之，诗人美而颂之曰『薄伐猃狁，至于太原』，师古曰：「小雅六月之诗也。薄伐，言逐出之。」又曰『cc推推，如霆如雷，显允方叔，征伐猃狁，荆蛮来威』，师古曰：「小雅采　之诗也。cc，众也。推推，盛也。显，明也。允，信也。方叔，周之卿士，命为将率也。言出师众盛，有如雷霆。方叔又能信明其德，既伐猃狁，惩其侵暴，则南荆之蛮，亦畏威而来服也。cc音他丹反。推音他回反。」故称中兴。及至幽王，犬戎来伐，杀幽王，取宗器。师古曰：「宗器，宗庙之器也。」自是之後，南夷与北夷交侵，中国不绝如线。师古曰：「线，缕也，音思荐反。」春秋纪齐桓南伐楚，北伐山戎，孔子曰：『微管仲，吾其被发左衽矣。』师古曰：「论语载孔子之言也。微，无也。被发左衽，戎狄之服。言无管仲佐齐桓公征讨，则中夏皆将为夷狄也。」是故弃桓之过而录其功，以为伯首。师古曰：「伯读曰霸。」及汉兴，冒顿始疆，破东胡，禽月氏，师古曰：「氏读曰支。」并其土地，地广兵疆，为中国害。南越尉佗总百粤，自称帝。故中国虽平，犹有四夷之患，且无宁岁。一方有急，三面救之，是天下皆动而被其害也。孝文皇帝厚以货赂，与结和亲，犹侵暴无已。甚者，兴师十余万众，近屯京师及四边，岁发屯备虏，其为患久矣，非一世之渐也。诸侯郡守连匈奴及百粤以为逆者非一人也。匈奴所杀郡守都尉，略取人民，不可胜数。孝武皇帝愍中国罢劳无安宁之时，师古曰：「罢读曰疲。」乃遣大将军、骠骑、伏波、楼船之属，南灭百粤，起七郡；北攘匈奴，降昆邪十万之众，师古曰：「昆音下门反。」置五属国，起朔方，以夺其肥饶之地；东伐朝鲜，起玄菟、乐浪，以断匈奴之左臂；师古曰：「乐音来各反。浪音郎。」西伐大宛，并三十六国，结乌孙，起敦煌、酒泉、张掖，以鬲S羌，裂匈奴之右肩。师古曰：「S音而遮反。」单于孤特，远遁于幕北。四垂无事，斥地远境，起十余郡。师古曰：「斥，开也。远，广也。」功业既定，乃封丞相为富民侯，以大安天下，富实百姓，其规　可见。师古曰：「　读曰摹，其字从木。」又招集天下贤俊，与协心同谋，兴制度，改正朔，易服色，立天地之祠，建封禅，殊官号，存周後，定诸侯之制，永无逆争之心，至今累世赖之。单于守藩，百蛮服从，万世之基也，中兴之功未有高焉者也。高帝建大业，为太祖；孝文皇帝德至厚也，为文太宗；孝武皇帝功至著也，为武世宗；此孝宣帝所以发德音也。礼记王制及春秋谷梁传，天子七庙，诸侯五，大夫三，士二。天子七日而殡，七月而葬；诸侯五日而殡，五月而葬；此丧事尊卑之序也，与庙数相应。其文曰：『天子三昭三穆，与太祖之庙而七；诸侯二昭二穆，与太祖之庙而五。』故德厚者流光，德薄者流卑。师古曰：「流谓流风余福。」春秋左氏传曰：『名位不同，礼亦异数。』自上以下，降杀以两，礼也。师古曰：「杀音所例反。」七者，其正法数，可常数者也。宗不在此数中。宗，变也，师古曰：「言非常数，故云变也。」苟有功德则宗之，不可预为设数。故於殷，太甲为太宗，大戊曰中宗，武丁曰高宗。师古曰：「太甲，汤之孙，太丁之子也。太戊，太庚之子，雍己之弟也。武丁，小乙之子。」周公为毋逸之戒，举殷三宗以劝成王。师古曰：「毋逸，尚书篇名。戒以无逸豫也。」繇是言之，宗无数也，师古曰：「繇与由同也。」然则所以劝帝者之功德博矣。以七庙言之，孝武皇帝未宜毁；以所宗言之，则不可谓无功德。礼记祀典曰：『夫圣王之制祀也，功施於民则祀之，以劳定国则祀之，能救大灾则祀之。』窃观孝武皇帝，功德皆兼而有焉。凡在於异姓，犹将特祀之，况于先祖？或说天子五庙无见文，又说中宗、高宗者，宗其道而毁其庙。名与实异，非尊德贵功之意也。诗云：『蔽芾甘棠，勿C勿伐，邵伯所茇。』师古曰：「召南甘棠之诗也。解已在前。C字与翦同。茇音步葛反。」思其人犹爱其树，况宗其道而毁其庙乎？迭毁之礼自有常法，无殊功异德，固以亲疏相推及。至祖宗之序，多少之数，经传无明文，至尊至重，难以疑文虚说定也。孝宣皇举公卿之议，用众儒之谋，既以为世宗之庙，建之万世，宣布天下。臣愚以为孝武皇帝功烈如彼，孝宣皇帝崇立之如此，不宜毁。」上览其议而从之。制曰：「太仆舜、中垒校尉歆议可。」歆又以为「礼，去事有杀，师古曰：「去，除也。杀，渐也。去音丘吕反。杀音所例反。其下并同也。」故春秋外传曰：『日祭，月祀，时享，岁贡，终王。』祖祢则日祭，曾高则月祀，二祧则时享，坛则岁贡，张晏曰：「去祧为坛。，扫地而祭也。」师古曰：「祧是远祖也。筑土为坛，除地为。祧音他尧反。音善。」大E则终王。服虔曰：「蛮夷，终王乃入助祭，各以其珍贡以共大E之祭也。」师古曰：「每一王终，新王即位，乃来助祭。」德盛而游广，亲亲之杀也；如淳曰：「游亦流也。」弥远则弥尊，故E为重矣。孙居王父之处，正昭穆，则孙常与祖相代，此迁庙之杀也。圣人於其祖，出於情矣，礼无所不顺，故无毁庙。晋灼曰：「以情推子，以子况祖，得人心，礼何所违，故无毁弃不E之主也。谓下三庙废而为虚者也。」自贡禹建迭毁之议，惠、景及太上寝园废而为虚，师古曰：「虚读曰墟。」失礼意矣。」至平帝元始中，大司马王莽奏：「本始元年丞相义等议，师古曰：「蔡义也。」谥孝宣皇帝亲曰悼园，置邑三百家，至元康元年，丞相相等奏，师古曰：「魏相也。」父为士，子为天子，祭以天子，悼园宜称尊号曰『皇考』，立庙，益故奉园民满千六百家，以为县。臣愚以为皇考庙本不当立，累世奉之，非是。又孝文太后南陵、师古曰：「在霸陵之南，故曰南陵。」孝昭太后云陵园，虽前以礼不复修，陵名未正。谨与大司徒晏等百四十七人议，皆曰孝宣皇帝以兄孙继统为孝昭皇帝後，以数，故孝元世以孝景皇帝及皇考庙亲未尽，不毁。此两统贰父，违於礼制。案义奏亲谥曰『悼』，裁置奉邑，皆应经义。相奏悼园称『皇考』，立庙，益民为县，违离祖统，乖缪本义。父为士，子为天子，祭以天子者，乃谓若虞舜、夏禹、殷汤、周文、汉之高祖受命而王者也，非谓继祖统为後者也。臣请皇高祖考庙奉明园毁勿修，张晏曰：「奉明园，悼皇考园也。」罢南陵、云陵为县。」奏可。司徒掾班彪曰：师古曰：「汉书诸赞，皆固所为。其有叔皮先论述者，（谓）固亦具显以示後人，而或者〔谓〕固窃盗父名，观此可以免矣。」汉承亡秦绝学之後，祖宗之制因时施宜。自元、成後学者（番）〔蕃〕滋，师古曰：「蕃音扶元反。」贡禹毁宗庙，匡衡改郊兆，何武定三公，後皆数复，故纷纷不定。师古曰：「数音所角反。复音扶目反。」何者？礼文缺微，古今异制，各为一家，未易可偏定也。考观诸儒之议，刘歆博而笃矣。
汉书卷七十四魏相丙吉传第四十四
魏相字弱翁，济阴定陶人也，师古曰：「说者谓相即魏无知之後，盖承浅近之书，为妄深矣。」徙平陵。少学易，为郡卒史，举贤良，以对策高第，为茂陵令。顷之，御史大夫桑弘羊客诈称御史止传，师古曰：「传谓县之传舍。」丞不以时谒，客怒缚丞。相疑其有奸，收捕，案致其罪，论弃客市，师古曰：「杀之於市。」茂陵大治。後迁河南太守，禁止奸邪，豪疆畏服。会丞相车千秋死，先是千秋子为雒阳武库令，自见失父，而相治郡严，恐久获罪，乃自免去。相使掾追呼之，遂不肯还。相独恨曰：「大将军闻此令去官，必以为我用丞相死不能遇其子。使当世贵人非我，殆矣！」师古曰：「殆，危也。」武库令西至长安，大将军霍光果以责过相曰：「幼主新立，以为函谷京师之固，武库精兵所聚，故以丞相弟为关都尉，子为武库令。今河南太守不深惟国家大策，师古曰：「惟，思也。」苟见丞相不在而斥逐其子，何浅薄也！」後人有告相贼杀不辜，事下有司。河南卒戍中都官者二三千人，师古曰：「来京师诸官府为戍卒，若今卫士上番分守诸司。」遮大将军，自言愿复留作一年以赎太守罪。河南老弱万余人守关欲入上书，关吏以闻。大将军用武库令事，遂下相廷尉狱。师古曰：「光心以武库令事嫌之，而下其贼杀不辜之狱也。」久系逾冬，会赦出。复有诏守茂陵令，迁杨州刺史。考案郡国守相，多所贬退。相与丙吉相善，时吉为光禄大夫，与相书曰：「朝廷已深知弱翁（行治）〔治行〕，方且大用矣。愿少慎事自重，臧器于身。」师古曰：「易下系辞云：『君子臧器於身，待时而动。』言不显见其材能。」相心善其言，为霁威严。苏林曰：「霁音限齐之齐。」臣瓒曰：「此雨霁字也。霁，止也。」师古曰：「二说皆是也。音才诣反，又音子诣反。」居部二岁，徵为谏大夫，复为河南太守。数年，宣帝即位，徵相入为大司农，迁御史大夫。四岁，大将军霍光薨，上思其功德，以其子禹为右将军，兄子乐平侯山复领尚书事。师古曰：「山者，去病之孙。今言兄子，此传误。」相因平恩侯许伯奏封事，言：「春秋讥世卿，恶宋三世为大夫，师古曰：「解在五行志。」及鲁季孙之专权，皆危乱国家。自後元以来，禄去王室，政繇冢宰。师古曰：「繇与由同。」今光死，子复为大将军，兄子秉枢机，昆弟诸婿据权势，在兵官。光夫人显及诸女皆通籍长信宫，师古曰：「通籍谓禁门之中皆有名籍，恣出入也。」或夜诏门出入，骄奢放纵，恐浸不制。师古曰：「浸，渐也。不制，不可制御也。」宜有以损夺其权，破散阴谋，以固万世之基，全功臣之世。」又故事诸上书者皆为二封，署其一曰副，领尚书者先发副封，所言不善，屏去不奏。相复因许伯白，去副封以防雍蔽。师古曰：「雍读曰壅。」宣帝善之，诏相给事中，皆从其议。霍氏杀许后之谋始得上闻。乃罢其三侯，令就第，师古曰：「禹及云、山也。」亲属皆出补吏。於是韦贤以老病免，相遂代为丞相，封高平侯，食邑八百户。及霍氏怨相，又惮之，谋矫太后诏，先召斩丞相，然後废天子。事发觉，伏诛。宣帝始亲万机，厉精为治，练群臣，核名实，而相总领众职，甚称上意。元康中，匈奴遣兵击汉屯田车师者，不能下。上与後将军赵充国等议，欲因匈奴衰弱，出兵击其右地，使不敢复扰西域。相上书谏曰：「臣闻之，救乱诛暴，谓之义兵，兵义者王；敌加於己，不得已而起者，谓之应兵，兵应者胜；争恨小故，不忍愤怒者，谓之忿兵，兵忿者败；利人土地货宝者，谓之贪兵，兵贪者破；恃国家之大，矜民人之众，欲见威於敌者，谓之骄兵，兵骄者灭：此五者，非但人事，乃天道也。间者匈奴尝有善意，所得汉民辄奉归之，未有犯於边境，虽争屯田车师，不足致意中。今闻诸将军欲兴兵入其地，臣愚不知此兵何名者也。今边郡困乏，父子共犬羊之裘，食草莱之实，常恐不能自存，难於动兵。师古曰：「不可以兵事动之。」『军旅之後，必有凶年』，师古曰：「此引老子道经之言。」言民以其愁苦之气，伤阴阳之和也。出兵虽胜，犹有後忧，恐灾害之变因此以生。今郡国守相多不实选，师古曰：「言不得其人。」风俗尤薄，水旱不时。案今年计，子弟杀父兄、妻杀夫者，凡二百二十二人，臣愚以为此非小变也。今左右不忧此，师古曰：「左右谓近臣在天子左右者。」乃欲发兵报纤介之忿於远夷，殆孔子所谓『吾恐季孙之忧不在颛臾而在萧墙之内』也。师古曰：「论语季氏将伐颛臾，孔子谓冉有、季路曰：『吾恐季孙之忧不在颛臾而在萧墙之内。』故相引之。颛臾，鲁附庸国。萧墙，屏墙也，解在五行志。」愿陛下与平昌侯、乐昌侯、平恩侯及有识者详议乃可。」师古曰：「平昌侯王无故、乐昌侯王武，并帝之舅。平恩侯许伯，皇太子外祖父也。」上从（其）〔相〕言而止。相明易经，有师法，好观汉故事及便宜章奏，师古曰：「既观国家故事，又观前人所奏便宜之章也。」以为古今异制，方今务在奉行故事而已。数条汉兴已来国家便宜行事，及贤臣贾谊、朝错、董仲舒等所言，奏请施行之，曰：「臣闻明主在上，贤辅在下，则君安虞而民和睦。师古曰：「虞与娱同。」臣相幸得备位，不能奉明法，广教化，理四方，以宣圣德。民多背本趋末，师古曰：「本，农业也。末，商贾也。趋读曰趣。」或有饥寒之色，为陛下之忧，臣相罪当万死。臣相知能浅薄，不明国家大体，时用之宜，惟民终始，未得所繇。师古曰：「惟，思也。繇读与由同。由，从也，因也。」窃伏观先帝圣德仁恩之厚，勤劳天下，垂意黎庶，忧水旱之灾，为民贫穷发仓廪，赈乏]；师古曰：「]，饿也，音乃贿反。」遣谏大夫博士巡行天下，师古曰：「行音下更反。」察风俗，举贤良，平冤狱，冠盖交道；师古曰：「言其往来不绝也。」省诸用，宽租赋，弛山泽波池，师古曰：「弛，放也，言不禁障之也。波音陂。」禁秣马酤酒贮积：师古曰：「秣，以粟米　马也。酤酒者，糜费深也。贮积者，滞米粟也。」所以周急继困，慰安元元，便利百姓之道甚备。臣相不能悉陈，昧死奏故事诏书凡二十三事。臣谨案王法必本於农而务积聚，量入制用以备凶灾，师古曰：「谓视年岁之丰俭。」亡六年之畜，尚谓之急。师古曰：「畜读曰蓄。礼记王制云：『国无九年之蓄曰不足，无六年之蓄曰急，无三年之蓄曰国非其国也。』」元鼎二年，平原、勃海、太山、东郡溥被灾害，师古曰：「溥与普同。」民饿死於道路。二千石不豫虑其难，使至於此，师古曰：「虑，思也。」赖明诏振海乃得蒙更生。师古曰：「海古救字。」今岁不登，谷暴腾踊，师古曰：「价忽大贵也。」临秋收敛犹有乏者，至春恐甚，亡以相恤。西羌未平，师旅在外，兵革相乘，臣窃寒心，宜蚤图其备。师古曰：「蚤，古早字也。」唯陛下留神元元，帅繇先帝盛德以抚海内。」师古曰：「帅，循也。繇与由同。由，从也。」上施行其策。又数表采易阴阳及明堂月令奏之，师古曰：「表为标明之。采，撮取也。」曰：「臣相幸得备员，奉职不修，不能宣广教化。阴阳未和，灾害未息，咎在臣等。臣闻易曰：『天地以顺动，故日月不过，四时不忒；圣王以顺动，故刑罚清而民服。』师古曰：「豫卦象辞也。忒，差也。」天地变化，必繇阴阳，师古曰：「繇与由同。」阴阳之分，以日为纪。日冬夏至，则八风之序立，万物之性成，各有常职，不得相干。东方之神太昊，乘震执规司春；张晏曰：「木为仁，仁者生，生者圜，故为规。」南方之神炎帝，乘离执衡司夏；张晏曰：「火为礼，礼者齐，齐者平，故为衡。」西方之神少昊，乘兑执矩司秋；张晏曰：「金为义，义者成，成者方，故为矩。」北方之神颛顼，乘坎执权司冬；张晏曰：「水为智，智者谋，谋者重，故为权。」中央之神黄帝，乘坤艮执绳司下土。张晏曰：「土为信，信者诚，诚者直，故为绳。」兹五帝所司，各有时也。东方之卦不可以治西方，南方之卦不可以治北方。春兴兑治则饥，秋兴震治则华，冬兴离治则泄，师古曰：「天地之气不闭密也。」夏兴坎治则雹。明王谨於尊天，慎于养人，故立羲和之官以乘四时，师古曰：「乘，治也。」节授民事。师古曰：「各依其节而授以事。」君动静以道，奉顺阴阳，则日月光明，风雨时节，寒暑调和。三者得叙，则灾害不生，五谷熟，丝麻遂，师古曰：「遂，成也。」屮木茂，鸟兽蕃，师古曰：「屮，古草字。蕃，多也，音扶元反。」民不夭疾，衣食有余。若是，则君尊民说，上下亡怨，师古曰：「说读曰悦。」政教不违，礼让可兴。夫风雨不时，则伤农桑；农桑伤，则民饥寒；饥寒在身，则亡廉耻，寇贼奸宄所繇生也。师古曰：「乱在外为奸，在内为宄。繇与由同。其下类此。」臣愚以为阴阳者，王事之本，群生之命，自古贤圣未有不繇者也。天子之义，必纯取法天地，而观於先圣。高皇帝所述书天子所服第八如淳曰：「第八，天子衣服之制也，於施行诏书第八。」曰：『大谒者臣章受诏长乐宫，曰：「令群臣议天子所服，以安治天下。」相国臣何、御史大夫臣昌师古曰：「萧何、周昌也。」谨与将军臣陵、太子太傅臣通等议：师古曰：「陵，王陵。通，叔孙通。」「春夏秋冬天子所服，当法天地之数，中得人和。故自天子王侯有土之君，下及兆民，能法天地，顺四时，以治国家，身亡祸殃，年寿永究，师古曰：「究，竟也。」是奉宗庙安天下之大礼也。臣请法之。中谒者赵尧举春，应劭曰：「四时各举所施行政事。」服虔曰：「主一时衣服礼物朝祭百事也。」师古曰：「服说是也。」李舜举夏，儿汤举秋，贡禹举冬，师古曰：「高帝时自有一贡禹也。儿音五奚反。」四人各职一时。」大谒者襄章奏，制曰：「可。」』孝文皇帝时，以二月施恩惠於天下，赐孝弟力田及罢军卒，祠死事者，颇非时节。师古曰：「罢军卒，卒之疲於军事者也。罢音疲。一曰新从军而休罢者也，音薄蟹反。」御史大夫朝错时为太子家令，奏言其状。臣相伏念陛下恩泽甚厚，然而灾气未息，窃恐诏令有未合当时者也。愿陛下选明经通知阴阳者四人，各主一时，时至明言所职，以和阴阳，天下幸甚！」相数陈便宜，上纳用焉。相敕掾史案事郡国及休告从家还至府，辄白四方异闻，或有逆贼风雨灾变，郡不上，相辄奏言之。时丙吉为御史大夫，同心辅政，上皆重之。相为人严毅，不如吉宽。视事九岁，神爵三年薨，谥曰宪侯。子弘嗣，甘露中有罪削爵为关内侯。师古曰：「弘坐骑至宗庙下，大不敬也。」丙吉字少卿，鲁国人也。治律令，为鲁狱史。积功劳，稍迁至廷尉右监。坐法失官，归为州从事。武帝末，巫蛊事起，吉以故廷尉监徵，师古曰：「被召诣京师。」诏治巫蛊郡邸狱。时宣帝生数月，以皇曾孙坐卫太子事系，吉见而怜之。又心知太子无事实，重哀曾孙无辜，师古曰：「重音直用反。」吉择谨厚女徒，令保养曾孙，置闲燥处。师古曰：「闲读曰闲。闲，宽静之处也。燥，高敞也。」吉治巫蛊事，连岁不决。後元二年，武帝疾，往来长杨、五柞宫，师古曰：「长杨、五柞宫并在T，往来二宫之间。」望气者言长安狱中有天子气，於是上遣使者分条中都官诏狱系者，师古曰：「条谓疏录之。」亡轻重一切皆杀之。内谒者令郭穰夜到郡邸狱，吉闭门拒使者不纳，曰：「皇曾孙在。他人亡辜死者犹不可，况亲曾孙乎！」相守至天明不得入，穰还以闻，因劾奏吉。武帝亦寤，曰：「天使之也。」因赦天下。郡邸狱系者独赖吉得生，恩及四海矣。师古曰：「吉拒闭使者，天子感寤，乃普赦天下。其郡邸系狱者，既因吉得生，而赦宥之恩遂及四海也。」曾孙病，几不全者数焉，师古曰：「几音钜依反。数音所角反。次下亦同。」吉数敕保养乳母加致医药，视遇甚有恩惠，以私财物给其衣食。後吉为车骑将军军市令，迁大将军长史，霍光甚重之，入为光禄大夫给事中。昭帝崩，亡嗣，大将军光遣吉迎昌邑王贺。贺即位，以行淫乱废，光与车骑将军张安世诸大臣议所立，未定。吉奏记光曰：「将军事孝武皇帝，受襁褓之属，任天下之寄，师古曰：「属音之欲反。」孝昭皇帝早崩亡嗣，海内忧惧，欲亟闻嗣主，师古曰：「亟，急也，音居力反。」发丧之日以大谊立後，师古曰：「虽无嫡嗣，旁立支属，令宗庙有奉，故云大谊。」所立非其人，复以大谊废之，师古曰：「恐危社稷，故废黜之。」天下莫不服焉。方今社稷宗庙群生之命在将军之壹举。窃伏听於众庶，察其所言，诸侯宗室在（列位）〔位列〕者，未有所闻於民间也。而遗诏所养武帝曾孙名病已在掖庭外家者，苏林曰：「外家犹言外人民家，不在宫中。」晋灼曰：「出郡邸狱，归在外家史氏，後入掖庭耳。」师古曰：「晋说是也。」吉前使居郡邸时见其幼少，至今十八九矣，通经术，有美材，行安而节和。愿将军详大议，参以蓍龟，岂宜褒显，先使入侍，师古曰：「侍太后。」令天下昭然知之，然後决定大策，天下幸甚！」光览其议，师古曰：「省纳而用之。」遂尊立皇曾孙，遣宗正刘德与吉迎曾孙於掖庭。宣帝初即位，赐吉爵关内侯。吉为人深厚，不伐善。自曾孙遭遇，吉绝口不道前恩，师古曰：「遭遇谓升大位也。」故朝廷莫能明其功也。地节三年，立皇太子，吉为太子太傅，数月，迁御史大夫。及霍氏诛，上躬亲政，省尚书事。是时，掖庭宫婢则令民夫上书，自陈尝有阿保之功。师古曰：「谓未为宫婢时，有旧夫见在俗间者。」章下掖庭令考问，则辞引使者丙吉知状。掖庭令将则诣御史府以视吉。师古曰：「视读曰示。」吉识，谓则曰：「汝尝坐养皇曾孙不谨督笞，汝安得有功？师古曰：「督谓视察之。」独渭城胡组、淮阳郭徵卿有恩耳。」分别奏组等共养劳苦状。师古曰：「共音居用反。养音弋亮反。」诏吉求组、徵卿，已死，有子孙，皆受厚赏。诏免则为庶人，赐钱十万。上亲见问，然後知吉有旧恩，而终不言。上大贤之，制诏丞相：「朕微眇时，御史大夫吉与朕有旧恩，厥德茂焉。师古曰：「茂，美也。」诗不云？『亡德不报。』师古曰：「大雅抑之诗。」其封吉为博阳侯，邑千三百户。」临当封，吉疾病，上将使人加绋而封之，及其生存也。应劭曰：「吉时病不能起，欲如君视疾，（如）〔加〕朝服拖绅，就封之也。」师古曰：「绋，系印之组也，音弗也。」上忧吉疾不起，太子太傅夏侯胜曰：「此未死也。臣闻有阴德者，必飨其乐以及子孙。今吉未获报而疾甚，非其死疾也。」後病果愈。师古曰：「愈与愈同。」吉上书固辞，自陈不宜以空名受赏。上报曰：「朕之封君，非空名也，而君上书归侯印，是显朕之不德也。方今天下少事，君其专精神，省思虑，近医药，以自持。」後五岁，代魏相为丞相。吉本起狱法小吏，後学诗、礼，皆通大义。及居相位，上宽大，好礼让。掾史有罪臧，不称职，辄予长休告，师古曰：「长给休假，令其去职也。」终无所案验。客或谓吉曰：「君侯为汉相，奸吏成其私，然无所惩艾。」师古曰：「艾读曰刈。」吉曰：「夫以三公之府有案吏之名，吾窃陋焉。」後人代吉，因以为故事，公府不案吏，自吉始。於官属掾史，务掩过扬善。吉驭吏耆酒，数逋荡，师古曰：「逋，亡也。荡，放也。谓亡其所供之职而游放也。耆读曰嗜。」尝从吉出，醉欧丞相车上。师古曰：「欧，吐也，音一口反。」西曹主吏白欲斥之，师古曰：「斥，弃逐。」吉曰：「以醉饱之失去士，使此人将复何所容？师古曰：「言无所容身也。」西曹地忍之，李奇曰：「地犹第也。」师古曰：「地亦但也，语声之急也。」此不过污丞相车茵耳。」师古曰：「茵，蓐也，音因。」遂不去也。此驭吏边郡人，习知边塞发奔命警备事，师古曰：「奔，古奔字也。有命则奔赴之，言应速也。」尝出，适见驿骑持赤白囊，边郡发奔命书驰来至。驭吏因随驿骑至公车刺取，师古曰：「刺谓探候之也。」知虏入云中、代郡，遽归府见吉白状，师古曰：「遽，速也。」因曰：「恐虏所入边郡，二千石长吏有老病不任兵马者，宜可豫视。」吉善其言，召东曹案边长吏，琐科条其人。张晏曰：「琐，录也。欲科条其人老少及所经历，知其本以文武进也。」未已，诏召丞相、御史，问以虏所入郡吏，吉具对。御史大夫卒遽不能详知，师古曰：「卒读曰猝。」以得谴让。师古曰：「让，责也。」而吉见谓忧边思职，驭吏力也。吉乃叹曰：「士亡不可容，能各有所长。向使丞相不先闻驭吏言，何见劳勉之有？」掾史繇是益贤吉。师古曰：「繇与由同。」吉又尝出，逢清道群斗者，死伤横道，李奇曰：「清道时反群斗也。」师古曰：「清道，谓天子当出，或有斋祠，先令道路清净。」吉过之不问，掾史独怪之。吉前行，逢人逐牛，牛喘吐舌。师古曰：「喘，急息，音昌兖反。」吉止驻，使骑吏问：「逐牛行几里矣？」掾史独谓丞相前後失问，或以讥吉，吉曰：「民斗相杀伤，长安令、京兆尹职所当禁备逐捕，岁竟丞相课其殿最，奏行赏罚而已。宰相不亲小事，非所当於道路问也。方春少阳用事，未可大热，师古曰：「少音式邵反。」恐牛近行用暑故喘，此时气失节，恐有所伤害也。三公典调和阴阳，职（所）当忧，是以问之。」掾史乃服，以吉知大体。五凤三年春，吉病笃。上自临问吉，曰：「君即有不讳，谁可以自代者？」师古曰：「不讳，言死不可复言也。」吉辞谢曰：「群臣行能，明主所知，愚臣无所能识。」上固问，吉顿首曰：「西河太守杜延年明於法度，晓国家故事，前为九卿十余年，今在郡治有能名。廷尉于定国执宪详平，天下自以不冤。太仆陈万年事後母孝，敦厚备於行止。此三人能皆在臣右，唯上察之。」上以吉言皆是而许焉。及吉薨，御史大夫黄霸为丞相，徵西河太守杜延年为御史大夫，会其年老，乞骸骨，病免。以廷尉于定国代为御史大夫。黄霸薨，而定国为丞相，太仆陈万年代定国为御史大夫，居位皆称职，上称吉为知人。吉薨，谥曰定侯。子显嗣，甘露中有罪削爵为关内侯，官至卫尉太仆。始显少为诸曹，尝从祠高庙，至夕牲日，乃使出取斋衣。师古曰：「未祭一日，其夕展视牲具，谓之夕牲。」丞相吉大怒，谓其夫人曰：「宗庙至重，而显不敬慎，亡吾爵者必显也。」夫人为言，然後乃已。师古曰：「免其罪罚也。」吉中子禹为水衡都尉。少子高为中垒校尉。元帝时，长安士伍尊上书，师古曰：「先尝有爵，经夺免之，而与士卒为伍，故称士伍。其人名尊。」言「臣少时为郡邸小吏，窃见孝宣皇帝以皇曾孙在郡邸狱。是时治狱使者丙吉见皇曾孙遭离无辜，吉仁心感动，涕泣凄恻，选择复作胡组养视皇孙，吉常从。臣尊日再侍卧庭上。师古曰：「郡邸之庭也。侍谓参省之也。时皇孙孩弱，常在襁褓，故指言卧也。」後遭条狱之诏，吉捍拒大难，不避严刑峻法。既遭大赦，吉谓守丞谁如，皇孙不当在官，孟康曰：「郡守丞也，来诣京师邸治狱，姓谁名如。言皇孙不当在狱官，宜属郡县也。」文颖曰：「不当在郡邸官也。」师古曰：「守丞者，守狱官之丞耳，非郡丞也。谁如者，其人名，不作谯字，言姓，又非也。」使谁如移书京兆尹，遣与胡组俱送京兆尹，不受，复还。及组日满当去，皇孙思慕，吉以私钱顾组，令留与郭徵卿并养数月，乃遣组去。後少内啬夫白吉曰：『食皇孙亡诏令。』师古曰：「少内，掖庭主府臧之官也。食读曰　。诏令无文，无从得其廪具也。」时吉得食米肉，月月以给皇孙。吉即时病，师古曰：「有病时也。」辄使臣尊朝夕请问皇孙，视省席蓐燥湿。候伺组、徵卿，不得令晨夜去皇孙敖汤，师古曰：「去，离也。敖，游戏也。汤，放也。汤读与荡同。」数奏甘毳食物。师古曰：「奏，进也。毳读与脆同。」所以拥全神灵，成育圣躬，功德已亡量矣。时岂豫知天下之福，而徼其报哉！师古曰：「缴，要也，音工尧反。」诚其仁恩内结於心也。虽介之推割肌以存君，不足（比也）〔以比〕。师古曰：「韩诗外传云：『晋公子重耳之亡也，过曹，里凫须以从，因盗其资而逃。重耳无粮，]不能行，介子推割其股肉以食重耳，然後能行也。』」孝宣皇帝时，臣上书言状，幸得下吉，吉谦让不敢自伐，删去臣辞，师古曰：「删，削也。」专归美於组、徵卿。组、徵卿皆以受田宅赐钱，吉封为博阳侯。臣尊不得比组、徵卿。臣年老居贫，死在旦暮，欲终不言，恐使有功不著。吉子显坐微文夺爵为关内侯，臣愚以为宜复其爵邑，师古曰：「复音防目反。」以报先人功德。」先是显为太仆十余年，与官属大为奸利，臧千余万，司隶校尉昌案劾，罪至不道，奏请逮捕。上曰：「故丞相吉有旧恩，朕不忍绝。」免显官，夺邑四百户。後复以为城门校尉。显卒，子昌嗣爵关内侯。成帝时，修废功，以吉旧恩尤重，鸿嘉元年制诏丞相御史：「盖闻褒功德，继绝统，所以重宗庙，广贤圣之路也。故博阳侯吉以旧恩有功而封，今其祀绝，朕甚怜之。夫善善及子孙，古今之通谊也，其封吉孙中郎将关内侯昌为博阳侯，奉吉後。」国绝三十二岁复续云。昌传子至孙，王莽时乃绝。
　
赞曰：古之制名，必繇象类，师古曰：「繇与由同。」远取诸物，近取诸身。故经谓君为元首，臣为股肱，师古曰：「谓虞书益稷云『元首明哉，股肱良哉』也。」明其一体，相待而成也。是故君臣相配，古今常道，自然之势也。近观汉相，高祖开基，萧、曹为冠，师古曰：「名位在众臣之上。」孝宣中兴，丙、魏有声。是时黜陟有序，众职修理，公卿多称其位，师古曰：「称，副也。」海内兴於礼让。览其行事，岂虚哉！师古曰：「言君明臣贤，所以致治，非徒然也。」
汉书卷七十五眭两夏侯京翼李传第四十五
眭弘字孟，鲁国蕃人也。师古曰：「眭音息随反。今河朔尚有此姓，音字皆然。而韦昭、应劭并云音桂，非也。今有炅姓，乃音桂耳。汉之（决录）〔炔钦〕又不作眭字，宁可混糅将为一族？又近代学者旁引炅氏谱以相附著。私谱之文出於闾巷，家自为说，事非经典，苟引先贤，妄相假托，无所取信，宁足据乎？蕃音皮。」少时好侠，斗鸡走马，长乃变节，从嬴公受春秋。师古曰：「嬴，姓也。公，长老之号耳。」以明经为议郎，至符节令。孝昭元凤三年正月，泰山莱芜山南匈匈有数千人声，民视之，有大石自立，高丈五尺，大四十八围，入地深八尺，三石为足。石立後有白乌数千下集其旁。是时昌邑有枯社木卧复生，师古曰：「社木，社主之树也。」又上林苑中大柳树断枯卧地，亦自立生，有虫食树叶成文字，曰「公孙病已立」，孟推春秋之意，以为「石柳皆阴类，下民之象，（而）泰山者岱宗之岳，王者易姓告代之处。今大石自立，僵柳复起，师古曰：「僵，偃也，偃卧於地，音居羊反。」非人力所为，此当有从匹夫为天子者。枯社木复生，故废之家公孙氏当复兴者也。」孟意亦不知其所在，即说曰：「先师董仲舒有言，虽有继体守文之君，不害圣人之受命。汉家尧後，有传国之运。汉帝宜谁差天下，求索贤人，师古曰：「谁，问；差，择也。问择天下贤人。」f以帝位，师古曰：「f，古禅字也。」而退自封百里，如殷周二王後，以承顺天命。」孟使友人内官长赐上此书。师古曰：「内官，署名。百官表云：『内官长丞，初属少府，中属主爵，後属宗正。』赐者，其长之名。」时，昭帝幼，大将军霍光秉政，恶之，下其书廷尉。奏赐、孟妄设n言惑众，大逆不道，皆伏诛。後五年，孝宣帝兴於民间，即位，徵孟子为郎。夏侯始昌，鲁人也。通五经，以齐诗、尚书教授。自董仲舒、韩婴死後，武帝得始昌，甚重之。始昌明於阴阳，先言柏梁台灾日，至期日果灾。时昌邑王以少子爱，上为选师，始昌为太傅。年老，以寿终。族子胜亦以儒显名。
　
夏侯胜字长公。初，鲁共王分鲁西宁乡师古曰：「共读如恭。恭王名余，景帝之子也。」以封子节侯，别属大河，大河後更名东平，故胜为东平人。胜少孤，好学，从始昌受尚书及洪范五行传，说灾异。後事　卿，师古曰：「姓　名卿。　音奸。」又从欧阳氏问。为学精孰，所问非一师也。善说礼服。师古曰：「礼之丧服也。」徵为博士、光禄大夫。会昭帝崩，昌邑王嗣立，数出。师古曰：「每出游戏也。」胜当乘舆前谏曰：「天久阴而不雨，臣下有谋上者，陛下出欲何之？」师古曰：「之，往也。」王怒，谓胜为n言，缚以属吏。师古曰：「属，委也。音之欲反。」吏白大将军霍光，光不举法。是时，光与车骑将军张安世谋欲废昌邑王。光让安世以为泄语，安世实不言。乃召问胜，胜对言：「在洪范传曰『皇之不极，厥罚常阴，时则下人有伐上者』，恶察察言，师古曰：「恶谓忌讳也。察（谓）〔为〕计谋不敢明显言之也。五行志曰『不敢察察言』也。」故云臣下有谋。」光、安世大惊，以此益重经术士。後十余日，光卒与安世（共）白太后，师古曰：「卒，终也。」废昌邑王，尊立宣帝。光以为群臣奏事东宫，太后省政，师古曰：「省，视也。」宜知经术，白令胜用尚书授太后。迁长信少府，赐爵关内侯，以与谋废立，师古曰：「与读曰豫。」定策安宗庙，益千户。宣帝初即位，欲褒先帝，诏丞相御史曰：「朕以眇身，蒙遗德，承圣业，奉宗庙，夙夜惟念。师古曰：「惟，思也。」孝武皇帝躬仁谊，厉威武，北征匈奴，单于远遁，南平氐羌、昆明、瓯骆两越，师古曰：「瓯骆皆越号。」东定D、貉、朝鲜，劾奏胜非议诏书，毁先帝，不道，及丞相长史黄霸阿纵胜，不举劾，俱下狱。有司遂请尊孝武帝庙为世宗庙，奏盛德、文始、五行之舞，天下世世献纳，以明盛德。武帝巡狩所幸郡国凡四十九，皆立庙，如高祖、太宗焉。张晏曰：「D也，貉也，在辽东之东。」师古曰：「D字与秽字同。貉音莫客反。」廓地斥境，立郡县，百蛮率服，款塞自至，珍贡陈於宗庙；协音律，造乐歌，荐上帝，封太山，立明堂，改正朔，易服色；明开圣绪，尊贤显功，兴灭继绝，褒周之後；备天地之礼，广道术之路。上天报况，师古曰：「况，赐也。」符瑞并应，宝鼎出，白麟获，海效钜鱼，师古曰：「效，致也。钜，大也。」神人并见，山称万岁。功德茂盛，不能尽宣，而庙乐未称，师古曰：「称，副也。」朕甚悼焉。其与列侯、二千石、博士议。」於是群臣大议廷中，皆曰：「宜如诏书。」长信少府胜独曰：「武帝虽有攘四夷广土斥境之功，然多杀士众，竭民财力，奢泰亡度，天下虚耗，师古曰：「耗，减也。音呼到反。」百姓流离，物故者（过）半。师古曰：「物故谓死也。」蝗虫大起，赤地数千里，师古曰：「言无五谷之苗。」或人民相食，畜积至今未复。师古曰：「畜读曰蓄。」亡德泽於民，不宜为立庙乐。」公卿共难胜曰：「此诏书也。」胜曰：「诏书不可用也。人臣之谊，宜直言正论，非苟阿意顺指。议已出口，虽死不悔。」於是丞相义、御史大夫广明师古曰：「蔡义、田广明。」胜、霸既久系，霸欲从胜受经，胜辞以罪死。霸曰：「『朝闻道，夕死可矣』。」师古曰：「论语称孔子曰『朝闻道，夕死可矣』，故霸引之。」胜贤其言，遂授之。系再更冬，讲论不怠。师古曰：「更，历也，音工衡反。」至四年夏，关东四十九郡同日地动，或山崩，坏城郭室屋，杀六千余人。上乃素服，避正殿，遣使者吊问吏民，赐死者棺钱。下诏曰：「盖灾异者，天地之戒也。朕承洪业，托士民之上，未能和群生。曩者地震北海、琅邪，坏祖宗庙，朕甚惧焉。其与列侯、中二千石博问术士，有以应变，补朕之阙，毋有所讳。」因大赦，胜出为谏大夫给事中，霸为扬州刺史。
胜为人质朴守正，简易亡威仪。见时谓上为君，师古曰：「见，见於天子。」误相字於前，师古曰：「前，天子之前也。君前臣名不当相呼字也。」上亦以是亲信之。师古曰：「知其质朴也。」尝见，出道上语，师古曰：「入见天子而以其言为外人道之。」上闻而让胜，师古曰：「让，责也。」胜曰：「陛下所言善，臣故扬之。尧言布於天下，至今见诵。臣以为可传，故传耳。」朝廷每有大议，上知胜素直，谓曰：「先生通正言，无惩前事。」师古曰：「通谓陈道之也。惩，创也。前事谓坐议庙乐事。」胜复为长信少府，迁太子太傅。受诏撰尚书、论语说，师古曰：「解说其意，若今义疏也。」赐黄金百斤。年九十卒官，赐冢茔，葬平陵。太后赐钱二百万，为胜素服五日，以报师傅之恩，儒者以为荣。始，胜每讲授，常谓诸生曰：「士病不明经术；经术苟明，其取青紫如a拾地芥耳。师古曰：「地芥谓草芥之横在地上者。a而拾之，言其易而必得也。青紫，卿大夫之服也。a即俯字也。」学经不明，不如归耕。」胜从父子建字长卿，师古曰：「从父昆弟之子，名建字长卿。」自师事胜及欧阳高，左右采获，师古曰：「言於胜及高两处采问疑义而得（之）。」又从五经诸儒问与尚书相出入者，牵引以次章句，具文饰说。胜非之曰：「建所谓章句小儒，破碎大道。」建亦非胜为学疏略，难以应敌。建卒自颛门名经，师古曰：「颛与专同。专门者，自别为一家之学。」为议郎博士，至太子少傅。胜子兼为左曹太中大夫，孙尧至长信少府、司农、鸿胪，曾孙蕃郡守、州牧、长乐少府。胜同产弟子赏为梁内史，梁内史子定国为豫章太守。而建子千秋亦为少府、太子少傅。京房字君明，东郡顿丘人也。治易，事梁人焦延寿。延寿字赣。师古曰：「赣音贡。」赣贫贱，以好学得幸梁王，王共其资用，师古曰：「共读曰恭。」令极意学。既成，为郡史，察举补小黄令。以候司先知奸邪，盗贼不得发。师古曰：「以其常先知奸邪，故欲为盗贼者，不敢起发。」爱养吏民，化行县中。举最当迁，师古曰：「以课最而被举，故欲迁为他官也。」三老官属上书愿留赣，有诏许增秩留，师古曰：「依许留而增其秩。」卒於小黄。赣常曰：「得我道以亡身者，必京生也。」其说长於灾变，分六十四卦，更直日用事，以风雨寒温为候：孟康曰：「分卦直日之法，一爻主一日，六十四卦为三百六十日。余四卦，震、离、兑、坎，为方伯监司之官。所以用震、离、兑、坎者，是二至二分用事之日，又是四时各专王之气。各卦主时，其占法各以日观其善恶也。」师古曰：「更音工衡反。」各有占验。房用之尤精。好锺律，知音声。初元四年以孝廉为郎。永光、建昭间，西羌反，日蚀，又久青亡光，阴雾不精。师古曰：「精谓日光清明也。」房数上疏，先言其将然，师古曰：「言且欲有此事。」近数月，远一岁，所言屡中，天子说之。师古曰：「说读曰悦。」数召见问，房对曰：「古帝王以功举贤，则万化成，瑞应著，师古曰：「万化，万机之事，施教化者也。一曰万物之类也。」末世以毁誉取人，故功业废而致灾异。宜令百官各试其功，灾异可息。」诏使房作其事，房奏考功课吏法。晋灼曰：「令丞尉治一县，崇教化亡犯法者辄迁。有盗贼，满三日不觉者则尉事也。令觉之，自除，二尉负其（二）〔罪〕。率相准如此法。」上令公卿朝臣与房会议温室，师古曰：「温室，殿名也。」皆以房言烦碎，令上下相司，不可许。上意乡之。师古曰：「乡读曰向。」时部刺史奏事京师，上召见诸刺史，令房晓以课事，刺史复以为不可行。唯御史大夫郑弘、光禄大夫周堪初言不可，後善之。是时中书令石显颛权，师古曰：「颛与专同。」显友人五鹿充宗为尚书令，与房同经，论议相非。二人用事，房尝宴见，师古曰：「以闲宴时而入见天子。」问上曰：「幽厉之君何以危？所任者何人也？」上曰：「君不明，而所任者巧佞。」房曰：「知其巧佞而用之邪，将以为贤也？」上曰：「贤之。」房曰：「然则今何以知其不贤也？」上曰：「以其时乱而君危知之。」房曰：「若是，任贤必治，任不肖必乱，必然之道也。幽厉何不觉寤而更求贤，曷为卒任不肖以至於是？」师古曰：「卒，终也。」上曰：「临乱之君各贤其臣，令皆觉寤，天下安得危亡之君？」房曰：「齐桓公、秦二世亦尝闻此君而非笑之，然则任竖刁、赵高，政治日乱，盗贼满山，何不以幽厉卜之而觉寤乎？」上曰：「唯有道者能以往知来耳。」房因免冠顿首，曰：「春秋纪二百四十二年灾异，以视万世之君。师古曰：「视读曰示。」今陛下即位已来，日月失明，星辰逆行，山崩泉涌，地震石陨，夏霜冬雷，师古曰：「雷，古雷字。」春凋秋荣，陨霜不杀，水旱螟虫，民人饥疫，盗贼不禁，刑人满市，春秋所记灾异尽备。师古曰：「言今皆备有之。」陆下视今为治邪，乱邪？」上曰：「亦极乱耳。尚何道！」房曰：「今所任用者谁与？」师古曰：「与读曰欤。」上曰：「然幸其愈於彼，又以为不在此人也。」师古曰：「愈与愈同，愈犹胜也。言今之灾异及政道犹幸胜於往日，又不由所任之人。」房曰：「夫前世之君亦皆然矣。臣恐後之视今，犹今之视前也。」上良久乃曰：「今为乱者谁哉？」房曰：「明主宜自知之。」上曰：「不知也；如知（之），何故用之？」师古曰：「如，若也。」房曰：「上最所信任，与图事帷幄之中进退天下之士者是矣。」师古曰：「图，谋也。」房指谓石显，上亦知之，谓房曰：「已谕。」师古曰：「言已晓此意。」房罢出，後上令房上弟子晓知考功课吏事者，欲试用之。房上中郎任良、姚平，「愿以为刺史，试考功法，臣得通籍殿中，为奏事，以防雍塞。」师古曰：「雍读曰壅。」石显、五鹿充宗皆疾房，欲远之，师古曰：「出之，令远去。」建言宜试以房为郡守。师古曰：「立议云然也。」元帝於是以房为魏郡太守，秩八百石，居得以考功法治郡。房自请，愿无属刺史，得除用它郡人，自第吏千石已下，如淳曰：「令长属县，自课第殿最。」岁竟乘传奏事。师古曰：「传音张恋反。其下亦同。」天子许焉。房自知数以论议为大臣所非，内与石显、五鹿充宗有隙，不欲远离左右，及为太守，忧惧。房以建昭二年二月朔拜，上封事曰：「辛酉以来，蒙气衰去，太阳精明，臣独欣然，以为陛下有所定也。然少阴倍力而乘消息。孟康曰：「房以消息卦为辟。辟，君也。息卦曰太阴，消卦曰太阳，其余卦曰少阴少阳，谓臣下也。并力杂卦气干消息也。」臣疑陛下虽行此道，犹不得如意，臣窃悼惧。守阳平侯凤欲见未得，至己卯，臣拜为太守，此言上虽明下犹胜之效也。师古曰：「言权臣蔽主之明，故己出为郡守也。」臣出之後，恐必为用事所蔽，身死而功不成，故愿岁尽乘传奏事，蒙哀见许。乃辛巳，蒙气复乘卦，太阳侵色，张晏曰：「晋卦、解卦也。太阳侵色，谓大壮。」此上大夫覆阳而上意疑也。师古曰：「覆，掩蔽也。」己卯、庚辰之间，必有欲隔绝臣令不得乘传奏事者。」房未发，上令阳平侯凤承制诏房，止无乘传奏事。房意愈恐，去至新丰，因邮上封事师古曰：「邮，行书者也，若今传送文书矣。邮音尤。」曰：「臣〔前〕以六月中言遁卦不效，法曰：『道人始去，寒，涌水为灾。』师古曰：「道人，有道术之人也。天气寒而又有水涌出也。」至其七月，涌水出。臣弟子姚平谓臣曰：『房可谓知道，未可谓信道也。房言灾异，未尝不中，今涌水已出，道人当逐死，尚复何言？』臣曰：『陛下至仁，於臣尤厚，虽言而死，臣犹言也。』师古曰：「自云不避死也。」平又曰：『房可谓小忠，未可谓大忠也。昔秦时赵高用事，有正先者，非刺高而死，孟康曰：「姓正名先，秦博士也。」高威自此成，故秦之乱，正先趣之。』师古曰：「趣读曰促。」今臣得出守郡，自诡效功，师古曰：「诡，责也，〔自以为忧责也〕。」恐未效而死。惟陛下毋使臣塞涌水之异，师古曰：「塞亦当也。」当正先之死，为姚平所笑。」房至陕，复上封事师古曰：「陕，弘农之县也，音式冉反。」曰：「乃丙戌小雨，丁亥蒙气去，然少阴并力而乘消息，戊子益甚，到五十分，蒙气复起。孟康曰：「分一日为八十分，分起夜半，是为戊子之日日在已西而蒙也。蒙常以晨夜，今向中而蒙起，是臣党盛君不胜也。」此陛下欲正消息，杂卦之党并力而争，消息之气不胜。疆弱安危之机不可不察。己丑夜，有还风，尽辛卯，孟康曰：「诸卦气以寒温不效後九十一日为还风。还风，暴风也。风为教令，言正令还也。」太阳复侵色，至癸巳，日月相薄，孟康曰：「京房传曰：『虽非日月同宿之时，阴道盛，犹上薄日光如此，但日无光不食也。』」此邪阴同力而太阳为之疑也。臣前白九年不改，必有星亡之异。张晏曰：「九，阳数之极也。」孟康曰：「昼食为既，夜食为尽，而星亡为星不见也。」臣愿出任良试考功，臣得居内，星亡之异可去。议者知如此於身不利，臣不可蔽，故云使弟子不若试师。臣为刺史又当奏事，故复云为刺史恐太守不与同心，不若以为太守，此其所以隔绝臣也。陛下不违其言而遂听之，此乃蒙气所以不解，太阳亡色者也。臣去朝稍远，太阳侵色益甚，唯陛下毋难还臣而易逆天意。师古曰：「易，轻也。音弋豉反。」邪说虽安于人，天气必变，故人可欺，天不可欺也。愿陛下察焉。」房去月余，竟徵下狱。初，淮阳宪王舅张博从房受学，以女妻房。房与相亲，每朝见，辄为博道其语，师古曰：「所与天子言，皆具说之。」以为上意欲用房议，而群臣恶其害己，故为众所排。博曰：「淮阳王上亲弟，敏达好政，欲为国忠。师古曰：「为音于伪反。」今欲令王上书求入朝，得佐助房。」房曰：「得无不可？」师古曰：「恐不可也。」博曰：「前楚王朝荐士，何为不可？」房曰：「中书令石显、尚书令五鹿君相与合同，巧佞之人也，事县官十余年；及丞相韦侯，皆久亡补於民，可谓亡功矣。师古曰：「韦玄成也。」此尤不欲行考功者也。淮阳王即朝见，劝上行考功，事善；不然，但言丞相、中书令任事久而不治，可休丞相，以御史大夫郑弘代之，迁中书令置他官，以钩盾令徐立代之，如此，房考功事得施行矣。」博具从房记诸所说灾异事，（固）〔因〕令房为淮阳王作求朝奏草，皆持柬与淮阳王。石显微司具知之，以房亲近，未敢言。及房出守郡，显告房与张博通谋，非谤政治，归恶天子，诖误诸侯王，语在宪王传。初，房见道幽厉事，出为御史大夫郑弘言之。房、博皆弃市，弘坐免为庶人。房本姓李，推律自定为京氏，死时年四十一。翼奉字少君，东海下邳人也。治齐诗，与萧望之、匡衡同师。三人经术皆明，衡为後进，望之施之政事，而奉敦学不仕，好律历阴阳之占。元帝初即位，诸儒荐之，徵待诏宦者署，数言事宴见，天子敬焉。
时，平昌侯王临以宣（布）〔帝〕外属侍中，称诏欲从奉学其术。奉不肯与言，而上封事曰：「臣闻之於师，治道要务，在知下之邪正。人诚乡正，虽愚为用；师古曰：「乡读曰向。」若乃怀邪，知益为害。知下之术，在於六情十二律而已。北方之情，好也；好行贪狼，申子主之。孟康曰：「北方水，水生於申，盛於子。水性触地而行，触物而润，多所好故；多好则贪而无厌，故为贪狼也。」东方之情，怒也；怒行阴贼，亥卯主之。孟康曰：「东方木，木生於亥，盛於卯。木性受水气而生，贯地而出，故为怒；以阴气贼害土，故为阴贼也。」贪狼必待阴而後动，阴贼必待贪狼而後用，二阴并行，是以王者忌子卯也。礼经避之，春秋讳焉。李奇曰：「北方阴也，卯又阴贼，故为二阴，王者忌之，不举乐。春秋、礼记说皆同。贾氏说：『桀以乙卯亡，纣以甲子丧，恶以为戒。』」张晏曰：「子刑卯，卯刑子，相刑之日，故以为忌。而云夏以乙卯亡，殷以甲子亡，不推汤武以兴，此说非也。」师古曰：「儒者以为子卯夏殷亡日，大失之矣。何儒亮以为学者虽驳云，只取夏殷亡日，不论殷周之兴，以为大失，不博考其义。且天人之际，其理相符，有德者昌，无德者亡。以桀纣之暴虐，又遇恶日，其理必亡。以汤武之德，固先天而天不违，所谓德能消殃矣，岂殃能消德也！」南方之情，恶也；恶行廉贞，寅午主之。孟康曰：「南方火，火生於寅，盛於午。火性炎猛，无所（加）〔容〕受，故为恶；其气精专严整，故为廉贞。」西方之情，喜也；喜行宽大，巳酉主之。孟康曰：「西方金，金生於巳，盛於酉。金之为物，喜以利刃加於万物，故为喜；利刃所加，无不宽大，故曰宽大也。」二阳并行，是以王者吉午酉也。诗曰：『吉日庚午。』师古曰：「小雅吉日之诗也。其诗曰『吉日庚午，既差我马』，言以庚午之吉日简择车马以出田也。」上方之情，乐也；乐行奸邪，辰未主之。孟康曰：「上方谓北与东也。阳气所萌生，故为上。辰，穷水也。未，穷木也。翼氏风角曰『木落归本，水流归末』，故木利在亥，水利在辰，盛衰各得其所，故乐也。水穷则无隙不入，木上出，穷则旁行，故为奸邪。」下方之情，哀也；哀行公正，戌丑主之。（九）辰未属阴，戌丑属阳，万物各以其类应。今陛下明圣虚静以待物至，万事虽众，何闻而不谕，孟康曰：「下方谓南与西也。阴气所萌生，故为下。戌，穷火也。丑，穷金也。翼氏风角曰『金刚火疆，各归其乡』，故火刑於午，金刑於酉。酉午，金火之盛也。盛时而受刑，至穷无所归，故曰哀也。火性无所私，金性方刚，故曰公正。」师古曰：「谕谓晓解之。」岂况乎执十二律而御六情！於以知下参实，亦甚优矣，万不失一，自然之道也。乃正月癸未日加申，有暴风从西南来。未主奸邪，申主贪狼，风以大阴下抵建前，是人主左右邪臣之气也。张晏曰：「初元二年，岁在甲戌，正月二十二日癸未也，太阴在太岁後。」孟康曰：「时太阴在未，月建在寅，风从未下至寅南也。建为主气，太阴臣气也，加主气，是人主左右邪臣验也。」晋灼曰：「癸未日风，未辰也，时加申。张说是也。」平昌侯比三来见臣，皆以正辰加邪时。辰为客，时为主人。以律知人情，王者之秘道也，张晏曰：「平昌侯欲依上来学，为时邪也。风日加申，申知秘道也。」孟康曰：「谓乙丑之日也。丑为正日，加未而来为邪时。」晋灼曰：「奉以未为邪时，占知平昌侯为邪人，此当言皆以邪辰加邪时，字误作正耳。下言大邪之见，辰时俱邪是也。翼氏曰『五行动为五音，四时散为十二律』也。」愚臣诚不敢以语邪人。」上以奉为中郎，召问奉：「来者以善日邪时，孰与邪日善时？」奉对曰：「师法用辰不用日。孟康曰：「假令甲子日，子为辰，甲为日，用子不用甲也。」辰为客，时为主人。见於明主，侍者为主人。张晏曰：「礼，君燕见臣，则使臣为主人，故侍者为主人。」辰正时邪，见者正，侍者邪；辰邪时正，见者邪，侍者正。忠正之见，侍者虽邪，辰时俱正；孟康曰：「大正厌小邪也。凡辰时属南与西为正，北与东为邪。」晋灼曰：「以上占推之，南方巳午、西方酉戌、东北寅丑为正，西南申未、北方亥子、东方辰卯为邪。」大邪之见，侍者虽正，辰时俱邪。孟康曰：「大邪厌小正也。」即以自知侍者之邪，而时邪辰正，见者反邪；孟康曰：「凡占以见者为本。今自知侍者邪，而时复邪，则邪无所施，故属见者。」晋灼曰：「上言忠正客见，侍者虽邪，辰时俱正，然则小邪属主人矣。何以知之，见者以大正来反我小邪故也。」即以自知侍者之正，而时正辰邪，见者反正。孟康曰：「已自知侍者正，而时复正，则正无所施。辰虽邪，而见者更正也。」晋灼曰：「上言大邪客见，侍者虽正，辰时俱邪，然则小正属主人矣。以此法占之，即以自知主人之正，而时正辰邪矣。何以知之？见者以大邪来反我小正故也。」辰为常事，时为一行。孟康曰：「假令甲子日，则一日一夜为子。时，十二时也。日加之，行过也。」辰疏而时精，其效同功，必参五观之，然後可知。故曰：察其所繇，省其进退，师古曰：「繇与由同。」参之六合五行，则可以见人性，知人情。难用外察，从中甚明，故诗之为学，情性而已。五性不相害，六情更兴废。师古曰：「更音工衡反。」观性以历，张晏曰：「性谓五行也。历谓日也。」晋灼曰：「翼氏五性：肝性静，静行仁，甲己主之；心性躁，躁行礼，丙辛主之；脾性力，力行信，戊癸主之；肺性坚，坚行义，乙庚主之；肾性智，智行敬，丁壬主之也。」观情以律，张晏曰：「情谓六情，廉贞、宽大、公正、奸邪、阴贼、贪狼也。律，十二律也。」明主所宜独用，难与二人共也。故曰：『显诸仁，臧诸用。』师古曰：「易上系之辞也。道周万物，故曰显诸仁；日用不知，故曰藏诸用也。」露之则不神，独行则自然矣，唯奉能用之，学者莫能行。」是岁，关东大水，郡国十一饥，疫尤甚。上乃下诏江海陂湖园池属少府者以假贫民，勿租税；损大官膳，减乐府员，省苑（囿）〔马〕，诸宫馆稀御幸者勿缮治；太仆少府减食谷马，水衡省食肉兽。明年二月戊午，地震。其夏，齐地人相食。七月己酉，地复震。上曰：「盖闻贤圣在位，阴阳和，风雨时，日月光，星辰静，黎庶康宁，考终厥命。今朕共承天地，托于公侯之上，明不能烛，德不能绥，灾异并臻，连年不息。乃二月戊午，地大震于陇西郡，毁落太上庙殿壁木饰，坏败　道县师古曰：「o音（完）〔桓〕。」城郭官寺及民室屋，厌杀人众，山崩地裂，水泉涌出。一年地再动，天惟降灾，震惊朕躬。治有大亏，咎至於此。夙夜兢兢，不通大变，深怀郁悼，未知其序。比年不登，元元困乏，不胜饥寒，以陷刑辟，朕甚闵焉。怛於心。师古曰：「音千感反。」已诏吏虚仓廪，开府臧，振浩睹瘛Ｊ古曰：「海古救字。」群司其茂思天地之戒，师古曰：「茂，勉也。」有可蠲除减省以便万姓者，各条奏。悉意陈朕过失，靡有所讳。」师古曰：「悉，尽也。」因赦天下，举直言极谏之士。奉奏封事曰：臣闻之於师曰，天地设位，悬日月，布星辰，分阴阳，定四时，列五行，以视圣人，名之曰道。师古曰：「视读曰示。下亦类此。」圣人见道，然後知王治之象，故画州土，建君臣，立律历，陈成败，以视贤者，名之曰经。贤者见经，然後知人道之务，则诗、书、易、春秋、礼、乐是也。易有阴阳，诗有五际，应劭曰：「君臣、父子、兄弟、夫妇、朋友也。」孟康曰：「诗内传：『五际，卯、酉、午、戌、亥也。阴阳终始际会之岁，於此则有变改之政也。』」春秋有灾异，皆列终始，推得失，考天心，以言王道之安危。至秦乃不说，伤之以法，师古曰：「说音悦。言不悦诗、书而以文法伤文学之人也。」是以大道不通，至於灭亡。今陛下明圣，深怀要道，烛临万方，师古曰：「烛，照也。」布德流惠，靡有阙遗。罢省不急之用，振救困贫，赋医药，赐棺钱，师古曰：「赋谓分给之。」恩泽甚厚。又举直言，求过失，盛德纯备，天下幸甚。臣奉窃学齐诗，闻五际之要十月之交篇，师古曰：「小雅篇名也。」知日蚀地震之效昭然可明，犹巢居知风，穴处知雨，师古曰：「巢居，乌鹊之属也。穴处，狐狸之类也。」亦不足多，适所习耳。臣闻人气内逆，则感动天地；天变见於星气日蚀，地变见於奇物震动。所以然者，阳用其精，阴用其形，犹人之有五臧六体，五臧象天，六体象地。故臧病则气色发於面，体病则欠申动於貌。今年太阴建於甲戌，律以庚寅初用事，历以甲午从春。孟康曰：「太阴在甲戌，则太岁在子。十一月庚寅日，黄锺律初起用事也。」历中甲庚，律得参阳，性中仁义，情得公正贞廉，张晏曰：「甲庚皆三阳。甲在东方为仁，庚在西方为义。戌为公正，寅午为廉贞。」晋灼曰：「木数三。寅在东方，木位之始，故曰参阳也。」师古曰：「中音竹仲反。」百年之精岁也。正以精岁，本首王位，张晏曰：「春也。」日临中时接律而地大震，其後连月久阴，虽有大令，犹不能复，师古曰：「大令谓虚仓廪，开府库之属也。复，补也，音扶目反。」阴气盛矣。古者朝廷必有同姓以明亲亲，必有异姓以明贤贤，此圣王之所以大通天下也。同姓亲而易进，异姓疏而难通，故同姓一，异姓五，乃为平均。今左右亡同姓，独以舅后之家为亲，异姓之臣又疏。二后之党满朝，非特处位，势尤奢僭过度，吕、霍、上官足以卜之，甚非爱人之道，又非後嗣之长策也。阴气之盛，不亦宜乎！臣又闻未央、建章、甘泉宫才人各以百数，皆不得天性。师古曰：「言绝男女之好也。」若杜陵园，其已御见者，臣子不敢有言，虽然，太皇太后之事也。及诸侯王园，与其後宫，宜为设员，出其过制者，此损阴气应天救邪之道也。今异至不应，灾将随之。其法大水，极阴生阳，反为大旱，甚则有火灾，春秋宋伯姬是矣。师古曰：「伯姬，鲁成公女，宋恭公之夫人也。幽居守寡，既久而遇火灾，极阴生阳也。」唯陛下财察。师古曰：「财与裁同。」明年夏四月乙未，孝武园白鹤馆灾。奉自以为中，上疏曰：「臣前上五际地震之效，曰极阴生阳，恐有火灾。不合明听，未见省答，臣窃内不自信。今白鹤馆以四月乙未，时加於卯，月宿亢灾，与前地震同法。臣奉乃深知道之可信也。不胜拳拳，愿复赐间，卒其终始。」师古曰：「间，空隙也。卒，尽也。」上复延问以得失。奉以为祭天地於云阳汾阴，及诸寝庙不以亲疏迭毁，皆烦费，违古制。又宫室苑囿，奢泰难供，以故民困国虚，亡累年之畜。所繇来久，师古曰：「畜读曰蓄。繇与由同。」不改其本，难以末正，乃上疏曰：臣闻昔者盘庚改邑以兴殷道，圣人美之。师古曰：「盘庚，殷王名也。将迁亳，殷众庶咸怨，作盘庚三篇以告之，遂乃迁都，事见尚书也。」窃闻汉德隆盛，在於孝文皇帝躬行节俭，外省繇役。其时未有甘泉、建章及上林中诸离宫馆也。未央宫又无高门、武台、麒麟、（凰）〔凤〕皇、白虎、玉堂、金华之殿，独有前殿、曲台、渐台、宣室、温室、承明耳。孝文欲作一台，度用百金，师古曰：「度，计也，音大各反。」重民之财，废而不为，其积土基，至今犹存，师古曰：「今在新丰县南，骊山顶上也。」又下遗诏，不起山坟。故其时天下大和，百姓洽足，德流後嗣。如令处於当今，因此制度，必不能成功名。天道有常，王道亡常，亡常者所以应有常也。必有非常之主，然後能立非常之功。臣愿陛下徙都於成周，左据成皋，（左）〔右〕阻黾池，前乡崧高，後介大河，师古曰：「乡读曰向。介，隔也，碍也。」建荥阳，扶河东，南北千里以为关，而入敖仓；地方百里者八九，足以自娱；东厌诸侯之权，西远羌胡之难，师古曰：「厌，抑也。音一叶反。远音于万反。」陛下共己亡为，师古曰：「共读曰恭。」按成周之居，兼盘庚之德，万岁之後，长为高宗。汉家郊兆寝庙祭祀之礼多不应古，臣奉诚难居而改作，如淳曰：「居犹虚居也，欲徙都乃可更制度也。」师古曰：「读曰但。但居，谓依旧都也。」故愿陛下迁都正本。众制皆定，亡复缮治宫馆不急之费，岁可余一年之畜。师古曰：「畜读曰蓄。次下亦同。」臣闻三代之祖积德以王，然皆不过数百年而绝。周至成王，有上贤之材，因文武之业，以周召为辅，师古曰：「召读曰邵。」有司各敬其事，在位莫非其人。师古曰：「言所任皆得贤材也。」天下甫二世耳，师古曰：「甫，始也。」然周公犹作诗书深戒成王，以恐失天下。书则曰：「王毋若殷王纣。」师古曰：「周书亡逸篇也。其书曰周公曰：『乌！毋若殷王纣之迷乱，酗于酒德哉！』是也。」其诗则曰：「殷之未丧师，克配上帝；宜监于殷，骏命不易。」师古曰：「诗大雅文王之诗也。师，众也。骏，大也。言殷家自帝乙以上，未丧天下之时，皆能配天而行。至纣荒怠，自取败灭。今宜以殷王贤愚为镜，知天之大命甚难也。」今汉初取天下，起於丰沛，以兵征伐，德化未洽，後世奢侈，国家之费当数代之用，非直费财，又乃费士。孝武之世，暴骨四夷，不可胜数。有天下虽未久，至於陛下八世九主矣，如淳曰：「吕后为主，不得为世，故八世九主矣。」虽有成王之明，然亡周召之佐。师古曰：「召读曰邵。」今东方连年饥馑，加之以疾疫，百姓菜色，或至相食。师古曰：「人专食菜，故肌肤青黄，为菜色也。」地比震动，天气溷浊，日光侵夺。师古曰：「比，频也。溷，污也，音下顿反。」繇此言之，师古曰：「繇与由同。」执国政者岂可以不怀怵惕而戒万分之一乎！故臣愿陛下因天变而徙都，所谓与天下更始者也。天道终而复始，穷则反本，故能延长而亡穷也。今汉道未终，陛下本而始之，於以永世延祚，不亦优乎！如因丙子之孟夏，顺太阴以东行，张晏曰：「如因今丙子之四月也。太阴是时在甲戌，当转在乙亥、丙子，左旋之也。」到後七年之明岁，必有五年之余蓄，然後大行考室之礼，李奇曰：「凡宫新成，杀牲以衅祭，致其五祀之神，谓之考室。」师古曰：「考，成也，成其礼也。诗小雅斯干之诗序曰『斯干，宣王考室也』，故奉引之。」虽周之隆盛，亡以加此。唯陛下留神，详察万世之策。书奏，天子异其意，答曰：「问奉：今园庙有七，云东徙，状何如？」奉对曰：「昔成王徙洛，般庚迁殷，其所避就，皆陛下所明知也。非有圣明，不能一变天下之道。臣奉愚戆狂惑，唯陛下裁赦。
其後，贡禹亦言当定迭毁礼，上遂从之。及匡衡为丞相，奏徙南北郊，其议皆自奉发之。
奉以中郎为博士、谏大夫，年老以寿终。子及孙，皆以学在儒官。
　
李寻字子长，平陵人也。治尚书，与张孺、郑宽中同师。宽中等守师法教授，寻独好洪范灾异，又学天文月令阴阳。事丞相翟方进，方进亦善为星历，除寻为吏，数为翟侯言事。帝舅曲阳侯王根为大司马票骑将军，厚遇寻。是时多灾异，根辅政，数虚己问寻。寻见汉家有中衰厄会之象，其意以为且有洪水为灾，乃说根曰：
　
书云「天聪明，」师古曰：「虞书皋陶谟之辞也。天视听，人君之行不可不畏慎也。」盖言紫宫极枢，通位帝纪，孟康曰：「紫宫，天之北宫也。极，天之北极星也，枢是其回转者也。天文志曰：『天极其一明者，太一常居也。』太一，天皇大帝也，与通极为一体，故曰通位帝纪也。」太微四门，广开大道，孟康曰：「太微，天之南宫也。四门，太微之四门也。」五经六纬，尊术显士，孟康曰：「六纬，五经与乐纬也。」张晏曰：「六纬，五经就孝经纬也。」师古曰：「六纬者，五经之纬及乐纬也。孟说是也。」翼张舒布，烛临四海，张晏曰：「翼二十八星，十八度。舒布，张广也。翼翅夹张，故言也。」少微处士，为比为辅，孟康曰：「少微四星在太微西，主处士儒学之官，为太微辅佐也。」故次帝廷，女宫在後。孟康曰：「言少微四星在太微次。太微为天帝廷。女宫谓轩辕星也。」圣人承天，贤贤易色，取法於此。师古曰：「贤贤，尊上贤人。易色，轻略於色，不贵之也。易音弋二反。」天官上相上将，皆颛面正朝，孟康曰：「朝太微宫垣也。西垣为上将，东垣为上相，各专一面而正天之朝事也。」忧责甚重，要在得人。得人之效，成败之机，不可不勉也。昔秦穆公说之言，任仡仡之勇，身受大辱，社稷几亡。师古曰：「，小善也。仡仡，壮健也。谓听杞子、逢孙、杨孙之言，言郑可袭，乃使孟明视、西乞术、白乙丙帅师伐郑，遂为晋襄公所御而败於肴，三帅尽获，匹马只轮皆无反者。音践。仡音（目）〔巨〕乙反，又音牛乞反。」悔过自责，思惟黄发，任用百里奚，卒伯西域，德列王道。师古曰：「谓晋归三帅之後，穆公自悔，作秦誓云：『虽则员然，尚犹询兹黄发，则罔所　。』自言前有云然之过，今庶几以道谋此黄发贤老，则行事无所过失矣。百里奚本虞人也，穆公用之，卒成霸业。」二者祸福如此，可不慎哉！夫士者，国家之大宝，功名之本也。将军一门九侯，二十朱轮，汉兴以来，臣子贵盛，未尝至此。夫物盛必衰，自然之理，唯有贤友疆辅，庶几可以保身命，全子孙，安国家。
书曰「历象日月星辰」，师古曰：「虞书尧典之辞也。」此言仰视天文，俯察地理，观日月消息，候星辰行伍，揆山川变动，参人民繇俗，师古曰：「繇读与谣同。繇俗者，谓若童谣及舆人之诵。」以制法度，考祸福。举错R逆，咎败将至，徵兆为之先见。师古曰：「R，乖也，音布内反。」明君恐惧修正，侧身博问，转祸为福；不可救者，即蓄备以待之，故社稷亡忧。窃见往者赤黄四塞，地气大发，动土竭民，天下扰乱之徵也。彗星争明，张晏曰：「与日月争明。」庶雄为桀，大寇之引也。师古曰：「将引致大寇也。」此二者已颇效矣。城中讹言大水，奔走上城，朝廷惊骇，女孽入宫，应劭曰：「谓小女陈持弓也。」此独未效。间者重以水泉涌溢，旁宫阙仍出。李奇曰：「旁宫阙而出水也。」师古曰：「旁，附也。仍，频也。重音直用反。旁音薄郎反。」月、太白入东井，犯积水，缺天渊。张晏曰：「犯东井，有水灾。」孟康曰：「积水一星在北河北。天渊十星在北斗星东南。缺者，拂其角而过之也。」日数湛於极阳之色。张晏曰：「众阳之宗，故为极阳也。色宜明耀，而无光也。」羽气乘宫，孟康曰：「天文志曰西方为羽。羽，少阴之位。少阴臣气，乘於君也。」晋灼曰：「羽，北方水也，水阴为臣。宫，中央土也，土为君。今水乘土，言臣气胜於君也。」起风积云。又错以山崩地动，河不用其道。师古曰：「错，杂也。言河徙流不从故道也。」盛冬雷电，潜龙为孽。孟康曰：「黑龙冬见。」张晏曰：「五行传曰：『龙见井中，幽囚之象也。』」继以陨星流彗，维、填上见，孟康曰：「有地维星，有四填星，皆妖星也。」晋灼曰：「天文志四填星出四隅，去地可四丈，地维藏光亦出四隅，去地可二丈，若月始出，所见下有乱者亡，有德者昌。」日蚀有背乡。师古曰：「背音步内反。乡读曰向。」此亦高下易居，洪水之徵也。不忧不改，洪水乃欲汤涤，流彗乃欲埽除；改之，则有年亡期。师古曰：「言可延期，得禳灾。」故属者颇有变改，小贬邪猾，师古曰：「属者谓近时也。属音之欲反。」日月光精，时雨气应，师古曰：「精谓光明也。」此皇天右汉亡已也，师古曰：「右读曰佑。」何况致大改之！宜急博求幽隐，拔擢天士，任以大职。李奇曰：「天士，知天道者也。」晋灼曰：「严君平言师於天士。天士，应宿台鼎之臣也。」师古曰：「李说是也。」诸F茸佞　，抱虚求进，师古曰：「F音吐腊反。茸音人勇反。　，古谄字。」及用残贼酷虐闻者，若此之徒，皆嫉善憎忠，坏天文，败地理，涌邪阴，湛溺太阳，师古曰：「字与跃同。湛读曰沈。」为主结怨於民，师古曰：「为音于伪反。」宜以时废退，不当得居位。诚必行之，凶灾销灭，子孙之福不旋日而至。政治感阴阳，犹铁炭之低昂，见效可信者也。孟康曰：「天文志云『县土炭』也，以铁易土耳。先冬夏至，县铁炭於衡，各一端，令适停。冬，阳气至，炭仰而铁低。夏，阴气至，炭低而铁仰。以此候二至也。」乃诸蓄水连泉，务通利之。修旧堤防，省池泽税，以助损邪阴之盛。案行事，考变易，讹言之效，未尝不至。请徵韩放，服虔曰：「姓名也，晓水。」掾周敞、王望可与图之。根於是荐寻。哀帝初即位，召寻待诏黄门，使侍中卫尉傅喜问寻曰：「间者水出地动，日月失度，星辰乱行，灾异仍重，师古曰：「重音直用反。」极言毋有所讳。」寻对曰：陛下圣德，尊天敬地，畏命重民，悼惧变异，不忘疏贱之臣，幸使重臣临问，愚臣不足以奉明诏。窃见陛下新即位，开大明，除忌讳，博延名士，靡不并进。臣寻位卑术浅，过随众贤待诏，师古曰：「过犹谬也。」食太官，衣御府，久污玉堂之署。师古曰：「玉堂殿在未央宫。」比得召见，亡以自效。师古曰：「比，频也。」复特见延问至诚，自以逢不世出之命，愿竭愚心，不敢有所避，庶几万分有一可采。唯弃须臾之间，宿留瞽言，师古曰：「间谓空隙之时也。宿音先就反。留音力救反。」考之文理，稽之五经，揆之圣意，以参天心。夫变异之来，各应象而至，臣谨条陈所闻。易曰：「县象著明，莫大乎日月。」师古曰：「上系之辞也。在天成象，故曰县象也。」夫日者，众阳之长，辉光所烛，万里同晷，人君之表也。师古曰：「晷，景也。」故日将旦，清风发，群阴伏，君以临朝，不牵於色。日初出，炎以阳，君登朝，佞不行，忠直进，不蔽障。日中辉光，君德盛明，大臣奉公。日将入，专以壹，君就房，有常节。君不修道，则日失其度，昧亡光。师古曰：「与暗同，又音乌感反。」各有云为。其於东方作，日初出时，师古曰：「作，起也。日出之时，人物皆起。」阴云邪气起者，法为牵於女谒，服虔曰：「谒，请也。」有所畏难；日出後，为近臣乱政；日中，为大臣欺诬；日且入，为妻妾役使所营。师古曰：「营谓绕也。」间者日尤不精，光明侵夺失色，邪气珥U数作。本起於晨，相连至昏，其日出後至日中间差愈。师古曰：「愈与愈同。」小臣不知内事，窃以日视陛下志操，衰於始初多矣。其咎恐有以守正直言而得罪者，伤嗣害世，不可不慎也。唯陛下执乾刚之德，疆志守度，毋听女谒邪臣之态。诸保阿乳母甘言悲辞之托，断而勿听。勉强大谊，绝小不忍；良有不得已，可赐以财货，不可私以官位，诚皇天之禁也。日失其光，则星辰放流。张晏曰：「日夜食则失光，昼立六尺木，不见其景也。日阳失光明，阴得施也。」阳不能制阴，阴桀得作。间者太白正昼经天。宜隆德克躬，以执不轨。臣闻月者，众阴之长，销息见伏，百里为品，千里立表，万里连纪，孟康曰：「品，同也，言百里内数度同也。千里则当立表度其景，万里则继其本所起纪其宿度也。」妃后大臣诸侯之象也。朔晦正终始，弦为绳墨，望成君德，春夏南，秋冬北。间者，月数以春夏与日同道，孟康曰：「房有四星，其间有三道。春夏南行，南头第一星里道也。秋冬北行。北头第一星里道也。与日同道者，谓中央道也。此三道者，日月五星之所由也。」过轩辕上后受气，孟康曰：「轩辕南大星为后。」入太微帝廷（杨）〔扬〕光辉，犯上将近臣，列星皆失色，厌厌如灭，郑氏曰：「厌音厌桑之厌。」师古曰：「音乌点反。」此为母后与政乱朝，师古曰：「与读曰豫。」阴阳俱伤，两不相便。外臣不知朝事，窃信天文即如此，近臣已不足杖矣。师古曰：「杖谓倚任也。」屋大柱小，可为寒心。师古曰：「言天下事重大，臣之任当得贤能者。」唯陛下亲求贤士，无疆所恶，以崇社稷，尊疆本朝。师古曰：「邪佞之人诚可贱恶，勿得宠异，令其盛疆也。」臣闻五星者，五行之精，五帝司命，应王者号令为之节度。岁星主岁事，为统首，号令所纪，今失度而盛，此君指意欲有所为，未得其节也。又填星不避岁星者，后帝共政，相留於奎、娄，张晏曰：「岁星为帝，填星为女主也。」当以义断之。（营）〔荧〕惑往来亡常，周历两宫，作态低昂，张晏曰：「两宫谓紫微、太微。」入天门，上明堂，贯尾乱宫。孟康曰：「角两星为天门，房为明堂，尾为後宫。」苏林曰：「常占（常）〔当〕从尾北，而今贯之，尾为後宫之义也。」太白发越犯库，张晏曰：「发越，疾貌也。库，天库也。」孟康曰：「奎为天库。」兵寇之应也。贯黄龙，入帝庭，张晏曰：「黄龙，轩辕也。」当门而出，随荧惑入天门，至房而分，欲与荧惑为患，不敢当明堂之精。此陛下神灵，故祸乱不成也。荧惑厥弛，张晏曰：「厥弛，动摇貌。」佞巧依势，微言毁誉，进类蔽善。师古曰：「进其党类而拥蔽善人。」太白出端门，孟康曰：「端门，太微正南门。」臣有不臣者。火入室，金上堂，张晏曰：「荧惑入营室也。」孟康曰：「火入室谓荧惑历两宫也。金谓太白也。上堂，入房星也。」不以时解，其忧凶。填、岁相守，又主内乱。宜察萧墙之内，毋忽亲疏之微，师古曰：「微谓其事微。」诛放佞人，防绝萌牙，以汤涤浊瑁消散积恶，师古曰：「栌牖嗤也。」毋使得成祸乱。辰星主正四时，当效於四仲；四时失序，则辰星作异。今出於岁首之孟，天所以谴告陛下也。政急则出蚤，政缓则出晚，政绝不行则伏不见而为彗。师古曰：「与孛同。」四孟皆出，为易王命；四季皆出，星家所讳。今幸独出寅孟之月，盖皇天所以笃右陛下也，师古曰：「笃，厚也。右与佑同。佑犹助也。」宜深自改。治国故不可以戚戚，欲速则不达。经曰：「三载考绩，三考黜陟。」师古曰：「虞书舜典之辞也，言三年一考功绩，三考一行黜陟也。」加以号令不顺四时，既往不咎，来事之师也。间者春三月治大狱，时贼阴立逆，恐岁小收；季夏举兵法，时寒气应，恐後有霜雹之灾；秋月行封爵，其月土湿奥，张晏曰：「违於月令也。」师古曰：「奥，温也，音於六反。」恐後有雷雹之变。夫以喜怒赏罚，而不顾时禁，虽有尧舜之心，犹不能致和。善言天者，必有效於人。设上农夫而欲冬田，肉袒深耕，汗出种之，然犹不生者，非人心不至，天时不得也。易曰：「时止则止，时行则行，动静不失其时，其道光明。」师古曰：「此艮卦象辞也。言动止随时则有光明也。」书曰：「敬授民时。」师古曰：「虞书尧典之辞也。言授下以四时之命，不可不敬也。」故古之王者，尊天地，重阴阳，敬四时，严月令。顺之以善政，则和气可立致，犹⒐闹相应也。师古曰：「，击鼓之椎也，音孚。其字从木也。」今朝廷忽於时月之令，诸侍中尚书近臣宜皆令通知月令之意，设群下请事；若陛下出令有谬於时者，当知争之，以顺时气。臣闻五行以水为本，其星玄武婺女，天地所纪，终始所生。孟康曰：「婺女，须女也，北方天地之统，阴阳之终始也。」水为准平，王道公正修明，则百川理，落脉通；师古曰：「落谓经络也。」偏党失纲，则踊溢为败。书云「水曰润下」，师古曰：「周书洪范之辞也。」阴动而卑，不失其道。天下有道，则河出图，洛出书，故河、洛决溢，所为最大。今汝、颍畎浍皆川水漂踊，与雨水并为民害，师古曰：「畎浍，小流也。许慎说广尺深尺曰畎，广二寻深二仞谓之浍。川者，水贯穿而通流也。畎音工犬反。浍音工外反。」此诗所谓「　　震电，不宁不令，百川沸腾」者也。师古曰：「诗小雅十月之交之诗也。　　，光貌。宁，安；令，善也。言阴阳失和，雷电失序，不安不善，故百川又沸腾。」其咎在於皇甫卿士之属。师古曰：「皇甫卿士，周室女宠之族也，解在刘向传。」唯陛下留意诗人之言，少抑外亲大臣。臣闻地道柔静，阴之常义也。地有上中下，其上位震，应妃后不顺，中位应大臣作乱，下位应庶民离畔。震或於其国，国君之咎也。四方中央连国历州俱动者，其异最大。间者关东地数震，五星作异，亦未大逆，宜务崇阳抑阴，以救其咎；固志建威，闭绝私路，拔进英隽，退不任职，以疆本朝。夫本疆则精神折冲，本弱则招殃致凶，为邪谋所陵。师古曰：「折冲，言有欲冲突为害者，则能折挫之。」闻往者淮南王作谋之时，其所难者，独有汲黯，〔以为〕公孙弘等不足言也。弘，汉之名相，於今亡比，而尚见轻，何况亡弘之属乎？故曰朝廷亡人，则为贼乱所轻，其道自然也。天下未闻陛下奇策固守之臣也。语曰，何以知朝廷之衰？人人自贤，不务於通人，故世陵夷。师古曰：「通人谓荐达贤材也。陵夷谓颓替也。」马不伏历，不可以趋道；士不素养，不可以重国。师古曰：「伏历谓伏槽历而秣之也。趋读曰趣。」诗曰「济济多士，文王以宁」，师古曰：「大雅文王之诗也。已解於上。」孔子曰「十室之邑，必有忠信」，师古曰：「论语载孔子之言也。」非虚言也。陛下秉四海之众，曾亡柱干之固守闻於四境，殆开之不广，取之不明，劝之不笃。传曰：「土之美者善养禾，君之明者善养士。」中人皆可使为君子。师古曰：「言在所以劝厉之。」诏书进贤良，赦小过，无求备，以博聚英　。如近世贡禹，以言事忠切蒙尊荣，当此之时，士厉身立名者多。禹死之後，日日以衰。及京兆尹王章坐言事诛灭，智者结舌，师古曰：「不敢出言也。」邪伪并兴，外戚颛命，师古曰：「颛与专同。」君臣隔塞，至绝继嗣，女宫作乱。师古曰：「谓赵飞燕姊妹也。」此行事之败，诚可畏而悲也。本在积任母后之家，非一日之渐，往者不可及，来者犹可追也。先帝大圣，深见天意昭然，使陛下奉承天统，欲矫正之也。宜少抑外亲，选练左右，举有德行道术通明之士充备天官，然後可以辅圣德，保帝位，承大宗。下至郎吏从官，行能亡以异，又不通一艺，及博士无文雅者，宜皆使就南亩，师古曰：「遣归农业。」以视天下，师古曰：「视读曰示。」明朝廷皆贤材君子，於以重朝尊君，灭凶致安，此其本也。臣自知所言害身，不辟死亡之诛，唯财留神，反覆覆愚臣之言。师古曰：「财与裁同，谓裁量而反思之。」是时哀帝初立，成帝外家王氏未甚抑黜，而帝外家丁、傅新贵，祖母傅太后尤骄恣，欲称尊号。丞相孔光、大司空师丹执政谏争，久之，上不得已，遂免光、丹而尊傅太后。语在丹传。上虽不从寻言，然采其语，每有非常，辄问寻。寻对屡中，迁黄门侍郎。以寻言且有水灾，故拜寻为骑都尉，使护河堤。
初，成帝时，齐人甘忠可诈造天官历、包元太平经十二卷，以言「汉家逢天地之大终，当更受命於天，天帝使真人赤精子，下教我此道。」忠可以教重平夏贺良、容丘丁广世、服虔曰：「重平，勃海县也。」晋灼曰：「容丘，东海县也。」东郡郭昌等，中垒校尉刘向奏忠可假鬼神罔上惑众，下狱治服，未断病死。贺良等坐挟学忠可书以不敬论，後贺良等复私以相教。哀帝初立，司隶校尉解光亦以明经通灾异得幸，白贺良等所挟忠可书。事下奉车都尉刘歆，歆以为不合五经，不可施行。而李寻亦好之。光曰：「前歆父向奏忠可下狱，歆安肯通此道？」时郭昌为长安令，劝寻宜助贺良等。寻遂白贺良等皆待诏黄门，数召见，陈说「汉历中衰，当更受命。成帝不应天命，故绝嗣。今陛下久疾，变异屡数，师古曰：「数音所角反。」天所以谴告人也。宜急改元易号，乃得延年益寿，皇子生，灾异息矣。得道不得行，咎殃且亡，师古曰：「言知道不能行之，必有殃咎，将至灭亡。」不有洪水将出，灾火且起，涤汤（人民）〔民人〕。」哀帝久寝疾，几其有益，师古曰：「几读曰冀。」遂从贺良等议。於是诏制丞相御史：「盖闻尚书『五曰考终命』，师古曰：「周书洪范五福之数也。言得寿考而终其命也。」言大运壹终，更纪天元人元，考文正理，推历定纪，数如甲子也。朕以眇身入继太祖，承皇天，总百僚，子元元，未有应天心之效。即位出入三年，灾变数降，日月失度，星辰错谬，高下贸易，师古曰：「言山崩川竭也。」大异连仍，盗贼并起。师古曰：「仍，频也。」朕甚惧焉，战战兢兢，唯恐陵夷。师古曰：「虑渐灭亡也。」惟汉兴至今二百载，历纪开元，皇天降非材之右，汉国再获受命之符，师古曰：「右读曰佑。佑，助也。帝自言不材而得天助也。」朕之不德，曷敢不通夫受天之元命，必与天下自新。其大赦天下，以建平二年为太初（元将）元年，号曰陈圣刘太平皇帝。漏刻以百二十为度。布告天下，使明知之。」後月余，上疾自若。师古曰：「自若言如故也。」贺良等复欲妄变政事，大臣争以为不可许。贺良等奏言大臣皆不知天命，宜退丞相御史，以解光、李寻辅政。上以其言亡验，遂下贺良等吏，而下诏曰：「朕获保宗庙，为政不德，变异屡仍，恐惧战栗，未知所繇。师古曰：「繇读与由同。」待诏贺良等建言改元易号，增益漏刻，可以永安国家。朕信道不笃，过听其言，师古曰：「过，误也。」几为百姓获福。师古曰：「几读曰冀。」卒无嘉应，久旱为灾。以问贺良等，对当复改制度，皆背经谊，违圣制，不合时宜。夫过而不改，是为过矣。六月甲子诏书，非赦令也，皆蠲除之。师古曰：「唯赦令不改，余皆除之。」贺良等反道惑众，奸态当穷竟。」皆下狱，光禄勋平当、光禄大夫毛莫如与御史中丞、廷尉杂治，当贺良等执左道，乱朝政，师古曰：「当谓处正其罪名。」倾覆国家，诬罔主上，不道。贺良等皆伏诛。寻及解光减死一等，徙敦煌郡。赞曰：幽赞神明，通合天人之道者，莫著乎易、春秋。师古曰：「幽，深；赞，明也。」然子赣犹云「夫子之文章可得而闻，师古曰：「谓易辞文言及春秋之属是。」夫子之言性与天道不可得而闻」已矣。师古曰：「性命玄远，天道幽深，故孔子不言之也。此皆论语述子贡之言也。」汉兴推阴阳言灾异者，孝武时有董仲舒、夏侯始昌，昭、宣则眭孟、夏侯胜，元、成则京房、翼奉、刘向、谷永，哀、平则李寻、田终术。此其纳说时君著明者也。察其所言，仿佛一端。师古曰：「仿读曰仿。佛与佛同。」假经设谊，依托象类，或不免乎「亿则屡中」。师古曰：「论语称孔子曰『赐不受命，而货殖焉，亿则屡中』，故此赞引之，言仲舒等亿度，所言既多，故时有中者耳，非必道术皆通明也。亿音於力反。」仲舒下吏，夏侯囚执，眭孟诛戮，李寻流放，此学者之大戒也。京房区区，不量浅深，危言刺讥，构怨疆臣，罪辜不旋踵，亦不密以失身，悲夫！师古曰：「易上系辞曰『君不密则失臣，臣不密则失身』，故赞引之也。」
汉书卷七十六赵尹韩张两王传第四十六
赵广汉字子都，涿郡蠡吾人也，师古曰：「蠡音礼。」故属河间。师古曰：「言蠡吾旧属河间，後属涿郡。」少为郡吏、州从事，以廉e通敏下士为名。师古曰：「敏谓材识捷疾也。下音胡嫁反。」举茂材，平准令。察廉为阳翟令。以治行尤异，迁京辅都尉，守京兆尹。会昭帝崩，而新丰杜建为京兆掾，护作平陵方上。孟康曰：「圹臧上也。」师古曰：「方上〔解〕在张汤传。」建素豪侠，宾客为奸利，广汉闻之，先风告。建不改，师古曰：「风读曰讽。」於是收案致法。师古曰：「致，至也。令至於罪罚之法。」中贵人豪长者为请无不至，终无所听。师古曰：「中贵人，居中朝而贵者也。豪，豪桀也。长者，有名德之人也。」宗族宾客谋欲篡取，师古曰：「逆取曰篡。」广汉尽知其计议主名起居，师古曰：「起居谓居止之处，及欲发起之状。」使吏告曰：「若计如此，且并灭家。」令数吏将建弃市，莫敢近者。京师称之。是时，昌邑王徵即位，行淫乱，大将军霍光与群臣共废王，尊立宣帝。广汉以与议定策，赐爵关内侯。师古曰：「与读曰豫。」迁颍川太守。郡大姓原、褚宗族横恣，李奇曰：「原音元。」师古曰：「原、　，二姓也。原读如本字。横音胡孟反。」宾客犯为盗贼，前二千石莫能禽制。广汉既至数月，诛原、褚首恶，郡中震栗。先是，颍川豪桀大姓相与为婚姻，吏俗朋党。广汉患之，厉使其中可用者受记，服虔曰：「受相讼笺记也。」师古曰：「择其中可使者，奖厉而使之。」出有案问，既得罪名，行法罚之，广汉故漏泄其语，令相怨咎。师古曰：「遣知其事由某人发，故结怨咎也。」又教吏为c，苏林曰：「音项，如瓶，可受投书。」孟康曰：「c，竹c也，如今官受密事c也。」师古曰：「，若今盛钱臧瓶，为小孔，可入而不可出。或或（筒）〔c〕，皆为此制，而用受书，令投於其中也。c音同。」及得投书，削其主名，而托以为豪桀大姓子弟所言。其後疆宗大族家家结为仇雠，奸党散落，风俗大改。吏民相告讦，师古曰：「面相斥曰讦，音居刈反，又音居谒反。」广汉得以为耳目，盗贼以故不发，发又辄得。壹切治理，威名流闻，师古曰：「言诸事皆治理也。治音直吏反。一切，解在平纪。」及匈奴降者言匈奴中皆闻广汉。本始二年，汉发五将军击匈奴，徵广汉以太守将兵，属蒲类将军赵充国。从军还，复用守京兆尹，满岁为真。
广汉为二千石，以和颜接士，其尉荐待遇吏，殷勤甚备。如淳曰：「尉亦荐藉也。」师古曰：「尉荐谓安尉而荐达之。」事推功善，归之於下，曰：「某掾卿所为，非二千石所及。」行之发於至诚。吏见者皆输写心腹，无所隐匿，咸愿为用，僵仆无所避。师古曰：「僵，偃也。仆，顿也。僵音姜。仆音赴。」广汉聪明，皆知其能之所宜，尽力与否。其或负者，辄先闻知，风谕不改，乃收捕之，师古曰：「风读曰讽。」无所逃，按之罪立具，即时伏辜。广汉为人疆力，天性精於吏职。见吏民，或夜不寝至旦。尤善为钩距，以得事情。苏林曰：「钩得其情，使不得去也。」晋灼曰：「钩，致；距，闭也。使对者无疑，若不问而自知，众莫觉所由以闭，其术为距也。」师古曰：「晋说是也。」钩距者，设欲知马贾，则先问狗，师古曰：「贾读曰价。」已问羊，又问牛，然後及马，参伍其贾，以类相准，则知马之贵贱不失实矣。唯广汉至精能行之，它人效者莫能及也。郡中盗贼，闾里轻侠，其根株窟穴所在，及吏受取请求铢两之奸，皆知之。长安少年数人会穷里空舍谋共劫人，师古曰：「穷里，里中之极隐处。」坐语未讫，广汉使吏捕治具服。富人苏回为郎，二人劫之。师古曰：「劫取其身为质，令家将财物赎之。」有顷，广汉将吏到家，自立庭下，使长安丞袭奢叩堂户晓贼，师古曰：「晓谓喻告之。」曰：「京兆尹赵君谢两卿，无得杀质，此宿卫臣也。释质，束手，得善相遇，幸逢赦令，或时解脱。」师古曰：「若束手自来，虽合处牢狱，当善处遇之，或逢赦令，则得免脱也。脱音吐活反。」二人惊愕，又素闻广汉名，即开户出，下堂叩头，广汉跪谢曰：「幸全活郎，甚厚！」送狱，敕吏谨遇，给酒肉。至冬当出死，豫为调棺，给敛葬具，告语之，师古曰：「调，办具之也。棺敛，以棺衣敛尸也。调音徒钓反。棺音工唤反。敛音力赡反。」皆曰：「死无所恨！」广汉尝记召湖都亭长，师古曰：「为书记以召之，若今之下符追呼人也。」湖都亭长西至界上，界上亭长戏曰：「至府，为我多谢问赵君。」师古曰：「多，厚也，言殷勤，若今人言千万问讯矣。」亭长既至，广汉与语，问事毕，谓曰：「界上亭长寄声谢我，师古曰：「谢，告也。」何以不为致问？」亭长叩头服实有之。广汉因曰：「还为吾谢界上亭长，勉思职事，有以自效，京兆不忘卿厚意。」其发奸`伏如神，皆此类也。师古曰：「`谓动发之也，音它狄反。」广汉奏请，令长安游徼狱吏秩百石，师古曰：「特增其秩以厉其行。」其後百石吏皆差自重，不敢枉法妄系留人。京兆政清，吏民称之不容口。长老传以为自汉兴以来治京兆者莫能及。左冯翊、右扶风皆治长安中，师古曰：「治音直吏反。」犯法者从迹喜过京兆界。师古曰：「从读曰纵。喜音许吏反。」广汉叹曰：「乱吾治者，常二辅也！诚令广汉得兼治之，直差易耳。」初，大将军霍光秉政，广汉事光。及光薨後，广汉心知微指，师古曰：「识天子意也。」发长安吏自将，与俱至光子博陆侯禹第，直突入其门，叟索私屠酤，椎破卢罂，斧斩其门关而去。师古曰：「叟读与搜同，谓入室求之也。卢所以居罂，罂所以盛酒也。卢解在食货志、司马相如传。罂音於耕反。」时光女为皇后，闻之，对帝涕泣。帝心善之，以召问广汉。广汉由是侵犯贵戚大臣。所居好用世吏子孙新进年少者，师古曰：「言旧吏家子孙而其人後出求进，又年少也。」专厉疆壮蜂气，师古曰：「蜂与锋同，言锋锐之气。」见事风生，无所回避，师古曰：「风生，言其速疾不可当也。回，曲也。」率多果敢之计，莫为持难。广汉终以此败。初，广汉客私酤酒长安市，丞相（史）〔吏〕逐去（客）。客疑男子苏贤言之，以语广汉。广汉使长安丞按贤，师古曰：「按，致其罪也。」尉史禹故劾贤为骑士屯霸上，不诣屯所，乏军兴。文颖曰：「尉史，尉部史也。禹，其名。」贤父上书讼罪，告广汉，事下有司覆治。禹坐要斩，请逮捕广汉。有诏即讯，师古曰：「令就问之，不追入狱也。」辞服，会赦，贬秩一等。广汉疑其邑子荣畜教令，师古曰：「苏贤同邑之子也。令音力成反。」後以它法论杀畜。人上书言之，事下丞相御史，案验甚急。广汉使所亲信长安人为丞相府门卒，令微司丞相门内不法事。地节三年七月中，丞相傅婢有过，自绞死。广汉闻之，疑丞相夫人妒杀之府舍。而丞相奉斋酎入庙祠，师古曰：「将酎祭宗庙而先e斋也。」广汉得此，使中郎赵奉寿风晓丞相，师古曰：「风读曰讽。」欲以胁之，毋令穷正己事。丞相不听，按验愈急。广汉欲告之，先问太史知星气者，言今年当有戮死大臣，广汉即上书告丞相罪。制曰：「下京兆尹治。」广汉知事迫切，遂自将吏卒突入丞相府，召其夫人跪庭下受辞，师古曰：「受其对辞也。」收奴婢十余人去，责以杀婢事。丞相魏相上书自陈：「妻实不杀婢。广汉数犯罪法不伏辜，以诈巧迫胁臣相，幸臣相宽不奏。愿下明使者治广汉所验臣相家事。」事下廷尉治（罪），实丞相自以过谴笞傅婢，出至外弟乃死，不如广汉言。司直萧望之劾奏：「广汉摧辱大臣，欲以劫持奉公，逆节伤化，不道。」宣帝恶之，下广汉廷尉狱，又坐贼杀不辜，鞠狱故不以实，擅斥除骑士乏军兴数罪。师古曰：「斥除，逐遣之。」天子可其奏。吏民守阙号泣者数万人，或言「臣生无益县官，愿代赵京兆死，使得牧养小民。」广汉竟坐要斩。广汉虽坐法诛，为京兆尹廉明，威制豪疆，小民得职。师古曰：「得职，各得其常所也。」百姓追思，歌之至今。尹翁归字子兄，师古曰：「兄读曰况。」河东平阳人也，徙杜陵。翁归少孤，与季父居。为狱小吏，晓习文法。喜击剑，人莫能当。师古曰：「喜音许吏反。」是时大将军霍光秉政，诸霍在平阳，奴客持刀兵入市斗变，吏不能禁，师古曰：「变，乱也。」及翁归为市吏，莫敢犯者。公廉不受馈，师古曰：「馈亦馈字也。」百贾畏之。後去吏居家。会田延年为河东太守，行县至平阳，悉召故吏五六十人，延年亲临见，令有文者东，有武者西。阅数十人，次到翁归，独伏不肯起，对曰：「翁归文武兼备，唯所施设。」功曹以为此吏倨敖不逊，师古曰：「敖读曰傲。」延年曰：「何伤？」遂召上辞问，师古曰：「为文辞而问之。」甚奇其对，除补卒史，便从归府。案事发奸，穷竟事情，延年大重之，自以能不及翁归，徙署督邮。河东二十八县，分为两部，闳孺部汾北，翁归部汾南。师古曰：「闳，姓也，音宏。」所举应法，得其罪辜，属县长吏虽中伤，莫有怨者。举廉为缑氏尉，历守郡中，所居治理，师古曰：「历於郡中守丞尉之职也。」迁补都内令，举廉为弘农都尉。徵拜东海太守，过辞廷尉于定国。定国家在东海，欲属托邑子两人，师古曰：「邑子，同邑人之子也。属音之欲反。」令坐後堂待见。定国与翁归语终日，不敢见其邑子。既去，定国乃谓邑子曰：「此贤将，汝不任事也，又不可干以私。」师古曰：「任，堪也。干，求也。」翁归治东海明察，郡中吏民贤不肖，及奸邪罪名尽知之。县县各有记籍。自听其政，师古曰：「言决断诸县奸邪之事，不委令长。」有急名则少缓之；吏民小解，辄披籍。服虔曰：「披有罪者籍也。」师古曰：「解读曰懈。」县县收取黠吏豪民，案致其罪，高至於死。收取人必於秋冬课吏大会中，及出行县，师古曰：「於大会之中及行县时则收取罪人，以警众也。行音下更反。」不以无事时。其有所取也，以一警百，吏民皆服，恐惧改行自新。东海大豪郯许仲孙师古曰：「郯县之豪，姓许名仲孙。」为奸猾，乱吏治，郡中苦之。二千石欲捕者，辄以力势变诈自解，终莫能制。翁归至，论弃仲孙市，一郡怖栗，莫敢犯禁。东海大治。以高第入守右扶风，满岁为真。选用廉平疾奸吏以为右职，接待以礼，好恶与同之；其负翁归，罚亦必行。治如在东海故迹，奸邪罪名亦县县有名籍。盗贼发其比伍中，师古曰：「比谓左右相次者也。五家为伍，若今五保也。比音频寐反。」翁归辄召其县长吏，晓告以奸黠主名，教使用类推迹盗贼所过抵，师古曰：「抵，归也。所经过及所归投也。」类常如翁归言，无有遗（托）〔脱〕。师古曰：「类犹率也。」缓於小弱，急於豪疆。豪疆有论罪，输掌畜官，师古曰：「论罪，决罪也。扶风畜牧所在，有苑师之属，故曰掌畜官也。畜音许救反。」使斫s，师古曰：「s，斩刍，音千卧反。」责以员程，不得取代。师古曰：「员，数也。计其人及日数为功程。」不中程，辄笞督，师古曰：「督，责也。」极者至以呋自刭而死。师古曰：「呋，斫s刃也，音大夫之夫。使其斫s，故因以s刃自刭。而说者或谓为斧，或云剑呋，皆失之也。」京师畏其威严，扶风大治，盗贼课常为三辅最。师古曰：「言发则获之，无有遗失，故为最也。」翁归为政虽任刑，其在公卿之间清e自守，语不及私，然温良橥耍不以行能骄人，师古曰：「椋古以为谦字。」甚得名誉於朝廷。视事数岁，元康四年病卒。家无余财，天子贤之，制诏御史：「朕夙兴夜寐，以求贤为右，师古曰：「右犹上也。」不异亲疏近远，务在安民而已。扶风翁归廉平乡正，师古曰：「乡读曰向。」治民异等，早夭不遂，不得终其功业，朕甚怜之。其赐翁归子黄金百斤，以奉其祭祠。」翁归三子皆为郡守。少子岑历位九卿，至後将军。而闳孺亦至广陵相，有治名。由是世称田延年为知人。
　
韩延寿字长公，燕人也，徙杜陵。少为郡文学。父义为燕郎中。剌王之谋逆也，义谏而死，燕人闵之。是时昭帝富於春秋，大将军霍光持政，徵郡国贤良文学，问以得失。时魏相以文学对策，以为「赏罚所以劝善禁恶，政之本也。日者燕王为无道，师古曰：「日者犹言往日也。」韩义出身疆谏，为王所杀。义无比干之亲而蹈比干之节，师古曰：「殷之比干，纣之诸父，谏纣而死，故以为喻也。」宜显赏其子，以示天下，明为人臣之义。」光纳其言，因擢延寿为谏大夫，迁淮阳太守。治甚有名，徙颍川。颍川多豪疆，难治，国家常为选良二千石。先是，赵广汉为太守，患其俗多朋党，故构会吏民，令相告讦，师古曰：「构，结也。」一切以为聪明，颍川由是以为俗，民多怨　。延寿欲更改之，教以礼让，恐百姓不从，乃历召郡中长老为乡里所信向者数十人，设酒具食，亲与相对，接以礼意，人人问以谣俗，民所疾苦，师古曰：「谣俗谓闾里歌谣，政教善恶也。」为陈和睦亲爱销除怨咎之路。长老皆以为便，可施行，因与议定嫁娶丧祭仪品，略依古礼，不得过法。延寿於是令文学校官诸生皮弁执俎豆，师古曰：「校亦学也，音效。」为吏民行丧嫁娶礼。百姓遵用其教，卖偶车马下里伪物者，弃之市道。张晏曰：「下里，地下蒿里伪物也。」师古曰：「偶谓木土为之，象真车马之形也。偶，对也。弃其物於市之道上也。」数年，徙为东郡太守，黄霸代延寿居颍川，霸因其迹而大治。延寿为吏，上礼义，好古教化，所至必聘其贤士，以礼待用，广谋议，纳谏争；举行丧让财，表孝弟有行；修治学官，师古曰：「学官谓庠序之舍也。」春秋乡（社）〔射〕，陈锺鼓管弦，盛升降揖让，及都试讲武，设斧钺旌旗，习射御之事。治城郭，收赋租，先明布告其日，以期会为大事，吏民敬^ 
芘m之。师古曰：「趋读曰趣。乡读曰向。」又置正、五长，师古曰：「正若今之乡正、里正也。五长，同伍之中置一人为长也。」相率以孝弟，不得舍奸人。师古曰：「舍，止也。」闾里仟佰有非常，吏辄闻知，奸人莫敢入界。其始若烦，後吏无追捕之苦，民无棰楚之忧，师古曰：「棰，杖也。楚，荆木也，即今之荆子也。棰音止　反。」皆便安之。接待下吏，恩施甚厚而约誓明。或欺负之者，延寿痛自刻责：「岂其负之，何以至此？」师古曰：「言岂我负之邪，其人何以为此事？」吏闻者自伤悔，其县尉至自刺死。及门下掾自刭，人救不殊，因不能言。师古曰：「殊，绝也。以人救之，故身首不相绝也。音於今反。」延寿闻之，对掾史涕泣，遣吏治视，师古曰：「遣医治之而吏护视之。」厚复其家。师古曰：「复音方目反。」延寿尝出，临上车，骑吏一人後至，敕功曹议罚白。师古曰：「令定其罪名而更白之。」还至府门，门卒当车，愿有所言。延寿止车问之，卒曰：「孝经曰：『资於事父以事君，而敬同，故母取其爱，而君取其敬，兼之者父也。』师古曰：「资，取也。取事父之道以事君，其敬则同也。母则极爱，君则极敬，不如父之兼敬爱也。」今旦明府早驾，久驻未出，骑吏父来至府门，不敢入。骑吏闻之，趋走出谒，适会明府登车。以敬父而见罚，得毋亏大化乎？」延寿举手舆中曰：「微子，太守不自知过。」师古曰：「微，无也。」归舍，召见门卒。卒本诸生，闻延寿贤，无因自达，故代卒，师古曰：「代人为卒也。」延寿遂待用之。其纳善听谏，皆此类也。在东郡三岁，令行禁止，断狱大减，为天下最。入守左冯翊，满岁称职为真。岁余，不肯出行县。师古曰：「行音下更反。其後亦同。」丞掾数白：「宜循行郡中，览观民俗，考长吏治迹。」延寿曰：「县皆有贤令长，督邮分明善恶於外，行县恐无所益，重为烦扰。」师古曰：「重音直用反。」丞掾皆以为方春月，可壹出劝耕桑。延寿不得已，行县至高陵，民有昆弟相与讼田自言，延寿大伤之，曰：「幸得备位，为郡表率，不能宣明教化，至令民有骨肉争讼，既伤风化，重使贤长吏、啬夫、三老、孝弟受其耻，师古曰：「重音直用反。」咎在冯翊，当先退。」是日移病不听事，因入卧传舍，闭合思过。一县莫知所为，令丞、啬夫、三老亦皆自系待罪。於是讼者宗族传相责让，此两昆弟深自悔，皆自髡肉袒谢，愿以田相移，终死不敢复争。师古曰：「移犹传也。一说兄以让弟，弟又让之，故云相移。」延寿大喜，开合延见，内酒肉与相对饮食，厉勉以意告乡部，有以表劝悔过从善之民。师古曰：「以其悔过从善，故令表显以示劝励。」延寿乃起听事，劳谢令丞以下，引见尉荐。郡中歙然，莫不传相敕厉，不敢犯。延寿恩信周遍二十四县，莫复以辞讼自言者。推其至诚，吏民不忍欺绐。师古曰：「绐，诳也。」延寿代萧望之为左冯翊，而望之迁御史大夫。侍谒者福为望之道延寿在东郡时放散官钱千余万。望之与丞相丙吉议，吉以为更大赦，不须考。师古曰：「更音工衡反。」会御史当问（事）东郡，望之因令并问之。师古曰：「望之以延寿代己为冯翊，而有能名出己之上，故忌害之，欲陷以罪法。」延寿闻知，即部吏案校望之在冯翊时廪牺官钱放散百余万。廪牺吏掠治急，自引与望之为奸。延寿劾奏，移殿门禁止望之。望之自奏「职在总领天下，闻事不敢不问，而为延寿所拘持。」上由是不直延寿，各令穷竟所考。望之卒无事实，而望之遣御史案东郡，具得其事。延寿在东郡时，试骑士，师古曰：「每岁大试也。」治饰兵车，画龙虎朱爵。延寿衣黄纨方领，晋灼曰：「以黄色素作直领也。」师古曰：「衣音於既反。」驾四马，傅总，建幢ぃ李奇曰：「戟也。」晋灼曰：「傅，著也。总，以缇缯饰镳 
也。建，立也。幢，旌幢也。ぃ戟也。」师古曰：「幢，麾也。ぃ有衣之戟也，其衣以赤黑缯为之。幢音大江反。ひ羝簟！怪灿疠幔师古曰：「植亦立也。羽葆，聚翟尾为之，亦今纛之类也。植音常职反。」鼓车歌车。孟康曰：「如今郊驾时车上鼓吹也。」师古曰：「郊驾，郊祀时备法驾也。」功曹引车，皆驾四马，载り。五骑为伍，分左右部，军假司马、千人持幢旁毂。师古曰：「旁音步浪反。」歌者先居射室，李奇曰：「都试射堂也。」望见延寿车，啕楚歌。服虔曰：「音叫呼之叫。啕音涤濯之涤。」师古曰：「啕音它钓反。」延寿坐射室，骑吏持戟夹陛列立，骑士从者带弓K罗後。师古曰：「K，弓衣也，音居言反。」令骑士兵车四面营陈，被甲LJ居马上，抱弩负笺。如淳曰：「笺，盛弩箭也。」师古曰：「LJ即兜鍪也。笺，盛弩矢者也，其形如木桶。L音丁奚反。J音莫侯反。」又使骑士戏车弄马盗骖。孟康曰：「戏车弄马之技也。驰盗解骖马，御者不见也。」延寿又取官铜物，候月蚀铸作刀剑　镡，放效尚方事。师古曰：「　亦兵器也，似剑而曲，所以　杀人也。镡，剑喉也。又曰谭似剑而小狭。镡音淫，又音寻。」及取官钱帛，私假繇使吏。师古曰：「假谓顾赁也。繇读与徭同。」及治饰车甲三百万以上。於是望之劾奏延寿上僭不道，又自陈：「前为延寿所奏，今复举延寿罪，众庶皆以臣怀不正之心，侵冤延寿。愿下丞相、中二千石、博士议其罪。」事下公卿，皆以延寿前既无状，後复诬宓浞ù蟪迹欲以解罪，狡猾不道。天子恶之，延寿竟坐弃市。吏民数千人送至渭城，老小扶持车毂，争奏酒炙。师古曰：「奏，进也。」延寿不忍距逆，人人为饮，计饮酒石余。使掾史分谢送者：「远苦吏民，延寿死无所恨。」百姓莫不流涕。延寿三子皆为郎吏。且死，属其子勿为吏，以己为戒。师古曰：「属音之欲反。」子皆以父言去官不仕。至孙威，乃复为吏至将军。威亦多恩信，能拊众，得士死力。威又坐奢僭诛，延寿之风类也。张敞字子高，本河东平阳人也。祖父孺为上谷太守，徙茂陵。敞父福事孝武帝，官至光禄大夫。敞後随宣帝徙杜陵。敞本以乡有秩补太守卒史，师古曰：「乡有秩者，啬夫之类也。」察廉为甘泉仓长，稍迁太仆丞，杜延年甚奇之。师古曰：「延年时为太仆也。」会昌邑王徵即位，动作不由法度，敞上书谏曰：「孝昭皇帝蚤崩无嗣，师古曰：「蚤，古早字。」大臣忧惧，选贤圣承宗庙，东迎之日，唯恐属车之行迟。师古曰：「不欲斥乘舆，故但言属车耳。属音之欲反。」今天子以盛年初即位，天下莫不拭目倾耳，观化听风。师古曰：「言改易视听，欲急闻见善政化也。拭音式。」国辅大臣未褒，而昌邑小辇先迁，李奇曰：「挽辇小臣也。」此过之大者也。」後十余日王贺废，敞以切谏显名，擢为豫州刺史。以数上事有忠言，宣帝徵敞为太中大夫，与于定国并平尚书事。以正违忤大将军霍光，师古曰：「守正不阿也。」而使主兵车出军省减用度，师古曰：「令其主节减军兴之用度也。」复出为函谷关都尉。宣帝初即位，废王贺在昌邑，上心惮之，徙敞为山阳太守。久之，大将军霍光薨，宣帝始亲政事，封光兄孙山、云皆为列侯，以光子禹为大司马。顷之，山、云以过归第，霍氏诸婿亲属颇出补吏。敞闻之，上封事曰：「臣闻公子季友有功於鲁，大夫赵衰有功於晋，师古曰：「衰音初为反。」大夫田完有功於齐，皆畴其（官邑）〔庸〕，延及子孙，终後田氏篡齐，赵氏分晋，季氏颛鲁。师古曰：「颛与专同。下皆类此。」故仲尼作春秋，迹盛衰，师古曰：「著盛衰之迹。」讥世卿最甚。乃者大将军决大计，安宗庙，定天下，功亦不细矣。夫周公七年耳，而大将军二十岁，海内之命，断於掌握。方其隆时，感动天地，侵迫阴阳，月I日蚀，昼冥宵光，师古曰：「冥，暗也。宵，夜也。I音它了反。」地大震裂，火生地中，天文失度，n祥变怪，不可胜记，皆阴类盛长，臣下颛制之所生也。朝臣宜有明言，曰陛下褒宠故大将军以报功德足矣。间者辅臣颛政，贵戚太盛，君臣之分不明，请罢霍氏三侯皆就弟。及卫将军张安世，宜赐几杖归休，时存问召见，以列侯为天子师。明诏以恩不听，群臣以义固争而後许，天子必以陛下为不忘功德，而朝臣为知礼，霍氏世世无所患苦。今朝廷不闻直声，师古曰：「言朝臣不进直言，以陈其事。」而令明诏自亲其文，非策之得者也。师古曰：「言失计也。」今两侯以出，人情不相远，以臣心度之，大司马及其枝属必有畏惧之心。夫近臣自危，非完计也，臣敞愿於广朝白发其端，直守远郡，其路无由。师古曰：「直读曰值。」夫心之精微口不能言也，言之微眇书不能文也，师古曰：「眇，细也。」故伊尹五就桀，五就汤，师古曰：「孟子云『五就汤五就桀者，伊尹也』，言伊尹为汤臣，见贡於桀，桀不用而汤复贡之，如此者五也。」萧相国荐淮阴累岁乃得通，况乎千里之外，因书文谕事指哉！唯陛下省察。」上甚善其计，然不徵也。久之，勃海、胶东盗贼并起，敞上书自请治之，曰：「臣闻忠孝之道，退家则尽心於亲，进宦则竭力於君。夫小国中君犹有奋不顾身之臣，况於明天子乎！今陛下游意於太平，劳精於政事，不舍昼夜。师古曰：「言勉强也。舍，息也。音尾。」群臣有司宜各竭力致身。山阳郡户九万三千，口五十万以上，讫计盗贼未得者七十七人，师古曰：「讫，尽也。」它课诸事亦略如此。臣敞愚驽，既无以佐思虑，久处闲郡，师古曰：「闲读曰闲。」身逸乐而忘国事，非忠孝之节也。伏闻胶东、勃海左右郡岁数不登，师古曰：「年谷频不孰也。」盗贼并起，至攻官寺，篡囚徒，搜市朝，劫列侯。吏失纲纪，奸轨不禁。臣敞不敢爱身避死，唯明诏之所处，愿尽力摧挫其暴虐，存抚其孤弱。事即有业，所至郡条奏其所由废及所以兴之状。」师古曰：「有业，言各得其所。」书奏，天子徵敞，拜胶东相，赐黄金三十斤。敞辞之官，自请治剧郡非赏罚无以劝善惩恶，师古曰：「惩，止也。」吏追捕有功效者，愿得壹切比三辅尤异。如淳曰：「壹切，权时也。赵广汉奏请令长安游徼狱史秩百石，又循吏传左冯翊有二百石卒史，此之谓尤异也。」天子许之。敞到胶东，明设购赏，开群盗令相捕斩除罪。吏追捕有功，上名尚书调补县令者数十人。师古曰：「调，选也，音徒钓反。」由是盗贼解散，传相捕斩。吏民歙然，师古曰：「歙音翕。」国中遂平。居顷之，王太后数出游猎，敞奏书谏曰：「臣闻秦王好淫声，叶阳后为不听郑卫之乐；孟康曰：「叶阳，秦昭王后也。」师古曰：「叶（阳）〔音〕式涉反。」楚严好田猎，樊姬为（之）不食鸟兽之肉。师古曰：「樊姬，楚庄王姬也。」口非恶旨甘，耳非憎丝竹也，所以抑心意，绝耆欲者，师古曰：「耆读曰嗜。」将以率二君而全宗祀也。礼，君母出门则乘辎Z，下堂则从傅母，师古曰：「辎Z，衣车也。辎音甾，又音楚疑反。Z音步千反，又音步丁反。」进退则鸣玉佩，内饰则结绸缪。文颖曰：「谓衣衷结束绸缪也。」师古曰：「组纽之属，所以自结固也。绸音直留反。缪音一虬反。」此言尊贵所以自敛制，不从恣之义也。师古曰：「从谓曰纵。」今太后资质淑美，慈爱宽仁，诸侯莫不闻，而少以田猎纵欲为名，於以上闻，亦未宜也。师古曰：「上闻，闻於天子也。」唯观览於往古，全行乎来今，令后姬得有所法则，下臣有所称诵，臣敞幸甚！」书奏，太后止不复出。是时颍川太守黄霸以治行第一入守京兆尹。霸视事数月，不称，罢归颍川。於是制诏御史：「其以胶东相敞守京兆尹。」自赵广汉诛後，比更守尹，师古曰：「比，频也。更，历也，音工衡反。」如霸等数人，皆不称职。京师浸废，师古曰：「浸，渐也。」长安市偷盗尤多，百贾苦之。上以问敞，敞以为可禁。敞既视事，求问长安父老，偷盗酋长数人，应劭曰：「酋长，帅。」师古曰：「酋音才由反。」居皆温厚，出从童骑，闾里以为长者。师古曰：「温厚，言富足也。童骑，以童奴为骑而自从也。」敞皆召见责问，因贳其罪，把其宿负，师古曰：「贳，缓也。把，执持也，音步马反。」令致诸偷以自赎。师古曰：「致，至也，引至于官府。」偷长曰：「今一旦召诣府，恐诸偷惊骇，愿一切受署。」师古曰：「自言愿权补吏职也。」敞皆以为吏，遣归休。置酒，小偷悉来贺，且饮醉，偷长以赭污其衣裾。师古曰：「赭，赤土也。」吏坐里闾阅出者，师古曰：「闾谓里之门也。」污赭辄收缚之，一日捕得数百人。穷治所犯，或一人百余发，尽行法罚。由是⒐南∶，市无偷盗，师古曰：「，击鼓椎也，音桴，其字从木也。」天子嘉之。敞为人敏疾，赏罚分明，见恶辄取，时时越法纵舍，有足大者。如淳曰：「有可贵异而大之者也。」晋灼曰：「越法纵舍，即足大者也。」师古曰：「晋说是也。」其治京兆，略循赵广汉之迹。方略耳目，发伏禁奸，不如广汉，然敞本治春秋，以经术自辅，其政颇杂儒雅，往往表贤显善，不醇用诛罚，以此能自全，竟免於刑戮。京兆典京师，长安中浩穰，於三辅尤为剧。师古曰：「浩，大也。穰，盛也。言人众之多也。穰音人掌反。」郡国二千石以高弟入守，及为真，久者不过二三年，近者数月一岁，辄毁伤失名，以罪过罢。唯广汉及敞为久任职。敞为京兆，朝廷每有大议，引古今，处便宜，公卿皆服，天子数从之。然敞无威仪，时罢朝会，过走马章台街，孟康曰：「在长安中。」臣瓒曰：「在章台下街也。」使御吏驱，自以便面拊马。师古曰：「便面，所以障面，盖（车）〔扇〕之类也。不欲见人，以此自障面则得其便，故曰便面，亦曰屏面。今之沙门所持竹扇，上袤平而下圜，即古之便面也。音频面反。」又为妇画眉，长安中传张京兆眉怃。应劭曰：「怃，大也。」孟康曰：「怃音诩。北方人谓媚好为诩畜。」苏林曰：「怃音妩。」师古曰：「本以好媚为称，何说於大乎？苏音是。」有司以奏敞。上问之，对曰：「臣闻闺房之内，夫妇之私，有过於画眉者。」上爱其能，弗备责也。然终不得大位。敞与萧望之、于定国相善。始敞与定国俱以谏昌邑王超迁。定国为大夫平尚书事，敞出为刺史，时望之为大行丞。後望之先至御史大夫，定国後至丞相，敞终不过郡守。为京兆九岁，坐与光禄勋杨恽厚善，後恽坐大逆诛，公卿奏恽党友，不宜处位，等比皆免，师古曰：「比，例也，音必寐反。」而敞奏独寝不下。师古曰：「天子惜敞，故留所奏事不出。」敞使（卒）〔贼〕捕掾絮舜有所案验。李奇曰：「絮音。」师古曰：「贼捕掾，主捕贼者也。絮，姓也，音女居反，又音人余反。」舜以敞劾奏当免，不肯为敞竟事，私归其家。人或谏舜，舜曰：「吾为是公尽力多矣，今五日京兆耳，安能复案事？」敞闻舜语，即部吏收舜系狱。是时冬月未尽数日，案事吏昼夜验治舜，竟致其死事。舜当出死，敞使主簿持教告舜曰：「五日京兆竟何如？冬月已尽，延命乎？」师古曰：「言汝不欲望延命乎？」乃弃舜市。会立春，行冤狱使者出，师古曰：「行音下更反。」舜家载尸，并编敞教，师古曰：「编，联也，联之於章前也。」自言使者。使者奏敞贼杀不辜。天子薄其罪，师古曰：「以其事为轻小也。」欲令敞得自便利，师古曰：「从轻法以免也。便音频面反。」即先下敞前坐杨恽不宜处位奏，免为庶人。敞免奏既下，诣阙上印绶，便从阙下亡命。师古曰：「不还其本县邑也。」数月，京师吏民解弛，师古曰：「弛，放也，音式尔反。」⒐氖起，而冀州部中有大贼。天子思敞功效，使使者即家在所召敞。师古曰：「就其所居处而召之。」敞身被重劾，师古曰：「谓前有贼杀不辜之事。」及使者至，妻子家室皆泣惶惧，而敞独笑曰：「吾身亡命为民，郡吏当就捕，今使者来，此天子欲用我也。」即装随使者诣公（书）〔车〕上（车）〔书〕曰：「臣前幸得备位列卿，待罪京兆，坐杀贼捕掾絮舜。舜本臣敞素所厚吏，数蒙恩贷，师古曰：「贷音土带反。」以臣有章劾当免，受记考事，师古曰：「记，书也。若今之州县为符教也。」便归卧家，谓臣『五日京兆』，背恩忘义，伤化薄俗。臣窃以舜无状，枉法以诛之。臣敞贼杀无辜，鞠狱故不直，虽伏明法，死无所恨。」天子引见敞，拜为冀州刺史。敞起亡命，复奉使典州。既到部，而广川王国群辈不道，贼连发，不得。敞以耳目发起贼主名区处，师古曰：「区谓居止之所也。」诛其渠帅。广川王姬昆弟及王同族宗室刘调等通行为之囊橐，师古曰：「言容止贼盗，若囊橐之盛物也。」吏逐捕穷窘，踪迹皆入王宫。敞自将郡国吏，车数百两，师古曰：「一乘车为〔一〕两也。」围守王宫，搜索调等，果得之殿屋重L中。苏林曰：「L，椽也。重L，重棼中。」师古曰：「重棼即今之廊舍也，一边虚为两夏者也。L音老。棼音扶分反。」敞傅吏皆捕格断头，师古曰：「傅读曰附。言敞自监护吏而捕之。」县其头王宫门外。因劾奏广川王。天子不忍致法，削其户。敞居部岁余，冀州盗贼禁止。守太原太守，满岁为真，太原郡清。顷之，宣帝崩。元帝初即位，待诏郑朋荐敞先帝名臣，宜傅辅皇太子。上以问前将军萧望之，望之以为敞能吏，任治烦乱，材轻非师傅之器。天子使使者徵敞，欲以为左冯翊。会病卒。敞所诛杀太原吏吏家怨敞，随至杜陵刺杀敞中子璜。敞三子官皆至都尉。
初，敞为京兆尹，而敞弟武拜为梁相。是时梁王骄贵，民多豪疆，号为难治。敞问武：「欲何以治梁？」武敬惮兄，谦不肯言。敞使吏送至关，戒吏自问武。武应曰：「驭黠马者利其衔策，梁国大都，吏民凋敝，且当以柱後惠文弹治之耳。」应劭曰：「柱後，以铁为柱，今法冠是也，一名惠文冠。」晋灼曰：「汉注法冠也，一号柱後惠文，以{裹铁柱卷。秦制执法服，今御史服之，谓之解D，一角。今冠两角，以解D为名耳。」师古曰：「晋说是也。{即今方目纱也。{音山尔反。卷音去权反。」秦时狱法吏冠柱後惠文，武意欲以刑法治梁。吏还道之，敞笑曰：「审如掾言，武必辨治梁矣。」武既到官，其治有迹，亦能吏也。敞孙竦，王莽时至郡守，封侯，博学文雅过於敞，然政事不及也。竦死，敞无後。
　
王尊字子赣，师古曰：「赣音贡。」涿郡高阳人也。少孤，归诸父，使牧羊泽中。尊窃学问，能史书。年十三，求为狱小吏。数岁，给事太守府，问诏书行事，尊无不对。师古曰：「以施行诏条问之，皆晓其事。」太守奇之，除补书佐，署守属监狱。师古曰：「署为守属，令监狱主囚也。监音工衔反。」久之，尊称病去，事师郡文学官，师古曰：「郡有文学官，而尊事之以为师也。」治尚书、论语，略通大义。复召署守属治狱，为郡决曹史。数岁，以令举幽州刺史从事。如淳曰：「汉仪注刺史得择所部二千石卒史与从事。」而太守察尊廉，补辽西盐官长。如淳曰：「地理志辽西有盐官。」数上书言便宜事，事下丞相御史。初元中，举直言，迁虢令，如淳曰：「本西虢也，属右扶风。」转守槐里，兼行美阳令事。春正月，美阳女子告假子不孝，曰：「儿常以我为妻，妒笞我。」尊闻之，遣吏收捕验问，辞服。尊曰：「律无妻母之法，圣人所不忍书，此经所谓造狱者也。」晋灼曰：「欧阳尚书有此造狱事也。」师古曰：「非常刑名，造杀戮之法。」尊於是出坐廷上，取不孝子县磔著树，使骑吏五人张弓射杀之，吏民惊骇。後上行幸雍，过虢，尊供张如法而办。师古曰：「尊虽行美阳令，而就虢供张也。供音居用反。张音竹亮反。」以高弟擢为安定太守。到官，出教告属县曰：「令长丞尉奉法守城，为民父母，师古曰：「城谓县城也。」抑疆扶弱，宣恩广泽，甚劳苦矣。太守以今日至府，愿诸君卿勉力正身以率下。故行贪鄙，能变更者与为治。师古曰：「更，改也。有如此者太守乃共为治者也。」明慎所职，毋以身试法。」又出教敕掾功曹「各自底厉，助太守为治。其不中用，趣自避退，毋久妨贤。师古曰：「趣读曰促。」夫羽翮不修，则不可以致千里；E内不理，无以整外。师古曰：「E，门橛也，音鱼烈反。」府丞悉署吏行能，分别白之。贤为上，毋以富。贾人百万，不足与计事。昔孔子治鲁，七日诛少正卯，今太守视事已一月矣，五官掾张辅怀虎狼之心，贪污不轨，师古曰：「污，浊也。不轨，不修法制也。」一郡之钱尽入辅家，然适足以葬矣。今将辅送狱，直符史诣合下，从太守受其事。师古曰：「直符史，若今之当直佐史也。」丞戒之戒之！相随入狱矣！」师古曰：「意丞教戒张辅，令其避罪，故以此言豫敕之。」辅系狱数日死，尽得其狡猾不道，百万奸臧。威震郡中，盗贼分散，入傍郡界。豪疆多诛伤伏辜者。坐残贼免。起家，复为护羌将军转校尉，师古曰：「为校尉主转运事，而属护羌将军。」护送军粮委输。而羌人反，绝转道，师古曰：「绝转运之道。」兵数万围尊。尊以千余骑奔突羌贼。功未列上，师古曰：「未列上於天子也。」坐擅离部署，会赦，免归家。涿郡太守徐明荐尊不宜久在闾巷，上以尊为d令，师古曰：「右扶风之县，音媚。」迁益州刺史。先是，琅邪王阳为益州刺史，行部至邛[九折阪，应劭曰：「在蜀郡严道县。」臣瓒曰：「[，山名也。」师古曰：「[音来。」叹曰：「奉先人遗体，柰何数乘此险！」师古曰：「乘，登也。」後以病去。及尊为刺史，至其阪，问吏曰：「此非王阳所畏道邪？」吏对曰：「是。」尊叱其驭曰：「驱之！师古曰：「驱马令疾行也。」王阳为孝子，王尊为忠臣。」尊居部二岁，怀来徼外，蛮夷归附其威信。博士郑宽中使行风俗，师古曰：「行音下更反。」举奏尊治状，迁为东平相。是时，东平王以至亲骄奢不奉法度，傅相连坐。师古曰：「前任傅相者频坐以王得罪。」及尊视事，奉玺书至庭中，王未及出受诏，尊持玺书归舍，食已乃还。致诏後，谒见王，太傅在前说相鼠之诗。师古曰：「相鼠，庸风篇名，刺无礼之诗也。其辞曰：『相鼠有皮，人而无仪！人而无仪，不死何为！』相，视也。言视鼠有皮，虽处高显之地，偷食苟得，不知廉耻，人无礼仪，亦与鼠同，不如速死也。」尊曰：「毋持布鼓过雷门！」师古曰：「雷门，会稽城门也，有大鼓。越击此鼓，声闻洛阳，故尊引之也。布鼓谓以布为鼓，故无声。」王怒，起入後宫。尊亦直趋出就舍。先是王数私出入，驱驰国中，与后姬家交通。尊到官，召敕厩长：「大王当从官属，鸣和鸾乃出，自今有令驾小车，叩头争之，言相教不得。」後尊朝王，王复延请登堂。尊谓王曰：「尊来为相，人皆吊尊也，以尊不容朝廷，故见使相王耳。天下皆言王勇，顾但负贵，安能勇？师古曰：「顾，念也。负，恃也。安，焉也。」如尊乃勇耳。」王变色视尊，意欲格杀之，即好谓尊曰：「愿观相君佩刀。」师古曰：「阳为好语也。」尊举掖，顾谓傍侍郎：「前引佩刀视王，师古曰：「视读曰示。」王欲诬相拔刀向王邪？」王情得，师古曰：「谓尊所测正得其情也。」又雅闻尊高名，大为尊屈，酌酒具食，相对极欢。太后徵史奏尊张晏曰：「太后名也。」韦昭曰：「徵，召也。召东平史，令为奏也。」师古曰：「张说是也。徵史，太后之名，亦犹东平王后之称谒也。」「为相倨慢不臣，王血气未定，不能忍。愚诚恐母子俱死。今妾不得使王复见尊。陛下不留意，妾愿先自杀，不忍见王之失义也。」尊竟坐免为庶人。大将军王凤奏请尊补军中司马，擢为司隶校尉。初，中书谒者令石显贵幸，专权为奸邪。丞相匡衡、御史大夫张谭皆阿附畏事显，不敢言。久之，元帝崩，成帝初即位，显徙为中太仆，师古曰：「皇后之属官。」不复典权。衡、谭乃奏显旧恶，请免显等。尊於是劾奏：「丞相衡、御史大夫谭位三公，典五常九德，师古曰：「五常，仁、义、礼、智、信也。九德，宽而栗，柔而立，愿而恭，乱而敬，扰而毅，直而温，简而廉，刚而塞，强而义也。事见虞书皋陶谟也。」以总方略，壹统类，广教化，美风俗为职。知中书谒者令显等专权擅势，大作威福，纵恣不制，无所畏忌，为海内患害，不以时（皆）〔白〕奏行罚，而阿谀曲从，附下罔上，怀邪迷国，无大臣辅政之义，皆不道，在赦令前。赦後，衡、谭举奏显，不自陈不忠之罪，而反扬著先帝任用倾覆之徒，妄言百官畏之，甚於主上。卑君尊臣，非所宜称，失大臣体。又正月行幸曲台，临飨罢卫士，如淳曰：「诸卫士更尽得代去，故天子自临而飨之。」衡与中二千石大鸿胪赏等会坐殿门下，衡南乡，赏等西乡。衡更为赏布东乡席，师古曰：「乡读曰向也。」起立延赏坐，私语如食顷。衡知行临，如淳曰：「天子当临飨士时。」百官共职，万众会聚，师古曰：「共读曰供。」而设不正之席，使下坐上，相比为小惠於公门之下，师古曰：「比，周也，音频寐反。」动不中礼，师古曰：「中，当也，音竹仲反。」乱朝廷爵秩之位。衡又使官大奴入殿中，问行起居，还言漏上十四刻行临到，衡安坐，不变色改容。无怵惕肃敬之心，骄慢不谨。皆不敬。」有诏勿治。於是衡惭惧，免冠谢罪，上丞相、侯印绶。天子以新即位，重伤大臣，师古曰：「重，难也。」乃下御史丞问状。劾奏尊「妄诋欺非谤赦前事，师古曰：「诋，毁也，音丁礼反。非读曰诽也。」猥历奏大臣，师古曰：「猥，多也，曲也。历谓所奏非一人。」无正法，饰成小过，以涂污宰相，摧辱公卿，轻薄国家，奉使不敬。」有诏左迁尊为高陵令，数月，以病免。会南山群盗踝诘仁百人苏林曰：「跻襞蟆！菇灼曰：「音倍。」师古曰：「晋音是也。」为吏民害，拜故弘农太守傅刚为校尉，将迹射士千人逐捕，师古曰：「迹射，言能寻迹而射取之也。射音食亦反。」岁余不能禽。或说大将军凤：「贼数百人在毂下，师古曰：「在天子辇毂之下，明其逼近也。」发军击之不能得，难以视四夷。师古曰：「视读曰示。」独选贤京兆尹乃可。」於是凤荐尊，徵为谏大夫，守京辅都尉，行京兆尹事。旬月间盗贼清。迁光禄大夫，守京兆尹，後为真，凡三岁。坐遇使者无礼。司隶遣假佐放奉诏书白尊发吏捕人，苏林曰：「胡公汉官假佐，取内郡善史书佐给诸府也。」放谓尊：「诏书所捕宜密。」尊曰：「治所公正，京兆善漏泄人事。」师古曰：「谓司隶官属为治所者，尊之也，若今谓使人为尚书矣。治音直吏反。」放曰：「所捕宜今发吏。」师古曰：「当即发也。」尊又曰：「诏书无京兆文，不当发吏。」及长安系者三月间千人以上。尊出行县，男子郭赐自言尊：师古曰：「有冤事自言而与许仲相讼也。」「许仲家十余人共杀赐兄赏，公归舍。」师古曰：「公然而归，无所避畏者。」吏不敢捕。尊行县还，上奏曰：「疆不陵弱，各得其所，宽大之政行，和平之气通。」御史大夫中奏尊暴虐不改，外为大言，倨曼姗（嫌）〔上〕，师古曰：「姗，古讪字也。讪，诽也，音所谏反，又音删。」威信日废，不宜备位九卿。尊坐（先）〔免〕，吏民多称惜之。湖三老公乘兴等师古曰：「湖，县名也，今虢州湖城县取其名。」上书讼尊治京兆功效日著。「往者南山盗贼阻山横行，剽劫良民，杀奉法吏，道路不通，城门至以警戒。步兵校尉使逐捕，暴师露众，旷日烦费，不能禽制。二卿坐黜，如淳曰：「三辅皆秩中二千石，号为卿也。即前京兆尹王昌贬为雁门太守，甄遵河内太守也。」群盗浸强，吏气伤沮，师古曰：「浸，益也。沮，坏也，音才汝反。」流闻四方，为国家忧。当此之时，有能捕斩，不爱金爵重赏。关内侯宽中使问所徵故司隶校尉王尊捕群盗方略，拜为谏大夫，守京辅都尉，行京兆尹事。尊尽节劳心，夙夜思职，卑体下士，师古曰：「下音胡嫁反。」厉奔北之吏，起沮伤之气，二旬之间，大党震坏，渠率效首。师古曰：「效，致也，斩其首而致之也。」贼乱蠲除，民反农业，拊循贫弱，I耘豪疆。长安宿豪大猾东市贾万、城西万章、翦张禁、酒赵放、杜陵杨章等皆通邪结党，挟养奸轨，上干王法，下乱吏治，并兼役使，侵渔小民，为百姓豺狼。更数二千石，二十年莫能禽讨，苏林曰：「万音矩。」晋灼曰：「翦张禁，酒赵放，此二人作翦、作酒之家。」师古曰：「更，历也，音工衡反。」尊以正法案诛，皆伏其辜。奸邪销释，吏民说服。师古曰：「释，解也，音怿。说读曰悦。」尊拨剧整乱，诛暴禁邪，皆前所稀有，名将所不及。虽拜为真，未有殊绝褒赏加於尊身。今御史大夫奏尊『伤害阴阳，为国家忧，无承用诏书之意，靖言庸违，象龚滔天。』师古曰：「引虞书尧典之辞也。靖，治也。庸，用也。违，僻也。滔，漫也。谓其言假托於治，实用违僻，貌象恭敬，过恶漫天也。漫音莫干反。一曰，滔，漫也。」原其所以，出御史丞杨辅，故为尊书佐，素行阴贼，恶口不信，师古曰：「谓其口（而恶）〔恶而〕心不信也。」好以刀笔陷人於法。辅常醉过尊大奴利家，利家鄄其颊，师古曰：「郏持头也，音才兀反。搏，击也。」兄子闳拔刀欲刭之。辅以故深怨疾毒，欲伤害尊。疑辅内怀怨恨，外依公事，建画为此议，傅致奏文，师古曰：「建立谋画此议也。傅读曰附，谓益其事而引致於罪状。」浸润加诬，以复私怨。师古曰：「浸润犹渐染也。复，报也。」昔白起为秦将，东破韩、魏，南拔郢都，应侯谮之，赐死杜邮；师古曰：「应侯，范雎也。杜邮，地名，在咸阳也。」吴起为魏守西河，而秦、韩不敢犯，谗人间焉，斥逐奔楚。师古曰：「间音工苋反。」秦听浸润以诛良将，魏信谗言以逐贤守，此皆偏听不聪，失人之患也。臣等窃痛伤尊修身e己，砥节首公，师古曰：「砥，厉也。首，向也。砥音指。首音式救反。」刺讥不惮将相，诛恶不避豪疆，诛不制之贼，解国家之忧，功（岩）〔著〕职修，威信不废，诚国家爪牙之吏，折冲之臣，今一旦无辜制於仇人之手，伤於诋欺之文，上不得以功除罪，下不得蒙棘木之听，张晏曰：「周礼三槐九棘，公卿於下听讼。」独掩怨雠之偏奏，被共工之大恶，臣瓒曰：「共工，官名，尧时诸侯，舜流之於幽州也。」无所陈怨遄铩Ｗ鹨跃┦Ψ下遥群盗并兴，选贤徵用，起家为卿，贼乱既除，豪猾伏辜，即以佞巧废黜。一尊之身，三期之间，乍贤乍佞，岂不甚哉！师古曰：「期，年也，音基。」孔子曰：『爱之欲其生，恶之欲其死，是惑也。』『浸润之谮不行焉，可谓明矣。』师古曰：「论语称孔子之言。」愿下公卿大夫博士议郎，定尊素行。夫人臣而伤害阴阳，死诛之罪也；靖言庸违，放殛之刑也。师古曰：「殛，诛也，音居力反。」审如御史章，尊乃当伏观阙之诛，张晏曰：「孔子诛少正卯於两观之间。」放於无人之域，不得苟免。师古曰：「非止合免官而已也。」及任举尊者，当获选举之辜，不可但已。师古曰：「但，徒也，空也。已，止也。不可空然而止也。」即不如章，饰文深诋以逦拮铮师古曰：「诋，毁也。」亦宜有诛，以惩谗贼之口，绝诈欺之（俗）〔路〕。师古曰：「惩，（怆）〔创〕也。」唯明主参详，使白黑分别。」书奏，天子复以尊为徐州刺史，迁东郡太守。久之，河水盛溢，泛浸瓠子金堤，老弱奔走，恐水大决为害。尊躬率吏民，投沈白马，师古曰：「以祭水也。」祀水神河伯。尊亲执圭璧，使巫策祝，请以身填金堤，师古曰：「填，塞也，音大贤反。」因止宿，庐居堤上。吏民数千万人争叩头救止尊，尊终不肯去。及水盛堤坏，吏民皆奔走，唯一主簿泣在尊旁，立不动。而水波稍却回还。吏民嘉壮尊之勇节，白马三老朱英等奏其状。下有司考，皆如言。於是制诏御史：「东郡河水盛长，毁坏金堤，未决三尺，百姓惶恐奔走。太守身当水冲，履咫尺之难，不避危殆，以安众心，吏民复还就作，水不为灾，朕甚嘉之。秩尊中二千石，加赐黄金二十斤。」数岁，卒官，吏民纪之。尊子伯亦为京兆尹，坐X弱不胜任免。
　
王章字仲卿，泰山钜平人也。少以文学为官，稍迁至谏大夫，在朝廷名敢直言。元帝初，擢为左曹中郎将，与御史中丞陈咸相善，共毁中书令石显，为显所陷，咸减死髡，章免官。成帝立，徵章为谏大夫，迁司隶校尉，大臣贵戚敬惮之。王尊免後，代者不称职，章以选为京兆尹。时帝舅大将军王凤辅政，章虽为凤所举，非凤专权，不亲附凤。会日有蚀之，章奏封事，召见，言凤不可任用，宜更选忠贤。上初纳受章言，後不忍退凤。章由是见疑，遂为凤所陷，罪至大逆。语在元后传。
初，章为诸生学长安，独与妻居。章疾病，无被，卧牛衣中，师古曰：「牛衣，编乱麻为之，即今俗呼为龙具者。」与妻决，涕泣。师古曰：「自谓将死，故辞决。」其妻呵怒之曰：「仲卿！京师尊贵在朝廷人谁逾仲卿者？今疾病困厄，不自激昂，如淳曰：「激厉抗扬之意也。」师古曰：「昂读曰仰。仰头为健。」乃反涕泣，何鄙也！」後章仕宦历位，及为京兆，欲上封事，妻又止之曰：「人当知足，独不念牛衣中涕泣时耶？」章曰：「非女子所知也。」书遂上，果下廷尉狱，妻子皆收系。章小女年可十二，夜起号哭曰：「平生狱上呼囚，（素）〔数〕常至九，今八而止。张晏曰：「平生，先时也。狱卒夜阅囚时有九人，常呼问九人。今八人便止，知一人死也。」我君（数）〔素〕刚，先死者必君。」明日问之，章果死。妻子皆徙合浦。大将军凤薨後，弟成都侯商复为大将军辅政，白上还章妻子故郡。其家属皆完具，采珠致产数百万，时萧育为泰山太守，皆令赎还故田宅。
章为京兆二岁，死不以其罪，众庶冤纪之，号为三王。王骏自有传，骏即王阳子也。
　
赞曰：自孝武置左冯翊、右扶风、京兆尹，而吏民为之语曰：「前有赵、张，後有三王。」然刘向独序赵广汉、尹翁归、韩延寿，冯商传王尊，扬雄亦如之。张晏曰：「刘向作新序，不道王尊。冯商续史记，为作传。雄作法言，亦论其美也。」广汉聪明，下不能欺，延寿厉善，所居移风，然皆讦上不信，以失身堕功。师古曰：「堕，毁也，音火规反。」翁归抱公e己，为近世表。张敞bb，履忠进言，师古曰：「bb，疆敏之貌也，音口翰反。」缘饰儒雅，刑罚必行，纵赦有度，条教可观，然被轻　之名。师古曰：「　，古惰字也。谓走马拊马及画眉。」王尊文武自将，师古曰：「将，助也。」所在必发，谲诡不经，好为大言。王章刚直守节，不量轻重，以陷刑戮，妻子流迁，哀哉！
汉书卷七十七盖诸葛刘郑孙*将何传第四十七
盖宽饶字次公，魏郡人也。师古曰：「盖音公盍反。」明经为郡文学，以孝廉为郎。举方正，对策高第，迁谏大夫，行郎中户将事。师古曰：「百官公卿表郎中令属官有郎中车、户、骑三将，盖各以所主为名也。户将者，主户卫也。」劾奏卫将军张安世子侍中阳都侯彭祖不下殿门，师古曰：「过殿门不下车也。」并连及安世居位无补。彭祖时实下门，宽饶坐举奏大臣非是，师古曰：「不以实也。」左迁为卫司马。苏林曰：「如今卫士令也。」臣瓒曰：「汉注有卫屯司马。」先是时，卫司马在部，见卫尉拜谒，常为卫官繇使市买。师古曰：「繇读与徭同。」宽饶视事，案旧令，遂揖官属以下行卫者。苏林曰：「卫尉官属也。或曰诏遣使行卫者也。」师古曰：「或说非也。行音下更反。」卫尉私使宽饶出，宽饶以令诣官府门上谒辞。文颖曰：「私见使而公辞尚书也。」苏林曰：「以法诣卫尉府门上谒也。」师古曰：「文说是也。」尚书责问卫尉，文颖曰：「由宽饶以法令不给使，尚书责卫尉，不复使司马。」由是卫官不复私使候、司马。候、司马不拜，出先置卫，辄上奏辞，如淳曰：「天子出，为天子先导。先天子发，故上奏辞。」自此正焉。宽饶初拜为司马，未出殿门，断其R衣，令短离地，师古曰：「R音单，其字从衣。」冠大冠，带长剑，躬案行士卒庐室，视其饮食居处，有疾病者身自抚循临问，加致医药，遇之甚有恩。及岁尽交代，上临飨罢卫卒，师古曰：「得代当归者也。」卫卒数千人皆叩头自请，愿复留共更一年，师古曰：「更犹今言上番也，音工衡反。」以报宽饶厚德。宣帝嘉之，以宽饶为太中大夫，使行风俗，师古曰：「行音下更反。」多所称举贬黜，奉使称意。擢为司隶校尉，刺举无所回避，小大辄举，所劾奏众多，廷尉处其法，半用半不用，师古曰：「以其峻刻，故有不用者。」公卿贵戚及郡国吏繇使至长安，皆恐惧莫敢犯禁，师古曰：「繇读与缤，供缫奂拔使而来者。」京师为清。平恩侯许伯入第，师古曰：「许伯，皇太子外祖也。入第者，治第新成，始入居之。」丞相、御史、将军、中二千石皆贺，宽饶不行。许伯请之，乃往，从西阶上，东乡特坐。师古曰：「言自尊抗，无所x也。乡读曰向。」许伯自酌曰：「盖君後至。」宽饶曰：「无多酌我，我乃酒狂。」丞相魏侯笑曰：「次公醒而狂，何必酒也？」坐者皆属目卑下之。师古曰：「属犹注也，音之欲反。下音胡稼反。」酒酣乐作，长信少府檀长卿起舞，为沐猴与狗斗，师古曰：「沐猴，猕猴。」坐皆大笑。宽饶不说，昂视屋而叹师古曰：「说读曰悦。昂读曰仰。」曰：「美哉！然富贵无常，忽则易人，此如传舍，所阅多矣。师古曰：「言如客舍行客，辄过之，故多所经历也。」唯谨慎为得久，君侯可不戒哉！」因起趋出，劾奏长信少府以列卿而沐猴舞，失礼不敬。上欲罪少府，许伯为谢，良久，上乃解。宽饶为人刚直高节，志在奉公。家贫，奉钱月数千，师古曰：「奉音扶用反。」半以给吏民为耳目言事者。身为司隶，子常步行自戍北边，苏林曰：「子自行戍，不取代。」公廉如此。然深刻喜陷害人，师古曰：「喜音许吏反。」在位及贵戚人与为怨，师古曰：「人人皆怨之。」又好言事刺讥，奸犯上意。师古曰：「奸音干。」上以其儒者，优容之，然亦不得迁。同列後进或至九卿，宽饶自以行清能高，有益於国，而为凡庸所越，愈失意不快，数上疏谏争。太子庶子王生高宽饶节，而非其如此，予书曰：「明主知君e白公正，不畏疆御，师古曰：「疆御，疆梁而御善者也。」故命君以司察之位，擅君以奉使之权，尊官厚禄已施於君矣。君宜夙夜惟思当世之务，奉法宣化，忧劳天下，虽日有益，月有功，犹未足以称职而报恩也。自古之治，三王之术各有制度。师古曰：「三王谓夏、殷、周，文质不同也。」今君不务循职而已，乃欲以太古久远之事匡拂天子，师古曰：「匡，正也。拂读曰弼。」数进不用难听之语以摩切左右，非所以扬令名全寿命者也。方今用事之人皆明习法令，言足以饰君之辞，文足以成君之过，君不惟蘧氏之高踪，师古曰：「蘧伯玉，邦无道，则可卷而怀之。」而慕子胥之末行，师古曰：「伍子胥知吴王不可谏，而不能止，自取诛灭也。」用不訾之躯，临不测之险，师古曰：「訾与赀同。不赀者，言无赀量可以比之，贵重之极也。不测谓深也。」窃为君痛之。夫君子直而不挺，曲而不x。师古曰：「挺然，直貌。言虽执直道，而遭遇时变，与时纡曲，然其本志不屈桡也。挺音吐鼎反。」大雅云：『既明且哲，以保其身。』师古曰：「A民之诗也。言明智者可以自全，不至亡身。」狂夫之言，圣人择焉。唯裁省览。」宽饶不纳其言。是时上方用刑法，信任中尚书宦官，宽饶奏封事曰：「方今圣道　废，儒术不行，师古曰：「　，渐也。」以刑余为周召，师古曰：「言使奄人当权轴也。周谓周公旦也，召谓召公]也。召读曰邵。」以法律为诗书。」师古曰：「言以（行）〔刑〕法成教化也。」又引韩氏易传言：「五帝官天下，三王家天下，家以传子，官以传贤，若四时之运，功成者去，不得其人则不居其位。」书奏，上以宽饶怨谤终不改，下其书中二千石。时执金吾议，以为宽饶指意欲求禅，大逆不道。师古曰：「禅，古禅字。言欲使天子传位於己。」谏大夫郑昌愍伤宽饶忠直忧国，以言事不当意而为文吏所诋挫，师古曰：「诋，毁也。挫，折也。」上书颂宽饶曰：师古曰：「颂谓称其美。」「臣闻山有猛兽，藜藿为之不采；国有忠臣，奸邪为之不起。司隶校尉宽饶居不求安，食不求饱，师古曰：「论语称孔子曰『君子食无求饱，居无求安』，故引之。」进有忧国之心，退有死节之义，上无许、史之属，下无金、张之托，应劭曰：「许伯，宣帝皇后父。史高，宣帝外家也。金，金日也。张，张安世也。此四家属无不听。」师古曰：「此说非也。许氏、史氏有外属之恩，金氏、张氏自托在於近狎也。属读如本字也。」职在司察，直道而行，多仇少与，师古曰：「仇，怨雠也。与，党与也。」上书陈国事，有司劾以大辟，臣幸得从大夫之後，官以谏为名，不敢不言。」上不听，遂下宽饶吏。宽饶引佩刀自刭北阙下，众莫不怜之。诸葛丰字少季，琅邪人也。以明经为郡文学，名特立刚直。贡禹为御史大夫，除丰为属，举侍御史。元帝擢为司隶校尉，刺举无所避，京师为之语曰：「间何阔，逢诸葛。」师古曰：「言间者何久阔不相见，以逢诸葛故也。」上嘉其节，加丰秩光禄大夫。时侍中许章以外属贵幸，奢淫不奉法度，宾客犯事，与章相连。丰案劾章，欲奏其事，适逢许侍中私出，丰驻车举节诏章曰：「下！」欲收之。章迫窘，驰车去，丰追之。许侍中因得入宫门，自归上。师古曰：「归诚乞哀於天子也。」丰亦上奏，於是收丰节。司隶去节自丰始。丰上书谢曰：「臣丰驽怯，文不足以劝善，武不足以执邪。陛下不量臣能否，拜为司隶校尉，未有以自效，复秩臣为光禄大夫，官尊责重，非臣所当处也。又迫年岁衰暮，常恐卒填沟渠，师古曰：「卒读曰猝。」（德）无以报厚〔德〕，使论议士讥臣无补，长获素餐之名。师古曰：「素，空也。言不举职务，空食禄奉而已。」故常愿捐一旦之命，不待时而断奸臣之首，县於都市，编书其罪，师古曰：「编谓联次简牍也。」使四方明知为恶之罚，然後却就斧钺之诛，师古曰：「却，退也。」诚臣所甘心也。夫以布衣之士，尚犹有刎颈之交，师古曰：「刎，断也，音吻。」今以四海之大，曾无伏节死谊之臣，率尽苟合取容，阿党相为，念私门之利，忘国家之政。邪秽浊溷之气上感于天，师古曰：「溷亦浊也，音下顿反。」是以灾变数见，百姓困乏。此臣下不忠之效也，臣诚耻之亡已。凡人情莫不欲安存而恶危亡，然忠臣直士不避患害者，诚为君也。今陛下天覆地载，物无不容，师古曰：「如天之覆，如地之载也。」使尚书令尧赐臣丰书曰：『夫司隶者刺举不法，善善恶恶，非得颛之也。师古曰：「善善，褒赏善人也。恶恶，诛罚恶人也。颛与专同。」免处中和，顺经术意。』恩深德厚，臣丰顿首幸甚。臣窃不胜愤懑，愿赐清宴，师古曰：「懑音满。」唯陛下裁幸。」上不许。是後所言益不用，丰复上书言：「臣闻伯奇孝而弃於亲，子胥忠而诛於君，师古曰：「并解於上也。」隐公慈而杀於弟，师古曰：「鲁隐公欲立弟桓公，为其尚少，己且摄位，而卒为桓公所杀。」叔武弟而杀於兄。师古曰：「叔武，卫成公之弟夷叔也。成公避晋之难，出奔陈，使大夫元I奉叔武以居守。其後晋人纳成公，成公疑叔武而先期入，叔武将沐，闻君至喜，捉发走出，前驱射而杀之。事在左传僖二十八年。叔武弟音大计反。」夫以四子之行，屈平之材，师古曰：「屈平即是屈原也。」然犹不能自显而被刑戮，岂不足以观哉！使臣杀身以安国，蒙诛以显君，师古曰：「蒙，被也。」臣诚愿之。独恐未有云补，而为众邪所排，令谗夫得遂，正直之路雍塞，师古曰：「雍读曰壅。」忠臣沮心，智士杜口，师古曰：「沮，坏；杜，塞也。沮音才汝反。」此愚臣之所惧也。」丰以春夏系治人，在位多言其短。上徙丰为城门校尉，丰上书告光禄勋周堪、光禄大夫张猛。上不直丰，乃制诏御史：「城门校尉丰，前与光禄勋堪、光禄大夫猛在朝之时，数称言堪、猛之美。丰前为司隶校尉，不顺四时，修法度，专作苛暴，以获虚威，朕不忍下吏，以为城门校尉。不内省诸己，师古曰：「省，察也。」而反怨堪、猛，以求报举，师古曰：「举言其事以报怨。」告案无证之辞，暴扬难验之罪，毁誉恣意，不顾前言，帅古曰：「前言谓誉堪、猛之美。今乃更言其短，是不顾也。」不信之大者也。朕怜丰之耆老，不忍加刑，其免为庶人。」终於家。刘辅，河间宗室〔人〕也。举孝廉，为襄贲令。苏林曰：「贲音肥，东海县也。」上书言得失，召见，上美其材，擢为谏大夫。会成帝欲立赵妤为皇后，先下诏封妤父临为列侯。辅上书言：「臣闻天之所与必先赐以符瑞，天之所违必先降以灾变，此神明之徵应，自然之占验也。昔武王、周公承顺天地，以飨鱼乌之瑞，师古曰：「谓伐纣时有白鱼、赤乌之瑞也。事见今文尚书。」然犹君臣祗惧，动色相戒，况於季世，不蒙继嗣之福，屡受威怒之异者！虽夙夜自责，改过易行，畏天命，念祖业，妙选有德之世，考卜窈窕之女，师古曰：「窈窕，幽闲也。」以承宗庙，顺神只心，塞天下望，师古曰：「塞，满也。」子孙之祥犹恐晚暮，今乃触情纵欲，倾於卑贱之女，欲以母天下，不畏于天，不于人，惑莫大焉。里语曰：『腐木不可以为柱，卑人不可以为主。』天人之所不予，必有祸而无福，市道皆共知之，师古曰：「市道，市中之道也。一曰市人及行於道路者也。」朝廷莫肯壹言，臣窃伤心。自念得以同姓拔擢，尸禄不忠，污辱谏争之官，不敢不尽死，唯陛下深察。」书奏，上使侍御史收缚辅，系掖庭秘狱，师古曰：「汉书旧仪掖庭诏狱令丞宦者为之，主理妇人女官也。」群臣莫知其故。於是中朝左将军辛庆忌、右将军廉褒、光禄勋师丹、太中大夫谷永孟康曰：「中朝，内朝也。大司马左右前後将军、侍中、常侍、散骑、诸吏为中朝。丞相以下至六百石为外朝也。」俱上书曰：「臣闻明王垂宽容之听，崇谏争之官，广开忠直之路，不罪狂狷之言，师古曰：「狷，急也，音绢。」然後百僚在位，竭忠尽谋，不惧後患，朝廷无　谀之士，元首无失道之　。师古曰：「元首谓天子也。　，古谄字也。」窃见谏大夫刘辅，前以县令求见，擢为谏大夫，此其言必有卓诡切至，当圣心者，师古曰：「卓，高远也。诡，异於众也。」故得拔至於此。旬日之间，收下秘狱，臣等愚，以为辅幸得托公族之亲，在谏臣之列，新从下土来，未知朝廷体，独触忌讳，不足深过。小罪宜隐忍而已，如有大恶，宜暴治理官，与众共之。师古曰：「令众人知其罪状而罚之。」昔赵简子杀其大夫鸣犊，孔子临河而还。张晏曰：「赵简子欲分晋国，故先杀鸣犊，又聘孔子。孔子闻其死，至河而还也。」师古曰：「战国策说二人姓名云『鸣犊、铎摺唬而史记及古今人表并以为鸣犊、窦撸盖铎、犊及窦，其声相近，故有不同耳。今永等指举杀鸣犊一人，不论窦咭病！菇裉煨奈丛ィ张晏曰：「豫，悦豫也。」灾异屡降，水旱迭臻，师古曰：「迭，互也。音徒结反。」方当隆宽广问，褒直尽下之时也。而行惨急之诛於谏争之臣，震惊群下，失忠直心。假令辅不坐直言，所坐不著，师古曰：「著，明也。」天下不可户晓。师古曰：「言不可家家晓喻之也。」同姓近臣本以言显，其於治亲养忠之义诚不宜幽囚于掖庭狱。公卿以下见陛下进用辅亟，而折伤之暴，师古曰：「亟，急也。」人有惧心，师古曰：「人人皆惧也。」精锐销X，苏林曰：「X，弱也。」师古曰：「音乃唤反。」莫敢尽节正言，非所以昭有虞之听，广德美之风也。师古曰：「舜有敢谏之鼓，故言有虞之听也。一曰谓达四聪也。」臣等窃深伤之，唯陛下留神省察。」上乃徙系辅共工狱，苏林曰：「考工也。」师古曰：「少府之属官也，亦有诏狱。共读与龚同。」减死罪一等，论为鬼薪。终於家。郑崇字子游，本高密大族，世与王家相嫁娶。师古曰：「女嫁王家，男又娶也。」祖父以訾徙平陵。父宾明法令，为御史，事贡公，师古曰：「贡禹也。」名公直。崇少为郡文学史，至丞相大车属。如淳曰：「丞相大车属如今公府御属。」弟立与高武侯傅喜同门学，相友善。师古曰：「同门谓同师也。」喜为大司马，荐崇，哀帝擢为尚书仆射。数求见谏争，上初纳用之。每见曳革履，师古曰：「孰曰韦，生曰革。」上笑曰：「我识郑尚书履声。」久之，上欲封祖母傅太后从弟商，崇谏曰：「孝成皇帝封亲舅五侯，天为赤黄昼昏，日中有黑气。今祖母从昆弟二人已侯。孔乡侯，皇后父；高武侯以三公封，尚有因缘。师古曰：「孔乡侯，傅晏也。高武侯，傅喜也。」今无故欲复封商，坏乱制度，逆天人心，非傅氏之福也。臣闻师曰：『逆阳者厥极弱，逆阴者厥极凶短折，犯人者有乱亡之患，犯神者有疾夭之祸。』故周公著戒曰：『惟王不知艰难，唯耽乐是从，时亦罔有克寿。』师古曰：「周书亡逸之篇也。言王者不知稼穑之艰难，唯从耽乐，则致夭丧，无能寿考也。」故衰世之君夭折蚤没，师古曰：「蚤，古（旱）〔早〕字也。」此皆犯阴之害也。臣愿以身命当国咎。」崇因持诏书案起。李奇曰：「持当受诏书案起也。」师古曰：「李说非也。案者，即写诏之文。」傅太后大怒曰：「何有为天子乃反为一臣所颛制邪！」师古曰：「颛与专同也。」上遂下诏曰：「朕幼而孤，皇太太后躬自养育，免于襁褓，教道以礼，至於成人，师古曰：「道读曰导。」惠泽茂焉。师古曰：「茂，美也。」『欲报之德，天罔极。』师古曰：「诗小雅蓼莪之篇曰：『父兮生我，母兮鞠我，欲报之德，昊天罔极。』言欲报父母之恩德，心无已也。呼昊天者，陈己至诚也。字与昊同。」前追号皇太太后父为崇祖侯，惟念德报未殊，朕甚恧焉。师古曰：「殊，异也。恧，愧也，音女六反。」侍中光禄大夫商，皇太太后父同产子，小自保大，如淳曰：「太后从小养之，使至大也。」恩义最亲。其封商为汝昌侯，为崇祖侯後，更号崇祖侯为汝昌哀侯。」崇又以董贤贵宠过度谏，由是重得罪。师古曰：「重音直用反。」数以职事见责，发疾颈痈，欲乞骸骨，不敢。尚书令赵昌佞　，素害崇，知其见疏，因奏崇与宗族通，疑有奸，请治。上责崇曰：「君门如市人，何以欲禁切主上？」师古曰：「言请求者多，交通宾客。」崇对曰：「臣门如市，臣心如水。师古曰：「言至清也。」愿得考覆。」上怒，下崇狱，穷治，死狱中。孙宝字子严，颍川鄢陵人也。师古曰：「鄢音偃。」以明经为郡吏。御史大夫张忠辟宝为属，欲令授子经，更为除舍，师古曰：「除谓修饰扫除也。」设储馈Ｊ古曰：「谓豫备器物也。酪粽杉头础！贡ψ咱廊ィ忠固还之，师古曰：「固者，谓再三留之。」心内不平。师古曰：「恨其去也。」後署宝主簿，宝徙入舍，祭灶请比邻。忠阴察，怪之，使所亲问宝：「前大夫为君设除大舍，子自劾去者，欲为高节也。今两府高士俗不为主簿，子既为之，徙舍甚说，师古曰：「说读曰悦。」何前後不相副也？」宝曰：「高士不为主簿，而大夫君以宝为可，一府莫言非，师古曰：「言大夫以为宝适可为主簿耳，府中之人又不以为不当也。」士安得独自高？前日君男欲学文，而移宝自近。师古曰：「文谓书也。」礼有来学，义无往教；道不可x，身x何伤？且不遭者可无不为，况主簿乎！」师古曰：「言士不遭遇知己，则当屈辱，无所不为也。」忠闻之，甚惭，上书荐宝经明质直，宜备近臣。为议郎，迁谏大夫。鸿嘉中，广汉群盗起，选为益州刺史。广汉太守扈商者，大司马车骑将军王音姊子，软弱不任职。宝到部，亲入山谷，谕告群盗，非本造意。渠率皆得悔过自出，师古曰：「渠，大也。」遣归田里。自劾矫制，奏商为乱首，师古曰：「擅放群盗归，故云矫制。（也）〔由〕商不任职，致有贼盗，故云为乱首也。」春秋之义，诛首恶而已。商亦奏宝所纵或有渠率当坐者。师古曰：「纵，放也。」商徵下狱，宝坐失死罪免。益州吏民多陈宝功效，言为车骑将军所排。上复拜宝为冀州刺史，迁丞相司直。时帝舅红阳侯立使客因南郡太守李尚占垦草田数百顷，师古曰：「隐度而取之也。草田，荒田也。占音之赡反。」颇有民所假少府陂泽，略皆开发，师古曰：「旧为陂泽，本属少府，其後以假百姓，百姓皆已田之，而立总谓为草田，占云新自垦。」上书愿以入县官。师古曰：「立上书云新垦得此田，请以入官也。」有诏郡平田予直，师古曰：「受其田而准偿价直也。」钱有贵一万万以上。师古曰：「增於时价。」宝闻之，遣丞相史按验，发其奸，劾奏立、尚怀奸罔上，狡猾不道。尚下狱死。立虽不坐，後兄大司马卫将军商薨，次当代商，上度立而用其弟曲阳侯根为大司马票骑将军。如淳曰：「度，过也。过立而用根。」会益州蛮夷犯法，巴蜀颇不安，上以宝著名西州，拜为广汉太守，秩中二千石，赐黄金三十斤。蛮夷安辑，吏民称之。师古曰：「辑与集同。」徵为京兆尹。故吏侯文以刚直不苟合常称疾不肯仕，宝以恩礼请文，欲为布衣友，日设酒食，妻子相对。文求受署为掾，进见如宾礼。数月，以立秋日署文东部督邮。入见，敕曰：「今日鹰隼始击，当顺天气取奸恶，以成严霜之诛，掾部渠有其人乎？」师古曰：「渠读曰讵。讵，岂也。言掾所部内，岂有其人乎？」文昂曰：「无其人不敢空受职。」师古曰：「昂读曰仰。谓仰头而对也。」宝曰：「谁也？」文曰：「霸陵杜　季。」宝曰：「其次。」师古曰：「除　季之外更有谁也。」文曰：「豺狼横道，不宜复问狐狸。」师古曰：「言不当释大而取小也。」宝默然。　季者大侠，与卫尉淳于长、大鸿胪萧育等皆厚善。宝前失车骑将军，与红阳侯有却，师古曰：「失车骑将军，谓失王音意，奏扈商事也。却与隙同。」自恐见危，时淳于长方贵幸，友宝，宝亦欲附之，始视事而长以　季托宝，故宝穷，无以复应文。文怪宝气索，师古曰：「索，尽也，音先各反。」知其有故，因曰：「明府素著威名，今不敢取　季，当且阖合，勿有所问。师古曰：「阖，闭也。」如此竟岁，吏民未敢诬明府也。师古曰：「诬，谤也。」即度　季而谴它事，李奇曰：「过度不治罪。」众口哗，终身自堕。」师古曰：「堕，毁也，音火规反。」宝曰：「受教。」　季耳目长，闻知之，杜门不通水火，师古曰：「杜，塞也。不通水火，谓虽邻伍亦不往来也。」穿舍後墙为小户，但持I自治园，因文所厚自陈如此。师古曰：「具言恐惧改节之状也。」文曰：「我与　季幸同土壤，素无睚眦，师古曰：「睚音涯。眦音才赐反。睚又音五懈反。眦又音仕懈反。已解於前也。」顾受将命，分当相直。师古曰：「言自顾念受郡将之命，分当相值遇也。分音胡问反。直读曰值也。」诚能自改，严将不治前事，即不更心，但更门户，适趣祸耳。」师古曰：「更，改也。趣读曰促。」　季遂不敢犯法，宝亦竟岁无所谴。明年，　季病死。宝为京兆尹三岁，京师称之。会淳于长败，宝与萧育等皆坐免官。文复去吏，死於家。　季子杜苍，字君敖，名出　季右，在游侠中。哀帝即位，徵宝为谏大夫，迁司隶。初，傅太后与中山孝王母冯太后俱事元帝，有却，师古曰：「以当熊事，惭而嫉之。」傅太后使有司考冯太后，令自杀，众庶冤之。宝奏请覆治，傅太后大怒，曰：「帝置司隶，主使察我。冯氏反事明白，故欲`觖以扬我恶。师古曰：「`觖谓挑发之也。`音它历反。觖音决。挑音它聊反。」我当坐之。」上乃顺指下宝狱。尚书仆射唐林争之，上以林朋党比周，师古曰：「比音频寐反。」左迁敦煌鱼泽障候。大司马傅喜、光禄大夫龚胜固争，上为言太后，出宝复官。顷之，郑崇下狱，宝上书曰：「臣闻疏不图亲，外不虑内。师古曰：「图，谋也。虑，思也。」臣幸得衔命奉使，职在刺举，不敢避贵幸之势，以塞视听之明。按尚书令昌奏仆射崇，下狱覆治，榜掠将死，卒无一辞，师古曰：「榜掠，谓笞击而考问之也。榜音彭。」道路称冤。疑昌与崇内有纤介，师古曰：「言有细故宿嫌也。」浸润相陷，自禁门内枢机近臣，蒙受冤谮，师古曰：「蒙，被也。」亏损国家，为谤不小。臣请治昌，以解众心。」书奏，天子不说，师古曰：「说读曰悦。」以宝名臣不忍诛，乃制诏丞相大司空：「司隶宝奏故尚书仆射崇冤，请狱治尚书令昌。案崇近臣，罪恶暴著，而宝怀邪，附下罔上，以春月作诋欺，遂其奸心，盖国之贼也。传不云乎？『恶利口之覆国家。』师古曰：「论语称孔子之言。」其免宝为庶人。」哀帝崩，王莽白王太后徵宝以为光禄大夫，与王舜等俱迎中山王。平帝立，宝为大司农。会越Q郡上黄龙游江中，太师孔光、大司徒马宫等咸称莽功德比周公，宜告祠宗庙。宝曰：「周公上圣，召公大贤。尚犹有不相说，著於经典，两不相损。师古曰：「周书君]之序曰『召公为保，周公为师，相成王为左右，召公不说，周公作君]』是也。两不相损者，言俱有令名也。召读曰邵。说读曰悦。」今风雨未时，百姓不足，每有一事，群臣同声，师古曰：「言雷同阿附，妄说福祥。」得无非其美者。」师古曰：「言此非朝廷美事也。」时大臣皆失色，侍中奉车都尉甄邯即时承制罢议者。会宝遣吏迎母，母道病，留弟家，独遣妻子。司直陈崇以奏宝，事下三公即讯。师古曰：「就问之也。」宝对曰：「年七十Rg，恩衰共养，营妻子，如章。」师古曰：「R，惑也。g与耄同。自言老耄，心志乱惑，供养之恩衰，具如所奏之章也。R音布内反。共读曰供，音居用反。」宝坐免，终於家。建武中，录旧德臣，以宝孙伉为诸长。师古曰：「伉音抗。诸，琅邪之县也。」毋将隆字君房，东海兰陵人也。大司马车骑将军王音内领尚书，外典兵马，踵故选置从事中郎师古曰：「踵犹蹑也，言承蹑故事也。」与参谋议，奏请隆为从事中郎，迁谏大夫。成帝末，隆奏封事言：「古者选诸侯入为公卿，以褒功德，宜徵定陶王使在国邸，以填万方。」师古曰：「填音竹刃反。」其後上竟立定陶王为太子，隆迁冀州牧、颍川太守。哀帝即位，以高第入为京兆尹，迁执金吾。时侍中董贤方贵，上使中黄门发武库兵，前後十辈，送董贤及上乳母王阿舍。隆奏言：「武库兵器，天下公用，国家武备，缮治造作，皆度大司农钱。苏林曰：「用度皆出大司农。」大司农钱自乘舆不以给共养，师古曰：「共音居用反。养音弋向反。」共养劳赐，壹出少府。盖不以本臧给末用，不以民力共浮费，师古曰：「共读曰供。」别公私，示正路也。古者诸侯方伯得颛征伐，乃赐斧钺。师古曰：「颛与专同也。」汉家边吏，职在距寇，亦赐武库兵，皆任其事然後蒙之。春秋之谊，家不臧甲，所以抑臣威，损私力也。今贤等便僻弄臣，私恩微妾，而以天下公用给其私门，契国威器共其家备。李奇曰：「契，缺也。」晋灼曰：「契，取也。」师古曰：「李说是也。共读曰供。」民力分於弄臣，武兵设於微妾，建立非宜，以广骄僭，非所以示四方也。孔子曰：『奚取於三家之堂！』师古曰：「三家，谓鲁大夫叔孙、仲孙、季孙也。论语云：『三家者，以雍彻。孔子曰：「相维辟公，天子穆穆，奚取於三家之堂！」』言三家以雍彻食，此乃天子之礼耳，何为在三家之堂也！」臣请收还武库。」上不说。师古曰：「说读曰悦。」顷之，傅太后使谒者买诸官婢，贱取之，复取执金吾官婢八人。隆奏言贾贱，请更平直。师古曰：「贾读曰价。其下亦同。」上於是制诏丞相、御史大夫：「交让之礼兴，则虞芮之讼息。师古曰：「虞、芮，二国名。文王为西伯，为断其讼，二国各惭而止也。」隆位九卿，既无以匡朝廷之不逮，而反奏请与永信宫争贵贱之贾，程奏显言，苏林曰：「露奏也。」众莫不闻。举错不由谊理，师古曰：「错音千故反。」争求之名自此始，无以示百僚，伤化失俗。」以隆前有安国之言，如淳曰：「徵定陶王使在国邸也。」左迁为沛郡都尉，迁南郡太守。王莽少时，慕与隆交，隆不甚附。哀帝崩，莽秉政，使大司徒孔光奏隆前为冀州牧治中山冯太后狱冤陷无辜，不宜处位在中土。本中谒者令史立、侍御史丁玄自典考之，但与隆连名奏事。史立时为中太仆，丁玄泰山太守，及尚书令赵昌谮郑崇者为河内太守，皆免官，徙合浦。
　
何并字子廉，祖父以吏二千石自平舆徙平陵。师古曰：「平（陵）〔舆〕，汝南之县也。」并为郡吏，至大司空掾，事何武。武高其志节，举能治剧，为长陵令，道不拾遗。初，邛成太后外家王氏贵，应劭曰：「宣帝王皇后父奉光封邛成侯，成帝母亦姓王，故以父爵别之也。」而侍中王林卿通轻侠，倾京师。後坐法免，宾客愈盛，归长陵上冢，因留饮连日。并恐其犯法，自造门上谒，师古曰：「造，至也，音千到反。」谓林卿曰：「冢间单外，君宜以时归。」师古曰：「单外，言在郊郭之外而单露。」林卿曰：「诺。」先是林卿杀婢婿埋冢舍，师古曰：「婢婿，外人与其婢奸者也。冢舍，守冢之舍也。」并具知之，以非己时，又见其新免，故不发举，欲无令留界中而已，即且遣吏奉谒传送。林卿素骄，惭於宾客，并度其为变，储兵马以待之。师古曰：「储，豫备也。度音徒各反。」林卿既去，北度泾桥，令骑奴还至寺门，拔刀剥其建鼓。师古曰：「诸官曹之所通呼为寺。建鼓一名植鼓。建，立也。谓植木而旁悬鼓焉。县有此鼓者，所以召集号令，为开闭之时。」并自从吏兵追林卿。行数十里，林卿迫窘，乃令奴冠其冠被其b愉自代，乘车从童骑，师古曰：「b愉，曲裾R衣也。童骑，童奴之骑也。」身变服从间径驰去。会日暮追及，收缚冠奴，奴曰：「我非侍中，奴耳。」并心自知已失林卿，乃曰：「王君困，自称奴，得脱死邪？」叱吏断头持还，县所剥鼓置都亭下，署曰：「故侍中王林卿坐杀人埋冢舍，使奴剥寺门鼓。」师古曰：「署谓书表其事也。」吏民惊骇。林卿因亡命，众庶哗，以为实死。师古曰：「哗，众议也。音许元反。」成帝太后以邛成太后爱林卿故，闻之涕泣，为言哀帝。哀帝问状而善之，迁并陇西太守。徙颍川太守，代陵阳严诩。诩本以孝行为官，谓掾史为师友，有过辄闭合自责，终不大言。郡中乱，王莽遣使徵诩，官属数百人为设祖道，诩据地哭。掾史曰：「明府吉徵，不宜若此。」诩曰：「吾哀颍川士，身岂有忧哉！我以柔弱徵，必选刚猛代。代到，将有僵仆者，故相吊耳。」师古曰：「僵，偃也。仆，颠也。僵音姜。仆音赴。」诩至，拜为美俗使者。文颖曰：「宣美风化使者。」是时颍川锺元为尚书令，领廷尉，用事有权。弟威为郡掾，臧千金。师古曰：「臧谓致罪之臧也。」并为太守，（故）〔过〕辞锺廷尉，廷尉免冠为弟请一等之罪，如淳曰：「减死罪一等。」愿蚤就髡钳。并曰：「罪在弟身与君律，不在於太守。」元惧，驰遣人呼弟。阳翟轻侠赵季、李款多畜宾客，以气力渔食闾里，师古曰：「渔者，谓侵夺取之，若渔猎之为也。」至奸人妇女，持吏长短，从横郡中，师古曰：「从音子用反。横音胡孟反。」闻并且至，皆亡去。并下车求勇猛晓文法吏且十人，使文吏治三人狱，武吏往捕之，各有所部。敕曰：「三人非负太守，乃负王法，不得不治。锺威所犯多在赦前，驱使入函谷关，勿令污民间；不入关，乃收之。赵、李桀恶，虽远去，当得其头，以谢百姓。」锺威负其兄，止雒阳，师古曰：「负谓恃其权力也。」吏格杀之。亦得赵、李它郡，持头还，并皆县头及其具狱於市。郡中清静，表善好士，师古曰：「好音呼到反。」见纪颍川，名次黄霸。性清廉，妻子不至官舍。数年，卒。疾病，召丞掾作先令书，师古曰：「先为遗令也。」曰：「告子恢，吾生素餐日久，死虽当得法赙，勿受。如淳曰：「公令，吏死官，得法赙。」师古曰：「赠终者布帛曰赙，音附。」葬为小椁，容下棺。」张晏曰：「礼三重棺。赵简子曰：『不设属辟，下卿之罚也。』或曰但下棺，无余器物也。」师古曰：「言止作小椁，才容下棺而已，无令高大也。读曰但。」恢如父言。王莽擢恢为关都尉。建武中以并孙为郎。赞曰：盖宽饶为司臣，正色立於朝，虽诗所谓「国之司直」无以加也。师古曰：「诗郑风羔裘之篇曰『彼己之子，邦之司直』，言其德美，可主正直之任也。」若采王生之言以终其身，斯近古之贤臣矣。诸葛、刘、郑虽云狂瞽，有异志焉。孔子曰：「吾未见刚者。」师古曰：「论语称孔子之言也。言有刚德者为难也。」以数子之名迹，然毋将污於冀州，孟康曰：「污，下也。」师古曰：「毋将隆为冀州牧，与史立、丁元共奏冯太后事，是为污曲也。污音一胡反。」孙宝桡於定陵，师古曰：「桡亦曲也。谓受淳于长托而不治杜　季也。桡音女教反。」况俗人乎！何并之节，亚尹翁归云。
汉书卷七十八萧望之传第四十八
萧望之字长倩，东海兰陵人也，师古曰：「近代谱谍妄相托附，乃云望之萧何之後，追次昭穆，流俗学者共祖述焉。但A侯汉室宗臣，功高位重，子孙胤绪具详表、传。长倩钜儒达学，名节并隆，博览古今，能言其祖。市朝未变，年载非遥，长老所传，耳目相接，若其实承何後，史传宁得弗详？汉书既不叙论，後人焉所取信？不然之事，断可识矣。」徙杜陵。家世以田为业，至望之，好学，治齐诗，事同县后仓且十年。以令诣太常受业，如淳曰：「令郡国官有好文学敬长肃政教者，二千石奏上，与计偕，诣太常受业如弟子也。」复事同学博士白奇，师古曰：「常同於后仓受业，而奇後为博士。」又从夏侯胜问论语、礼服。师古曰：「礼之丧服也。」京师诸儒称述焉。是时大将军霍光秉政，长史丙吉荐儒生王仲翁与望之等数人，皆召见。先是左将军上官桀与盖主谋杀光，光既诛桀等，後出入自备。吏民当见者，露索去刀兵，两吏挟持。师古曰：「索，搜也，露形体而搜也。索音山客反。」望之独不肯听，自引出合曰：「不愿见。」吏牵持匈匈。光闻之，告吏勿持。望之既至前，说光曰：「将军以功德辅幼主，将以流大化，致於洽平，师古曰：「令太平之化通洽四方也。」是以天下之士延颈企踵，争愿自（劾）〔效〕，以辅高明。今士见者皆先露索挟持，恐非周公相成王躬吐握之礼，致白屋之意。」师古曰：「周公摄政，一沐三握发，一饭三吐哺，以接天下之士。白屋，谓白盖之屋以茅覆之，贱人所居。盖音合。」於是光独不除用望之，而仲翁等皆补大将军史。三岁间，仲翁至光禄大夫给事中，望之以射策甲科为郎，师古曰：「射策者，谓为难问疑义书之於策，量其大小署为甲乙之科，列而置之，不使彰显。有欲射者，随其所取得而释之，以知优劣。射之，言投射也。对策者，显问以政事经义，令各对之，而观其（人）〔文〕辞定高下也。」署小苑东门候。师古曰：「署，补署也。门候，主候时而开闭也。」仲翁出入从仓头庐儿，师古曰：「皆官府之给贱役者也，解在贡禹传。」下车趋门，传呼甚宠，师古曰：「趋读曰趣。趣，向也。下车而向门，传声而呼侍从者，甚有尊宠也。」顾谓望之曰：「不肯录录，反抱关为。」师古曰：「录录谓循常也。言望之不能随例搜索，以（为）〔违〕执政，不得大官而守门也。」望之曰：「各从其志。」後数年，坐弟犯法，不得宿卫，免归为郡吏。及御史大夫魏相除望之为属，察廉为大行治礼丞。
时大将军光薨，子禹复为大司马，兄子山领尚书，师古曰：「霍山，去病之孙。今云兄子者，转写误尔。」亲属皆宿卫内侍。地节三年夏，京师雨雹，望之因是上疏，愿赐清闲之宴，口陈灾异之意。师古曰：「闲读曰闲。」宣帝自在民间闻望之名，曰：「此东海萧生邪？下少府宋畸问状，师古曰：「畸音居宜反。」无有所讳。」望之对，以为「春秋昭公三年大雨雹，是时季氏专权，卒逐昭公。乡使鲁君察於天变，宜亡此害。师古曰：「乡读曰向。亡读曰无。」今陛下以圣德居位，思政求贤，尧舜之用心也。然而善祥未臻，阴阳不和，是大臣任政，一姓擅势之所致也。附枝大者贼本心，私家盛者公室危。师古曰：「本心，树之本株也。」唯明主躬万机，选同姓，举贤材，以为腹心，与参政谋，令公卿大臣朝见奏事，明陈其职，以考功能。如是，则庶事理，公道立，奸邪塞，私权废矣。」对奏，天子拜望之为谒者。时上初即位，思进贤良，多上书言便宜，辄下望之问状，高者请丞相御史，师古曰：「望之以其人所言之状请於丞相御史，或以奏闻，即见超擢。」次者中二千石试事，满岁以状闻，师古曰：「试令行其所言之事，或以诸它职事试之。」下者报闻，或罢归田里，所白处奏皆可。师古曰：「当主上之意也。」累迁谏大夫，丞相司直，岁中三迁，官至二千石。其後霍氏竟谋反诛，望之浸益任用。师古曰：「浸，渐也。」是时选博士谏大夫通政事者补郡国守相，以望之为平原太守。望之雅意在本朝，远为郡守，内不自得，乃上疏曰：「陛下哀愍百姓，恐德化之不究，师古曰：「究，竟也，谓周遍於天下。」悉出谏官以补郡吏，所谓忧其末而忘其本者也。朝无争臣则不知过，国无达士则不闻善。师古曰：「达士谓达於政事也。」愿陛下选明经术，温故知新，通於几微谋虑之士以为内臣，与参政事。诸侯闻之，则知国家纳谏忧政，亡有阙遗。若此不怠，成康之道其庶几乎！师古曰：「周成康二王致太平也。」外郡不治，岂足忧哉？」书闻，徵入守少府。宣帝察望之经明持重，论议有余，材任宰相，师古曰：「任，堪也。」欲详试其政事，复以为左冯翊。望之从少府出为左迁，恐有不合意，即移病。师古曰：「移病谓移书言病。一曰以病而移居。」上闻之，使侍中成都侯金安上谕意曰：「所用皆更治民以考功。师古曰：「更犹经历也，音工衡反。」君前为平原太守日浅，故复试之於三辅，非有所闻也。」师古曰：「所闻谓闻其短失。」望之即视事。是岁西羌反，汉遣後将军征之。京兆尹张敞上书言：「国兵在外，军以夏发，陇西以北，安定以西，吏民并给转输，田事颇废，素无余积，虽羌虏以破，来春民食必乏。穷辟之处，买亡所得，师古曰：「辟读曰僻也。」县官谷度不足以振之。师古曰：「度音徒各反。」愿令诸有罪，非盗受财杀人及犯法不得赦者，皆得以差入谷此八郡赎罪。师古曰：「差，次也。八郡，即陇西以北，安定以西。」务益致谷以豫备百姓之急。」事下有司，望之与少府李疆议，以为「民函阴阳之气，有（仁）〔好〕义欲利之心，师古曰：「函与含同也。」在教化之所助。尧在上，不能去民欲利之心，而能令其欲利不胜其好义也；虽桀在上，不能去民好义之心，而能令其好义不胜其欲利也。故尧、桀之分，在於义利而已，道民不可不慎也。师古曰：「道读曰导。」今欲令民量粟以赎罪，如此则富者得生，贫者独死，是贫富异刑而法不壹也。人情，贫穷，父兄囚执，闻出财得以生活，为人子弟者将不顾死亡之患，败乱之行，以赴财利，求救亲戚。一人得生，十人以丧，如此，伯夷之行坏，公绰之名灭。师古曰：「公绰，鲁大夫孟公绰也。论语称孔子曰：『若臧武仲之智，公绰之不欲，卞庄子之勇，冉求之艺，文之以礼乐，可以为成人矣。』」政教壹倾，虽有周召之佐，恐不能复。师古曰：「召读曰邵。复音扶目反。」古者臧於民，不足则取，有余则予。诗曰『爰及矜人，哀此鳏寡』，师古曰：「小雅鸿雁之诗也。矜人，可哀矜之人，谓贫弱者也。言王者惠泽下及哀矜之人以至鳏寡。」上惠下也。又曰『雨我公田，遂及我私』，师古曰：「小雅大田之诗也。言众庶喜於时雨，先润公田，又及私田，是则其心先公後私。雨音于具反。」下急上也。今有西边之役，民失作业，虽户赋口敛以赡其困乏，师古曰：「率户而赋，计口而敛也。」古之通义，百姓莫以为非。以死救生，恐未可也。师古曰：「子弟竭死以救父兄，令其生也。」陛下布德施教，教化既成，尧舜亡以加也。今议开利路以伤既成之化，臣窃痛之。」於是天子复下其议两府，丞相、御史以难问张敞。敞曰：「少府左冯翊所言，常人之所守耳。昔先帝征四夷，兵行三十余年，百姓犹不加赋，而军用给。今羌虏一隅小夷，跳梁於山谷间，汉但令罪人出财减罪以诛之，其名贤於烦扰良民横兴赋敛也。师古曰：「横音胡孟反。」又诸盗及杀人犯不道者，百姓所疾苦也，皆不得赎；首匿、见知纵、所不当得为之属，议者或颇言其法可蠲除，师古曰：「以其罪轻而法重，故常欲除此科条。」今因此令赎，其便明甚，何化之所乱？甫刑之罚，小过赦，薄罪赎，师古曰：「吕侯为周穆王司寇，作赎刑之法，谓之吕刑。後改为甫侯，故又称甫刑也。」有金选之品，应劭曰：「选音刷，金铢两名也。」师古曰：「音刷是也。字本作锊，锊即锾也，其重十一铢二十五分铢之十三，一曰重六两。吕刑曰：『墨辟疑赦，其罚百锾；劓辟疑赦，其罚惟倍；|辟疑赦，其罚倍差；宫辟疑赦，其罚六百锾；大辟疑赦，其罚千锾。』是其品也。」所从来久矣，何贼之所生？敞备o衣二十余年，如淳曰：「虽有五时服，至朝皆著o衣。」尝闻罪人赎矣，未闻盗贼起也。窃怜凉州被寇，方秋饶时，民尚有饥乏，病死於道路，况至来春将大困乎！不早虑所以振救之策，而引常经以难，恐後为重责。常人可与守经，未可与权也。敞幸得备列卿，以辅两府为职，不敢不尽愚。」望之、疆复对曰：「先帝圣德，贤良在位，作宪垂法，为无穷之规，永惟边竟之不赡，师古曰：「惟，思也。竟读曰境。其下亦同。」故金布令甲曰师古曰：「金布者，令篇名也。其上有府库金钱布帛之事，因以名篇。令甲者，其篇甲乙之次。」『边郡数被兵，离饥寒，师古曰：「离，遭也。」夭绝天年，父子相失，令天下共给其费』，师古曰：「同共给之也。自此以上，令甲之文。」固为军旅卒暴之事也。师古曰：「卒读曰猝。言此令文专为军旅猝暴而施设。」闻天汉四年，常使死罪人入五十万钱减死罪一等，豪疆吏民请夺假，师古曰：「音土得反。」至为盗贼以赎罪。其後奸邪横暴，群盗并起，师古曰：「横音胡孟反。」至攻城邑，杀郡守，充满山谷，吏不能禁，明诏遣绣衣使者以兴兵击之，师古曰：「军兴之法也。」诛者过半，然後衰止。愚以为此使死罪赎之败也，故曰不便。」时丞相魏相、御史大夫丙吉亦以为羌虏且破，转输略足相给，遂不施敞议。望之为左冯翊三年，京师称之，迁大鸿胪。先是乌孙昆弥翁归靡因长罗侯常惠上一书，师古曰：「昆弥，乌孙之王号也。翁归靡，其人名也。」愿以汉外孙元贵靡为嗣，得复尚少主，苏林曰：「宗室女也。」结婚内附，畔去匈奴。诏下公卿议，望之以为乌孙绝域，信其美言，万里结婚，非长策也。天子不听。神爵二年，遣长罗侯惠使送公主配元贵靡。未出塞，翁归靡死，其兄子狂王背约自立。惠从塞下上书，愿留少主敦煌郡。惠至乌孙，责以负约，因立元贵靡，还迎少主。诏下公卿议，望之复以为「不可。乌孙持两端，亡坚约，其效可见。前少主在乌孙四十余年，恩爱不亲密，边境未以安，此已事之验也。今少主以元贵靡不得立而还，信无负於四夷，此中国之大福也。少主不止，繇役将兴，其原起此。」天子从其议，徵少主还。後乌孙虽分国两立，以元贵靡为大昆弥，汉遂不复与结婚。三年，代丙吉为御史大夫。五凤中匈奴大乱，议者多曰匈奴为害日久，可因其坏乱举兵灭之。诏遣中朝大司马车骑将军韩增、诸吏富平侯张延寿、光禄勋杨恽、太仆戴长乐问望之计策，望之对曰：「春秋晋士丐帅师侵齐，闻齐侯卒，引师而还，君子大其不伐丧，师古曰：「士丐，晋大夫范宣子也。春秋公羊传襄十九年，齐侯环卒，『晋士丐帅师侵齐，至谷，闻齐侯卒，乃还。还者何？善辞也，大其不伐丧也。』」以为恩足以服孝子，谊足以动诸侯。前单于慕化乡善称弟，苏林曰：「弟，顺也。」师古曰：「乡读曰向。弟音悌。」遣使请求和亲，海内欣然，夷狄莫不闻。未终奉约，不幸为贼臣所杀，今而伐之，是乘乱而幸灾也，彼必奔走远遁。不以义动兵，恐劳而无功。宜遣使者吊问，辅其微弱，救其灾患，四夷闻之，咸贵中国之仁义。如遂蒙恩得复其位，必称臣服从，此德之盛也。」上从其议，後竟遣兵护辅呼韩邪单于定其国。是时大司农中丞耿寿昌奏设常平仓，上善之，望之非寿昌。师古曰：「此望之不知权道。」丞相丙吉年老，上重焉，望之又奏言：「百姓或乏困，盗贼未止，二千石多材下不任职。三公非其人，则三光为之不明，今首岁日月少光，师古曰：「首岁，岁之初。首谓正月也。」咎在臣等。」上以望之意轻丞相，师古曰：「言三公非其人，又云咎在臣等，是其意毁丞相。」乃下侍中建章卫尉金安上、光禄勋杨恽、御史中丞王忠，并诘问望之。师古曰：「三人同共问之。」望之免冠置对，天子繇是不说。师古曰：「繇读与由同。说读曰悦。」後丞相司直　延寿师古曰：「　音婆。」奏：「侍中谒者良使（丞）〔承〕制诏望之，望之再拜已。良与望之言，望之不起，因故下手，苏林曰：「伏地而言也。」而谓御史曰『良礼不备』。故事丞相病，明日御史大夫辄问病；朝奏事会庭中，差居丞相後，丞相谢，大夫少进，揖。今丞相数病，望之不问病；会庭中，与丞相钧礼。师古曰：「不为前後之差也。」时议事不合意，望之曰：『侯年宁能父我邪！』服虔曰：「宁能与吾父同年邪？」知御史有令不得擅使，望之多使守史自给车马，之杜陵护视家事。如淳曰：「汉仪注御史大夫史（旨）〔员〕四十五人，皆六百石，其十五人给事殿中，其余三十人留守治百事，皆冠法冠。」师古曰：「自给车马者，令其自乘私车马也。」少史冠法冠，为妻先引，苏林曰：「少史，曹史之下者也。」文颖曰：「先引谓导车前。」又使卖买，私所附益凡十万三千。师古曰：「使其史为望之家有所卖买，而史以其私钱增益之，用润望之也。」案望之大臣，通经术，居九卿之右，师古曰：「右，上也。」本朝所仰，至不奉法自修，踞慢不逊攘，师古曰：「攘，古让字。」受所监臧二百五十以上，师古曰：「二百五十以上者，当时律令坐罪之次，若今律条言一尺以上、一疋以上矣。」请逮捕系治。」上於是策望之曰：「有司奏君责使者礼，遇丞相亡礼，廉声不闻，敖慢不逊，师古曰：「敖读曰傲。」亡以扶政，帅先百僚。君不深思，陷于兹秽，朕不忍致君于理，使光禄勋恽策诏，左迁君为太子太傅，授印。其上故印使者，师古曰：「使者即谓杨恽也。命恽授太傅印，而望之以大夫印上於恽。」便道之官。君其秉道明孝，正直是与，帅意亡　，靡有後言。」师古曰：「　，古愆字。後言谓自申理。」望之既左迁，而黄霸代为御史大夫。数月间，丙吉薨，霸为丞相。霸薨，于定国复代焉。望之遂见废，不得相。为太傅，以论语、礼服授皇太子。
初，匈奴呼韩邪单于来朝，诏公卿议其仪，丞相霸、御史大夫定国议曰：「圣王之制，施德行礼，先京师而後诸夏，先诸夏而後夷狄。诗云：『率礼不越，遂视既发；相土烈烈，海外有截。』师古曰：「商颂长发之诗也。率，循也。遂，遍也。既，尽也。发，行也。相土，契之孙也。烈烈，威也。截，齐也。言殷宗受命为诸侯，能修礼度，无有所逾越也。遍省视之，教令尽行，而相土之威烈烈然盛，四海之外皆整齐。」陛下圣德充塞天地，师古曰：「充，实也。塞，满也。」光被四表，师古曰：「四表，四海之外。」匈奴单于乡风慕化，奉珍朝贺，师古曰：「乡读曰向。」自古未之有也。其礼仪宜如诸侯王，位次在下。」望之以为「单于非正朔所加，故称敌国，宜待以不臣之礼，位在诸侯王上。外夷稽首称藩，中国让而不臣，此则羁縻之谊，谦亨之福也。师古曰：「易谦卦之辞曰『谦，亨，天道下济而光明，地道卑而上行』，言谦之为德，无所不通也。亨音火庚反。」书曰『戎狄荒服』，师古曰：「逸书也。」言其来〔服〕，荒忽亡常。如使匈奴後嗣卒有鸟窜鼠伏，阙於朝享，不为畔臣。师古曰：「卒，终也。本以客礼待之，若後不来，非叛臣。」信让行乎蛮貉，福祚流于亡穷，万世之长策也。」天子采之，下诏曰：「盖闻五帝三王教化所不施，不及以政。今匈奴单于称北藩，朝正朔，朕之不逮，德不能弘覆。其以客礼待之，令单于位在诸侯王上，赞谒称臣而不名。」及宣帝寝疾，选大臣可属者，师古曰：「属音之欲反。」引外属侍中乐陵侯史高、太子太傅望之、少傅周堪至禁中，拜高为大司马车骑将军，望之为前将军光禄勋，堪为光禄大夫，皆受遗诏辅政，领尚书事。宣帝崩，太子袭尊号，是为孝元帝。望之、堪本以师傅见尊重，上即位，数宴见，言治乱，陈王事。望之选白宗室明经达学散骑谏大夫刘更生给事中，与侍中金敞并拾遗左右。四人同心谋议，劝道上以古制，师古曰：「道读曰导。」多所欲匡正，上甚乡纳之。师古曰：「乡读曰向，意信向之而纳用其言。」初，宣帝不甚从儒术，任用法律，而中书宦官用事。中书令弘恭、石显久典枢机，明习文法，亦与车骑将军高为表里，论议常独持故事，不从望之等。恭、显又时倾仄见x。文颖曰：「恭、显心不自安也。」师古曰：「文说非也。言其不能持正，故议论大事见x於天子也。仄，古侧字。」望之以为中书政本，宜以贤明之选，自武帝游宴後庭，故用宦者，非国旧制，又违古不近刑人之义，师古曰：「礼曰『刑人不在君侧』也。」白欲更置士人，繇是大与高、恭、显忤。师古曰：「繇读与由同。忤谓相违逆也。」上初即位，谦让重改作，师古曰：「重，难也。未欲更置士人於中书也。」议久不定，出刘更生为宗正。望之、堪数荐名儒茂材以备谏官。会稽郑朋阴欲附望之，上疏言车骑将军高遣客为奸利郡国，及言许、史子弟罪过。章视周堪，师古曰：「视读曰示。以朋所奏之章示堪也。」堪白令朋待诏金马门。朋奏记望之曰：「将军体周召之德，秉公绰之质，有卞庄之威。师古曰：「周谓周公旦。召谓召公]。公绰，孟公绰也，廉正寡欲。卞庄子，鲁卞邑大夫，盖勇士也。召读曰邵。」至乎耳顺之年，师古曰：「论语孔子曰『六十而耳顺』。」履折冲之位，号至将军，诚士之高致也。窟穴黎庶莫不欢喜，咸曰将军其人也。师古曰：「国家委任，诚得其人也。」今将军 
　云若管晏而休，遂行日仄至周召乃留乎？师古曰：「问望之立意当趣如管晏而止，为欲恢廓其道，日昃不食，追周召之迹然後已乎？　读曰模。其字从木。」若管晏而休，则下走将归延陵之皋，应劭曰：「下走，仆也。」张晏曰：「吴公子札食邑延陵，薄吴王之行，弃国而耕於皋泽。朋云望之所为若但如管晏，则不处汉朝，将归会稽，寻延陵之轨，隐耕皋泽之中也。」师古曰：「下走者，自谦言趋走之役也。」修农圃之畴，师古曰：「美田曰畴。」畜鸡种黍，　见二子，没齿而已矣。师古曰：「论语云：『子路从而後，遇丈人以杖荷，止子路宿，杀鸡为黍而食之，见其二子焉。明日子路行，以告。子曰：「隐者也。」使子路反见之，至则行矣。』朋之所云盖谓此也。　，古俟字也。俟，待（世）〔也〕。没齿，终身也。，草器也，音徒钓反。」如将军昭然度行，积思塞邪枉之险蹊，宣中庸之常政，师古曰：「度行，度越常检而为高行也。蹊，径，谓道也，音奚。」兴周召之遗业，亲日仄之兼听，则下走其庶几愿竭区区，底厉锋锷，师古曰：「锋，刃端也。锷，刃旁也，音五各反。」奉万分之一。」望之见纳朋，接待以意。师古曰：「与之相见，纳用其说也。」朋数称述望之，短车骑将军。师古曰：「短谓毁其短恶也。」言许、史过失。後朋行倾邪，望之绝不与通。朋与大司农史李宫俱待诏，堪独白宫为黄门郎。朋，楚士，怨恨，张晏曰：「朋，会稽人，会稽并属楚。」苏林曰：「楚人　急也。」更求入许、史，推所言许、史事曰：「皆周堪、刘更生教我，我关东人，何以知此？」於是侍中许章白见朋。朋出扬言曰：「我见，言前将军小过五，大罪一。中书令在旁，知我言状。」望之闻之，以问弘恭、石显。显、恭恐望之自讼，下於它吏，即挟朋及待诏华龙。师古曰：「华音胡化反。」龙者，宣帝时与张子f等待诏，师古曰：「f音巨遥反，字或作侨。」以行污璨唤，师古曰：「栌牖嗤。」欲入堪等，堪等不纳，故与朋相结。恭、显令二人告望之等谋欲罢车骑将军疏退许、史状，候望之出休日，令朋、龙上之。事下弘恭问状，望之对曰：「外戚在位多奢淫，欲以匡正国家，非为邪也。」恭、显奏「望之、堪、更生朋党相称举，数谮诉大臣，毁离亲戚，欲以专擅权势，为臣不忠，诬上不道，请谒者召致廷尉。」时上初即位，不省「谒者召致廷尉」为下狱也，可其奏。後上召堪、更生，曰系狱。上大惊曰：「非但廷尉问邪？」以责恭、显，皆叩头谢。上曰：「令出视事。」恭、显因使高言：「上新即位，未以德化闻於天下，而先验师傅，既下九卿大夫狱，宜因决免。」於是制诏丞相御史：「前将军望之傅朕八年，亡它罪过，今事久远，识忘难明。师古曰：「言不能尽记，有遗忘者，故难明。」其赦望之罪，收前将军光禄勋印绶，及堪、更生皆免为庶人。」而朋为黄门郎。後数月，制诏御史：「国之将兴，尊师而重傅。故前将军望之傅朕八年，道以经术，厥功茂焉。师古曰：「道读曰导。茂，美也。」其赐望之爵关内侯，食邑六百户，给事中，朝朔望，坐次将军。」天子方倚欲以为丞相，师古曰：「倚音於绮反。」会望之子散骑中郎汲上书讼望之前事，师古曰：「汲音级。」事下有司，复奏「望之前所坐明白，无谮诉者，师古曰：「言望之自有罪，非人谗谮而诉之也。」而教子上书，称引亡辜之诗，失大臣体，不敬，请逮捕。」弘恭、石显等知望之素高节，不x辱，建白「望之师古曰：「建立此议而白之於天子。」前为将军辅政，欲排退许、史，专权擅朝。幸得不坐，复赐爵邑，与闻政事，师古曰：「与读曰豫。」不悔过服罪，深怀怨望，教子上书，归非於上，师古曰：「言归恶於天子也。」自以托师傅，怀终不坐。师古曰：「言恃旧恩，自谓终无罪，坐怀此心。」非颇x望之於牢狱，塞其怏怏心，则圣朝亡以施恩厚。」服虔曰：「非，不也。」上曰：「萧太傅素刚，安肯就吏？」显等曰：「人命至重，望之所坐，语言薄罪，必亡所忧。」上乃可其奏。显等封以付谒者，敕令召望之手付，因令太常急发执金吾车骑驰围其第。使者至，召望之。望之欲自杀，其夫人止之，以为非天子意。望之以问门下生朱云。云者好节士，劝望之自裁。於是望之昂天叹曰：师古曰：「昂读曰仰。」「吾尝备位将相，年逾六十矣，老入牢狱，苟求生活，不亦鄙乎！」字谓云曰：「游，师古曰：「朱云字游，呼其字。」趣和药来，无久留我死！」师古曰：「趣读曰促。」竟饮鸩自杀。天子闻之惊，拊手曰：「曩固疑其不就牢狱，果然杀吾贤傅！」是时太官方上昼食，上乃却食，为之涕泣，哀恸左右。师古曰：「恸，动也。」於是召显等责问以议不详。师古曰：「详，审也。」皆免冠谢，良久然後已。望之有罪死，有司请绝其爵邑。有诏加恩，长子汲嗣为关内侯。天子追念望之不忘，每岁时遣使者祠祭望之冢，终元帝世。望之八子，至大官者育、咸、由。
　
育字次君，少以父任为太子庶子。元帝即位，为郎，病免，後为御史。大将军王凤以育名父子，著材能，除为功曹，迁谒者，使匈奴副校尉。师古曰：「时令校尉为使於匈奴而育为之副使，故授副校尉也。」後为茂陵令，会课，育第六。师古曰：「如今之考第高下。」而漆令郭舜殿，见责问，师古曰：「殿，後也。言有所负，最居下也。殿音丁见反。」育为之请，扶风怒曰：「君课第六，裁自脱，师古曰：「脱，免也，音吐活反。」何暇欲为左右言？」师古曰：「左右者，言与同列在其左右，若今言旁人也。」及罢出，传召茂陵令诣後曹，如淳曰：「贼曹、决曹皆後曹。」当以职事对。师古曰：「忿其为漆令言，故欲以职事责之。」育径出曹，书佐随牵育，育案佩刀曰：「萧育杜陵男子，何诣曹也！」师古曰：「自言欲免官而去，但是杜陵一白衣男子耳，何须召我诣曹乎？」遂趋出，欲去官。明旦，诏召入，拜为司隶校尉。育过扶风府门，官属掾史数百人拜谒车下。後坐失大将军指免官。复为中郎将使匈奴。历冀州、青州两郡刺史，长水校尉，泰山太守，入守大鸿胪。以名贼梁子政阻山为害，久不伏辜，师古曰：「名贼者，自显其名，无所避匿言其疆也。」育为右扶风数月，尽诛子政等。坐与定陵侯淳于长厚善免官。哀帝时，南郡江中多盗贼，拜育为南郡太守。上以育耆旧名臣，乃以三公使车载育入殿中受策，孟康曰：「使车，三公奉使之车，若安车也。」曰：「南郡盗贼群辈为害，朕甚忧之。以太守威信素著，故委南郡太守，之官，其於为民除害，安元元而已，亡拘於小文。」加赐黄金二十斤。育至南郡，盗贼静。病去官，起家复为光禄大夫执金吾，以寿终於官。育为人严猛尚威，居官数免，稀迁。少与陈咸、朱博为友，著闻当世。往者有王阳、贡公，故长安语曰「萧、朱结绶，王、贡弹冠」，言其相荐达也。始育与陈咸俱以公卿子显名，咸最先进，年十八为左曹，二十余御史中丞。时朱博尚为杜陵亭长，为咸、育所攀援，入王氏。师古曰：「援，引也，音爰。」後遂并历刺史郡守相，及为九卿，而博先至将军上卿，历位多於咸、育，遂至丞相。育与博後有隙，不能终，故世以交为难。咸字仲，为丞相史，举茂材，好令，迁淮阳、泗水内史，张掖、弘农、河东太守。所居有迹，数增秩赐金。後免官，复为越骑校尉、护军都尉、中郎将，使匈奴，至大司农，终官。
　
由字子骄，为丞相西曹卫将军掾，迁谒者，使匈奴副校尉。後举贤良，为定陶令，迁太原都尉，安定太守。治郡有声，多称荐者。初，哀帝为定陶王时，由为定陶令，失王指，顷之，制书免由为庶人。哀帝崩，为复土校尉、京辅左辅都尉，迁江夏太守。平江贼成重等有功，增秩为陈留太守。元始中，作明堂辟雍，大朝诸侯，徵由为大鸿胪，会病，不及宾赞，师古曰：「赞导九宾之事。」还归故官，病免。复为中散大夫，终官。家至吏二千石者六七人。赞曰：萧望之历位将相，籍师傅之恩，可谓亲昵亡间。师古曰：「间，隙也。」及至谋泄隙开，谗邪购之，卒为便嬖宦竖所图，师古曰：「图，谋也。」哀哉！〔不然〕，望之堂堂，折而不桡，师古曰：「桡，曲也，音女教反。」身为儒宗，有辅佐之能，近古社稷臣也。
汉书卷七十九冯**传第四十九
冯奉世字子明，上党潞人也，师古曰：「潞音路。」徙杜陵。其先冯亭，为韩上党守。奏攻上党，绝太行道，师古曰：「太行，山名，险道所经行也。行音胡郎反。」韩不能守，冯亭乃入上党城守於赵。师古曰：「据守上党城而以降赵。」赵封冯亭为华阳君，与赵将括距秦，师古曰：「括，赵括，赵奢之子也。」战死於长平。宗族繇是分散，师古曰：「繇读与由同。」或留潞，或在赵。在赵者为官帅将，师古曰：「帅音所类反，字或作师，其义两通。」官帅将子为代相。及秦灭六国，而冯亭之後冯毋择、冯去疾、冯劫皆为秦将相焉。汉兴，文帝时冯唐显名，即代相子也。至武帝末，奉世以良家子选为郎。昭帝时，以功次补武安长。失官，年三十余矣，乃学春秋涉大义，读兵法明习，前将军韩增奏以为军司空令。本始中，从军击匈奴。军罢，复为郎。
先是时，汉数出使西域，多辱命不称，或贪污，为外国所苦。师古曰：「苦谓困辱之。」是时乌孙大有击匈奴之功，而西域诸国新辑，师古曰：「辑与集同。集，和也。」汉方善遇，欲以安之，选可使外国者。前将军增举奉世以卫候使持节送大宛诸国客。至伊修城，师古曰：「伊修城在鄯善国，汉於其中置屯田吏士也。」都尉宋将言莎车与旁国共攻杀汉所置莎车王万年，师古曰：「莎车，国名；万年，其（名王）〔王名〕也。莎音素和反。」并杀汉使者奚充国。时匈奴又发兵攻车师城，不能下而去。莎车遣使扬言北道诸国已属匈奴矣，於是攻劫南道，与歃盟畔汉，从鄯善以西皆绝不通。师古曰：「鄯音善。」都护郑吉、校尉司马意皆在北道诸国间。奉世与其副严昌计，以为不亟击之则莎车日疆，师古曰：「亟，急也，音居力反。」其势难制，必危西域。遂以节谕告诸国王，因发其兵，南北道合万五千人进击莎车，攻拔其城。莎车王自杀，传其首诣长安。诸国悉平，威振西域。奉世乃罢兵以闻。宣帝召见韩增，曰：「贺将军所举得其人。」奉世遂西至大宛。大宛闻其斩莎车王，敬之异於它使。得其名马象龙而还。师古曰：「言马形似龙者。」上甚说，师古曰：「说读曰悦。」下议封奉世。师古曰：「下其事令议之。」丞相、将军皆曰：「春秋之义，大夫出疆，有可以安国家，则颛之可也。师古曰：「颛与专同。」奉世功效尤著，宜加爵土之赏。」少府萧望之独以奉世奉使有指，师古曰：「本为送诸国客。」而擅矫制违命，发诸国兵，虽有功效，不可以为後法。即封奉世，开後奉使者利，以奉世为比，师古曰：「比音必寐反。」争逐发兵，要功万里之外，师古曰：「逐，竞也。」为国家生事於夷狄。渐不可长，奉世不宜受封。上善望之议，以奉世为光禄大夫、水衡都尉。元帝即位，为执金吾。上郡属国归义降胡万余人反去。初，昭帝末，西河属国胡伊酋若王亦将众数千人畔，师古曰：「酋音才由反。」奉世辄持节将兵追击。师古曰：「言西河、上郡羌胡反畔，子明再追击之。」右将军典属国常惠薨，奉世代为右将军典属国，加诸吏之号。数岁，为光禄勋。永光二年秋，陇西羌　姐旁种反，师古曰：「　音所廉反，又音先廉反。姐音紫。今西羌尚有此姓，而　音先冉反。」诏召丞相韦玄成、御史大夫郑弘、大司马车骑将军王接、左将军许嘉、右将军奉世入议。是（岁时）〔时，岁〕比不登，师古曰：「比，（类）〔频〕也。登，成也。」京师谷石二百余，师古曰：「一石直二百余钱也。下皆类此。」边郡四百，关东五百。四方饥馑，朝廷方以为忧，而遭羌变。玄成等漠然莫有对者。师古曰：「漠，无声也，音莫。」奉世曰：「羌虏近在竟内背畔，师古曰：「竟读曰境。」不以时诛，亡以威制远蛮。臣愿帅师讨之。」上问用兵之数，对曰：「臣闻善用兵者，役不再兴，粮不三载，故师不久暴而天诛亟决。师古曰：「暴，露也。亟，急也，音居力反。」往者数不料敌，师古曰：「料，量也，音聊。」而师至於折伤；再三发P，如淳曰：「P，推也。淮南子曰『内郡P车而饷』。音而陇反。」则旷日烦费，威武亏矣。今反虏无虑三万人，师古曰：「无虑，举凡之言也，无小思虑而大计也。」法当倍用六万人。然羌戎弓矛之兵耳，器不犀利，如淳曰：「今俗刀兵利为犀。」晋灼曰：「犀，坚也。」师古曰：「晋说是。」可用四万人，一月足以决。」丞相、御史、两将军皆以为民方收敛时，未可多发；万人屯守之，且足。奉世曰：「不可。天下被饥馑，士马羸m，师古曰：「m，减也，音呼到反。」守战之备久废不简，师古曰：「简谓选拣。」夷狄皆有轻边吏之心，而羌首难。师古曰：「言创首为寇难也。」今以万人分屯数处，虏见兵少，必不畏惧，战则挫兵病师，守则百姓不救。如此，怯弱之形见，羌人乘利，诸种并和，师古曰：「和，应也，音胡卧反。」相扇而起，臣恐中国之役不得止於四万，非财币所能解也。故少发师而旷日，师古曰：「旷，空也，空费其日而无功也。」与一举而疾决，利害相万也。」师古曰：「相比则为万倍也。」固争之，不能得。有诏益二千人。於是遣奉世将万二千人骑，以将屯为名。师古曰：「且云领兵屯田，不言讨贼。」典属国任立、护军都尉韩昌为偏裨，到陇西，分屯三处。典属国为右军，屯白石；护军都尉为前军，屯临洮；奉世为中军，屯首阳西极上。如淳曰：「西极，山名也。」前军到降同阪，师古曰：「陂，平阪也。降同者，阪名也。阪音府板反。降音下江反。陂音普何反。」先遣校尉在前与羌争地利，又别遣校尉救民於广阳谷。羌虏盛多，皆为所破，杀两校尉。奉世具上地形部众多少之计，愿益三万六千人乃足以决事。书奏，天子大为发兵六万余人，拜太常弋阳侯任千秋为奋武将军以助焉。奉世上言：「愿得其众，不须（复）烦大将。」因陈转输之费。上於是以玺书劳奉世，且让之，师古曰：「让，责也，责其不须大将。」曰：「皇帝问将兵右将军，师古曰：「官为右将军而将兵在外，故谓之将兵右将军也。」甚苦暴露。羌虏侵边境，杀吏民，甚逆天道，故遣将军帅士大夫行天诛。以将军材质之美，奋精兵，诛不轨，百下百全之道也。今乃有畔敌之名，如淳曰：「不敢当敌攻战，为畔敌也。」大为中国羞。以昔不闲习之故邪？师古曰：「言未尝当羌虏，不测其形便。」以恩厚未洽，信约不明也？师古曰：「言将军恩惠未洽於士卒，又不能明其约誓，使在下信也。」朕甚怪之。上书言羌虏依深山，多径道，不得不多分部遮要害，须得後发营士，足以决事，部署已定，势不可复置大将，闻之。前为将军兵少，不足自守，故发近所骑，日夜诣，师古曰：「近所，随近之处也。日夜，言兼行不休息也。诣，诣军所。」非为击也。师古曰：「助其守。」今发三辅、河东、弘农越骑、迹射、次飞、彀者、羽林孤儿及呼速t、渲郑刘德曰：「湟羧瑁羌别种也。彀者，谓能张弩者也。彀音工豆反。t音力追反。湟裟遂胺础！狗郊鼻病Ｊ古曰：「言令速至军所也。」且兵，凶器也，必有成败者，患策不豫定，料敌不审也，故复遣奋武将军。兵法曰大将军出必有偏裨，所以扬威武，参计策，将军又何疑焉？夫爱吏士，得众心，举而无悔，禽敌必全，将军之职也。若乃转输之费，则有司存，将军勿忧。须奋武将军兵到，合击羌虏。」师古曰：「须，待也。」十月，兵毕至陇西。十一月，并进。羌虏大破，斩首数千级，余皆走出塞。兵未决间，汉复发募士万人，拜定襄太守韩安国为建威将军。师古曰：「自别有此安国，非武帝时人也。」未进，闻羌破，还。上曰：「羌虏破散创艾，亡〔逃〕出塞，师古曰：「创艾谓惩惧也。创音初向反。艾读曰刈。」其罢吏士，颇留屯田，备要害处。」明年二月，奉世还京师，更为左将军，光禄勋如故。其後录功拜爵，下诏曰：「羌虏桀黠，贼害吏民，攻陇西府寺，燔烧置亭，师古曰：「置谓置驿之所也。」绝道桥，甚逆天道。左将军光禄勋奉世前将兵征讨，斩捕首虏八千余级，卤马牛羊以万数。赐奉世爵关内侯，食邑五百户，黄金六十斤。」裨将、校尉三十余人，皆拜。後岁余，奉世病卒。居爪牙官前後十年，为折冲宿将，功名次赵充国。
奋武将军任千秋者，其父宫，昭帝时以丞相徵事捕斩反者左将军上官桀，封侯，宣帝时为太常，薨。千秋嗣後，复为太常。成帝时，乐昌侯王商代奉世为左将军，而千秋为右将军，後亦为左将军。子孙传国，至王莽乃绝云。
奉世死後二年，西域都护甘延寿以诛郅支单于封为列侯。时丞相匡衡亦用延寿矫制生事，据萧望之前议，以为不当封，而议者咸美其功，上从众而侯之。於是杜钦上疏，追讼奉世前功曰：「前莎车王杀汉使者，约诸国背畔。师古曰：「约谓共为契约。」左将军奉世以卫候便宜发兵诛莎车王，策定城郭，功施边境。师古曰：「城郭者，谓西域诸国为城郭而居者。」议者以奉世奉使有指，春秋之义亡遂事，汉家之法有矫制，师古曰：「无遂事者，谓临时制宜，前事不可必遂也。汉家之法，擅矫诏命，虽有功劳不加赏也。」故不得侯。今匈奴郅支单于杀汉使者，亡保康居，都护延寿发城郭兵屯田吏士四万余人以诛斩之，封为列侯。臣愚以为比罪则郅支薄，量敌则莎车众，用师则奉世寡，计胜则奉世为功於边境安，虑败则延寿为祸於国家深。其违命而擅生事同，延寿割地封，而奉世独不录。臣闻功同赏异则劳臣疑，罪钧刑殊则百姓惑；疑生无常，惑生不知所从；亡常则节趋不立，师古曰：「趋读曰趣。趣谓意所向。」不知所从则百姓无所（措）〔错〕手足。师古曰：「错，置也，音千故反。」奉世图难忘死，信命殊俗，师古曰：「图难，谋除国难也。信读曰伸。」威功白著，为世使表，师古曰：「白著谓显明也。表犹首。」独抑厌而不扬，师古曰：「厌音一涉反。」非圣主所以塞疑厉节之意也。愿下有司议。」上以先帝时事，不复录。奉世有子男九人，女四人。长女媛以选充後宫，为元帝昭仪，产中山孝王。元帝崩，媛为中山太后，随王就国。奉世长子谭，太常举孝廉为郎，功次补天水司马。如淳曰：「汉注边郡置都尉及千人、司马，皆不治民也。」奉世击西羌，谭为校尉，随父从军有功，未拜病死。谭弟野王、逡、立、参至大官。师古曰：「逡音千旬反。」野王字君卿，受业博士，通诗。少以父任为太子中庶子。年十八，上书愿试守长安令。宣帝奇其志，问丞相魏相，相以为不可许。後以功次补当阳长，迁为栎阳令，徙夏阳令。元帝时，迁陇西太守，以治行高，入为左冯翊。岁余，而池阳令并素行贪污，轻野王外戚年少，治行不改。野王部督邮掾q赵都师古曰：「都，q人而为掾也。q音丁活反，又音丁外反。音许羽反。」案验，得其主守盗十金罪，收捕。并不首吏，师古曰：「不首吏，谓不伏从收捕也。」都格杀。并家上书陈冤，事下廷尉。都诣吏自杀以明野王，京师称其威信，迁为大鸿胪。数年，御史大夫李延寿病卒，在位多举野王。上使尚书选第中二千石，师古曰：「定其高下之差也。」而野王行能第一。上曰：「吾用野王为三公，後世必谓我私後宫亲属，以野王为比。」师古曰：「比，例也，音必寐反。」乃下诏曰：「刚疆坚固，确然亡欲，大鸿胪野王是也。心辨善辞，可使四方，少府五鹿充宗是也。廉e节俭，太子少傅张谭是也。其以少傅为御史大夫。」上繇下第而用谭，师古曰：「繇读与由同。」越次避嫌不用野王，以昭仪兄故也。野王乃叹曰：「人皆以女宠贵，我兄弟独以贱！」野王虽不为三公，甚见器重，有名当世。成帝立，有司奏野王王舅，不宜备九卿。以秩出为上郡太守，如淳曰：「以鸿胪秩为太守。」加赐黄金百斤。朔方剌史萧育奏封事，荐言「野王行能高妙，内足与图身，外足以虑化。师古曰：「图，谋；虑，思也。」窃惜野王怀国之宝，而不得陪朝廷与朝者并。野王前以王舅出，以贤复入，明国家乐进贤也。」上自为太子时闻知野王。会其病免，复以故二千石使行河堤，因拜为琅邪太守。是时，成帝长舅阳平侯王凤为大司马大将军，辅政八九年矣，时数有灾异，京兆尹王章讥凤颛权不可任用，荐野王代凤。上初纳其言，而後诛章，语在元后传。於是野王惧不自安，遂病，满三月赐告，与妻子归杜陵就医药。大将军凤风御史中丞劾奏野王师古曰：「风读曰讽。」赐告养病而私自便，师古曰：「便，安也，音频面反。」持虎符出界归家，奉诏不敬。杜钦时在大将军莫府，钦素高野王父子行能，奏记於凤，为野王言曰：「窃见令曰，吏二千石告，过长安谒，如淳曰：「谒者，自白得告也。律，吏二千石以上告归归宁，道不过行在所者，便道之官无辞。」不分别予赐。如淳曰：「予，予告也。赐，赐告也。」今有司以为予告得归，赐告不得，是一律两科，失省刑之意。师古曰：「省，减也，音所领反。」夫三最予告，令也；师古曰：「在官连有三最，则得予告也。」病满三月赐告，诏恩也。令告则得，诏恩则不得，失轻重之差。又二千石病赐告得归有故事，不得去郡亡著令。如淳曰：「律施行无不得去郡之文也。」传曰：『赏疑从予，所以广恩劝功也；师古曰：「疑当赏不当赏则与之，疑厚薄则从厚。」罚疑从去，所以慎刑，阙难知也。』师古曰：「疑当罚不当罚则赦之，疑轻重则从轻。」今释令与故事而假不敬之法，师古曰：「释，废弃也。假谓假托法律而致其罪。」甚违阙疑从去之意。即以二千石守千里之地，任兵马之重，不宜去郡，将以制刑为後法者，则野王之罪，在未制令前也。刑赏大信，不可不慎。」凤不听，竟免野王。郡国二千石病赐告不得归家，自此始。初，野王嗣父爵为关内侯，免归。数年，年老，终于家。子座嗣爵，师古曰：「座音才戈反。」至孙坐中山太后事绝。逡字子产，通易。太常察孝廉为郎，补谒者。建昭中，选为复土校尉。光禄勋于永举茂材，为美阳令。功次迁长乐屯卫司马，清河都尉，陇西太守。治行廉平，年四十余卒。为都尉时，言河堤方略，在沟洫志。
　
立字圣卿，通春秋。以父任为郎，稍迁诸曹。竟宁中，以王舅出为五原属国都尉。数年，迁五原太守，徙西河、上郡。立居职公廉，治行略与野王相似，而多知有恩贷，师古曰：「贷音吐戴反。」好为条教。吏民嘉美野王、立相代为太守，歌之曰：「大冯君，小冯君，兄弟继踵相因循，聪明贤知惠吏民，政如鲁、卫德化钧，周公、康叔犹二君。」师古曰：「论语称孔子曰『鲁卫之政，兄弟也。』言周公、康叔亲则兄弟，治国之政又相似。」後迁为东海太守，下湿病痹。师古曰：「东海土地下湿，故立病痹也。痹音必寐反。」天子闻之，徙立为太原太守。更历五郡，师古曰：「更音工衡反。」所居有迹。年老卒官。参字叔平，学通尚书。少为黄门郎给事中，宿卫十余年。参为人矜严，好修容仪，进退恂恂，甚可观也。师古曰：「恂恂，谨信之貌，音荀。」参，昭仪少弟，行又敕备，以严见惮，终不得亲近侍帷幄。竟宁中，以王舅出补渭陵食官令。如淳曰：「给陵上祭祀之事。」以数病徙为寝中郎，师古曰：「亦渭陵之寝郎也。」有诏勿事。张晏曰：「不与劳役，职事扰之。」师古曰：「虽居其官，不亲职也。」阳朔中，中山王来朝，参擢为上河农都尉。师古曰：「上河在西河富平，於此为农都尉。」病免官，复为渭陵寝中郎。永始中，超迁代郡太守。以边郡道远，徙为安定太守。数岁，病免，复为谏大夫，使领护左冯翊都水。绥和中，立定陶王为皇太子，以中山王见废，师古曰：「见废，谓不得为汉嗣也。」故封王舅参为宜乡侯，以慰王意。参之国，上书愿至中山见王、太后。行未到而王薨。王病时，上奏愿贬参爵以关内侯食邑留长安。上怜之，下诏曰：「中山孝王短命早薨，愿以舅宜乡侯参为关内侯，归家，朕甚愍之。其还参京师，以列侯奉朝请。」五侯皆敬惮之。师古曰：「王氏五侯也。」丞相翟方进亦甚重焉，数谓参：「物禁太甚。师古曰：「言万物之禁，在於太甚，人道亦当随时，不宜独异。」君侯以王舅见废，不得在公卿位，今五侯至尊贵也，与之并列，宜少x节卑体，视有所宗。师古曰：「视读曰示。宗，尊也。」而君侯盛修容貌以威严加之，此非所以下五侯而自益者也。」师古曰：「下音胡亚反。」参性好礼仪，终不改其恒操。顷之，哀帝即位，帝祖母傅太后用事，追怨参姊中山太后，陷以祝诅大逆大罪，语在外戚传。参以同产当相坐，谒者承制召参诣廷尉，参自杀。且死，仰天叹曰：「参父子兄弟皆备大位，身至封侯，今被恶名而死，姊弟不敢自惜，伤无以见先人於地下！」死者十七人，众莫不怜之。宗族徙归故郡。赞曰：诗称「抑抑威仪，惟德之隅」。师古曰：「大雅抑之诗也。抑抑，密也。隅，廉也。言有密静之德，审於威仪，则其持心有廉隅。」宜乡侯参鞠躬履方，择地而行，师古曰：「鞠躬，谨敬貌。履方，践方直之道也。鞠音居六反。」可谓淑人君子，然卒死於非罪，不能自免，师古曰：「卒，终也。」哀哉！谗邪交乱，贞良被害，自古而然。故伯奇放流，师古曰：「说苑云王国子前母子伯奇，後母子伯封，兄弟相重。後母欲令其子立为太子，乃谮伯奇，而王信之，乃放伯奇也。」孟子宫刑，张晏曰：「寺人孟子，贤者，被谗见宫刑，作巷伯之诗也。」申生雉经，师古曰：「国语云晋献公黜太子申生，乃雉经于新城之庙。盖为a颈闭气而死，若雉之为。」屈原赴湘，师古曰：「楚辞渔父之篇云屈原曰『宁赴湘流，葬於江鱼腹中』也。」小弁之诗作，离骚之辞兴。师古曰：「小弁，小雅篇名也，太子之傅作焉，刺幽王信谗，黜申后而放太子宜咎也。离骚经，屈原所作也。离，遭也。骚，忧也。遭忧而作辞。弁音盘。」经曰：「心之忧矣，涕既陨之。」师古曰：「即小弁之诗也。陨，坠也。」冯参姊弟，亦云悲矣！
汉书卷八十宣元六王传第五十
孝宣皇帝五男。许皇后生孝元帝，张妤生淮阳宪王钦，卫妤生楚孝王嚣，师古曰：「嚣音敖。」公孙妤生东平思王宇，戎妤生中山哀王竟。淮阳宪王钦，元康三年立，母张妤有宠於宣帝。霍皇后废後，上欲立张妤为后。久之，惩艾霍氏欲害皇太子，师古曰：「艾读曰刈。刈，创也。」乃更选後宫无子而谨慎者，乃立长陵王妤为后，令母养太子。后无宠，希御见，唯张妤最幸。而宪王壮大，好经书法律，聪达有材，帝甚爱之。太子宽仁，喜儒术，师古曰：「喜，好也，音许吏反。」上数嗟叹宪王，曰：「真我子也！」常有意欲立张妤与宪王，然用太子起於微细，上少依倚许氏，师古曰：「倚音於起反。」及即位而许后以杀死，太子蚤失母，故弗忍也。师古曰：「蚤，古早字也。」久之，上以故丞相韦贤子玄成阳狂让侯兄，经明行高，称於朝廷，乃召拜玄成为淮阳中尉，欲感谕宪王，辅以推让之臣，由是太子遂安。宣帝崩，元帝即位，乃遣宪王之国。时张妤已卒，宪王有外祖母，舅张博兄弟三人岁至淮阳见亲，师古曰：「宪王外祖母随王在淮阳，博等每来谒见其母。」辄受王赐。後王上书：请徙外家张氏於国，博上书：愿留守坟墓，独不徙。王恨之。後博至淮阳，王赐之少。博言：「负责数百万，师古曰：「责谓假贷人财物未偿者也。责音侧懈反。」愿王为偿。」王不许。博辞去，令弟光恐（王）云王遇大人益解，师古曰：「恐谓怖动也。大人，博自称其母也。解读曰懈。」博欲上书为大人乞骸骨去。王乃遣人持黄金五十斤送博。博喜，还书谢，师古曰：「还书，报书。」为谄语盛称誉王，因言：「当今朝廷无贤臣，灾变数见，足为寒心。万姓咸归望於大王，大王奈何恬然师古曰：「恬然，安静貌也。恬音大兼反。」不求入朝见，辅助主上乎？」使弟光数说王宜听博计，令於京师说用事贵人为王求朝。王不纳其言。後光欲至长安，辞王，复言「愿尽力与博共为王求朝。王即日至长安，可因平阳侯。」光得王欲求朝语，驰使人语博。博知王意动，复遗王书曰：「博幸得肺腑，师古曰：「自云於王有亲也。」数进愚策，未见省察。北游燕赵，欲循行郡国求幽隐之士，闻齐有驷先生者，善为司马兵法，大将之材也，博得谒见，承间进问五帝三王究竟要道，卓尔非世俗之所知。师古曰：「卓尔，高远貌也。自言见驷先生问以要道，知其高远也。」今边境不安，天下骚动，微此人其莫能安也。师古曰：「微，无也。」又闻北海之濒有贤人焉，师古曰：「濒，涯也，音频，又音宾。」累世不可逮，然难致也。师古曰：「逮，及也，言其材智不可及也。致，至也。难得召而至也。」得此二人而荐之，功亦不细矣。博愿驰西以此赴助汉急，无财币以通显之。赵王使谒者持牛酒，黄金三十斤劳博，博不受；师古曰：「劳谓问遗之，音来到反。」复使人愿尚女，聘金二百斤，博未许。师古曰：「尚女者，王欲取博女以自配也。」会得光书云大王已遣光西，与博并力求朝。博自以弃捐，不意大王还意反义，结以朱颜，师古曰：「还犹回也。」愿杀身报德。朝事何足言！大王诚赐咳唾，使得尽死，汤禹所以成大功也。驷先生蓄积道术，书无不有，师古曰：「言凡是书籍皆有之。」愿知大王所好，请得辄上。」王得书喜说，如淳曰：「上与王也。」报博书曰：「子高乃幸左顾存恤，发心恻隐，师古曰：「左顾犹言枉顾也。」显至诚，纳以嘉谋，语以至事，师古曰：「以至极之事告语我。」虽亦不敏，敢不谕意！师古曰：「谕，晓也。」今遣有司为子高偿责二百万。」是时，博女婿京房以明易阴阳得幸於上，数召见言事。自谓为石显、五鹿充宗所排，谋不得用，数为博道之。博常欲诳耀淮阳王，即具记房诸所说灾异及召见密语，持予淮阳王以为信验，诈言「已见中书令石君求朝，许以金五百斤。贤圣制事，盖虑功而不计费。师古曰：「志在成功，不惜财费也。」昔禹治鸿水，百姓罢劳，师古曰：「罢读曰疲。」成功既立，万世赖之。今闻陛下春秋未满四十，发齿堕落，太子幼弱，佞人用事，阴阳不调，百姓疾疫饥馑死者且半，鸿水之害殆不过此。师古曰：「谓尧时水灾不大於今。」大王绪欲救世，师古曰：「绪，业也，一曰始为端绪。」将比功德，何可以忽？师古曰：「言比功德於古帝王也。忽，怠忘也。」博已与大儒知道者为大王为便宜奏，师古曰：「大儒知道，谓京房也。道，道术也。」陈安危，指灾异，大王朝见，先口陈其意而後奏之，上必大说。师古曰：「说读曰悦。」事成功立，大王即有周、邵之名，邪臣散亡，公卿变节，功德亡比，而梁、赵之宠必归大王，如淳曰：「梁王，景帝弟，欲为嗣。赵王如意几代惠帝也。」外家亦将富贵，何复望大王之金钱？」王喜说，师古曰：「说读曰悦。」报博书曰：「乃者诏下，止诸侯朝者，寡人然不知所出。师古曰：「，痛也。不知计策何所出也。音才感反。」子高素有颜冉之资，臧武之智，师古曰：「颜，颜回也。冉耕也，字伯牛。皆孔子弟子。论语称孔子曰：『德行颜渊、闵子骞、冉伯牛、仲弓。』臧武者，鲁大夫臧武仲也，名纥。论语称孔子曰『若臧武仲之智』，故王引之为言也。」子贡之辩，师古曰：「论语称孔子云『言语，宰我、子贡』。」卞庄子之勇，师古曰：「卞庄子，古之勇士。」兼此四者，世之所鲜。师古曰：「鲜，少也，音先践反。」既开端绪，愿卒成之。师古曰：「卒，终也。」求朝，义事也，奈何行金钱乎！」博报曰：「已许石君，须以成事。」师古曰：「须，待也。」王以金五百斤予博。会房出为郡守，离左右，显具得此事告之。房漏泄省中语，博兄弟诖误诸侯王，诽谤政治，狡猾不道，皆下狱。有司奏请逮捕钦，上不忍致法，遣谏大夫王骏赐钦玺书曰：「皇帝问淮阳王。有司奏王，王舅张博数遗王书，非毁政治，谤讪天子，褒举诸侯，称引周、汤。以　惑王，师古曰：「　，古谄字也。」所言尤恶，悖逆无道。王不举奏而多与金钱，报以好言，罪至不赦，朕恻焉不忍闻，师古曰：「恻，痛也。」为王伤之。推原厥本，不祥自博，师古曰：「祥，善也。自，从也。不善之事，从博起也。」惟王之心，匪同于凶。已诏有司勿治王事，遣谏大夫骏申谕朕意。师古曰：「申谓约束之。」诗不云乎？『靖恭尔位，正直是与。』师古曰：「大雅小明之诗也。与，偕也。言人能安静而恭以守其位，偕於正直，则明神听之，用锡福善。」王其勉之！」骏谕指曰：师古曰：「玺书之外，天子又有指意，并令骏晓告於王也。」「礼为诸侯制相朝聘之义，盖以考礼壹德，尊事天子也。师古曰：「考，成也。壹德谓不二其心也。」且王不学诗乎？诗云：『俾侯於鲁，为周室辅。』师古曰：「鲁颂s宫之诗也。言立周公子伯禽，使为诸侯於鲁国而作周家之藩辅。」今王舅博数遗王书，所言悖逆。王幸受诏策，通经术，如淳曰：「诏策，若广陵王策曰『无迩宵人，毋作匪德』也。经术之义，不得内交。」知诸侯名誉不当出竟。师古曰：「竟读曰境。」天子普覆，德布於朝，而恬有博言，师古曰：「恬，安也。闻博邪言，安而受之。」多予金钱，与相报应，不忠莫大焉。故事，诸侯王获罪京师，罪恶轻重，纵不伏诛，必蒙迁削贬黜之罪，师古曰：「故事者，言旧制如此也。」未有但已者也。师古曰：「但，徒也，空也。已，止也。未有空然而止者也。」今圣主赦王之罪，又怜王失计忘本，为博所惑，加赐玺书，使谏大夫申谕至意，殷勤之恩，岂有量哉！博等所犯（罪）恶大，群下之所共攻，王法之所不赦也。自今以来，王毋复以博等累心，师古曰：「累音力瑞反。」务与众弃之。春秋之义，大能变改。师古曰：「以有过而能变改者为大。」易曰『藉用白茅，无咎』，师古曰：「此大过初六爻辞也。茅者，e白之物，取其自然，故用藉致享於神，慎之至也。」言臣子之道，改过自新，e己以承上，然後免於咎也。王其留意慎戒，惟思所以悔过易行，塞重责，称厚恩者。师古曰：「塞犹补也。称，副也。」如此，则长有富贵，社稷安矣。」於是淮阳王钦免冠稽首谢曰：「奉藩无状，师古曰：「无善状。」过恶暴列，师古曰：「暴谓章显也。」陛下不忍致法，加大恩，遣使者申谕道术守藩之义。伏念博罪恶尤深，当伏重诛。臣钦愿悉心自新，奉承诏策。师古曰：「悉，尽也。」顿首死罪。」京房及博兄弟三人皆弃市，妻子徙边。
至成帝即位，以淮阳王属为叔父，敬宠之，异於它国。王上书自陈舅张博时事，颇为石显等所侵，因为博家属徙者求还。丞相御史复劾钦：「前与博相遗私书，指意非诸侯王所宜，蒙恩勿治，事在赦前。不悔过而复称引，自以为直，失藩臣体，不敬。」上加恩，许王还徙者。
三十六年薨。子文王玄嗣，二十六年薨。子演嗣，孟康曰：「演音引。」师古曰：「音弋善反。」王莽时绝。楚孝王嚣，甘露二年立为定陶王，三年徙楚。成帝河平中入朝，时被疾，天子闵之，下诏曰：「盖闻『天地之性人为贵，人之行莫大於孝』。师古曰：「孝经载孔子之言。」楚王嚣素行孝顺仁慈，之国以来二十余年，介之过未尝闻，朕甚嘉之。今乃遭命，离于恶疾，师古曰：「离亦遭也。」夫子所痛，曰：『蔑之，命矣夫，斯人也而有斯疾也！』师古曰：「夫子，孔子也。论语云伯牛有疾，子问之，自牖执其手，曰：『蔑之，命矣夫，斯人也而有斯疾也！』蔑，无也。言命之所遭，无有善恶。如斯善人而有如此恶疾，深痛之也。」朕甚闵焉。夫行纯茂而不显异，则有国者将何勖哉？师古曰：「纯，大也。一曰善也。茂，美也。勖，勉厉也。」书不云乎？『用德章厥善。』师古曰：「商书盘庚之辞也。言褒赏有德以明其善行。」今王朝正月，诏与子男一人俱，师古曰：「从王入朝也。」其以广戚县户四千三百封其子勋为广戚侯。」明年，嚣薨。子怀王文嗣，一年薨，无子，绝。明年，成帝复立文弟平陆侯衍，是为思王。二十一年薨，子纡嗣，王莽时绝。初，成帝时又立纡弟景为定陶王。广戚侯勋薨，谥曰炀侯，子显嗣。平帝崩，无子，王莽立显子婴为孺子，奉平帝後。莽篡位，以婴为定安公。汉既诛莽，更始时婴在长安，平陵方望等颇知天文，以为更始必败，婴本统当立者也，师古曰：「言其旧已继平帝後当正统。」共起兵将婴至临泾，立为天子。更始遣丞相李松击破杀婴云。东平思王宇，甘露二年立。元帝即位，就国。壮大，通奸犯法，师古曰：「与奸猾交通，好犯法。」上以至亲贳弗罪，傅相连坐。师古曰：「频坐王获罪。」久之，事太后，内不相得，太后上书言之，求守杜陵园。张晏曰：「宣帝陵也。宫人无子，乃守园陵也。」上於是遣太中大夫张子f师古曰：「f字或作侨，并音钜昭反。」奉玺书敕谕之，师古曰：「约敕而晓告之也。」曰：「皇帝问东平王。盖闻亲亲之恩莫重於孝，尊尊之义莫大於忠，故诸侯在位不骄以致孝道，制节谨度以翼天子，师古曰：「翼，佐也。」然後富贵不离於身，而社稷可保。今闻王自修有阙，本朝不和，师古曰：「谓东平国之朝也。」流言纷纷，谤自内兴，朕甚焉，为王惧之。师古曰：「，痛也，音千感反。」诗不云乎？『毋念尔祖，述修厥德，永言配命，自求多。』师古曰：「大雅文王之诗也。无念，念也。言当念尔先祖之道，修其德，则长配天命，此乃所以自求多。」朕惟王之春秋方刚，师古曰：「言其年少血气盛。」忽於道德，师古曰：「忽，遗忘也。」意有所移，忠言未纳，师古曰：「谓渐染其恶人而移其性，未受忠言也。」故临遣太中大夫子f谕王朕意。师古曰：「亲临遣之，令以朕意晓告王。」孔子曰：「过而不改，是谓过矣。』师古曰：「论语载孔子之言也。谓人有失行，许以自新。」王其深惟孰思之，无违朕意。」又特以玺书赐王太后，曰：「皇帝使诸吏宦者令承问东平王太后。朕有闻，师古曰：「言母子不和也。不欲指斥言之，故云有闻也。」王太后少加意焉。夫善之门莫美於和睦，患咎之首莫大於内离。今东平王出强褓之中而托于南面之位，加以年齿方刚，涉学日寡，骜忽臣下，师古曰：「骜读（曰）〔与〕傲同。」不自它於太后，李奇曰：「不自它者，亲之辞也。」师古曰：「言不自同它人。」以是之间，能无失礼义者，其唯圣人乎！传曰：『父为子隐，直在其中矣。』师古曰：「论语云叶公谓孔子曰：『吾党有直躬者，其父攘羊而子证之。』孔子曰：『吾党之直者异於是，父为子隐，子为父隐，直在其中矣。』故引之也。」王太后明察此意，不可不详。闺门之内，母子之间，同气异息，骨肉之恩，岂可忽哉！岂可忽哉！昔周公戒伯禽曰：『故旧无大故，则不可弃也，毋求备於一人。』师古曰：「事见论语。言人有小恶，当思其善，不可责以备行而即弃之耳。」夫以故旧之恩，犹忍小恶，而况此乎！已遣使者谕王，王既悔过服罪，太后宽忍以贳之，师古曰：「贳犹缓。」後宜不敢。师古曰：「言王於後当不敢更为非也。」王太后强餐，止思念，慎疾自爱。」宇惭惧，因使者顿首谢死罪，愿洒心自改。师古曰：「洒音先弟反。」诏书又敕傅相曰：「夫人之性皆有五常，及其少长，耳目牵於耆欲，师古曰：「耆读曰嗜。」故五常销而邪心作，情乱其性，利胜其义，张晏曰：「性者，所受而生也。情者，见物而动者也。」而不失厥家者，未之有也。今王富於春秋，气力勇武，获师傅之教浅，加以少所闻见，自今以来，非五经之正术，敢以游猎非礼道王者，辄以名闻。」师古曰：「道读曰导。」宇立二十年，元帝崩。宇谓中谒者信等曰：「汉大臣议天子少弱，未能治天下，以为我知文法，建欲使我辅佐天子。师古曰：「建谓立其议。」我见尚书晨夜极苦，使我为之，不能也。今暑热，县官年少，张晏曰：「不敢指斥成帝，谓之县官也。」持服恐无处所，如淳曰：「言不从道，冀如昌邑王也。」我危得之！」孟康曰：「危，殆也。我殆得为天子也。」师古曰：「危者，犹今之言险不得之也。」比至下，宇凡三哭，张晏曰：「下，下棺也。」师古曰：「比音必寐反。下音胡稼反。」饮酒食肉，妻妾不离侧。又姬朐故亲幸，後疏远，服虔曰：「朐音劬。音奴沟反，又音奴皋反。」数叹息呼天。宇闻，斥朐为家人子，师古曰：「黜其秩位。」扫除永巷，数笞击之。朐私疏宇过失，数令家告之。宇觉知，绞杀朐。有（诏）〔司〕奏请逮捕，有诏削樊、亢父二县。师古曰：「音抗甫。」後三岁，天子诏有司曰：「盖闻仁以亲亲，古之道也。前东平王有阙，师古曰：「阙谓过失也。」有司请废，朕不忍。又请削，朕不敢专。惟王之至亲，未尝忘於心。今闻王改行自新，尊修经术，亲近仁人，非法之求，不以奸吏，师古曰：「奸音干。」朕甚嘉焉。传不云乎？朝过夕改，君子与之。其复前所削县如故。」师古曰：「复音扶目反。」後年来朝，上疏求诸子及太史公书，上以问大将军王凤，对曰：「臣闻诸侯朝聘，考文章，正法度，非礼不言。今东平王幸得来朝，不思制节谨度，以防危失，师古曰：「危失谓失道而倾危也。」而求诸书，非朝聘之义也。诸子书或反经术，非圣人，或明鬼神，信物怪；师古曰：「物亦鬼。」太史公书有战国从横权谲之谋，汉兴之初谋臣奇策，天官灾异，地形厄塞：皆不宜在诸侯王。不可予。不许之辞宜曰：『五经圣人所制，万事靡不毕载。王审乐道，傅相皆儒者，旦夕讲诵，足以正身虞意。师古曰：「虞与娱同也。」夫小辩破义，小道不通，致远恐泥，皆不足以留意。师古曰：「论语称孔子曰：『虽小道必有可观者焉，致远恐泥，是以君子不为也。』泥谓陷滞不通也，音乃细反。」诸益於经术者，不爱於王。』」师古曰：「爱，惜也，於王无所惜。」对奏，天子如凤言，遂不与。立三十三年薨，师古曰：「皇览云东平思王冢在无盐，人传言王在国思归京师，後葬，其冢上松柏皆西靡也。」子炀王云嗣。哀帝时，无盐危山土自起覆草，如驰道状，又瓠山石转立。晋灼曰：「汉注作报山。山胁石一枚，转侧起立，高九尺六寸，旁行一丈，广四尺也。」师古曰：「报山，山名也。古作瓠字，为其形似瓠耳。晋说是也。」云及后谒自之石所祭，治石象瓠山苏林曰：「於宫中作山象。」立石，束倍草，并祠之。师古曰：「倍草，黄倍草也，音步贿反。」建平三年，息夫躬、孙宠等共因幸臣董贤告之。是时，哀帝被疾，多所恶，事下有司，逮王、后谒下狱验治，言使巫傅恭、婢合欢等祠祭诅祝上，如淳曰：「傅恭，巫姓字。」为云求为天子。云又与知灾异者高尚等指星宿，言上疾必不愈，云当得天下。石立，宣帝起之表也。有司请诛王，有诏废徙房陵。云自杀，谒弃市。立十七年，国除。元始元年，王莽欲反哀帝政，师古曰：「改其所为也。」白太皇太后，立云太子开明为东平王，又立思王孙成都为中山王。开明立三年，薨，无子。复立开明兄严乡侯信子匡为东平王，奉开明後。王莽居摄，东郡太守翟义与严乡侯信谋举兵诛莽，立信为天子。兵败，皆为莽所灭。中山哀王竟，初元二年立为清河王。三年，徙中山，以幼少未之国。建昭四年，薨邸，葬杜陵，无子，绝。太后归居外家戎氏。
　
孝元皇帝三男。王皇后生孝成帝，傅昭仪生定陶共王康，师古曰：「共读曰恭。」冯昭仪生中山孝王兴。定陶共王康，永光三年立为济阳王。八年，徙为山阳王。八年，徙定陶。王少而爱，师古曰：「言少小即为帝所爱。」长多材艺，习知音声，上奇器之。母昭仪又幸，几代皇后太子。师古曰：「几音钜衣反。」语在元后及史丹传。成帝即位，缘先帝意，厚遇异於它王。十九年薨，子欣嗣。十五年，成帝无子，徵入为皇太子。上以太子奉大宗後，不得顾私亲，乃立楚思王子景为定陶王，奉共王後。成帝崩，太子即位，是为孝哀帝。即位二年，追尊共王为共皇，置寝庙京师，序昭穆，仪如孝元帝。如淳曰：「恭王，元帝子也。为庙京师，列昭穆之次。如元帝，言如天子之仪。」徙定陶王景为信都王云。如淳曰：「不复为定陶王立後者，哀帝自以己为後故。」中山孝王兴，建昭二年（王）〔立〕为信都王。十四年，徙中山。成帝之议立太子也，御史大夫孔光以为尚书有殷及王，兄终弟及，师古曰：「谓兄死以弟代立，非父子相继，故言及。」中山王元帝之子，宜为後。成帝以中山王不材，又兄弟，不得相入庙。外家王氏与赵昭仪皆欲用哀帝为太子，故遂立焉。上乃封孝王舅冯参为宜乡侯，而益封孝王万户，以尉其意。三十年，薨，子b嗣。师古曰：「诸侯王表云『中山孝王薨，绥和二年王箕子嗣』。而〔平纪〕元始二年诏云：『皇帝二名，通於器物，今更名合於古制。』是则嗣位之时名为箕子，未讳b也。今此传云子b嗣，盖史家追书之也。」七年，哀帝崩，无子，徵中山王b入即位，是为平帝。太皇太后以帝为成帝後，故立东平思王孙桃乡顷侯子成都为中山王，奉孝王後。王莽时绝。赞曰：孝元之後，遍有天下，师古曰：「孝元之子孙遍得为天子也。遍即古遍字。」然而世绝於孙，岂非天哉！淮阳宪王於时诸侯为聪察矣，张博诱之，几陷无道。师古曰：「几音钜依反。」诗云「贪人败类」，师古曰：「大雅荡之诗也。类，善也。言贪恶之人不可习近，则败善也。」古今一也。
汉书卷八十一匡张孔马传第五十一
匡衡字稚圭，东海承人也。师古曰：「承音证。」父世农夫，至衡好学，家贫，庸作以供资用，师古曰：「庸作，言卖功庸为人作役而受顾也。」尤精力过绝人。诸儒为之语曰：「无说诗，匡鼎来；服虔曰：「鼎犹言当也，若言匡且来也。」应劭曰：「鼎，方也。」张晏曰：「匡衡少时字鼎，长乃易字稚圭。世所传衡与贡禹书，上言『衡敬报』，下言『匡鼎白』，知是字也。」师古曰：「服、应二说是也。贾谊曰『天子春秋鼎盛』，其义亦同，而张氏之说盖穿凿矣。假有其书，乃是後人见此传云『匡鼎来』，不晓其意，妄作衡书云『鼎白』耳。字以表德，岂人之所自称乎？今有西京杂记者，其书浅俗，出於里巷，多有妄说，乃云匡衡小名鼎，盖绝知者之听。」匡说诗，解人颐。」如淳曰：「使人笑不能止也。」衡射策甲科，以不应令除为太常掌故，师古曰：「投射得甲科之策，而所对文指不应令条也。儒林传说岁课甲科为郎中，乙科为太子舍人，景科补文学掌故。今不应令，是不中甲科之令，所以止为掌故。」调补平原文学。师古曰：「调，选也，音徒钓反。」学者多上书荐衡经明，当世少双，令为文学就官京师；後进皆欲从衡平原，衡不宜在远方。事下太子太傅萧望之、少府梁丘贺问，衡对诗诸大义，其对深美。望之奏衡经学精习，说有师道，可观览。宣帝不甚用儒，遣衡归官。而皇太子见衡对，私善之。会宣帝崩，元帝初即位，乐陵侯史高以外属为大司马车骑将军，领尚书事，前将军萧望之为副。望之名儒，有师傅旧恩，天子任之，多所贡荐。高充位而已，师古曰：「言凡事不在也。」与望之有隙。长安令杨兴说高曰：「将军以亲戚辅政，贵重於天下无二，然众庶论议令问休誉不专在将军者何也？师古曰：「令，善；问，名；休，美也。」彼诚有所闻也。师古曰：「以其不能进贤也。」以将军之莫府，海内莫不昂望，师古曰：「昂读曰仰。」而所举不过私门宾客，乳母子弟，人情（以）〔忽〕不自知，师古曰：「言高轻忽此事，不自知其非。」然一夫窃议，语流天下。夫富贵在身而列士不誉，是有狐白之裘而反衣之也。师古曰：「狐白，谓狐掖下之皮，其色纯白，集以为裘，轻柔难得，故贵也。反衣之者，以其毛在内也，今人则以背毛为裘而弃其白，盖取厚而温也。衣音於既反。」古人病其若此，故卑体劳心，以求贤为务。传曰：以贤难得之故因曰事不待贤，以食难得之故而曰饱不待食，或之甚者也。平原文学匡衡材智有余，经学绝伦，但以无阶朝廷，故随牒在远方。师古曰：「阶谓升次也。随牒，谓随选补之恒牒，不被超擢者。」将军诚召置莫府，学士歙然归仁，师古曰：「诚谓实行之也。歙音翕。」与参事议，观其所有，贡之朝廷，必为国器，师古曰：「所有，谓材艺所长。」以此显示众庶，名流於世。」高然其言，辟衡为议曹史，荐衡於上，上以为郎中，迁博士，给事中。是时，有日蚀地震之变，上问以政治得失，衡上疏曰：
　
臣闻五帝不同（乐）〔礼〕，三王各异教，民俗殊务，所遇之时异也。陛下躬圣德，开太平之路，闵愚吏民触法抵禁，师古曰：「抵，触也。」比年大赦，师古曰：「比，频也。」使百姓得改行自新，天下幸甚。臣窃见大赦之後，奸邪不为衰止，今日大赦，明日犯法，相随入狱，此殆导之未得其务也。盖保民者，「陈之以德义」，「示之以好恶」，师古曰：「保，养也。陈，施也。孝经曰『陈之以德义而民莫遗其亲』，『示之以好恶而民知禁』，故衡引以为言。」观其失而制其宜，故动之而和，绥之而安。今天下俗贪财贱义，好声色，上侈靡，廉耻之节薄，淫辟之意纵，师古曰：「辟读曰僻。」纲纪失序，疏者逾内，师古曰：「疏者，妻妾之家。内者，同姓骨肉也。逾谓过越也。」亲戚之恩薄；婚姻之党隆，苟合徼幸，以身设利。不改其原，师古曰：「设，施也。原，本也。」虽岁赦之，刑犹难使错而不用也。师古曰：「岁赦，谓每岁一赦也。错，置也，音千故反。」臣愚以为宜壹旷然大变其俗。孔子曰：「能以礼让为国乎，何有？」师古曰：「论语载孔子之言。谓能以礼让治国，则其事甚易。」朝廷者，天下之桢干也。公卿大夫相与循礼恭让，则民不争；师古曰：「循，顺也。」好仁乐施，则下不暴；上义高节，则民兴行；宽柔和惠，则众相爱。四者，明王之所以不严而成化也。何者？朝有变色之言，则下有争斗之患；上有自专之士，则下有不让之人；上有克胜之佐，则下有伤害之心；上有好利之臣，则下有盗窃之民：此其本也。师古曰：「言下之所行，皆取化於上也。」今俗吏之治，皆不本礼让，而上克暴，或忮害好陷人於罪，师古曰：「忮，坚也。谓酷害之心坚也。忮音之豉反。」贪财而慕势，故犯法者众，奸邪不正，虽严刑峻法，犹不为变。此非其天性，有由然也。师古曰：「非其天性自恶，由上失於教化耳。」臣窃考国风之诗，周南、召南被贤圣之化深，故笃於行而廉於色。师古曰：「笃，厚也。谓乐得淑女以配君子，忧在进贤，不淫其色之类也。」郑伯好勇，而国人暴虎；师古曰：「诗郑风太叔于田之篇曰：『f裼暴虎，献于公所。将叔无狃，戒其伤汝。』f裼，肉袒也。暴虎，空手以搏之也。公，郑庄公也。将，请也。叔，庄公之弟太叔也。狃，缫病Ｈ暌嗵叔也。言以庄公好勇之故，太叔肉袒空手搏虎，取而献之。国人爱叔，故请之曰勿缥之，恐伤汝也。f音袒，裼音锡，字并从衣。将音千羊反。狃音女九反。」秦穆贵信，而士多从死；应劭曰：「秦穆公与群臣饮酒，酒酣，公曰：『生共此乐，死共此哀。』於是奄息、仲行、针虎许诺。及公薨，皆从死。黄鸟诗所为作也。」陈夫人好巫，而民淫祀；张晏曰：「胡公夫人，武王之女大姬，无子，好祭鬼神，鼓舞而祀，故其诗云：『坎其击鼓，宛丘之下，无冬无夏，值其鹭羽。』」晋侯好俭，而民畜聚；师古曰：「唐风山有枢之诗序云：『刺晋昭公也，不能修道以正其国，有财不能用，有钟鼓不能以自乐。』其诗曰：『子有衣裳，弗曳弗娄。子有车马，弗驰弗驱。宛其死矣，它人是愉。』故其俗皆吝啬而积财也。畜读曰蓄。」太王躬仁，国贵恕。师古曰：「太王，周文王之祖，即古公父也。国於，修德行义。戎狄攻之，欲得地，与之。人人皆怒欲战。古公曰：『以我故战，杀人父子而居之，予不忍也。』乃与其私属度漆沮，逾梁山，止於岐下。人举国扶老携弱，尽复归古公於岐下。及它旁国闻古公仁，亦多归之。即今豳州，是其地也。言化太王之仁，故其俗皆贵诚恕。」由此观之，治天下者审所上而已。师古曰：「上谓崇尚也。」今之伪薄忮害，不让极矣。臣闻教化之流，非家至而人说之也。师古曰：「言非家家皆到，人人劝说也。」贤者在位，能者布职，朝廷崇礼，百僚敬让。道德之行，由内及外，自近者始，然後民知所法，迁善日进而不自知。是以百姓安，阴阳和，神灵应，而嘉祥见。诗曰：「商邑翼翼，四方之极；寿考且宁，以保我後生。」师古曰：「商颂殷武之诗也。商邑，京师也。极，中也。言商邑之礼俗翼翼然可则效，乃四方之中正也。王则寿考且安，以此全守我子孙也。」此成汤所以建至治，保子孙，化异俗而怀鬼方也。应劭曰：「鬼方，远方也。」今长安天子之都，亲承圣化，然其习俗无以异於远方，郡国来者无所法则，或见侈靡而放效之。师古曰：「放，依也，音甫往反。」此教化之原本，风俗之枢机，宜先正者也。臣闻天人之际，精有以相汤，李奇曰：「，气也。言天人精气相动也。」师古曰：「谓阴阳气相浸渐以成灾祥者也，音子鸩反。」善恶有以相推，事作乎下者象动乎上，阴阳之理各应其感，阴变则静者动，阳蔽则明者，邓展曰：「静者动，谓地震也。明者，谓日蚀也。」师古曰：「与暗同。」水旱之灾随类而至。今关东连年饥馑，百姓乏困，或至相食，此皆生於赋敛多，民所共者大，师古曰：「共读曰供。」而吏安集之不称之效也。陛下祗畏天戒，哀闵元元，大自减损，省甘泉、建章宫卫，罢珠崖，偃武行文，将欲度唐虞之隆，绝殷周之衰也。师古曰：「度，过也。绝谓除其恶政也。」诸见罢珠崖诏书者，莫不欣欣，人自以将见太平也。宜遂减宫室之度，省靡丽之饰，考制度，修外内，近忠正，远巧佞，放郑卫，进雅颂，举异材，开直言，任温良之人，退刻薄之吏，显e白之士，昭无欲之路，师古曰：「昭亦明也。」览六艺之意，察上世之务，明自然之道，博和睦之化，以崇至仁，匡失俗，易民视，师古曰：「匡，正也。易，变也。」令海内昭然咸见本朝之所贵，道德弘於京师，淑问扬乎疆外，师古曰：「淑，善也。问，名也。」然後大化可成，礼让可兴也。上说其言，师古曰：「说读曰悦。」迁衡为光禄大夫、太子少傅。时，上好儒术文辞，颇改宣帝之政，言事者多进见，人人自以为得上意。又傅昭仪及子定陶王爱幸，宠於皇后、太子。师古曰：「宠，逾也。」衡复上疏曰：臣闻治乱安危之机，在乎审所用心。盖受命之王务在创业垂统传之无穷，继体之君心存於承宣先王之德而褒大其功。昔者成王之嗣位，思述文武之道以养其心，休烈盛美皆归之二后而不敢专其名，师古曰：「休亦美也。烈，业也。后，君也。二君，文王、武王也。」是以上天歆享，鬼神佑焉。其诗曰：「念我皇祖，陟降廷止。」师古曰：「周颂闵予小子之诗。言成王常念文王、武王之德，奉而行之，故鬼神上下临其朝廷。」言成王常思祖考之业，而鬼神佑助其治也。陛下圣德天覆，子爱海内，然阴阳未和，奸邪未禁者，殆论议者未丕扬先帝之盛功，师古曰：「丕，大也。丕字或作本，言修其本业而显扬也。」争言制度不可用也，务变更之，师古曰：「更，改也。」所更或不可行，而复复之，师古曰：「下复音扶目反。」是以群下更相是非，师古曰：「更音工衡反。」吏民无所信。臣窃恨国家释乐成之业，而虚为此纷纷也。师古曰：「释，废也。乐成，谓已成之业，人情所乐也。」愿陛上详览统业之事，留神於遵制扬功，以定群下之心。大雅曰：「无念尔祖，聿修厥德。」师古曰：「大雅文王之诗也。无念，念也。聿，述也。」孔子著之孝经首章，盖至德之本也。传曰：「审好恶，理情性，而王道毕矣。」能尽其性，然後能尽人物之性；能尽人物之性，可以赞天地之化。师古曰：「赞，明也。」治性之道，必审己之所有余，而强其所不足。师古曰：「强，勉也，音其两反。」盖聪明疏通者戒於大察，寡闻少见者戒於雍蔽，师古曰：「雍读曰壅。」勇猛刚强者戒於大暴，仁爱温良者戒於无断，湛静安舒者戒於後时，师古曰：「湛读曰沈。」广心浩大者戒於遗忘。必审己之所当戒，而齐之以义，然後中和之化应，而巧伪之徒不敢比周而望进。师古曰：「比音频寐反。」唯陛下戒所以崇圣德。臣又闻室家之道修，则天下之理得，故诗始国风，师古曰：「关雎美后妃之德，而为国风之首。」礼本冠婚。师古曰：「礼记冠义曰：『冠者，礼之始也。』婚义曰：『婚者，礼之本也。』」始乎国风，原情性而明人伦也；本乎冠婚，正基兆而防未然也。福之兴莫不本乎室家，（之道）〔道之〕衰莫不始乎捆内。师古曰：「捆与阃同，谓门橛也，音苦本反。」故圣王必慎妃后之际，别适长之位。师古曰：「适读曰嫡。其下并同。」礼之於内也，卑不尊，新不先故，师古曰：「与逾同。」所以统人情而理阴气也。其尊适而卑庶也，适子冠乎阼，礼之用醴，师古曰：「阼，主阶也。醴，甘酒也，贵於众酒。」众子不得与列，所以贵正体而明嫌疑也。非虚加其礼文而已，乃中心与之殊异，故礼探其情而见之外也。圣人动静游燕，所亲物得其序；师古曰：「言凡物大小高卑，皆有次序。」得其序，则海内自修，百姓从化。如当亲者疏，当尊者卑，师古曰：「如，若也。」则佞巧之奸因时而动，以乱国家。故圣人慎防其端，禁於未然，不以私恩害公义。陛下圣德纯备，莫不修正，则天下无为而治。诗云：「于以四方，克定厥家。」师古曰：「周颂桓之诗也。言欲治四方者，先当能定其家，从内以及外。」传曰：「正家而天下定矣。」师古曰：「易家人卦之（象也）〔彖辞〕。」衡为少傅数年，数上疏陈便宜，及朝廷有政议，傅经以对，师古曰：「傅读曰附。附，依也。」言多法义。上以为任公卿，师古曰：「任，堪也。」由是为光禄勋、御史大夫。建昭三年，代韦玄成为丞相，封乐安侯，食邑六百户。元帝崩，成帝即位，衡上疏戒妃匹，劝经学威仪之则，曰：
陛下秉至孝，哀伤思慕不绝於心，未有游虞弋射之宴，师古曰：「虞与娱同。」诚隆於慎终追远，无穷已也。师古曰：「慎终，慎孝道之终也。追远，不忘本也。论语称孔子：『慎终追远，则民德归厚矣。』故衡引之。」窃愿陛下虽圣性得之，犹复加圣心焉。师古曰：「言天性已自然矣，又当加意也。」诗云「茕茕在疚」，师古曰：「周颂闵予小子之诗。茕茕，忧貌也。疚，病也。」言成王丧毕思慕，意气未能平也，盖所以就文武之业，崇大化之本也。师古曰：「就，成也。」臣又闻之师曰：「妃匹之际，生民之始，万福之原。」婚姻之礼正，然後品物遂而天命全。师古曰：「遂，成也。」孔子论诗以关雎为始，言太上者民之父母，师古曰：「太上，居尊上之位也。」后夫人之行不侔乎天地，则无以奉神灵之统而理万物之宜。师古曰：「侔，等也。」故诗曰：「窈窕淑女，君子好仇。」师古曰：「周南关雎之诗也。窈窕，幽闲也。仇，匹也。」言能致其贞淑，不贰其操，情欲之感无介乎容仪，服虔曰：「不见色於容仪也。」师古曰：「介，系也。言不以情欲系心，而著於容仪者。」宴私之意不形乎动静，师古曰：「形，见也。」夫然後可以配至尊而为宗庙主。此纲纪之首，王教之端也，自上世已来，三代兴废，未有不由此者也。愿陛下详览得失盛衰之效以定大基，采有德，戒声色，近严敬，远技能。师古曰：「无德之人，虽有技能则斥远之。」窃见圣德纯茂，专精诗书，好乐无厌。师古曰：「乐音五教反。」臣衡材驽，无以辅相善义，宣扬德音。师古曰：「相，助也。」臣闻六经者，圣人所以统天地之心，著善恶之归，明吉凶之分，通人道之正，师古曰：「分音扶问反。」使不悖於其本性者也。师古曰：「悖，乖也，音布内反。」故审六艺之指，则人天之理可得而和，草木昆虫可得而育，此永永不易之道也。师古曰：「易，变也。」及论语、孝经，圣人言行之要，宜究其意。师古曰：「究，尽也。」臣又闻圣王之自为动静周旋，奉天承亲，临朝享臣，物有节文，以章人伦。师古曰：「物，事也，事事皆有节文。」盖钦翼祗栗，事天之容也；温恭敬逊，承亲之礼也；正躬严恪，临众之仪也；师古曰：「严读曰俨。」嘉惠和说，飨下之颜也。师古曰：「说读曰悦。飨，燕飨也。」举错动作，物遵其仪，故形为仁义，动为法则。孔子曰：「德义可尊，容止可观，进退可度，以临其民，是以其民畏而爱之，则而象之。」师古曰：「孝经载孔子之言也。则，法也。象，似也。」大雅云：「敬慎威仪，惟民之则。」师古曰：「抑之诗。」诸侯正月朝觐天子，天子惟道德，昭穆穆以视之，师古曰：「昭，明也。穆穆，天子之容也。视读曰示。」又观以礼乐，飨醴乃归。师古曰：「观亦视也。飨醴，以醴酒飨也。」故万国莫不获赐祉福，蒙化而成俗。今正月初幸路寝，临朝贺，置酒以飨万方，传曰「君子慎始」，愿陛下留神动静之节，使群下得望盛德休光，师古曰：「休，美也。」以立基桢，天下幸甚！上敬纳其言。顷之，衡复奏正南北郊，罢诸淫祀，语在郊祀志。
初，元帝时，中书令石显用事，自前相韦玄成及衡皆畏显，不敢失其意。至成帝初即位，衡乃与御史大夫甄谭共奏显，追条其旧恶，并及党与。於是司隶校尉王尊劾奏：「衡、谭居大臣位，知显等专权势，作威福，为海内患害，不以时白奏行罚，而阿谀曲从，附下罔上，无大臣辅政之义。既奏显等，不自陈不忠之罪，而反扬著先帝任用倾覆之徒，师古曰：「著，明也。」罪至不道。」有诏勿劾。衡惭惧，上疏谢罪，因称病乞骸骨，上丞相乐安侯印绶。上报曰：「君以道德修明，位在三公，先帝委政，遂及朕躬。君遵修法度，勤劳公家，朕嘉与君同心合意，庶几有成。今司隶校尉尊妄诋欺，加非於君，师古曰：「诋，毁也，音丁礼反。」朕甚闵焉。方下有司问状，师古曰：「问司隶。」君何疑而上书归侯乞骸骨，是章朕之未烛也。师古曰：「烛，照也。」传不云乎？『礼义不愆，何恤人之言！』师古曰：「愆，过也。恤，忧也。」君其察焉。专精神，近医药，强食自爱。」因赐上尊酒、养牛。师古曰：「上尊，解在薛广德传。」衡起视事。上以新即位，褒优大臣，然群下多是王尊者。衡嘿嘿不自安，每有水旱，风雨不时，连乞骸骨让位。上辄以诏书慰抚，不许。久之，衡子昌为越骑校尉，醉杀人，系诏狱。越骑官属与昌弟且谋篡昌。师古曰：「逆取曰篡。」事发觉，衡免冠徒跣待罪，天子使谒者诏衡冠履。而有司奏衡专地盗土，衡竟坐免。初，衡封僮之乐安乡，文颖曰：「属临淮郡。」乡本田堤封三千一百顷，师古曰：「提封，举其封界内之总数。」南以闽佰为界。师古曰：「佰者，田之东西界也。闽者，佰之名也。佰音莫客反。」初元元年，郡图误以闽佰为平陵佰。积十余岁，衡封临淮郡，苏林曰：「平陵佰在闽佰南，误十余岁，衡乃始封此乡。」〔晋灼曰：「举郡而言耳，自封县也。」〕遂封真平陵佰以为界，多四百顷。至建始元年，郡乃定国界，上计簿，更定图，言丞相府。衡谓所亲吏赵殷曰：师古曰：「所亲，素所亲任者。」「主簿陆赐故居奏曹，习事晓知国界，署集曹掾。」明年治计时，衡问殷国界事：「曹欲柰何？」殷曰：「赐以为举计，令郡实之。师古曰：「举发上计之簿，令郡（故）〔改〕从平陵佰以为定实。」恐郡不肯从实，可令家丞上书。」衡曰：「顾当得不耳，何至上书？」师古曰：「顾，念也。」亦不告曹使举也，听曹为之。後赐与属明举计曰：「案故图，乐安乡南以平陵佰为界，不（足）〔从〕故而以闽佰为界，解何？」师古曰：「不足故者，不依故图而满足也。解何者，以分解此时意，犹今言分疏也。」郡即复以四百顷付乐安国。衡遣从史之僮，收取所还田租谷千余石入衡家。司隶校尉骏、少府忠行廷尉事劾奏「衡监临盗所主守直十金以上。师古曰：「十金以上，当时律定罪之次，若今律条言一尺以上，一匹以上。」春秋之义，诸侯不得专地，所以壹统尊法制也。衡位三公，辅国政，领计簿，知郡实，正国界，计簿已定而背法制，专地盗土以自益，及赐、明阿承衡意，猥举郡计，乱减县界，师古曰：「猥，曲也。」附下罔上，擅以地附益大臣，皆不道。」於是上可其奏，勿治，丞相免为庶人，终於家。子咸亦明经，历位九卿。家世多为博士者。
　
张禹字子文，河内轵人也，至禹父徙家莲（白）〔勺〕。师古曰：「左冯翊县名也，音辇酌。」禹为儿，数随家至市，喜观於卜相者前。师古曰：「至其人之前而观之。喜音许吏反。」久之，颇晓其别蓍布卦意，师古曰：「别，分也，音彼列反。」时从旁言。卜者爱之，又奇其面貌，谓禹父：「是儿多知，可令学经。」及禹壮，至长安学，从沛郡施雠受易，琅邪王阳、胶东庸生问论语，既皆明习，有徒众，举为郡文学。甘露中，诸儒荐禹，有诏太子太傅萧望之问。禹对易及论语大义，望之善焉，奏禹经学精习，有师法，可试事。师古曰：「试以职事也。」奏，罢归故官。师古曰：「谓不下也。」久之，试为博士。初元中，立皇太子，而博士郑宽中以尚书授太子，荐言禹善论语。诏令禹授太子论语，由是迁光禄大夫。数岁，出为东平内史。元帝崩，成帝即位，徵禹、宽中，皆以师赐爵关内侯，宽中食邑八百户，禹六百户。拜为诸吏光禄大夫，秩中二千石，给事中，领尚书事。是时，帝舅阳平侯王凤为大将军辅政专权，而上富於春秋，谦让，方乡经学，敬重师傅。师古曰：「乡读曰向。」而禹与凤并领尚书，内不自安，数病上书乞骸骨，欲退避凤。上报曰：「朕以幼年执政，万机惧失其中，君以道德为师，故委国政。君何疑而数乞骸骨，忽忘雅素，欲避流言？师古曰：「雅素，故也。谓师傅故旧之恩。」朕无闻焉。师古曰：「不闻有毁短之言。」君其固心致思，总秉诸事，推以孳孳，无违朕意。」加赐黄金百斤、养牛、上尊酒，太官致餐，侍医视疾，使者临问。师古曰：「侍医，侍天子之医。」禹惶恐，复起视事，河平四年代王商为丞相，封安昌侯。为相六岁，鸿嘉元年以老病乞骸骨，上加优再三，乃听许。赐安车驷马，黄金百斤，罢就第，以列侯朝朔望，位特进，见礼如丞相，置从事史五人，益封四百户。天子数加赏赐，前後数千万。
禹为人谨厚，内殖货财，师古曰：「殖，生也。」家以田为业。及富贵，多买田至四百顷，皆泾、渭溉灌，极膏腴上贾。师古曰：「贾读曰价。」它财物称是。禹性习知音声，内奢淫，身居大第，後堂理丝竹`弦。如淳曰：「今乐家五日一习乐为理乐。」师古曰：「`亦管字。」禹成就弟子尤著者，淮阳彭宣至大司空，沛郡戴崇至少府九卿。宣为人恭俭有法度，而崇恺弟多智，师古曰：「恺，乐也。弟，易也。言性和乐而简易。」二人异行。禹心亲爱崇，敬宣而疏之。崇每候禹，常责师宜置酒设乐与弟子相娱。禹将崇入後堂饮食，妇女相对，优人`弦铿锵极乐，昏夜乃罢。师古曰：「极乐，尽其欢乐之情。」而宣之来也，禹见之於便坐，师古曰：「便坐，谓非正寝，在於旁侧可以延宾者也。坐音才卧反。」讲论经义，日晏赐食，不过一肉　酒相对。师古曰：「一豆之肉，一　行酒。」宣未尝得至後堂。及两人皆闻知，各自得也。服虔曰：「各自为得宜。」禹年老，自治冢茔，起祠室，好平陵肥牛亭部处地，师古曰：「肥牛，亭名。欲得置亭处之地为冢茔。」又近延陵，奏请求之，上以赐禹，诏令平陵徙亭它所。曲阳侯根闻而争之：「此地当平陵寝庙衣冠所出游道，禹为师傅，不遵谦让，至求衣冠所游之道，又徙坏旧亭，重非所宜。师古曰：「重音直用反。」孔子称『赐爱其羊，我爱其礼』，师古曰：「论语云子贡欲去告朔之饩羊，孔子曰：『赐也，尔爱其羊，我爱其礼。』故引之。」宜更赐禹它地。」根虽为舅，上敬重之不如禹，根言虽切，犹不见从，卒以肥牛亭地赐禹。根由是害禹宠，数毁恶之。师古曰：「恶谓言其过恶。」天子愈益敬厚禹。禹每病，辄以起居闻，师古曰：「谓其食饮寝卧之增损。」车驾自临问之。上亲拜禹床下，禹顿首谢恩，〔因〕归诚，言「老臣有四男一女，爱女甚於男，远嫁为张掖太守萧咸妻，不胜父子私情，思与相近。」上即时徙咸为弘农太守。又禹小子未有官，上临候禹，禹数视其小子，上即禹床下拜为黄门郎，给事中。禹虽家居，以特进为天子师，国家每有大政，必与定议。师古曰：「与读曰豫。」永始、元延之间，日蚀地震尤数，吏民多上书言灾异之应，讥切王氏专政所致。上惧变异数见，意颇然之，未有以明见，乃车驾至禹弟，辟左右，师古曰：「辟读曰辟。」亲问禹以天变，因用吏民所言王氏事示禹。禹自见年老，子孙弱，又与曲阳侯不平，恐为所怨。禹则谓上曰：「春秋二百四十二年间，日蚀三十余，地震五（十六），或为诸侯相杀，或夷狄侵中国。灾变之异深远难见，故圣人罕言命，不语怪神。师古曰：「罕，稀也。论语云『子罕言利与命与仁』，又曰『子不语怪力乱神』。」性与天道，自子赣之属不得闻，师古曰：「论语云『夫子之言性与天道不可得而闻也』，谓孔子未尝言性命之事及天道。」何况浅见鄙儒之所言！陛下宜修政事以善应之，与下同其福喜，此经义意也。新学小生，乱道误人，宜无信用，以经术断之。」上雅信爱禹，由此不疑王氏。後曲阳侯根及诸王子弟闻知禹言，皆喜说，师古曰：「说读曰悦。」遂亲就禹。禹见时有变异，若上体不安，择日e斋露蓍，服虔曰：「露（筮）易蓍於星宿下，明日乃用。言得天气也。」师古曰：「蓍，草名，筮者所用也，音式夷反。」正衣冠立筮，得吉卦则献其占，如有不吉，禹为感动忧色。成帝崩，禹及事哀帝，建平二年薨，谥曰节侯。禹四子，长子宏嗣侯，官至太常，列於九卿。三弟皆为校尉散骑诸曹。
初，禹为师，以上难数对己问经，为论语章句献之。始鲁扶卿及夏侯胜、王阳、萧望之、韦玄成皆说论语，篇第或异。禹先事王阳，後从庸生，采获所安，最後出而尊贵。诸儒为之语曰：「欲为论，念张文。」由是学者多从张氏，余家浸微。师古曰：「浸，渐也。」孔光字子夏，孔子十四世之孙也。孔子生伯鱼鲤，师古曰：「名鲤，字伯鱼。先言其字者，孔氏自为谱谍，示尊其先也。下皆类此。」鲤生子思汲，师古曰：「汲音级。」汲生子上帛，帛生子家求，求生子真箕，箕生子高穿。穿生顺，顺为魏相。顺生鲋，鲋为陈涉博士，死陈下。鲋弟子襄为孝惠博士，长沙太傅。襄生忠，忠生武及安国，武生延年。延年生霸，字次儒。霸生光焉。安国、延年皆以治尚书为武帝博士。安国至临淮太守。霸亦治尚书，事太傅夏侯胜，昭帝末年为博士，宣帝时为太中大夫，以选授皇太子经，迁詹事，高密相。是时，诸侯王相在郡守上。元帝即位，徵霸，以师赐爵关内侯，食邑八百户，号褒成君，如淳曰：「为帝师，教令成就，故曰褒成君。」给事中，加赐黄金二百斤，第一区，徙名数于长安。师古曰：「名数，户籍也。」霸为人谦退，不好权势，常称爵位泰过，何德以堪之！上欲致霸相位，自御史大夫贡禹卒，及薛广德免，辄欲拜霸。霸让位，自陈至三，上深知其至诚，乃弗用。以是敬之，赏赐甚厚。及霸薨，上素服临吊者再，至赐东园秘器钱帛，策赠以列侯礼，谥曰烈君。霸四子，长子福嗣关内侯。次子捷、捷弟喜皆列校尉诸曹。光，最少子也，经学尤明，年未二十，举为议郎。光禄勋匡衡举光方正，为谏大夫。坐议有不合，左迁虹长，师古曰：「不合，谓不合天子意也。虹，沛之县也，音贡。」自免归教授。成帝初即位，举为博士，数使录冤狱，行风俗，师古曰：「行音下更反。」振赡流民，奉使称旨，由是知名。是时，博士选三科，高（第）为尚书，次为刺史，其不通政事，以久次补诸侯太傅。光以高第为尚书，观故事品式，数岁明习汉制及法令。上甚信任之，转为仆射，尚书令。师古曰：「先为仆射，後为尚书令。」有诏光周密谨慎，未尝有过，加诸吏官，以子男放为侍郎，给事黄门。数年，迁诸吏光禄大夫，秩中二千石，给事中，赐黄金百斤，领尚书事。後为光禄勋，复领尚书，诸吏给事中如故。凡典枢机十余年，守法度，修故事。上有所问，据经法以心所安而对，不希指苟合；师古曰：「希指，希望天子之旨意也。」如或不从，不敢强谏争，以是久而安。时有所言，辄削草槁，（师古）〔服虔〕曰：「言已缮（事）书，辄削坏其草。」以为章主之过，以奸忠直，人臣大罪也。师古曰：「奸，求也。奸忠直之名也。奸音干。」有所荐举，唯恐其人之闻知。沐日归休，兄弟妻子燕语，终不及朝省政事。或问光：「温室省中树皆何木也？」晋灼曰：「长乐宫中有温室殿。」光嘿不应，更答以它语，其不泄如是。光帝师傅子，少以经行自著，进官蚤成。师古曰：「蚤，古早字。」不结党友，养游说，有求於人。既性自守，亦其势然也。师古曰：「言以名父之子，学宦早成，不须党援也。」徙光禄勋为御史大夫。绥和中，上即位二十五年，无继嗣，至亲有同产弟中山孝王及同产弟子定陶王在。定陶王好学多材，於帝子行。师古曰：「行音胡浪反。」而王祖母傅太后阴为王求汉嗣，私事赵皇后、昭仪及帝舅大司马骠骑将军王根，故皆劝上。上於是召丞相翟方进、御史大夫光、右将军廉褒、後将军朱博，皆引入禁中，议中山、定陶王谁宜为嗣者。方进、根以为定陶王帝弟之子，礼曰「昆弟之子犹子也」，「为其後者为之子也」，定陶王宜为嗣。褒、博皆如方进、根议。光独以为礼立嗣以亲，中山王先帝之子，帝亲弟也，以尚书盘庚殷之及王为比，师古曰：「兄终弟及也。比音必寐反。」中山王宜为嗣。上以礼兄弟不相入庙，又皇后、昭仪欲立定陶王，故遂立为太子。光以议不中意，左迁廷尉。师古曰：「中，当也。」光久典尚书，练法令，号称详平。时定陵侯淳于长坐大逆诛，长小妻　始等六人皆以长事未发觉时弃去，或更嫁。及长事发，丞相方进、大司空武议，师古曰：「翟方进及何武。」以为「令，犯法者各以法时律令论之，师古曰：「此（其）〔具〕引令条之文也。法时谓始犯法之时也。」明有所讫也。师古曰：「讫，止也。」长犯大逆时，　始等见为长妻，已有当坐之罪，与身犯法无异。後乃弃去，於法无以解。师古曰：「解，免也。」请论。」光议以为「大逆无道，父母妻子同产无少长皆弃市，欲惩後犯法者也。师古曰：「惩，创止也。」夫妇之道，有义则合，无义则离。长未自知当坐大逆之法，而弃去　始等，或更嫁，义已绝，而欲以为长妻论杀之，名不正，不当坐。」有诏光议是。是岁，右将军褒、後将军博坐定陵、红阳侯师古曰：「廉褒、朱博坐与淳于长、王立交厚也。」皆免为庶人。以光为左将军，居右将军官职，执金吾王咸为右将军，居後将军官职。罢後将军官。数月，丞相方进薨，召左将军光，当拜，已刻侯印书赞，师古曰：「赞，进也，延进而拜之。书赞者，书赞辞於策也。」上暴崩，即其夜於大行前拜受丞相博山侯印绶。哀帝初即位，躬行俭约，省减诸用，政事由己出，朝廷翕然，望至治焉。褒赏大臣，益封光千户。时成帝母太皇太后自居长乐宫，而帝祖母定陶傅太后在国邸，有诏问丞相、大司空：「定陶共王太后宜当何居？」光素闻傅太后为人刚暴，长於权谋，自帝在襁褓而养长教道至於成人，帝之立又有力。光心恐傅太后与政事，师古曰：「与读曰豫。」不欲令与帝旦夕相近，即议以为定陶太后宜改筑宫。大司空何武曰：「可居北宫。」上从武言。北宫有紫房复道通未央宫，师古曰：「复读曰复。」傅太后果从复道朝夕至帝所，求欲称尊号，贵宠其亲属，使上不得直道（而）行。师古曰：「不得依正直之道。」顷之，太后从弟子傅迁在左右尤倾邪，上免官遣归故郡。傅太后怒，上不得已复留迁。光与大司空师丹奏言：「诏书『侍中驸马都尉迁巧佞无义，漏泄不忠，国之贼也，免归故郡。』复有诏止。天下疑惑，无所取信，亏损圣德，诚不小愆。陛下以变异连见，避正殿，见群臣，思求其故，至今未有所改。师古曰：「旧有不善之事，皆未改除。」臣请归迁故郡，以销奸党，应天戒。」卒不得遣，复为侍中。胁於傅太后，皆此类也。又傅太后欲与成帝母俱称尊号，群下多顺指，言母以子贵，宜立尊号以厚孝道。唯师丹与光持不可。苏林曰：「执持不可。」上重违大臣正议，师古曰：「重，难也。」又内迫傅太后，猗违者连岁。如淳曰：「不决事之言也。」师古曰：「猗违犹依违耳。猗音於奇反。」丹以罪免，而朱博代为大司空。光自先帝时议继嗣有持异之隙矣，又重忤傅太后指，师古曰：「重音直用反。」由是傅氏在位者与朱博为表里，共毁谮光。後数月遂策免光曰：「丞相者，朕之股肱，所与共承宗庙，统理海内，师古曰：「共读曰恭。」辅朕之不逮以治天下也。朕既不明，灾异重仍，师古曰：「仍，频也。重音直用反。」日月无光，山崩河决，五星失行，是章朕之不德而股肱之不良也。师古曰：「章，明也。」君前为御史大夫，辅翼先帝，出入八年，卒无忠言嘉谋，今相朕，出入三年，忧国之风复无闻焉。阴阳错谬，岁比不登，师古曰：「比，频也。」天下空虚，百姓饥馑，父子分散，流离道路，以十万数。而百官群职旷废，师古曰：「旷，空也。」奸轨放纵，盗贼并起，或攻官寺，杀长吏。数以问君，君无怵惕忧惧之意，对毋能为。师古曰：「言盗贼不能为害。」是以群卿大夫咸惰哉莫以为意，咎由君焉。君秉社稷之重，总百僚之任，上无以匡朕之阙，下不能绥安百姓。书不云乎？『毋旷庶官，天工人其代之。』师古曰：「虞书咎繇谟之辞也。位非其人，是为空官。言人代天理官，不可以天官私非其材。」於！师古曰：「於读曰乌。读曰呼。」君其上丞相博山侯印绶，罢归。」师古曰：「汉旧仪云丞相有它过，使者奉策书，即时步出府，乘栈车归田里。」光退闾里，杜门自守。师古曰：「杜，塞也。」而朱博代为丞相，数月，坐承傅太后指妄奏事自杀。平当代为丞相，数月薨。王嘉复为丞相，数谏争忤指。旬岁间阅三相，师古曰：「阅犹历也。」议者皆以为不及光。上由是思之。会元寿元年正月朔日有蚀之，後十余日傅太后崩。是月徵光诣公车，问日蚀事。光对曰：「臣闻日者，众阳之宗，人君之表，至尊之象。君德衰微，阴道盛疆，侵蔽阳明，则日蚀应之。书曰『羞用五事』，『建用皇极』。师古曰：「周书洪范之言。羞，进也。皇，大也。极，中也。」如貌、言、视、听、思失，师古曰：「如，若也。」大中之道不立，则咎徵荐臻，六极屡降。皇之不极，是为大中不立，其传曰『时则有日月乱行』，谓I、侧匿，孟康曰：「I，行疾也。侧匿，行迟也。」师古曰：「I音吐了反。」甚则薄蚀是也。又曰『六l之作』，师古曰：「l，恶气也，音戾。」岁之朝曰三朝，师古曰：「岁之朝，月之朝，日之朝，故曰三朝。」其应至重。乃正月辛丑朔日有蚀之，变见三朝之会。上天聪明，苟无其事，变不虚生。书曰『惟先假王正厥事』，师古曰：「商书高宗肜日之辞也。假，至也。言先代至道之王必正其事。」言异变之来，起事有不正也。臣闻师曰，天（右）〔左〕与王者，师古曰：「（右）〔左〕读曰（佑）〔佐〕。（佑）〔佐〕，助也。」故灾异数见，以谴告之，欲其改更。若不畏惧，有以塞除，而轻忽简诬，则凶罚加焉，其至可必。师古曰：「言轻忽天戒，简傲欺诬者，其罚必至。」诗曰：『敬之敬之，天惟显思，命不易哉！』师古曰：「周颂敬之篇。显，明也。思，辞也。言天甚明察，宜敬之，以承受天命甚难。」又曰：『畏天之威，于时保之。』师古曰：「周颂我将之诗。言必敬天之威，於是乃得安。」皆谓不惧者凶，惧之则吉也。陛下圣德聪明，兢兢业业，师古曰：「兢兢，戒也。业业，危也。」承顺天戒，敬畏变异，勤心虚己，延见群臣，思求其故，然後敕躬自约，总正万事，放远谗说之党，援纳断断之介，师古曰：「援，引也。断断，专壹之貌。介谓一介之人。援音爰。」退去贪残之徒，进用贤良之吏，平刑罚，薄赋敛，恩泽加於百姓，诚为政之大本，应变之至务也。天下幸甚。书曰『天既付命正厥德』，师古曰：「商书高宗肜日之辞。言既受天命，宜正其德。」言正德以顺天也。又曰『天谌辞』，师古曰：「周书大诰之辞。，辅也。谌，诚也。谌辞，至诚之辞也。音匪。谌音上林反。」言有诚道，天辅之也。明承顺天道在於崇德博施，加精致诚，孳孳而已。师古曰：「孳孳，不怠也。孳音兹。」俗之祈禳小数，终无益於应天塞异，销祸兴福，师古曰：「祈，求福也。禳，除祸也。」较然甚明，无可疑惑。」师古曰：「较，明貌也，音角。」书奏，上说，师古曰：「说读曰悦。」赐光束帛，拜为光禄大夫，秩中二千石，给事中，位次丞相。诏光举可尚书令者封上，光谢曰：「臣以朽材，前比历位典大职，卒无尺寸之效，师古曰：「卒，终也。」幸免罪诛，全保首领，今复拔擢，备内朝臣，与闻政事。师古曰：「与读曰豫。」臣光智谋浅短，犬马齿\，师古曰：「\，老也，读与耋同。今书本有作截字者，俗写误也。」诚恐一旦颠仆，无以报称。师古曰：「称，副也。」窃见国家故事，尚书以久次转迁，非有踔绝之能，不相逾越。师古曰：「踔，高远也，音竹角反。」尚书仆射敞，公正勤职，通敏於事，可尚书令。谨封上。」敞以举故，为东平太守。敞姓成公，东海人也。光为大夫月余，丞相嘉下狱死，师古曰：「王嘉也。」御史大夫贾延免。光复为御史大夫，二月（复）〔为〕丞相，复故国博山侯。上乃知光前免非其罪，以过近臣毁短光者，复免傅嘉，曰：「前为侍中，毁谮仁贤，诬宕蟪迹令俊艾者久失其位。师古曰：「艾读曰刈。」嘉倾覆巧伪，挟奸以罔上，崇党以蔽朝，伤善以肆意。师古曰：「肆，极也。」诗不云乎？『谗人罔极，交乱四国。』师古曰：「小雅青蝇之诗，解在车千秋传。」其免嘉为庶人，归故郡。」明年，定三公官，光更为大司徒。会哀帝崩，太皇太后以新都侯王莽为大司马，徵立中山王、是为平帝。帝年幼，太后称制，委政於莽。初，哀帝罢黜王氏，故太后与莽怨丁、傅、董贤之党。莽以光为旧相名儒，天下所信，太后敬之，备礼事光。所欲搏击，辄为草，以太后指风光令上之，师古曰：「谓文书之　草也。风读曰讽。次下亦同。」　眦莫不诛伤。师古曰：「　音崖。眦音渍。　又音五懈反。眦又音仕懈反。解具在杜钦传。」莽权日盛，光忧惧不知所出，上书乞骸骨。莽白太后：「帝幼少，宜置师傅。」徙光为帝太傅，位四辅，给事中，领宿卫供养，行内师古曰：「行内，行在所之内中，犹言禁中也。」署门户，省服御食物。师古曰：「省，视也。」明年，徙为太师，而莽为太傅。光常称疾，不敢与莽并。有诏朝朔望，领城门兵。莽又风群臣奏莽功德，称宰衡，位在诸侯王上，百官统焉。光愈恐，固称疾辞位。太后诏曰：「太师光，圣人之後，先师之子，德行纯淑，道术通明，居四辅职，辅道于帝。师古曰：「道读曰导。」今年耆有疾，俊艾大臣，惟国之重，其犹不可以阙焉。师古曰：「艾读曰刈。」书曰『无遗T老』，师古曰：「周书召诰之辞也。言不遗老成之人也。」国之将兴，尊师而重傅。其令太师毋朝，十日一赐餐。赐太师灵寿杖，孟康曰：「扶老杖也。」服虔曰：「灵寿，木名。」师古曰：「木似竹，有枝节，长不过八九尺，围三四寸，自然有合杖制，不须削治也。」黄门令为太师省中坐置几，太师入省中用杖，赐餐十七物，师古曰：「食具有十七种物。」然後归老于第，官属按职如故。」师古曰：「言十日一入朝，受此宠礼。它日则常在家自养，而其属官依常各行职务。」光凡为御史大夫、丞相各再，壹为大司徒、太傅、太师，历三世，居公辅位前後十七年。自为尚书，止不教授，後为卿，时会门下大生讲问疑难，举大义云。其弟子多成就为博士大夫者，见师居大位，几得其助力，师古曰：「几读曰冀。」光终无所荐举，至或怨之。其公如此。光年七十，元始五年薨。莽白太后，使九卿策赠以太师博山侯印绶，赐乘舆秘器，金钱杂帛。少府供张，谏大夫持节与谒者二人使护丧事，博士护行礼。太后亦遣中谒者持节视丧。公卿百官会吊送葬。载以乘舆及副各一乘，师古曰：「车及副各一乘也。，解具在霍光传。」羽林孤儿诸生合四百人挽送，车万余两，道路皆举音以过丧。师古曰：「丧到之处，行道之人皆举音哭，须过乃止。」将作穿复土，可甲卒五百人，起坟如大将军王凤制度。谥曰简烈侯。初，光以丞相封，後益封，凡食邑万一千户。病甚，上书让还七千户，及还所赐一弟。
子放嗣。莽篡位後，以光兄子永为大司马，封侯。昆弟子至卿大夫四五人。始光父霸以初元元年为关内侯食邑。霸上书求奉孔子祭祀，元帝下诏曰：「其令师褒成君关内侯霸以所食邑八百户祀孔子焉。」故霸还长子福名数於鲁，奉夫子祀。霸薨，子福嗣。福薨，子房嗣。房薨，子莽嗣。元始元年，封周公、孔子後为列侯，食邑各二千户。莽更封为褒成侯，後避王莽，更名均。
　
马宫字游卿，东海戚人也。治春秋严氏，以射策甲科为郎，迁楚长史，免官。後为丞相史司直。师丹荐宫行能高e，迁廷尉平，青州刺史，汝南、九江太守，所在见称。徵为詹事，光禄勋，右将军，代孔光为大司徒，封扶德侯。光为太师薨，宫复代光为太师，兼司徒官。
初，宫哀帝时与丞相御史杂议帝祖母傅太后谥，及元始中，王莽发傅太后陵徙归定陶，以民葬之，追诛前议者。宫为莽所厚，独不及，内惭惧，上书谢罪乞骸骨。莽以太皇太后诏赐宫策曰：「太师大司徒扶德侯上书言『前以光禄勋议故定陶共王母谥，曰「妇人以夫爵尊为号，谥宜曰孝元傅皇后，称渭陵东园。」臣知妾不得体君，卑不得敌尊，而希指雷同，诡经辟说，师古曰：「诡，违。辟读曰僻。」以惑误上。为臣不忠，当伏斧钺之诛，幸蒙洒心自新，师古曰：「洒音先礼反。」又令得保首领。伏自惟念，入称四辅，出备三公，爵为列侯，诚无颜复望阙廷，无心复居官府，无宜复食国邑。愿上太师大司徒扶德侯印绶，避贤者路。』下君章有司，皆以为四辅之职为国维纲，三公之任鼎足承君，不有鲜明固守，无以居位。如君言至诚可听，惟君之恶在洒心前，不敢文过，朕甚多之，师古曰：「多犹重也。」不夺君之爵邑，以著『自古皆有死』之义。孟康曰：「以宫上书不文过为信，不夺其爵邑。」师古曰：「论语载孔子言曰：『自古皆有死，民无信不立』，故引之。」其上太师大司徒印绶使者，以侯就弟。」王莽篡位，以宫为太子师，卒官。本姓马矢，宫仕学，称马氏云。
　
赞曰：自孝武兴学，公孙弘以儒相，其後蔡义、韦贤、玄成、匡衡、张禹、翟方进、孔光、平当、马宫及当子晏咸以儒宗居宰相位，服儒衣冠，孟康曰：「方领逢掖之衣。」传先王语，其酝藉可也，师古曰：「酝藉，谓如酝酿及荐藉，道其宽博重厚也。酝音於问反。藉音才夜反。」然皆持禄保位，被阿谀之讥。彼以古人之迹见绳，乌能胜其任乎！如淳曰：「迹谓既明且哲也。绳谓抨弹之也。」师古曰：「古人之迹，谓直道以事人也。乌，何也。抨音普耕反。」
汉书卷八十二王商史丹傅喜传第五十二
王商字子威，涿郡蠡吾人也，师古曰：「蠡音礼。」徙杜陵。商父武，武兄无故，皆以宣帝舅封。无故为平昌侯，武为乐昌侯。语在外戚传。商少为太子中庶子，以肃敬敦厚称。父薨，商嗣为侯，推财以分异母诸弟，身无所受，居丧哀я。於是大臣荐商行可以厉群臣，义足以厚风俗，宜备近臣。繇是擢为诸曹侍中中郎将。师古曰：「繇读与由同。」元帝时，至右将军、光禄大夫。是时，定陶共王爱幸，几代太子。师古曰：「共读曰恭。几音钜依反。」商为外戚重臣辅政，拥佑太子，颇有力焉。师古曰：「佑，助也。」元帝崩，成帝即位，甚敬重商，徙为左将军。而帝元舅大司马大将军王凤颛权，行多骄僭。商论议不能平凤，凤知之，亦疏商。建始三年秋，京师民无故相惊，言大水至，百姓奔走相蹂躏，师古曰：「蹂，践也。躏，轹也。蹂音人九反。躏音蔺。」〔老弱号呼〕，〔师古曰：「呼音火故反。」〕长安中大乱。天子亲御前殿，召公卿议。大将军凤以为太后与上及後宫可御船，令吏民上长安城以避水。群臣皆从凤议。左将军商独曰：「自古无道之国，水犹不冒城郭。师古曰：「冒，蒙覆也。」今政治和平，世无兵革，上下相安，何因当有大水一日暴至？此必讹言也，师古曰：「讹，伪也。」不宜令上城，重惊百姓。」师古曰：「重音直用反。」上乃止。有顷，长安中稍定，问之，果讹言。上於是美壮商之固守，数称其议。而凤大惭，自恨失言。明年，商代匡衡为丞相，益封千户，天子甚尊任之。为人多质有威重，师古曰：「多质，言不为文饰。」长八尺余，身体鸿大，容貌甚过绝人。河平四年，单于来朝，引见白虎殿。师古曰：「在未央宫中。」丞相商坐未央廷中，单于前，拜谒商。师古曰：「单于将见天子，而经未央廷中过也。」商起，离席与言，单于仰视商貌，大畏之，迁延却退。天子闻而叹曰：「此真汉相矣！」初，大将军凤连昏杨肜为琅邪太守，如淳曰：「连昏者，婚家之婚亲也。」其郡有灾害十四，已上。商部属按问，如淳曰：「部属犹差次。差次其属令治之。」凤以晓商师古曰：「告语也。」曰：「灾异天事，非人力所为。肜素善吏，宜以为後。」师古曰：「且勿按问也。」商不听，竟奏免肜，奏果不下，凤重以是怨商，师古曰：「重音直用反。」阴求其短，使人上书言商闺门内事。天子以为暗昧之过，不足以伤大臣，凤固争，下其事司隶。先是皇太后尝诏问商女，欲以备後宫。时女病，商意亦难之，以病对，不入。及商以闺门事见考，自知为凤所中，师古曰：「中，伤也，音竹仲反。」惶怖，更欲内女为援，乃因新幸李婕妤家白见其女。会日有蚀之，太中大夫蜀郡张匡，其人佞巧，上书愿对近臣陈日蚀咎。下朝者文颖曰：「令下朝者平之也。」孟康曰：「中朝臣也。」师古曰：「文说是也。下音胡稼反。」左将军丹等问匡，师古曰：「史丹也。」对曰：「窃见丞相商作威作福，从外制中，取必於上，师古曰：「意欲所行，必果之。」性残贼不仁，遣票轻吏微求人罪，师古曰：「票，疾也。微谓私求之也。票音频妙反，又音匹妙反。」欲以立威，天下患苦之。前频阳耿定上书言商与父傅通，及女弟淫乱，师古曰：「傅谓傅婢也。」奴杀其私夫，疑商教使。师古曰：「私夫，女弟之私与奸通者。」章下有司，商私怨怼。师古曰：「怼音直类反。」商子俊欲上书告商，俊妻左将军丹女，持其书以示丹，丹恶其父子乖迕，师古曰：「迕，逆也。」为女求去。商不尽忠纳善以辅至德，知圣主崇孝，远别不亲，师古曰：「远离女色而分别之，故云不亲也。」後庭之事皆受命皇太后，太后前闻商有女，欲以备後宫，商言有固疾，後有耿定事，更诡道因李贵人家内女。师古曰：「诡，违也。」执左道以乱政，师古曰：「左道，僻左之道，谓不正。」诬罔R大臣节，师古曰：「R，乖也，音布内反。」故应是而日蚀。周书曰：『以左道事君者诛。』师古曰：「逸书也。」易曰：『日中见昧，则折其右肱。』苏林曰：「日者君之象，中者明之盛，盛而昧，折去右肱之臣，用无咎也。」师古曰：「此丰卦九三爻辞。」往者丞相周勃再建大功，及孝文时纤介怨恨，而日为之蚀，於是退勃使就国，卒无怵忧。师古曰：「卒，终也。，古惕字。」今商无尺寸之功，而有三世之宠，师古曰：「自宣帝至成帝凡三主。」身位三公，宗族为列侯、吏二千石、侍中诸曹，给事禁门内，连昏诸侯王，权宠至盛。审有内乱杀人怨怼之端，宜穷（意）〔竟〕考问。臣闻秦丞相吕不韦见王无子，意欲有秦国，即求好女以为妻，阴知其有身而献之王，产始皇帝。及楚相春申君亦见王无子，心利楚国，即献有身妻而产怀王。自汉兴几遭吕、霍之患，师古曰：「几音钜依反。」今商有不仁之性，乃因怨以内女，其奸谋未可测度。前孝景世七国反，将军周亚夫以为即得雒阳剧孟，关东非汉之有。今商宗族权势，合赀钜万计，私奴以千数，非特剧孟匹夫之徒也。且失道之至，亲戚畔之，闺门内乱，父子相讦，师古曰：「讦，告斥其罪也，音居谒反。」而欲使之宣明圣化，调和海内，岂不谬哉！商视事五年，官职陵夷而大恶著於百姓，甚亏损盛德，有鼎折足之凶。师古曰：「易鼎卦九四爻辞曰：『鼎折足，覆公M，其形渥，凶。』M，鼎实也，谓所亨之物也。渥，厚也。言鼎折其足，则覆丧其实，喻大臣非其任，则亏败国典，故宜加以厚刑。」臣愚以为圣主富於春秋，即位以来，未有惩奸之威，加以继嗣未立，大异并见，尤宜诛讨不忠，以遏未然。师古曰：「遏，止也。未然，谓未有其事，恐将然也。」行之一人，则海内震动，百奸之路塞矣。」於是左将军丹等奏：「商位三公，爵列侯，亲受诏策为天下师，不遵法度以翼国家，师古曰：「翼，助也。」而回辟下媚以进其私，师古曰：「回，　也。辟读曰僻。」执左道以乱政，为臣不忠，罔上不道，甫刑之辟，皆为上戮，罪名明白。臣请诏谒者召商诣若卢诏狱。」孟康曰：「若卢，狱名，属少府，黄门内寺是也。」上素重商，知匡言多险，制曰「弗治」。凤固争之，於是制诏御史：「盖丞相以德辅翼国家，典领百寮，协和万国，为职任莫重焉。今乐昌侯商为丞相，出入五年，未闻忠言嘉谋，而有不忠执左道之辜，陷于大辟。前商女弟内行不修，奴贼杀人，疑商教使，为商重臣，故抑而不穷。今或言商不以自悔而反怨怼，朕甚伤之。惟商与先帝有外亲，未忍致于理。其赦商罪。使者收丞相印绶。」商免相三日，发病с血薨，谥曰戾侯。而商子弟亲属为驸马都尉、侍中、中常侍、诸曹大夫郎吏者，皆出补吏，莫得留给事宿卫者。有司奏商罪过未决，请除国邑。有诏长子安嗣爵为乐昌侯，至长乐卫尉、光禄勋。
商死後，连年日蚀地震，直臣京兆尹王章上封事召见，讼商忠直无罪，言凤颛权蔽主。凤竟以法诛章，语在元后传。至元始中，王莽为安汉公，诛不附己者，乐昌侯安见被以罪，自杀，国除。师古曰：「被，加也，音皮义反。」史丹字君仲，鲁国人也，徙杜陵。祖父恭有女弟，武帝时为卫太子良娣，产悼皇考。皇考者，孝宣帝父也。宣帝微时依倚史氏。师古曰：「倚音於绮反。」语在史良娣传。及宣帝即尊位，恭已死，三子，高、曾、玄。曾、玄皆以外属旧恩封，曾为将陵侯，玄平台侯。高侍中贵幸，以发举反者大司马霍禹功封乐陵侯。宣帝疾病，拜高为大司马车骑将军，领尚书事。帝崩，太子袭尊号，是为孝元帝。高辅政五年，乞骸骨，赐安车驷马黄金，罢就第。薨，谥曰安侯。自元帝为太子时，丹以父高任为中庶子，侍从十余年。元帝即位，为驸马都尉侍中，出常骖乘，甚有宠。上以丹旧臣，皇考外属，亲信之，诏丹护太子家。是时，傅昭仪子定陶共王有材艺，子母俱爱幸，而太子颇有酒色之失，母王皇后无宠。
建昭之间，元帝被疾，不亲政事，留好音乐。孟康曰：「留意於音乐也。」或置鼙鼓殿下，师古曰：「鼙本骑上之鼓，音步迷反。」天子自临轩槛上，P铜丸以`鼓，师古曰：「槛轩，阑版也。P，下也。`，投也。P音颓。`音持益反。一曰，`，　也，音丁历反。　音丁回反。」声中严鼓之节。李奇曰：「庄严之鼓节也。」晋灼曰：「疾击之鼓也。」师古曰：「李说是也。」後宫及左右习知音者莫能为，而定陶王亦能之，上数称其材。丹进曰：「凡所谓材者，敏而好学，温故知新，师古曰：「敏，速疾也。温，厚也。温故，厚蓄故事也。」皇太子是也。若乃器人於丝竹鼓鼙之间，则是陈惠、李微高於匡衡，可相国也。」如淳曰：「器人，取人器能也。陈惠、李微是时好音者也。」服虔曰：「二人皆黄门鼓吹也。」於是上嘿然而　。师古曰：「　，古笑字。」其後，中山哀王薨，太子前吊。哀王者，帝之少弟，与太子游学相长大。师古曰：「同处（同）〔长〕养以至於壮大。」上望见太子，感念哀王，悲不能自止。太子既至前，不哀。上大恨曰：「安有人不慈仁而可奉宗庙为民父母者乎！」上以责谓丹。师古曰：「谓者，告语也。」丹免冠谢上曰：「臣诚见陛下哀痛中山王，至以感损。向者太子当进见，臣窃戒属毋涕泣，感伤陛下。师古曰：「属音之欲反。」罪乃在臣，当死。」上以为然，意乃解。丹之辅相，皆此类也。竟宁元年，上疾，傅昭仪及定陶王常在左右，而皇后太子希得进见。上疾稍侵，意忽忽不平，师古曰：「稍侵，言渐笃也。平，和也。」数问尚书以景帝时立胶东王故事。是时，太子长舅阳平侯王凤为卫尉侍中，与皇后太子皆忧，不知所出。师古曰：「不知计所出。」丹以亲密臣得侍视疾，候上间独寝时，丹直入卧内，顿首伏青蒲上，服虔曰：「青缘蒲席也。」应劭曰：「以青规地曰青蒲，自非皇后不得至此。」孟康曰：「以蒲青为席，用蔽地也。」师古曰：「应说是也。」涕泣言曰：「皇太子以适长立，积十余年，师古曰：「适读曰嫡。」名号系於百姓，天下莫不归心臣子。师古曰：「自托为臣子。」见定陶王雅素爱幸，今者道路流言，为国生意，以为太子有动摇之议。审若此，公卿以下必以死争，不奉诏。臣愿先赐死以示群臣！」天子素仁，不忍见丹涕泣，言又切至，上意大感，喟然太息曰：「吾日困劣，而太子两王幼少，意中恋恋，亦何不念乎！然无有此议。且皇后谨慎，先帝又爱太子，吾岂可违指！驸马都尉安所受此语？」师古曰：「安，焉也。」丹即却，顿首曰：「愚臣妄闻，罪当死！」师古曰：「却，退也，离青蒲上。」上因纳，谓丹曰：「吾病浸加，恐不能自还。师古曰：「浸，渐也。不自还者，言当遂至崩亡也。还读曰旋。」善辅道太子，毋违我意！」师古曰：「道读曰导。」丹嘘唏而起。师古曰：「嘘音虚。唏音许既反。」太子由是遂为嗣矣。元帝竟崩，成帝初即位，擢丹为长乐卫尉，迁右将军，赐爵关内侯，食邑三百户，给事中，後徙左将军、光禄大夫。鸿嘉元年，上遂下诏曰：「夫褒有德，赏元功，古今通义也。左将军丹往时导朕以忠正，秉义醇壹，旧德茂焉。其封丹为武阳侯，国东海郯之武疆聚，户千一百。」如淳曰：「聚，字喻反。聚，邑居也。」丹为人足知，恺弟爱人，师古曰：「恺，乐也。弟，易也。言有和乐简易之德。」貌若傥荡不备，师古曰：「傥荡，疏诞无检也。」然心甚谨密，故尤得信於上。丹兄嗣父爵为侯，让不受分。丹尽得父财，身又食大国邑，重以旧恩，数见褒赏，师古曰：「重音直用反。」赏赐累千金，僮奴以百数，後房妻妾数十人，内奢淫，好饮酒，极滋味声色之乐。为将军前後十六年，永始中病乞骸骨，上赐策曰：「左将军病不衰，师古曰：「言病不损也。」愿归治疾，朕愍以官职之事久留将军，使躬不瘳。使光禄勋赐将军黄金五十斤，安车驷马，其上将军印绶。宜专精神，务近医药，以辅不衰。」丹归第数月薨，谥曰顷侯。有子男女二十人，九男皆以丹任并为侍中诸曹，亲近在左右。史氏凡四人侯，至卿大夫二千石者十余人，皆讫王莽乃绝，唯将陵侯曾无子，绝於身云。
　
傅喜字稚游，河内温人也，哀帝祖母定陶傅太后从父弟。少好学问，有志行。哀帝立为太子，成帝选喜为太子庶子。哀帝初即位，以喜为卫尉，迁右将军。是时，王莽为大司马，乞骸骨，避帝外家。上既听莽退，众庶归望於喜。喜从弟孔乡侯晏亲与喜等，如淳曰：「俱傅太后从父弟也。」而女为皇后。又帝舅阳安侯丁明，皆亲以外属封。喜执谦称疾。傅太后始与政事，喜数谏之，师古曰：「与读曰豫。」由是傅太后不欲令喜辅政。上於是用左将军师丹代王莽为大司马，赐喜黄金百斤，上将军印绶，以光禄大夫养病。大司空何武、尚书令唐林皆上书言：「喜行义修e，忠诚忧国，内辅之臣也，今以病，一旦遣归，众庶失望，皆曰傅氏贤子，以论议不合於定陶太后故退，百寮莫不为国恨之。忠臣，社稷之卫，鲁以季友治乱，师古曰：「谓季氏亡，则鲁不昌。」楚以子玉轻重，师古曰：「谓楚杀子玉而晋侯喜可知。」魏以无忌折冲，师古曰：「信陵君。」项以范增存亡。故楚跨有南土，带甲百万，邻国不以为难，子玉为将，则文公侧席而坐，及其死也，君臣相庆。师古曰：「已解在上也。」百万之众，不如一贤，故秦行千金以间廉颇，师古曰：「赵孝成王七年，秦与赵兵相距长平。赵将廉颇固壁不战，秦乃使人反间於赵，曰：『秦之所恶，独畏赵奢之子赵括为将耳。』赵王信之，因以括为将，代廉颇，而括军遂败，数十万之众降秦，秦皆坑之。」汉散万金以疏亚父。师古曰：「事在陈平传。」喜立於朝，陛下之光，傅氏之废兴也。」如淳曰：「傅喜显则傅氏兴，其废亦如之。」晋灼曰：「用喜於陛下有光明，而傅氏之废复得兴也。」师古曰：「如说是也。」上亦自重之。明年正月，乃徙师丹为大司空，而拜喜为大司马，封高武侯。丁、傅骄奢，皆嫉喜之恭俭。又傅太后欲求称尊号，与成帝母齐尊，喜与丞相孔光、大司空师丹共执正议。傅太后大怒，上不得已，先免师丹以感动喜，喜终不顺。後数月，遂策免喜曰：「君辅政出入三年，未有昭然匡朕不逮，而本朝大臣遂其奸心，师古曰：「遂，成也，申也。」咎由君焉。其上大司马印绶，就第。」傅太后又自诏丞相御史曰：「高武侯喜无功而封，内怀不忠，附下罔上，与故大司空丹同心背畔，放命圮族，应劭曰：「放弃教令，毁其族类。」亏损德化，罪恶虽在赦前，不宜奉朝请，其遣就国。」後又欲夺喜侯，上亦不听。喜在国三岁余，哀帝崩，平帝即位，王莽用事，免傅氏官爵归故郡，晏将妻子徙合浦。莽白太后下诏曰：「高武侯喜姿性端悫，论议忠直，师古曰：「悫，谨也，音口角反。」虽与故定陶太后有属，终不顺指从邪，介然守节，以故斥逐就国。传不云乎？『岁寒然後知松柏之後凋也。』师古曰：「论语载孔子之言，以喻有节操之人也。」其还喜长安，以故高安侯莫府赐喜，位特进，奉朝请。」喜虽外见褒赏，孤立忧惧，後复遣就国，以寿终。莽赐谥曰贞侯。子嗣，莽败乃绝。师古曰：「史不得其子名也。」赞曰：自宣、元、成、哀外戚兴者，许、史、三王、丁、傅之家，师古曰：「三王，谓昂成侯及商、凤三家也。」皆重侯累将，穷贵极富，见其位矣，未见其人也。师古曰：「言无善人也。」阳平之王多有材能，好事慕名，其势尤盛，旷贵最久。师古曰：「阳平谓王凤之家也。言居非其位，是为旷官，故云旷贵。」然至於莽，亦以覆国。王商有刚毅节，废黜以忧死，非其罪也。史丹父子相继，高以重厚，位至三公。丹之辅道副主，掩恶扬美，傅会善意，师古曰：「道读曰导。傅读曰附。」虽宿儒达士无以加焉。及其历房闼，入卧内，推至诚，犯颜色，动寤万乘，转移大谋，卒成太子，安母后之位。「无言不雠」，终获忠贞之报。师古曰：「大雅抑之诗曰：『无言不雠，无德不报。』故赞引之以喻丹也。」傅喜守节不倾，亦蒙後凋之赏。哀、平际会，祸福速哉！
汉书卷八十三薛宣朱博传第五十三
薛宣字赣君，东海郯人也。师古曰：「赣音贡。郯音谈。」少为廷尉书佐都船狱史。後以大司农斗食属察廉，补不其丞。师古曰：「斗食者，禄少，一岁不满百石，计日以斗为数也。不其，县名也。其音基。」琅邪太守赵贡行县，师古曰：「行音下更反。其下亦同。」见宣，甚说其能。师古曰：「说读曰悦。」从宣历行属县，师古曰：「以宣自从也。」还至府，令妻子与相见，戒曰：「赣君至丞相，我两子亦中丞相史。」察宣廉，迁乐浪都尉丞。师古曰：「赵贡察举宣，故得迁也。乐音洛。浪音郎。」幽州刺史举茂材，为宛句令。师古曰：「乐浪属幽州。故为刺史所举也。宛音於元反。句音劬。」大将军王凤闻其能，荐宣为长安令，治果有名，以明习文法诏补御史中丞。是时，成帝初即位，宣为中丞，执法殿中，外总部刺史，上疏曰：「陛下至德仁厚，哀闵元元，躬有日仄之劳，而亡佚豫之乐，师古曰：「周书亡逸之篇称文王之德曰『至于日中仄，弗皇暇食』，宣引此言也。仄，古侧字也。佚与逸同。」允执圣道，刑罚惟中，师古曰：「允，信也。中音竹仲反。」然而嘉气尚凝，阴阳不和，师古曰：「凝谓不通也。」是臣下未称，而圣化独有不洽者也。臣窃伏思其一端，殆吏多苛政，政教烦碎，大率咎在部刺史，或不循守条职，师古曰：「刺史所察，本有六条，今则逾越故事，信意举劾，妄为苛刻也。六条解在百官公卿表。」举错各以其意，多与郡县事，师古曰：「错，置也，音千故反。与读曰豫。豫，干也。」至开私门，听谗佞，以求吏民过失，谴呵及细微，责义不量力。师古曰：「言求备於人。」郡县相迫促，亦内相刻，流至众庶。是故乡党阙於嘉宾之欢，九族忘其亲亲之恩，饮食周急之厚弥衰，送往劳来之礼不行。师古曰：「劳音郎到反。来音郎代反。」夫人道不通，则阴阳否鬲，师古曰：「否，闭也，音皮鄙反。鬲与隔同。」和气不兴，未必不由此也。诗云：『民之失德，乾f以愆。』师古曰：「小雅伐木之诗也。f，食也，解在元纪。f音侯。」鄙语曰：『苛政亲，烦苦伤恩。』方刺史奏事时，宜明申敕，师古曰：「申，束也，谓约束也。」使昭然知本朝之要务。臣愚不知治道唯明主察焉。」上嘉纳之。宣数言政事便宜，举奏部刺史郡国二千石，所贬退称进，白黑分明，师古曰：「称，举也。白黑犹言清浊也。」繇是知名。师古曰：「繇读与由同。」出为临淮太守，政教大行。会陈留郡有大贼废乱，师古曰：「废乱者，政教不行也。」上徙宣为陈留太守，盗贼禁止，吏民敬其威信。入守左冯翊，满岁称职为真。始高陵令（阳）〔杨〕湛、栎阳令谢游皆贪猾不逊，持郡短长，前二千石数案不能竟。师古曰：「虽每案验之，不能穷竟其事。」及宣视事，诣府谒，宣设酒饭与相对，接待甚备。已而阴求其罪臧，具得所受取。宣察湛有改节敬宣之效，乃手自牒书，条其奸臧，师古曰：「牒书谓书於简牒也。」封与湛曰：「吏民条言君如牒，或议以为疑於主守盗。孟康曰：「法有主守盗，断官钱自入己也。」冯翊敬重令，又念十金法重，不忍相暴章。师古曰：「依当时律条，臧直十金，则至重罪。」故密以手书相晓，欲君自图进退，可复伸眉於後。师古曰：「伸眉，言无忧也。且令自去职不废，其後更为官。」即无其事，复封还记，得为君分明之。」师古曰：「记谓所与湛书也。分明谓考问使知清白也。宣恐其距讳，即欲验治之。」湛自知罪臧皆应记，师古曰：「与宣书记相当。」而宣辞语温润，无伤害意。湛即时解印绶付吏，为记谢宣，终无怨言。而栎阳令游自以大儒有名，轻宣。宣独移书显责之曰：「告栎阳令：吏民言令治行烦苛，适罚作使千人以上；师古曰：「适读曰谪。」贼取钱财数十万，给为非法；师古曰：「言敛取钱财，以供给兴造非法之用。」卖买听任富吏，贾数不可知。师古曰：「贾读曰价。」证验以明白，欲遣吏考案，恐负举者，耻辱儒士，师古曰：「游本因荐举得官，而身又是儒者，故云然。」故使掾平镌令。如淳曰：「平镌，激切使之自知过也。」晋灼曰：「王常为光武镌说其将帅。此为徐以微言镌凿遣之也。」师古曰：「平，掾之名。镌谓琢凿也。镌音子全反。」孔子曰：『陈力就列，不能者止。』师古曰：「论语载孔子之答冉有、季路之言也。列，次也。言自审己之力用而就官次，不能则退。」令详思之，方调守。」师古曰：「言欲选人且代游守令职。」游得檄，亦解印绶去。又频阳县北当上郡、西河，为数郡凑，多盗贼。其令平陵薛恭本县孝者，功次稍迁，未尝治民，职不办。而粟邑县小，辟在山中，师古曰：「辟读曰僻。」民谨朴易治。令钜鹿尹赏久郡用事吏，为楼烦长，举茂材，迁在粟。宣即以令奏赏与恭换县。师古曰：「时令条有材不称职得改之。」二人视事数月，而两县皆治。宣因移书劳勉之曰：「昔孟公绰优於赵魏而不宜滕薛，师古曰：「孟公绰，鲁大夫也。论语云『孔子曰：孟公绰为赵魏老则优，不可以为滕薛大夫。』言器能各有所施也。赵魏，晋之卿族。老谓家之长相也。滕薛，小国诸侯也。」故或以德显，或以功举，『君子之道，焉可怃也！』苏林曰：「怃，同也，兼也。」晋灼曰：「怃音诬。」师古曰：「论语载子夏之言。谓行业不同，所守各异，唯圣人为能体备之。」属县各有贤君，冯翊垂拱蒙成。师古曰：「自言端拱无为而受县之成功。」愿勉所职，卒功业。」师古曰：「卒，终也。」宣得郡中吏民罪名，辄召告其县长吏，使自行罚。晓曰：「府所以不自发举者，不欲代县治，夺贤令长名也。」长吏莫不喜惧，免冠谢宣归恩受戒者。
宣为吏赏罚明，用法平而必行，所居皆有条教可纪，多仁恕爱利。师古曰：「爱人而安利也。」池阳令举廉吏狱掾王立，府未及召，闻立受囚家钱。宣责让县，县案验狱掾，乃其妻独受系者钱万六千，受之再宿，狱掾实不知。掾惭恐自杀。宣闻之，移书池阳曰：「县所举廉吏狱掾王立，家私受赇，而立不知，杀身以自明。立诚廉士，甚可闵惜！其以府决曹掾书立之柩，以显其魂。师古曰：「以此职追赠。」府掾史素与立相知者，皆予送葬。」及日至休吏，师古曰：「冬夏至之日不省官事，故休吏。」贼曹掾张扶独不肯休，坐曹治事。宣出教曰：「盖礼贵和，人道尚通。日至，吏以令休，所繇来久。师古曰：「繇读与由同。由，从也。」曹虽有公职事，家亦望私恩意。掾宜从众，归对妻子，设酒肴，请邻里，壹　相乐，应劭曰：「以壶矢相乐也。」晋灼曰：「书篆形『壹　』字象壶矢，因曰壶矢。此说非也。」师古曰：「晋说是也。壹　，谓一为欢　耳。　，古笑字也。」斯亦可矣！」扶惭愧。官属善之。宣为人好威仪，进止雍容，甚可观也。性密静有思，师古曰：「有智思也，音先寺反。」思省吏职，求其便安。师古曰：「省，视也。」下至财用笔研，皆为设方略，利用而省费。师古曰：「利，便也。省，减也。便於用而减於费也。省音所领反。」吏民称之，郡中清静。迁为少府，共张职办。师古曰：「共读曰供，音居用反。张音竹亮反。」月余，御史大夫于永卒，谷永上疏曰：「帝王之德莫大於知人，知人则百僚任职，天工不旷。师古曰：「工，官也。旷，空也。」故皋陶曰：『知人则哲，能官人。』师古曰：「虞书皋陶谟之辞也。哲，智也。无所不知，故能官人也。」御史大夫内承本朝之风化，外佐丞相统理天下，任重职大，非庸材所能堪。今当选於群卿，以充其缺。得其人则万姓欣喜，百僚说服；师古曰：「说读曰悦。」不得其人则大职堕荆王功不兴。师古曰：「堕，毁也。荆坏也。堕音火规反。疽舳」谭础！褂莸壑明，在兹壹举，可不致详！窃见少府宣，材茂行e，达於从政，前为御史中丞，执宪毂下，师古曰：「言在天子辇毂之下。」不吐刚茹柔，师古曰：「大雅（蒸人）〔A民〕之诗云『惟仲山甫，刚亦不吐，柔亦不茹』，言其平正也。茹，食也，音人庶反。」举错时当；师古曰：「言其合时而当理也。当音丁浪反。」出守临淮、陈留，二郡称治；为左冯翊，崇教养善，威德并行，众职修理，奸轨绝息，辞讼者历年不至丞相府，赦後余盗贼什分三辅之一。文颖曰：「减三辅之贼什九也。」功效卓尔，自左内史初置以来未尝有也。师古曰：「冯翊本左内史之地，故云然。」孔子曰：『如有所誉，其有所试。』师古曰：「论语载孔子之言也。所以言誉人者，必当试之以事。」宣考绩功课，简在两府，师古曰：「简，大也，一曰明也。两府，丞相、御史府也。」不敢过称以奸欺诬之罪。师古曰：「过称，谓逾其实而妄称誉之也。奸，犯也，音干。」臣闻贤材莫大於治人，宣已有效。其法律任廷尉有余，经术文雅足以谋王体，断国论；身兼数器，有『退食自公』之节。师古曰：「自，从也。召南羔羊之时，美在位皆节俭正直。其诗曰：『退食自公，委蛇委蛇。』言卿大夫履行清e，减退膳食，率从公道也。」宣无私党游说之助，臣恐陛下忽於羔羊之诗，舍公实之臣，任华虚之誉，是用越职，陈宣行能，唯陛下留神考察。」上然之，遂以宣为御史大夫。数月，代张禹为丞相，封高阳侯，食邑千户。宣除赵贡两子为史。贡者，赵广汉之兄子也，为吏亦有能名。宣为相，府辞讼例不满万钱不为移书，後皆遵用薛侯故事。然官属讥其烦碎无大体，不称贤也。时天子好儒雅，宣经术又浅，上亦轻焉。
久之，广汉郡盗贼群起，丞相御史遣掾史逐捕不能克。上乃拜河东都尉赵护为广汉太守，以军法从事。数月，斩其渠帅郑躬，师古曰：「渠，大也。」降者数千人，乃平。会邛成太后崩，丧事仓卒，吏赋敛以趋办。师古曰：「邛成太后，宣帝王皇后也。趋读曰趣。言苟取办。」其後上闻之，以过丞相御史，遂册免宣曰：「君为丞相，出入六年，忠孝之行，率先百僚，朕无闻焉。师古曰：「不闻其有此行也。」朕既不明，变异数见，岁比不登，仓廪空虚，师古曰：「比，频也。登，成也。年谷不成。」百姓饥馑，流离道路，疾疫死者以万数，人至相食，盗贼并兴，群职旷废，是朕之不德而股肱不良也。乃者广汉群盗横恣，残贼吏民，朕恻然伤之，数以问君，君对辄不如其实。西州鬲绝，几不为郡。师古曰：「鬲与隔同。几音钜依反。」三辅赋敛无度，酷吏并缘为奸，师古曰：「并音步浪反。」侵扰百姓，诏君案验，复无欲得事实之意。九卿以下，咸承风指，同时陷于谩欺之辜，咎繇君焉！师古曰：「谩，诳也，音慢，又音莫干反。繇读与由同。」有司法君领职解曼，师古曰：「法谓据法以劾也。解读曰懈。曼与慢同。」开谩欺之路，伤薄风化，无以帅示四方。不忍致君于理，其上丞相高阳侯印绶，罢归。」初，宣为丞相，而翟方进为司直。宣知方进名儒，有宰相器，深结厚焉。後方进竟代为丞相，思宣旧恩，宣免後二岁，荐宣明习文法，练国制度，师古曰：「练犹熟也。言其详熟。」前所坐过薄，可复进用。上徵宣，复爵高阳侯，加宠特进，位次师安昌侯，给事中，视尚书事。宣复尊重。任政数年，後坐善定陵侯淳于长罢就第。初，宣有两弟，明、修。明至南阳太守。修历郡守、京兆尹、少府，善交接，得州里之称。後母常从修居官。宣为丞相时，修为临令，宣迎後母，修不遣。後母病死，修去官持服。宣谓修三年服少能行之者，兄弟相驳不可，师古曰：「驳者，执意不同，犹如色之间杂。」修遂竟服，繇是兄弟不和。师古曰：「繇读与由同。」久之，哀帝初即位，博士申咸给事中，亦东海人也，毁宣不供养行丧服，薄於骨肉，前以不忠孝免，不宜复列封侯在朝省。宣子况为右曹侍郎，数闻其语，赇客杨明，欲令创咸面目，使不居位。师古曰：「创谓伤之也，音初良反。其下并同。」会司隶缺，况恐咸为之，遂令明遮斫咸宫门外，断鼻唇，身八创。事下有司，御史中丞众等奏：「况朝臣，父故宰相，再封列侯，不相敕丞化，而骨肉相疑，疑咸受修言以谤毁宣。咸所言皆宣行迹，众人所共见，公家所宜闻。况知咸给事中，恐为司隶举奏宣，而公令明等迫切宫阙，要遮创戮近臣於大道人众中，欲以鬲塞聪明，杜绝论议之端。师古曰：「鬲与隔同。杜，塞也。」桀黠无所畏忌，万众哗，流闻四方，不与凡民忿怒争斗者同。臣闻敬近臣，为近主也。礼，下公门，式路马，师古曰：「过公门则下车，见路马则抚式，盖崇敬也。式，车前横木。」君畜产且犹敬之。春秋之义，意恶功遂，不免於诛，师古曰：「遂，成也。言举意不善，虽有成功犹加诛。」上浸之源不可长也。师古曰：「浸，近也。言伤戮大臣，有所逼近也。浸字或作侵。侵，犯也，其义两通。长音竹两反。」况首为恶，明手伤，功意俱恶，孟康曰：「手伤人为功，使人行伤人者为意。」皆大不敬。明当以重论，及况皆弃市。」廷尉直以为「律曰『斗以刃伤人，完为城旦，其贼加罪一等，与谋者同罪。』诏书无以诋欺成罪。师古曰：「诋，毁也，音丁礼反。」传曰：『遇人不以义而见W者，与_人之罪钧，恶不直也。』应劭曰：「以杖手с击人，剥其皮肤，肿起青黑而无创瘢者，律谓W_。遇人不以义为不直，虽见с与с人罪同也。」师古曰：「W音侈。_音鲔。」咸厚善修，而数称宣恶，流闻不谊，不可谓直。师古曰：「言咸为修而毁宣，是不谊而不直。」况以故伤咸，计谋已定，後闻置司隶，因前谋而趣明，师古曰：「趣读曰促。」非以恐咸为司隶故造谋也。本争私变，虽於掖门外伤咸道中，与凡民争斗无异。杀人者死，伤人者刑，古今之通道，三代所不易也。孔子曰：『必也正名。』名不正，则至於刑罚不中；刑罚不中，而民无所错手足。师古曰：「论语载孔子之言也。错，置也，音千故反。」今以况为首恶，明手伤为大不敬，公私无差。春秋之义，原心定罪。师古曰：「原谓寻其本也。」原况以父见谤发忿怒，无它大恶。加诋欺，辑小过成大辟，师古曰：「辑与集同。集，合也。」陷死刑，违明诏，恐非法意，不可施行。圣王不以怒增刑。明当以贼伤人不直，师古曰：「以其受赇也。」况与谋者皆爵减完为城旦。」师古曰：「以其身有爵级，故得减罪而为完也。况身及同谋之人，皆从此科。」上以问公卿议臣。丞相孔光、大司空师丹以中丞议是，自将军以下至博士议郎皆是廷尉。况竟减罪一等，徙敦煌。宣坐免为庶人，归故郡，卒於家。宣子惠亦至二千石。始惠为彭城令，宣从临淮迁至陈留，过其县，桥梁邮亭不修。师古曰：「邮，行书之舍，亦如今之驿及行道馆舍也，音尤。」宣心知惠不能，留彭城数日，案行舍中，处置什器，师古曰：「处，安也。什器，为生之具也，解在平纪。」观视园菜，终不问惠以吏事。惠自知治县不称宣意，遣门下掾送宣至陈留，令掾进见，自从其所问宣不教戒惠吏职之意。师古曰：「若自出其意，不云惠使之言。」宣笑曰：「吏道以法令为师，可问而知。及能与不能，自有资材，何可学也？」众人传称，以宣言为然。初，宣後封为侯时，妻死，而敬武长公主寡居，上令宣尚焉。及宣免归故郡，公主留京师。後宣卒，主上书愿还宣葬延陵，奏可。况私从敦煌归长安，会赦，因留与主私乱。哀帝外家丁、傅贵，主附事之，而疏王氏。元始中，莽自尊为安汉公，主又出言非莽。而况与吕宽相善，及宽事觉时，莽并治况，发扬其罪，使使者以太皇太后诏赐主药。主怒曰：「刘氏孤弱，王氏擅朝，排挤宗室，师古曰：「挤，坠也，音子诣反。」且嫂何与取妹披抉其闺门而杀之？」师古曰：「敬武公主，宣帝女也，故谓元后为嫂。披，发也。抉，挑也。与读曰豫。豫，干也。言此事不干於嫂也。抉音一穴反。挑音它凋反。」使者迫守主，师古曰：「守而逼之。」遂饮药死。况枭首於市。白太后云主暴病薨。太后欲临其丧，莽固争，乃止。朱博字子元，杜陵人也。家贫，少时给事县为亭长，好客少年，捕搏敢行。师古曰：「好宾客及少年而追捕击搏无所避也。」稍迁为功曹，伉侠好交，师古曰：「伉，健也，音口浪反。」随从士大夫，不避风雨。是时，前将军望之子萧育、御史大夫万年子陈咸以公卿子著材知名，博皆友之矣。时诸陵县属太常，博以太常掾察廉，补安陵丞。後去官入京兆，历曹史列掾，出为督邮书掾，所部职办，郡中称之。而陈咸为御史中丞，坐漏泄省中语下狱。博去吏，间步至廷尉中，师古曰：「去吏，自解职也。间步，谓步行而伺间隙以去。」候伺咸事。咸掠治困笃，博诈得为医入狱，得见咸，具知其所坐罪。博出狱，又变姓名，为咸验治数百，师古曰：「谓被掠笞也。」卒免咸死罪。咸得论出，而博以此显名，为郡功曹。久之，成帝即位，大将军王凤秉政，奏请陈咸为长史。咸荐萧育、朱博除莫府属，凤甚奇之，举博栎阳令，徙云阳、平陵（三）〔二〕县，以高弟入为长安令。京师治理，迁冀州刺史。
博本武吏，不更文法，师古曰：「更，历也，音工衡反。」及为刺史行部，师古曰：「行音下更反。」吏民数百人遮道自言，官寺尽满。从事白请且留此县录见诸自言者，事毕乃发，欲以观试博。博心知之，告外趣驾。师古曰：「趣读曰促。」既白驾办，博出就车见自言者，使从事明敕告吏民：「欲言县丞尉者，刺史不察黄绶，各自诣郡。师古曰：「丞尉职卑皆黄绶。」欲言二千石墨绶长吏者，使者行部还，诣治所。师古曰：「治所，刺史所止理事处。」其民为吏所冤，及言盗贼辞讼事，各使属其部从事。」师古曰：「属，委也，音之欲反。」博驻车决遣，四五百人皆罢去，如神。吏民大惊，不意博应事变乃至於此。後博徐问，果老从事教民聚会。博杀此吏，州郡畏博威严。徙为并州刺史，护漕都尉，迁琅邪太守。齐郡舒缓养名，师古曰：「言齐人之俗，其性迟缓，多自高大以养名声。」博新视事，右曹掾史皆移病卧。师古曰：「右曹，上曹也。移病，谓移书言病也，一曰以病而移居也。」师古曰：「言惧新太守之威。」博问其故，对言「惶恐！故事二千石新到，辄遣吏存问致意，乃敢起就职。」博奋髯抵几曰：师古曰：「髯，颊毛也。抵，击也，音纸。」「观齐儿欲以此为俗邪！」乃召见诸曹史书佐及县大吏，选视其可用者，出教置之。师古曰：「皆新补置，以代移病者。」皆斥罢诸病吏，白巾走出府门。郡中大惊。顷之，门下掾赣遂耆老大儒，教授数百人，拜起舒迟。博出教主簿：师古曰：「以此教告主簿。」「赣老生不习吏礼，主簿且教拜起，闲习乃止。」又敕功曹：「官属多褒衣大，师古曰：「音绍，谓大　也。」不中节度，自今掾史衣皆令去地三寸。」博尤不爱诸生，所至郡辄罢去议曹，曰：「岂可复置谋曹邪！」文学儒吏时有奏记称说云云，博见谓曰：「如太守汉吏，奉三尺律令以从事耳，亡奈生所言圣人道何也！师古曰：「言不能用。」且持此道归，尧舜君出，为陈说之。」其折逆人如此。视事数年，大改其俗，掾史礼节如楚、赵吏。博治郡，常令属县各用其豪桀以为大吏，文武从宜。师古曰：「各因其材而任之。」县有剧贼及它非常，博辄移书以诡责之。其尽力有效，必加厚赏；怀诈不称，诛罚辄行。师古曰：「称，副也。」以是豪强e服。师古曰：「e音之涉反。」姑幕县有群辈八人报仇廷中，皆不得。师古曰：「於县廷之中报仇杀人，而其贼亡，捕不得也。」长吏自系书言府，贼曹掾史自白请至姑幕。事留不出。功曹诸掾即皆自白，复不出。於是府丞诣合，博乃见丞掾曰：「以为县自有长吏，府未尝与也，丞掾谓府当与之邪？」师古曰：「与读皆曰豫。」合下书佐入，博口占檄文曰：师古曰：「隐度其言口授之。占音之赡反。」「府告姑幕令丞：言贼发不得，有书。师古曰：「言已得县之文书如此。」檄到，令丞就职，游徼王卿力有余，如律令！」师古曰：「游徼职主捕盗贼，故云如律令。」王卿得敕惶怖，亲属失色，昼夜驰骛，十余日间捕得五人。博复移书曰：「王卿忧公甚效！檄到，赍伐阅诣府。师古曰：「伐，功劳也。阅，所经历也。」部掾以下亦可用，渐尽其余矣。」师古曰：「部掾，所部之掾也。」其操持下，皆此类也。以高弟入守左冯翊，满岁为真。其治左冯翊，文理聪明殊不及薛宣，而多武谲，网络张设，少爱利，敢诛杀。师古曰：「言少仁爱而不能便利於人。」然亦纵舍，时有大贷，师古曰：「纵，放也。舍，置也。贷谓宽假於下也，音吐戴反。」下吏以此为尽力。长陵大姓尚方禁师古曰：「姓尚方，名禁。」少时尝盗人妻，见斫，创著其颊。府功曹受赂，白除禁调守尉。博闻知，以它事召见，视其面，果有瘢。师古曰：「瘢，创痕也，音盘。痕音胡恩反。」博辟左右问禁：师古曰：「辟读曰辟。」「是何等创也？」禁自知情得，师古曰：「言其得被斫之情状。」叩头服状。博笑曰：「（大）丈夫固时有是。师古曰：「言情欲之事，人所不免。」冯翊欲洒卿耻，^拭用禁，师古曰：「^拭，摩也。洒音先礼反。^音文粉反。」能自效不？」禁且喜且惧，对曰：「必死！」师古曰：「言尽死力也。」博因敕禁：「毋得泄语，有便宜，辄记言。」师古曰：「不令泄^拭之言，而外有便宜之事，为书记以言於博。」因亲信之以为耳目。禁晨夜发起部中盗贼及它伏奸，有功效。博擢禁连守县令。久之，召见功曹，闭合数责以禁等事，与笔札（便）〔使〕自记，「积受取一钱以上，无得有所匿。师古曰：「积累前後受取之事。」欺谩半言，断头矣！」师古曰：「谩，诳也，音慢，又音莫连反。」功曹惶怖，具自疏奸臧，大小不敢隐。博知其对以实，乃令就席，受敕自改而已。投刀使削所记，遣出就职。功曹後常战栗，不敢蹉跌，师古曰：「蹉音千何反。跌音徒结反。」博遂成就之。师古曰：「言进达也。」迁为大司农。岁余，坐小法，左迁犍为太守。先是南蛮若儿数为寇盗，师古曰：「若儿，其豪长之名。」博厚结其昆弟，使为反间，袭杀之，师古曰：「间音居苋反。」郡中清。徙为山阳太守，病免官。复徵为光禄大夫，迁廷尉，职典决疑，当谳平天下狱。博恐为官属所诬，视事，召见正监典法掾史，谓曰：「廷尉本起於武吏，不通法律，幸有众贤，亦何忧！然廷尉治郡断狱以来且二十年，亦独耳剽日久，师古曰：「剽，劫也，犹言行听也。剽音频妙反。」三尺律令，人事出其中。师古曰：「言可以人情知之。」掾史试与正监共撰前世决事吏议难知者数十事，持以问廷尉，得〔为〕诸君覆意之。」如淳曰：「但欲用意覆之，不近法律事故也。」师古曰：「覆音芳目反。」正监以为博苟强，意未必能然，即共条白焉。博皆召掾史，并坐而问，为平处其轻重，十中八九。师古曰：「中音竹仲反。」官属咸服博之疏略，材过人也。每迁徙易官，所到辄出奇谲如此，以明示下为不可欺者。久之，迁後将军，与红阳侯立相善。立有罪就国，有司奏立党友，博坐免。後岁余，哀帝即位，以博名臣，召见，起家复为光禄大夫，迁为京兆尹，数月超为大司空。
初，汉兴袭秦官，置丞相、御史大夫、太尉。至武帝罢太尉，始置大司马以冠将军之号，非有印绶官属也。及成帝时，何武为九卿，建言「古者民朴事约，师古曰：「立此议而奏之也。约，少也。」国之辅佐必得贤圣，然犹则天三光，备三公官，各有分职。师古曰：「则，法也。三光，日、月、星也。分音扶问反。」今末俗（文）〔之〕弊，政事烦多，宰相之材不能及古，而丞相独兼三公之事，所以久废而不治也。宜建三公官，定卿大夫之任，分职授政，以考功效。」其後上以问师安昌侯张禹，禹以为然。时曲阳侯王根为大司马票骑将军，而何武为御史大夫。於是上赐曲阳侯根大司马印绶，置官属，罢票骑将军官，以御史大夫何武为大司空，封列侯，皆增奉如丞相，师古曰：「奉音扶用反。」以备三公官焉。议者多以为古今异制，汉自天下之号下至佐史皆不同於古，而独改三公，职事难分明，无益於治乱。是时御史府吏舍百余区井水皆竭；又其府中列柏树，常有野乌数千栖宿其上，晨去暮来，号曰「朝夕乌」，乌去不来者数月，长老异之。师古曰：「史言此者，著御史大夫之职当休废也。」後二岁余，朱博为大司空，奏言「帝王之道不必相袭，各繇时务。师古曰：「繇读与由同。」高皇帝以圣德受命，建立鸿业，置御史大夫，位次丞相，典正法度，以职相参，总领百官，上下相监临，历载二百年，天下安宁。今更为大司空，与丞相同位，未获嘉佑。故事，选郡国守相高第为中二千石，选中二千石为御史大夫，任职者为丞相，位次有序，所以尊圣德，重国相也。今中二千石未更御史大夫而为丞相，师古曰：「更，经也，音工衡反。」权轻，非所以重国政也。臣愚以为大司空官可罢，复置御史大夫，遵奉旧制。臣愿尽力，以御史大夫为百僚率。」哀帝从之，乃更拜博为御史大夫。会大司马喜免，以阳安侯丁明为大司马卫将军，置官属，大司马冠号如故事。後四岁，哀帝遂改丞相为大司徒，复置大司空、大司马焉。初，何武为大司空，又与丞相方进共奏言：「古选诸侯贤者以为州伯，书曰『咨十有二牧』，师古曰：「虞书舜典之辞也。」所以广聪明，烛幽隐也。今部刺史居牧伯之位，秉一州之统，选第大吏，所荐位高至九卿，所恶立退，任重职大。春秋之义，用贵治贱，不以卑临尊。刺史位下大夫，而临二千石，轻重不相准，失位次之序。臣请罢刺史，更置州牧，以应古制。」奏可，及博奏复御史大夫官，又奏言：「汉家至德溥大，宇内万里，师古曰：「溥与普同。」立置郡县。部刺史奉使典州，督察郡国吏民安宁，故事居部九岁举为守相，其有异材功效著者辄登擢，秩卑而赏厚，咸劝功乐进。师古曰：「劝功，自劝勉而立功也。」前丞相方进奏罢刺史，更置州牧，秩真二千石，位次九卿。九卿缺，以高弟补，其中材则苟自守而已，恐功效陵夷，师古曰：「陵夷，渐废替。」奸轨不禁。臣请罢州牧，置刺史如故。」奏可。博为人廉俭，不好酒色游宴。自微贱至富贵，食不重味，案上不过三G。夜早起，妻希见其面。有一女，无男。然好乐士大夫，为郡守九卿，宾客满门，欲仕宦者荐举之，欲报仇怨者解剑以带之。其趋事待士如是，博以此自立，然终用败。
初，哀帝祖母定陶太后欲求称尊号，太后从弟高武侯傅喜为大司马，与丞相孔光、大司空师丹共持正议。孔乡侯傅晏亦太后从弟，　谀欲顺指，会博新徵用为京兆尹，与交结，谋成尊号，以广孝道。繇是师丹先免，师古曰：「繇读与由同。」博代为大司空，数燕见奏封事，言「丞相光志在自守，不能忧国；大司马喜至尊至亲，阿党大臣，无益政治。」上遂罢喜遣就国，免光为庶人，以博代光为丞相，封阳乡侯，食邑二千户。博上书让曰：「故事封丞相不满千户，而独臣过制，诚惭惧，愿还千户。」上许焉。傅太后怨傅喜不已，使孔乡侯晏风丞相，令奏免喜侯。师古曰：「风读曰讽。」博受诏，与御史大夫赵玄议，玄言「事已前决，得无不宜？」师古曰：「得无犹言无乃也。」博曰：「已许孔乡侯有指。匹夫相要，尚相得死，何况至尊？博唯有死耳！」玄即许可。博恶独斥奏喜，以故大司空泛乡侯何武前亦坐过免就国，师古曰：「泛音凡。」事与喜相似，即并奏：「喜、武前在位，皆无益於治，虽已退免，爵土之封非所当得也。请皆免为庶人。」上知傅太后素常怨喜，疑博、玄承指，即召玄诣尚书问状。玄辞服，有诏左将军彭宣与中朝者杂问。宣等劾奏：「博宰相，玄上卿，晏以外亲封位特进，股肱大臣，上所信任，不思竭诚奉公，务广恩化，为百寮先，皆知喜、武前已蒙恩诏决，事更三赦，师古曰：「诏已罢官，事又经三赦也。更音工衡反。」博执左道，亏损上恩，以结信贵戚，背君乡臣，师古曰：「乡读曰向。」倾乱政治，奸人之雄，附下罔上，为臣不忠不道；玄知博所言非法，枉义附从，大不敬；晏与博议免喜，失礼不敬。臣请诏谒者召博、玄、晏诣廷尉诏狱。」制曰：「将军、中二千石、二千石、诸大夫、博士、议郎议。」右将军f望等四十四人师古曰：「f音矫。」以为「如宣等言，可许。」谏大夫龚胜等十四人以为「春秋之义，奸以事君，常刑不舍。师古曰：「舍，置也。」鲁大夫叔孙侨如欲颛公室，谮其族兄季孙行父於晋，晋执囚行父以乱鲁国，春秋重而书之。师古曰：「侨如，叔孙宣伯也。行父，季文子也。宣伯通於成公之母穆姜，欲去季孟而取其室，使告晋曰：『鲁之有季孟，犹晋之有栾范也，政令於是乎成。今其谋曰晋政多门，不可从也。若欲得志於鲁，请止行父而杀之。不然，归必畔矣。』晋人执文子于苕丘。事在成十六年。」今晏放命圮族，干乱朝政，要大臣以罔上，本造计谋，职为乱阶，师古曰：「此引诗小雅巧言之章也。职，主也。阶者，基之渐也。」宜与博、玄同罪，罪皆不道。」上减玄死罪三等，削晏户四分之一，假谒者节召丞相诣廷尉诏狱。博自杀，国除。初博以御史为丞相，封阳乡侯，玄以少府为御史大夫，并拜於前殿，延登受策，有音如锺声。语在五行志。
　
赞曰：薛宣、朱博皆起佐史，历位以登宰相。宣所在而治，为世吏师，及居大位，以苛察失名，师古曰：「苛，（副）〔细〕也。」器诚有极也。博驰骋进取，不思道德，已亡可言，师古曰：「言其事行不足可道也。」又见孝成之世委任大臣，假借用权。邓展曰：「假音休假。借音以物借人。」世主已更，好恶异前，师古曰：「更，改也。」复附丁、傅，称顺孔乡。师古曰：「称，副也。副其所求而顺其意也。称音尺孕反。」事发见诘，遂陷诬罔，辞穷情得，仰药饮鸩。师古曰：「仰药谓仰头而饮药也。」孔子曰：「久矣哉，由之行诈也！」博亦然哉！师古曰：「论语云子疾病，子路欲使门人为臣。子曰：『久矣哉，由之行诈也！无臣而为有臣，吾谁欺？欺天乎？』故赞引之。」
汉书卷八十四翟方进传第五十四
翟方进字子威，汝南上蔡人也。家世微贱，至方进父翟公，好学，为郡文学。方进年十二三，失父孤学，给事太守府为小史，号迟顿不及事，师古曰：「顿读曰钝。」数为掾史所詈辱。方进自伤，乃从汝南蔡父相问己能所宜。师古曰：「言从何术艺可以自达。」蔡父大奇其形貌，谓曰：「小史有封侯骨，当以经术进，努力为诸生学问。」方进既厌为小史，闻蔡父言，心喜，因病归家，辞其後母，欲西至京师受经。母怜其幼，随之长安，织屦以给方进读，经博士受春秋。积十余年，经学明习，徒众日广，诸儒称之。以射策甲科为郎。二三岁，举明经，迁议郎。是时宿儒有清河胡常，师古曰：「宿，久旧也。」与方进同经。常为先进，名誉出方进下，师古曰：「常宦学虽在前，而名誉不及方进。」心害其能，论议不右方进。师古曰：「毁短也。」方进知之，候伺常大都授时，师古曰：「都授，谓总集诸生大讲授也。」遣门下诸生至常所问大义疑难，因记其说。如是者久之，常知方进之宗让己，师古曰：「宗，尊也。」内不自得，其後居士大夫之间未尝不称述方进，遂相亲友。河平中，方进转为博士。数年，迁朔方刺史，居官不烦苛，所察应条辄举，甚有威名。再三奏事，师古曰：「刺史岁尽辄奏事京师也。」迁为丞相司直。从上甘泉，行驰道中，司隶校尉陈庆劾奏方进，没入车马。既至甘泉宫，会殿中，庆与廷尉范延寿语，时庆有章劾，自道：「行事以赎论，师古曰：「当祭泰时，行事有阙失，罪合赎。」今尚书持我事来，当於此决。前我为尚书时，尝有所奏事，忽忘之，留月余。」师古曰：「言此者，冀尚书忘己之事不奏。」方进於是举劾庆曰：「案庆奉使刺举大臣，故为尚书，知机事周密壹统，明主躬亲不解。师古曰：「解读曰懈。」庆有罪未伏诛，无恐惧心，豫自设不坐之比。师古曰：「比，例也，音必寐反。」又暴扬尚书事，言迟疾无所在，亏损圣德之聪明，奉诏不谨，皆不敬，师古曰：「既自云不坐，又言迟疾无所在，此之二条於法皆为不敬。」臣谨以劾。」庆坐免官。会北地浩商为义渠长所捕，亡，师古曰：「义渠，北地之县也。商被县长捕而逃亡。」长取其母，与j猪连系都亭下。师古曰：「以深辱之。j，牡豕也，音家。」商兄弟会宾客，自称司隶掾、长安县尉，杀义渠长妻子六人，亡。丞相、御史请遣掾史与司隶校尉、部刺史并力逐捕，察无状者，师古曰：「无状，谓商及义渠长本状之违曲也。」奏可。司隶校尉涓勋奏言：「春秋之义，王人微者序乎诸侯之上，尊王命也。臣幸得奉使，以督察公卿以下为职，师古曰：「督，视也。」今丞相宣请遣掾史，以宰士督察天子奉使命大夫，师古曰：「谓丞相掾史为宰士者，言其宰相之属官，而位为士也。奉使命大夫，谓司隶也。」甚R逆顺之理。师古曰：「R，乖也，音布内反。」宣本不师受经术，因事以立奸威。案浩商所犯，一家之祸耳，而宣欲专权作威，乃害於乃国，不可之大者。师古曰：「周书洪范云『臣之有作福作威，乃凶于乃国，害于厥躬』，故引之。」愿下中朝特进列侯、将军以下，正国法度。」议者以为丞相掾不宜移书督趣司隶。师古曰：「趣读曰促。」会浩商捕得伏诛，家属徙合浦。故事，司隶校尉位在司直下，初除，谒两府，师古曰：「丞相及御史也。」其有所会，居中二千石前，与司直并迎丞相、御史。初，方进新视事，而涓勋亦初拜为司隶，不肯谒丞相、御史大夫，後朝会相见，礼节又倨。师古曰：「倨，傲也。」方进阴察之，勋私过光禄勋辛庆忌，又出逢帝舅成都侯商道路，下车立，　过，乃就车。师古曰：「　，待也。」於是方进举奏其状，因曰：「臣闻国家之兴，尊尊而敬长，爵位上下之礼，王道纲纪。师古曰：「言王道纲纪以尊卑上下之礼为大也。」春秋之义，尊上公谓之宰，海内无不统焉。丞相进见圣主，御坐为起，在舆为下。师古曰：「汉旧仪云皇帝见丞相起，谒者赞称曰『皇帝为丞相起』。起立乃坐。皇帝在道，丞相迎谒，谒者赞称曰『皇帝为丞相下舆』。立乃升车。」群臣宜皆承顺圣化，以视四方。师古曰：「视读曰示。」勋吏二千石，幸得奉使，不遵礼仪，轻谩宰相，贱易上卿，师古曰：「谩读与慢同。易音弋豉反。」而又x节失度，邪　无常，师古曰：「　，古谄字也。私过辛庆忌，见王商而下车，是邪谄也。」色厉内荏。应劭曰：「荏，屈桡也。」师古曰：「论语称孔子曰：『色厉而内荏，譬诸小人，其犹穿窬之盗也与！』言外色庄厉而内怀荏弱，故方进引以为言。」堕国体，师古曰：「堕，毁也，音火规反。」乱朝廷之序，不宜处位。臣请下丞相免勋。」时太中大夫平当给事中，奏言「方进国之司直，不自敕正以先群下，前亲犯令行驰道中，司隶庆平心举劾，方进不自责悔而内挟私恨，伺记庆之从容语言，师古曰：「从音七容反。」以诋欺成罪。师古曰：「诋，毁也，音丁礼反。」後丞相宣以一不道贼，如淳曰：「律，杀不辜一家三人为不道。」请遣掾督趣司隶校尉，司隶校尉勋自奏暴於朝廷，今方进复举奏勋。议者以为方进不以道德辅正丞相，苟阿助大臣，欲必胜立威，师古曰：「必胜，必取胜。」宜抑绝其原。勋素行公直，奸人所恶，可少宽假，使遂其功名。」上以方进所举应科，不得用逆诈废正法，师古曰：「逆诈者，谓以诈意逆猜人也。逆，迎也。论语（曰子）〔子曰〕『不逆诈』。」遂贬勋为昌陵令。方进旬岁间免两司隶，师古曰：「旬，遍也，满也。旬岁犹言满岁也，若十日之一周。」朝廷由是惮之。丞相宣甚器重焉，常诫掾史：「谨事司直，翟君必在相位，不久。」是时起昌陵，营作陵邑，贵戚近臣子弟宾客多辜榷为奸利者，师古曰：「榷，专也。辜榷者，言己自专之，它人取者辄有辜罪。」方进部掾史覆案，发大奸赃数千万。上以为任公卿，师古曰：「任，堪也。」欲试以治民，徙方进为京兆尹，（博）〔搏〕击豪疆，京师畏之。时胡常为青州刺史，闻之，与方进书曰：「窃闻政令甚明，为京兆能，则恐有所不宜。」师古曰：「言当犯迕贵戚而见毁。」方进心知所谓，其後少　威严。师古曰：「　，解也。」居官三岁，永始二年迁御史大夫。数月，会丞相薛宣坐广汉盗贼群起及太皇太后丧时三辅吏并徵发为奸，师古曰：「并音步浪反。」免为庶人。方进亦坐为京兆尹时奉丧事烦扰百姓，左迁执金吾。二十余日，丞相官缺，群臣多举方进，上亦器其能，遂擢方进为丞相，封高陵侯，食邑千户。身既富贵，而後母尚在，方进内行修饰，供养甚笃。师古曰：「饰，谨也。笃，厚也。」及後母终，既葬三十六日，除服起视事，以为身备汉相，不敢逾国家之制。师古曰：「汉制自文帝遗诏之後，国家遵以为常。大功十五日，小功十四日，缌麻七日。方进自以大臣，故云不敢逾制。」为相公e，请托不行郡国。师古曰：「言不以私事托於四方郡国。」持法刻深，举奏牧守九卿，峻文深诋，师古曰：「诋，毁也，音丁礼反。」中伤者尤多。如陈咸、朱博、萧育、逢信、孙闳之属，皆京师世家，以材能少历牧守列卿，知名当世，而方进特立後起，十余年间至宰相，据法以弹咸等，皆罢退之。初咸最先进，自元帝初为御史中丞显名朝廷矣。成帝初即位，擢为部刺史，历楚国、北海、东郡太守。阳朔中，京兆尹王章讥切大臣，而荐琅邪太守冯野王可代大将军王凤辅政，东郡太守陈咸可御史大夫。是时方进甫从博士为刺史云。师古曰：「甫，始也。」後方进为京兆尹，咸从南阳太守入为少府，与方进厚善。先是逢信已从高弟郡守历京兆、太仆为卫尉矣，官簿皆在方进之右。师古曰：「簿谓伐阅也。簿音主簿之簿。」及御史大夫缺，三人皆名卿，俱在选中，而方进得之。会丞相宣有事与方进相连，上使五二千石杂问丞相、御史，晋灼曰：「大臣狱重，故以秩二千石五人诘责之。」咸诘责方进，冀得其处，方进心恨。初大将军凤奏除陈汤为中郎，与从事。师古曰：「每有政事皆与谋之而行也。」凤薨後，从弟车骑将军音代凤辅政，亦厚汤。逢信、陈咸皆与汤善，汤数称之於凤、音所。久之，音薨，凤弟成都侯商复为大司马卫将军辅政。商素憎陈汤，白其罪过，下有司案验，遂免汤，徙敦煌。时方进新为丞相，陈咸内惧不安，乃令小冠杜子夏往观其意，微自解说。师古曰：「解说犹今言分疏。」子夏既过方进，揣知其指，不敢发言。师古曰：「揣谓探求之，音初委反。」居亡何，师古曰：「无何犹言无几，谓少时。」方进奏咸与逢信「邪枉贪污，营私多欲。皆知陈汤奸佞倾覆，利口不轨，而亲交赂遗，以求荐举。後为少府，数馈遗汤。信、咸幸得备九卿，不思尽忠正身，内自知行辟亡功效，师古曰：「辟读曰僻。」而官媚邪臣，欲以徼幸，苟得亡耻。孔子曰：『鄙夫可与事君也与哉！』师古曰：「论语载孔子之言也，谓鄙夫不可与事君也。与哉，与读曰欤。」咸、信之谓也。过恶暴见，不宜处位，臣请免以示天下。」奏可。後二岁余，诏举方正直言之士，红阳侯立举咸对策，拜为光禄大夫给事中。方进复奏：「咸前为九卿，坐为贪邪免，自知罪恶暴陈，依托红阳侯立徼幸，有司莫敢举奏。冒浊苟容，师古曰：「冒，贪蔽也。」不顾耻辱，不当蒙方正举，备内朝臣。」并劾红阳侯立选举故不以实。有诏免咸，勿劾立。後数年，皇太后姊子侍中卫尉定陵侯淳于长有罪，上以太后故，免官勿治罪。有司奏请遣长就国，长以金钱与立，立上封事为长求留曰：「陛下既托文以皇太后故，苏林曰：「托於诏文也。」诚不可更有它计。」师古曰：「言不宜遣长就国。」後长阴事发，遂下狱。方进劾立「怀奸邪，乱朝政，欲倾误要主上，狡猾不道，请下狱。」上曰：「红阳侯，朕之舅，不忍致法，遣就国。」於是方进复奏立党友曰：「立素行积为不善，众人所共知。邪臣自结，附托为党，庶几立与政事，欲获其利。师古曰：「与读曰豫。」今立斥逐就国，所交结尤著者，不宜备大臣，为郡守。案後将军朱博、钜鹿太守孙闳、故光禄大夫陈咸与立交通厚善，相与为腹心，有背公死党之信，师古曰：「死党，尽死力於朋党也。」欲相攀援，死而後已；师古曰：「援，引也。已，止也。援音爰。」皆内有不仁之性，而外有　材，过绝（於）人〔伦〕，勇猛果敢，处事不疑，所居皆尚残贼酷虐，苛刻惨毒以立威，而亡纤介爱利之风。师古曰：「爱利，谓仁爱而欲安利人也。」天下所共知，愚者犹惑。孔子曰：『人而不仁如礼何！人而不仁如乐何！』师古曰：「论语载孔子之言也。言用不仁之人，则礼乐废坏。」言不仁之人，亡所施用；不仁而多材，国之患也。此三人皆内怀奸猾，国之所患，而深相与结，信於贵戚奸臣，此国家大忧，大臣所宜没身而争也。师古曰：「没，尽也。」昔季孙行父有言曰：『见有善於君者爱之，若孝子之养父母也；见不善者诛之，若鹰D之逐鸟爵也。』师古曰：「事见左氏传。行父，鲁卿季文子也。D似鹞而小，今谓之D。D音之然反。」翅翼虽伤，不避也。贵戚疆党之众诚难犯，犯之，众敌并怨，善恶相冒。师古曰：「冒，覆蔽也。」臣幸得备宰相，不敢不尽死。请免博、闳、咸归故郡，以销奸雄之党，绝群邪之望。」奏可。咸既废锢，复徙故郡，以忧发疾而死。方进知能有余，兼通文法吏事，以儒雅缘饬法律，号为通明相，天子甚器重之，奏事亡不当意，内求人主微指以固其位。初，定陵侯淳于长虽外戚，然以能谋议为九卿，新用事，方进独与长交，称荐之。及长坐大逆诛，诸所厚善皆坐长免，上以方进大臣，又素重之，为隐讳。方进内惭，上疏谢罪乞骸骨。上报曰：「定陵侯长已伏其辜，君虽交通，传不云乎，朝过夕改，君子与之，师古曰：「与，许也。」君何疑焉？其专心壹意毋怠，近医药以自持。」方进乃起视事，条奏长所厚善京兆尹孙宝、右扶风萧育，刺史二千石以上免二十余人，其见任如此。方进虽受谷梁，然好左氏传、天文星历，其左氏则国师刘歆，星历则长安令田终术师也。如淳曰：「刘歆及田终术二人皆受学於方进。」厚李寻，以为议曹。为相九岁，绥和二年春荧惑守心，寻奏记言：「应变之权，君侯所自明。往者数白，三光垂象，变动见端，张晏曰：「九年之中而日三食，月I侧匿，星孛营室、东井，荧惑守心。」山川水泉，反理视患，张晏曰：「元延中，岷山崩，壅江，江水不流。山地之镇，宜固而崩。水逆流，反於常理，所以示人患也。」师古曰：「视读曰示。」民人讹谣，斥事感名。如淳曰：「斥事，井水溢之事也。有言溢者，後果井溢。感名，『燕燕尾　　』是也。」三者既效，可为寒心。今提扬眉，矢贯中，服虔曰：「提，摄提星也。扬眉，扬其芒角也。矢，枉矢也。」孟康曰：「绥和元年正月，枉矢从东南入北斗摄提与北斗杓建寅贯摄提中是也。」张晏曰：「矢一星。贯中者，谓正直弧中也。」狼奋角，弓且张，张晏曰：「狼，一星。奋角者，有芒角也。狼芒角则盗贼起。天弓九星不欲明，明犹张也，兵起之象。」金历库，土逆度，张晏曰：「库二十星在轸南。金，太白也，历武库则兵起。土，镇星也。逆度，逆行也。」辅湛没，火守舍，张晏曰：「北斗第四星旁一小星曰辅，沈没不见，则天下之兵销。三十日为守舍，谓日月所经宿舍也。一曰火守舍，荧惑守心。」师古曰：「湛读曰沈。」万岁之期，近慎朝暮。师古曰：「万岁之期，谓死也。慎朝暮者，言其事在朝夕。」上无恻怛济世之功，下无推让避贤之效，欲当大位，为具臣以全身，难矣！师古曰：「具谓，具位之臣，无功德也。」大责日加，安得但保斥逐之　？师古曰：「言其事重，不但斥逐而已也。」阖府三百余人，唯君侯择其中，与尽节转凶。」师古曰：「三百余人，谓丞相之官属也。」方进忧之，不知所出。会郎贲丽善为星，师古曰：「贲，姓也。丽，名也。贲音肥。」言大臣宜当之。上乃召见方进。还归，未及引决，上遂赐册曰：「皇帝问丞相：君有孔子之虑，孟贲之勇，朕嘉与君同心一意，庶几有成。惟君登位，於今十年，灾害并臻，民被饥饿，加以疾疫溺死，关门牡开，张晏曰：「元延元年，章门、函谷门牡自亡。」失国守备，盗贼党辈。师古曰：「党众多。」吏民残贼，殴杀良民，师古曰：「殴，击也，音一口反。」断狱岁岁多前。上书言事，交错道路，怀奸朋党，相为隐蔽，皆亡忠虑，群下凶凶，更相嫉妒，师古曰：「更音工衡反。」其咎安在？观君之治，无欲辅朕富民便安元元之念。间者郡国谷虽颇孰，师古曰：「间谓近者以来也。」百姓不足者尚众，前去城郭，未能尽还，夙夜未尝忘焉。朕惟往时之用，与今一也，师古曰：「谓财用也。」百僚用度各有数。君不量多少，一听群下言，用度不足，奏请一切增赋，税城郭爰霸疤铮过更，算马牛羊，张晏曰：「一切，权时也。耄城郭旁地。园田入多，益其税也。百人为卒，取一人所赡常为之月用二千，使人直之，谓之过更。又牛马羊头数出税，算千输二十也。」师古曰：「胍羧嗽捣矗解在食货志。」增益盐铁，变更无常。朕既不明，随奏许可，（使）〔後〕议者以为不便，制诏下君，君云卖酒醪。後请止，未尽月复奏议令卖酒醪。朕诚怪君，何持容容之计，无忠固意，师古曰：「容容，随众上下也。」将何以辅朕帅道群下？而欲久蒙显尊之位，岂不难哉！师古曰：「蒙，冒也。」传曰：『高而不危，所以长守贵也。』师古曰：「孝经之言也。」欲退君位，尚未忍。君其孰念详计，塞绝奸原，忧国如家，务便百姓以辅朕。朕既已改，君其自思，强食慎职。使尚书令赐君上尊酒十石，养牛一，君审处焉。」方进即日自杀。如淳曰：「汉仪注有天地大变，天下大过，皇帝使侍中持节乘四白马，赐上尊酒十斛，牛一头，策告殃咎。使者去半道，丞相即上病。使者还，未白事，尚书以丞相不起病闻。」上秘之，遣九卿册赠以丞相高陵侯印绶，赐乘舆秘器，少府供张，柱槛皆衣素。师古曰：「柱，屋柱也。槛，轩前阑版也。皆以白素衣之。」天子亲临吊者数至，礼赐异於它相故事。师古曰：「汉旧仪云丞相有疾，皇帝法驾亲至问疾，从西门入。即薨，移居第中，车驾往吊，赠棺、棺敛具，赐钱、葬地。葬日，公卿已下会葬焉。」谥曰恭侯。长子宣嗣。宣字太伯，亦明经笃行，君子人也。及方进在，为关都尉、南郡太守。师古曰：「言方进未死之时宣已为此官。」少子曰义。义字文仲，少以父任为郎，稍迁诸曹，年二十出为南阳都尉。宛令刘立与曲阳侯为婚，又素著名州郡，轻义年少。义行太守事，行县至宛，师古曰：「行音下更反。其下并同。」丞相史在传舍。立持酒肴谒丞相史，对饮未讫，会义亦往，外吏白都尉方至，立语言自若。师古曰：「自若，言如故。」须臾义至，内谒径入，师古曰：「内谒，犹今之通名也。」立乃走下。义既还，大怒，阳以他事召立至，以主守盗十金，贼杀不辜，部掾夏恢等收缚立，传送邓狱。师古曰：「部分其掾而遣之。邓亦南阳之县。」恢亦以宛大县，恐见篡夺，白义可因随後行县送邓。师古曰：「因太守行县，以立自随，即送邓之狱。」义曰：「欲令都尉自送，则如勿收邪！」师古曰：「言若都尉自送至狱，不如本不收治。」载环宛市乃送，师古曰：「环，绕也，音下串反。」吏民不敢动，威震南阳。立家轻骑驰从武关入语曲阳侯，曲阳侯白成帝，帝以问丞相。方进遣吏敕义出宛令。宛令已出，吏还白状。方进曰：「小儿未知为吏也，其意以为入狱当辄死矣。」师古曰：「谓其不知立有所恃挟以自免脱。」後义坐法免，起家而为弘农太守，迁河（南）〔内〕太守，青州牧。所居著名，有父风烈。徙为东郡太守。
数岁，平帝崩，王莽居摄，义心恶之，乃谓姊子上蔡陈丰曰：「新都侯摄天子位，号令天下，故择宗室幼稚者以为孺子，依托周公辅成王之义，且以观望，师古曰：「言渐试天下人心。」必代汉家，其渐可见。方今宗室衰弱，外无疆蕃，天下倾首服从，莫能亢捍国难。吾幸得备宰相子，身守大郡，父子受汉厚恩，义当为国讨贼，以安社稷。欲举兵西诛不当摄者，选宗室子孙辅而立之。设令时命不成，死国埋名，犹可以不惭於先帝。师古曰：「埋名，谓身埋而名立。」今欲发之，乃肯从我乎？」师古曰：「乃，汝也。」丰年十八，勇壮，许诺。义遂与东郡都尉刘宇、严乡侯刘信、信弟武平侯刘璜结谋。及东郡王孙庆素有勇略，以明兵法，徵在京师，义乃诈移书以重罪传逮庆。师古曰：「追赴狱也。」於是以九月都试日如淳曰：「太守、都尉、令长、丞尉会都试，课殿最也。」斩观令，文颖曰：「观，县名。」师古曰：「音工唤反。」因勒其车骑材官士，募郡中勇敢，部署将帅。严乡侯信者，东平王云子也。云诛死，信兄开明嗣为王，薨，无子，而信子匡复立为王，故义举兵并东平，立信为天子。义自号大司马柱天大将军，以东平王傅苏隆为丞相，中尉皋丹为御史大夫，移檄郡国，言莽鸩杀孝平皇帝，矫摄尊号，今天子已立，共行天罚。师古曰：「共读曰恭。」郡国皆震，比至山阳，众十余万。师古曰：「比音必寐反。」莽闻之，大惧，乃拜其党亲轻车将军成武侯孙建为奋武将军，光禄勋成都侯王邑为虎牙将军，明义侯王骏为强弩将军，春王城门校尉王况为震威将军，师古曰：「春王，长安城东出北头第一门也。本名宣平门，莽更改焉。」宗伯忠孝侯刘宏为奋冲将军，中少府建威侯王昌为中坚将军，中郎将震羌侯窦兄为奋威将军，师古曰：「兄读曰况。」凡七人，自择除关西人为校尉军吏，将关东甲卒，发奔命以击义焉。复以太仆武让为积弩将军屯函谷关，将作大匠蒙乡侯逯并为横野将军屯武关，师古曰：「逯，姓也。并，名也。逯音禄，又音鹿。今东郡有逯姓，二音并行。书本逯字或作逮。今河朔有逮姓，自呼音徒戴反，其义两通。」羲和红休侯刘歆为扬武将军屯宛，太保後丞丞阳侯甄邯为大将军屯霸上，师古曰：「丞阳侯音A。」常乡侯王恽为车骑将军屯平乐馆，骑都尉王晏为建威将军屯城北，城门校尉赵恢为城门将军，皆勒兵自备。莽日抱孺子（谓）〔会〕群臣而称曰：「昔成王幼，周公摄政，而管蔡挟禄父以畔，师古曰：「禄父，纣子也。父读曰甫。」今翟义亦挟刘信而作乱。自古大圣犹惧此，况臣莽之斗筲！」师古曰：「斗筲，自喻材器小也，解在公孙刘田传。」群臣皆曰：「不遭此变，不章圣德。」莽於是依周书作大诰，师古曰：「武王崩，周公相成王而三监、淮夷叛，周公作大诰。莽自比周公，故依放其事。」曰：惟居摄二年十月甲子，摄皇帝若曰：大诰道诸侯王三公列侯于汝卿大夫元士御事。应劭曰：「言以大道告於诸侯以下也。御事，主事也。」不吊，天降丧于赵、傅、丁、董。应劭曰：「赵飞燕、傅太后、丁太后、董贤也。」师古曰：「不吊，言不为天所吊闵。降，下也。」洪惟我幼冲孺子，当承继嗣无疆大历服事，师古曰：「洪，大也。惟，思也。冲，稚也。大思幼稚孺子，当承继汉家无竟之历，服行政事。」予未遭其明能道民於安，况其能往知天命！师古曰：「予，莽自称也。言不遭遇明智之人以自辅佐，而道百姓於安，盖为谦辞也。道读曰导。」熙！我念孺子，若涉渊水，师古曰：「熙，叹辞。」予惟往求朕所济度，奔走师古曰：「言我当求所以济度之，故奔走尽力，不惮勤劳。」以傅近奉承高皇帝所受命，师古曰：「傅读曰附。近音其靳反。」予岂敢自比於前人乎！师古曰：「前人谓周公。」天降威明，用宁帝室，遗我居摄宝龟。师古曰：「威明犹言明威也。遗音弋季反。」太皇太后以丹石之符，乃绍天明意，师古曰：「绍，承也。」诏予即命居摄践祚，如周公故事。反虏故东郡太守翟义擅兴师动众，曰「有大难于西土，西土人亦不靖。」师古曰：「曰者，述翟义之言云尔也。西土谓（西京）〔京师〕也，言在东郡之西也。」於是动严乡侯信，诞敢犯祖乱宗之序。师古曰：「诞，大也。」天降威遗我宝龟，固知我国有柙郑使民不安，师古曰：「瑁病也。言天所以降威遗龟者，知国有灾病，义、信当反，天下不安之故也。瓒劣氪猛。」是天反复右我汉国也。师古曰：「复音扶目反。右读曰佑。」粤其闻日，孟康曰：「翟义反书上闻日也。」师古曰：「粤，发语辞也。」宗室之　有四百人，孟康曰：「诸刘见在者。」民献仪九万夫，孟康曰：「民之表仪，谓贤者。」予敬以终於此谋继嗣图功。师古曰：「我用此宗室之　及献仪者共谋图国事，终成其功。」我有大事，休，予卜并吉，师古曰：「大事，戎事也。言人谋既从，卜又并吉，是为美也。」故我出大将告郡太守诸侯相令长曰：「予得吉卜，予惟以汝于伐东郡严乡逋播臣。」师古曰：「逋，亡也。播，散也。」尔国君或者无不反曰：「难大，民亦不静，亦惟在帝宫诸侯宗室，於小子族父，敬不可征。」师古曰：「言尔等国君或有言曰，祸难既大，众庶不安，又刘信国之宗室，於孺子为族父，当加礼敬，不可征讨。」帝不违卜，师古曰：「卜既得吉，天命不违。」故予为冲人长思厥难曰：「乌！义、信所犯，诚动鳏寡，哀哉！」师古曰：「无妻无夫之人亦同受其害，故可哀哉。」予遭天役遗，大解难於予身，以为孺子，不身自恤。师古曰：「言天以汉家役事遗我，而令身解其难，故我征伐以为孺子除乱，非自忧己身也。」予义彼国君泉陵侯上书应劭曰：「泉陵侯，刘庆也。上书令莽行天子事。」曰：「成王幼弱，周公践天子位以治天下，六年，朝诸侯於明堂，制礼乐，班度量，而天下大服。师古曰：「班谓布行也。」太皇太后承顺天心，成居摄之义。皇太子为孝平皇帝子，师古曰：「皇太子即谓孺子。」年在襁褓，宜且为子，知为人子道，令皇太后得加慈母恩。畜养成就，加元服，然後复（予）〔子〕明辟。」师古曰：「辟，君也。以明君之事还孺子。」熙！为我孺子之故，师古曰：「重叹而言。」予惟赵、傅、丁、董之乱，遏绝继嗣，变剥适庶，危乱汉朝，以成三　，晋灼曰：「古厄字。」服虔曰：「厄，会也，谓三七二百一十岁。」师古曰：「适读曰嫡。」队极厥命。师古曰：「队，陨也。极，尽也。」乌！害其可不旅力同心戒之哉！师古曰：「害读曰曷。曷，何也。旅，陈也。」予不敢僭上帝命。师古曰：「僭，不信也。言顺天命而征讨。」天休於安帝室，兴我汉国，惟卜用克绥受兹命。师古曰：「言天美於兴复汉国，故我惟用卜吉，能安受此命。」今天其相民，况亦惟卜用！师古曰：「言天道当思助人，况更用卜，吉可知矣。」太皇太后肇有元城沙鹿之右，张晏曰：「沙鹿在元城县。春秋时沙鹿崩，王莽以为元后之祥，语在元后传。」师古曰：「右读曰佑。」阴精女主圣明之祥，李奇曰：「李亲怀元后，梦月入怀，阴精女主之祥。」配元生成，以兴我天下之符，遂获西王母之应，孟康曰：「民传祀西王母之应也。」神灵之徵，师古曰：「徵，证也。」以佑我帝室，以安我大宗，以绍我後嗣，以继我汉功。厥害适统不宗元绪者，辟不违亲，辜不避戚。师古曰：「其有害国之正统，不尊大绪者，当速加刑辟，不避亲戚。适读曰嫡。」夫岂不爱？亦惟帝室。师古曰：「非不爱此人，但为帝室不得止。」是以广立王侯，并建曾玄，俾屏我京师，绥抚宇内；师古曰：「屏谓蔽捍其难也。」傅徵儒生，讲道於廷，论序乖缪，制礼作乐，同律度量，混壹风俗；师古曰：「混亦同也，音胡本反。」正天地之位，昭郊宗之礼，定五庙祧，咸秩亡文；孟康曰：「诸废祀无文籍皆祭之。」建灵台，立明堂，设辟雍，张太学，尊中宗、高宗之号。服虔曰：「宣帝、元帝也。」昔我高宗崇德建武，克绥西域，以受白虎威胜之瑞，应劭曰：「元帝诛灭郅支单于，怀辑西域，时有献白虎者，所以威远胜猛也。」天地判合，乾坤序德。师古曰：「言元帝既有威德，太后又兆符应，则是天地乾坤夫妻之义相配合也。判之言片也。」太皇太后临政，有龟龙麟凤之应，五德嘉符，相因而备。河图雒书远自昆仑，出於重野。师古曰：「昆仑河所出，重野洛所出，皆有图书，故本言之。野，古野字。」古谶著言，肆今享实。师古曰：「肆，故也。言有其谶，故今当其实。」此乃皇天上帝所以安我帝室，俾我成就洪烈也。师古曰：「洪，大也。烈，业也。」乌！天（用）〔明〕威辅汉始而大大矣。师古曰：「言因此难更以强大。」尔有惟旧人泉陵侯之言，尔不克远省，尔岂知太皇太后若此勤哉！师古曰：「言尔当思久旧之人泉陵侯所言，尔不克远省识古事，岂知太后之勤乎？天毖劳我成功所，孟康曰：「天慎劳我国家成功之所在。」予不敢不极卒安皇帝之所图事。师古曰：「卒，终也。言我不敢不终祖宗之业，安帝室所谋之事。」肆予告我诸侯王公列侯卿大夫元士御事：师古曰：「肆，陈也，陈其理而告之。」天辅诚辞，师古曰：「言有至诚之辞则为天所辅。」天其累我以民，予害敢不於祖宗安人图功所终？师古曰：「累，托也。言天以百姓托我，我曷敢不谋终祖宗安人之功也。累音力瑞反。害读曰曷。下皆类此。」天亦惟劳我民，若有疾，予害敢不於祖宗所受休辅？师古曰：「言天欲抚劳我众，众若有疾苦，我曷敢不顺祖宗之意，休息而辅助之。劳，来到反。」予闻孝子善继人之意，忠臣善成人之事。予思若考作室，厥子堂而构之；师古曰：「父有作室之意，则子当筑（室）〔堂〕而（御名）〔构〕棼饕猿芍。」厥父，厥子播而获之。师古曰：「父耕其田，子当布种而收获之。反土为。一曰田一岁曰。」予害敢不於身抚祖宗之所受大命？师古曰：「作室农人犹不弃其本业，我於今日不得有避而不征讨叛逆也。」若祖宗乃有效汤武伐厥子，民长其劝弗救。师古曰：「譬有人来伐其子，而长养彼心，反劝助之，弗救其子者，正以子恶故也。言汤武疾恶，其心亦然，今所征讨不得避亲，当以公义。」乌肆哉！师古曰：「肆，陈也，劝令陈力。」诸侯王公列侯卿大夫元士御事，其勉助国道明！师古曰：「道，由也。言当由於明智之事，以助国也。」亦惟宗室之俊，民之表仪，迪知上帝命。师古曰：「迪亦道也，言当遵道而知天命。」〔粤天辅诚，尔不得易定！〕〔师古曰：「粤，辞也。天道辅诚，尔不得改易天之定命。」〕况今天降定于汉国，惟大艰人翟义、刘信大逆，欲相伐於厥室，岂亦知命之不易乎？师古曰：「言义、信不知天命不可改易，乃大为艰难以干国纪，是自相谋诛伐其室也。艰，古艰字。」予永念曰天惟丧翟义、刘信，若啬夫，予害敢不终予　？师古曰：「啬夫治田，志除草秽。天之欲丧义、信，事亦如之。我当顺天以终竟田　之事。」天亦惟休於祖宗，予害其极卜，害敢不（卜）〔于〕从？师古曰：「言天美祖宗之事，我何其极卜法，敢不往从，言必从也。」率宁人有旨疆土，况今卜并吉！师古曰：「言循祖宗之业，务在安人而美疆土，况今卜并吉乎！言不可不从也。」故予大以尔东征，命不僭差，师古曰：「言必信之矣。」卜陈惟若此。师古曰：「卜兆陈列惟如此。」乃遣大夫桓谭等班行谕告当反位孺子之意。还，封谭为明告里附城。师古曰：「明告者，以其出使能明告谕於外也。附城，云如古附庸也。」诸将东（破）〔至〕陈留，孟康曰：「，故戴国，在梁，後属陈留，今曰考城。」与义会战，破之，斩刘璜首。莽大喜，复下诏曰：「太皇太后遭家不造，国统三绝，师古曰：「谓成帝、哀帝、平帝皆无子矣。」绝辄复续，恩莫厚焉，信莫立焉。孝平皇帝短命蚤崩，师古曰：「蚤，古早字。」幼嗣孺冲，诏予居摄。予承明诏，奉社稷之任，持大宗之重，养六尺之托，受天下之寄，战战兢兢，不敢安息。伏念太皇太后惟经艺分析，王道离散，师古曰：「惟，思也。」汉家制作之业独未成就，故博徵儒士，大兴典制，备物致用，立功成器，以为天下利。王道粲然，基业既著，千载之废，百世之遗，於今乃成，道德庶几於唐虞，功烈比齐於殷周。师古曰：「烈，业也。」今翟义、刘信等谋反大逆，流言惑众，欲以篡位，贼害我孺子，罪深於管蔡，恶甚於禽兽。信父故东平王云，不孝不谨，亲毒杀其父思王，名曰钜鼠，师古曰：「钜，大也。莽诬云呼其父曰钜鼠也。」後云竟坐大逆诛死。义父故丞相方进，险v阴贼，师古曰：「v，佞也，音彼义反。」兄宣静言令色，外巧内嫉，师古曰：「静，安也。令，善也。言其阳为安静之言，外有善色，而实嫉害也。」所杀乡邑汝南者数十人。今积恶二家，迷惑相得，此时命当殄，天所灭也。义始发兵，上书言宇、信等与东平相辅谋反，师古曰：「辅者，东平王相之名也。」执捕械系，欲以威民，先自相被以反逆大恶，师古曰：「被，加也，音皮义反。」转相捕械，此其破殄之明证也。已捕斩断信二子谷乡侯章、德广侯鲔，义母练、兄宣、亲属二十四人皆磔暴于长安都市四通之衢。当其斩时，观者重叠，师古曰：「言人多而聚积。」天气和清，可谓当矣。命遣大将军共行皇天之罚，师古曰：「共读曰恭。」讨海内之雠，功效著焉，予甚嘉之。司马法不云乎？『赏不逾时。』欲民速睹为善之利也。今先封车骑都尉孙贤等五十五人皆为列侯，户邑之数别下。遣使者持黄金印、赤hQ、朱轮车，即军中拜授。」服虔曰：「Q即今之绶也。」师古曰：「h，所以系印也。Q者，系也，谓逆受之也。即，就也。h音弗。Q音逆。」因大赦天下。於是吏士精锐遂攻围义於圉城，破之，义与刘信弃军庸亡。孟康曰：「谓挺身逃亡，如奴庸也。」至固始界中捕得义，尸磔陈都市。卒不得信。初，三辅闻翟义起，自茂陵以西至F二十三县盗贼并发，赵明、霍鸿等自称将军，攻烧官寺，杀右辅都尉及亮睿师古曰：「炼猎慧。」劫略吏民，众十余万，火见未央宫前殿。莽昼夜抱孺子祷宗庙。复拜卫尉王级为虎贲将军，大鸿胪望乡侯阎迁为折冲将军，与甄邯、王晏西击赵明等。正月，虎牙将军王邑等自关东还，便引兵西。疆弩将军王骏以无功免，扬武将军刘歆归故官。复以邑弟侍中王奇为扬武将军，城门将军赵恢为疆弩将军，中郎将李参厌难将军，师古曰：「惨羲林反。」复将兵西。二月，明等殄灭，诸县悉平，还师振旅。莽乃置酒白虎殿，劳飨将帅，大封拜。先是益州蛮夷及金城塞外羌反畔，时州郡击破之。莽乃并录，以小大为差，封侯伯子男凡三百九十五人，曰「皆以奋怒，东指西击，羌寇蛮盗，反虏逆贼，不得旋踵，应时殄灭，天子咸服」之功封云。莽於是自谓大得天人之助，至其年十二月，遂即真矣。初，义所收宛令刘立闻义举兵，上书愿备军吏为国讨贼，内报私怨。莽擢立为陈留太守，封明德侯。
始，义兄宣居长安，先义未发，家数有怪，师古曰：「言义未发兵之前。」夜闻哭声，听之不知所在。宣教授诸生满堂，有狗从外入，啮其中庭群雁数十，比惊救之，已皆断头。师古曰：「比音必寐反。」狗走出门，求不知处。宣大恶之，谓後母曰：「东郡太守文仲素m傥，师古曰：「m音土历反。」今数有恶怪，恐有妄为而大祸至也。大夫人可归，为弃去宣家者以避害。」师古曰：「言归其本族，自绝於翟氏。」母不肯去，後数月败。莽尽坏义第宅，污池之。师古曰：「污，停水也，音乌。」发父方进及先祖冢在汝南者，烧其棺柩，夷灭三族，诛及种嗣，至皆同坑，以棘五毒并葬之。如淳曰：「野葛、狼毒之属也。」而下诏曰：「盖闻古者伐不敬，取其 
鲵筑武军，封以为大戮，於是乎有京观以惩淫慝。师古曰：「此左传载楚庄王之辞也。 
鲵，大鱼为害者也。以此比敌人之勇桀者。京，高丘也。观谓如阙形也。惩，创刈也。慝，恶也。 
，古鲸字，音其京反。鲵音五奚反。观音工唤反。」乃者反虏刘信、翟义R逆作乱於东，而芒竹群盗赵明、霍鸿造逆西土，师古曰：「芒竹在T南界，芒水之曲而多竹林也，即（中）〔今〕司竹园是其地矣。芒音亡。」遣武将征讨，咸伏其辜。惟信、义等始发自濮阳，结奸无盐，殄灭於圉。赵明依阻槐里环堤，师古曰：「槐里县界其中有环曲之堤，而明依之以自固也。」霍鸿负倚T芒竹，师古曰：「负，恃也。倚音於绮反。」咸用破碎，亡有余类。其取反虏逆贼之 
鲵，聚之通路之旁，濮阳、无盐、圉、槐里、T凡五所，各方六丈，高六尺，筑为武军，封以为大戮，荐树之棘。师古曰：「荐读曰荐。荐，重也，聚也。」建表木，高丈六尺。师古曰：「表者，所以标明也。」书曰『反虏逆贼 
鲵』，在所长吏常以秋循行，师古曰：「行音下更反。」勿令坏败，以惩淫慝焉。」初，汝南旧有鸿隙大陂，郡以为饶，师古曰：「鸿隙，陂名，藉其溉灌及鱼鳖萑蒲之利，以多财用。」成帝时，关东数水，陂溢为害。方进为相，与御史大夫孔光共遣掾行（事）〔视〕，师古曰：「行音下更反。」以为决去陂水，其地肥美，省堤防费而无水忧，遂奏罢之。及翟氏灭，乡里归恶，言方进请陂下良田不得而奏罢陂云。王莽时常枯旱，郡中追怨方进，童谣曰：「坏陂谁？翟子威。饭我豆食羹芋魁。师古曰：「言田无溉灌，不生　稻，又无黍稷，但有豆及芋也。豆食者，豆为饭也。羹芋魁者，以芋根为羹也。饭音扶晚反。食音　。」反乎覆，陂当复。师古曰：「事之反覆无常，言祸兮福所倚。」谁云者？两黄鹄。」师古曰：「托言有神来告之。」司徒掾班彪曰：「丞相方进以孤童携老母，羁旅入京师，身为儒宗，致位宰相，盛矣。当莽之起，盖乘天威，虽有贲育，奚益於敌？师古曰：「贲谓孟贲，育谓夏育，皆古之勇士。言得之无益，不能敌莽也。贲音奔。」义不量力，怀忠愤发，以陨其宗，悲夫！」
汉书卷八十五谷永杜邺传第五十五
谷永字子云，长安人也。父吉，为卫司马，使送郅支单于侍子，师古曰：「为使而送之还本国也。郅音质。」为郅支所杀，语在陈汤传。永少为长安小史，後博学经书。建昭中，御史大夫繁延寿师古曰：「即李延寿也。一姓繁，音蒲何反。」闻其有茂材，除补属，举为太常丞，数上疏言得失。建始三年冬，日食地震同日俱发，诏举方正直言极谏之士，太常阳城侯刘庆忌举永待诏公车。对曰：
　
陛下秉至圣之纯德，惧天地之戒异，饬身修政，师古曰：「饬与敕同。敕，整也。」纳问公卿，又下明诏，帅举直言，师古曰：「帅举，谓公卿守相皆令举也。帅字或作师。师，众也。」燕见绸绎，以求咎愆，师古曰：「绸读曰抽。绸绎者，引其端绪也。」使臣等得造明朝，承圣问。师古曰：「造，至也，音千到反。」臣材朽学浅，不通政事。窃闻明王即位，正五事，建大中，以承天心，师古曰：「五事，貌、言、视、听、思也。大中即皇极也。解在五行志。」则庶徵序於下，日月理於上；师古曰：「庶，众也。徵，证也。」如人君淫溺後宫，般乐游田，师古曰：「如，若也。般读与盘同。」五事失於躬，大中之道不立，则咎徵降而六极至。师古曰：「六极，谓一曰凶短折，二曰疾，三曰忧，四曰贫，五曰恶，六曰弱。」凡灾异之发，各象过失，以类告人。乃十二月朔戊申，日食婺女之分，地震萧墙之内，师古曰：「萧墙，屏墙也，解在五行志。」二者同日俱发，以丁宁陛下，师古曰：「丁宁谓再三告示也。」厥咎不远，宜厚求诸身。师古曰：「厚犹深也。」意岂陛下志在闺门，未恤政事，不慎举错，师古曰：「志在闺门，谓留心於女色也。错，置也，音千故反。」娄失中与？师古曰：「娄，古屡字也。与读曰欤。下皆类此。」内宠大盛，女不遵道，嫉妒专上，妨继嗣与？古之王者废五事之中，失夫妇之纪，妻妾得意，谒行於内，势行於外，至覆倾国家，或乱阴阳。师古曰：「谒，请也。内则所请必行，外则擅其权力，言女宠盛也。」昔褒姒用国，宗周以丧；师古曰：「褒姒，褒人所献之女也。幽王惑之，卒有犬戎之祸。」阎妻骄扇，日以不臧。师古曰：「阎，嬖宠之族也。扇，炽也。臧，善也。鲁诗小雅十月之交篇曰『此日而食，于何不臧』，又曰『阎妻扇方处』，言厉王无道，内宠炽盛，政化失理，故致灾异，日为之食，为不善也。」此其效也。经曰：「皇极，皇建其有极。」师古曰：「周书洪范之辞也。皇，大也。极，中也。大立其有中，所以行九畴之义也。」传曰：「皇之不极，是谓不建，时则有日月乱行。」陛下践至尊之祚为天下主，奉帝王之职以统群生，方内之治乱，在陛下所执。师古曰：「方内，四方之内也。」诚留意於正身，勉强於力行，损燕私之闲以劳天下，师古曰：「损，减也。闲读曰闲。劳，忧也。」放去淫溺之乐，罢归倡优之　，师古曰：「　，古笑字。」绝却不享之义，慎节游田之虞，师古曰：「却，退也。享，当也。言所为不善，不当天心也。一曰天不佑之，不歆享其祀也。虞与娱同。」起居有常，循礼而动，躬亲政事，致行无倦，安服若性。师古曰：「致，至也。安心而服行之，如天性自然也。」经曰：「继自今嗣王，其毋淫于酒，毋逸于游田，惟正之共。」师古曰：「周书无逸之辞也。言从今以往，继业嗣立之王毋过欲於酒，毋放於田猎，惟宜正身恭己也。共读曰恭。」未有身治正而臣下邪者也。夫妻之际，王事纲纪，安危之机，圣王所致慎也。昔舜饬正二女，以崇至德；师古曰：「虞书尧典云『降二女于妫I，嫔于虞』。谓尧以二女妻舜，观其治家，欲使治国，而舜谨敕正躬以待二女，其德益崇，遂受尧禅也。饬与敕同。」楚庄忍绝丹姬，以成伯功；应劭曰：「楚庄王得丹姬，三月不听朝。保申谏，忍绝不复见，乃勤政事，遂为盟主也。」师古曰：「丹姬是楚文王姬也。庄王用申公巫臣之谏，不纳夏姬。谷永集丹字作夏，是也。今此传作丹，转写误耳。应氏就而谬释，非本实也。伯读曰霸。」幽王惑於褒姒，周德降亡；鲁桓胁於齐女，社稷以倾。师古曰：「解并在五行志。」诚修後宫之政，明尊卑之序，贵者不得嫉　专宠，以绝骄曼之端，抑褒、阎之乱，贱者咸得秩进，各得厥职，师古曰：「秩，次也，以次而进御也。」以广继嗣之统，息白华之怨，师古曰：「诗小雅白华之篇也。幽王惑於褒姒而黜申后，故国人作此诗以刺之。永言此者，讥成帝专宠赵昭仪也。」後宫亲属，饶之以财，勿与政事，师古曰：「与读曰豫。」以远皇父之类，损妻党之权，师古曰：「皇父，周卿士也。小雅十月之交诗曰『皇父卿士，番惟司徒』，刺厉王淫於色，故皇父之属因嬖宠而为官也。远音于万反。父读曰甫。」未有闺门治而天下乱者也。治远自近始，习善在左右。昔龙`纳言，而帝命惟允；师古曰：「龙，舜臣名也。`字与管同。管，主也。虞书舜典曰帝曰：『龙，命汝作纳言，夙夜出纳朕命惟允。』允，信也。」四辅既备，成王靡有过事。师古曰：「四辅，谓左辅、右弼、前疑、後丞也。周书洛诰称成王曰：『诞保文武受命，乱为四辅。』」诚敕正左右齐栗之臣，孟康曰：「左右谓尚书官也。齐栗，言其整齐万事，（尝）〔常〕战栗谨敬也。」戴金貂之饰执常伯之职者师古曰：「常伯，侍中也。伯，长也，常使长事者也。一曰常任使之人，此为长也。」皆使学先王之道，知君臣之义，济济谨孚，无敖戏骄恣之过，师古曰：「孚，信也。」则左右肃艾，师古曰：「肃，敬也。艾读曰刈。刈，治也。」群僚仰法，化流四方。经曰：「亦惟先正克左右。」师古曰：「周书君牙之辞也。言王者欲正百官，要在能先正其左右近臣也。」未有左右正而百官枉者也。师古曰：「枉，曲也。」治天下者尊贤考功则治，简贤违功则乱。师古曰：「简，略也，谓轻慢也。」诚审思治人之术，欢乐得贤之福，论材选士，必试於职，明度量以程能，考功实以定德，师古曰：「程，效也。」无用比周之虚誉，毋听浸润之谮澹师古曰：「比周，言阿党亲密也。浸润，积渐之深也。比音频寐反。」则抱功修职之吏无蔽伤之忧，比周邪伪之徒不得即工，李奇曰：「即，就也。工，官也。」小人日销，俊艾日隆。师古曰：「艾读曰刈。其下亦同。」经曰：「三载考绩，三考黜陟幽明。」师古曰：「虞书舜典之辞也。言居官者三年一考其功，三考则退其幽暗无功者，升其昭明有功者。」又曰：「九德咸事，俊艾在官。」师古曰：「虞书咎繇谟之辞也。言使九德之人皆用事，俊桀治能之士并在官也。九德，谓宽而栗，柔而立，愿而恭，乱而敬，扰而毅，直而温，简而廉，刚而塞，强而义。」未有功赏得於前众贤布於官而不治者也。尧遭洪水之灾，天下分绝为十二州，制远之道微孟康曰：「本九州，洪水隔分，更为十二州，处所离远，相制之道微也。」师古曰：「十二州谓冀、兖、豫、青、徐、荆、扬、雍、梁、幽、并、营也。」而无乖畔之难者，德厚恩深，无怨於下也。秦居平土，一夫大呼而海内崩析者，师古曰：「呼音火故反。」刑罚深酷，吏行残贼也。夫违天害德，为上取怨於下，莫甚乎残贼之吏。诚放退残贼酷暴之吏（一）〔锢〕废勿用，益选温良上德之士以亲万姓，师古曰：「亲谓爱养之。」平刑释冤以理民命，师古曰：「释，解也。」务省繇役，毋夺民时，薄收赋税，毋殚民财，师古曰：「殚，尽也，音单。」使天下黎元咸安家乐业，不苦逾时之役，师古曰：「古者行役不逾时。时谓三月，是为一（月）〔时〕。」不患苛暴之政，不疾酷烈之吏，师古曰：「言免此疾患。」虽有唐尧之大灾，民无离上之心。师古曰：「尧遭洪水，故云大灾。」经曰：「怀保小人，惠于鳏寡。」师古曰：「周书无逸之辞也。怀，和也。保，安也。」未有德厚吏良而民畔者也。臣闻灾异，皇天所以谴告人君过失，犹严父之明诫。畏惧敬改，则祸销福降；忽然简易，则咎罚不除。经曰：「飨用五福，畏用六极。」师古曰：「周书洪范之辞。飨，当也。言所行当於天心，则降以五福；若所为不善，则以六极畏罚之。五福，一曰寿，二曰富，三曰康宁，四曰攸好德，五曰考终命。六极之解已具於前。」传曰：「六l作见，若不共御，六罚既侵，六极其下。」师古曰：「此洪范之传也。l，灾气也。共读曰恭。御读曰御。言敬而修德以御灾。」今三年之间，灾异锋起，小大毕具，所行不享上帝，师古曰：「享，当也。不当天心。」上帝不豫，师古曰：「豫，悦也。」炳然甚著。不求之身，无所改正，疏举广谋，又不用其言，晋灼曰：「疏，远也。」是循不享之迹，无谢过之实也，天责愈深。此五者，王事之纲纪，南面之急务，唯陛下留神。对奏，天子异焉，特召见永。
其夏，皆令诸方正对策，语在杜钦传。永对毕，因曰：「臣前幸得条对灾异之效，祸乱所极，言关於圣聪。书陈於前，陛下委弃不纳，而更使方正对策，背可惧之大异，问不急之常论，废承天之至言，角无用之虚文，师古曰：「角，竟也。」欲末杀灾异，满谰诬天，师古曰：「末杀，扫灭也。满谰谓欺罔也。杀音先曷反。谰音来反。」是故皇天勃然发怒，甲己之间暴风三溱，拔树折木，师古曰：「自甲至己，凡六日也。溱与臻同。臻，至也。」此天至明不可欺之效也。」上特复问永，永对曰：「日食地震，皇后贵妾专宠所致。」语在五行志。是时，上初即位，谦让委政元舅大将军王凤，议者多归咎焉。永知凤方见柄用，师古曰：「言任用之授以权也。」阴欲自托，乃复曰：方今四夷宾服，皆为臣妾，北无薰粥冒顿之患，师古曰：「粥音（戈）〔弋〕六反。」南无赵佗、吕嘉之难，三垂晏然，靡有兵革之警。师古曰：「晏，安也。」诸侯大者乃食数县，汉吏制其权柄，不得有为，亡吴、楚、燕、梁之势。百官盘互，亲疏相错，师古曰：「盘互，盘结而交互也。错，间杂也。互字或作牙，言如豕牙之盘曲，犬牙之相入也。」骨肉大臣有申伯之忠，师古曰：「申伯，周申后之父。」洞洞属属，小心畏忌，师古曰：「洞洞，惊肃也。属属，专谨也。洞音动。属音之欲反。」无重合、安阳、博陆之乱。师古曰：「重合，莽通；安阳，上官桀；博陆，霍禹也。」三者无毛发之辜，不可归咎诸舅。此欲以政事过差丞相父子、中尚书宦官，槛塞大异，皆瞽说欺天者也。师古曰：「槛，义取槛柙之槛。槛，犹闭也，其字从木。瞽说，言不中道，若无目之人也。」窃恐陛下舍昭昭之白过，忽天地之明戒，听昧之瞽说，师古曰：「舍谓留也。字与暗同，又音一感反。」归咎乎无辜，倚异乎政事，师古曰：「倚，依也，音於绮反。次下亦同。」重失天心，师古曰：「重音直用反。」不可之大者也。师古曰：「此则为大不可也。」陛下即位，委任遵旧，未有过政。元年正月，白气较然起乎东方，师古曰：「较，明貌。」至其四月，黄浊四塞，覆冒京师，申以大水，著以震蚀。师古曰：「申，重也。著，明也。」各有占应，相为表里，百官庶事无所归倚，陛下独不怪与？师古曰：「倚音於绮反。与读曰欤。」白气起东方，贱人将兴之表也；黄浊冒京师，王道微绝之应也。夫贱人当起而京师道微，二者已丑。师古曰：「已，甚也。」陛下诚深察愚臣之言，致惧天地之异，长思宗庙之计，改往反过，抗湛溺之意，解偏驳之爱，师古曰：「抗，举也。湛读曰沈。驳，不周普也。」奋乾刚之威，平天覆之施，使列妾得人人更进，犹尚未足也，师古曰：「更，互也，音工衡反。」急复益纳宜子妇人，毋择好丑，毋避尝字，如淳曰：「王凤上小妻弟以纳後宫，以尝字乳。王章言之，坐死。今永及此，为凤洗前过也。」毋论年齿。推法言之，陛下得继嗣於微贱之间，乃反为福。得继嗣而已，母非有贱也。师古曰：「苟得子耳，勿论其母之贵贱。」後宫女史使令有直意者，广求於微贱之间，师古曰：「（求）〔直〕，当也。令音力成反。」以遇天所开右，师古曰：「右读曰佑。佑，助也。」慰释皇太后之忧愠，师古曰：「释，散也。」解谢上帝之谴怒，则继嗣蕃滋，灾异讫息。师古曰：「蕃，多也。讫，止也。蕃音扶元反。」陛下则不深察愚臣之言，忽於天地之戒，咎根不除，水雨之灾，山石之异，将发不久；发则灾异已极，天变成形，臣虽欲捐身关策，不及事已。师古曰：「言祸败既成，不可如何也。已，语终辞也。」疏贱之臣，至敢直陈天意，斥讥帷幄之私，欲间离贵后盛妾，师古曰：「间音居苋反。」自知忤心逆耳，必不免於汤镬之诛。此天保右汉家，使臣敢直言也。师古曰：「右读曰佑。」三上封事，然後得召；待诏一旬，然後得见。夫由疏贱纳至忠，甚苦；师古曰：「由，从也。苦，劳苦也。」由至尊闻天意，甚难。语不可露，愿具书所言，因侍中奏陛下，以示腹心大臣。如淳曰：「永为凤言，而言示腹心大臣，无不可矣。」腹心大臣以为非天意，臣当伏妄言之诛；即以为诚天意也，奈何忘国家大本，背天意而从欲！师古曰：「从读曰纵。」唯陛下省察熟念，厚为宗庙计。时对者数十人，永与杜钦为上第焉。上皆以其书示後宫。後上尝赐许皇后书，采永言以责之，语在外戚传。
永既阴为大将军凤说矣，能实最高，由是擢为光禄大夫。永奏书谢凤曰：「永斗筲之材，师古曰：「筲，竹器也。斗筲，喻小而不大也。解在公孙刘田传。筲音所交反。」质薄学朽，无一日之雅，左右之介，师古曰：「雅，素也。介，绍也。言非宿素之交，又无介绍而进也。」将军说其狂言，师古曰：「说读曰悦。」擢之皂衣之吏，厕之争臣之末，不听浸润之谮，不食肤受之澹师古曰：「食犹受纳也。肤受，谓初入皮肤至骨髓，言其深也。」虽齐桓晋文用士笃密，察父兄覆育子弟，诚无以加！师古曰：「察，明也。，智也。」昔豫子吞炭坏形以奉见异，师古曰：「豫让也。为智伯报雠，欲杀赵襄子，恐人识之，故吞炭以变其声，衅面以坏其形，云『智伯国士遇我』故也。」齐客陨首公门以报恩施，师古曰：「舍人魏子三收邑入，不与孟尝。孟尝怒之，魏子曰：『假与贤者。』齐泯王受谗，孟尝出奔，魏子所与粟贤者到宫门自刭，以明孟尝之心。」知氏、孟尝犹有死士，何况将军之门！」凤遂厚之。数年，出为安定太守。时上诸舅皆修经书，任政事。平阿侯谭年次当继大将军凤辅政，尤与永善。阳朔中，凤薨。凤病困，荐从弟御史大夫音以自代。上从之，以音为大司马车骑将军，领尚书事，而平阿侯谭位特进，领城门兵。永闻之，与谭书曰：「君侯躬周召之德，执管晏之操，师古曰：「召读曰邵。其下亦同。」敬贤下士，乐善不倦，师古曰：「下音胡亚反。」宜在上将久矣，以大将军在，故抑郁於家，不得舒愤。今大将军不幸蚤薨，师古曰：「蚤，古早字。」t亲疏，序材能，宜在君侯。师古曰：「t，古累字。累亲疏，谓积累其次而计之。」拜吏之日，京师士大夫怅然失望。此皆永等愚劣，不能褒扬万（一）〔分〕。师古曰：「言万分之一。」属闻以特进领城门兵，师古曰：「属，近也，音之欲反。」是则车骑将军秉政雍容于内，而至戚贤舅执管仑於外也。愚窃不为君侯喜。宜深辞职，自陈浅薄不足以固城门之守，收太伯之让，保谦谦之路，师古曰：「太伯，王季之兄也，让不为嗣而适吴越。」阖门高枕，为知者首。愿君侯与博览者参之，师古曰：「参详其事。」小子为君侯安此。」谭得其书大感，遂辞让不受领城门职。由是谭、音相与不平。永远为郡吏，恐为音所危，病满三月免。音奏请永补营军司马，永数谢罪自陈，得转为长史。
音用从舅越亲辅政，威权损於凤时。永复说音曰：「将军履上将之位，食膏腴之都，任周召之职，拥天下之枢，师古曰：「拥，持也。」可谓富贵之极，人臣无二，天下之责四面至矣，将何以居之？宜夙夜孳孳，师古曰：「孳孳，不怠也。孳与孜同。」执伊尹之疆德，以守职匡上，诛恶不避亲爱，举善不避仇雠，以章至公，立信四方。师古曰：「章，明也。」笃行三者，乃可以长堪重任，久享盛宠。师古曰：「笃，厚也。享，当也。」太白出西方六十日，法当参天，今已过期，服虔曰：「太白出，当居天三分之一。已过期，言其行迟，在戌亥之间。」尚在桑榆之间，质弱而行迟，形小而光微。如淳曰：「言其行迟象王音也。永见音为司马，以疏间亲，自以位过，故以太白喻司马，司马主兵故也。是永之佞曲从苟合也。」荧惑角怒明大，逆行守尾。其逆，常也；守尾，变也。意岂将军忘湛渐之义，委曲从顺，师古曰：「湛读曰沈。渐读曰潜。周书洪范曰：『沈潜刚克』，言人性沈密（谓）〔而〕潜深者，行之以刚则能堪也，故激劝之云尔。」所执不疆，不广用士，尚有好恶之忌，荡荡之德未纯，师古曰：「此永自知有忤於音，故以斯言自救解。」方与将相大臣乖离之萌也？何故始袭司马之号，俄而金火并有此变？上天至明，不虚见异，唯将军畏之慎之，深思其故，改求其路，以享天意。」音犹不平，荐永为护菀使者。音薨，成都侯商代为大司马卫将军，永乃迁为凉州刺史。奏事京师讫，当之部，时有黑龙见东莱，上使尚书问永，受所欲言。师古曰：「永有所言，令尚书即受之。」永对曰：臣闻王天下有国家者，患在上有危亡之事，而危亡之言不得上闻；如使危亡之言辄上闻，师古曰：「如，若也。有即上闻。」则商周不易姓而迭兴，三正不变改而更用。师古曰：「迭音徒结反。更音工衡反。」夏商之将亡也，行道之人皆知之，师古曰：「凡在道路行者也。」晏然自以若天有日莫能危，师古曰：「自谓如日在天而无有能伤危也。」是故恶日广而不自知，大命倾而不寤。易曰：「危者有其安者也，亡者保其存者也。」师古曰：「下系之辞也。言安必思危，存不忘亡，乃得保其安存。」陛下诚垂宽明之听，无忌讳之诛，使刍荛之臣得尽所闻於前，不惧於後患，直言之路开，则四方众贤不远千里，辐凑陈忠，群臣之上愿，社稷之长福也。汉家行夏正，夏正色黑，黑龙，同姓之象也。张晏曰：「夏以建寅为正，万物在地中，色黑，今黑龙见，同姓象也。」龙阳德，由小之大，师古曰：「言因小以至大。」故为王者瑞应。未知同姓有见本朝无继嗣之庆，多危殆之隙，欲因扰乱举兵而起者邪？将动心冀为後者，残贼不仁，若广陵、昌邑之类？臣愚不能处也。师古曰：「处谓断决也。」元年九月黑龙见，其晦，日有食之。今年二月己未夜星陨，乙酉，日有食之。六月之间，大异四发，二而同月，三代之末，春秋之乱，未尝有也。臣闻三代所以陨社稷丧宗庙者，皆由妇人与群恶沈湎於酒。书曰：「乃用妇人之言，自绝于天；」师古曰：「今文周书泰誓之辞。妇人，妲己。言纣用妲己之言，自取殄灭，非天绝之。」「四方之述逃多罪。是宗是长，是信是使。」师古曰：「亦泰誓之辞也。宗，尊也。言纣容纳逃亡多罪之人，亲信使用，尊而长之。」诗云：「燎之方阳，宁或灭之？赫赫宗周，褒姒　之！」师古曰：「小雅正月之诗。　亦灭也，言火燎方炽，宁有能灭之者乎？而宗周之盛，乃为褒姒所灭，怨其甚也。　音呼悦反。」易曰：「濡其首，有孚失是。」师古曰：「未济上九爻辞也。言　乐无节，饮酒濡首，有信之道於是遂失也。濡，湿也。」秦所以二世十六年而亡者，养生泰奢，奉终泰厚也。二者陛下兼而有之，臣请略陈其效。易曰「在中馈，无攸遂」，师古曰：「家人六二爻辞也。馈与馈同。馈，食也。言妇人之道居中主食，逊顺而已，无所必遂。」言妇人不得与事也。师古曰：「与读曰豫。」诗曰：「懿厥妇，为枭为鸱；」「匪降自天，生自妇人。」师古曰：「大雅瞻昂之诗。懿，美也。，智也。言幽王以妇为美，实乃为枭鸱也。妇谓褒姒也。枭鸱，恶声之鸟，故以谕焉。又言此祸乱非从天而下，以宠褒姒之故，生此灾耳。」建始、河平之际，许、班之贵，顷动前朝，师古曰：「许皇后及班婕妤之家。」熏灼四方，赏赐无量，空虚内臧，女宠至极，不可上矣；师古曰：「上犹加也。」今之後起，天所不飨，什倍於前。如淳曰：「谓赵、李本从卑贱起也。」废先帝法度，听用其言，官秩不当，纵释王诛，师古曰：「纵，放也。释，解也。王诛，谓王法当诛者。」骄其亲属，假之威权，从横乱政，师古曰：「从音子用反。横音胡孟反。」刺举之吏，莫敢奉宪。又以掖庭狱大为乱阱，师古曰：「穿地为坑阱以拘系人也。乱者，言其非正而又多也。阱音材性反。」榜棰於炮格，师古曰：「，痛也。炮格，纣所作刑也。膏涂铜柱，加之（以）火上，令罪人行其上，辄堕炭中，笑而以为乐。音千感反。」绝灭人命，主为赵、李报德复怨，师古曰：「复亦报也，音扶福反。」反除白罪，建治正吏，师古曰：「反读曰幡。罪之明白者反而除之，吏之公正者建议劾治也。」多系无辜，掠立迫恐，师古曰：「掠笞服之，立其罪名。」至为人起责，分利受谢。师古曰：「言富贾有钱，假托其名，代之为主，放与它人，以取利息而共分之，或受报谢，别取财物。」生入死出者，不可胜数。是以日食再既，孟康曰：「既，尽也。」以昭其辜。师古曰：「昭，明也。」王者必先自绝，然后天绝之。陛下弃万乘之至贵，乐家人之贱事，师古曰：「谓私畜田及奴婢财物。」厌高美之尊号，好匹夫之卑字，孟康曰：「成帝好微行，更作私字以相呼。」崇聚G轻无义小人以为私客，师古曰：「G，疾也，音频妙反，又音匹妙反。」数离深宫之固，挺身晨夜，与群小相随，师古曰：「挺。引也，音大鼎反。」乌集杂会，饮醉吏民之家，师古曰：「言聚散不恒，如乌鸟之集。」乱服共坐，流湎r曼，溷肴无别，闵免遁乐，昼夜在路。师古曰：「闵免犹黾勉也。遁，流遁也。」典门户奉宿卫之臣执干戈而守空宫，公卿百僚不知陛下所在，积数年矣。王者以民为基，民以财为本，财竭则下畔，下畔则上亡。是以明王爱养基本，不敢穷极，使民如承大祭。师古曰：「言常畏慎。」今陛下轻夺民财，不爱民力，听邪臣之计，去高敞初陵，捐十年功绪，师古曰：「绪谓功作之端次。」改作昌陵，反天地之性，因下为高，积土为山，发徒起邑，并治宫馆，大兴繇役，重增赋敛，徵（法）〔发〕如雨，师古曰：「言其多也。」役百乾溪，费疑骊山，师古曰：「疑读曰。，比也。言劳役之功百倍於楚灵王，费财之广比於秦始皇。」靡敝天下，师古曰：「靡，散也，音式皮反。」五年不成而後反故，又广盱营表，晋灼曰：「盱音吁。盱，大也。」发人冢墓，断截骸骨，暴扬尸柩。百姓财竭力尽，愁恨感天，灾异娄降，饥馑仍臻。师古曰：「娄，古屡字也。仍，频也。」流散冗食，]死於道，以百万数。师古曰：「冗亦散也。]，饿也。冗音人勇反。]音乃贿反。」公家无一年之畜，百姓无旬日之储，师古曰：「畜读曰蓄。」上下俱匮，无以相救。诗云：「殷监不远，在夏后之世。」师古曰：「大雅荡之诗也。」愿陛下追观夏、商、周、秦所以失之，以镜考己行。师古曰：「镜谓监照之。考，校也。」有不合者，臣当伏妄言之诛！师古曰：「言上之所为，违於节俭，皆与永言同。」汉兴九世，百九十余载，继体之主七，皆承天顺道，遵先祖法度，或以中兴，或以治安。至於陛下，独违道纵欲，轻身妄行，当盛壮之隆，无继嗣之福，有危亡之忧，积失君道，不合天意，亦已多矣。为人後嗣，守人功业，如此，岂不负哉！方今社稷宗庙祸福安危之机在於陛下，陛下诚肯发明圣之德，昭然远寤，畏此上天之威怒，深惧危亡之徵兆，荡涤邪辟之恶志，师古曰：「辟读曰僻。」厉精致政，专心反道，师古曰：「反犹还也。」绝群小之私客，免不正之诏除，师古曰：「除谓除补为官者。」悉罢北宫私奴车马　出之具，师古曰：「　亦惰字耳。惰出，惰游也。」克己复礼，毋贰微行出饮之过，师古曰：「贰谓重为之也。论语称孔子云颜回『不贰过』。」以防迫切之祸，深惟日食再既之意，抑损椒房玉堂之盛宠，师古曰：「椒房，皇后所居。玉堂，嬖幸之舍也。」毋听後宫之请谒，除掖庭之乱狱，出炮格之陷阱，诛戮邪佞之臣及左右执左道以事上者以塞天下之望，且初陵之作，止诸缮治宫室，阙更减赋，尽休力役，师古曰：「阙亦谓减削之。更谓更卒也，音工衡反。」存恤振豪Хχ人以弭远方，师古曰：「海古救字也。弭，安也。」厉崇忠直，放退残贼，无使素餐之吏久尸厚禄，以次贯行，固执无违，师古曰：「贯，联续也。谓上所陈众条诸事，宜次第相续行之，不当更违异也。贯音工端反。」夙夜孳孳，娄省无怠，师古曰：「娄，古屡字也。屡省，屡自观省也。」旧衍毕改，新德既章，师古曰：「章，明也。」纤介之邪不复载心，则赫赫大异庶几可销，天命去就庶几可复，师古曰：「去就者，言去离无德而就有德。」社稷宗庙庶几可保。唯陛下留神反覆，熟省臣言。臣幸得备边部之吏，不知本朝失得，瞽言触忌讳，罪当万死。成帝性宽而好文辞，又久无继嗣，数为微行，多近幸小臣，赵、李从微贱专宠，皆皇太后与诸舅夙夜所常忧。至亲难数言，故推永等使因天变而切谏，劝上纳用之。永自知有内应，展意无所依违，师古曰：「展，申也。」每言事辄见答礼。师古曰：「加礼而答之。」至上此对，上大怒。卫将军商密`永令发去。师古曰：「`谓发动之，音它历反。」上使侍御史收永，敕过交道厩者勿追。晋灼曰：「交道厩去长安六十里，近延陵。」御史不及永，还，上意亦解，自悔。明年，徵永为太中大夫，迁光禄大夫给事中。元延元年，为北地太守。时灾异尤数，永当之官，上使卫尉淳于长受永所欲言。永对曰：
　
臣永幸得以愚朽之材为太中大夫，备拾遗之臣，从朝者之後，进不能尽思纳忠辅宣圣德，退无被坚执锐讨不义之功，猥蒙厚恩，仍迁至北地太守。绝命陨首，身膏（草野）〔野草〕，不足以报塞万分。陛下圣德宽仁，不遗易忘之臣，师古曰：「易忘，言其微贱不足记也。」垂周文之听，下及刍荛之愚，有诏使卫尉受臣永所欲言。臣闻事君之义，有言责者尽其忠，师古曰：「谓职当谏争。」有官守者修其职。臣永幸得免於言责之辜，有官守之任，师古曰：「言不为谏官，但郡守耳。」当毕力遵职，养绥百姓而已，师古曰：「绥，安也。」不宜复关得失之辞。忠臣之於上，志在过厚，是故远不违君，死不忘国。昔史鱼既没，余忠未讫，委柩後，以尸达诚；如淳曰：「礼，大夫殡於正室，士於适室。韩非曰史鱼卒，委柩後，卫君吊而问之，曰：『不能进蘧伯玉，退弥子瑕，以尸谏也。』」汲黯身外思内，发愤舒忧，遗言李息。师古曰：「谓论张汤也，事见黯传。」经曰：「虽尔身在外，乃心无不在王室。」师古曰：「周书康王之诰也。言诸蕃屏之臣，身虽在外，其心常当忠笃而在王室。」臣永幸得给事中出入三年，虽执干戈守边垂，思慕之心常存於省闼，是以敢越郡吏之职，陈累年之忧。臣闻天生蒸民，不能相治，师古曰：「蒸，众也。」为立王者以统理之，方制海内非为天子，列土封疆非为诸侯，皆以为民也。垂三统，列三正，去无道，开有德，不私一姓，明天下乃天下之天下，非一人之天下也。王者躬行道德，承顺天地，博爱仁恕，恩及行苇，师古曰：「诗大雅行苇之篇曰『敦彼行苇，牛羊勿践履』，言政化所及，仁道沾被，虽草木至贱，无所残伤。」籍税取民不过常法，宫室车服不逾制度，事节财足，黎庶和睦，则卦气理效，五徵时序，百姓寿考，庶　蕃滋，师古曰：「庶，众也。　，古草字也。蕃，多也，音扶元反。」符瑞并降，以昭保右。师古曰：「保，安也。右，助也。言为天所安助也。右读曰佑。」失道妄行，逆天暴物，穷奢极欲，湛湎荒淫，师古曰：「湛读曰沈。」妇言是从，诛逐仁贤，离逖骨肉，群小用事，师古曰：「逖，远也。」峻刑重赋，百姓愁怨，则卦气悖乱，咎徵著邮，师古曰：「悖，乖也。邮字与尤同。尤，过也。悖音布内反。」上天震怒，灾异娄降，日月薄食，五星失行，山崩川溃，水泉踊出，妖孽并见，星耀光，师古曰：「与孛同，音步内反。」饥馑荐臻，百姓短折，万物夭伤。终不改寤，恶洽变备，不复谴告，更命有德。诗云：「乃眷西顾，此惟予宅。」师古曰：「大雅皇矣之诗也。言天以殷纣为恶不变，乃眷然西顾，见文王之德，而与之宅居也。」夫去恶夺弱，迁命贤圣，天地之常经，百王之所同也。加以功德有厚薄，期质有修短，时世有中季，天道有盛衰。师古曰：「中读曰仲。」陛下承八世之功业，当阳数之标季，孟康曰：「阳九之末季也。」师古曰：「标音必遥反。」涉三七之节纪，孟康曰：「至平帝乃三七二百一十岁之厄，今已涉向其节纪。」遭无妄之卦运，应劭曰：「天必先云而後雷，雷而後雨，而今无云而雷。无妄者，无所望也。万物无所望於天，灾异之最大者也。」师古曰：「取易之无妄卦为义。」直百六之灾厄。师古曰：「直，当也。」三难异科，杂焉同会。师古曰：「杂谓相参也。一曰杂音先合反。杂焉，总萃貌。」建始元年以来二十载间，群灾大异，交错锋起，多於春秋所书。八世著记，久不塞除，李奇曰：「高祖以来至元帝，著记灾异未塞除也。」重以今年正月己亥朔日有食之，师古曰：「重音直用反。」三朝之会，师古曰：「岁月日三者之始，故云三朝。」四月丁酉四方众星白昼流陨，七月辛未彗星横天。乘三难之际会，畜众多之灾异，师古曰：「畜读曰蓄。蓄，积聚也。」因之以饥馑，接之以不赡。彗星，极异也，土精所生，流陨之应出於饥变之後，兵乱作矣，厥期不久，隆德积善，惧不克济。师古曰：「修德积善尚恐不济，况不隆不积者乎。」内则为深宫後庭将有骄臣悍妾醉酒狂悖卒起之败，师古曰：「卒读曰猝。」北宫苑囿街巷之中臣妾之家幽闲之处师古曰：「闲读曰闲。」徵舒、崔杼之乱；师古曰：「陈夏徵舒杀其君平国，齐崔杼弑其君光。」外则为诸夏下土将有樊并、苏令、陈胜、项梁奋臂之祸。内乱朝暮，日戒诸夏，师古曰：「内乱，则祸在朝暮；诸夏，则日戒有兵。」举兵以火角为期。张晏曰：「以荧惑芒角为期。」安危之分界，宗庙之至忧，师古曰：「分音扶问反。」臣永所以破胆寒心，师古曰：「言惧甚。」豫言之累年。下有其萌，然後变见於上，师古曰：「萌谓事之始生，如草木萌牙者也。」可不致慎！祸起细微，奸生所易。师古曰：「易，轻也，音弋豉反。」愿陛下正君臣之义，无复与群小r黩燕饮；师古曰：「r，狎也。黩，污也。」中黄门後庭素骄慢不谨尝以醉酒失臣礼者，悉出勿留。勤三纲之严，修後宫之政，师古曰：「三纲，君臣、父子、夫妇也。」抑远骄妒之宠，崇近婉顺之行，加惠失志之人，怀柔怨恨之心。师古曰：「怀，和也。」保至尊之重，秉帝王之威，朝觐法出而後驾，陈兵清道而後行，无复轻身独出，饮食臣妾之家。三者既除，内乱之路塞矣。诸夏举兵，萌在民饥馑而吏不恤，兴於百姓困而赋敛重，发於下怨离而上不知。易曰：「屯其膏，小贞吉，大贞凶。」孟康曰：「膏者所以润人肌肤，爵禄亦所以养人者也。小贞，臣也。大贞，君也。遭屯难饥荒，君当开仓廪，振百姓，而反吝，则凶；臣吝啬，则吉。论语曰：『出内之吝，谓之有司。』」师古曰：「易屯卦九五爻辞。」传曰：「饥而不损兹谓泰，厥灾水，厥咎亡。」师古曰：「洪范传之辞。」@辞曰：「关动牡飞，辟为无道，臣为非，厥咎乱臣谋篡。」师古曰：「易@占之辞也。@即妖字耳。」王者遭衰难之世，有饥馑之灾，不损用而大自润，故凶；百姓困贫无以共求，师古曰：「共读曰供。无以供在上之所求。」愁悲怨恨，故水；城关守国之固，固将去焉，故牡飞。往年郡国二十一伤於水灾，禾黍不入。今年蚕麦咸恶。百川沸腾，江河溢决，大水泛滥郡国十五有余。比年丧稼，师古曰：「比，频也。」时过无宿麦。师古曰：「时过者，失时不得种也。秋种夏收，故云宿麦。」百姓失业流散，群辈守关。如淳曰：「欲入就贱谷也。」大异较炳如彼，水灾浩浩，黎庶穷困如此，宜损常税小自润之时，师古曰：「言所润益於己者，当减小之。」而有司奏请加赋，甚缪经义，逆於民心，布怨趋祸之道也。牡飞之状，殆为此发。古者谷不登亏膳，灾娄至损服，凶年不I涂，明王之制也。师古曰：「I，如今仰泥屋也，音许既反。」诗云：「凡民有丧，扶服褐。」师古曰：「邶国谷风之诗。服音蒲北反。海古救字。」论语曰：「百姓不足，君孰予足？」师古曰：「论语载有若对鲁哀公之辞也。言百姓不足，君安得独足乎？」臣愿陛下勿许加赋之奏，益减大官、导官、中御府、均官、掌畜、廪牺用度，止尚方、织室、京师郡国工服官发输造作，以助大司农。流恩广施，振赡困乏，开关梁，内流民，恣所欲之，师古曰：「之，往也。」以救其急。立春，遣使者循行风俗，宣布圣德，师古曰：「行音下更反。」存恤孤寡，问民所苦，劳二千石，师古曰：「劳，慰勉也。二千石，谓郡守、诸侯相也，音来到反。」敕劝耕桑，毋夺农时，以慰绥元元之心，防塞大奸之　。师古曰：「绥，安也。」诸夏之乱，庶几可息。臣闻上主可与为善而不可与为恶，下主可与为恶而不可与为善。陛下天然之性，疏通聪敏，上主之姿也。师古曰：「姿，材也。」少省愚臣之言，感寤三难，师古曰：「省，视也。」深畏大异，定心为善，捐忘邪志，毋贰旧愆，厉精致（改）〔政〕，至诚应天，则积异塞於上，祸乱伏於下，何忧患之有？窃恐陛下公志未专，私好颇存，尚爱群小，不肯为耳！对奏，天子甚感其言。
永於经书，泛为疏达，师古曰：「泛，普也，音敷剑反。」与杜钦、杜邺略等，不能洽浃如刘向父子及扬雄也。其於天官、京氏易最密，故善言灾异，前後所上四十余事，略相反覆，专攻上身与後宫而已。党於王氏，上亦知之，不甚亲信也。永所居任职，师古曰：「言所处之官皆称职。」为北地太守岁余，卫将军商薨，曲阳侯根为票骑将军，荐永，徵入为大司农。岁余，永病，三月，有司奏请免。故事，公卿病，辄赐告，至永独即时免。数月，卒於家。本名并，以尉氏樊并反，更名永云。杜邺字子夏，本魏郡繁阳人也。祖父及父积功劳皆至郡守，武帝时徙茂陵。邺少孤，其母张敞女。邺壮，从敞子吉学问，得其家书。以孝廉为郎。
与车骑将军王音善。平阿侯谭不受城门职，後薨，上闵悔之，乃复令谭弟成都侯商位特进，领城门兵，得举吏如将军府。邺见音前与平阿有隙，即说音曰：「邺闻人情，恩深者其养谨，爱至者其求详。师古曰：「详，悉也。」夫戚而不见殊，孰能无怨？师古曰：「戚，近也。殊谓异於疏也。」此棠棣、角弓之诗所为作也。师古曰：「棠棣、角弓皆小雅篇名也。棠棣美燕兄弟，角弓刺不亲九族也。」昔秦伯有千乘之国，而不能容其母弟，春秋亦书而讥焉。师古曰：「秦景公母弟公子针有宠於其父桓公，景公立，针惧而奔晋。事在昭元年，故经书『秦伯之弟针出奔晋』。传曰『称弟，罪秦伯也』。」周召则不然，师古曰：「言周公召公无私怨也。」忠以相辅，义以相匡，同己之亲，等己之尊，不以圣德独兼国宠，又不为长专受荣任，分职於陕，并为弼疑。师古曰：「分职於陕，谓自陕以东周公主之，自陕以西召公主之。陕即今陕州县也，音式冉反。而说者妄云分郏是颍川郏县，缪矣。弼疑，谓左辅右弼前疑後承也。」故内无感恨之隙，外无侵侮之羞，师古曰：「感音胡暗反。」俱享天佑，两荷高名者，盖以此也。窃见成都侯以特进领城门兵，复有诏得举吏如五府，此明诏所欲宠也。将军宜承顺圣意，加异往时，每事凡议，必与及之，指为诚发，出於将军，则孰敢不说谕？师古曰：「言此之意指皆出忠诚，彼必和悦，无忧乖异也。说读曰悦。」昔文侯寤大雁之献而父子益亲，师古曰：「魏文侯废太子击，立击弟诉，封击於中山，三年不往来。击臣赵仓唐进大雁於文侯，应对以礼，文侯感寤，废诉而召立击，父子更亲也。」陈平共壹饭之　而将相加欢，师古曰：「陈平用陆贾说，以五百金为绛侯具食是也。共读曰供。」所接虽在楹阶俎豆之间，其於为国折冲厌难，岂不远哉！师古曰：「厌音一叶反。」窃慕仓唐、陆子之义，所白ゐ内，唯深察焉。」师古曰：「ゐ内，室中隐ゐ之处也。」音甚嘉其言，由是与成都侯商亲密，二人皆重邺。後以病去郎。商为大司马卫将军，除邺主簿，以为腹心，举侍御史。哀帝即位，迁为凉州刺史。邺居职宽舒，少威严，数年以病免。是时，帝祖母定陶傅太后称皇太太后，帝母丁姬称帝太后，而皇后即傅太后从弟子也。傅氏侯者三人，丁氏侯者二人。又封傅太后同母弟子郑业为阳信侯。傅太后尤与政专权。师古曰：「与读曰豫。」元寿元年正月朔，上以皇后父孔乡侯傅晏为大司马卫将军，而帝舅阳安侯丁明为大司马票骑将军。临拜，日食，诏举方正直言。扶阳侯韦育举邺方正，邺对曰：臣闻禽息忧国，碎首不恨；应劭曰：「禽息，秦大夫，荐百里奚而不见纳。缪公出，当车以头击E，脑乃播出，曰『臣生无补於国而不如死也！』缪公感寤而用百里奚，秦以大治。」卞和献宝，刖足愿之。师古曰：「解在邹阳传。」臣幸得奉直言之诏，无二者之危，敢不极陈！臣闻阳尊阴卑，卑者随尊，尊者兼卑，天之道也。是以男虽贱，各为其家阳；女虽贵，犹为其国阴。故礼明三从之义，师古曰：「谓妇人在家从父，既嫁从夫，夫死从子。」虽有文母之德，必系於子。师古曰：「文母，文王之妃太姒也。」春秋不书纪侯之母，阴义杀也。师古曰：「隐（三）〔二〕年『纪侯使（履）〔裂〕]来逆女』。公羊传曰『婚礼不称主人』，主人谓婿也。『不称母，母不通也。』杀谓减降也，音所例反。」昔郑伯随姜氏之欲，终有叔段篡国之祸；周襄王内迫惠后之难，而遭居郑之危。师古曰：「解并在前。」汉兴，吕太后权私亲属，又以外孙为孝惠后，是时继嗣不明，凡事多，师古曰：「与暗同。」昼昏冬雷之变，不可胜载。窃见陛下行不偏之政，每事约俭，非礼不动，诚欲正身与天下更始也。然嘉瑞未应，而日食地震，民讹言行筹，传相惊恐。案春秋灾异，以指象为言语，师古曰：「谓天不言，但以景象指意告喻人。」故在於得一类而达之也。日食，明阳为阴所临，坤卦乘离，明夷之象也。应劭曰：「明夷之卦：『上六，不明晦，初登于天，後入于地。』明夷者，明伤也。初登于天者，初为天子，言以善闻于天也。後入于地者，伤贤害仁，佞恶在朝，必以恶终入于地也。」坤以法地，为土为母，以安静为德。震，不阴之效也。师古曰：「言地当安静而今乃震，是为不遵阴道也。」占象甚明，臣敢不直言其事！昔曾子问从令之义，孔子曰：「是何言与！」师古曰：「曾子问子：『从父之令，可谓孝乎？』孔子非之。事见孝经。与读曰欤。」善闵子骞守礼不苟，从亲所行，无非理者，故无可间也。师古曰：「论语称孔子曰『孝哉闵子骞，人不间於其父母昆弟之言』是也。间音居苋反。」前大司马新都侯莽退伏弟家，以诏策决，复遣就国。高昌侯宏去蕃自绝，犹受封土。师古曰：「董宏也。」制书侍中驸马都尉迁不忠巧佞，免归故郡，师古曰：「傅迁也。」间未旬月，则有诏还，大臣奏正其罚，卒不得遣，而反兼官奉使，显宠过故。及阳信侯业，皆缘私君国，非功义所止。师古曰：「谓缘私恩而得封爵为一国之君耳，非有功而侯也。」诸外家昆弟无贤不肖，并侍帷幄，布在列位，师古曰：「不问贤与不肖，皆亲近在位。」或典兵卫，或将军屯，宠意并於一家，积贵之势，世所希见所希闻也。至乃并置大司马将军之官。皇甫虽盛，三桓虽隆，鲁为作三军，无以甚此。当拜之日，然日食。师古曰：「音乌感反。」不在前後，临事而发者，明陛下谦逊无专，承指非一，所言辄听，所欲辄随，师古曰：「谓皆迫於太后也。」有罪恶者不坐辜罚，无功能者毕受官爵，流渐积猥，正尤在是，师古曰：「尤，过也。言过恶正在於此。」欲令昭昭以觉圣朝。昔诗人所刺，春秋所讥，指象如此，殆不在它。由後视前，忿邑非之，师古曰：「由，从也。邑，於邑也。」逮身所行，不自镜见，则以为可，计之过者。师古曰：「逮，及也。镜，鉴照也。自以所行为可，是计策之误也。」疏贱独偏见，疑内亦有此类。如淳曰：「在外而贱举错有过失，为主上所疑也。」师古曰：「此说非也。言天子不自见其过。疏贱独偏见，邺自谓傍观而见之也。疑内亦有此类，谓後宫嬖幸非理宠遇，亦有如傅迁、郑业等妄受恩赏者。」天变不空，保右世主如此之至，奈何不应！（应劭）〔师古〕曰：「右读曰佑。应谓应天戒而修德政。臣闻野鸡著怪，高宗深动；师古曰：「谓雉升鼎耳，故惧而修德，解在五行志。」大风暴过，成王怛然。师古曰：「谓成王信流言而疑周公，天乃雷电以风，禾尽偃，大木斯拔，王乃启金g之书，悔而还周公。」愿陛下加致精诚，思承始初，事稽诸古，师古曰：「每事皆考於古昔。」以厌下心，师古曰：「厌，满也，音一赡反。」则黎庶群生无不说喜，师古曰：「说读曰悦。」上帝百神收还威怒，祯祥福禄何嫌不报！师古曰：「嫌，疑也。邺未拜，病卒。邺言民讹言行筹，及谷永言王者买私田，彗星陨石牡飞之占，语在五行志。
初，邺从张吉学，吉子竦又幼孤，从邺学问，亦著於世，尤长小学。师古曰：「小学，谓文字之学也。周礼『八岁入小学，保氏教国子以六书』，故因名云。」邺子林，清静好古，亦有雅材，建武中历位列卿，至大司空。其正文字过於邺、竦，故世言小学者由杜公。赞曰：孝成之世，委政外家，诸舅持权，重於丁、傅在孝哀时。故杜邺敢讥丁、傅，而钦、永不敢言王氏，其势然也。及钦欲挹损凤权，而邺附会音、商。永陈三七之戒，斯为忠焉，至其引申伯以阿凤，隙平阿於车骑，师古曰：「谓劝王谭不受城门之职。」指金火以求合，师古曰：「谓陈金火之变说音云『荡荡之德未纯』。冀音亲己，忘旧怨也。」可谓谅不足而谈有余者。师古曰：「谅，信也。」孔子称「友多闻」，三人近之矣。师古曰：「孔子云：『友直、友谅、友多闻，益矣。』赞言杜邺、杜钦、谷永无直谅之德，但多闻也。」
汉书卷八十六何武王嘉师丹传第五十六
何武字君公，蜀郡郫县人也。师古曰：「郫音疲。」宣帝时，天下和平，四夷宾服，神爵、五凤之间娄蒙瑞应。师古曰：「娄，古屡字也。」而益州刺史王襄使辩士王褒颂汉德，作中和、乐职、宣布诗三篇。师古曰：「中和者，言政教隆平，得中和之道也。乐职，谓百官万姓乐得其常道也。宣布，德化周洽，遍於四海也。」武年十四五，与成都杨覆众等共习歌之。是时，宣帝循武帝故事，求通达茂异士，召见武等於宣室。师古曰：「殿名也，解在贾谊传。」上曰：「此盛德之事，吾何足以当之哉！」以褒为待诏，武等赐帛罢。武诣博士受业，治易。以射策甲科为郎，与翟方进交志相友。光禄勋举四行，师古曰：「元帝永光元年诏举质朴、敦厚、逊让、有行义各一人。时诏书又令光禄岁以此科第郎从官，故武以此四行得举之也。」迁为令，坐法免归。武兄弟五人，皆为郡吏，郡县敬惮之。武弟显家有市籍，租常不入，县数负其课。师古曰：「以显家不入租，故每令县负课殿。」市啬夫求商捕辱显家，师古曰：「求，姓；商，名也。」显怒，欲以吏事中商。师古曰：「中伤之也，又音竹仲反。」武曰：「以吾家租赋繇役不为众先，奉公吏不亦宜乎！」武卒白太守，召商为卒吏，州里闻之皆服焉。久之，太仆王音举武贤良方正，徵对策，拜为谏大夫，迁扬州刺史。所举奏二千石长吏必先露章，服罪者为亏除，免之而已；师古曰：「亏，减也。减（系）〔除〕其状，直令免去也。」不服，极法奏之，抵罪或至死。九江太守戴圣，礼经号小戴者也，行治多不法，前刺史以其大儒，优容之。及武为刺史，行部录囚徒，有所举以属郡。师古曰：「属，委也，音之欲反。」圣曰：「後进生何知，乃欲乱人治！」师古曰：「言武仕学未久，故谓之後进生也。」皆无所决。武使从事廉得其罪，师古曰：「廉，察也。」圣惧，自免。後为博士，毁武於朝廷。武闻之，终不扬其恶。而圣子宾客为群盗，得，师古曰：「聚为群盗而吏捕得也。」系庐江，圣自以子必死。武平心决之，卒得不死。自是後，圣惭服。武每奏事至京师，师古曰：「刺史每岁尽，则入奏事於京师也。」圣未尝不造门谢恩。师古曰：「造，至也，音千到反。」武为刺史，二千石有罪，应时举奏，其余贤与不肖敬之如一，是以郡国各重其守相，州中清平。行部必先即学官见诸生，师古曰：「即，就也。学官，学舍也。」试其诵论，问以得失，然後入传舍，出记问垦田顷亩，五谷美恶，师古曰：「记谓教命之书。」已乃见二千石，以为常。师古曰：「常依次第也。」初，武为郡吏时，事太守何寿。寿知武有宰相器，以其同姓故厚之。後寿为大司农，其兄子为庐江长史。时武奏事在邸，寿兄子适在长安，寿为具召武弟显及故人杨覆众等，师古曰：「具谓酒食之具也。」酒酣，见其兄子，师古曰：「令出见显等。」曰：「此子扬州长史，师古曰：「言扬州部内长史也。」材能驽下，未尝省见。」师古曰：「省，视也。言不为武所识拔也。」显等甚惭，退以谓武，武曰：「刺史古之方伯，上所委任，一州表率也，职在进善退恶。吏治行有茂异，民有隐逸，乃当召见，不可有所私问。」显、覆众强之，不得已召见，赐　酒。师古曰：「对赐一　之酒也。」岁中，庐江太守举之。师古曰：「终得武之力助也。」其守法见惮如此。为刺史五岁，入为丞相司直，丞相薛宣敬重之。出为清河太守，数岁，坐郡中被灾害什四以上免。久之，大司马曲阳侯王根荐武，徵为谏大夫。迁兖州刺史，入为司隶校尉，徙京兆尹。二岁，坐举方正所举者召见盘辟雅拜，服虔曰：「行礼容拜也。」师古曰：「盘辟犹言盘旋也。辟音辟。」有司以为诡众虚伪。师古曰：「诡，违也。」武坐左迁楚内史，迁沛郡太守，复入为廷尉。绥和（三）〔元〕年，御史大夫孔光左迁廷尉，武为御史大夫。成帝欲修辟雍，通三公官，师古曰：「通，开也，谓更开置之。」即改御史大夫为大司空。师古曰：「就其所任之人而并官俱改，不别拜授也。」武更为大司空，封泛乡侯，食邑千户。泛乡在琅邪不其，师古曰：「为後改食博望乡，故此指言在琅邪不其也。泛音凡。其音基。」哀帝初即位，褒赏大臣，更以南阳咧博望乡为泛乡侯国，师古曰：「咭舨牛反。」增邑千户。武为人仁厚，好进士，奖称人之善。师古曰：「奖，劝也，进而劝之。」为楚内史厚两龚，在沛郡厚两唐，师古曰：「两龚，龚胜、龚舍也。两唐，唐林、唐尊也。」及为公卿，荐之朝廷。此人显於世者，何侯力也，世以此多焉。师古曰：「多，重也，重武进贤也。」然疾朋党，问文吏必於儒者，问儒者必於文吏，以相参检。欲除吏，先为科例以防请托。其所居亦无赫赫名，去後常见思。及为御史大夫司空，与丞相方进共奏言：「往者诸侯王断狱治政，内史典狱事，相总纲纪辅王，中尉备盗贼。今王不断狱与政，师古曰：「与读曰豫。」中尉官罢，职并内史，郡国守相委任，所以壹统信，安百姓也。师古曰：「令百姓信之而安附也。」今内史位卑而权重，威职相逾，不统尊者，难以为治。臣请相如太守，内史如都尉，以顺尊卑之序，平轻重之权。」制曰：「可。」以内史为中尉。初武为九卿时，奏言宜置三公官，又与方进共奏罢刺史，更置州牧，後皆复复故，师古曰：「又依其旧也。下复音扶目反。」语在朱博传。唯内史事施行。多所举奏，号为烦碎，不称贤公。功名略比薛宣，其材不及也，而经术正直过之。武後母在郡，遣吏归迎。会成帝崩，吏恐道路有盗贼，後母留止，左右或讥武事亲不笃。师古曰：「左右谓天子侧近之臣。」哀帝亦欲改易大臣，遂策免武曰：「君举错烦苛，不合众心，师古曰：「错，置也，音千故反。」孝声不闻，恶名流行，无以率示四方。其上大司空印绶，罢归就国。」後五岁，谏大夫鲍宣数称冤之，天子感丞相王嘉之对，而高安侯董贤亦荐武，武由是复徵为御史大夫。月余，徙为前将军。先是，新都侯王莽就国，数年，上以太皇太后故徵莽还京师。莽从弟成都侯王邑为侍中，矫称太皇太后指白哀帝，为莽求特进给事中。哀帝复请之，事发觉。师古曰：「哀帝反更以此事请於太后，太后本无此言，故矫事发觉也。复音扶目反。」太后为谢，上以太后故不忍诛之，左迁邑为西河属国都尉，削千户。後有诏举大常，莽私从武求举，武不敢举。後数月，哀帝崩，太后即日引莽入，收大司马董贤印绶，诏有司举可大司马者。莽故大司马，辞位辟丁、傅，师古曰：「辟读曰避。」众庶称以为贤，又太后近亲，自大司徒孔光以下举朝皆举莽。武为前将军，素与左将军公孙禄相善，二人独谋，以为往时孝惠、孝昭少主之世，外戚吕、霍、上官持权，几危社稷，师古曰：「几音钜依反。」今孝成、孝哀比世无嗣，师古曰：「比，频也。」方当选立亲近辅幼主，不宜令异姓大臣持权，师古曰：「异姓谓非宗室及外戚。」亲疏相错，为国计便。师古曰：「错谓间杂也。」於是武举公孙禄可大司马，而禄亦举武。太后竟自用莽为大司马。莽风有司劾奏武、公孙禄互相称举，师古曰：「风读曰讽。」皆免。武就国後，莽浸盛，为宰衡，师古曰：「浸，渐也。」阴诛不附己者。元始三年，吕宽等事起。时大司空甄丰承莽风指，师古曰：「风谓风采也。指，意也。」遣使者乘传案治党与，师古曰：「传音张恋反。」连引诸所欲诛，上党鲍宣，南阳彭伟、杜公子，师古曰：「彭伟及杜公子二人皆南阳人。」郡国豪桀坐死者数百人。武在见诬中，大理正槛车徵武，武自杀。众人多冤武者，莽欲厌众意，令武子况嗣为侯，师古曰：「厌，满也，音一赡反。」谥武曰剌侯。师古曰：「剌音来曷反。」莽篡位，免况为庶人。王嘉字公仲，平陵人也。以明经射策甲科为郎，坐户殿门失阑免。师古曰：「户，止也。嘉掌守殿门，止不当入者而失阑入之，故坐免也。春秋左氏传曰『屈荡户之』。」光禄勋于永除为掾，察廉为南陵丞，师古曰：「南陵，县名，属宣（州）〔城〕。」复察廉为长陵尉。鸿嘉中，举敦朴能直言，召见宣室，对政事得失，超迁太中大夫。出为九江、河南太守，治甚有声。徵入为大鸿胪，徙京兆尹，迁御史大夫。建平三年代平当为丞相，封新甫侯，加食邑千一百户。嘉为人刚直严毅有威重，上甚敬之。哀帝初立，欲匡成帝之政，多所变动，师古曰：「匡，正也，正其乖失者。」嘉上疏曰：臣闻圣王之功在於得人。孔子曰：「材难，不其然与！」师古曰：「论语载孔子之言也。材难，谓有贤材者难得也。与读曰欤。」「故继世立诸侯，象贤也。」师古曰：「象其先父祖之贤耳，非必其人皆有德也。」虽不能尽贤，天子为择臣，立命卿以辅之。师古曰：「命卿，命於天子者也。」居是国也，累世尊重，然後士民之众附焉，是以教化行而治功立。今之郡守重於古诸侯，往者致选贤材，贤材难得，拔擢可用者，或起於囚徒。昔魏尚坐事系，文帝感冯唐之言，遣使持节赦其罪，拜为云中太守，匈奴忌之。武帝擢韩安国於徒中，拜为梁内史，骨肉以安。师古曰：「言梁孝王得免罪也。」张敞为京兆尹，有罪当免，黠吏知而犯敞，敞收杀之，其家自冤，使者覆狱，劾敞贼杀人，师古曰：「覆音芳目反。」上逮捕不下，师古曰：「言使者上奏请逮捕敞，而天子不下其事也。下音胡稼反。」会免，亡命数十日，宣帝徵敞拜为冀州刺史，卒获其用。前世非私此三人，贪其材器有益於公家也。孝文时，吏居官者或长子孙，以官为氏，仓氏、库氏则仓库吏之後也。其二千石长吏亦安官乐职，然後上下相望，莫有苟且之意。其後稍稍变易，公卿以下传相促急，又数改更政事，师古曰：「更亦变也。」司隶、部刺史察过悉劾，发扬阴私，师古曰：「悉，尽也。言事无大小尽皆举劾，过於所察之条也。」吏或居官数月而退，送故迎新，交错道路。中材苟容求全，师古曰：「不敢操持群下也。」下材怀危内顾，师古曰：「常恐获罪，每为私计也。」壹切营私者多。二千石益轻贱，吏民慢易之。师古曰：「易亦轻也，音弋豉反。」或持其微过，增加成罪，言於刺史、司隶，或至上书章下；师古曰：「依其所上之章而下令治之。」众庶知其易危，师古曰：「言易可（轻）〔倾〕危也。」小失意则有离畔之心。前山阳亡徒苏令等从横，师古曰：「从音子用反。横音胡孟反。」吏士临难，莫肯伏节死义，以守相威权素夺也。师古曰：「守，郡守也。相，诸侯相也。素夺，谓先不假之威权也。」孝成皇帝悔之，下诏书，二千石不为纵，孟康曰：「二千石不以故纵为罪，所以优也。」遣使者赐金，尉厚其意，诚以为国家有急，取办於二千石，二千石尊重难危，乃能使下。孝宣皇帝爱其良民吏，师古曰：「良，善也。良人吏，善治百姓者。」有章劾，事留中，会赦壹解。师古曰：「不即下治其事，恐为扰动，故每留中。或经赦令，一切皆解散也。」故事，尚书希下章，为烦扰百姓，证验系治，或死狱中，章文必有「敢告之」字乃下。师古曰：「所以丁宁告者之辞，绝其相诬也。」唯陛下留神於择贤，记善忘过，容忍臣子，勿责以备。师古曰：「不求备於一人也。」二千石、部刺史、三辅县令有材任职者，人情不能不有过差，宜可阔略，师古曰：「当宽恕其小罪也。」令尽力者有所劝。此方今急务，国家之利也。前苏令发，师古曰：「谓苏令等初发起为盗贼也。」欲遣大夫使逐问状，时见大夫无可使者，师古曰：「谓见在大夫皆不堪为使也。」召T令尹逢拜为谏大夫遣之。（令）〔今〕诸大夫有材能者甚少，宜豫畜养可成就者，则士赴难不爱其死；临事仓卒乃求，非所以明朝廷也。嘉因荐儒者公孙光、满昌及能吏萧咸、薛修等，皆故二千石有名称。天子纳而用之。
会息夫躬、孙宠等因中常侍宋弘上书告东平王云祝诅，又与后舅伍宏谋弑上为逆，云等伏诛，躬、宠擢为吏二千石。是时，侍中董贤爱幸於上，上欲侯之而未有所缘，傅嘉劝上因东平事以封贤。上於是定躬、宠告东平本章，师古曰：「定谓改治也。」掇去宋弘，更言因董贤以闻，师古曰：「掇读曰。，削也，削去其名也。音竹劣反。」欲以其功侯之，皆先赐爵关内侯。顷之，欲封贤等，上心惮嘉，乃先使皇后父孔乡侯傅晏持诏书视丞相御史。师古曰：「视读曰示。」於是嘉与御史大夫贾延上封事言：「窃见董贤等三人始赐爵，众庶匈匈，咸曰贤贵，其余并蒙恩，师古曰：「言董贤以贵宠故妄得封，而躬、宠等遂蒙恩。」至今流言未解。陛下仁恩於贤等不已，宜暴贤等本奏语言，师古曰：「暴谓章露也。」延问公卿大夫博士议郎，考合古今，明正其义，然後乃加爵土；不然，恐大失众心，海内引领而议。暴平其事，必有言当封者，在陛下所从；天下虽不说，咎有所分，师古曰：「说读曰悦。」不独在陛下。前定陵侯淳于长初封，其事亦议。大司农谷永以长当封，众人归咎於永，先帝不独蒙其讥。师古曰：「蒙，被也。」臣嘉、臣延材驽不称，死有余责。师古曰：「称，副也。」知顺指不迕，可得容身须臾，师古曰：「迕，逆也。」所以不敢者，思报厚恩也。」上感其言，止，数月，遂下诏封贤等，因以切责公卿曰：「朕居位以来，寝疾未瘳，师古曰：「瘳，差也，音丑留反。」反逆之谋相连不绝，贼乱之臣近侍帷幄。前东平王云与后谒祝诅朕，使侍医伍宏等内侍案脉，师古曰：「案谓切诊也。」几危社稷，殆莫甚焉！师古曰：「几音钜依反。殆亦危也。」昔楚有子玉得臣，晋文为之侧席而坐；师古曰：「已解於上。」近事，汲黯折淮南之谋。今云等至有图弑天子逆乱之谋者，是公卿股肱莫能悉心务聪明以销厌未萌之故。师古曰：「悉，尽也。务聪明者，广视听也。厌音一涉反。」赖宗庙之灵，侍中驸马都尉贤等发觉以闻，咸伏厥辜。书不云乎？『用德章厥善。』师古曰：「商书盘庚之辞也。」其封贤为高安侯、南阳太守宠为方阳侯、左曹光禄大夫躬为宜陵侯。」後数月，日食，举直言，嘉复奏封事曰：
臣闻咎繇戒帝舜曰：「亡敖佚欲有国，兢兢业业，一日二日万机。」师古曰：「虞书咎繇谟之辞也。言有国之人不可傲慢逸欲，但当戒慎危惧，以理万事之机也。敖读曰傲。」箕子戒武王曰：「臣无有作威作福，亡有玉食；臣之有作威作福玉食，害于而家，凶于而国，人用侧颇辟，民用僭慝。」师古曰：「周书洪范载箕子对武王之辞也。玉食，精好如玉也。而，汝也。颇，偏也。僭，不信也。慝，恶也。」言如此则逆尊卑之序，乱阴阳之统，而害及王者，其国极危。国人倾仄不正，民用僭差不壹，此君不由法度，上下失序之败也。武王躬履此道，隆至成康。师古曰：「言武王能履法度，故至成康之时，德化隆盛也。」自是以後，纵心恣欲，法度陵迟，师古曰：「陵迟即陵夷也，言渐颓替也。」至於臣弑君，子弑父。父子至亲，失礼患生，何况异姓之臣？孔子曰：「道千乘之国，敬事而信，节用而爱人，使民以时。」师古曰：「论语载孔子之言也。道，治也。千乘谓兵车千乘，说在刑法志。」孝文皇帝备行此道，海内蒙恩，为汉太宗。孝宣皇帝赏罚信明，施与有节，记人之功，忽於小过，师古曰：「忽，忘也。」以致治平。孝元皇帝奉承大业，温恭少欲，都内钱四十万万，水衡钱二十五万万，少府钱十八万万。师古曰：「言不费用，故蓄积也。」尝幸上林，後宫冯贵人从临兽圈，猛兽惊出，贵人前当之，元帝嘉美其义，赐钱五万。师古曰：「此言虽嘉其义而赏亦不多。」掖庭见亲，有加赏赐，属其人勿众谢。师古曰：「掖庭宫人，有亲戚来见而帝赐之者，属其家勿使於众人中谢也。属音之欲反。」示平恶偏，重失人心，赏赐节约。是时外戚赀千万者少耳，故少府水衡见钱多也。师古曰：「见在之钱也。」虽遭初元、永光凶年饥馑，加有西羌之变，外奉师旅，内振贫民，终无倾危之忧，以府臧内充实也。孝成皇帝时，谏臣多言燕出之害，师古曰：「燕出谓微行也。」及女宠专爱，　於酒色，损德伤年，其言甚切，然终不怨怒也。宠臣淳于长、张放、史育，育数贬退，家赀不满千万，放斥逐就国，长榜死於狱。师古曰：「榜，笞击也，音彭。」不以私爱害公义，故虽多内讥，朝廷安平，师古曰：「虽有好内之讥，而不害政也。」传业陛下。陛下在国之时，好诗书，上俭节，徵来所过道上称诵德美，此天下所以回心也。师古曰：「望为治也。」初即位，易帷帐，去锦绣，乘舆席缘绨缯而已。师古曰：「绨，厚缯也，音徒奚反。」共皇寝庙比比当作，师古曰：「共皇，哀帝之父，即定陶恭王也。比比犹频频也。共读曰恭。」忧闵元元，惟用度不足，师古曰：「惟，思也。」以义割恩，辄且止息，今始作治。而驸马都尉董贤亦起官寺上林中，又为贤治大第，开门乡北阙，师古曰：「乡读曰向。」引王渠灌园池，苏林曰：「王渠，官渠也，犹今御沟也。」晋灼曰：「渠名也，在城东覆盎门外。」师古曰：「晋说是。」使者护作，师古曰：「护，监视也。」赏赐吏卒，甚於治宗庙。贤母病，长安厨给祠具，师古曰：「长安有厨官，主为官食。」道中过者皆饮食。如淳曰：「祷於道中，故行人皆得饮食。」为贤治器，器成，奏御乃行，或物好，特赐其工，自贡献宗庙三宫，犹不至此。师古曰：「三宫，天子、太后、皇后也。」贤家有宾婚及见亲，诸官并共，师古曰：「见亲，亲戚相见也。并供，言百官各以所掌事及财物就供之。共读曰供。」赐及仓头奴婢，人十万钱。使者护视，发取市物，百贾震动，师古曰：「贾谓贩卖之人也。言百贾者，非一之称也。贾音古。」道路哗，群臣惶惑。诏书罢菀，而以赐贤二千余顷，均田之制从此堕坏。孟康曰：「自公卿以下至於吏民名曰均田，皆有顷数，於品制中令均等。今赐贤二千余顷，则坏其等制也。」师古曰：「菀，古苑字。堕音火规反。」奢僭放纵，变乱阴阳，灾异众多，百姓讹言，持筹相惊，师古曰：「言行西王母筹也。」被发徒跣而走，乘马者驰，天惑其意，不能自止。或以为筹者策失之戒也。陛下素仁智慎事，今而有此大讥。孔子曰：「危而不持，颠而不扶，则将安用彼相矣！」师古曰：「论语称季氏将伐颛臾，冉有、季路见於孔子，孔子以此言责之，以其不匡谏也。」臣嘉幸得备位，窃内悲伤不能通愚忠之信；身死有益於国，不敢自惜。唯陛下慎己之所独乡，察众人之所共疑。师古曰：「乡读曰向。」往者宠臣邓通、韩嫣师古曰：「嫣音偃。」骄贵失度，逸豫无厌，小人不胜情欲，卒陷罪辜。师古曰：「卒，终也。」乱国亡驱，不终其禄，所谓爱之适足以害之者也。宜深览前世，以节贤　，全安其命。於是上浸不说，师古曰：「浸，渐也。说读曰悦。」而愈爱贤，不能自胜。会祖母傅太后薨，上因托傅太后遗诏，令成帝母王太后下丞相御史，益封贤二千户，及赐孔乡侯、汝昌侯、阳新侯国。师古曰：「傅晏、傅商、郑业也。」嘉封还诏书，师古曰：「还谓　上之於天子也。」因奏封事谏上及太后曰：「臣闻爵禄土地，天之有也。书云：『天命有德，五服五章哉！』师古曰：「虞书咎繇谟之辞也。言皇天命於有德者以居列位，天子诸侯卿大夫士尊卑之服采章各异也。」王者代天爵人，尤宜慎之。裂地而封，不得其宜，则众庶不服，感动阴阳，其害疾自深。师古曰：「言此气损害，故令天子身自有疾也。」今圣体久不平，此臣嘉所内惧也。高安侯贤，佞幸之臣，陛下倾爵位以贵之，单货财以富之，师古曰：「单，尽也。」损至尊以宠之，师古曰：「言上意倾惑，为下所窥也。」主威已黜，府藏已竭，唯恐不足。财皆民力所为，孝文皇帝欲起露台，重百金之费，克己不作。今贤散公赋以施私惠，一家至受千金，往古以来贵臣未尝有此，流闻四方，皆同怨之。里谚曰：『千人所指，无病而死。』臣常为之寒心。今太皇太后以永信太后遗诏，诏丞相御史益贤户，赐三侯国，臣嘉窃惑。山崩地动，日食於三朝，师古曰：「岁月日之朝也。已解於上。」皆阴侵阳之戒也。前贤已再封，晏、商再易邑，业缘私横求，恩已过厚，师古曰：「横音胡孟反。」求索自恣，不知厌足，甚伤尊（卑）〔尊〕之义，不可以示天下，为害痛矣！臣骄侵罔，阴阳失节，师古曰：「罔谓诬蔽也。」气感相动，害及身体。陛下寝疾久不平，继嗣未立，宜思正万事，顺天人之心，以求福佑，柰何轻身肆意，师古曰：「肆，放也。」不念高祖之勤苦垂立制度欲传之於无穷哉！孝经曰：『天子有争臣七人，虽无道，不失其天下。』师古曰：「言上能纳谏，则免於过恶也。」臣谨封上诏书，不敢露见，非爱死而不自法，恐天下闻之，故不敢自劾。愚（赣）〔戆〕数犯忌讳，唯陛下省察。」初，廷尉梁相与丞相长史、御史中丞及五二千石杂治东平王云狱，时冬月未尽二旬，而相心疑云冤，狱有饰辞，师古曰：「假饰之辞，非其实也。」奏欲传之长安，师古曰：「传谓移其狱事也。」更下公卿覆治。尚书令鞫谭、仆射宗伯凤以为可许。师古曰：「鞫及宗伯皆姓也。鞫音居六反。」天子以相等皆见上体不平，外内顾望，操持两心，师古曰：「操音千高反。」幸云逾冬，无讨贼疾恶主雠之意，制诏免相等皆为庶人。後数月大赦，嘉奏封事荐相等明习治狱，「相计谋深沈，谭颇知雅文，凤经明行修，圣王有计功除过，师古曰：「收采其功，以（明）〔免〕罪过也。」臣窃为朝廷惜此三人。」书奏，上不能平。师古曰：「心怒也。」後二十余日，嘉封还益董贤户事，上乃发怒，召嘉诣尚书，责问以「相等前坐在位不尽忠诚，外附诸侯，操持两心，背人臣之义，今所称相等材美，足以相计除罪。君以道德，位在三公，以总方略一统万类分明善恶为职，知相等罪恶陈列，著闻天下，时辄以自劾，今又称誉相等，云为朝廷惜之。大臣举错，恣心自在，师古曰：「错，置也。」迷国罔上，近由君始，将谓远者何！师古曰：「近臣尚然，则远者固宜尔也。」对状。」师古曰：「敕令具对也。」嘉免冠谢罪。事下将军中朝者。光禄大夫孔光、左将军公孙禄、右将军王安、光禄勋马宫、光禄大夫龚胜劾嘉迷国罔上不道，请与廷尉杂治。胜独以为嘉备宰相，诸事并废，咎由嘉生；师古曰：「孔光以下众共劾嘉，而胜独为异议也。」嘉坐荐相等，微薄，以应迷国罔上不道，恐不可以示天下。遂可光等奏。光等请谒者召嘉诣廷尉诏狱，制曰：「票骑将军、御史大夫、中二千石、二千石、诸大夫、博士、议郎议。」卫尉云等五十人以为「如光等言可许」。议郎龚等以为「嘉言事前後相违，无所执守，不任宰相之职，宜夺爵土，免为庶人。」永信少府猛等十人以为「圣王断狱，必先原心定罪，探意立情，故死者不抱恨而入地，生者不衔怨而受罪。明主躬圣德，重大臣刑辟，广延有司议，欲使海内咸服。嘉罪名虽应法，圣王之於大臣，在舆为下，御坐则起，师古曰：「解在翟方进传。」疾病视之无数，死则临吊之，废宗庙之祭，进之以礼，退之以义，诔之以行。师古曰：「言大臣之死，积累其行而为诔也。诔者，累德行之文。」案嘉本以相等为罪，罪恶虽著，大臣括发关械、裸躬就笞，师古曰：「括，结也。关，贯也。裸，露也。」非所以重国褒宗庙也。今春月寒气错缪，霜露数降，宜示天下以宽和。臣等不知大义，唯陛下察焉。」有诏假谒者节，召丞相诣廷尉诏狱。使者既到府，掾史涕泣，共和药进嘉，嘉不肯服。主簿曰：「将相不对理陈冤，相踵以为故事，师古曰：「踵由蹑也。」君侯宜引决。」师古曰：「令自杀也。」使者危坐府门上。师古曰：「以逼促嘉也。」主簿复前进药，嘉引药杯以击地，谓官属曰：「丞相幸得备位三公，奉职负国，当伏刑都市以示万众。丞相岂儿女子邪，何谓咀药而死！」师古曰：「咀，嚼也，音才汝反。」嘉遂装出，见使者再拜受诏，乘吏小车，去盖不冠，随使者诣廷尉。廷尉收嘉丞相新甫侯印绶，缚嘉载致都船诏狱。上闻嘉生自诣吏，大怒，使将军以下与五二千石杂治。吏诘问嘉，嘉对曰：「案事者思得实。窃见相等前治东平王狱，不以云为不当死，欲关公卿示重慎；置驿马传囚，势不得逾冬月，诚不见其外内顾望阿附为云验。复幸得蒙大赦，相等皆良善吏，臣窃为国惜贤，不私此三人。」狱吏曰：「苟如此，则君何以为罪犹当？有以负国，不空入狱矣。」吏稍侵辱嘉，嘉喟然昂天叹曰：师古曰：「昂读曰仰。」「幸得充备宰相，不能进贤退不肖，以是负国，死有余责。」吏问贤不肖主名，嘉曰：「贤，故丞相孔光、故大司空何武，不能进；恶，高安侯董贤父子，佞邪乱朝，而不能退。罪当死，死无所恨。」嘉系狱二十余日，不食欧血而死。帝舅大司马票骑将军丁明素重嘉而怜之，上遂免明，以董贤代之，语在贤传。嘉为相三年诛，国除。死後上览其对而思嘉言，复以孔光代嘉为丞相，徵用何武为御史大夫。元始四年，诏书追录忠臣，封嘉子崇为新甫侯，追谥嘉为忠侯。
　
师丹字仲公，琅邪东武人也。治诗，事匡衡。举孝廉为郎。元帝末，为博士，免。建始中，州举茂材，复补博士，出为东平王太傅。丞相方进、御史大夫孔光举丹论议深博，廉正守道，徵入为光禄大夫、丞相司直。数月，复以光禄大夫给事中，由是为少府、光禄勋、侍中，甚见尊重。成帝末年，立定陶王为皇太子，以丹为太子太傅。哀帝即位，为左将军，赐爵关内侯，食邑，领尚书事，遂代王莽为大司马，封高乐侯。月余，徙为大司空。
上少在国，见成帝委政外家，王氏僭盛，常内邑邑。即位，多欲有所匡正。封拜丁、傅，夺王氏权。丹自以师傅居三公位，得信於上，上书言：「古者谅暗不言，听於冢宰，师古曰：「论语云子张曰：『书云高宗谅暗，三年不言。』孔子曰：『何必高宗，古之人皆然。君薨，百官总己以听於冢宰三年。』谅，信也。暗，默然也。」三年无改於父之道。师古曰：「论语称孔子曰：『父在观其志，父没观其行；三年无改於父之道，可谓孝矣。』」前大行尸柩在堂，而官爵臣等以及亲属，赫然皆贵宠。封舅为阳安侯，皇后尊号未定，豫封父为孔乡侯。出侍中王邑、射声校尉王邯等。诏书比下，变动政事，师古曰：「比，频也。」卒暴无渐。师古曰：「卒读曰猝。」臣纵不能明陈大义，复曾不能牢让爵位，师古曰：「牢，坚也。」相随空受封侯，增益陛下之过。问者郡国多地动，水出流杀人民，日月不明，五星失行，此皆举错失中，号令不定，法度失理，阴阳溷浊之（患）〔应〕也。师古曰：「溷音胡顿反。」臣伏惟人情无子，年虽六七十，犹博取而广求。师古曰：「取读曰娶。」孝成皇帝深见天命，烛知至德，师古曰：「烛，照也。至德，指谓哀帝。」以壮年克己，立陛下为嗣。先帝暴弃天下而陛下继体，四海安宁，百姓不惧，此先帝圣德当合天人之功也。臣闻天威不违颜咫尺，师古曰：「言常若在前，宜自肃惧也。」愿陛下深思先帝所以建立陛下之意，且克己躬行以观群下之从化。天下者，陛下之家也，c附何患不富贵，不宜仓卒。先帝不量臣愚，以为太傅，陛下以臣托师傅，故亡功德而备鼎足，封大国，加赐黄金，位为三公，职在左右，师古曰：「左右，助也。左读曰佐。右读曰佑。」不能尽忠补过，而令庶人窃议，灾异数见，此臣之大罪也。臣不敢言乞骸骨归於海滨，恐嫌於伪。诚惭负重责，义不得不尽死。」书数十上，多切直之言。初，哀帝即位，成帝母称太皇太后，成帝赵皇后称皇太后，而上祖母傅太后与母丁后皆在国邸，自以定陶共王为称。高昌侯董宏上书言：「秦庄襄王母本夏氏，而为华阳夫人所子，师古曰：「庄襄王，始皇之父也。华阳夫人，孝文王之夫人也。子谓养以为子也。」及即位後，俱称太后。宜立定陶共王后为皇太后。」事下有司，时丹以左将军与大司马王莽共劾奏宏「知皇太后至尊之号，天下一统，而称引亡秦以为比喻，诖误圣朝，非所宜言，大不道。」上新立，谦让，纳用莽、丹言，免宏为庶人。傅太后大怒。要上欲必称尊号，上於是追尊定陶共王为共皇，尊傅太后为共皇太后，丁后为共皇后。郎中令泠褒、黄门郎段犹等复奏言：师古曰：「泠音零。」「定陶共皇太后、共皇后皆不宜复引定陶蕃国之名以冠大号，车马衣服宜皆称皇之意，师古曰：「皇者，至尊之号，其服御宜皆副称之也。称音尺孕反。」置吏二千石以下各供厥职，师古曰：「谓詹事、太仆、少府等众官也。」又宜为共皇立庙京师。」上复下其议，有司皆以为宜如褒、犹言。丹议独曰：「圣王制礼取法於天地，故尊卑之礼明则人伦之序正，人伦之序正则乾坤得其位而阴阳顺其节，人主与万民俱蒙佑福，尊卑者，所以正天地之位，不可乱也。今定陶共皇太后、共皇后以定陶共为号者，母从子妻从夫之义也。欲立官置吏，车服与太皇太后并，非所以明尊卑亡二上之义也。定陶共皇号谥已前定，义不得复改。礼：『父为士，子为天子，祭以天子，其尸服以士服。』子亡爵父之义，尊父母也。为人後者为之子，故为所後服斩衰三年，而降其父母期，明尊本祖而重正统也。孝成皇帝圣恩深远，故为共王立後，奉承祭祀，今共皇长为一国太祖，万世不毁，恩义已备。陛下既继体先帝，持重大宗，承宗庙天地社稷之祀，义不得复奉定陶共皇祭入其庙。今欲立庙於京师，而使臣下祭之，是无主也。又亲尽当毁，空去一国太祖不堕之祀，师古曰：「堕亦毁也，音火规反。」而就无主当毁不正之礼，非所以尊厚共皇也。」丹由是浸不合上意。师古曰：「浸，渐也。」会有上书言古者以龟贝为货，今以钱易之，民以故贫，宜可改币。上以问丹，丹对言可改。章下有司议，皆以为行钱以来久，难卒变易。师古曰：「卒读曰猝。」丹老人，忘其前语，後从公卿议。又丹使吏书奏，吏私写其草，丁、傅子弟闻之，使人上书告丹上封事行道人遍持其书。上以问将军中朝臣，皆对曰：「忠臣不显谏，大臣奏事不宜漏泄，令吏民传写流闻四方。『臣不密则失身』，师古曰：「易上系之辞。」宜下廷尉治。」事下廷尉，廷尉劾丹大不敬。事未决，给事中博士申咸、炔钦上书，苏林曰：「炔音桂。」言「丹经行无比，师古曰：「比音必寐反。」自近世大臣能若丹者少。发愤懑，奏封事，不及深思远虑，使主簿书，漏泄之过不在丹。以此贬黜，恐不厌众心。」师古曰：「厌音一赡反。」尚书劾咸、钦：「幸得以儒官选擢备腹心，上所折中定疑，师古曰：「折，断也。取其言以断事之中而定所疑。」知丹社稷重臣，议罪处罚，国之所慎，咸、钦初傅经义以为当治，师古曰：「傅读曰附。」事以暴列，乃复上书妄称誉丹，前後相违，不敬。」上贬咸、钦秩各二等，遂策免丹曰：「夫三公者，朕之腹心也，辅善相过，匡率百僚，和合天下者也。朕既不明，委政於公，间者阴阳不调，寒暑失常，变异娄臻，师古曰：「娄，古屡字。」山崩地震，河决泉涌，流杀人民，百姓流连，无所归心，司空之职尤废焉。君在位出入三年，未闻忠言嘉谋，而反有朋党相进不公之名。乃者以挺力田议改币章示君，师古曰：「挺，引拔也，谓特拔异力田之人优宠之也。挺音徒鼎反。而说者以挺为县名，失之远矣。」君内为朕建可改不疑；师古曰：「共立此议也。」以君之言博考朝臣，君乃希众雷同，外以为不便，令观听者归非於朕。朕隐忍不宣，为君受愆。朕疾夫比周之徒师古曰：「比音频寐反。」虚伪坏化，浸以成俗，故屡以书饬君，师古曰：「饬与敕同。」几君省过求己，师古曰：「省，视也。自求诸己，不尤人也。几音冀。」而反不受，退有後言。及君奏封事，传於道路，布闻朝市，言事者以为大臣不忠，辜陷重辟，获虚采名，谤讥匈匈，流於四方。腹心如此，谓疏者何？殆谬於二人同心之利焉，师古曰：「易上系辞曰『二人同心，其利断金』，故诏书引之。」将何以率示群下，附亲远方？朕惟君位尊任重，虑不周密，怀谖迷国，师古曰：「谖，诈也，音虚袁反。」进退违命，反覆异言，甚为君耻之，非所以共承天地，永保国家之意。师古曰：「共读曰恭。」以君尝托傅位，未忍考於理，已诏有司赦君勿治。其上大司空高乐侯印绶，罢归。」尚书令唐林上疏曰：「窃见免大司空丹策书，泰深痛切，君子作文，为贤者讳。丹经为世儒宗，德为国黄T，师古曰：「黄T，老人之称也。黄谓白发落更生黄者也。T，老人面色不净如垢也。」亲傅圣躬，位在三公，所坐者微，海内未见其大过，事既已往，免爵大重，京师识者咸以为宜复丹邑爵，使奉朝请，师古曰：「识者，谓有识之人也。请音材性反。」四方所瞻昂也。师古曰：「昂读曰仰。」惟陛下财览众心，有以尉复师傅之臣。」师古曰：「财与裁同。复，报也，音扶目反。」上从林言，下诏赐丹爵关内侯，食邑三百户。丹既免数月，上用朱博议，尊傅太后为皇太太后，丁后为帝太后，与太皇太后及皇太后同尊，又为共皇立庙京师，仪如孝元皇帝。博迁为丞相，复与御史大夫赵玄奏言：「前高昌侯宏首建尊号之议，而为丹所劾奏，免为庶人。时天下衰，委政於丹。师古曰：「言新有成帝之丧，斩衰服，故天子不亲政事也。」丹不深惟褒广尊亲之义而妄称说，抑贬尊号，亏损孝道，不忠莫大焉。陛下圣仁，昭然定尊号，宏以忠孝复封高昌侯。丹恶逆暴著，虽蒙赦令，不宜有爵邑，请免为庶人。」奏可。丹於是废归乡里者数年。平帝即位，新都侯王莽白太皇太后发掘傅太后、丁太后冢，夺其玺绶，更以民葬之，定陶隳废共皇庙。师古曰：「隳音火规反。」诸造议泠褒、段犹等皆徙合浦，复免高昌侯宏为庶人。徵丹诣公车，赐爵关内侯，食故邑。数月，太皇太后诏大司徒、大司空曰：「夫褒有德，赏元功，先圣之制，百王不易之道也。故定陶太后造称僭号，甚悖义理。师古曰：「悖，乖也，音布内反。」关内侯师丹端诚於国，不顾患难，执忠节，据圣法，分明尊卑之制，确然有柱石之固，临大节而不可夺，可谓社稷之臣矣。有司条奏邪臣建定称号者已放退，而丹功赏未加，殆缪乎先赏後罚之义，非所以章有德报厥功也。其以厚丘之中乡户二千一百封丹为义阳侯。」月余薨，谥曰节侯。子业嗣，王莽败乃绝。赞曰：何武之举，王嘉之争，师丹之议，师古曰：「何武举公孙禄为大司马，王嘉争益董贤封邑，师丹议丁、傅不宜称尊号。」考其祸福，乃效於後。师古曰：「终以王莽篡位，董贤遇祸，丁、傅丧败。」当王莽之作，外内咸服，董贤之爱，疑於亲戚，师古曰：「疑读曰拟。拟，比也。」武、嘉区区，以一蒉障江河，用没其身。师古曰：「蒉，织草为器，所以盛土也。一蒉之土，固不能障塞江河，是以其身沉没也。蒉音匮。」丹与董宏更受赏罚，师古曰：「更，互也。宏初建议尊号，为丹所劾而免爵土。及丹废黜，宏复获封。至王莽执政，宏为庶人，丹受国邑。故云互受赏罚也。更音工衡反。」哀哉！故曰「依世则废道，违俗则（免）〔危〕殆」，师古曰：「言随时曲直则废於正道，违忤流俗则其身不安也。」此古人所以难受爵位者也。
汉书卷八十七扬雄传第五十七
师古曰：「自长杨赋以後分为下卷。」扬雄字子云，蜀郡成都人也。其先出自有周伯侨者，以支庶初食采於晋之（杨）〔扬〕，师古曰：「采，官也。以官受地，谓之采地。」因氏焉，不知伯侨周何别也。师古曰：「别谓分系绪也。」扬在河、汾之间，应劭曰：「左传霍、扬、韩、魏皆姬姓也。扬，今河东扬县。」周衰而扬氏或称侯，号曰扬侯。会晋六卿争权，韩、魏、赵兴而范中行、知伯弊。当是时，逼扬侯，晋灼曰：「汉名臣奏载张衡说，云晋大夫食采於扬，为扬氏，食我有罪而扬氏灭。无扬侯。有扬侯则非六卿所逼也。」师古曰：「晋说是也。雄之自序谱谍盖为疏谬，范中行不与知伯同时灭，何得言当是时逼扬侯乎？逼，古逼（也）〔字〕。」扬侯逃於楚巫山，因家焉。师古曰：「巫山，今在荆州西南也。」楚汉之兴也，扬氏　江上，处巴江州。李奇曰：「江州，县名也，巴郡所治也。」师古曰：「　谓逆流而上也，音素。」而扬季官至庐江太守，汉元鼎间避仇复　江上，处岷山之阳曰郫，师古曰：「岷山，江水所出也。山南曰阳。郫，县名也。岷音F。郫音疲。」有田一ユ，有宅一区，晋灼曰：「周礼，上地夫一ユ，一百亩也。」世世以农桑为业。自季至雄，五世而传一子，故雄亡它扬於蜀。师古曰：「蜀诸姓扬者皆非雄族，故言雄无它扬。」雄少而好学，不为章句，训诂通而已，师古曰：「诂谓指义也。」博览无所不见。为人简易佚荡，张晏曰：「佚音铁。荡音谠。」晋灼曰：「佚荡，缓也。」口吃不能剧谈，郑氏曰：「剧，甚也。」晋灼曰：「或作遽。遽，疾也。口吃不能疾言。」师古曰：「剧亦疾也，无烦作遽也。」默而好深湛之思，师古曰：「湛读曰沈。」清静亡为，少耆欲，师古曰：「耆读曰嗜。」不汲汲於富贵，不戚戚於贫贱，师古曰：「汲汲，欲速之义，如井汲之为也。」不修廉隅以徼名当世。师古曰：「徼，要也，音工尧反。徼字或作激。激，发也，音工历反。」家产不过十金，乏无儋石之储，晏如也。师古曰：「儋石，解在蒯通传。」自有大度，非圣哲之书不好也；非其意，虽富贵不事也。顾尝好辞赋。师古曰：「顾，反也。」先是时，蜀有司马相如，作赋甚弘丽温雅，雄心壮之，每作赋，常拟之以为式。师古曰：「拟谓比象也。」又怪屈原文过相如，至不容，作离骚，自投江而死，悲其文，读之未尝不流涕也。以为君子得时则大行，不得时则龙蛇，应劭曰：「易曰『龙蛇之蛰，以存身也』。」师古曰：「大行，安步徐行。」遇不遇命也，何必湛身哉！师古曰：「湛读曰沈。谓投水而死。」乃作书，往往摭离骚文而反之，师古曰：「摭，拾取也，音之亦反。」自山投诸江流以吊屈原，名曰反离骚；又旁离骚作重一篇，名曰广骚；师古曰：「旁，依也，音步浪反。其下类此。重音直用反。」又旁惜诵以下至怀沙一卷，名曰畔牢愁。李奇曰：「畔，离也。牢，聊也。与君相离，愁而无聊也。」师古曰：「惜诵、怀沙皆屈原所作九章中之名也。」畔牢愁、广骚文多不载，独载反离骚，其辞曰：!有周氏之蝉嫣兮，或鼻祖於汾隅，!应劭曰：「婵嫣，连也，言与周氏亲连也。」刘德曰：「鼻，始也。」师古曰：「雄自言系出周氏而食采於扬，故云始祖於汾隅也。嫣音於连反。」!灵宗初谍伯侨兮，流于末之扬侯。!应劭曰：「谍，谱也，言从伯侨以来可得而叙也。」!淑周楚之丰烈兮，超既离皇波，!应劭曰：「淑，善也。言去汾隅从巫山得周楚之美烈也。超，速也。」晋灼曰：「离，历也。皇，大也。」师古曰：「言其先祖所居经河及江也。河江，四渎之水，故云大波也。，古乎字。其下并同。」!因江潭而ョ记兮，钦吊楚之湘累。!苏林曰：「潭，水边也。」邓展曰：「ョ，往也。」李奇曰：「诸不以罪死曰累，荀息、仇牧皆是也。屈原赴湘死，故曰湘累也。」师古曰：「记，书记也，谓吊文也。言因江水之边而投书记以往吊也。钦，敬也。潭音寻。ョ音于放反。累音力追反。」惟天轨之不辟兮，何纯e而离纷！师古曰：「天轨，犹言天路。辟，开也。离，遭也。纷，难也。言天路不开，故使纯善贞e之人遭此难也。易曰：『天地闭，贤人隐。』辟读曰辟。」纷累以其L葙猓暗累以其缤纷。应劭曰：「L荩秽浊也。」师古曰：「缤纷，交杂也。L音吐典反。菀裟说浞础ｇ鸵羝ト朔础！购菏世之阳朔兮，招摇纪于周正，晋灼曰：「十世数高祖、吕后至成帝也。成帝八年乃称阳朔。」应劭曰：「招摇，斗杓星也，主天时。周正，十一月也。」苏林曰：「言己以此时吊屈原也。」正皇天之清则兮，度后土之方贞。应劭曰：「平正司法者莫过於天，养物均调者莫过於地也。父伯庸名我为平以法天，字我为原以法地也。」晋灼曰：「此雄取离骚辞反之，应说是也。」师古曰：「应、晋二说皆非也。自汉十世以下，四句不道屈原也，此乃雄自论己心所履行取法天地耳。自图累以下方论屈原云也。」图累承彼洪族兮，又览累之昌辞，师古曰：「图，按其本系之图书也。洪，大也。览，省视也。昌，美也。」带钩矩而佩衡兮，履偾挂晕綦。应劭曰：「钩，规也。矩，方也。衡，平也。」邓展曰：「偾梗妖星也。」晋灼曰：「綦，履迹也。此反屈原虽佩带方平之行，而蹈恶人迹，以致放退也。」师古曰：「綦，履下饰也。僖舫跸谭础Ｇ挂舫跣蟹础ｔ胍羝洹！顾爻踔厥丽服兮，何文肆而质妆！应劭曰：「贮，积也。肆，放也。妆，狭也。」如淳曰：「文肆者，楚辞远游乘龙之言也。质妆者，恨世不用己而自沈也。」师古曰：「丽服谓『扈江离与辟芷，纫秋兰以为佩』之类是也。妆音械。」资弁拗珍　兮，鬻九戎而索赖。孟康曰：「郏闾垡病Ｍ蓿吴娃也。　，发也。赖，得也。九戎被发，　虽珍好，无所用也。」师古曰：「邸⑼藿悦琅也。赖，利也。言屈原以高行仕楚，亦犹资美女之　卖於九戎而求其利，必不得也。垡糇佑夥础Ｍ抟粑诩逊础！∫敉郊品础！狗锘氏桁杜铌兮，岂m鹅之能捷！应劭曰：「蓬，蓬莱之也，在海中。」晋灼曰：「捷，及也。」师古曰：「m鹅，鸟名也，解在司马相如传。m音加。」骋骅骝以曲艰兮，驴骡连蹇而齐足。师古曰：「骅骝，骏马名也，其色如华而赤也。言使骏马驰骛於屈曲艰阻之中，则与驴骡齐足也。骅音华。连音力展反。艰，古艰字。」枳棘之榛榛兮，zz拟而不敢下，师古曰：「榛榛，梗秽貌也。z，善攀援。z似猴，昂鼻而长尾。拟，疑也。榛音臻，又士臻反。z音弋授反。」灵修既信椒、兰之唼佞兮，吾累忽焉而不蚤睹？服虔曰：「灵修，楚王也。」苏林曰：「椒、兰，令尹子椒、子兰也。」师古曰：「蚤，古早字也。唼佞，谮言也。唼音妾。」衿芰茄之绿衣兮，被夫容之朱裳，应劭曰：「衿音衿系之衿。衿，带也。芰，з也。」师古曰：「衿音其禁反。茄亦荷字也，见张揖古今字谱。被音披，又音皮义反。」芳酷烈而莫闻兮，（固）不如襞而幽之离房。师古曰：「襞，叠衣也。离房，别房也。襞音壁。」闺中容竞淖约兮，相态以丽佳，应劭曰：「众士竞善，犹女竞容也。」师古曰：「淖约，善容止也。相态以丽佳，言竞为佳丽之态以相倾也。淖音绰。」知众之嫉妒兮，何必^累之蛾ヤ？晋灼曰：「离骚云『众女嫉余之蛾ヤ』。」师古曰：「，美貌也。^，古扬字也。蛾ヤ，形若蚕蛾ヤ也。此亦讥屈原自举蛾众嫉之。音胡故反。ヤ，古眉字。」懿神龙之渊潜，　庆云而将举，亡春风之被离兮，孰焉知龙之所处？晋灼曰：「龙　风云而後升，士须明君而後进。国无道则愚，谁知其所邪？」师古曰：「懿，美也。　，待也。龙以潜居待云为美，以讥屈原不能隐德，自取祸也。被读曰披。」愍吾累之众芬兮，^　　之芳苓，遭季夏之凝霜兮，庆夭　而丧荣。晋灼曰：「雄愍屈原光香，奄先秋遇凋，生亦不辰也。」张晏曰：「庆，辞也。」师古曰：「　　，光盛。苓，香草名，音零。庆读与羌同。　，古悴字。」横江、湘以南ョ兮，云走乎彼苍吾，驰江潭之泛溢兮，将折衷重华。应劭曰：「舜葬苍梧，在江湘之南，屈原欲启质圣人，陈己情要也。」师古曰：「ョ，往也。走，趣也。重华，舜名也。ョ音于放反。走音奏。潭音寻。衷音竹仲反。」舒中情之烦或兮，恐重华之不累与，张晏曰：「舜圣，卒避父害以全身，资於事父以事君，恐不与屈原为党与。」陵阳侯之素波兮，岂吾累之独见许？应劭曰：「阳侯，古之诸侯也，有罪自投江，其神为大波。陵，乘也。言屈原袭阳侯之罪，而欲折中求舜，未必独见然许之也。」精琼靡与秋菊兮，将以延夫天年；临汨罗而自陨兮，恐日薄於西山。应劭曰：「精，细；靡，屑也。琼，玉之华也。」晋灼曰：「离骚云『精琼靡以为兮』，『予夕餐秋菊之落英』。又曰『老冉冉其将至』，『日忽忽其将暮』。」师古曰：「此又讥屈原，云琼靡秋菊，将以延年，崦嵫忽迫，喜於未暮，何乃自投汨罗，言行相反！」解扶桑之总辔兮，纵令之遂奔驰，应劭曰：「总，结也。扶桑，日所拂木也。」晋灼曰：「离骚云『总余辔於扶桑，聊消摇以相羊』。屈原言结我车辔於扶桑，以留日之入，人年得不老。日以喻君，而反离朝自沈，解辔纵君，使遂奔驰也。」鸾皇腾而不属兮，岂独飞廉与云师！应劭曰：「楚辞云『鸾皇为余先戒兮』，『後飞廉使奔属』，『云师告余以未具』。飞廉，风伯也。云师，丰隆也。鸾皇，俊鸟也。」晋灼曰：「已纵其辔使之奔驰，鸾皇迅飞亦无所及，非独飞廉、云师，言庄严未具，使君不适道也。」卷薜芷与若蕙兮，临湘渊而投之；棍申椒与菌桂兮，赴江湖而沤之。师古曰：「离骚云『贯薜荔之落　』，『杂杜衡与芳芷』，『又树蕙之百亩』，『杂申椒与菌桂』，皆以自喻德行芬芳也。今何为自投江湘而丧此芳乎？棍，大束也。沤，渍也，今沤麻也。棍音下本反，沤音一购反。又音一侯反。」费椒P以要神兮，又勤索彼琼茅，孟康曰：「椒P，以椒香米パ也。离骚曰『怀椒P而要之』。」晋灼曰：「离骚云『索琼茅以莛i』。」师古曰：「索，求也。琼茅，灵草也。ji，析竹所用卜也。P音所，又音思吕反。j音廷。i音专。」违灵氛而不从兮，反湛身於江皋！晋灼曰：「灵氛，古之善占者。离骚曰『欲从灵氛之吉占兮，心犹豫而狐疑』。」师古曰：「既不从灵氛之占，何为费椒P而勤琼茅也？湛读曰沈。江皋，江水边之游地也。」累既 
夫傅说兮，奚不信而遂行？晋灼曰：「 ，慕也。离骚曰『说操筑於傅岩兮，武丁用之而不疑』。」师古曰：「 
，古攀字。既攀援傅说，何不信其所行，自见用而遂去？」徒恐　之将鸣兮，顾先百草为不芳！师古曰：「离骚云『　之先鸣兮，使夫百草为不芳』。雄言终以自沈，何惜芳草而忧　也？　，　字也。　鸟一名买バ，一名子规，一名杜鹃，常以立夏鸣，鸣则众芳皆歇。音大系反。　音桂。字或作，亦音题。　又音决。バ音诡。」初累弃彼妃兮，更思瑶台之逸女，师古曰：「离骚云『吾命丰隆乘云兮，求妃之所在』，又曰『望瑶台之偃蹇兮，见有恢佚女』。此又讥其执心不定也。妃，古神女。有慌，即简狄也。读曰伏。」抨雄鸩以作媒兮，何百离而曾不壹耦！师古曰：「离骚云『吾令鸩为媒兮，鸩告余以不好，雄鸩之鸣逝兮，余犹恶其佻巧』，故云百离不一耦也。抨，使也。耦，合也。抨音普耕反。」乘云U之旖兮，望昆仑以土鳎览四荒而顾怀兮，奚必云女彼高丘？苏林曰：「离骚云『登阆风而　马，忽反顾以流涕，哀高丘之无女。』女以喻士，高丘谓楚也。」师古曰：「离骚又云『扬云U之蔼』。阆风在昆仑山上，故云望昆仑也。旖，云貌也。土饔讨芰饕病Ｅ，仕也，何必要仕於楚也。旖音於绮反。旎音女绮反。鸵艟域胺础Ｅ音尼据反。」既亡鸾车之幽蔼兮，（焉）驾八龙之委蛇？晋灼曰：「离骚云『驾八龙之蜿蜿兮，载云旗之委蛇』。」师古曰：「言既无鸾车，则不得云驾八龙也。幽蔼犹蔼也。蛇音移。」临江濒而掩涕兮，何有九招与九歌？晋灼曰：「离骚云『　茹蕙以掩涕』，又曰『奏九歌以舞韶』。」师古曰：「此又讥其哀乐不相副也。招读曰韶。」夫圣哲之（不）遭兮，固时命之所有；虽增欷以於邑兮，吾恐灵修之不累改。师古曰：「离骚云『曾[欷余郁邑兮，哀朕时之不当』。增，重也。雄言自古圣哲，皆有不遇，屈原虽自叹於邑，而楚王终不改寤也。於邑，短气也。於音乌。邑音乌合反。於邑亦读如本字。」昔仲尼之去鲁兮，蟪俪俣周迈，师古曰：「螅往来貌也。音芳非反。」终回复於旧都兮，何必湘渊与涛濑！师古曰：「言孔子去其本邦，迟迟系恋，意在旧都，裴回反覆。屈原何独不怀鄢郢而赴江湘也？涛，大波也。濑，急流也。涛音大高反。」溷渔父之哺f兮，e沐浴之振衣，师古曰：「渔父云『何不哺其糟而f其r』？屈原以为溷浊，不肯从之，乃云：『新沐者必弹冠，新浴者必振衣也。』哺音必胡反。f音昌悦反。」弃由、　之所珍兮，彭咸之所遗！师古曰：「由，许由也。　，老　也。二人守道，不为时俗所污，然保己全身，无残辱之丑。彭咸，殷之介士也，不得其志，投江而死。此又非屈原不慕由、　高踪，而遵彭咸遗迹。，蹈也，（亦）〔音〕之亦反。」孝成帝时，客有荐雄文似相如者，上方郊祠甘泉泰、汾阴后土，以求继嗣，召雄待诏承明之庭。师古曰：「承明殿在未央宫。」正月，从上甘泉，还奏甘泉赋以风。师古曰：「风读曰讽。」其辞曰：惟汉十世，将郊上玄，定泰，雍神休，尊明号，晋灼曰：「雍，佑也。休，美也。言见佑护以休美之祥也。」师古曰：「雍，聚也。明号，谓总三皇五帝之号而称皇帝也。雍读曰拥。」同符三皇，录功五帝，恤胤锡羡，拓迹开统。应劭曰：「恤，忧也。胤，续也。锡，与也。羡，饶也。拓，广也。时成帝忧无继嗣，故修祠泰、后土，言神明饶与福祥，广迹而开统也。」师古曰：「羡音弋战反。拓音托。」於是乃命群僚，历吉日，协灵辰，师古曰：「历选吉日而合善时也。」星陈而天行。师古曰：「如星之陈，象天之行也。」诏招摇与泰阴兮，伏钩陈使当兵，张晏曰：「礼记云『招摇在上，急缮其怒』。太阴，岁後三辰也。」服虔曰：「钩陈，紫宫外营陈星。」属堪舆以壁垒兮，梢夔z而x狂。张晏曰：「堪舆，天地总名也。」孟康曰：「堪舆，神名，造图宅书者。木石之怪曰夔，夔神如龙，有角，人面。z，耗鬼也。狂亦恶鬼也。今皆梢而去之。」师古曰：「堪舆，张说是也。属，委也，以壁垒委之。梢，击也。x，笞也。梢音山交反。z音虚。属音之欲反。x音丑乙反。音揆聿反。」八神奔而警跸兮，振殷辚而军装；师古曰：「自招摇至狂，凡八神也。殷辚，盛貌也。军装，为军戎之饰装也。辚音来忍反。」蚩尤之伦带干将而秉玉戚兮，飞蒙茸而走陆梁。张晏曰：「玉戚，以玉为戚囊病！菇灼曰：「飞者蒙茸而乱，走者陆梁而跳也。」师古曰：「茸音人蒙反。模柄也，音秘。」齐总总撙撙，其相胶葛兮，Y骇云讯，奋以方攘；晋灼曰：「方攘，半散也。」师古曰：「总总撙撙，聚貌也。胶葛犹言胶加也。讯亦奋讯也。撙音子本反。讯音信。攘音人羊反。」骈罗列布，鳞以杂沓兮，柴参差，鱼颉而鸟ハ；师古曰：「柴参差，不齐貌也。颉ハ，上下也。柴音初蚁反。音豸。参音初林反。颉音胡结反。ハ音胡刚反。」翕赫骰簦雾集蒙合兮，半散照烂，粲以成章。师古曰：「翕赫骰簦开合之貌也。雾，地气发也。蒙，天气下也。如雾之集，如蒙之合也。半散照烂，言其分布而光明也。鞫劣牒鐾。」於是乘舆乃登夫凤皇兮翳华芝，师古曰：「凤皇者，车以凤皇为饰也。翳，蔽也。以华芝为蔽也。」驷苍螭兮六素虬，师古曰：「四、六，驾数也，言或四或六也。螭似龙，一名地蝼。虬即龙之无角者。」蠖略蕤绥，漓焕{。师古曰：「蠖略蕤绥，虬螭貌也。漓焕{，车饰貌也。蠖音於镬反。漓音离。簧，其字从巾。{音所宜反。」帅尔阴闭，然阳开，晋灼曰：「帅，聚也。，散也。」师古曰：「音所甲反，又音先合反。」腾清霄而轶浮景兮，夫何碹べ手旖也！师古曰：「腾，升也。霄，日旁气也。轶，过也。画鸟隼曰，龟蛇曰怼［べ剩竿杠之状也。旖，旒参之形也。郅音吉，又音质。偈音居桀反。旖音猗。音女支反。」流星旄以电烛兮，咸翠盖而鸾旗。师古曰：「如星之流，如电之照也。咸，皆也。」敦万骑於中营兮，方玉车之千乘。师古曰：「敦读曰屯。屯，聚也。方，并也。」声s隐以陆离兮，轻先疾雷而`遗风。师古曰：「`然，疾意也。s音普萌反。`音先合反。」陵高衍之刭猓超纡谲之清澄。孟康曰：「衍，无　岸也。纡谲，曲折也。」李奇曰：「右粲弧匾赳怠！谷绱驹唬骸兀上下众多貌。」师古曰：「衍即所谓坟衍者也。」登椽栾而天门兮，驰阊阖而入凌兢。服虔曰：「椽栾，甘泉南山也。」李奇曰：「音贡。」苏林曰：「，至也。」师古曰：「入凌兢者，（亦）〔言〕寒凉战栗之处也。兢音钜陵反。」是时未夫甘泉也，乃望通天之绎绎。师古曰：「与臻同，，至也。通天，台名也。言虽未至甘泉，则遥望见通天台也。绎绎，相连貌。」下阴潜以惨廪兮，上洪纷而相错；师古曰：「惨廪，亦寒凉之意也。洪，大也。纷，乱杂也。错，互也。廪读如本字，又音来感反。」直AA以造天兮，厥高庆而不可疆度。师古曰：「AA，高貌。造，至也。庆，发语辞也。疆，境也。度，量也。言此台至天，其高不可究竟而量度也。A音尧。造音千到反。庆读曰羌。度音大各反。」平原唐其坛曼兮，列新雉於林薄；邓展曰：「唐，道也。」服虔曰：「新雉，香草也。雉、夷声相近。」师古曰：「言平原之道坛曼然广大，又列树辛夷於林薄之间也。草q生曰薄。新雉即辛夷耳，为树甚大，非香草也。其木枝叶皆芳，一名新矧。坛音徒旦反。曼音莫旦反。」攒并闾与茇ノ兮，纷被丽其亡鄂。如淳曰：「并闾，其叶随时政，政平则平，政不平则倾也。」师古曰：「如氏所说自是平虑耳。此并闾谓　树也。茇ノ，草名也。鄂，垠也。茇音步末反。ノ音括。被，皮义反。丽读如本字。被丽又音披离。」崇丘陵之　　兮，深沟嵌岩而为谷；苏林曰：「　　音叵我。」师古曰：「　　，高大状也。嵌岩，深险貌也。嵌音口衔反。」ネネ离宫般以相烛兮，封峦石关施靡延属。应劭曰：「言秦离宫三百，武帝复往往修治之。」师古曰：「ネ，古往字。往往，言所往之处则有之。般，连貌也。烛，照也。封峦、石关皆宫名也。施靡，相及貌。属，连也。般音盘。施音弋尔反。属音之欲反。」於是大夏云谲波诡，槎成观，孟康曰：「言夏屋变巧，乃为云气水波相谲诡也。椋材木之崇积貌也。」晋灼曰：「暌籁伤反。」师古曰：「橐糇铀反。观谓形也，音工唤反。ド音丑成反。」仰挢首以高视兮，目冥而亡见。师古曰：「挢，举也。冥，视不谛也。挢与矫同，其字从手。冥音莫见反。音州县之县。」正浏滥以弘惝兮，指东西之漫漫，服虔曰：「惝音敞。」师古曰：「浏滥犹泛滥。弘惝，高大也。漫漫，长也。浏音刘。」徒回回以徨徨兮，魂固眇眇而昏乱。师古曰：「言骇其深博。」据C轩而周流兮，忽I轧而亡垠。师古曰：「C轩谓前轩之C也。C者，轩间小木也，字与棂同。周流，周视也。I轧，远相映也。C音零。I音乌朗反。轧音於黠反。」翠玉树之青葱兮，壁马犀之瞵ヌ。应劭曰：「瞵音邻。」晋灼曰：「ヌ音豳。」师古曰：「玉树者，武帝所作，集众宝为之，用供神也，非谓自然生之。而左思不晓其意，以为非本土所出，盖失之矣。马犀者，马脑及犀角也。以此二种饰殿之壁。瞵ヌ，文貌。」金人仡仡其承锺兮，嵌岩岩其龙鳞，师古曰：「仡仡，勇健状。嵌，开张貌，言其鳞甲开张，若真龙之形也。仡音鱼乙反，又音其乞反。嵌音火敢反。」扬光曜之燎烛兮，乘景炎之裕师古曰：「裕光盛貌也。炎音弋赡反。砸粜馈！古涞劬又县圃兮，象泰壹之威神。服虔曰：「曾城、县圃、阆风，昆仑之山三重也，天帝神在其上。」洪台掘其独出兮，ニ北极之，应劭曰：「掘，特貌也。ニ，至也。」晋灼曰：「，bニ也。」师古曰：「言高台特出乃至北极，其状竦峭，然也。掘音其勿反。ニ音竹指反。音千旬反，又音遵。」列宿乃施於上荣兮，日月才经於偿剩服虔曰：「常中央也。ナ，屋o也。」师古曰：「施，延也。荣，屋翼也。凡此者言屋宇高大之甚。施音弋豉反。骋粞搿％室舫健Ｒ辉皇，直谓安施（音）之耳，读如本字。」雷郁律而岩突兮，电倏忽於墙藩。师古曰：「郁律，雷声也。倏忽，电光也。藩，藩篱也。倏音式六反。藩音甫元反。」鬼魅不能自还兮，半长途而下颠。师古曰：「言屋之高深，虽鬼魅亦不能至其极而反，故於长途之半而颠坠也。还读曰旋，或作逮。逮，及也。」历倒景而绝飞梁兮，浮蔑蠓而撇天。晋灼曰：「飞梁，浮道之桥也。蔑蠓，（疾）〔蚊〕也。」师古曰：「撇犹拂也。蠓音莫孔反。撇音匹列反，又音普结反。」左偾褂倚冥兮，前香卺嵊γ牛唤灼曰：「大人赋『槛偾挂晕旌』。又曰『左玄冥而右黔雷』。雄拟相如故云尔。香冢赤色之阙，南方之帝曰赤吓，应门正在香谥内也。」师古曰：「弦羝ヒ７础！挂跷骱Ｓ胗亩假猓涌醴汨以生川。如淳曰：「言阙之高乃阴西海也。」师古曰：「荫映西海也，以及幽都。幽都，北方绝远之地也。涌醴，醴泉涌出汨汨然也。汨音于笔反。」蛟龙连蜷於东　兮，白虎敦圉昆仑。师古曰：「连蜷，卷曲貌。敦圉，盛怒也。言甘泉宫中皆有此象也。蜷音拳，敦音屯。」览土黛陡吖赓猓溶方皇於西清。服虔曰：「高光，宫名也。」师古曰：「土鳎屈折也。溶然，闲暇貌也。方皇，彷徨也。西清，西厢清闲之处也。溶音容。」前殿崔巍兮，和氏珑玲，孟康曰：「以和氏璧为梁壁带也，其声玲珑也。」晋灼曰：「以黄金为壁带，含蓝田璧。珑玲，明见貌也。」师古曰：「崔巍，高貌。珑玲，晋说是也。崔音才回反。巍音五回反。珑音聋。玲音零。」炕浮柱之飞榱兮，神莫莫而扶倾，师古曰：「炕与抗同。抗，举也。榱，屋椽也。言举立浮柱而驾飞榱，其形危竦，有神於暗莫之中扶持，故不倾也。」闶阆阆其寥廓兮，似紫宫之峥嵘。师古曰：「闶，高门貌。阆阆，空虚也。寥廓，宏远也。紫宫，天帝之宫也。峥嵘，深邃也。闶音抗。阆音浪。寥音僚。峥音仕耕反。嵘音宏。」骈交错而曼衍兮，トジ隗其相婴。师古曰：「言宫室台观相连不绝也。ト，安施之貌。ジ隗犹崔巍也。衍音（赤）〔亦〕战反。ト音它贿反。ジ音罪。隗音五贿反。」乘云阁而上下兮，纷蒙笼以涑伞Ｊ古曰：「乘，登也。云阁，亦言其高入於云也。蒙笼，深通貌。涑桑言其有若自然也。湟艉本反。」曳红采之流离兮，^翠气之冤延。师古曰：「言宫室旷大，自然有红翠之气。」袭I室与倾宫兮，若登高妙远，肃临渊。服虔曰：「袭，继也。桀作I室，纣作倾宫，以此微谏也。」应劭曰：「登高远望，当以亡国为戒，若临深渊也。」回Y肆其砀骇兮，桂椒，郁移杨。师古曰：「回Y，回风也。肆，放也。砀，过也。骇，动也。，古披字。郁，聚也。移，唐棣也。杨，杨树也。言回风放起，过动众树，则桂椒披散而移杨郁聚也。砀音徒浪反。移音移。」香芬以穷隆兮，击薄栌而将荣。师古曰：「言桂椒香气乃击薄栌及屋翼也。薄，也。栌音卢。」芗デZ以涓兮，声s隐而历锺，师古曰：「又言风之动树，声响振起众根合，s隐而盛，历入殿上之锺也。根犹株也。芗读与响同。デ音丑乙反。Z音许乙反。湟粝卤痉础ｑs音普耕反。」排玉户而^金铺兮，发兰惠与穹穷。李奇曰：「铺，门首也。」师古曰：「言风之所至，又排门扬铺，击动锾钮，回旋入宫，发奋众芳。」惟其拂汨兮，稍暗暗而靓深。苏林曰：「音石堕井尔之。音宏。」孟康曰：「，风吹帷帐鼓貌。」师古曰：「拂汨亦风动貌。暗暗，幽隐。靓即静字耳。音普萌反。拂音普密反。汨音于密反。暗音乌感反。」阴阳清浊穆羽相和兮，若夔、牙之调琴。张晏曰：「声细不过羽，穆然相和也。」师古曰：「夔，舜典乐也。牙，伯牙也。」般、弃其剞劂兮，王尔投其钩绳。应劭曰：「剞，曲刃也。劂，曲凿也。」师古曰：「般，公输般也。，共工也。王尔亦巧人也，见淮南子。言土木之功穷极巧丽，故令般、之徒弃其常法也。般读与班同。音垂。剞音居尔反。劂音居卫反。」虽方征侨与全兮，犹仿佛其若梦。晋灼曰：「方，常也。征，行也。言宫观之高峻，虽使仙人常行其上，恐遽不识其形观，犹仿佛若梦也。」师古曰：「方谓并行也。征侨，姓征名伯侨，仙人也。全亦仙人名。音屋。全音诠。仿佛即仿佛字也。征，郊祀志作正字，其音同。」於是事变物化，目骇耳回，师古曰：「言惊视听也。」盖天子穆然珍台闲馆I题玉英Q蠖获之中，应劭曰：「题，头也。榱椽之头，皆以玉饰，言其英华相烛也。」张晏曰：「Q蠖获，刻镂之形。」师古曰：「穆然，天子之容也。Q蠖获，言屋中之深广也。闲读曰闲。Q音一兖反。音下兖反。蠖音乌郭反。获音胡郭反。」惟夫所以澄心清魂，储精垂思，师古曰：「言e精以待，冀神降福。」感动天地，逆三神者。师古曰：「读曰禧。禧，福也。」乃搜逑索耦皋、伊之徒，冠伦魁能，应劭曰：「冠其群伦魁桀也。」师古曰：「言选择贤臣，可匹耦於古贤皋陶、伊尹之类，冠等伦而魁桀。」函甘棠之惠，挟东征之意，师古曰：「甘棠之惠，邵公]也。东征之意，周公旦也。」相与齐阳灵之宫。师古曰：「齐，同也，同集於此也。祭天之处，故曰阳灵之宫也。」靡薜荔而为席兮，折琼枝以为芳，师古曰：「靡，纤密也，谓纤织之也。一曰靡谓偃而靡之藉地也。」　清云之流瑕兮，饮若木之露英，师古曰：「言其斋戒自新，居处饮食皆芳e也。瑕谓日旁赤气也。露英，言其英华之露。」集礼神之囿，登乎颂只之堂。师古曰：「颂，歌也，登以祭也。地神曰只。」建光耀之长镔猓昭华覆之威威，服虔曰：「昭，明也。华覆，华盖也。」师古曰：「威威犹威蕤也。铮旗之旒也，一曰燕尾。镆羲交反。」攀I玑而下视兮，行游目三危，陈众车（所）〔於〕东坑兮，肆玉K而下驰，漂龙渊而还九垠兮，窥地底而上回。张晏曰：「三危，山名也。」晋灼曰：「K，车辖也。九垠，九垓也。」师古曰：「假设言周流旷远，升降天地，为神通一也。肆，放也。坑，大阜也，读与冈同。K音大，又音弟。还读曰旋。」风龆扶辖兮，鸾凤纷其御蕤，师古曰：「觯前进之意也。御犹乘也。蕤，车之垂饰缨蕤也。鲆赳怠＝袷橛字或作衔者，俗妄改也。」梁弱水之L兮，蹑不周之逶蛇，服虔曰：「昆仑之东有弱水，度之若L耳。」师古曰：「L，小水之貌。不周，山名。逶蛇亦言不艰难也。煲敉露ǚ础L音荧。又音胡v反。蛇音移。」想西王母欣然而上寿兮，屏玉女而却妃。师古曰：「西王母在西方，周穆王所见者也。玉女、妃，皆神女也。读曰伏。」玉女无所眺其清卢兮，妃曾不得施其蛾眉。服虔曰：「卢，目童子也。」方　道德之精刚兮，（眸）〔侔〕神明与之为资。晋灼曰：「等天地之忖量也。」师古曰：「　，总也，音览，其字从手。」於是钦}宗祈。燎熏皇天，师古曰：「钦，敬也。}，积}也。宗，尊也。祈，求福也。」招繇泰壹。举洪颐，树灵旗。张晏曰：「招摇、泰壹，皆神名也。」服虔曰：「洪颐，旗名也。」李奇曰：「欲伐南越，告祈太一，画旗树太一坛上，名灵旗，以指所伐之国也。见郊祀志。」樵蒸昆上，配藜四施，张晏曰：「配藜，披离也。」师古曰：「樵，木薪也。蒸，麻干也。昆，同也。言以樵及蒸燎火，炎上於天，又披离四出。」东烛仓海，西耀流沙，北p幽都，南炀丹　。服虔曰：「丹　，丹水之　也。」师古曰：「p，古晃字。炀，热也。言}燎之光远及四表也。炀音弋向反。」玄瓒pヅ，鬯泔淡，服虔曰：「以玄玉饰之，故曰玄瓒。」张晏曰：「瓒受五升，口径八寸，以圭为柄，用灌鬯。pヅ，其貌也。」应劭曰：「泔淡，满也。」师古曰：「p音虬。ヅ音力幽反。泔音胡感反。淡音大敢反。」Z向丰融，懿懿芬芬。师古曰：「言鬯之芬烈也。」炎感黄龙兮，隙锼恩耄师古曰：「言光炎鲜，感神物也，讹，化也。硕，大也。弦舯匾７础！寡∥紫藤饨械坫裕开天庭兮延群神。服虔曰：「令巫祝叫呼天门也。」师古曰：「巫咸，古神巫之名。」傧暗蔼兮降清坛，瑞穰穰兮委如山。张晏曰：「傧，赞也。」师古曰：「暗蔼，神之形影也。穰穰，多也。委，积也。暗音乌感反。」於是事毕功弘，回车而归，度三峦兮偈棠　。师古曰：「三峦即封峦，观名也。棠梨，宫名。偈读曰憩。」天阃决兮地垠开，八荒协兮万国谐。师古曰：「天阃，天门之阃也。决亦开也。言德泽普洽无极限也。」登长平兮雷鼓磕，天声起兮勇士厉，师古曰：「长平，泾水上阪名也。磕，击鼓声也。天声，声至天也。声字或作严，言击严鼓也。厉，奋也。」云飞扬兮雨滂沛，于胥德兮丽万世。师古曰：「于，曰也。胥，皆也。丽，美也。沛音普大反。」乱曰：师古曰：「乱者，理也，总理一赋之终也。」崇崇圜丘，隆隐天兮，师古曰：「言其高。」登降b，单辉兮。师古曰：「b，上下之道也。单，周也。辉，圜貌也。b音力尔反。┮暨尔反。单音蝉。灰羧。」增宫テ差，骈嵯峨兮，师古曰：「增，重也。テ差，不齐也。骈，并也。テ音初林反。骈音步千反。嵯音材何反。峨音娥。」岭c嶙峋，洞亡　兮。师古曰：「岭c，深邃貌。嶙峋，节级貌。岭音零。c音营。嶙音　。峋音荀。」上天之f，杳旭卉兮，师古曰：「f，事也。杳，高远也。旭卉，疾速也。f读与载同。」圣皇穆穆，信厥对兮。李奇曰：「对，配也。能与天地相配也。诗云『帝作邦作对。』」师古曰：「穆穆，美也。信，实也。」来祗郊，神所依兮，师古曰：「言以祗敬而来郊祭飨，则神只依附。」俳徊招摇，灵　ツ兮。师古曰：「言神久留安处，不即去也。招音上遥反。　音栖。ツ音（又）〔丈〕夷反。」光眩耀，隆厥福兮，师古曰：「眩音州县之县。」子子孙孙，长亡极兮。甘泉本因秦离宫，既奢泰，师古曰：「本秦之林光宫也。」而武帝复增通天、高光、迎风。宫外近则洪　、旁皇、储胥、弩r，远则石关、封峦、枝鹊、露寒、棠　、师得，游观屈奇瑰玮，师古曰：「棠　宫在甘泉苑垣外，师得宫在栎阳界，其余皆甘泉苑垣内之宫观也。r音祛。」非木摩而不雕，墙涂而不画，周宣所考，般庚所迁，夏卑宫室，唐虞椽三等之制也。师古曰：「小雅斯干之诗序曰：『宣王考室也。』考谓成也。般庚，殷王名也。迁谓迁都亳也。唐虞谓尧舜也。，柞木也。三等，土　三等，言不过也。音采，又音菜，其字从木。」且为其已久矣，非成帝所造，欲谏则非时，欲默则不能已，故遂推而隆之，乃上比於帝室紫宫，师古曰：「帝谓天也。」若曰此非人力之所（能）〔为〕，党鬼神可也。师古曰：「党音它莽反。」又是时赵昭仪方大幸，每上甘泉，常法从，师古曰：「法从者，以言法当从耳，非失礼也。一曰从法驾也。」在属车间豹尾中。服虔曰：「大驾属车八十一乘，作三行，尚书御史乘之。最後一乘县豹尾，豹尾以前皆为省中。」故雄聊盛言车骑之众，参丽之驾，非所以感动天地，逆三神。师古曰：「参，三神也。丽，偶也。」又言「屏玉女，却妃」，以微戒齐肃之事。赋成奏之，天子异焉。其三月，将祭后土，上乃帅群臣横大河，凑汾阴。师古曰：「横，横度之也。凑，趣也。」既祭，行游介山，回安邑，师古曰：「介山在汾阴东北。回谓绕过。」顾龙门，览盐池，师古曰：「龙门山在今蒲州龙门县北。盐池在今虞州安邑县南。」登历观，师古曰：「历山上有观也。」晋灼曰：「在河东蒲阪县。」陟西岳以望八荒，迹殷周之虚，眇然以思唐虞之风。师古曰：「陟，升也。西岳华山之上高峻，故言以望八荒。殷都河内，周在岐丰，尧都平阳，舜都蒲阪，皆可（相）〔想〕见，故云迹殷周之墟，思唐虞之风也。虚读曰墟。」雄以为临川羡鱼不如归而结罔，师古曰：「言成帝追观先代遗迹，思欲齐其德号，故雄劝令自兴至治，以帝皇之风。」还，上河东赋以劝，其辞曰：伊年暮春，将瘗后土，师古曰：「伊，是也，谓是祠甘泉之年也。祭地曰瘗h，故曰瘗后土。瘗音乙例反。」礼灵只，谒汾阴于东郊，师古曰：「京师之东故曰东郊也。」因兹以勒崇垂鸿，发祥P祉，钦若神明者，盛哉铄乎，越不可载已！师古曰：「勒崇垂鸿，勒崇名而垂鸿业也。P，降也。祉，福也。钦，敬也。若，顺也。铄，美也。越，曰也。已，辞也。言发祥降福，敬顺神明，其事盛美，不可尽载。」於是命群臣，齐法服，整灵舆，乃抚翠凤之驾，六先景之乘，师古曰：「翠凤之驾，天子所乘车，为凤形而饰以翠羽也。先景，为马行速疾，常在景前也。」掉奔星之流旃，天狼之威弧。晋灼曰：「有狼、弧之星也。」师古曰：「，急张也，音镢。」张耀日之玄旄，扬左纛，被云梢。张晏曰：「云梢，梢云也。」师古曰：「梢与锿。镎撸旌旗之流，以云为镆病１灰羝ひ宸础！狗艿绫蓿骖雷辎，师古曰：「辎，衣车也。淮南子云『电以为鞭策，雷以为车轮』，故雄用此言也。」鸣洪锺，建五旗。师古曰：「洪，大也。尚书大传云『天子左右五锺，天子将出则撞黄锺之锺，左五锺皆应，入则撞蕤宾之锺，右五锺皆应。』汉旧仪云皇帝车驾建五旗。盖谓五色之旗也，以木牛承其下，取其负重致远。」（义）〔羲〕和司日，颜伦奉舆，师古曰：「伦，古善御者也。羲和，日御名。」风发飙拂，神腾鬼~；师古曰：「　，回风也。~，走也。　音必遥反。~音子笑反，又音才笑反。」千乘霆乱，万骑屈桥，师古曰：「霆乱，言如雷霆之盛而乱动也。屈桥，（言）壮捷貌。屈音其勿反。桥音其召反。」嘻嘻旭旭，天地稠ヂ。服虔曰：「稠ヂ，动摇貌。」师古曰：「嘻嘻旭旭，自得之貌。嘻音许其反。稠音徒吊反。ヂ音五到反。」簸丘跳峦，涌渭跃泾。师古曰：「山小而锐曰峦。言车骑之威，訇隐之盛，至於涌跃泾、渭，跳簸丘山者也。」秦神下，跖魂负l；苏林曰：「秦文公时庭中有怪化为牛，走到南山梓树中，伐梓树，後化入丰水，文公恶之，故作其象以厌焉。今之茸头是也，故曰秦神。」服虔曰：「l，河岸之坻也。」晋灼曰：「l，渚也。」师古曰：「跖，蹈也。言此神怖，下入水中自蹈其魂而负l渚，盖戚惧之甚也。跖音之亦反。坻音直尸反。」河灵矍踢，ッ华蹈衰。苏林曰：「河灵，巨灵也。华，华山也。衰，衰山也。掌据之，足蹈之也。踢音试郎反。」服虔曰：「踢音石　反。」师古曰：「矍踢，惊动之貌。矍音镢。踢音惕，二音并通。ッ，古掌字。凡言此者，以车骑之众，羽旄之盛，故秦神、河灵莫不恐惧而帆放也。」遂臻阴宫，穆穆肃肃，蹲蹲如也。师古曰：「阴宫，汾阴之宫也。穆穆，静也。肃肃，敬也。蹲蹲，行有节也。蹲音千旬反。」灵只既乡，五位时叙，师古曰：「乡读曰向。」服虔曰：「五位，五方之神。」sZ玄黄，将绍厥後。师古曰：「sZ，天地合气也。玄黄，天地色也。易下系辞曰：『天地sZ，万物化淳。』坤文言曰：『玄黄者，天地之杂色也。天玄而地黄。』将，大也。言天地之气大兴发於祭祀之後。s音因。Z音於云反。」於是灵舆安步，周流容与，师古曰：「灵舆，天子之舆也。容暇而安豫也。与读曰豫。」以览介山。嗟文公而愍推兮，勤大禹於龙门，师古曰：「龙门山，禹凿之以通河水，故勤劳之。」洒沈（チ）〔　〕於豁渎兮，播九河於东濒。师古曰：「洒，分也。（チ）〔　〕，古灾字也。沈灾，洪水也。豁，开也。渎谓江、河、淮、济也。播，布也。九河名在地理志。东濒，东海之濒也。禹分治洪水之灾，通之四渎，布散九河於东海之濒也。洒音所宜反。濒音频，又音宾。」登历观而遥望兮，聊浮游以经营。乐往昔之遗风兮，喜虞氏之所耕。师古曰：「舜耕历山，故云然。」瞰帝唐之嵩高兮，隆周之大宁。师古曰：「瞰、，皆视也。帝唐，尧也。嵩亦高也。嵩高者，谓孔子云『巍巍乎唯天为大，唯尧则之』也。一曰：尧曾游於阳城，故於嵩高山瞰其遗迹也。大宁者，诗大雅云『济济多士，文王以宁』。瞰音苦滥反。即觅字。」汨低回而不能去兮，行睨陔下与彭城。应劭曰：「睨，不正视也。彭城，项羽所都也。」晋灼曰：「陔下，项羽败处也。」师古曰：「汨，往意也。低回犹言徘徊也。行，且也，意且欲往睹也。汨音于笔反。睨音五系反。」枘铣仓坎坷兮，易豳岐之夷平。李奇曰：「南巢，桀败处也。易，乐也。」师古曰：「栌牖嗤。坎坷，不平貌。坎音口绀反。坷音口贺反。易音弋豉反。」乘翠龙而超河兮，陟西岳之A。师古曰：「翠龙，穆天子所乘马也。西岳即华山也。A谓A而嵘也。A音尧。音士耕反。」云　　而来迎兮，泽渗漓而下降，师古曰：「　，古霏字。　　，云起貌。泽，雨露也。渗漓，流貌也。降，下也。渗音淋。漓音离。降音湖江反。」郁萧条其幽蔼兮，宸号嬉苑崧　Ｊ古曰：「皆云雨之貌。逡粑诳追础７阂舴蠼７础Ｅ嬉羝崭欠础！惯撤绮於南北兮，呵雨师於西东，师古曰：「言皆从命也。」参天地而独立兮，廓汤汤其亡双。师古曰：「天地曰二仪，王者大位，与之合德，故曰参天地。参之言三也。汤汤，大貌。」遵逝归来，师古曰：「遵路而旋京师也。」以函夏之大汉兮，彼曾何足与比功？服虔曰：「函夏，函诸夏也。」师古曰：「函，包容也。彼谓尧、舜、殷、周也。函读与含同。」建乾坤之贞兆兮，将悉总之以群龙。张晏曰：「乾六爻悉称龙也。」丽钩芒与骖蓐收兮，服玄冥及祝融。师古曰：「钩芒，东方神。蓐收，西方神。玄冥，北方神。祝融，南方神。丽，并驾也。骖，三马也。言皆役服也。」敦众神使式道兮，奋六经以摅颂。师古曰：「敦，勉也。式，表也。六经谓易、诗、书、春秋、礼、乐也。摅，散也。颂谓诗颂，所以美盛德之形容也，言发其志而为歌颂也。摅音丑於反。颂读曰容。」於穆之缉熙兮，过清庙之tt；师古曰：「周颂清庙之诗云『於穆清庙，肃雍显相』，昊天有成命之诗曰『於缉熙』，言汉德之盛，皆过之也。读与逾同。於读曰乌。」轶五帝之遐迹兮，蹑三皇之高踪。师古曰：「轶亦过也，音逸。」既发轫於平盈兮，谁谓路远而不能从？服虔曰：「轫，止车之木，将行，故发去。平盈之地无高下也。」师古曰：「轫音刃。」其十二月羽猎，服虔曰：「士负羽。」雄从。以为昔在二帝三王，应劭曰：「二帝，尧、舜。三王，夏、殷、周。」宫馆台榭沼池苑囿林麓薮泽财足以奉郊庙，御宾客，充庖厨而已，师古曰：「财读与才同。御，侍也。充，当也。」不夺百姓膏腴谷土桑柘之地。女有余布，男有余粟，国家殷富，上下交足，故甘露零其庭，醴泉流其唐，应劭曰：「尔雅『庙中路谓之唐』。」凤皇巢其树，黄龙游其沼，麒麟臻其囿，神爵栖其林。昔者禹任益虞而上下和，　木茂；师古曰：「益，臣名也，任以为虞。虞，主山泽之官也。上，山也。下，平地也。　，古草字。」成汤好田而天下用足；文王囿百里，民以为尚小；齐宣王囿四十里，民以为大：裕民之与夺民也。师古曰：「裕，饶也。」武帝广开上林，南至宜春、鼎胡、御宿、昆吾，晋灼曰：「鼎胡，宫也，黄图以为在蓝田。昆吾，地名也，有亭。」师古曰：「宜春近下杜，御宿在樊川西也。」旁南山而西，至长杨、五柞，师古曰：「旁音步浪反。」北绕黄山，濒渭而东，师古曰：「循渭水涯而东也。濒音频，又音宾。」周袤数百里。师古曰：「袤，长也，音茂。」穿昆明象滇河，师古曰：「滇音丁贤反。」营建章、凤阙、神明、`娑，师古曰：「殿名也。（师古曰）`音先合反。娑音先河反。」渐台、泰液师古曰：「渐台在泰液池中。渐，浸也，言为池水所浸也。」象海水周流方丈、瀛洲、蓬莱。服虔曰：「海中三山名。法效象之。」游观侈靡，穷妙极丽。虽颇割其三垂以赡齐民，师古曰：「赡，给也。齐人，解在食货志。」然至羽猎田车戎马器械储澜御所营，师古曰：「营谓（园）〔围〕守也。」尚泰奢丽夸诩，师古曰：「诩，大也，音许羽反。」非尧、舜、成汤、文王三驱之意也。师古曰：「三驱，古射猎之等也。一为笾豆，二为宾客，三为充君之庖也。」又恐後世复修前好，不折中以泉台，服虔曰：「鲁庄公筑泉台，非礼也，至文公毁之，公羊讥云：『先祖为之而毁之，勿居而已。』今扬雄以宫观之盛，非成帝所造，勿修而已，当以泉台折中也。」故聊因校猎赋以风，师古曰：「校猎谓围守禽兽而大猎也。风读曰讽。」其辞曰：或称戏农，岂或帝王之弥文哉？师古曰：「设或人云，言俭质者皆举伏戏、神农为之首，是则岂谓後代帝王弥加文饰乎？故论者答之於下也。论者，雄自谓也。弥犹稍稍也。诸家之释，皆不当意，徒为烦杂，故无所取。」论者云否，各亦并时而得宜，奚必同条而共贯？师古曰：「所尚不必同也。」则泰山之封，乌得七十而有二仪？孟康曰：「言封禅各异也。」师古曰：「若不如是，於何得七十二仪也？」是以创业垂统者俱不见其爽，遐迩五三孰知其是非？师古曰：「爽，差也。创业垂统，皆无差忒。五帝三王，谁是谁非，言文质政教各不同也。」遂作颂曰：丽哉神圣，处於玄宫，富既与地侔訾，贵正与天比崇。师古曰：「颂汉德也。玄宫，言清净也。訾与赀同。」齐桓曾不足使扶毂，楚严未足以为骖乘；狭三王之厄薜，峤高举而大兴；师古曰：「薜亦僻字也。峤，举步貌也，音去昭反。」历五帝之寥廓，涉三皇之登闳；师古曰：「寥廓，空旷也。登闳，高远也。寥音聊。」建道德以为师，友仁义与为朋。於是玄冬季月，天地隆烈，师古曰：「北方色黑，故曰玄冬。隆烈者，阴气盛。」万物权舆於内，徂落於外，师古曰：「权舆，始也。徂落，死也。言草木萌牙始生於内，而枝叶凋毁死伤於外也。」帝将惟田于灵之囿，师古曰：「灵囿，有灵德之苑囿也。诗大雅灵台之篇曰『王在灵囿』。」开北垠，受不周之制，孟康曰：「西北为不周风，谓冬时也。」师古曰：「垠，　也，音银。」以终始颛顼、玄冥之统。应劭曰：「颛顼、玄冥，皆北方之神，主杀戮也。」乃诏虞人典泽，东延昆邻，西驰O阖。张晏曰：「东至昆明之边也。」师古曰：「昆明池边也。O阖，门名也。O读与阊同也，又音吐郎反。」储积共溃戍卒夹道，师古曰：「共读曰供。酪粽杉头础！拐洞约，夷野草，师古曰：「夷，平也。」御自F、渭，经营酆、镐，应劭曰：「御，禁也。」师古曰：「将猎其中，故止禁不得人行及兽出也。F、渭以东，酆、镐以西，皆为猎围也。」章皇周流，出入日月，天与地杳。师古曰：「章皇周流，言匝遍也，谓苑囿之大，遥望日月皆从中出入，而天地之际杳然县远也。说者反以杳为沓，解云重沓，非唯乖理，盖以失韵。」尔乃虎路三Q以为司马，围经百里而为殿门。晋灼曰：「路音落。」服虔曰：「以竹虎落此山也。」应劭曰：「外门为司马门，殿门在内也。」师古曰：「落，累也，以绳周绕之也。三Q，三峰聚之山也。Q音子公反。」外则正南极海，邪界虞渊，应劭曰：「虞渊，日所入。」鸿蒙沆茫，碣以崇山。师古曰：「鸿蒙沆茫，广大貌。碣，山特立貌。鸿音胡孔反。蒙音莫孔反。沆音胡浪反。茫音莽。碣音竭。」营合围会，然后先置白杨之南，昆明灵沼之东。张晏曰：「先置供具於前。」服虔曰：「白杨，观名。」贲育之伦，蒙盾负羽，杖镆邪而罗者以万计，师古曰：「贲，孟贲也。育，夏育也。皆古之勇士也。镆邪，大戟也。罗，列遮禽兽。镆音莫。邪音弋奢反。」其余荷垂天之毕，张竟野之罘，靡日月之朱竿，曳彗星之飞旗。如淳曰：「垂天，言长大如天之垂也。」师古曰：「毕，田罔也。罘，幡车罔也。」青云为纷，红U为缳，属之昆仑之虚，师古曰：「纷，g也。缳，系也。属，缀也。昆仑，西极之山也。缳音下犬反。属音之欲反。虚读曰墟。」涣若天星之罗，浩如涛水之波，师古曰：「天星之罗，言布列也。涛水之波，言广大。」淫淫与与，前後要遮。师古曰：「淫淫与与，往来貌。」偾刮，明月为候，孟康曰：「，斗战自障蔽，如城门外女垣也。」荧惑司命，天弧发射，张晏曰：「荧惑，法使，司不祥。天弧，虚、危上二星也。」鲜扁陆离，骈衍芈贰Ｊ古曰：「鲜扁，轻疾貌。骈衍，言其并广大也。兀次比也，一曰满也。扁音篇。骈音步千反。匾羝狄环础Ｓ忠舨浇岱础！够粘登嵛洌鸿pf猎，师古曰：「徽车，有徽（炽）〔帜〕之车也。鸿p，直驰貌。f猎，相差次也。鸿音胡孔反。p音徒孔反。f音捷。」殷殷轸轸，被陵缘阪，穷冥极远者，相与高原之上；师古曰：「殷轸，盛也。冥，幽深也。殷读曰隐。」羽骑营营，O分殊事，苏林曰：「O，明也。」师古曰：「营营，周旋貌也。言其服饰分明，各殊异也。O音户。」缤纷往来，[轳不绝，若光若灭者，布青林之下。孟康曰：「[轳，连属貌。」如淳曰：「[音雷。轳音卢。」师古曰：「缤纷，众疾也。[轳，环转也。缤音匹人反。」於是天子乃以阳朝始出玄宫，师古曰：「阳朝，日出之後也。北方之宫，故曰玄宫。」撞鸿锺，建九（流）〔旒〕，六白虎，载灵舆，蚩尤并毂，蒙公先驱。服虔曰：「蒙公，蒙恬也。」孟康曰：「神名也。」师古曰：「服说是也。并音步浪反。」立历天之纾曳捎星之旃，师古曰：「历，经也。捎犹拂也。历天捎云，言其高也。捎音所交反。」辟历列缺，吐火施鞭。应劭曰：「辟历，雷也。列缺，天隙电照也。」师古曰：「言猎火之耀，及驰骑奋鞭，如电吐光，及象其疾。」萃鲈嗜埽淋离廓落，戏八镇而开关；应劭曰：「四方四隅为八镇。」如淳曰：「不言九者，一镇在中，天子居之故也。」师古曰：「戏读曰麾，谓指麾八镇使之开关也。鲆粝扔路矗又音丛。溶音容。」飞廉、云师，吸　率，鳞罗布列，攒以龙翰。师古曰：「吸　，开张也。率，聚敛也。言布列则如鱼鳞之罗，攒聚则如龙之豪翰。　音许冀反。音肃。翰合韵音韩。」秋秋跄跄，入西园，切神光；师古曰：「秋秋跄跄，腾骧之貌。切神光者，言车之众（饬）〔饰〕相切靡而光起，有若神也。跄音千羊反。」望平乐，径竹林，张晏曰：「平乐，馆名也。」晋灼曰：「在上林中。」蹂惠圃，践兰唐。师古曰：「惠圃，惠草之圃也。兰唐，陂唐之上多生兰也。」举烽烈火，辔者施披，师古曰：「辔者，御人执辔也。」方驰千驷，校骑万师。师古曰：「方驰，并驱也。校骑，骑而为部校者也。」わ虎之陈，从横胶，Y泣雷厉，Ds|磕，服虔曰：「音哮。」邓展曰：「泣音粒。」师古曰：「哮虎之陈，谓勇士奋怒，状如猛兽而为行陈也。泣，Y风疾貌也。Ds|磕，皆声响众盛也。哮音火交反。音葛。D音匹人反。s音普萌反。|音力茎反。磕音口盍反。」汹汹旭旭，天动地铩Ｋ樟衷唬骸镆锒摇之铩！故古曰：「汹音匈。镆粑搴戏础！瓜勐半散，萧条数千万里外。师古曰：「羡音弋战反。」若夫壮士　慨，殊乡别趣，师古曰：「乡读曰向。」东西南北，骋耆奔欲。师古曰：「言随其所欲而各驰骋取之也。耆读曰嗜。欲，合韵音弋树反。」　苍g，跋犀樱蹶浮麋。张晏曰：「跋，蹑也。」郑氏曰：「蹶音马蹄蹶之蹶。」师古曰：「　，曳也。跋，反戾也。蹶，蹴也。浮麋，水上浮者也。　音佗。跋音步末反。」倬蕺P，搏玄z，师古曰：「伲斩也。P，兽名也。解在司马相如传。僖舨嗦苑础！固诳招椋亻连卷。张晏曰：「连卷之木也。」师古曰：「亻即距字也。卷音拳。」踔夭f，纸门，师古曰：「踔，走也。夭f亦木枝曲也。郑戏也。踔音丑孝反，又音徒钓反。f音矫。忠粜砥浞础！鼓莫纷纷，山谷为之风Y，林丛为之生尘。师古曰：「莫莫，尘埃貌。纷纷，乱起貌。」及至获夷之徒，蹶松柏，掌疾　；服虔曰：「获夷，能获夷狄者也。」师古曰：「掌，以掌击也。」猎蒙茏，辚轻飞；师古曰：「蒙茏，草木所蒙蔽处也。辚，轹也。轻飞犹言轻禽也。辚音吝。」履般首，带修蛇；如淳曰：「般音班。班首，虎之类也。」师古曰：「履谓践履之也。修，长也。」钩赤豹，　象犀；师古曰：「　，古牵字。」峦坑，超唐陂。师古曰：「，渡也。峦坑，并解於上。唐陂，陂之有堤唐者也。坑音刚。音弋制反。」车骑云会，登降暗蔼，师古曰：「暗音乌感反。」泰华为旒，熊耳为缀。师古曰：「旒，旌旗之旒也。缀，所以县旌也。」木仆山还，漫若天外，如淳曰：「还音旋。言山为之回旋也。」储与大溥，聊浪宇内。服虔曰：「储与，相羊也。溥，水　也。」师古曰：「聊浪，言游放也。与音余。溥音普，浪音琅。」於是天清日晏，师古曰：「晏，无云也。」逢蒙列眦，羿氏控弦。师古曰：「逢蒙及羿，皆古善射者。列，整也。控，引也。」皇车幽，光纯天地，李奇曰：「纯，缘也。」师古曰：「幽，车声也。音一辖反。纯音之允反。」望舒弥辔，师古曰：「望舒，月御也。弥，敛也。言天子之车敛辔徐行，故假望舒为言耳。弥音莫尔反。」翼乎徐至於上兰。晋灼曰：「上兰观在上林中。」移围徙陈，浸淫　部，师古曰：「部，军之部校也，言稍聚逼而重。　音千欲反。」曲队坚重，各按行伍。师古曰：「队亦部也。按，依也。队音徒内反。行音胡郎反。」壁垒天旋，神x电击，师古曰：「言所x击如鬼神雷电也。x音丑乙反。」逢之则碎，近之则破，鸟不及飞，兽不得过，军惊师骇，刮野埽地。师古曰：「言杀获皆尽，无遗余也。扫音先早反。」及至罕车飞扬，武骑聿皇；师古曰：「罕车，毕罕之车也。聿皇，疾貌。」蹈飞豹，绢阳；师古曰：「阳，费费也，人面黑身，有毛，反踵，见人则笑，唇蔽其目。绢音工犬反。音工聊反。费音扶味反。」追天宝，出一方；应劭曰：「天宝，陈宝也。」晋灼曰：「天宝鸡头人身。」应s声，击流光。野尽山穷，囊括其雌雄，如淳曰：「陈宝神来下时，s然有声，又有光精也。」应劭曰：「下时穷极山川天地之间，然後得其雌雄也。」师古曰：「雄在陈仓，雌在南阳也。故云野尽山穷也。s音普萌反。」沈沈容容，遥噱ス中。师古曰：「口内之上下名为噱，言禽兽奔走倦极，皆遥张噱吐舌於ス罔之中也。」师古曰：「噱音其略反。ス，古字。」三军芒然，穷茔沼耄孟康曰：「埽行也。阏，止也。言三军之盛，穷阏禽兽，使不得逸漏也。」晋灼曰：「阏与，容貌也。」师古曰：「阏与，容暇之貌也。芒音莫郎反。芤粢。阏音於庶反。与音豫。」观夫票禽之绁，犀兕之抵触，熊罴之攫，虎豹之凌遽，师古曰：「读曰但。票禽，轻疾之禽也。绁与同。绁，度也。与逾同。，牵引也。攫，搏持之也。凌，战栗也。遽，惶也。票音频妙反。绁音弋制反。触，合韵音昌树反。音女居反。攫音镢。遽音讵。」徒角抢题注，　竦怖，魂亡魄失，触辐关痘。师古曰：「徒亦但也。抢犹刺也。题，额也。痘，颈也。言众兽迫急，以角抢地，以额注地，或自触车辐，关颈而死也。抢音千羊反。　音子育反。痘音豆。」妄发期中，进退履获，师古曰：「言矢虽妄发而必有中，进则履之，退则获之。」创淫轮夷，丘累陵聚。师古曰：「淫，过也。夷，平也。言创过大，血流平於车轮也。丘累陵聚，言其积多。」於是禽殚中衰，师古曰：「殚，尽也。中，射中也，音竹仲反。」相与集於靖冥之馆，晋灼曰：「靖冥，深闲之馆。」以临珍池。灌以岐梁，溢以江河，晋灼曰：「梁，梁山也。」服虔曰：「珍池，山下之流也。」东瞰目尽，西畅亡　，师古曰：「瞰，视也。目尽，极望〔也〕亡　（也），言广远也。」随珠和氏，焯烁其陂。师古曰：「焯，古灼字也。焯烁，光貌。烁音式药反。」玉石，眩耀青荧，师古曰：「玉石，石之似玉者也。，高锐貌。青荧，言其色青而有光荧也。音仕金反。音牛林反。」汉女水潜，怪物暗冥，不可殚形。应劭曰：「汉女，郑交甫所逢二女，弄大珠，大如荆　子。」师古曰：「不可殚形，不能尽其形貌之状。」玄鸾孔雀，翡翠垂荣，师古曰：「言其毛羽有光华。」王雎关关，鸿雁嘤嘤，师古曰：「王雎，雎鸠也。关关，和声也。嘤嘤，相命〔声〕也。嘤音於行反。」群痔其中，　　昆鸣；师古曰：「郑戏也。昆，同也。忠粜砥浞础！∫糇佑煞础！官禚s振鹭，上下砰磕，声若雷霆。师古曰：「凫，水鸟，即今之野鸭也。s，鸟属也。鹭，白鸟也。振者，言振羽翼而飞也。诗大雅曰『凫s在泾』，周颂曰『振鹭于飞』，三者皆水鸟也。言其群飞上下，翅翼之声若雷霆也。s音音乌奚反。砰音普萌反。」乃使文身之技，水格鳞虫，服虔曰：「文身，越人也，能入水取物。」凌坚冰，犯严渊，探岩排崎，薄索蛟螭，师古曰：「严，言不可犯也。岩，水岸嵌岩之处也。崎，曲岸也。薄，迫也。索，搜求也。崎音钜依反。嵌音口衔反。」蹈ダ獭，据鼋鼍，苏林曰：「ダ音宾。」师古曰：「獭，形如狗，在水中食鱼。ダ，小獭也。獭音它曷反。」|灵P。郑氏曰：「|音怯。」应劭曰：「P，大龟也。雄曰毒冒，雌曰觜P。」师古曰：「|，挹（^）〔取〕也，又音祛。P音弋随反，又音携。」入洞穴，出苍梧，晋灼曰：「洞穴，禹穴也。」师古曰：「洞，通也。」乘钜鳞，骑京鱼。师古曰：「京，大也，或读为鲸。鲸，大鱼也。」浮彭蠡，目有虞。应劭曰：「彭蠡，大泽，在豫章。」师古曰：「目犹视也，望也。有虞谓舜陟方在江南，言遥望也。」方椎夜光之流离，剖明月之珠胎，师古曰：「珠在蛤中若怀　然，故谓之胎也。椎音直佳反，其字从木。」鞭洛水之妃，饷屈原与彭胥。师古曰：「彭，彭咸，胥，伍子胥，皆水死者。读曰伏。」於兹鸿生钜儒，俄轩冕，杂衣裳，师古曰：「俄俄，陈举之貌。杂者，言衣与裳皆杂色也。」修唐典，匡雅颂，揖让於前。师古曰：「匡，正也。」昭光振耀，魅缟瘢师古曰：「与向同。饔牒鐾。」仁声惠於北狄，武义动於南邻。师古曰：「南方有金邻之国，极远也，故云南邻。一曰，邻邑也。」是以旃裘之王，胡貉之长，移珍来享，抗手称臣。如淳曰：「以物与人曰移。」师古曰：「貉，东北夷也。享，献也。抗，举手也，言其肃恭合掌而拜也。貉音莫百反。」前入围口，後陈卢山。孟康曰：「单于南庭山也。」群公常伯杨朱、墨翟之徒师古曰：「常伯，侍中也。解在谷永传。杨朱、墨翟，取古贤以为喻也。」喟然称曰：师古曰：「喟，叹息也，音丘位反。」「崇哉乎德，虽有唐、虞、大夏、成周之隆，何以侈兹！太古之觐东岳，禅梁基，舍此世也，其谁与哉？」上犹谦让而未俞也，张晏曰：「俞，然也。」师古曰：「俞音逾。」方将上猎三灵之流，下决醴泉之滋，如淳曰：「三灵，日月星垂象之应也。」师古曰：「流者，言其和液下流。」发黄龙之穴，窥凤皇之巢，临麒麟之囿，幸神雀之林；奢云梦，侈孟诸，师古曰：「云梦，楚薮泽名也。春秋昭公三年『楚灵王与郑伯田于江南之梦』。孟诸，宋薮泽名。文公十年『楚穆王欲伐宋，昭公导之以田孟诸』。言今皆以二者为奢侈而改也。」非章华，是灵台，师古曰：「言以楚灵王章华之台为非，而周文王灵台之制为是也。」罕徂离宫而辍观游，师古曰：「罕，希也。徂，往也。辍，止也。」土事不饰，木功不雕，承民乎农桑，师古曰：「承，举也。」劝之以弗迨，侪男女使莫违；师古曰：「侪，耦也。违谓失婚姻时也。侪音仕皆反。」恐贫穷者不遍被洋溢之饶，开禁苑，散公储，创道德之囿，弘仁惠之虞，师古曰：「虞与娱同。」驰弋乎神明之囿，览观乎群臣之有亡；放雉菟，收D罘，麋鹿刍荛与百姓共之，师古曰：「刍所以（饭）〔　〕牛马。荛，草薪。」盖所以臻兹也。於是醇洪鬯之德，丰茂世之规，师古曰：「洪，大也。鬯与畅同。畅，通也。」加劳三皇，勖勤五帝，不亦至乎！乃祗庄雍穆之徒，师古曰：「只庄，敬也。雍穆，和也。」立君臣之节，崇贤圣之业，未皇苑囿之丽，游猎之靡也，师古曰：「皇，暇也。」因回轸还衡，师古曰：「轸，舆後横木也。衡，辕前横木也。」背阿房，反未央。
明年，上将大夸胡人以多禽兽，秋，命右扶风发民入南山，西自褒斜，东至弘农，南泛褐校师古曰：「褒斜，南山二谷名也。汉中，今梁州也。斜音弋奢反。」张罗罔D罘，捕熊罴豪猪虎豹P狐菟麋鹿，师古曰：「似猴，仰鼻而长尾。P亦猴类也，长臂善搏。P身长，金色。音弋授反。P音镢。」载以槛车，输长杨射熊馆。以罔为周r，师古曰：「长杨，宫名也，在T县，其中有射熊馆。」李奇曰：「r，遮禽兽围陈也。」师古曰：「r音祛。」（从）〔纵〕禽兽其中，令胡人手搏之，自取其获，上亲临观焉。是时，农民不得收敛。雄从至射熊馆，还，上长杨赋，聊因笔墨之成文章，故藉翰林以为主人，子墨为客卿以风。师古曰：「藉，借也。风读曰讽。」其辞曰：子墨客卿问於翰林主人曰：「盖闻圣主之养民也，仁沾而恩洽，动不为身。师古曰：「言忧百姓也。」今年猎长杨，先命右扶风，左太华而右褒斜，师古曰：「太华即西岳华山。」粒截）〔　〕L而为弋，纡南山以为D，师古曰：「　L即所谓　　山也，在京师之北。凡言此者，示猎围之宽广也。　L音截啮，又音材葛反，又音五葛反。」罗千乘於林莽，列万骑於山隅，师古曰：「草平曰莽。」帅军nr，锡戎获胡。师古曰：「n，足　之也。锡戎获胡，言以禽兽赋戎狄，令胡人获取之。n音才恤反。」~熊罴，　豪猪，师古曰：「~，捉持之也。豪猪亦名帚o也，自为牝牡者也。~音厄。　音佗。o音（完）〔桓〕。」木雍枪累，以为储胥，苏林曰：「木拥栅其外，又以竹枪累为外储也。」服虔曰：「储胥犹言有余也。」师古曰：「储，峙也。胥，须也。以木拥枪及累绳连结以为储胥，言有储畜以待所须也。枪音千羊反。累音力佳反。」此天下之穷览极观也。虽然，亦颇扰于农民。三旬有余，其廑至矣，师古曰：「廑，古勤字。」而功不图，张晏曰：「不可图画以示後人。」师古曰：「此说非也。图，谋也，言百姓甚勤劳矣，而不见谋赡恤之事。」恐不识者，外之则以为娱乐之游，内之则不以为乾豆之事，师古曰：「乾豆，三驱之一也。乾豆者，言为脯羞以充实豆，荐宗庙。」岂为民乎哉！且人君以玄默为神，澹泊为德，师古曰：「澹泊，安静也。澹音徒滥反。泊音步各反，又音魄。」今乐远出以露威灵，师古曰：「露谓显暴不深固。」数摇动以罢车甲，师古曰：「罢读曰疲。」本非人主之急务也。蒙窃或焉。」师古曰：「蒙，自谓蒙蔽也。」翰林主人曰：「吁，谓之兹邪！师古曰：「吁，疑怪之辞也。谓兹邪，犹云何为如此也。吁音于。」若客，所谓知其一未睹其二，见其外不识其内者也。仆尝倦谈，不能一二其详，师古曰：「详，悉也。」请略举凡，而客自览其切焉。」师古曰：「凡，大指也。切，要也。」客曰：「唯，唯。
主人曰：「昔有疆秦，封豕其士，E窳其民，凿齿之徒相与摩牙而争之，应劭曰：「淮南子云，尧之时E窳、封g、凿齿皆为民害。E窳类，虎爪食人。」服虔曰：「凿齿〔齿〕长五寸，似凿，亦食人。」李奇曰：「以喻秦贪婪，残食其民也。」师古曰：「封，大也。E音於黠反。窳音愈。」豪俊麋沸云扰，群黎为之不康。师古曰：「黎，众；康，安也。」於是上帝眷顾高祖，高祖奉命，顺斗极，运天关，横钜海，票昆仑，师古曰：「票犹言摇动也，音匹昭反。」提剑而叱之，所麾城（{）〔贰骋兀下将降旗，李奇曰：「（{）〔贰骋舫抑摇！故古曰：「（{）〔贰常举手拟之也。」一日之战，不可殚记。师古曰：「殚，尽也。不可尽记，言其多也。」当此之勤，头蓬不暇疏，饥不及餐，师古曰：「蓬谓发乱如蓬也。」L鍪生虮虱，介胄被沾汗，师古曰：「L鍪即兜鍪也。L音丁奚反。鍪音牟。虮音居岂反。」以为万姓请命皇天。乃展民之所x，振民之所乏，师古曰：「展，申也。振，起也。」规亿载，恢帝业，七年之间而天下密如也。师古曰：「密，静也。」「逮至圣文，随风乘流，方垂意於至宁，躬服节俭，绨衣不敝，革不穿，师古曰：「言不穿敝而已，无取纷华也。，革履，音踏。」大夏不居，木器无文。师古曰：「大夏，夏屋也。」於是後宫贱　瑁而疏珠玑，却翡翠之饰，除雕之巧，师古曰：「，刻镂也。音篆。」恶丽靡而不近，斥芬芳而不御，师古曰：「斥，却也。」抑止丝竹晏衍之乐，憎闻郑卫幼眇之声，师古曰：「衍音弋战反。幼音一笑反。眇音妙。」是以玉衡正而太阶平也。师古曰：「玉衡，天仪也。太阶，解在东方朔传。」「其後熏鬻作虐，东夷横畔，师古曰：「鬻音弋六反。横音胡孟反。」羌戎睚　，闽越相乱，师古曰：「睚　，镇目貌。睚音五懈反。　音仕懈反。睚字或作，者怒其目眦也，音工唤反。」遐萌为之不安，中国蒙被其难。师古曰：「遐，远也。」於是圣武勃怒，爰整其旅，乃命票、卫，师古曰：「票，票骑霍去病。卫，卫青也。」汾V沸渭，云合电发，师古曰：「汾V沸渭，奋击貌。汾音纷，纭音云。」Y腾波流，机骇蜂轶，师古曰：「Y，疾风也。腾，举也。蜂与锋同。轶，过也。如机之骇，如蜂之过，言其疾也。轶与逸同。」疾如奔星，击如震霆，师古曰：「霆，雷之急者，音廷。」砰M，破穹庐，应劭曰：「M，匈奴车也。」师古曰：「穹庐，毡帐也。M音扶云反。音於云反。」脑沙幕，ズ余吾。师古曰：「脑涂沙幕地，ズ入余吾水，言其大破死亡。ズ，古髓字。」遂猎乎王延。孟康曰：「匈奴王廷也。」烽宜，烧セ蠡，张晏曰：「セ蠡，乾酪也，以为酪母。烧之，坏其养生之具也。」师古曰：「セ音觅。蠡音黎，又音来戈反。」分梨单于，磔裂属国，师古曰：「梨与タ同，谓剥析也。タ音力私反。」夷坑谷，拔卤莽，刊山石，师古曰：「卤莽，浅草之地也。坑音口衡反。莽音莫户反。」蹂尸舆斯，系累老弱，师古曰：「言已死则蹂践其尸，破伤者则舆之而行也。斯，破折也，音斯。累音力追反。」兖a瘢耆、金镞淫夷者数十万人，如淳曰：「兖，括也。」孟康曰：「瘢耆，马脊创瘢处也。」苏林曰：「以耆字为著字。著音偾之著，镞著其头也。」师古曰：「a，铁矜小矛也。淫夷，过伤也。据如、孟氏之说，则箭括及a所中，皆有创瘢於耆，而被金镞过伤者复众也。如苏氏以耆字为著字，依其所释，则括及a所伤皆有瘢，又著金镞於头上而过伤者亦多矣。用字既别，分句不同。据今书本多作耆字，宜从孟说。a音蝉，又音延。著音竹略反。矜音巨巾反。」皆稽颡树颔，扶服蛾伏，如淳曰：「叩头时项下向，则颔树上向也。」师古曰：「树，竖也。颔音胡感反。服音蒲北反。蛾与蚁同。蛾伏者，言其伏如虫蚁也。」二十余年矣，尚不敢惕息。师古曰：「惕息，惧而小息也。息，出入气也。」夫天兵四临，幽都先加，师古曰：「幽都，北方，谓匈奴。」回戈邪指，南越相夷，师古曰：「夷，伤也，一曰平殄也。」靡节西征，羌k东驰。是以遐方疏俗殊邻绝党之域，师古曰：「疏亦远也。邻，邑也。」自上仁所不化，茂德所不绥，莫不F足抗手，请献厥珍，师古曰：「F，举也，音矫。」使海内澹然，师古曰：「澹，安也，音徒滥反。」永亡边城之灾，金革之患。「今朝廷纯仁，遵道显义，并包书林，圣风云靡；师古曰：「靡，合韵音武义反。」英华沈浮，洋溢八区，普天所覆，莫不沾濡；士有不谈王道者则樵夫笑之。师古曰：「樵夫，采樵之人。」故意者以为事罔隆而不杀，物靡盛而不亏，师古曰：「罔、靡，皆无也。杀，衰也。音所例反。」故平不肆险，安不忘危。服虔曰：「肆，弃也。」师古曰：「肆，放也，不放心於险而尝思念也。」乃时以有年出兵，整舆竦戎，师古曰：「有年，有丰年也。因丰年而时出兵也。竦，劝也。」振师五g，习马长杨，师古曰：「振亦整也。g与柞同。」简力狡兽，校武票禽。师古曰：「校，计量也。票禽，轻疾之禽也。票音频妙反，又音匹妙反。」乃萃然登南山，瞰乌弋，晋灼曰：「萃，集也。」服虔曰：「三十六国，乌弋最在其西。」师古曰：「瞰，远视也。音口滥反。」西厌月ゼ，东震日域。服虔曰：「ゼ音窟穴。月ゼ，月所生也。」师古曰：「日域，日初出之处也。厌音一涉反。」又恐後世迷於一时之事，常以此取国家之大务，淫荒田猎，陵夷而不御也，师古曰：「御，止也。」是以车不安轫，日未靡旃，从者仿佛，　属而还；张晏曰：「从者见仿佛，委释回旋。」师古曰：「车不安轫，未及止也。日未靡旃，不移景也。仿佛读曰仿佛。　，古委字也。属音之欲反。还读曰旋也。」亦所以奉太宗之烈，遵文武之度，复三王之田，反五帝之虞；师古曰：「虞与娱同，合韵音牛具反。」使农不辍i，工不下机，师古曰：「i，摩田之器也。音忧。」婚姻以时，男女莫违；师古曰：「已解於上也。」出恺弟，行简易，矜劬劳，休力役；师古曰：「易，合韵音弋赤反。」见百年，存孤弱，帅与之，同苦乐。然後陈钟鼓之乐，鸣磬之和，建碣l之，孟康曰：「碣l，刻猛兽为之，故其形碣l而盛怒也。」师古曰：「，古　字。，小鼓也。碣音一辖反。l音辖。」拮隔鸣球，掉八列之舞；师古曰：「拮隔，击考也。鸣球，玉磬也。掉，摇也，摇身而舞也。一曰：拮隔，弹鼓也。鸣球，以玉饰琴瑟也。拮音居黠反。球音求，又音虬。掉音徒钓反。」酌允铄，肴乐胥，张晏曰：「允，信也。铄，美也。言酌信义以当酒，帅礼乐以为肴也。」师古曰：「小雅车攻之诗曰『允矣君子，展也大成』，周颂酌之诗曰『於铄王师』，小雅桑扈之诗曰『君子乐胥』，故引之为言也。胥音先吕反。」听庙中之雍雍，受神人之福祜；师古曰：「大雅思齐之诗曰『雍雍在宫，肃肃在庙』，小雅桑扈之诗曰『受天之祜』。祜，福也，音户。」歌投颂，吹合雅。其勤若此，故真神之所劳也。师古曰：「大雅旱麓之诗曰『恺弟君子，神所劳矣』。劳谓劳来之，犹言劝勉也，故雄引之云。劳音郎到反。」方将俟元符，师古曰：「元，善也。符，瑞也。」以禅梁甫之基，增泰山之高，延光于将来，比荣乎往号，岂徒欲淫览浮观，驰骋　稻之地，周流梨栗之林，蹂践刍荛，夸诩众庶，盛P之收，多麋鹿之获哉！且盲不见咫尺，而离娄烛千里之隅；师古曰：「离娄，古明目者。一号离朱。烛，照也。」客徒爱胡人之获我禽兽，曾不知我亦已获其王侯。」言未卒，墨客降席再拜稽首曰：「大哉体乎！允非小子之所能及也。师古曰：「允，信也。」乃今日发蒙，廓然已昭矣！」哀帝时丁、傅、董贤用事，诸附离之者或起家至二千石。师古曰：「离，著也，音丽。」时雄方草太玄，有以自守，泊如也。师古曰：「泊，安静也，音步各反。」或　雄以玄尚白，师古曰：「玄，黑色也。言雄作之不成，其色犹白，故无禄位也。」而雄解之，号曰解　。其辞曰：客　扬子曰：「吾闻上世之士，人纲人纪，师古曰：「为众人之纲纪也。」不生则已，生则上尊人君，下荣父母，析人之圭，儋人之爵，师古曰：「析亦分也。儋，荷负也。」怀人之符，分人之禄，纡青　紫，朱丹其毂。师古曰：「青紫谓绶之色也。纡，萦也。　，曳也。　音吐贺反，又音徒可反。」今子幸得遭明盛之世，处不讳之朝，与群贤同行，师古曰：「同行谓同行列。」历金门上玉堂有日矣，应劭曰：「金门，金马门也。」晋灼曰：「黄图有大玉堂、小玉堂殿也。」曾不能画一奇，出一策，上说人主，下谈公卿。目如耀星，舌如电光，壹从壹衡，论者莫当，师古曰：「从音子容反。」顾而作太玄五千文，师古曰：「顾，反也。」支叶扶疏，独说十余万言，师古曰：「扶疏，分布也。」深者入黄泉，高者出苍天，大者含元气，纤者入无伦，师古曰：「纤微之甚，无等伦。」然而位不过侍郎，擢才给事黄门。师古曰：「才，浅也，言仅得之也。才音才。」意者玄得毋尚白乎？何为官之拓落也？」师古曰：「拓落，不耦也。拓音托。」扬子笑而应之曰：「客徒欲朱丹吾毂，不知一跌将赤吾之族也！师古曰：「跌，足失厝也。见诛杀者必流血，故云赤族。跌音徒结反。」往者周罔解结，群鹿争逸，师古曰：「谓战国时诸侯也。」离为十二，合为六七，师古曰：「十二，谓鲁、卫、齐、楚、宋、郑、燕、秦、韩、赵、魏、中山也。六七者，齐、赵、韩、魏、燕、楚六国及秦为七也。」四分五剖，并为战国。晋灼曰：「道其分离之意，四分则交五而裂如田字。」士无常君，国亡定臣，得士者富，失士者贫，矫翼厉翮，恣意所存，师古曰：「言来去如鸟之飞，各任所息也。」故士或自盛以橐，或凿坏之遁。应劭曰：「自盛以橐，谓范雎也。凿坏，谓颜阖也。鲁君闻颜阖贤，欲以为相，使者往聘，因凿後垣而亡。坏，壁也。」苏林曰：「坏音陪。」师古曰：「又音普回反。」是故驺衍以颉亢而取世资，应劭曰：「衍，齐人也。著书所言皆天事，故齐人曰『谈天衍』。游诸侯，所言则以为迂阔远於事情，然终不屈。尝仕於齐，位至卿。」师古曰：「颉亢，上下不定也。颉音下结反。亢音湖浪反。」孟轲虽连蹇，犹为万乘师。张晏曰：「连蹇，难也，言值世之屯难也。」师古曰：「连音辇。」「今大汉左东海，右渠搜，前番禺，後陶涂。如淳曰：「小国也。」师古曰：「PB马出北海上。今此云後陶涂，则是北方国名也。本国出马，因以为名。今书本陶字有作椒者，流俗所改。」东南一尉，孟康曰：「会稽东部都尉也。」西北一候。孟康曰：「敦煌玉门关候也。」徽以纠墨，制以质呋，师古曰：「言有罪者则系於徽墨，尤恶者则斩以呋质也。徽、纠、墨，皆绳也。质，也。呋，s刃也，音肤。音竹林反。」散以礼乐，风以诗书，师古曰：「风，化也。」旷以岁月，结以倚庐。孟康曰：「在倚庐行服三年也。」应劭曰：「汉律以不为亲行三年服不得选举。」师古曰：「倚庐，倚墙至地而为之，无楣柱。倚音於绮反。」天下之士，雷动云合，鱼鳞杂袭，咸营于八区，师古曰：「八区，八方也。」家家自以为稷契，人人自以为咎繇，戴u垂缨而谈者皆拟於阿衡，师古曰：「u，韬发者也，音山尔反。」五尺童子羞比晏婴与夷吾；师古曰：「夷吾，管仲也。羞比之也，以其不为王者之佐。」当涂者入青云，失路者委沟渠，旦握权则为卿相，夕失势则为匹夫；譬若江湖之雀，勃解之鸟，乘雁集不为之多，双凫飞不为之少。应劭曰：「乘雁，四雁也。」师古曰：「雀字或作　。鸟字或作岛。岛，海中山也，其义两通。乘音食证反。」昔三仁去而殷虚，师古曰：「论语称『微子去之，箕子为之奴，比干谏而死』。孔子曰：『殷有三仁焉。』虚，空也。一曰虚读曰墟，言其亡国为丘墟。」二老归而周炽，应劭曰：「二老，伯夷、太公也。」子胥死而吴亡，种、蠡存而粤伯，师古曰：「伯读曰霸。」五l入而秦喜，乐毅出而燕惧，师古曰：「五l谓百里奚也。买以l羊之皮五，故称五l也。」范雎以折摺而危穰侯，晋灼曰：「摺，古拉字也。」蔡泽虽噤吟而笑唐举。师古曰：「噤吟，z颐之貌。泽从唐举相，谓之曰：『圣人不相，殆先生乎！』泽曰：『吾自知富贵。』噤音钜锦反。吟音鱼锦反。举，合韵音居御反。」故当其有事也，非萧、曹、子房、平、勃、樊、霍则不能安；当其亡事也，章句之徒相与坐而守之，亦亡所患。师古曰：「章句小儒也。患，合韵音胡关反。」故世乱，则圣哲驰骛而不足；世治，则庸夫高枕而有余。「夫上世之士，或解缚而相，孟康曰：「管仲也。」或释褐而傅；孟康曰：「甯戚也。」或倚夷门而笑，应劭曰：「侯嬴也。为夷门卒，秦伐赵，赵求救，无忌将十余人往辞嬴，嬴无所戒。更还，嬴笑之，以谋告无忌也。」或横江潭而渔；（师古）〔服虔〕曰：「渔父也。」师古曰：「江潭而渔，潭音寻，渔，合韵音牛助反。」或七十说而不遇，应劭曰：「孔丘也。」或立谈间而封侯；服虔曰：「薛公也。」或枉千乘於陋巷，应劭曰：「齐有小臣稷，桓公一日三至而不得见，从者曰：『可以止矣！』桓公曰：『士之傲爵禄者，固轻其主，主傲霸王者亦轻其士，纵彼傲爵禄者，吾庸敢傲霸王乎！』遂见之。」或拥帚彗而先驱。应劭曰：「邹衍之燕，昭王郊迎，拥彗为之先驱也。」师古曰：「彗亦以扫者也，音似岁反。」是以士颇得信其舌而奋其笔，师古曰：「信读曰申。」窒隙蹈瑕而无所x也。李奇曰：「君臣上下，有衅罅瑕隙乖离之渐，则可抵而取也。」师古曰：「窒，窒塞也。罅音呼驾反。」当今县令不请士，郡守不迎师，群卿不揖客，将相不a眉；师古曰：「自高抗也。a，低也。」言奇者见疑，行殊者得辟，师古曰：「辟，罪法。」是以欲谈者宛舌而固声，欲行者拟足而投迹。师古曰：「宛，屈也。固，闭也。拟，疑也。」乡使上世之士处今，师古曰：「乡读曰向。」策非甲科，行非孝廉，举非方正，独可抗疏，时道是非，师古曰：「抗，举也，谓上之也。疏者，疏条其事而言之。疏音所据反。」高得待诏，下触闻罢，师古曰：「报闻而罢之。」又安得青紫？「且吾闻之，炎炎者灭，隆隆者绝；观雷观火，为盈为实，天收其声，地藏其热。师古曰：「炎炎，火光也。隆隆，雷声也。人之观火听雷，谓其盈实，终以天收雷声，地藏火热，则为虚无。言极盛者亦灭亡也。」高明之家，鬼瞰其室。李奇曰：「鬼神害盈而福谦也。」师古曰：「瞰，视也。音口滥反。」攫者亡，默默者存；师古曰：「攫，妄有搏执牵引也。音女居反。」位极者宗危，自守者身全。是故知玄知默，守道之极；爰清爰静，游神之廷；师古曰：「静，合韵音才性反。」惟寂惟寞，守德之宅。世异事变，人道不殊，彼我易时，未知何如。李奇曰：「或能胜之。」今子乃以鸱枭而笑凤皇，执i蜓而　龟龙，师古曰：「i蜓，蜥蜴也。i音乌典反。蜓音殄。」不亦病乎！子徒笑我玄之尚白，吾亦笑子之病甚，不遭臾跗、扁鹊，师古曰：「二人皆古之良医也。跗音甫无反。」悲夫！」客曰：「然则靡玄无所成名乎？师古曰：「靡亦无。」范、蔡以下何必玄哉？」扬子曰：「范雎，魏之亡命也，折胁拉髂，免於徽索，师古曰：「髂，骨也。徽，绳也。髂音格。」翕肩蹈背，扶服入橐，师古曰：「翕，敛也。服音蒲北反。」激昂万乘之主，如淳曰：「昂，怒也。言秦安得王，独太后穰侯耳。」师古曰：「昂读曰仰。」界泾阳抵穰侯而代之，苏林曰：「抵音纸。界，间其兄弟使疏。」应劭曰：「泾阳，秦昭王弟，贵用事也。」当也。师古曰：「言当其际。」蔡泽，山东之匹夫也，z颐折O，涕シ流沫，师古曰：「z，曲颐也，音钦。」西揖疆秦之相，~其咽，炕其气，附其背而夺其位，张晏曰：「蔡泽说范雎以功成身退，祸福之机。适值雎有间於王，因荐以自代。」师古曰：「~谓急持之。咽，颈也。炕，绝也。咽音一千反。炕音抗。」时也。师古曰：「遇其时。」天下已定，金革已平，都於雒阳，娄敬委辂脱挽，掉三寸之舌，师古曰：「辂音胡格反。挽音晚。掉音徒钓反。解在刘敬传。」建不拔之策，举中国徙之长安，师古曰：「不拔，谓其坚固不拔也。中国谓京师。」适也。师古曰：「中其适。」五帝垂典，三王传礼，百世不易，叔孙通起於⒐闹间，师古曰：「⒁翩凇！菇饧淄陡辏遂作君臣之仪，得也。师古曰：「得其所。」甫刑靡敝，秦法酷烈，师古曰：「靡，散也，音縻。」圣汉权制，而萧何造律，宜也。师古曰：「合其宜。」故有造萧何律於唐虞之世，则R矣；师古曰：「R，乖也，音布内反。」有作叔孙通仪於夏殷之时，则惑矣；有建娄敬之策於成周之世，则缪矣；有谈范、蔡之说於金、张、许、史之间，则狂矣。〔夫〕萧规曹随，师古曰：「随，从也。言萧何始作规模，曹参因而从之。」留侯画策，陈平出奇，功若泰山，向若sP，师古曰：「s音氐。巴蜀人名山旁堆欲堕落曰s。应劭以为天水陇氐，失之矣。氐音丁礼反。」唯其人之赡知哉，亦会其时之可为也。师古曰：「非唯其人赡知，乃会时之可为也。」故为可为於可为之时，则从；为不可为於不可为之时；则凶。夫蔺先生收功於章台，孟康曰：「秦昭王、赵成王饮於此台，蔺相如前折昭王也。」晋灼曰：「相如献璧於此台。」师古曰：「晋说是也，谓赍璧入秦，秦不与赵地，相如诡取其璧，使人间以归赵也。史记始皇本纪云章台在渭南，而秦、赵会饮乃在黾池，非章台也，孟说失之。」四皓采荣於南山，师古曰：「荣者，谓声名也。一曰，荣谓草木之英，采取以充食。」公孙创业於金马，孟康曰：「公孙弘对策金马门。」票骑发迹於祁连，师古曰：「霍去病也。祁音止夷反。」司马长卿窃訾於卓氏，东方朔割（名）〔炙〕於细君。师古曰：「割，损也。言以肉归遗细君，是损割其名。」仆诚不能与此数公者并，故默然独守吾太玄。」雄以为赋者，将以风也，师古曰：「风读曰讽，下以讽刺上也。」必推类而言，极丽靡之辞，闳侈钜衍，竞於使人不能加也，师古曰：「言专为广大之言。」既乃归之於正，然览者已过矣。师古曰：「言其末篇反从之正道，故观览之者但得浮华，而无益於讽谏也。」往时武帝好神仙，相如上大人赋，欲以风，师古曰：「风读曰讽。」帝反缥缥有陵云之志。师古曰：「缥音匹昭反。」繇是言之，赋劝而不止，明矣。师古曰：「繇读与由同。」又颇似俳优淳于髡、优孟之徒，师古曰：「髡、孟皆滑稽。」非法度所存，贤人君子诗赋之正也，於是辍不复为。师古曰：「辍，止也。」而大潭思浑天，师古曰：「潭，深也。浑天，天象也。浑音胡昆反。」参摹而四分之，苏林曰：「三（拆）〔析〕而四分天之宿度甲乙也。」极於八十一。旁则三摹九据，晋灼曰：「据，今据字也。据犹位也，处也。」极之七百二十九赞，亦自然之道也。故观易者，见其卦而名之；观玄者，数其画而定之。玄首四重者，非卦也，数也。其用自天元推一昼一夜阴阳数度律历之纪，九九大运，与天终始。故玄三方、九州、二十七部、八十一家、二百四十三表、七百二十九赞，分为三卷，曰一二三，与泰初历相应，亦有颛顼之历焉。ゾ之以三策，苏林曰：「三三而分之。」师古曰：「ゾ音食列反。」关之以休咎，l之以象类，晋灼曰：「l，杂也。」师古曰：「l，并也。音并。」播之以人事，师古曰：「播，布也。」文之以五行，拟之以道德仁义礼知。无主无名，要合五经，苟非其事，文不虚生。为其泰曼漶而不可知，张揖曰：「曼音满。漶音缓。」师古曰：「曼漶，不分别貌，犹言蒙鸿也。曼音莫干反。漶音奂。」故有首、冲、错、测、~、莹、数、文、ソ、图、告十一篇，晋灼曰：「~音离。」服虔曰：「ソ音睨。」师古曰：「~音ぁ！菇砸越獍玄体，离散其文，章句尚不存焉。师古曰：「玄中之文虽有章句，其旨深妙，尚不能尽存，故解剥而离散也。」玄文多，故不著；观之者难知，学之者难成。客有难玄大深，众人之不好也，雄解之，号曰解难。其辞曰：客难扬子曰：「凡著书者，为众人之所好也，美味期乎合口，工声调於比耳。师古曰：「比，和也，音频二反。」今吾子乃抗辞幽说，闳意眇指，师古曰：「眇读曰妙。」独驰骋於有亡之际，而陶冶大炉，旁薄群生，师古曰：「旁薄犹言荡薄也。」历览者兹年矣，而殊不寤。师古曰：「兹，益也。兹年，言其久也。不寤，不晓其意。」费精神於此，而烦学者於彼，师古曰：「读曰但。」譬画者画於无形，弦者放於无声，殆不可乎？」师古曰：「放，依也。殆，近也。放音甫往反。」扬子曰：「俞。师古曰：「俞，然也。音逾。」若夫闳言崇议，幽微之涂，盖难与览者同也。昔人有观象於天，视度於地，察法於人者，天丽且弥，地普而深，师古曰：「丽，著也，日月星辰之所著也。弥，广也。普，遍也。」昔人之辞，乃玉乃金。师古曰：「贞实美丽如金玉也。」彼岂好为艰难哉？势不得已也。师古曰：「已，此也。」独不见夫翠虬绛螭之将登天，师古曰：「虬、螭，解并在前。」必耸身於仓梧之渊；不阶浮云，翼疾风，虚举而上升，则不能亟焊穑腾九闳。师古曰：「兀币病＝焊穑上清之气也。腾，升也。九闳，九天之门。匾絷。币艟幼惴础！谷赵轮经不千里，则不能烛六合，耀八；形之美者不可棍於世俗之目，师古曰：「烛，照也。六合，谓天地四方。八，八方之纲维也。音宏。」泰山之高不A，则不能逶贫散RA。师古曰：「A，高貌也。澹盛也。澹云气貌。RA，气上出也。A音樵尧。乱舨。逡粢豢追础R音许昭反。」是以宓牺氏之作易也，师古曰：「宓音伏。」绵络天地，经以八卦，文王附六爻，师古曰：「因而重之。」孔子错其象而彖其辞，然後发天地之臧，定万物之基。典谟之篇，雅颂之声，不温纯深润，则不足以扬鸿烈而章缉熙。师古曰：「造化鸿大也。烈，业也。缉熙，光明也。」盖胥靡为宰，李奇曰：「造化之神，宰割万物也。」张晏曰：「胥，相也。靡，无也。言相师以无为作宰者也。」寂寞为尸；李奇曰：「道化以寂寞为主。」大味必淡，大音必希；师古曰：「淡谓无至味也，音徒滥反。」大语叫叫，大道低回。师古曰：「叫叫，远声也。低回，纡衍也。」是以声之眇者不可同於众人之耳，〔师古曰〕：「眇读曰妙」。」师古曰：「棍亦同也，音胡本反。」辞之衍者不可齐於庸人之听。师古曰：「衍，旁广也。」今夫弦者，高张急徽，追趋逐耆，则坐者不期而附矣；师古曰：「徽，琴徽也，所以表发抚抑之处。追趋逐耆，随所趋向爱嗜而追逐之也。趋读曰趣。耆读曰嗜。」试为之施咸池，揄六茎，发（萧）〔箫〕韶，咏九成，则莫有和也。师古曰：「揄，引也。和，应也。揄音逾。和音胡卧反。」是故锺期死，伯牙绝弦破琴而不肯与众鼓；师古曰：「解在司马迁传。」L人亡，则匠石辍斤而不敢妄邸７虔曰：「L，古之善涂I者也。施广领大袖以仰涂，而领袖不污。有小飞泥误著其鼻，因令匠石挥斤而郏知匠石之善郏故敢使之也。」师古曰：「I即今之仰泥也。L，^拭也，故谓涂者为L人。L音乃高反，又音乃回反。今书本L字有作郢者，流俗改之。I音许既反。」师旷之调锺，　知音者之在後也；应劭曰：「晋平公锺，工者以为调矣，师旷曰：『臣窃听之，知其不调也。』至於师涓，而果知锺之不调。是师旷欲善调之锺，为後世之有知音。」孔子作春秋，几君子之前睹也。师古曰：「几读曰冀。」老聃有遗言，贵知我者希，师古曰：「老子德经云：『知我者希，则我贵矣。』」此非其操与！」师古曰：「与读曰欤。」雄见诸子各以其知舛驰，师古曰：「舛，相背。」大氐诋訾圣人，即为怪迂，析辩诡辞，以挠世事，师古曰：「大氐，大归也。诋訾，毁也。迂，远也。析，分也。诡，异也。言诸子之书，大归皆非毁周孔之教，为巧辩异辞以搅乱时政也。訾音紫。迂音于。挠音火高反，其字从手也。」虽小辩，终破大道而或众，使溺於所闻而不自知其非也。及太史公记六国，历楚汉，（记）〔讫〕麟止，不与圣人同，是非颇谬於经。师古曰：「颇音普我反。」故人时有问雄者，常用法应之，撰以为十三卷，师古曰：「撰与撰同。」象论语，号曰法言。法言文多不著，独著其目：师古曰：「雄（以）〔有〕序，著篇之意。」天降生民，倥侗颛蒙，郑氏曰：「童蒙无所知也。」师古曰：「倥音空。侗音同。颛与专同。」恣于情性，聪明不开，训诸理。师古曰：「训，告也。」撰学行第一。降周迄孔，成于王道，师古曰：「周，周公旦也。迄，至也。孔，孔子也。言自周公以降至於孔子，设教垂法，皆帝王之道。」终後诞章乖离，诸子图微。师古曰：「言其後浇末，虚诞益章，乖於七十弟子所谋微妙之言。」撰吾子第二。事有本真，陈施於亿，李奇曰：「布陈於亿万事也。」动不克咸，李奇曰：「不能皆善也。」本诸身。撰修身第三。芒芒天道，在昔圣考，李奇曰：「圣人能成天道。」过则失中，不及则不至，不可奸罔。苏林曰：「罔，诬也。言不可作奸诬於圣道。」撰问道第四。神心U，经纬万方，师古曰：「鞫劣牒鐾。」事系诸道德仁谊礼。撰问神第五。明哲煌煌，旁烛亡疆，师古曰：「煌煌，盛貌也。烛，照也。无疆犹无极也。」逊于不虞，以保天命。李奇曰：「常行逊顺，备不虞。」撰问明第六。假言周于天地，赞于神明，师古曰：「假，至也。」幽弘横广，绝于迩言。李奇曰：「理过近世人之言也。」撰寡见第七。圣人　明渊懿，继天测灵，冠于群伦，经诸范。师古曰：「经，常也。范，法也。」撰五百邓展曰：「五百岁圣人一出。」第八。立政鼓众，动化天下，莫上於中和，邓展曰：「鼓亦动也。」中和之发，在於哲民情。师古曰：「哲，知也。」撰先知第九。仲尼以来，国君将相卿士名臣参差不齐，师古曰：「言志业不同也。参音初林反。」壹概诸圣。师古曰：「〔一〕以圣人大道概平。概音工代反。」撰重黎第十。仲尼之後，讫于汉道，德行颜、闵，股肱萧、曹，爰及名将尊卑之条，称述品藻。师古曰：「品藻者，定其差品及文质。」撰渊骞第十一。君子纯终领闻，李奇曰：「领理所闻也。」师古曰：「纯，善也。领，令也。闻，名也。言君子之道能善於终而不失令名。」蠢迪检押，师古曰：「蠢，动也。迪，道也，由也。检押犹隐括也。言动由检押也。音狎。」旁开圣则。撰君子第十二。孝莫大於宁亲，宁亲莫大於宁神，宁神莫大於四表之欢心。师古曰：「宁，安也。言大孝之在於尊严考，安其神灵。所以得然者，以得四方之外欢心。」撰孝至第十三。赞曰：雄之自序云尔。师古曰：「自法言目之前，皆是雄本自序之文也。」初，雄年四十余，自蜀来至游京师，大司马车骑将军王音奇其文雅，召以为门下史，荐雄待诏，岁余，奏羽猎赋，除为郎，给事黄门，与王莽、刘歆并。哀帝之初，又与董贤同官。当成、哀、平间，莽、贤皆为三公，权倾人主，所荐莫不拔擢，而雄三世不徙官。及莽篡位，谈说之士用符命称功德获封爵者甚众，雄复不侯，以耆老久次转为大夫，恬於势利乃如是。师古曰：「恬，安也。」实好古而乐道，其意欲求文章成名於後世，以为经莫大於易，故作太玄；传莫大於论语，作法言；史篇莫善於仓颉，作训纂；箴莫善於虞箴，作州箴；晋灼曰：「九州之箴也。」赋莫深於离骚，反而广之；辞莫丽於相如，作四赋：皆斟酌其本，相与放依而驰骋云。师古曰：「放音甫往反。」用心於内，不求於外，於时人皆髦；师古曰：「饔牒鐾，谓轻也。」唯刘歆及范逡敬焉，师古曰：「逡音千旬反。」而桓谭以为绝伦。师古曰：「无比类。」王莽时，刘歆、甄丰皆为上公，莽既以符命自立，即位之後欲绝其原以神前事，而丰子寻、歆子芬复献之。师古曰：「芬亦字也。音扶云反。」莽诛丰父子，投芬四裔，辞所连及，便收不请。师古曰：「不须奏请。」时雄校书天禄阁上，治狱使者来，欲收雄，雄恐不能自免，乃从阁上自投下，几死。师古曰：「几音钜依反。」莽闻之曰：「雄素不与事，何故在此？」师古曰：「与读曰豫。」间请问其故，师古曰：「使人密问之。」乃刘芬尝从雄学作奇字，师古曰：「古文之异者。」雄不知情。师古曰：「不知献符命之事也。」有诏勿问。然京师为之语曰：「惟寂寞，自投阁；爰清静，作符命。」师古曰：「以雄解　之言讥之也。今流俗本云：『惟寂惟寞，自投於阁；爰清爰静，作符命。』妄增之。」雄以病免，复召为大夫。家素贫，耆酒，师古曰：「耆读曰嗜。」人希至其门。时有好事者载酒肴从游学，而钜鹿侯芭常从雄居，服虔曰：「芭音葩。」受其太玄、法言焉。刘歆亦尝观之，谓雄曰：「空自苦！今学者有禄利，然尚不能明易，又如玄何？师古曰：「言无奈之何。」吾恐後人用覆酱瓿也。」师古曰：「瓿音部。小Z也。」雄笑而不应。年七十一，天凤五年卒，侯芭为起坟，丧之三年。时大司空王邑、纳言严尤闻雄死，谓桓谭曰：「子尝称扬雄书，岂能传於後世乎？」谭曰：「必传。顾君与谭不及见也。师古曰：「顾，念也。」凡人贱近而贵远，亲见扬子云禄位容貌不能动人，故轻其书。昔老聃著虚无之言两篇，师古曰：「谓道德经也。」薄仁义，非礼学，然後世好之者尚以为过於五经，自汉文景之君及司马迁皆有是言。今扬子之书文义至深，而论不诡於圣人，师古曰：「诡，违也。圣人谓周公、孔子。」若使遭遇时君，更阅贤知，为所称善，师古曰：「更音工衡反。」则必度越诸子矣。」师古曰：「度，过也。」诸儒或讥以为雄非圣人而作经，犹春秋吴楚之君僭号称王，盖诛绝之罪也。师古曰：「绝谓无胤嗣也。」自雄之没至今四十余年，其法言大行，而玄终不显，然篇籍具存。
汉书卷八十八儒林传第五十八
古之儒者，博学六艺之文。师古曰：「六艺谓易、礼、乐，诗、书、春秋。」六（学）〔艺〕者，王教之典籍，先圣所以明天道，正人伦，致至治之成法也。周道既衰，坏於幽厉，礼乐征伐自诸侯出，陵夷二百余年而孔子兴，师古曰：「陵夷，言渐~替。」以圣德遭季世，知言之不用而道不行，乃叹曰：「凤鸟不至，河不出图，吾已矣夫！」师古曰：「论语载孔子之言也。凤鸟、河图，皆王者之瑞。自伤有德而无位，故云已矣。」「文王既没，文不在兹乎？」师古曰：「言文王久已没矣，文章之事岂不在此乎？盖自谓也。亦见论语。」於是应聘诸侯，以答礼行谊。师古曰：「答礼，谓有问礼者则为应答而申明之。」西入周，南至楚，畏匡厄陈，师古曰：「匡，邑名，即陈留匡城县。孔子貌类阳货，阳货尝有怨於匡，匡人见孔子，以为阳货也，故围而欲害之，後得免耳。厄陈，谓在陈绝粮也。」奸七十余君。师古曰：「奸音干。」适齐闻韶，三月不知肉味；师古曰：「美舜乐之善也。」自卫反鲁，然後乐正，雅颂各得其所。师古曰：「自卫反鲁，谓哀十一年也。是时道衰乐废，孔子还修正之，故雅颂各得其所。」究观古今之篇籍，乃称曰：「大哉，尧之为君也！唯天为大，唯尧则之。师古曰：「言尧所行皆法天。」巍巍乎其有成功也，焕乎其有文章（也）！」师古曰：「巍巍者，高貌。焕，明也。」又（云）〔曰〕：「周监於二（世）〔代〕，郁郁乎文哉！吾从周。」师古曰：「言周追视夏殷二代之制而损益之，故礼文大备也。郁郁，文章盛貌。自此以上，孔子之言，皆见论语。」於是叙书则断尧典，师古曰：「谓尚书起自尧典也。」称乐则法韶舞，师古曰：「论语云颜回问为邦，子曰：『行夏之时，乘殷之辂，服周之冕，乐则韶舞，放郑声。』韶，舜乐也，孔子叹其尽善尽美，故欲用之。」论诗则首周南。师古曰：「以关雎为始也。」缀周之礼，因鲁春秋，举十二公行事，绳之以文武之道，成一王法，师古曰：「绳谓治正之。」至获麟而止。盖晚而好易，读之韦编三绝，而为之传。师古曰：「编，所以联次简也。言爱玩之甚，故编简之韦为之三绝也。传谓彖、象、系辞、文言、说卦之属。」皆因近圣之事，以（音以）立先王之教，故曰：「述而不作，信而好古；」「下学而上达，知我者其天乎！」师古曰：「皆论语载孔子之言也。作者之谓圣，述者之谓明。故孔子自谦，言我但述者耳。下学上达，谓下学人事，上达天命也。行不违天，故唯天知我也。」仲尼既没，七十子之徒散游诸侯，师古曰：「七十子，谓弟子者七十七人也。称七十者，但言其成数也。」大者为卿相师傅，小者友教士大夫，或隐而不见。故子张居陈，师古曰：「子张姓颛孙，名师。」澹台子羽居楚，师古曰：「子羽姓澹台，名灭明。澹音徒甘反。」子夏居西河，师古曰：「子夏姓卜，名商。」子贡终於齐。师古曰：「子贡姓端木，名赐。」如田子方、段干木、吴起、禽滑又属，皆受业於子夏之伦，为王者师。师古曰：「子方以下皆魏人也。滑音于拔反。右衾搿！故鞘保独魏文侯好学。天下并争於战国，儒术既黜焉，然齐鲁之间学者犹弗废，至於威、宣之际，孟子、孙卿之列咸遵夫子之业而润色之，以学显於当世。邓展曰：「威、宣，齐二王。」及至秦始皇兼天下，燔诗书，杀术士，师古曰：「燔，焚也。今新丰县温汤之处号愍儒乡，温汤西南三里有马谷，谷之西岸有坑，古老相传以为秦坑儒处也。卫宏诏定古文官书序云：『秦既焚书，患苦天下不从所改更法，而诸生到者拜为郎，前後七百人，乃密令冬种瓜於骊山坑谷中温处。瓜实成，诏博士诸生说之，人人不同，乃命就视之。为伏机，诗生贤儒皆至焉，方相难不决，因发机，从上填之以土，皆压，终乃无声。』此则闵儒之地，其不谬矣。燔音扶元反。」六学从此缺矣。陈涉之王也，鲁诸儒持孔氏礼器（而）〔往〕归之，於是孔甲为涉博士，卒与俱死。师古曰：「孔光传云：『鲋为陈涉博士，死陈下。』今此云孔甲，将名鲋而字甲也。」陈涉起匹夫，肥适以立号，师古曰：「酚肭同。适读曰谪。」不满岁而灭亡，其事至微浅，然而|绅先生负礼器往委质为臣者何也？以秦禁其业，积怨而发愤於陈王也。及高皇帝诛项籍，引兵围鲁，鲁中诸儒尚讲诵习礼，弦歌之音不绝，岂非圣人遗化好学之国哉？於是诸儒始得修其经学，讲习大射乡饮之礼。叔孙通作汉礼仪，因为奉常，诸弟子共定者，咸为选首，然後喟然兴於学。师古曰：「喟然，叹息貌，音丘位反。」然尚有干戈，平定四海，师古曰：「言陈g、卢绾、韩信、黥布之徒相次反叛征伐也。」亦未皇庠序之事也。师古曰：「皇，暇也。」孝惠、高后时，公卿皆武力功臣。孝文时颇登用，师古曰：「言少用文学之士。」然孝文本好刑名之言。及至孝景，不任儒，窦太后又好黄老术，故诸博士具官待问，未有进者。师古曰：「具官，谓备员而已。」汉兴，言易自淄川田生；言书自济南伏生；言诗，於鲁则申培公，於齐则辕固生，师古曰：「培、固者，其人名；公、生者，其号也。它皆类此。培音陪。」燕则韩太傅；师古曰：「名婴也。」言礼，则鲁高堂生；言春秋，於齐则胡毋生，於赵则董仲舒。及窦太后崩，武安君田`为丞相，黜黄老、刑名百家之言，延文学儒者以百数，而公孙弘以治春秋为丞相封侯，天下学士靡然乡风矣。师古曰：「乡读曰向。」弘为学官，悼道之郁滞，乃请曰：「丞相、御史言：师古曰：「自此以下皆弘奏请之辞。」制曰『盖闻导民以礼，风之以乐。师古曰：「风，化也。」婚姻者，居室之大伦也。师古曰：「伦，理也。」今礼废乐崩，朕甚愍焉，故详延天下方闻之士，咸登诸朝。师古曰：「详，悉也。方，道也。有道及博闻之士也。」其令礼官劝学，讲议洽闻，举遗兴礼，以为天下先。师古曰：「举遗，谓经典遗逸者求而举之。」太常议，予博士弟子，崇乡里之化，以厉贤材焉。』师古曰：「厉，劝勉之也，一曰砥厉也。自此以上，弘所引诏文。」谨与太常臧、博士平等议，师古曰：「臧，孔臧也。」曰：闻三代之道，乡里有教，夏曰校，殷曰庠，周曰序。师古曰：「教，效也。言可效道艺也。」其劝善也，显之朝廷；其惩恶也，加之刑罚。故教化之行也，建首善自京师始，繇内及外。师古曰：「繇音由。由，从也。」今陛下昭至德，开大明，配天地，本人伦，劝学兴礼，崇化厉贤，以风四方，太平之原也。师古曰：「风，化也。」古者政教未洽，不备其礼，请因旧官而兴焉。为博士官置弟子五十人，复其身。师古曰：「复音方目反。」太常择民年十八以上仪状端正者，补博士弟子。郡国县官有好文学，敬长上，肃政教，顺乡里，出入不悖，师古曰：「悖，乖也，音布内反。」所闻，令相长丞上属所二千石。师古曰：「闻谓闻其部属有此人也。令，县令；相，侯相；长，县长；丞，县丞也。二千石谓郡守及诸王相也。」二千石谨察可者，常与计偕，师古曰：「随上计吏俱至京师。」诣太常，得受业如弟子。一岁皆辄课，能通一艺以上，补文学掌故缺；其高第可以为郎中，太常籍奏。师古曰：「为名籍而奏。」即有秀才异等，辄以名闻。其不事学若下材，及不能通一艺，辄罢之，而请诸能称者。师古曰：「谓列其能通艺业而称其任者，奏请补用之也。」臣谨案诏书律令下者，师古曰：「下谓班行也。」明天人分际，通古今之谊，师古曰：「分音扶问反。」文章尔雅，训辞深厚，师古曰：「尔雅，近正也，言诏辞雅正而深厚也。」恩施甚美。小吏浅闻，弗能究宣，亡以明布谕下。以治礼掌故以文学礼义为官，迁留滞。师古曰：「言治礼掌故之官本以有文学习礼义而为之，又所以迁擢留滞之人。」请选择其秩比二百石以上及吏百石通一艺以上补左右内史、大行卒史，师古曰：「左右内史後为左冯翊、右扶风，而大行後为大鸿胪也。」比百石以下补郡太守卒史，皆各二人，师古曰：「内地之郡，郡各补太守卒史二人也。」边郡一人。先用诵多者，不足，择掌故以补中二千石属，苏林曰：「属亦曹史，今县令文书解言属某甲也。」文学掌故补郡属，备员。师古曰：「云备员者，示以升擢之非籍其实用也。」请著功令。师古曰：「新立此条，请以著於功令。功令，篇名，若今选举令。」它如律令。」师古曰：「此外并如旧律令。」制曰：「可。」自此以来，公卿大夫士吏彬彬多文学之士矣。师古曰：「彬彬，文章貌，音斌。」昭帝时举贤良文学，增博士弟子员满百人，宣帝末增倍之。元帝好儒，能通一经者皆复。师古曰：「蠲其徭赋也。复音方目反。」数年，以用度不足，更为设员千人，郡国置五经百石卒史。成帝末，或言孔子布衣养徒三千人，今天子太学弟子少，於是增弟子员三千人。岁余，复如故。平帝时王莽秉政，增元士之子得受业如弟子，勿以为员，师古曰：「常员之外，更开此路。」岁课甲科四十人为郎中，乙科二十人为太子舍人，丙科四十人补文学掌故云。自鲁商瞿子木受易孔子，师古曰：「商瞿，姓也。瞿音衢。」以授鲁桥庇子庸。师古曰：「姓桥，名庇，字子庸。它皆类此。庇音必寐反。」子庸授江东U臂子弓。师古曰：「U，姓也，音韩。」子弓授燕周丑子家。子家授东武孙虞子乘。子乘授齐田何子装。及秦禁学，易为筮卜之书，独不禁，故传受者不绝也。汉兴，田何以齐田徙杜陵，号杜田生，师古曰：「高祖用娄敬之言徙关东大族，故何以旧齐田氏见徙也。初徙时未为杜陵，盖史家本其地追言之也。」授东武王同子中、雒阳周王孙、丁宽、齐服生，皆著易传数篇。师古曰：「田生授王同、周王孙、丁宽、服生四人，而四人皆著易传也。子中，王同字也。中读曰仲。」同授淄川杨何，字叔元，元光中徵为太中大夫。齐即墨成，至城阳相。师古曰：「姓即墨，名成。」广川孟但，为太子门大夫。鲁周霸、莒衡胡、师古曰：「莒人姓衡，名胡也。」临淄主父偃，皆以易至大官。要言易者本之田何。丁宽字子襄，梁人（一王）〔也。初〕梁项生从田何受易，时宽为项生从者，读易精敏，材过项生，遂事何。学成，何谢宽。师古曰：「告令罢去。」宽东归，何谓门人曰：「易以东矣。」师古曰：「言丁宽（行）〔得〕其法术以去。」宽至雒阳，复从周王孙受古义，号周氏传。景帝时，宽为梁孝王将军距吴楚，号丁将军，作易说三万言，训故举大谊而已，师古曰：「故谓经之旨趣也。它皆类此。」今小章句是也。宽授同郡砀田王孙。师古曰：「砀者，梁郡之县也，音唐，又音宕。」王孙授施雠、孟喜、梁丘贺。繇是易有施、孟、梁丘之学。师古曰：「繇与由同。後类此。」施雠字长卿，沛人也。沛与砀相近。雠为童子，从田王孙受易。後雠徙长陵，田王孙为博士，复从卒业，师古曰：「卒，终也。」与孟喜、梁丘贺并为门人。谦让，常称学废，不教授。及梁丘贺为少府，事多，及遣子临分将门人张禹等从雠问。雠自匿不肯见，贺固请，不得已乃授临等。於是贺荐雠：「结发事师数十年，师古曰：「言从结发为童O，即从师学，著其早也。」贺不能及。」诏拜雠为博士。甘露中与五经诸儒杂论同异於石渠阁。师古曰：「三辅故事云石渠阁在未央殿北，以藏秘书也。」雠授张禹、琅邪鲁伯。伯为会稽太守，禹至丞相。禹授淮阳彭宣、沛戴崇子平。崇为九卿，宣大司空。禹、宣皆有传。鲁伯授太山毛莫如少路、师古曰：「姓毛，名莫如，字少路。」琅邪邴丹曼容，著清名。莫如至常山太守。此其知名者也。繇是施家有张、彭之学。孟喜字长卿，东海兰陵人也。父号孟卿，师古曰：「时人以卿呼之，若言公矣。」善为礼、春秋，授后苍、疏广。世所传后氏礼、疏氏春秋，皆出孟卿。孟卿以礼经多，春秋烦杂，乃使喜从田王孙受易。喜好自称誉，得易家候阴阳灾变书，诈言师田生且死时枕喜 
，独传喜，诸儒以此耀之。师古曰：「用为光荣也。」同门梁丘贺疏通证明之，师古曰：「同门，同师学者也。疏通犹言分别也。证明，明其伪也。」曰：「田生绝於施雠手中，时喜归东海，安得此事？」又蜀人赵宾好小数书，後为易，饰易文，以为「箕子明夷，阴阳气亡箕子；箕子者，万物方D兹也。」师古曰：「易明夷卦彖曰：『内文明而外柔顺，以蒙大难。文王以之，利艰贞，晦其明也。内难而能正其志，箕子以之。』而六五爻辞曰：『箕子之明夷，利贞。』此箕子者，谓殷父师说洪范者也，而宾妄为说耳。D兹，言其根D方滋茂也。D音该，又音皆。」宾持论巧慧，易家不能难，皆曰「非古法也」。师古曰：「心不服。」云受孟喜，喜为名之。後宾死，莫能持其说。喜因不肯仞，师古曰：「名之者，承取其名，云实授也。」师古曰：「仞亦名也。仞音刃。」以此不见信。喜举孝廉为郎，曲台署长，师古曰：「曲台，殿名。署者，主供其事也。」病免，为丞相掾。博士缺，众人荐喜。上闻喜改师法，遂不用喜。喜授同郡白光少子、沛翟牧子兄，师古曰：「兄读曰况。」皆为博士。繇是有翟、孟、白之学。梁丘贺字长翁，琅邪诸人也。以能心计，为武骑。从太中大夫京房受易。房者，淄川杨何弟子也。师古曰：「自别一京房，非焦延寿弟子为课吏法者。或书字误耳，不当为京房。」房出为齐郡太守，贺更事田王孙。宣帝时，闻京房为易明，求其门人，得贺。贺时为都司空令，坐事，论免为庶人。待诏黄门数入说教侍中，师古曰：「为诸侍中说经为教授。」以召贺。贺入说，上善之，师古曰：「说於天子之前。」以贺为郎。会八月饮酎，行祠孝昭庙，师古曰：「行谓天子出。」先缝竿方ＭΧ，首垂泥中，师古曰：「挺，引也，剑自然引拔出也。，古地字。」刃乡乘舆车，师古曰：「乡读曰向。」马惊。於是召贺筮之，有兵谋，不吉。上还，使有司侍祠。是时霍氏外孙代郡太守任宣坐谋反诛，师古曰：「霍光传云任宣霍氏之婿，此云外孙，误也。」宣子章为公车丞，亡在渭城界中，夜玄服入庙，居郎间，师古曰：「郎皆皂衣，故章玄服以厕也。」执戟立庙门，待上至，欲为逆。发觉，伏诛。故事，上常夜入庙，其後待明而入，自此始也。贺以筮有应，繇是近幸，为太中大夫，给事中，至少府。为人小心周密，上信重之。年老终官。传子临，亦入说，为黄门郎。甘露中，奉使问诸儒於石渠。临学精孰，专行京房法。琅邪王吉通五经，闻临说，善之。时宣帝选高材郎十人从临讲，吉乃使其子郎中骏上疏从临受易。临代五鹿充宗君孟为少府，骏御史大夫，自有传。充宗授平陵士孙张仲方、师古曰：「姓士孙，名张，字仲方。」沛邓彭祖子夏、齐衡咸长宾。张为博士，至扬州牧，光禄大夫给事中，家世传业；彭祖，真定太傅；咸，王莽讲学大夫。繇是粱丘有士孙、邓、衡之学。京房受易梁人焦延寿。师古曰：「延寿其字，名赣。」延寿云尝从孟喜问易。会喜死，房以为延寿易即孟氏学，翟牧、白生不肯，皆曰非也。至成帝时，刘向校书，考易说，以为诸易家说皆祖田何、杨叔〔元〕、丁将军，大谊略同，唯京氏为异，党焦延寿独得隐士之说，师古曰：「党读曰傥。」托之孟氏，不相与同。房以明灾异得幸，为石显所谮诛，自有传。房授东海殷嘉、河东姚平、河南乘弘，师古曰：「乘，姓也，音食证反。」皆为郎、博士。繇是易有京氏之学。费直字长翁，东莱人也。师古曰：「费音扶味反。」治易为郎，至单父令。师古曰：「单音善。父音甫。」长於卦筮，亡章句，徒以彖象系辞十篇文言解说上下经。琅邪王璜平中能传之。师古曰：「中读曰仲。」璜又传古文尚书。高相，沛人也。治易与费公同时，其学亦亡章句，专说阴阳灾异，自言出於丁将军。传至相，相授子康及兰陵毋将永。康以明易为郎，永至豫章都尉。及王莽居摄，东郡太守翟谊谋举兵诛莽，事未发，康候知东郡有兵，私语门人，门人上书言之。後数月，翟谊兵起，莽召问，对受师高康。莽恶之，以为惑众，斩康。繇是易有高氏学。高、费皆未尝立於学官。
　
伏生，济南人也，张晏曰：「名胜，伏生碑云也。」故为秦博士。孝文时，求能治尚书者，天下亡有，闻伏生治之，欲召。时伏生年九十余，老不能行，於是诏太常，使掌故朝错往受之。师古曰：「卫宏定古文尚书序云『伏生老，不能正言，言不可晓也，使其女传言教错。齐人语多与颍川异，错所不知者凡十二三，略以其意属读而已。』」秦时禁书，伏生壁藏之，其後大兵起，流亡。汉定，伏生求其书，亡数十篇，独得二十九篇，即以教於齐、鲁之间。齐学者由此颇能言尚书，山东大师亡不涉尚书以教。伏生教济南张生及欧阳生。张生为博士，而伏生孙以治尚书徵，弗能明定。是後鲁周霸、雒阳贾嘉颇能言尚书云。师古曰：「嘉者，贾谊之孙也。」欧阳生字和伯，千乘人也。事伏生，授倪宽。宽又受业孔安国，至御史大夫，自有传。宽有俊材，初见武帝，语经学。上曰：「吾始以尚书为朴学，弗好，及闻宽说，可观。」乃从宽问一篇。欧阳、大小夏侯氏学皆出於宽。宽授欧阳生子，世世相传，至曾孙高子阳，为博士。师古曰：「名高，字子阳。」高孙地余长宾以太子中庶子授太子，後为博士，论石渠。元帝即位，地余侍中，贵幸，至少府。戒其子曰：「我死，官属即送汝财物，慎毋受。汝九卿儒者子孙，以廉e著，可以自成。」及地余死，少府官属共送数百万，其子不受。天子闻而嘉之，赐钱百万。地余少子政为王莽讲学大夫。由是尚书世有欧阳氏学。林尊字长宾，济南人也。事欧阳高，为博士，论石渠。後至少府、太子太傅，授平陵平当、梁陈翁生。当至丞相，自有传。翁生信都太傅，家世传业。由是欧阳有平、陈之学。翁生授琅邪殷崇、楚国龚胜。崇为博士，胜右扶风，自有传。而平当授九江朱普公文、上党鲍宣。普为博士，宣司隶校尉，自有传。徒众尤盛，知名者也。
夏侯胜，其先夏侯都尉，从济南张生受尚书，以传族子始昌。始昌传胜，胜又事同郡　卿。师古曰：「　音奸。」　卿者，倪宽门人。胜传从兄子建，建又事欧阳高。胜至长信少府，建太子太傅，自有传。由是尚书有大小夏侯之学。周堪字少卿，齐人也。与孔霸俱事大夏侯胜。霸为博士。堪译官令，论於石渠，经为最高，後为太子少傅，而孔霸以太中大夫授太子。及元帝即位，堪为光禄大夫，与萧望之并领尚书事，为石显等所谮，皆免官。望之自杀，上愍之，乃擢堪为光禄勋，语在刘向传。堪授牟卿及长安许商长伯。牟卿为博士。霸以帝师赐爵号褒成君，传子光，亦事牟卿，至丞相，自有传。由是大夏侯有孔、许之学。商善为算，著五行论历，四至九卿，号其门人沛唐林子高为德行，平陵吴章伟君为言语，重泉王吉少音为政事，齐炔钦幼卿为文学。师古曰：「依孔子目弟子颜回以下为四科也。炔音桂。」王莽时，林、吉为九卿，自表上师冢，大夫博士郎吏为许氏学者，各从门人，会车数百两，儒者荣之。钦、章皆为博士，徒众尤盛。章为王莽所诛。张山拊字长宾，平陵人也。师古曰：「拊音肤。」事小夏侯建，为博士，论石渠，至少府。授同县李寻、郑宽中少君、山阳张无故子儒、信都秦恭延君、陈留假仓子骄。无故善修章句，为广陵太傅，守小夏侯说文。恭增师法至百万言，师古曰：「言小夏侯本所说之文不多，而秦恭又更增益，故至百万言也。」为城阳内史。仓以谒者论石渠，至胶东相。寻善说灾异，为骑都尉，自有传。宽中有　材，以博士授太子，成帝即位，赐爵关内侯，食邑八百户，迁光禄大夫，领尚书事，甚尊重。会疾卒，谷永上疏曰：「臣闻圣王尊师傅，褒贤　，显有功，生则致其爵禄，死则异其礼谥。昔周公薨，成王葬以变礼，而当天心。师古曰：「周公死，成王欲葬之於成周，天乃雷雨以风，禾尽偃，大木斯拔。国大恐。王乃葬周公於毕，示不敢臣也。事见尚书大传，而与古文尚书不同。」公叔文子卒，卫侯加以界@活著为後法。师古曰：「公叔文子，卫大夫公叔发也。文子卒，其子请谥於君。君曰：『昔者卫国凶饥，夫子为粥与国之饿者，不亦惠乎？卫国有难，夫子以其死卫寡人，不亦贞乎？夫子听卫国之政，修其班制，以与四邻交，卫国社稷不辱，不亦文乎？谓夫子贞惠文子。』事见礼记檀弓。」近事，大司空朱邑、右扶风翁归德茂夭年，孝宣皇帝愍册厚赐，赞命之臣靡不激扬。师古曰：「赞，佐也。」关内侯郑宽中有颜子之美质，包商、偃之文学，师古曰：「论语云『文学子游、子夏』。商，子夏名。偃，子游名。」严然总五经之眇论，立师傅之显位，师古曰：「严与俨同。眇读曰妙。」入则乡唐虞之闳道，王法纳乎圣听，师古曰：「乡读曰向。闳，大也。言陈圣王之法，闻於天子。」出则参冢宰之重职，功列施乎政事，退食自公，私门不开，师古曰：「『退食自公』，召南羔羊诗之辞，言贬退所食之禄，而从至公之道也。」散赐九族，田亩不益，德配周召，忠合羔羊，未得登司徒，有家臣，师古曰：「司徒，掌礼教之官，言宽中学行堪为之也。家臣，若今诸公国官及府佐也。」卒然早终，尤可悼痛！师古曰：「卒读曰猝。」臣愚以为宜加其葬礼，赐之令谥，师古曰：「令，善也。」以章尊师褒贤显功之德。」上吊赠宽中甚厚。由是小夏侯有郑、张、秦、假、李氏之学。宽中授东郡赵玄，无故授沛唐尊，恭授鲁冯宾。宾为博士，尊王莽太傅，玄哀帝御史大夫，至大官，知名者也。孔氏有古文尚书，孔安国以今文字读之，因以起其家逸书，得十余篇，盖尚书兹多於是矣。遭巫蛊，未立於学官。安国为谏大夫，授都尉朝，服虔曰：「朝名，都尉姓。」而司马迁亦从安国问故。迁书载尧典、禹贡、洪范、微子、金g诸篇，多古文说。都尉朝授胶东庸生。庸生授清河胡常少子，师古曰：「少子，亦常字也。」以明谷梁春秋为博士、部刺史，又传左氏。常授虢徐敖。敖为右扶风掾，又传毛诗，授王璜、平陵涂恽子真。子真授河南桑钦君长。王莽时，诸学皆立。刘歆为国师，璜、恽等皆贵显。世所传百两篇者，出东莱张霸，分析合二十九篇以为数十，又采左氏传、书叙为作首尾，凡百二篇。篇或数简，文意浅陋。成帝时求其古文者，霸以能为百两徵，以中书校之，非是。师古曰：「以霸私增加分析，故与中书之文不同也。中书，天子所藏之书也。」霸辞受父，父有弟子尉氏樊并。时太中大夫平当、侍御史周敞劝上存之。师古曰：「存者，立其学。」後樊并谋反，乃黜其书。申公，鲁人也。少与楚元王交俱事齐人浮丘伯受诗。汉兴，高祖过鲁，申公以弟子从师人见于鲁南宫。吕太后时，浮丘伯在长安，楚元王遣子郢与申公俱卒学。师古曰：「郢即郢客也。」元王薨，郢嗣立为楚王，令申公傅太子戊。戊不好学，病申公。师古曰：「患苦也。」及戊立为王，胥靡申公。师古曰：「胥靡，相系而作役，解具在楚元王传也。」申公愧之，归鲁退居家教，终身不出门。复谢宾客，师古曰：「身即不出门，非受业弟子，其它宾客来者又谢遣之，不与相见也。」独王命召之乃往。弟子自远方至受业者千余人，申公独以诗经为训故以教，亡传，师古曰：「口说其指，不为解说之传。」疑者则阙弗传。兰陵王臧既从受诗，已通，事景帝为太子少傅，免去。武帝初即位，臧乃上书宿卫，累迁，一岁至郎中令。及代赵绾亦尝受诗申公，为御史大夫。绾、臧请立明堂以朝诸侯，不能就其事，师古曰：「就，成也。」乃言师申公。於是上使使束帛加璧，安车以蒲裹轮，驾驷迎申公，弟子两人乘轺传从。师古曰：「传音张恋反。」至，见上，上问治乱之事。申公时已八十余，老，对曰：「为治者不（至）〔在〕多言，顾力行何如耳。」师古曰：「顾，念也。力行，（为）〔谓〕勉力为行也。」是时上方好文辞，见申公对，默然。然已招致，既以为太中大夫，舍鲁邸，师古曰：「舍，止息也。」议明堂事。太皇窦太后喜老子言，不说儒术，师古曰：「喜音许既反。说读曰悦。」得绾、臧之过，以让上曰：「此欲复为新垣平也！」师古曰：「让，责也。」上因废明堂事，下绾、臧吏，皆自杀。申公亦病免归，数年卒。弟子为博士十余人，孔安国至临淮太守，周霸胶西内史，夏宽城阳内史，砀鲁赐东海太守，兰陵缪生长沙内史，徐偃胶西中尉，邹人阙门庆忌胶东内史，李奇曰：「姓阙门，名庆忌。」其治官民皆有廉节称。其学官弟子行虽不备，而至於大夫、郎、掌故以百数。申公卒以诗、春秋授，而瑕丘江公尽能传之，徒众最盛。及鲁许生、免中徐公，苏林曰：「免中，县名也。」李奇曰：「邑名也。」师古曰：「李说是也。」皆守学教授。韦贤治诗，事（博士）大江公及许生，晋灼曰：「大江公即瑕丘江公也。以异下博士江公，故称大。」又治礼，至丞相。传子玄成，以淮阳中尉论石渠，後亦至丞相。玄成及兄子赏以诗授哀帝，至大司马车骑将军，自有传。由是鲁诗有韦氏学。王式字翁思，东平新桃人也。事免中徐公及许生。式为昌邑王师。昭帝崩，昌邑王嗣立，以行淫乱废，昌邑群臣皆下狱诛，唯中尉王吉、郎中令龚遂以数谏减死论。式系狱当死，治事使者责问曰：「师何以亡谏书？」式对曰：「臣以诗三百五篇朝夕授王，至於忠臣孝子之篇，未尝不为王反复诵之也；师古曰：「复音方目反。」至於危亡失道之君，未尝不流涕为王深陈之也。臣以三百五篇谏，是以亡谏书。」使者以闻，亦得减死论，归家不教授。山阳张长安幼君李奇曰：「长安，名。」先事式，後东平唐长宾、沛褚少孙亦来事式，问经数篇，式谢曰：「闻之於师俱是矣，自润色之。」师古曰：「言所闻师说具尽於此，若嫌简略，任更润色。」不肯复授。唐生、褚生应博士弟子选，诣博士，抠衣登堂，颂礼甚严，师古曰：「抠衣，谓以手内举之，令离地也。抠音口侯反。颂读曰容。」试诵说，有法，疑者丘盖不言。苏林曰：「丘盖不言，不知之意也。」如淳曰：「齐俗以不知为丘。」师古曰：「二说皆非也。论语载孔子曰：『盖有不知而作之者，我无是也。』欲遵此意，故效孔子自称丘耳。盖者，发语之辞。」诸博士惊问何师，对曰事式。皆素闻其贤，共荐式。诏除下为博士。师古曰：「下除官之书也。下音胡嫁反。」式徵来，衣博士衣而不冠，曰：「刑余之人，何宜复充礼官？」既至，止舍中，会诸大夫博士，共持酒肉劳式，皆注意高仰之。师古曰：「劳音来到反。」博士江公世为鲁诗宗，师古曰：「为鲁诗者所宗师也。」至江公著孝经说，心嫉式，谓歌吹诸生曰：如淳曰：「其学官自有此法，酒坐歌吹以相乐也。」「歌骊驹。」服虔曰：「逸诗篇名也，见大戴礼。客欲去歌之。」文颍曰：「其辞云『骊驹在门，仆夫具存；骊驹在路，仆夫整驾』也。」式曰：「闻之於师：客歌骊驹，主人歌客毋庸归。文颖曰：「庸，用也。主人礼未毕，且无用归也。」今日诸君为主人，日尚早，未可也。」江翁曰：「经何以言之？」师古曰：「於经何所有此言？」式曰：「在曲礼。」江翁曰：「何狗曲也！」师古曰：「意怒，故妄发言。言狗者，轻贱之甚也。今流俗书本云何曲狗，妄改之也。」式耻之，阳醉T。师古曰：「T，失据而倒也。，古地字。T音徒浪反。」式客罢，让诸生曰：「我本不欲来，师古曰：「让，责也。」诸生疆劝我，竟为竖子所辱！」遂谢病免归，终於家。张生、唐生、褚生皆为博士。张生论石渠，至淮阳中尉。唐生楚太傅。由是鲁诗有张、唐、褚氏之学。张生兄子游卿为谏大夫，以诗授元帝。其门人琅邪王扶为泗水中尉，陈留许晏为博士。由是张家有许氏学。初，薛广德亦事王式，以博士论石渠，授龚舍。广德至御史大夫，舍泰山太守，皆有传。辕固，齐人也。以治诗孝景时为博士，与黄生争论於上前。黄生曰：「汤武非受命，乃杀也。」固曰：「不然。夫桀纣荒乱，天下之心皆归汤武，汤武因天下之心而诛桀纣，桀纣之民弗为使而归汤武，汤武不得已而立，非受命（而）〔为〕何？」师古曰：「此非受命更何为？」黄生曰：「『冠虽敝必加於首，履虽新必贯於足。』师古曰：「语见太公六韬也。」何者？上下之分也。师古曰：「分音扶问反。」今桀纣虽失道，然君上也；汤武虽圣，臣下也。夫主有失行，臣不正言匡过以尊天子，反因过而诛之，代立南面，非杀而何？」固曰：「必若云，师古曰：「谓必如黄生之言。」是高皇帝代秦即天子之位，非邪？」於是上曰：「食肉毋食马肝，未为不知味也；言学者毋言汤武受命，不为愚。」师古曰：「马肝有毒，食之喜杀人，幸得无食。言汤武为杀，是背经义，故以为喻也。」遂罢。窦太后好老子书，召问固。固曰：「此家人言耳。」师古曰：「家人言僮隶之属。」太后怒曰：「安得司空城旦书乎！」服虔曰：「道家以儒法为急，比之於律令也。」乃使固入圈击彘。上知太后怒，而固直言无罪，乃假固利兵。师古曰：「假，给与也。利兵，兵刃之利者。」下，固刺彘正中其心，彘应手而倒。太后默然，亡以复罪。後上以固廉直，拜为清河太傅，疾免。武帝初即位，复以贤良徵。诸儒多嫉毁曰固老，罢归之。时固己九十余矣。公孙弘亦徵，仄目而事固。师古曰：「言深惮之。」固曰：「公孙子，务正学以言，无曲学以阿世！」诸齐以诗显贵，皆固之弟子也。昌邑太傅夏侯始昌最明，自有传。后苍字近君，东海郯人也。事夏侯始昌。始昌通五经，苍亦通诗礼，为博士，至少府，授翼奉、萧望之、匡衡。奉为谏大夫，望之前将军，衡丞相，皆有传。衡授琅邪师丹、伏理寰、颍川满昌君都。君都为詹事，理高密太傅，家世传业。丹大司空，自有传。由是齐诗有翼、匡、师、伏之学。满昌授九江张邯、琅邪皮容，皆至大官，徒众尤盛。
韩婴，燕人也。孝文时为博士，景帝时至常山太傅。婴推诗人之意，而作内外传数万言，其语颇与齐、鲁间殊，然归一也。淮南贲生受之。师古曰：「贲音肥。」燕赵间言诗者由韩生。韩生亦以易授人，推易意而为之传。燕赵间好诗，故其易微，唯韩氏自传之。武帝时，婴尝与董仲舒论於上前，其人精悍，处事分明，师古曰：「悍，勇锐。」仲舒不能难也。後其孙商为博士。孝宣时，涿郡韩生其後也，以易徵，待诏殿中，曰：「所受易即先太傅所传也。尝受韩诗，不如韩氏易深，太傅故专传之。」司隶校尉盖宽饶本受易於孟喜，见涿韩生说易而好之，即更从受焉。赵子，河内人也。事燕韩生，授同郡蔡谊。谊至丞相，自有传。谊授同郡食子公与王吉。吉为昌邑〔王〕中尉，自有传。食生为博士，授泰山栗丰。吉授淄川长孙顺。顺为博士，丰部刺史。由是韩诗有王、食、长孙之学。丰授山阳张就，顺授东海发福，皆至大官，徒众尤盛。
毛公，赵人也。治诗，为河间献王博士，授同国贯长卿。长卿授解延年。延年为阿武令，授徐敖。敖授九江陈侠，为王莽讲学大夫。由是言毛诗者，本之徐敖。
　
汉兴，鲁高堂生传士礼十七篇，而鲁徐生善为颂。苏林曰：「汉旧仪有二郎为此颂貌威仪事。有徐氏，徐氏後有张氏，不知经，但能盘辟为礼容。天下郡国有容史，皆诣鲁学之。」师古曰：「颂读与容同。下皆类此。」孝文时，徐生以颂为礼官大夫，传子至孙延、襄。师古曰：「延及襄二人。」襄，其资性善为颂，不能通经；延颇能，未善也。襄亦以颂为大夫，至广陵内史。延及徐氏弟子公户满意、（柏）〔桓〕生、单次皆为礼官大夫。师古曰：「姓公户，名满意也。与桓生及单次凡三人。单音善。」而瑕丘萧奋以礼至淮阳太守。诸言礼为颂者由徐氏。孟卿，东海人也。事萧奋，以授后仓、鲁闾丘卿。仓说礼数万言，号曰后氏曲台记，服虔曰：「在曲台校书著记，因以为名。」师古曰：「曲台殿在未央宫。」授沛闻人通汉子方、如淳曰：「闻人，姓也，名通汉，字子方。」梁戴德延君、戴圣次君、沛庆普孝公。孝公为东平太傅。德号大戴，为信都太傅；圣号小戴，以博士论石渠，至九江太守。由是礼有大戴、小戴、庆氏之学。通汉以太子舍人论石渠，至中山中尉。普授鲁夏侯敬，又传族子咸，为豫章太守。大戴授琅邪徐良迩洌为博士、州牧、郡守，家世传业。小戴授梁人桥仁季卿、杨荣子孙。师古曰：「子孙，荣之字也。」仁为大鸿胪，家世传业，荣琅邪太守。由是大戴有徐氏，小戴有桥、杨氏之学。胡母生字子都，齐人也。治公羊春秋，为景帝博士。与董仲舒同业，仲舒著书称其德。年老，归教於齐，齐之言春秋者宗事之，公孙弘亦颇受焉。而董生为江都相，自有传。弟子遂之者，兰陵褚大，东平嬴公，广川段仲，温吕步舒。师古曰：「遂谓名位成达者。」大至梁相，步舒丞相长史，唯嬴公守学不失师法，为昭帝谏大夫，授东海孟卿、鲁眭孟。孟为符节令，坐说灾异诛，自有传。严彭祖字公子，东海下邳人也。与颜安乐俱事眭孟。孟弟子百余人，唯彭祖、安乐为明，质问疑谊，各持所见。孟曰：「春秋之意，在二子矣！」孟死，彭祖、安乐各颛门教授。师古曰：「颛与专同。专门言各自名家。」由是公羊春秋有颜、严之学。彭祖为宣帝博士，至河南、东郡太守。以高第入为左冯翊，迁太子太傅，廉直不事权贵。或说曰：「天时不胜人事，君以不修小礼曲意，亡贵人左右之助，经谊虽高，不至宰相。愿少自勉强！」彭祖曰：「凡通经术，固当修行先王之道，何可委曲从俗，苟求富贵乎！」彭祖竟以太傅官终。授琅邪王中，为元帝少府，师古曰：「中读曰仲。」家世传业。中授同郡公孙文、东门云。云为荆州刺史，文东平太傅，徒众尤盛。云坐为江贼拜辱命，下狱诛。师古曰：「逢见贼而拜也。」颜安乐字公孙，鲁国薛人，眭孟姊子也。家贫，为学精力，官至齐郡太守丞，後为仇家所杀。安乐授淮阳泠丰次君、师古曰：「泠音零。」淄川任公。公为少府，丰淄川太守。由是颜家有泠、任之学。始贡禹事嬴公，成於眭孟，至御史大夫，疏广事孟卿，至太子太傅，皆自有传。广授琅邪`路，师古曰：「`亦管字也。」路为御史中丞。禹授颍川堂溪惠，师古曰：「姓堂溪也。」惠授泰山冥都，师古曰：「冥音莫零反。」都为丞相史。都与路又事颜安乐，故颜氏复有`、冥之学。路授孙宝，为大司农，自有传。丰授马宫、琅邪左咸。咸为郡守九卿，徒众尤盛。（官）〔宫〕至大司徒，自有传。瑕丘江公受谷梁春秋及诗於鲁申公，传子至孙为博士。武帝时，江公与董仲舒并。仲舒通五经，能持论，善属文。江公呐於口，师古曰：「属音之欲反。呐，古讷字。」上使与仲舒议，不如仲舒。而丞相公孙弘本为公羊学，比辑其议，卒用董生。师古曰：「比，次也。辑，合也。比音频寐反。辑与集同。」於是上因尊公羊家，诏太子受公羊春秋，由是公羊大兴。太子既通，复私问谷梁而善之。其後浸微，师古曰：「浸，渐也。」唯鲁荣广王孙、皓星公二人受焉。广尽能传其诗、春秋，高材捷敏，与公羊大师眭孟等论，数困之，师古曰：「孟等穷屈也。」故好学者颇复受谷梁。沛蔡千秋少君、梁周庆幼君、丁姓子孙师古曰：「姓丁，名姓，字子孙。」皆从广受。千秋又事皓星公，为学最笃。宣帝即位，闻卫太子好谷梁春秋，以问丞相韦贤、长信少府夏侯胜及侍中乐陵侯史高，皆鲁人也，言谷梁子本鲁学，公羊氏乃齐学也，宜兴谷梁。时千秋为郎，召见，与公羊家并说，上善谷梁说，擢千秋为谏大夫给事中，後有过，左迁平陵令。复求能为谷梁者，莫及千秋。上愍其学且绝，乃以千秋为郎中户将，师古曰：「户将，官名，解在杨恽、盖宽饶传。」选郎十人从受。汝南尹更始翁君本自事千秋，能说矣，会千秋病死，徵江公孙为博士。刘向以故谏大夫通达待诏，受谷梁，欲令助之。江博士复死，乃徵周庆、丁姓待诏保宫，师古曰：「保宫，少府之属宫也，本名居室。」使卒授十人。自元康中始讲，至甘露元年，积十余岁，皆明习。乃召五经名儒太子太傅萧望之等大议殿中，平公羊、谷梁同异，各以经处是非。时公羊博士严彭祖、侍郎申挽、伊推、宋显，师古曰：「挽音晚。」谷梁议郎尹更始、待诏刘向、周庆、丁姓并论。公羊家多不见从，愿请内侍郎许广，使者亦并内谷梁家中郎王亥，各五人，师古曰：「使者，谓当时诏遣监议者也。内（外）〔谓〕引入议所也。公羊家既请内许广，而使者因并内王亥也。」〔十〕师古曰：「周庆、丁姓，二人也。」议三十余事。望之等十一人各以经谊对，多从谷梁。由是谷梁之学大盛。庆、姓皆为博士。姓至中山太傅，授楚申章昌曼君，李奇曰：「姓申章，名昌，字曼君。」为博士，至长沙太傅，徒众尤盛。尹更始为谏大夫、长乐户将，又受左氏传，取其变理合者以为章句，传子咸及翟方进、琅邪房凤。咸至大司农，方进丞相，自有传。房凤字子元，不其人也。师古曰：「琅邪之县也。其音基。」以射策乙科为太史掌故。太常举方正，为县令都尉，失官。大司马票骑将军王根奏除补长史，荐凤明经通达，擢为光禄大夫，迁五官中郎将。时光禄勋王龚以外属内卿，如淳曰：「　成太后亲也。内卿光禄勋治宫中。」与奉车都尉刘歆共校书，三人皆侍中。歆白左氏春秋可立，哀帝纳之，以问诸儒，皆不对。歆於是数见丞相孔光，为言左氏以求助，光卒不肯。唯凤、龚许歆，遂共移书责让太常博士，语在歆传。大司空师丹奏歆非毁先帝所立，上於是出龚等补吏，龚为弘农，歆河内，凤九江太守，至青州牧。始江博士授胡常，常授梁萧秉君房，王莽时为讲学大夫。由是谷梁春秋有尹、胡、申章、房氏之学。汉兴，北平侯张苍及梁太傅贾谊、京兆尹张敞、太中大夫刘公子皆修春秋左氏传。谊为左氏传训故，授赵人贯公，为河间献王博士，子长卿为荡阴令，师古曰：「荡阴，河内之县也。荡音汤。」授清河张禹长子。如淳曰：「非成帝师张禹也。」禹与萧望之同时为御史，数为望之言左氏，望之善之，上书数以称说。後望之为太子太傅，荐禹於宣帝，徵禹待诏，未及问，会疾死。授尹更始，师古曰：「禹先授更始。」更始传子咸及翟方进、胡常。常授黎阳贾护季君，哀帝时待诏为郎，授苍梧陈钦子佚，以左氏授王莽，至将军。而刘歆从尹咸及翟方进受。由是言左氏者本之贾护、刘歆。赞曰：自武帝立五经博士，开弟子员，设科射策，劝以官禄，讫於元始，百有余年，传业者浸盛，支叶藩滋，师古曰：「浸，渐也。蕃，多也。滋，益也。」一经说至百余万言，大师众至千余人，盖禄利之路然也。师古曰：「言为经学者则受爵禄而获其利，所以益劝。」初，书唯有欧阳，礼后，易杨，春秋公羊而已。至孝宣世，复立大小夏侯尚书，大小戴礼，施、孟、梁丘易，谷梁春秋。至元帝世，复立京氏易。平帝时，又立左氏春秋、毛诗、逸礼、古文尚书，所以罔罗遗失，兼而存之，是在其中矣。如淳曰：「虽有虚妄之说，是当在其中，故兼而存之。」
汉书卷八十九*吏传第五十九
师古曰：「循，顺也，上顺公法，下顺人情也。」汉兴之初，反秦之敝，与民休息，凡事简易，禁罔疏阔，而相国萧、曹以宽厚清静为天下帅，师古曰：「帅，遵也。」民作「画一」之歌。师古曰：「谓歌曰：『萧何为法，讲若画一；曹参代之，守而勿失。』」孝惠垂拱，高后女主，不出房闼，而天下晏然，民务稼穑，衣食滋殖。师古曰：「滋，益也。殖，生也。」至於文、景，遂移风易俗。是时循吏如河南守吴公、蜀守文翁之属，皆谨身帅先，居以廉平，不至於严，而民从化。孝武之世，外攘四夷，内改法度，师古曰：「攘，却也。」民用雕敝，奸轨不禁。师古曰：「不可禁。」时少能以化治称者，惟江都相董仲舒、内史公孙弘、儿宽，居官可纪。三人皆儒者，通於世务，明习文法，以经术润饰吏事，天子器之。仲舒数谢病去，弘、宽至三公。孝昭幼冲，霍光秉政，承奢侈师旅之後，海内虚耗，光因循守职，无所改作。至於始元、元凤之间，匈奴乡化，百姓益富，师古曰：「乡读曰向。」举贤良文学，问民所疾苦，於是罢酒榷而议盐铁矣。及至孝宣，繇仄陋而登至尊，师古曰：「仄，古侧字。仄陋，言非正统，而身经微贱也。繇与由同。次下类此。」兴于闾阎，师古曰：「闾，里门也。阎，里中门也。言从里巷而即大位也。」知民事之艰难。自霍光薨後始躬万机，厉精为治，五日一听事，自丞相已下各奉职而进。及拜刺史守相，辄亲见问，观其所繇，退而考察所行以质其言，师古曰：「质，正也。」有名实不相应，必知其所以然。常称曰：「庶民所以安其田里而亡叹息愁恨之心者，政平讼理也。师古曰：「讼理，言所讼见理而无冤滞也。」与我共此者，其唯良二千石乎！」师古曰：「谓郡守、诸侯相。」以为太守，吏民之本也，数变易则下不安，民知其将久，不可欺罔，乃服从其教化。故二千石有治理效，辄以玺书勉厉，增秩赐金，或爵至关内侯，公卿缺则选诸所表以次用之。师古曰：「所表，谓增秩赐金爵也。」是故汉世良吏，於是为盛，称中兴焉。若赵广汉、韩延寿、尹翁归、严延年、张敞之属，皆称其位，然任刑罚，或抵罪诛。师古曰：「抵，至也，音丁礼反。」王成、黄霸、朱邑、龚遂、郑弘、召信臣等，师古曰：「召读曰邵。」所居民富，所去见思，生有荣号，死见奉祀，此廪廪庶几德让君子之遗风矣。师古曰：「廪廪，言有风采也。」文翁，庐江舒人也。少好学，通春秋，以郡县吏察举。景帝末，为蜀郡守，仁爱好教化。见蜀地辟陋有蛮夷风，师古曰：「辟读曰僻。」文翁欲诱进之，乃选郡县小吏开敏有材者张叔等十余人亲自饬厉，师古曰：「饬与敕同。」遣诣京师，受业博士，或学律令。减省少府用度，买刀布蜀物，赍计吏以遗博士。如淳曰：「金马书刀，今赐计吏是也。作马形於刀环内，以金镂之。」晋灼曰：「刀，书刀；布，布刀也。旧时蜀郡工官作金马书刀者，似佩刀形，金错其拊。布刀，谓妇人割裂财布刀也。」师古曰：「少府，郡掌财物之府，以供太守者也。刀，凡蜀刀有环者也。布，蜀布细密（环）也。二者蜀人作之皆善，故赍以为货，无限於书刀布刀也。如、晋二说皆烦而不当也。」数岁，蜀生皆成就还归，文翁以为右职，师古曰：「郡中高职也。」用次察举，官有至郡守刺史者。又修起学官於成都市中，师古曰：「学官，学之官舍也。」招下县子弟以为学官弟子，师古曰：「下县，四郊之县，非郡所治也。」为除更繇，师古曰：「不令从役也。更音工衡反。繇读曰徭。」高者以补郡县吏，次为孝弟力田。常选学官僮子，使在便坐受事。师古曰：「便坐，别坐，可以视事，非正廷也。坐音财卧反。」每出行县，益从学官诸生明经饬行者与俱，师古曰：「益，多也。饬，整也，读与敕同。」使传教令，出入闺合。师古曰：「闺合，内中小门也。」县邑吏民见而荣之，数年，争欲为学官弟子，富人至出钱以求之。繇是大化，师古曰：「繇读曰由。」蜀地学於京师者比齐鲁焉。至武帝时，乃令天下郡国皆立学校官，自文翁为之始云。文翁终於蜀，吏民为立祠堂，岁时祭祀不绝。至今巴蜀好文雅，文翁之化也。师古曰：「文翁学堂于今犹在益州城内。」王成，不知何郡人也。为胶东相，治甚有声。宣帝最先褒之，地节三年下诏曰：「盖闻有功不赏，有罪不诛，虽唐虞不能以化天下。今胶东相成，劳来不怠，师古曰：「谓劝勉招怀百姓也。劳音郎到反。来音郎代反。」流民自占八万余口，师古曰：「隐度名数而来附业也。占音之赡反。」治有异等之效。师古曰：「异於常等。」其赐成爵关内侯，秩中二千石。」未及徵用，会病卒官。後诏使丞相御史问郡国上计长吏守丞以政令得失，或对言前胶东相成伪自增加，以蒙显赏，是後俗吏多为虚名云。黄霸字次公，淮阳阳夏人也，师古曰：「夏音工雅反。」以豪桀役使徙云陵。师古曰：「身为豪桀而役使乡里人也。」霸少学律令，喜为吏，师古曰：「喜谓爱好也，音许吏反。」武帝末以待诏入钱赏官，补侍郎谒者，孟康曰：「赏官，主赏赐之官也。」师古曰：「此说非也，因入钱而见赏以官。」坐同产有罪劾免。师古曰：「同产谓兄弟也。」後复入谷沈黎郡，补左冯翊二百石卒史。如淳曰：「三辅郡得仕用它郡人，而卒史独二百石，所谓尤异者也。」冯翊以霸入财为官，不署右职，师古曰：「轻其为人也。右职，高职也。」使领郡钱谷计。师古曰：「计谓出入之数也。」簿书正，以廉称，师古曰：「言无所侵隐，故簿书皆正，不虚谬也。」察补河东均输长，师古曰：「以廉见察而迁补。」复察廉为河南太守丞。霸为人明察内敏，师古曰：「内敏，言心思捷疾也。」又习文法，然温良有让，足知，善御众。为丞，处议当於法，合人心，太守甚任之，吏民爱敬焉。自武帝末，用法深。昭帝立，幼，大将军霍光秉政，大臣争权，上官桀等与燕王谋作乱，光既诛之，遂遵武帝法度，以刑罚痛绳群下，繇是俗吏上严酷以为能，师古曰：「繇读与由同。」而霸独用宽和为名。会宣帝即位，在民间时知百姓苦吏急也，闻霸持法平，召以为廷尉正，数决疑狱，庭中称平。师古曰：「此廷中谓廷尉之中。」守丞相长史，坐公卿大议廷中师古曰：「大议，总会议也。此廷中谓朝廷之中。」知长信少府夏侯胜非议诏书大不敬，霸阿从不举劾，皆下廷尉，师古曰：「胜及霸俱下廷尉。」系狱当死。霸因从胜受尚书狱中，再冬，师古曰：「与逾同。」积三岁乃出，语在胜传。胜出，复为谏大夫，令左冯翊宋畸举霸贤良。胜又口荐霸於上，上擢霸为扬州刺史。三岁，宣帝下诏曰：「制诏御史：其以贤良高第扬州刺史霸为颍川太守，秩比二千石，居官赐车盖，特高一丈，别驾主簿车，缇油屏泥於轼前，以章有德。」时上垂意於治，数下恩泽诏书，吏不奉宣。师古曰：「不令百姓皆知也。」太守霸为选择良吏，分部宣布诏令，师古曰：「分音扶问反。」令民咸知上意。使邮亭乡官皆畜鸡豚，师古曰：「邮行书舍，谓传送文书所止处，亦如今之驿馆矣。乡官者，乡所治处也。」以赡鳏寡贫穷者，然後为条教，置父老师帅伍长，班行之於民间，劝以为善防奸之意，及务耕桑，节用殖财，种树畜养，去食谷马。米盐靡密，初若烦碎，师古曰：「米盐，言碎而且细。」然霸精力能推行之。吏民见者，语次寻绎，师古曰：「绎谓抽引而出也。」问它阴伏，以相参考。尝欲有所司察，择长年廉吏遣行，属令周密。师古曰：「属，戒也。周密，不泄（陋）〔漏〕也。属音之欲反。」吏出，不敢舍邮亭，师古曰：「舍，止也。」食於道旁，乌攫其肉。师古曰：「攫，搏持之也。攫音镢。」民有欲诣府口言事者适见之，霸与语道此。後日吏还谒霸，霸见迎劳之，曰：「甚苦！食於道旁乃为乌所盗肉。」吏大惊，以霸具知其起居，所问豪硬桓矣兴隐。鳏寡孤独有死无以葬者，乡部书言，霸具为区处，师古曰：「区处谓分别而处置也，音昌汝反。」某所大木可以为棺，某亭　子可以祭，吏往皆如言。其识事聪明如此，师古曰：「识，记也，音式二反。」吏民不知所出，师古曰：「不知其用何术也。」咸称神明。奸人去入它郡，盗贼日少。霸力行教化而後诛罚，师古曰：「力犹勤也。言先以德教化於下，若有弗从，然後用刑罚也。」务在成就全安长吏。师古曰：「不欲易代及损伤之也。」许丞老，病聋，如淳曰：「许县丞。」督邮白欲逐之，霸曰：「许丞廉吏，虽老，尚能拜起送迎，正颇重听，何伤？且善助之，毋失贤者意。」或问其故，霸曰：「数易长吏，送故迎新之费及奸吏缘绝簿书盗财物，师古曰：「缘，因也。因交代之际而弃匿簿书以盗官物也。」公私费耗甚多，皆当出於民，所易新吏又未必贤，或不如其故，徒相益为乱。凡治道，去其泰甚者耳。」霸以外宽内明得吏民心，户口岁增，治为天下第一。徵守京兆尹，秩二千石。坐发民治驰道不先以闻，又发骑士诣北军马不适士，孟康曰：「关西人谓补满为适。马少士多，不相补满也。」劾乏军兴，连贬秩。有诏归颍川太守官，以八百石居治如其前。前後八年，郡中愈治。是时凤皇神爵数集郡国，颍川尤多。天子以霸治行终长者，下诏称扬曰：「颖川太守霸，宣布诏令，百姓乡化，师古曰：「乡读曰向。下亦同。」孝子弟弟贞妇顺孙日以众多，田者让畔，道不拾遗，养视鳏寡，赡助贫穷，狱或八年亡重罪囚，吏民乡于教化，兴於行谊，可谓贤人君子矣。书不云乎？『股肱良哉！』师古曰：「虞书益稷之辞，已解於上。」其赐爵关内侯，黄金百斤，秩中二千石。」而颍川孝弟有行义民、三老、力田，皆以差赐爵及帛。後数月，徵霸为太子太傅，迁御史大夫。五凤三年，代丙吉为丞相，封建成侯，食邑六百户。霸材长於治民，及为丞相，总纲纪号令，风采不及丙、魏、于定国，功名损於治郡。时京兆尹张敞舍雀飞集丞相府，苏林曰：「令虎贲所著也。」师古曰：「苏说非也。此音芬，字本作X，此通用耳。X雀大而色青，出羌中，非武贲所著也。武贲色黑，出上党，以其斗死不止，故用其尾饰武臣首云。今时俗人所谓鸡者也，音曷，非此X雀也。」霸以为神雀，议欲以闻。敞奏霸曰：「窃见丞相请与中二千石博士杂问郡国上计长吏守丞，为民兴利除害成大化条其对，有耕者让畔，男女异路，道不拾遗，及举孝子弟弟贞妇者为一辈，先上殿，师古曰：「丞相所坐屋也。古者屋之高严，通呼为殿，不必宫中也。」举而不知其人数者次之，不为条教者在後叩头谢。丞相虽口不言，而心欲其为之也。长吏守丞对时，臣敞舍有雀飞止丞相府屋上，丞相以下见者数百人。边吏多知雀者，问之，皆阳不知。丞相图议上奏师古曰：「图，谋也。」曰：『臣问上计长吏守丞以兴化条，师古曰：「凡言条者，一一而疏举之，若木条然也。」皇天报下神雀。』後知从臣敞舍来，乃止。郡国吏窃笑丞相仁厚有知略，微信奇怪也。昔汲黯为淮阳守，辞去之官，谓大行李息曰：『御史大夫张汤怀诈阿意，以倾朝廷，公不早白，与俱受戮矣。』息畏汤，终不敢言。後汤诛败，上闻黯与息语，乃抵息罪而秩黯诸侯相，取其思竭忠也。臣敞非敢毁丞相也，诚恐群臣莫白，而长吏守丞畏丞相指，归舍法令，各为私教，师古曰：「舍，废也。」务相增加，浇淳散朴，师古曰：「不杂为淳。以水浇之，则味（离）〔漓〕薄。朴，大质也，割之，散也。」并行伪貌，有名亡实，倾摇解怠，甚者为妖。师古曰：「解读曰懈。」假令京师先行让畔异路，道不拾遗，其实亡益廉贪贞淫之行，而以伪先天下，固未可也；即诸侯先行之，伪声轶於京师，非细事也。师古曰：「轶，过也，音逸。」汉家承敝通变，造起律令，所以劝善禁奸，条贯详备，不可复加。宜令贵臣明饬长吏守丞，师古曰：「饬读与敕同。次下类此。」归告二千石，举三老孝弟力田孝廉廉吏务得其人，郡事皆以义法令捡式，师古曰：「捡，局也，音居俭反。」毋得擅为条教；敢挟诈伪以奸名誉者，必先受戮，师古曰：「奸，求也，音干。」以正明好恶。」天子嘉纳敞言，召上计吏，使侍中临饬如敞指意。霸甚惭。又乐陵侯史高以外属旧恩侍中贵重，霸荐高可太尉。天子使尚书召问霸：「太尉官罢久矣，丞相兼之，所以偃武兴文也。如国家不虞，边境有事，师古曰：「如，若也。」左右之臣皆将率也。夫宣明教化，通达幽隐，使狱无冤刑，邑无盗贼，君之职也。将相之官，朕之任焉。师古曰：「言欲拜将相事，自在朕也。」侍中乐陵侯高帷幄近臣，朕之所自亲，师古曰：「具知其材质。」君何越职而举之？」尚书令受丞相对，霸免冠谢罪，数日乃决。师古曰：「乃得免罪。」自是後不敢复有所请。然自汉兴，言治民吏，以霸为首。为丞相五岁，甘露三年薨，谥曰定侯。霸死後，乐陵侯高竟为大司马。师古曰：「史著此者，亦言霸奏高为太尉，适事宜也。」霸子思侯赏嗣，为关都尉。薨，子忠侯辅嗣，至卫尉九卿。薨，子忠嗣侯，讫王莽乃绝。子孙为吏二千石者五六人。始霸少为阳夏游徼，师古曰：「游徼，主徼巡盗贼者也。」与善相人者共载出，师古曰：「同乘车。」见一妇人，相者言「此妇人当富贵，不然，相书不可用也。」霸推问之，乃其乡里巫家女也。霸即取为妻，与之终身。为丞相後徙杜陵。朱邑字仲卿，庐江舒人也。少时为舒桐乡啬夫，廉平不苛，以爱利为行，师古曰：「仁爱於人而安利也。」未尝笞辱人，存问耆老孤寡，遇之有恩，所部吏民爱敬焉。迁补太守卒史，举贤良为大司农丞，迁北海太守，以治行第一入为大司农。为人淳厚，笃於故旧，然性公正，不可交以私。天子器之，朝延敬焉。是时张敞为胶东相，与邑书曰：「明主游心太古，广延茂士，师古曰：「茂，善也。」此诚忠臣谒思之时也。直敞远守剧郡，驭於绳墨，师古曰：「直读曰值。」匈臆约结，固亡奇也。师古曰：「约，屈也。」虽有，亦安所施？师古曰：「言在远郡，无足展效也。」足下以清明之德，掌周稷之业，师古曰：「司农主百谷，故云周稷之业。」犹饥者甘糟糠，穰岁余粱肉。师古曰：「穰岁，丰穰之岁。穰音攘。」何则？有亡之势异也。昔陈平虽贤，须魏倩而後进；苏林曰：「魏无知也。」韦昭曰：「无知字也。」师古曰：「倩，士之美称，故云魏倩也，而韦氏便以为无知之字，非也。譬犹谓汲黯为汲直黯，岂字直乎？且次下句云『赖萧公而後信』，亦非何之字也。」韩信虽奇，赖萧公而後信。师古曰：「信谓为君上所信任也。一说信读曰伸，得伸其材用也。」故事各达其时之英俊，若必伊尹、吕望而後荐之，则此人不因足下而进矣。」师古曰：「言能自达也。」邑感敞言，贡荐贤士大夫，多得其助者。身为列卿，居处俭节，禄赐以共九族乡党，师古曰：「共读曰供。」家亡余财。神爵元年卒。天子闵惜，下诏称扬曰：「大司农邑，廉洁守节，退食自公，亡疆外之交，束修之馈，师古曰：「馈与馈同。」可谓淑人君子。遭离凶灾，朕甚闵之。师古曰：「离亦遭。」其赐邑子黄金百斤，以奉其祭祀。」初邑病且死，属其子师古曰：「属音之欲反。」曰：「我故为桐乡吏，其民爱我，必葬我桐乡。後世子孙奉尝我，不如桐乡民。」师古曰：「尝谓蒸尝之祭。」及死，其子葬之桐乡西郭外，民果（然）共为邑起冢立祠，岁时祠祭，至今不绝。龚遂字少卿，山阳南平阳人也。以明经为官，至昌邑郎中令，事王贺。贺动作多不正，遂为人忠厚，刚毅有大节，内谏争於王，外责傅相，引经义，陈祸福，至於涕泣，蹇蹇亡已。师古曰：「蹇蹇，不阿顺之意也。易蹇卦曰『王臣蹇蹇』。」面刺王过，王至掩耳起走，曰「郎中令善人。」师古曰：「，古愧字。愧，辱也。」及国中皆畏惮焉。师古曰：「王及国人皆惮之。」王尝久与驺奴宰人游戏饮食，赏赐亡度，遂入见王，涕泣 
行，左右侍御皆出涕。王曰：「郎中令何为哭？」遂曰：「臣痛社稷危也！愿赐清闲竭愚。」王辟左右，师古曰：「闲读曰闲。辟音辟。」遂曰：「大王知胶西王所以为无道亡乎？」王曰：「不知也。」曰：「臣闻胶西王有谀臣侯得，王所为於桀纣也，师古曰：「，比也。」得以为尧舜也。王说其谄谀，尝与处，师古曰：「说读曰悦。」唯得所言，以至於是。师古曰：「唯用得之邪言，故至亡。」今大王亲近群小，渐渍邪恶所习，存亡之机，不可不慎也。臣请选郎通经术有行义者与王起居，坐则诵诗书，立则习礼容，宜有益。」王许之。遂乃选郎中张安等十人侍王。居数日，王皆（去逐）〔逐去〕安等。久之，宫中数有妖怪，王以问遂，遂以为有大忧，宫室将空，语在昌邑王传。会昭帝崩，亡子，昌邑王贺嗣立，官属皆徵入。王相安乐迁长乐卫尉，遂见安乐，流涕谓曰：「王立为天子，日益骄溢，谏之不复听，今哀痛未尽，师古曰：「谓新居丧服。」日与近臣饮食作乐，斗虎豹，召皮轩，车九流，驱驰东西，所为R道。师古曰：「R，乖也，音布内反。」古制宽，大臣有隐退，今去不得，阳狂恐知，身死为世戮，奈何？君，陛下故相，宜极谏争。」王即位二十七日，卒以淫乱废。昌邑群臣坐陷王於恶不道，皆诛，死者二百余人，唯遂与中尉王阳以数谏争得减死，髡为城旦。宣帝即位，久之，渤海左右郡岁饥，盗贼并起，师古曰：「左右谓侧近相次者。」二千石不能禽制。上选能治者，丞相御史举遂可用，上以为渤海太守。时遂年七十余，召见，形貌短小，宣帝望见，不副所闻，心内轻焉，谓遂曰：「渤海废乱，朕甚忧之。君欲何以息其盗贼，以称朕意？」遂对曰：「海濒遐远，不沾圣化，师古曰：「濒，涯也，音频，又音宾。」其民困於饥寒而吏不恤，故使陛下赤子盗弄陛下之兵於潢池中耳。师古曰：「赤子犹言初生幼小之意也。积水曰潢，（曰）〔音〕黄。」今欲使臣胜之邪，将安之也？」师古曰：「胜谓以威力克而杀之也。安谓以德化抚而安之。」上闻遂对，甚说，师古曰：「说读曰悦。」答曰：「选用贤良，固欲安之也。」遂曰：「臣闻治乱民犹治乱绳，不可急也；唯缓之，然後可治。臣愿丞相御史且无拘臣以文法，得一切便宜从事。」上许焉，加赐黄金，赠遣乘传。至渤海界，师古曰：「传音张恋反。」郡闻新太守至，发兵以迎，遂皆遣还，移书　属县悉罢逐捕盗贼吏。诸持I钩田器者皆为良民，吏无得问，师古曰：「钩，镰也。」持兵者乃为盗贼。遂单车独行至府，郡中翕然，盗贼亦皆罢。师古曰：「罢读曰疲。言为盗贼久，心亦罢厌。」渤海又多劫略相随，闻遂教令，即时解散，弃其兵弩而持钩I。盗贼於是悉平，民安土乐业。遂乃开仓廪假贫民，师古曰：「假谓给与。」选用良吏，尉安牧养焉。遂见齐俗奢侈，好末技，不田作，乃躬率以俭约，劝民务农桑，令口种一树榆、百本妆、五十本　、一畦韭，师古曰：「每一口即如此种也。」家二母彘、五鸡。师古曰：「每一家则如此养之也。」民有带持刀剑者，使卖剑买牛，卖刀买犊，曰：「何为带牛佩犊！」春夏不得不趋田亩，师古曰：「趋读曰趣。趣，向也。」秋冬课收敛，益蓄困实菱芡。劳来循行，郡中皆有畜积，师古曰：「菱，芰也。芡，鸡头也。劳来，劝勉也。畜读（皆）曰蓄。芡音俭。劳音卢到反。来音卢代反。」吏民皆富实。狱讼止息。数年，上遣使者徵遂，议曹王生愿从。功曹以为王生素耆酒，亡节度，不可使。师古曰：「耆读曰嗜。」遂不忍逆，从至京师。王生日饮酒，不视太守。师古曰：「日日恒饮酒也。」会遂引入宫，王生醉，从後呼，师古曰：「呼音火故反。」曰：「明府且止，愿有所白。」遂还问其故，师古曰：「还，回也。」王生曰：「天子即问君何以治渤海，君不可有所陈对，宜曰『皆圣主之德，非小臣之力也』。」遂受其言。既至前，上果问以治状，遂对如王生言。天子说其有让，师古曰：「说读曰悦。」笑曰：「君安得长者之言而称之？」遂因前曰：「臣非知此，乃臣议曹教戒臣也。」上以遂年老不任公卿，拜为水衡都尉，议曹王生为水衡丞，以褒显遂云。水衡典上林禁苑，共张宫馆，师古曰：「共音居用反。张音知亮反。下亦同。」为宗庙取牲，官职亲近，上甚重之，以官寿卒。师古曰：「以寿终而卒於官也。」召信臣字翁卿，九江寿春人也。师古曰：「召读曰（劭）〔邵〕。」以明经甲科为郎，出补谷阳长。举高第，迁上蔡长。其治视民如子，所居见称述。超为零陵太守，病归。复徵为谏大夫，迁南阳太守，其治如上蔡。信臣为人勤力有方略，好为民兴利，务在富之。躬劝耕农，出入阡陌，止舍离乡亭，师古曰：「言休息之时，皆在野次。」稀有安居时。行视郡中水泉，师古曰：「行音下更反。」开通沟渎，起水门提阏凡数十处，师古曰：「阏，所以壅水，音一曷反。」以广溉灌，岁岁增加，多至三万顷。民得其利，畜积有余。师古曰：「畜读曰蓄。」信臣为民作均水约束，师古曰：「言用之有次第也。」刻石立於田畔，以防分争。禁止嫁娶送终奢靡，务出於俭约。府县吏家子弟好游敖，不以田作为事，辄斥罢之，甚者案其不法，以视好恶。师古曰：「视读曰示。」其化大行，郡中莫不耕稼力田，百姓归之，户口增倍，盗贼狱讼衰止。吏民亲爱信臣，号之曰召父。荆州刺史奏信臣为百姓兴利，郡以殷富，赐黄金四十斤。迁河南太守，治行常为第一，复数增秩赐金。竟宁中，徵为少府，列於九卿，奏请上林诸离远宫馆稀幸御者，勿复缮治共张，又奏省乐府黄门倡优诸戏，及宫馆兵弩什器减过泰半。太官园种冬生　韭菜茹，覆以屋庑，师古曰：「庑，周室也。茹音人庶反。庑音舞。」昼夜　蕴火，待温气乃生，师古曰：「　，古然字。蕴火，蓄火也。蕴音於云反。」信臣以为此皆不时之物，有伤於人，不宜以奉供养，及它非法食物，悉奏罢，省费岁数千万。师古曰：「素所费者，今皆省也。」信臣年老以官卒。元始四年，诏书祀百辟卿士有益於民者，师古曰：「百辟，百官。」蜀郡以文翁，九江以召父应诏书。岁时郡二千石率官属行礼，奉祠信臣冢，而南阳亦为立祠。
汉书卷九十酷吏传第六十
孔子曰：「导之以政，齐之以刑，民免而无耻；导之以德，齐之以礼，有耻且格。」师古曰：「论语载孔子之言也。格，至也。谓御以政刑，则人思苟免，不耻於恶；化以德礼，则下知愧辱，而至於治也。」老氏称：「上德不德，是以有德；下德不失德，是以无德。法令滋章，盗贼多有。」师古曰：「老子德经之言也。上德体合自然，是以为德；下德务於修建，更以丧之。法令繁则巧诈益起，故多盗贼也。」信哉是言也！法令者，治之具，而非制治清浊之原也。师古曰：「言为治之体，亦须法令，而法令非治之本。」昔天下之罔尝密矣，师古曰：「谓秦时。」然（不）〔奸〕轨愈起，其极也，上下相遁，至於不振。师古曰：「遁，避也。言吏避於君，民避於吏，至乎丧败，不可振救也。」当是之时，吏治若救火扬沸，师古曰：「言迫急也。本敝不除，则其末难正。」非武健严酷，恶能胜其任而偷快乎？师古曰：「恶读曰乌。乌，於何也。偷，苟且也。」言道德者，溺於职矣。师古曰：「溺谓沉滞而不举也。」故曰：「听讼吾犹人也，必也使无讼乎！」师古曰：「论语载孔子之辞也。言使我听狱讼，犹凡人耳，然而立政施德，则能使其绝於争讼。」「下士闻道大笑之。」师古曰：「老子道经之言也。大道玄深，非其所及，故致笑也。」非虚言也。汉兴，破觚而为圜，郜h而为朴，孟康曰：「觚，方也。」师古曰：「去严刑而从简易，抑巧伪而务敦厚也。h谓刻镂也，字与雕同。」号为罔漏吞舟之鱼。师古曰：「言其疏也。」而吏治蒸蒸，不至於奸，师古曰：「蒸蒸，纯一之貌也。」黎民艾安。师古曰：「黎，庶也。艾读曰刈。刈，治也。」由是观之，在彼不在此。师古曰：「言不在於严酷也。」高后时，酷吏独有侯封，刻轹宗室，侵辱功臣。师古曰：「轹谓陵践也，音来的反。」吕氏已败，遂夷侯封之家。师古曰：「诛除也。」孝景时，　错以刻深颇用术辅其资，师古曰：「资，材也。」而七国之乱发怒於错，错卒被戮。师古曰：「卒，终也。」其後有郅都、甯成之伦。师古曰：「郅音之日反。」郅都，河东大阳人也。以郎事文帝。景帝时为中郎将，敢直谏，面折大臣於朝。尝从入上林，贾姬在厕，师古曰：「贾姬即贾夫人，生赵敬肃王彭祖、中山靖王胜者。」野彘入厕，上目都，师古曰：「动目以使也。」都不行。上欲自持兵救贾姬，都伏上前曰：「亡一姬复一姬进，天下所少宁姬等邪？陛下纵自轻，奈宗庙太后何？」上还，彘亦不伤贾姬。太后闻之，赐都金百斤，上亦赐金百斤，由此重都。济南{氏宗人三百余家，豪猾，应劭曰：「{音马{眼之{。」师古曰：「音闲。」二千石莫能制，於是景帝拜都为济南守。至则诛{氏首恶，余皆股栗。师古曰：「言惧之甚，至於股脚战栗也。」居岁余，郡中不拾遗，旁十余郡守畏都如大府。师古曰：「言犹如统属之也。」都为人，勇有气，公廉，不发私书，问遗无所受，请寄无所听。常称曰：「己背亲而出，身固当奉职死节官下，终不顾妻子矣。
都迁为中尉，丞相条侯至贵居也，师古曰：「居，怠傲，读与倨同。」而都揖丞相。是时民朴，畏罪自重，而都独先严酷，致行法不避贵戚，列侯宗室见都侧目而视，号曰「苍鹰」。师古曰：「言其鸷击之甚。」临江王徵诣中尉府对簿，师古曰：「簿者，狱辞之文书也，音步户反。」临江王欲得刀笔为书谢上，师古曰：「刀，所以削治书也。古者书於简牍，故必用刀焉。」而都禁吏弗与。魏其侯使人间予临江王。师古曰：「伺间隙而私与也。」临江王既得，为书谢上，因自杀。窦太后闻之，怒，以危法中都，师古曰：「谓购成其罪也。中音竹仲反。次下亦同。」都免归家。景帝乃使使即拜都为雁门太守，师古曰：「就家拜。」便道之官，师古曰：「不令（致）〔至〕阙陈谢也。」得以便宜从事。匈奴素闻郅都节，举边为引兵去，竟都死不近雁门。匈奴至为偶人象都，师古曰：「以木为人，象都之形也。偶，对也。」令骑驰射，莫能中，其见惮如此。匈奴患之。乃中都以汉法。景帝曰：「都忠臣。」欲释之。师古曰：「释，置也，解也。谓放免也。」窦太后曰：「临江王独非忠臣乎？」於是斩都也。甯成，南阳穰人也。以郎谒者事景帝。好气，为少吏，必陵其长吏；为人上，操下急如束湿。师古曰：「操，执持也。束湿，言其急之甚也。湿物则易束。操音千高反。」猾贼任威。稍迁至济南都尉，而郅都为守。始前数都尉步入府，因吏谒守如县令，其畏都如此。及成往，直凌都出其上。都素闻其声，善遇，与结欢。久之，都死，後长安左右宗室多犯法，师古曰：「长安左右，京邑之中也。」上召成为中尉。其治效郅都，其廉弗如，然宗室豪桀人皆惴恐。师古曰：「惴，战栗也。人人皆战恐也。惴音之瑞反。」武帝即位，徙为内史，外戚多毁成之短，抵罪髡钳。是时九卿死即死，少被刑，而成刑极，自以为不复收，如淳曰：「以被重刑，将不复见收用也。」师古曰：「刑极者，言残毁之重也。」乃解脱，诈刻传出关归家。师古曰：「辄解脱钳K而亡去也。传，所以出关之符也，音张恋反。」称曰：「仕不至二千石，贾不至千万，安可比人乎！」师古曰：「贾谓贩卖之。」乃贳陂田千余顷，师古曰：「贳，假取之也。音吐得反。」假贫民，役使数千家。师古曰：「假谓雇赁也。」数年，会赦，致产数千万，为任侠，持吏长短，出从数十骑。其使民，威重於郡守。周阳由，其父赵兼以淮南王舅侯周阳，师古曰：「封为周阳侯。」故因氏焉。师古曰：「遂改赵姓而为周阳也。」由以宗家任为郎，事文帝。景帝时，由为郡守。武帝即位，吏治尚修谨，然由居二千石中最为暴酷骄恣。所爱者，挠法活之；所憎者，曲法灭之。师古曰：「挠亦屈曲也，音女教反。」所居郡，必夷其豪。师古曰：「平除之。」为守，视都尉如令；为都尉，陵太守，夺之治。汲黯为忮，师古曰：「忮，意坚也，音章豉反。」司马安之文恶，孟康曰：「以文法伤害人也。」俱在二千石列，同车未尝敢均茵冯。师古曰：「茵，车中蓐也。冯，车中所冯者也。言此二人皆下让由，故同车之时自处其偏侧，不均敌也。冯读曰　。」後由为河东都尉，与其守胜屠公争权，相告言，师古曰：「胜屠，姓也。」胜屠公当抵罪，（议）〔义〕不受刑，自杀，而由弃市。自甯成、周阳由之後，事益多，民巧法，大抵吏治类多成、由等矣。师古曰：「大抵，大归也，音丁礼反。」赵禹，墙人也。师古曰：「墙读曰邰，扶风县也，音胎。」以佐史补中都官，师古曰：「京师诸官为吏也。」用廉为令史，事太尉周亚夫。亚夫为丞相，禹为丞相史，府中皆称其廉平。然亚夫弗任，曰：「极知禹无害，师古曰：「无害，言无人能胜之者。」然文深，应劭曰：「禹持文法深刻。」不可以居大府。」武帝时，禹以刀笔吏积劳，迁为御史。上以为能，至中大夫。与张汤论定律令，作见知，吏传相监司以法，尽自此始。禹为人廉裾，师古曰：「裾亦傲也，读与倨同。」为吏以来，舍无食客。公卿相造请，师古曰：「造音千到反。」禹终不行报谢，务在绝知友宾客之请，师古曰：「以此意告报公卿。」孤立行一意而已。见法辄取，亦不覆案求官属阴罪。师古曰：「不见知者无所搜求也。」尝中废，已为廷尉。始条侯以禹贼深，及禹为少府九卿，酷急。至晚节，事益多。吏务为严峻，而禹治加缓，名为平。王温舒等後起，治峻禹。禹以老，徙为燕相。数岁，R乱有罪，免归。师古曰：「R，惑也，言其心意昏惑也。R音布内反。」後十余年，以寿卒于家。义纵，河东人也。少年时尝与张次公俱攻剽，为群盗。师古曰：「剽，劫也，音频妙反。」纵有姊，以医幸王太后。师古曰：「武帝母。」太后问：「有子兄弟为官者乎？」姊曰：「有弟无行，不可。」太后乃告上，上拜义弟纵为中郎，孟康曰：「，纵姊名也。」师古曰：「音许于反。」补上党郡中令。治敢往，少温籍，服虔曰：「敢行暴害之政。」师古曰：「少温籍，言无所含容也。温音於问反。籍音才夜反。」县无逋事，师古曰：「逋，亡也，负也，音必胡反。」举第一。迁为长陵及长安令，直法行治，不避贵戚。以捕桉太后外孙修成子中，师古曰：「修成君，王太后所生金氏女也。中者，其子名也，读曰仲。」上以为能，迁为河内都尉。至则族灭其豪穰氏之属，河内道不拾遗。而张次公亦为郎，以勇悍从军，师古曰：「悍音胡旦反。」敢深入，有功，封为岸头侯。甯成家居，上欲以为郡守，御史大夫弘曰：师古曰：「公孙弘。」「臣居山东为小吏时，甯成为济南都尉，其治如狼牧羊。成不可令治民。」上乃拜成为关都尉。岁余，关吏税肄郡国出入关者，李奇曰：「肄，阅也。」师古曰：「肄音弋二反。」号曰：「宁见乳虎，无直甯成之怒。」师古曰：「猛兽产乳，养护其子，则搏噬过常，故以喻也。直读曰值，一曰直当。」其暴如此。义纵自河内迁为南阳太守，闻甯成家居南阳，及至关，甯成侧行送迎，然纵气盛，弗为礼。至郡，逐桉甯氏，破碎其家。成坐有罪，及孔、暴之属皆奔亡，师古曰：「孔氏、暴氏二家素豪猾者。」南阳吏民重足一迹。而平氏朱疆、杜衍杜周为纵爪牙之吏，任用，师古曰：「平氏、杜衍，二县名也。」迁为廷尉史。军数出定襄，定襄吏民乱败，於是徙纵为定襄太守。纵至，掩定襄狱中重罪二百余人，及宾客昆弟私入相视者亦二百余人。纵壹切捕鞠，曰「为死罪解脱」。孟康曰：「壹切皆捕之也。律，诸囚徒私解脱桎梏钳赭，加罪一等；为人解脱，与同罪。纵鞠相赂饷者二百人以为解脱死罪，尽杀之。」师古曰：「鞠，穷也，谓穷治也。」是日皆报杀四百余人。师古曰：「奏请得报而论杀。」郡中不寒而栗，猾民佐吏为治。师古曰：「百姓有素豪猾为罪恶者，今畏纵之严，反为吏耳目，助治公务以自效。」是时赵禹、张汤为九卿矣，然其治尚宽，辅法而行，纵以鹰击毛挚为治。师古曰：「言如鹰隼之击，奋毛羽执取飞鸟也。」後会更五铢钱白金起，师古曰：「更，改也。」民为奸，京师尤甚，乃以纵为右内史，王温舒为中尉。温舒至恶，所为弗先言纵，纵必以气陵之，师古曰：「言温舒虽酷恶，而纵又甚也。」败坏其功。其治，所诛杀甚多，然取为小治，奸益不胜，晋灼曰：「取音趣。」直指始出矣。吏之治以斩杀缚束为务，阎奉以恶用矣。师古曰：「阎奉以严恶之故而见任用，言时政尚急刻也。」纵廉，其治效郅都。上幸鼎湖，病久，已而卒起幸甘泉，师古曰：「已谓病愈也。言帝久病，既得愈，而忽然即幸甘泉。卒读曰猝。」道不治。上怒曰：「纵以我为不行此道乎？」衔之。师古曰：「衔，含也。苞含在心，以为过也。」至冬，杨可方受告缗，纵以为此乱民，部吏捕其为可使者。天子闻，使杜式治，以为废格沮事，孟康曰：「武帝使杨可主告缗，没入其财物，纵捕为可使者。此为废格诏书，沮已成之事也。」师古曰：「沮，坏也，音材汝反。格读曰阁。」弃纵市。後一岁，张汤亦死。王温舒，阳陵人也。少时椎埋为奸。数废。数为吏，以治狱至廷尉史。事张汤，迁为御史，督盗贼，杀伤甚多。稍迁至广平都尉，择郡中豪敢往吏十余人为爪牙，师古曰：「椎杀人而埋之。椎音直追反，其字从木。」已而试县亭长，师古曰：「试，补也。」皆把其阴重罪，师古曰：「豪桀而性果敢，一往无所顾者，以为吏也。」而纵使督盗贼，师古曰：「把音布马反。」师古曰：「纵，放也。督，察视也。」快其意所欲得。此人虽有百罪，弗法；师古曰：「言所捕盗贼得其人而快温舒意者，则不问其先所犯罪也。法谓行法也。」即有避回，夷之，亦灭宗。」以故齐赵之郊盗不敢近广平，广平声为道不拾遗。上闻，迁为河内太守。」师古曰：「避回，谓不尽意捕击也。回音胡内反。」素居广平时，皆知河内豪奸之家。及往，以九月至，令郡具私马五十疋，为驿自河内至长安，师古曰：「以私马於道上往往置驿也。」部吏如居广平时方略，捕郡中豪猾，相连坐千余家。上书请，大者至族，小者乃死，家尽没入偿臧。师古曰：「以臧致罪者，既没入之，又令出倍臧，或收入官，或还其主也。」奏行不过二日，得可，事论报，至流血十余里。师古曰：「天子可其奏而论决之。杀人既多，故血流十余里。」河内皆怪其奏，以为神速。尽十二月，郡中无犬吠之盗。其颇不得，失之旁郡，追求，会春，温舒顿足叹曰：「嗟乎，令冬月益展一月，卒吾事矣！」师古曰：「立春之後，不复行刑，故云然。展，伸也。」其好杀行威不爱人如此。上闻之，以为能，迁为中尉。其治复放河内，师古曰：「放，依也，音甫往反。」徒请召猜祸吏与从事，应劭曰：「徒，但也。猜，疑也。取吏好猜疑作　害者，任用之。」河内则杨皆、麻戊，关中扬赣、成信等。师古曰：「此皆猜　者。」义纵为内史，惮之，未敢恣治。师古曰：「言温舒惮纵，不得恣其酷暴。」及纵死，张汤败後，徙为延尉。而尹齐为中尉坐法抵罪，温舒复为中尉。为人少文，居它覆槐纾师古曰：「言为余官则心意蒙蔽，职事不举。敢艋琛！怪领吨形驹蛐目。素习关中俗，知豪恶吏，豪恶吏尽复为用。吏苛察淫恶少年，投购告言奸，师古曰：「，所以受投书也，音项。解在赵广汉传也。」置伯落长以收司奸。师古曰：「伯亦长帅之称也。置伯及邑落之长，以收捕司察奸人也。」温舒多谄，善事有势者；即无势，视之如奴。有势家，虽有奸如山，弗犯；无势，虽贵戚，必侵辱。师古曰：「谓不居权要之职者。」舞文巧，请下户之猾，以动大豪。师古曰：「弄法为巧，而治下户之狡猾者，用讽动大豪之家。所以然者，为大豪中有权要，不可治故也。请谓奏请。」其治中尉如此。奸猾穷治，大氐尽靡烂狱中，师古曰：「大氐，大归也。靡，碎也。氐音丁礼反。靡音武皮反。」行论无出者。其爪牙吏虎而冠。师古曰：「言其残暴之甚也，非有人情。」於是中尉部中中猾以下皆伏，有势者为游声誉，称治。数岁，其吏多以权贵富。师古曰：「为权贵之家所拥佑，故积受取致富者也。」温舒击东越还，议有不中意，师古曰：「不当天子意也。中音竹仲反。」坐以法免。是时上方欲作通天台而未有人，温舒请覆中尉脱卒，得数万人作。师古曰：「覆校脱漏未为卒者也。脱音它活反。」上说，师古曰：「说读曰悦。」拜为少府。徙右内史，治如其故，奸邪少禁。坐法失官，复为右辅，行中尉，如故操。岁余，会宛军发，孟康曰：「发兵伐大宛。」诏徵豪吏。温舒匿其吏华成，及人有变告温舒受员骑钱，它奸利事，罪至族，自杀。师古曰：「员骑，骑之有正员也。」其时两弟及两婚家亦各自坐它罪而族。光禄勋徐自为曰：「悲夫！夫古有三族，而王温舒罪至同时而五族乎！」师古曰：「温舒与弟同三族，而两妻家各一，故为五也。」温舒死，家t千金。师古曰：「t，古累字。」尹齐，东郡茌平人也。师古曰：「茌音仕疑反。」以刀笔吏稍迁至御史。事张汤，汤数称以为廉。武帝使督盗贼，斩伐不避贵势。迁关都尉，声甚於甯成。上以为能，拜为中尉。吏民益雕敝，轻齐木疆少文，师古曰：「木，质也，言如木石之为也。」豪恶吏伏匿而善吏不能为治，师古曰：「恶吏不肯为用，独善吏在，故不能治事也。」以故事多废，抵罪。师古曰：「以职事多废，故至於坐罪也。」後复为淮阳都尉。王温舒败後数年，病死，家直不满五十金。所诛灭淮阳甚多，及死，仇家欲烧其尸，妻亡去，归葬。杨仆，宜阳人也。以千夫为吏。孟康曰：「千夫若五大夫。武帝以军用不足，令民出钱谷为之。」师古曰：「所谓武功赏官，以宠战士。」河南守举为御吏，使督盗贼关东，治放尹齐，师古曰：「放，依也，音甫往反。」以敢击行。师古曰：「果敢搏击而行其治也。」稍迁至主爵都尉，上以为能。南越反，拜为楼船将军，有功，封将梁侯。东越反，上欲复使将，为其伐前劳，师古曰：「伐谓矜恃也。」以书敕责之曰：「将军之功，独有先破石门、寻狭，刘德曰：「南越中险地名也。」非有斩将骞旗之实也，师古曰：「骞与搴同。搴，拔取之。」乌足以骄人哉！师古曰：「乌，於何也。」前破番禺，捕降者以为虏，掘死人以为获，是一过也。建德、吕嘉逆罪不容於天下，师古曰：「建德，南越王名也，尉佗玄孙也。吕嘉，其相也。」将军拥精兵不穷追，超然以东越为援，是二过也。师古曰：「以仆不穷追之故，令建德得以东越为援也。」士卒暴露连岁，为朝会不置酒，将军不念其勤劳，而造佞巧，请乘传行塞，师古曰：「传音张恋反。行音下更反。」因用归家，怀银黄，垂三组，夸乡里，是三过也。师古曰：「银，银印也。黄，金印也。仆为主爵都尉，又为楼船将军，并将梁侯三印，故三组也。组，印绶也。」失期内顾，以道恶为解，师古曰：「内顾，言思妻妾也。解谓自解说也，若今言分疏。」失尊尊之序，是四过也。欲请蜀刀，问君贾几何，对曰率数百，孟康曰：「仆尝为将，请官蜀刀，诏问贾，答言比数率数百也。」师古曰：「贾读曰价。」武库日出兵而阳不知，挟伪干君，是五过也。师古曰：「干，犯也。」受诏不至兰池宫，如淳曰：「本出军时，欲使之兰池宫，顿而不去。兰池宫在渭城。」明日又不对。假令将军之吏问之不对，令之不从，其罪何如？推此心以在外，江海之间可得信乎！今东越深入，将军能率众以掩过不？」仆惶恐，对曰：「愿尽死赎罪！」与王温舒俱破东越。後复与左将军荀彘俱击朝鲜，为彘所缚，语在朝鲜传。还，免为庶人，病死。咸宣，杨人也。师古曰：「咸音减省之减。杨，河东之邑。」以佐史给事河东守。卫将军青使买马河东，师古曰：「将军卫青充使而於河东买马也。」见宣无害，言上，徵为厩丞。官事办，稍迁至御史及〔中〕丞，使治主父偃及淮南反狱，所以微文深诋杀者甚众，师古曰：「诋，诬也。」称为敢决疑。数废数起，为御史及中丞者几二十岁。师古曰：「几音钜依反。」王温舒为中尉，而宣为左内史。其治米盐，师古曰：「米盐，细杂也。」事小大皆关其手，自部署县名曹宝物，官吏令丞弗得擅摇，痛以重法绳之。居官数年，壹切为小治辩，然独宣以小至大，能自行之，难以为经。师古曰：「经，常也，不可为常法也。」中废为右扶风，坐怒其吏成信，信亡藏上林中，宣使d令将吏卒，师古曰：「d，扶风县也，音媚。」阑入上林中蚕室门攻亭格杀信，射中苑门，师古曰：「中音竹仲反。」宣下吏，为大逆当族，自杀。而杜周任用。是时郡守尉诸侯相二千石欲为治者，大抵尽效王温舒等，而吏民益轻犯法，盗贼滋起。师古曰：「滋亦益也。」南阳有梅免、百政，师古曰：「梅、百，皆姓也。」楚有段中、杜少，师古曰：「中读曰仲。」齐有徐勃，燕赵之间有坚卢、范主之属。大群至数千人，擅自号，攻城邑，取库兵，释死罪，师古曰：「释，解也。」缚辱郡守都尉，杀二千石，为檄告县趋具食；师古曰：「趋读曰促。」小群以百数，掠卤乡里者不可称数。於是上始使御史中丞、丞相长史使督之，师古曰：「出为使者督察也。」犹弗能禁，师古曰：「禁音居禽反。」乃使光禄大夫范昆、诸部都尉及故九卿张德等衣绣衣持节，虎符发兵以兴击，师古曰：「以军兴之法而讨击也。」斩首大部或至万余级。及以法诛通行饮食，坐相连郡，甚者数千人。数岁，乃颇得其渠率。师古曰：「渠，大也。」散卒失亡，复聚党阻山川。往往而群，无可奈何。於是作沈命法，应劭曰：「沈，没也。敢蔽匿盗贼者，没其命也。」孟康曰：「沈，藏匿也。命，亡逃也。」师古曰：「应说是。」曰：「群盗起不发觉，发觉而弗捕满品者，师古曰：「品，率也，以人数为率也。」二千石以下至小吏主者皆死。」其後小吏畏诛，虽有盗弗敢发，恐不能得，坐课累府，府亦使不言。孟康曰：「县有盗贼，府亦并坐，使县不言之也。」师古曰：「府，郡府也。累音力瑞反。」故盗贼浸多，师古曰：「浸，渐也。」上下相为匿，以避文法焉。田广明字子公，郑人也。师古曰：「京兆郑县，即今之华州。」以郎为天水司马。功次迁河南都尉，以杀伐为治。郡国盗贼并起，迁广明为淮阳太守。岁余，故城父令公孙勇与客胡倩等谋反，师古曰：「倩音千见反。」倩诈称光禄大夫，从车骑数十，言使督盗贼，止陈留传舍，太守谒见，欲收取之。广明觉知，发兵皆捕斩焉。而公孙勇衣绣衣，乘驷马车至圉，师古曰：「陈留圉县。」圉使小史侍之，亦知其非是，守尉魏不害与厩啬夫江德、尉史苏昌共收捕之。上封不害为当涂侯，德L阳侯，师古曰：「L音辽。」昌蒲侯。初，四人俱拜於前，小史窃言。武帝问：「言何？」对曰：「为侯者得东归不？」上曰：「女欲不？贵矣。师古曰：「言汝意欲归不？吾今贵汝，谓赐之爵也。」女乡名为何？」对曰：「名遗乡。」上曰：「用遗汝矣。」师古曰：「遗音弋季反。」於是赐小史爵关内侯，食遗乡六百户。上以广明连禽大奸，徵入为大鸿胪，擢广明兄云中代为淮阳太守。昭帝时，广明将兵击益州，还，赐爵关内侯，徙卫尉。後出为左冯翊，治有能名。宣帝初立，代蔡义为御史大夫，以前为冯翊与议定策，师古曰：「与读曰豫。」封昌水侯。岁余，以祁连将军将兵击匈奴，出塞至受降城。受降都尉前死，丧柩在堂，广明召其寡妻与奸。既出不至质，服虔曰：「质，所期处也。」引军空还。下太守杜延年簿责，师古曰：「簿音步户反。」广明自杀阙下，国除。兄云中为淮阳守，亦敢诛杀，吏民守阙告之，竟坐弃市。田延年字子宾，先齐诸田也，徙阳陵。师古曰：「高祖时徙之，其地後为阳陵县。」延年以材略给事大将军莫府，霍光重之，迁为长史。出为河东太守，选拔尹翁归等以为爪牙，诛I豪疆，奸邪不敢发。以选入为大司农。会昭帝崩，昌邑王嗣位，淫乱，霍将军忧惧，与公卿议废之，莫敢发言。延年按剑，延叱群臣，师古曰：「止於朝廷之中而叱之也，若言廷争矣。」即日议决，语在光传。宣帝即位，延年以决疑定策封阳成侯。先是，茂陵富人焦氏、贾氏以数千万阴积贮炭苇诸下里物。孟康曰：「死者归蒿里，葬地下，故曰下里。」师古曰：「以数千万钱为本，而贮此物也。」昭帝大行时，方上事暴起，师古曰：「方上谓圹中也。昭帝暴崩，故其事仓猝。」用度未办，延年奏言「商贾或豫收方上不祥器物，冀其疾用，欲以求利，师古曰：「疾，速也。」非民臣所当为。请没入县官。」奏可。富人亡财者皆怨，出钱求延年罪。初，大司农取民牛车三万两为僦，师古曰：「一乘为一两。僦谓赁之与雇直也，音子就反。」载沙便桥下，送致方上，车直千钱，延年上簿诈增僦直车二千，凡六千万，盗取其半。焦、贾两家告其事，下丞相府。丞相议奏延年「主守盗三千万，不道」。霍将军召问延年，欲为道地，师古曰：「为之开通道路，使有安全之地也。」延年抵曰：师古曰：「抵，拒讳也，音丁礼反。」「本出将军之门，蒙此爵位，师古曰：「延年尝给事莫府，又为大将军长史，故云然也。」无有是事。」光曰：「即无事，当穷竟。」师古曰：「即无实事，当令有司穷治，尽其理。」御史大夫田广明谓太仆杜延年：「春秋之义，以功覆过。当废昌邑王时，非田子宾之言大事不成。今县官出三千万自乞之何哉？师古曰：「自谓乞与之也。乞音气。」愿以愚言白大将军。」延年言之大将军，大将军曰：「诚然，实勇士也！当发大议时，震动朝廷。」光因举手自抚心曰：「使我至今病悸！师古曰：「悸，心动也，音揆。」谢田大夫晓大司农，通往就狱，得公议之。」师古曰：「晓者，告白意指也。通者，从公家通理也。光忿其拒讳，故不佑之。」田大夫使人语延年，延年曰：「幸县官宽我耳，何面目入牢狱，使众人指笑我，卒徒唾吾背乎！」即闭阁独居齐舍，师古曰：「齐读曰斋。」偏袒持刀东西步。数日，使者召延年诣廷尉。闻鼓声，自刎死，晋灼曰：「使者至司农，司农发诏书，故鸣鼓也。」师古曰：「刎谓断颈也。」国除。严延年字次卿，东海下邳人也。其父为丞相掾，延年少学法律丞相府，归为郡吏。以选除补御史掾，举侍御史。是时大将军霍光废昌邑王，尊立宣帝。宣帝初即位，延年劾奏光「擅废立，亡人臣礼，不道」。奏虽寝，然朝廷肃焉敬惮。延年後复劾大司农田延年持兵干属车，师古曰：「干，犯也。属车，天子後车也，音之欲反。」大司农自讼不干属车。事下御史中丞，谴责延年何以不移书宫殿门禁止大司农，而令得出入宫。於是覆劾延年阑内罪人，法至死。张晏曰：「故事有所劾奏，并移宫门，禁止不得入。」师古曰：「覆，反也，反以此事劾之。覆音芳目反。」延年亡命。会赦出，丞相御史府徵书同日到，延年以御史书先至，诣御史府，复为掾。宣帝识之，张晏曰：「识其前劾霍光擅废立。」拜为平陵令，坐杀不辜，去官。後为丞相掾，复擢好令。神爵中，西羌反，疆弩将军许延寿请延年为长史，从军败西羌，还为涿郡太守。时郡比得不能太守，师古曰：「比，频也。」涿人毕野白等由是废乱。师古曰：「废公法而狡乱也。」大姓西高氏、东高氏，师古曰：「两高氏各以所居东西为号者。」自郡吏以下皆畏避之，莫敢与，师古曰：「，逆也，音悟。」咸曰：「宁负二千石，无负豪大家。」宾客放为盗贼，师古曰：「放，纵也。」发，辄入高氏，吏不敢追。浸浸日多，师古曰：「浸，渐也。」道路张弓拔刃，然後敢行，其乱如此。延年至，遣掾蠡吾赵绣桉高氏得其死罪。绣见延年新将，师古曰：「新为郡将也，谓郡守为郡将者，以其兼领武事也。」心内惧，即为两劾，欲先白其轻者，观延年意怒，乃出其重劾。延年已知其如此矣。赵掾至，果白其轻者，延年索怀中，得重劾，师古曰：「索，搜也，音山客反。」即收送狱。夜入，晨将至市论杀之，先所桉者死，师古曰：「在高氏前死。」吏皆股弁。师古曰：「股战若弁。弁谓抚手也。」更遣吏分考两高，穷竟其奸，诛杀各数十人。郡中震恐，道不拾遗。三岁，迁河南太守，赐黄金二十斤。豪疆胁息，师古曰：「胁，敛也。屏气而息。」野无行盗，威震旁郡。其治务在摧折豪疆，扶助贫弱。贫弱虽陷法，曲文以出之；其豪桀侵小民者，以文内之。师古曰：「饰文而入之为罪。」众人所谓当死者，一朝出之；所谓当生者，诡杀之。师古曰：「诡，违正理而杀也。」吏民莫能测其意深浅，战栗不敢犯禁。桉其狱，皆文致不可得反。师古曰：「致，至密也。言其文案整密也。反音幡。」延年为人短小精悍，敏捷於事，师古曰：「悍，劲也。」虽子贡、冉有通艺於政事，不能绝也。吏忠尽节者，厚遇之如骨肉，皆亲乡之，师古曰：「乡读曰向。」出身不顾，以是治下无隐情。然疾恶泰甚，中伤者多，尤巧为狱文，善史书，所欲诛杀，奏成於手，中主簿亲近史不得闻知。奏可论死，奄忽如神。冬月，传属县囚，会论府上，师古曰：「总集郡府而论杀。」流血数里，河南号曰「屠伯」。邓展曰：「言延年杀人，如屠儿之杀六畜。伯，长也。」令行禁止，郡中正清。是时张敞为京兆尹，素与延年善。敞治虽严，然尚颇有纵舍，闻延年用刑刻急，乃以书谕之曰：「昔韩卢之取菟也，上观下获，应劭曰：「韩卢，六国时韩氏之黑犬也。」孟康曰：「言良犬之取菟，仰观人主之意而获之，喻不妄杀。」不甚多杀。愿次卿少缓诛罚，思行此术。」延年报曰：「河南天下喉咽，二周余毙，师古曰：「喉咽，言其所在襟要，如人体之有喉咽也。二周，东西周君国也。咽音一千反。」莠（甚）〔盛〕苗秽，何可不I也？」师古曰：「莠，　谷所（在）〔生〕也。苗，粟苗也。莠音诱。」自矜伐其能，终不衰止。时黄霸在颍川以宽恕为治，郡中亦平，娄蒙丰年，师古曰：「娄，古屡字。」凤皇下，上贤焉，下诏称扬其行，加金爵之赏。延年素轻霸为人，及比郡为守，褒赏反在己前，师古曰：「比，接近也，音频二反。」心内不服。河南界中又有蝗虫，府丞义出行蝗，还见延年，延年曰：「此蝗岂凤皇食邪？」义又道司农中丞耿寿昌为常平仓，利百姓，延年曰：「丞相御史不知为也，当避位去。寿昌安得权此？」师古曰：「作此仓非奇异之功也，公卿不知为之，是旷官也。寿昌安得擅此以为权乎？」後左冯翊缺，上欲徵延年，符已发，为其名酷复止。应劭曰：「符，竹使符也，臧在符节台，欲有所拜，召治书御史符节令发符下太尉也。」延年疑少府梁丘贺毁之，心恨。会琅邪太守以视事久病，满三月免，延年自知见废，谓丞曰：「此人尚能去官，我反不能去邪？」师古曰：「与丞言云尔。」又延年察狱史廉，有臧不入身，师古曰：「延年察举其狱史为廉，而此人乃有臧罪，然臧不入身也。」延年坐选举不实贬秩，笑曰：「後敢复有举人者矣！」师古曰：「言己滥被贬秩，後人宁敢复举人乎？」丞义年老颇悖，师古曰：「心思惑乱。悖音布内反。」素畏延年，恐见中伤。延年本尝与义俱为丞相史，实亲厚之，无意毁伤也，馈遗之甚厚。义愈益恐，自筮得死卦，忽忽不乐，取告至长安，师古曰：「取休假。」上书言延年罪名十事。已拜奏，因饮药自杀，以明不欺。事下御史丞按验，有此数事，以结延年，师古曰：「结，正其罪也。」坐怨望非谤政治不道弃市。初，延年母从东海来，欲从延年腊，师古曰：「建丑之（日）〔月〕为腊祭，因会饮，若今之蜡节也。」到雒阳，适见报囚。师古曰：「奏报行决也。」母大惊，便止都亭，不肯入府。延年出至都亭谒母，母闭合不见。延年免冠顿首合下，良久，母乃见之，因数责延年：师古曰：「数音所具反。」幸得备郡守，专治千里，不闻仁爱教化，有以全安愚民，顾乘刑罚多刑杀人，师古曰：「顾，反也。乘，因也。」欲以立威，岂为民父母意哉！」延年服罪，重顿首谢，师古曰：「重音直用反。」因自为母御，归府舍。母毕正腊，师古曰：「腊及正岁礼毕也。正音之盈反。」谓延年：「天道神明，人不可独杀。师古曰：「言多杀人者，己亦当死。」我不意当老见壮子被刑戮也！师古曰：「言素意不自谓如此也。」行矣！去女东归，埽除墓地耳。」师古曰：「言待其丧至也。」遂去。归郡，见昆弟宗人，复为言之。後岁余，果败。东海莫不贤知其母。师古曰：「称其贤知也。」延年兄弟五人皆有吏材，至大官，东海号曰「万石严妪」。师古曰：「一门之中五二千石，故总云万石。」次弟彭祖，至太子太傅，在儒林传。尹赏字子心，钜鹿杨氏人也。以郡吏察廉为楼烦长。举茂材，粟邑令。左冯翊薛宣奏赏能治剧，徙为频阳令，坐残贼免。後以御史举为郑令。
永治、元延间，上怠於政，贵戚骄恣，红阳长仲兄弟交通轻侠，臧匿亡命。邓展曰：「红阳姓，长仲字也。」如淳曰：「红阳，南阳县也。长姓，仲字也。」师古曰：「姓红阳而兄字长，弟字仲。今书长字或作张者非也，後人所改耳。一曰红阳侯王立之子，兄弟长少者也。」而北地大豪浩商等报怨，杀义渠长妻子六人，往来长安中。丞相御史遣掾求逐党与，诏书召捕，久之乃得。长安中奸滑浸多，闾里少年群辈杀吏，受赇报仇，师古曰：「或有自怨於吏，或受人赇赂报仇　也。」相与探丸为弹，师古曰：「为弹丸作赤、黑、白三色，而共探取之也。弹音徒旦反。」得赤丸者斫武吏，得黑丸者斫文吏，白者主治丧；师古曰：「其党与有为吏及它人所杀者，则主其丧事也。」城中薄暮尘起，剽劫行者，死伤横道，⒐牟痪。师古曰：「，击鼓椎也，音孚。其字从木。」赏以三辅高第选守长安令，得壹切便宜从事。赏至，修治长安狱，穿地方深各数丈，致令辟为郭，师古曰：「致谓积累之也。令辟，ゎ　也。郭谓四周之内也。致读如本字，又音缀。令音零。辟音避历反。」以大石覆其口，名为「虎穴」。乃部户曹掾史，与乡吏、亭长、里正、父老、伍人，师古曰：「五家为伍。伍人者，各其同伍之人也。」杂举长安中轻薄少年恶子，师古曰：「恶子，不承父母教命者。」无市籍商贩作务，而鲜衣凶服被铠捍持刀兵者，悉籍记之，师古曰：「凶服，危险之服。铠，甲也，捍，臂衣也。籍记，为名籍以记之。」得数百人。赏一朝会长安吏，车数百两，分行收捕，皆劾以为通行饮食群盗。师古曰：「饮音於禁反。食读曰　。」赏亲阅，见十置一，师古曰：「置，放也。」其余尽以次内虎穴中，百人为辈，覆以大石。数日壹发视，皆相枕藉死，便舆出，瘗寺门桓东，如淳曰：「瘗，埋也。旧亭传於四角面百步筑土四方，上有屋，屋上有柱出，高丈余，有大板贯柱四出，名曰桓表。县所治夹两边各一桓。陈宋之俗言桓声如和，今犹谓之和表。」师古曰：「即华表也。」H著其姓名，师古曰：「H，p也。p於瘗处而书死者名也。H音竭，p音弋，字并从木。」百日後，乃令死者家各自发取其尸。亲属号哭，道路皆[欷。长安中歌之曰：「安所求子死？桓东少年场。师古曰：「安犹焉也。死谓尸也。」生时谅不谨，枯骨後何葬？」师古曰：「谅，信也。葬字合韵音子郎反。」赏所置皆其魁宿，师古曰：「魁，根本也。宿，久旧也。」或故吏善家子失计随轻黠愿自改者，财数十百人，师古曰：「财与才同。」皆贳其罪，师古曰：「贳，缓也。」诡令立功以自赎。师古曰：「诡，责也。」尽力有效者，因亲用之为爪牙，追捕甚精，甘耆奸恶，甚於凡吏。师古曰：「耆读曰嗜。」赏视事数月，盗贼止，郡国亡命散走，各归其处，不敢N长安。江湖中多盗贼，以赏为江夏太守，捕格江贼及所诛吏民甚多，坐残贼免。南山群盗起，以赏为右辅都尉，迁执金吾，督大奸猾。三辅吏民甚畏之。
数年卒官。疾病且死，戒其诸子曰：「丈夫为吏，正坐残贼免，追思其功效，则复进用矣。一坐软弱不胜任免，终身废弃无有赦时，其羞辱甚於贪污坐臧。慎毋然！」赏四子皆至郡守，长子立为京兆尹，皆尚威严，有治办名。
　
赞曰：自郅都以下皆以酷烈为声，然都抗直，引是非，争大体。张汤以知阿邑人主，与俱上下，苏林曰：「邑音人相悒纳之悒。」师古曰：「如苏氏之说，邑字音乌合反。然今之书本或作色字，以言阿谀，观人主颜色而上下也。其义两通。」时辩当否，国家赖其便。赵禹据法守正。师古曰：「据音据。」杜周从谀，以少言为重。张汤死後，罔密事丛，师古曰：「丛谓众也。」以浸耗废，师古曰：「浸，渐也。耗，乱也，音莫报反。」九卿奉职，救（国）〔过〕不给，师古曰：「给，供也。」何暇论绳墨之外乎！自是以至哀、平，酷吏众多，然莫足数，此其知名见纪者也。其廉者足以为仪表，师古曰：「谓有仪形可表明者。」其污者方略教道，壹切禁奸，师古曰：「污，浊也。道读曰导。」亦质有文武焉。虽酷，称其位矣。师古曰：「称音尺孕反。」汤、周子孙贵盛，故别传。师古曰：「言所以不列於酷吏之篇也。」
汉书卷九十一货殖传第六十一
昔先王之制，自天子公侯卿大夫士至于o隶抱关击オ者，师古曰：「o，养马者也。隶之言著也，属著於人也。抱关，守门者也。击オ，守夜击木以警众也。オ音土各反。」其爵禄奉养宫室车服棺椁祭祀死生之制各有差品，小不得僭大，贱不得逾贵。夫然，故上下序而民志定。於是辩其土地川泽丘陵衍沃原隰之宜，师古曰：「衍谓地平延者也。沃，水之所灌沃也。广平曰原，下湿曰隰。」教民种树畜养；师古曰：「树，殖也。」五谷六畜及至鱼鳖鸟兽q蒲材干器械之资，师古曰：「q，H也，即今之荻也。械者，器之总名也。q音桓。H音五宦反。荻音敌。」所以养生送终之具，靡不皆育。育之以时，而用之有节。屮木未落，斧斤不入於山林；师古曰：「礼记月令云：『季秋之月，草木黄落，乃伐薪为炭。』」豺獭未祭，D网不布於野泽；师古曰：「礼记王制云：『獭祭鱼，然後虞人入泽梁；豺祭兽，然後田猎。』月令：『孟春之月，獭祭鱼。』『季秋之月，豺乃祭兽戮禽。』D，兔网也，音嗟。」鹰隼未击，D弋不施於兴怼Ｊ古曰：「隼亦鸷鸟，即今所呼为鹘者也。月令：『孟秋之月，鹰乃祭鸟，用始行戮。』弋，缴射也。D者，弋之矢也。兴恚径道也。D音曾。幸艮伞Ｋ硪羲臁ｗ揭艉骨反。」既顺时而取物，然犹山不ォ　，泽不伐夭，师古曰：「ォ，古槎字也。槎，邪斫木也。　，髡斩之也。此夭谓草木之方长未成者也。槎音士牙反。　音五葛反。夭音乌老反。」m鱼卵，咸有常禁。师古曰：「m，小虫也。，鹿子也。卵，鸟卵也。月令：『孟春之月，毋杀孩虫，毋毋卵。』m音弋全反。音草奚反。」所以顺时宣气，蕃阜庶物，师古曰：「蕃，多也。阜，盛也。蕃音扶元反。」　足功用，如此之备也。师古曰：「　即蓄字。」然後四民因其土宜，各任智力，夙兴夜寐，以治其业，相与通功易事，交利而俱赡，师古曰：「言以其所有，交易所无，而不匮乏。」非有徵发期会，而远近咸足。故易曰「后以财成辅相天地之宜，以左右民」，师古曰：「泰卦象辞也。后，君也。左右，助也。言王者资财用以成教，赞天地之化育，以救助其众庶也。左右读曰佐佑。」「备物致用，立成器以为天下利，莫大乎圣人」，师古曰：「上系之辞也。备物致用，谓备取百物而极其功用。」此之谓也。管子云古之四民不得杂处。师古曰：「管仲之书也。」士相与言仁谊於闲宴，师古曰：「闲读曰闲。」工相与议技巧於官府，商相与语财利於市井，师古曰：「凡言市井者，市交易之处，井共汲之所，故总而言之也。说者云因井而为市，其义非也。」农相与谋稼穑於田野，朝夕从事，不见异物而迁焉。师古曰：「言非其本业则弗观视，故能各精其事，不移易。」故其父兄之教不肃而成，子弟之学不劳而能，各安其居而乐其业，甘其食而美其服，虽见奇丽纷华，非其所习，辟犹戎翟之与于越，不相入矣。孟康曰：「于越，南方越名也。」师古曰：「于，发语声也。戎蛮之语则然。于越犹句吴耳。辟读曰譬。」是以欲寡而事节，财足而不争。於是在民上者，道之以德，师古曰：「道读曰导。」齐之以礼，故民有耻而且敬，贵谊而贱利。此三代之所以直道而行，不严而治之大略也。师古曰：「直道而行，谓以德礼率下，不饰伪也。」及周室衰，礼法堕，师古曰：「堕，毁也，音火规反。」诸侯刻桷丹楹，大夫山节藻z，师古曰：「桷，椽也。楹，柱也。节，橐病Ｉ剑刻为山形也。z，侏儒柱也。藻谓刻镂为水藻之文也。刻桷丹楹，鲁桓宫也。山节藻z，臧文仲也。」八佾舞於庭，雍彻於堂。师古曰：「八列舞於庭，谓季氏也。以雍乐彻食，三家则然，事见论语。」其流至乎士庶人，莫不离制而弃本，稼穑之民少，商旅之民多，谷不足而货有余。陵夷至乎桓、文之後，师古曰：「齐桓、晋文也。」礼谊大坏，上下相冒，国异政，家殊俗，耆欲不制，僭差亡极。师古曰：「耆读曰嗜，其下并同。极，止也。」於是商通难得之货，工作亡用之器，士设反道之行，以追时好而取世资。师古曰：「追，逐也。」伪民背实而要名，奸夫犯害而求利，篡弑取国者为王公，圉夺成家者为雄桀。师古曰：「圉谓禁守其人也。」礼谊不足以拘君子，刑戮不足以威小人。富者木土被文锦，犬马余肉粟，而贫者V褐不完，i菽饮水。师古曰：「V，布长襦也。褐，编衣也。V音竖。i亦含字也。菽，豆也。」其为编户齐民，同列而以财力相君，虽为仆虏，犹亡愠色。故夫饰变诈为奸轨者，自足乎一世之间；守道循理者，不免於饥寒之患。其教自上兴，繇法度之无限也。师古曰：「繇读与由同。」故列其行事，以传世变云。昔粤王句践困於会稽之上，乃用范蠡、计然。孟康曰：「姓计名然，越臣也。」蔡谟曰：「计然者，范蠡所著书篇名耳，非人也。谓之计然者，所计而然也。群书所称句践之贤佐，种、蠡为首，岂闻复有姓计名然者乎？若有此人，越但用半策便以致霸，是功重於范蠡，蠡之师也，焉有如此而越国不记其事，书籍不见其名，史迁不述其传乎？」师古曰：「蔡说谬矣。据古今人表，计然列在第四等，岂是范蠡书篇乎？计然一号计研，故宾戏曰『研、桑心计於无垠』，即谓此耳。计然者，濮上人也，博学无所不通，尤善计算，尝南游越，范蠡卑身事之。其书则有万物录，著五方所出，皆直述之。事见皇览及晋中经簿。又吴越春秋及越绝书并作计倪，此则倪、研及然声皆相近，实一人耳。何云书籍不见哉？」计然曰：「知斗则修备，时用则知物，二者形则万货之情可得见矣。师古曰：「形，显见。」故旱则资舟，水则资车，物之理也。」师古曰：「旱极则水，水极则旱，故於旱时而预蓄舟，水时预蓄车，以待其贵，收其利也。」推此类而修之，十年国富，厚赂战士，遂报疆吴，刷会稽之耻。师古曰：「刷谓拭除之也，音所劣反。」范蠡叹曰：「计然之策，十用其五而得意。既以施国，吾欲施之家。」乃乘扁舟，孟康曰：「特舟也。」师古曰：「音匹延反。」浮江湖，变姓名，适齐为鸱夷子皮，师古曰：「自号鸱夷者，言若盛酒之鸱夷，多所容受，而可卷怀，与时张弛也。鸱夷，皮之所为，故曰子皮。」之陶为朱公。孟康曰：「陶即今定陶也。」以为陶天下之中，诸侯四通，货物所交易也，乃治产积居，与时逐孟康曰：「逐时而居买也。」师古曰：「此说非也。言豫居货物随时而逐利。」而不责於人。故善治产者，能择人而任时。十九年之间三致千金，而再散分与贫友昆弟。後年衰老，听子孙修业而息之，师古曰：「息，生也。」遂至钜万。故言富者称陶朱。子赣既学於仲尼，退而仕卫，师古曰：「孔子弟子，姓端木，名赐也。」发贮鬻财曹、鲁之间。师古曰：「多有积贮，趣时而发。鬻，卖之也。鬻音弋六反。」七十子之徒，赐最为饶，师古曰：「言於弟子之中最为富。」而颜渊箪食瓢饮，在于陋巷。师古曰：「箪，笥也。食，饭也。瓢，瓠勺也。一箪之饭，一瓢之饮，至贫也。箪音丁安反。食音似。瓢音频遥反。」子赣结驷连骑，束帛之币聘享储侯，所至，国君无不分庭与之抗礼。师古曰：「为宾主之礼。」然孔子贤颜渊而讥子赣，曰：「回也其庶乎，屡空。赐不受命，而货殖焉，意则屡中。」师古曰：「论语载孔子之言也。颜回庶几圣道，虽数空匮，而乐在其中。子赣不受教命，唯财是殖，亿度是非，幸而中耳。意读曰亿。中音竹仲反。」白圭，周人也。当魏文侯时，李克务尽地力，而白圭乐观时变，故人弃我取，人取我予。能薄饮食，忍嗜欲，节衣服，与用事僮仆同苦乐，趋时若猛兽挚鸟之发。故曰：「吾治生犹伊尹、吕尚之谋，孙吴用兵，商鞅行法是也。故智不足与权变，勇不足以决断，仁不能以取予，疆不能以有守，虽欲学吾术，终不告也。」盖天下言治生者祖白圭。师古曰：「祖，始也，以其法为本始也。」猗顿用W盐起，师古曰：「猗顿，鲁之穷士也。W，盐池也。於W造盐，故曰W盐。W音古。」邯郸郭纵以铸冶成业，与王者埒富。师古曰：「埒，等也。」乌氏蠃畜牧，师古曰：「氏音支，乌氏，姓也。蠃，名也。其人为畜牧之业也。」及众，斥卖，师古曰：「畜牧蕃盛，其数多则出而卖之也。」求奇缯物，间献戎王。师古曰：「避时之禁，故伺闲隙私遗戎王。」戎王十倍其偿，予畜，畜至用谷量牛马。师古曰：「言其数饶不可计算，故以山谷多少言之。」秦始皇令蠃比封君，以时与列臣朝请。师古曰：「与读曰豫。请音才性反。」巴寡妇清，师古曰：「以其行e，故号曰清也。」其先得丹穴，而擅其利数世，师古曰：「丹，丹砂也。穴者，山谷之穴出丹也。」家亦不訾。师古曰：「言资财众多无限数。訾音子移反。」清寡妇能守其业，用财自卫，人不敢犯。始皇以为贞妇而客之，为筑女怀清台。秦汉之制，列侯封君食租税，岁率户二百。千户之君则二十万，朝觐聘享出其中。庶民农工商贾，率亦岁万息二千，百万之家即二十万，而更繇租赋出其中，师古曰：「更音工衡反，繇读曰徭。」衣食好美矣。故曰陆地牧马二百蹄，孟康曰：「五十匹也。」师古曰：「蹄，古蹄字。」牛千蹄角，孟康曰：「百六十七头也。马贵而牛贱，以此为率也。」师古曰：「百六十七头牛，则为蹄与角凡一千二也。言千者，举成数也。」千足羊，师古曰：「凡言千足者，二百五十头也。」泽中千足彘，水居千石鱼波，师古曰：「波读曰陂。言有大陂养鱼，一岁收千石鱼也。说者不晓，及改其波字为皮，又读为披，皆失之矣。」山居千章之c。孟康曰：「c任方章者千枚也。」师古曰：「大材曰章，解在百官公卿表。c即楸树字也。其下并同也。」安邑千树枣；燕、秦千树栗；蜀、汉、江陵千树橘；淮北荥南河济之间千树c；师古曰：「荥亦水名，济水所溢作也，即今所谓荥泽也。」陈、夏千亩R；师古曰：「陈，陈县也，夏，夏县也，皆属淮阳。种R树而取其汁。夏音嘏。」齐、鲁千亩桑麻；渭川千亩竹；及名国万家之城，带郭千亩亩钟之田，孟康曰：「一钟受六斛四斗。」师古曰：「一亩收钟者凡千亩也。」若千亩　茜，（师古）〔孟康〕曰：「茜草、　子可用染也。」师古曰：「茜音千见反。」千畦姜韭：师古曰：「畦音携。」此其人皆与千户侯等。谚曰：「以贫求富，农不如工，工不如商，刺绣文不如倚市门。」此言末业，贫者之资也。师古曰：「言其易以得利也。」通邑大都酤一岁千酿，师古曰：「千瓮以酿酒。」醯酱千，师古曰：「，长颈Z也，受十升。音胡双反。」浆千儋，孟康曰：「儋，Z也。」师古曰：「儋，人儋之也，一儋两Z。儋音丁滥反。」屠牛羊彘千皮，谷籴千钟，师古曰：「谓常籴取而居之。」薪　千车，　长千丈，师古曰：「总积　之丈数也。」木千章，竹竿万　，孟康曰：「　者，一　两　。」师古曰：「　读曰个。个，枚也。」轺车百乘，师古曰：「轺车，轻小之车也。轺音弋昭反。」牛车千两；师古曰：「车一乘曰一两。谓之两者，言其辕轮两两而耦。」木器R者千枚，铜器千钧，孟康曰：「三十斤为一钧。」素木铁器若　茜千石，孟康曰：「百二十斤为石。素木，素器也。」马蹄千，师古曰：「，口也。蹄与口共千，则为马二百也。音江钓反，又音口钓反。」牛千足，羊彘千双，师古曰：「彘即豕。」童手指千，孟康曰：「童，奴婢也。古者无空手游口，皆有作务，作务须手指，故曰手指，以别马牛蹄角也。」师古曰：「手指谓有巧伎者。指千则人百。」筋角丹沙千斤，其帛絮细布千钧，文采千匹，师古曰：「文，文缯也。帛之有色者曰采。」答布皮革千石，孟康曰：「答布，白叠也。」师古曰：「厚之布也，其价贱，故PP皮革同其量耳，非白叠也。答者，厚重之貌，而读者妄为榻音，非也。」R千大斗，师古曰：「大斗者，异於量米粟之斗也。今俗犹有大量。」　麴盐豉千合，师古曰：「麴　以斤石称之，轻重齐则为合。盐豉则斗斛量之，多少等亦为合。合者，相配偶之言耳。今西楚荆沔之俗卖盐豉者，盐豉各一升则各为裹而相随焉，此则合也。说者不晓，乃读为升合之合，又改作台，竞为解说，失之远矣。」鲐J千斤，师古曰：「鲐，海鱼也。J，刀鱼也，饮而不食者。鲐音胎，又音　。J音荠，又音才尔反。而说者妄读鲐为夷，非唯失於训物，亦不知音矣。」鲍千钧，师古曰：「，膊鱼也，即今不著盐而乾者也。鲍，今之エ鱼也。鱼辄。膊音普各反。エ音於业反。而说者乃读鲍为d鱼之d，音五回反，失义远矣。郑康成以为エ於　室乾之，亦非也。　室乾之，即耳。盖今巴荆人所呼r鱼者是也。音居偃反。秦始皇载鲍乱臭，则是エ鱼耳。而　室乾者，本不臭也。　音蒲北反。」枣栗千石者三之，师古曰：「三千石。」狐貂裘千皮，羔羊裘千石，师古曰：「狐貂贵，故计其数；羔羊贱，故称其量也。」旃席千具，它果采千种，师古曰：「果采，谓於山野采取（栗）〔果〕实也。」子贷金钱千贯，节驵侩，孟康曰：「节，节物贵贱也。谓除估侩，其余利比於千乘之家也。」师古曰：「侩者，合会二家交易者也。驵者，其首率也。驵音子朗反。侩音工外反。」贪贾三之，廉贾五之，孟康曰：「贪贾，未当卖而卖，未当买而买，故得利少，而十得其三。廉贾，贵乃卖，贱乃买，故十得五也。」亦比千乘之家，此其大率也。蜀卓氏之先，赵人也，用铁冶富。秦破赵，迁卓氏之蜀，夫妻推辇行。师古曰：「步车曰辇。」诸迁虏少有余财，争与吏，求近处，处葭萌。师古曰：「县名也，地理志属广汉。葭音家。」唯卓氏曰：「此地狭薄。吾闻山之下沃野，下有Z鸱，至死不饥。孟康曰：「Z音蹲。水乡多鸱，其山下有沃野灌溉。」师古曰：「孟说非也。Z鸱谓芋也，其根可食，以充粮，故无饥年。华阳国志曰汶山郡都安县有大芋如蹲鸱也。」民工作（市）〔布〕，易贾。」乃求远迁。致之临　，大喜，即铁山鼓铸，师古曰：「即，就也。」运筹算，贾滇、蜀民，师古曰：「行贩卖於滇、蜀之间也。滇音丁贤反。」富至童八百人，田池射猎之乐拟於人君。程郑，山东迁虏也，亦冶铸，贾s结民，富埒卓氏。师古曰：「s结，西南夷也。言程郑行贾，求利於其人也。埒，等也。s音直追反。结读曰髻。」程、卓既衰，至成、哀间，成都罗裒訾至钜万。初，裒贾京师，随身数十百万，师古曰：「言其自有数十万，且至百万。」为平陵石氏持钱。其人疆力。石氏訾次如、苴，孟康曰：「平陵如氏，苴氏也。石氏勤力，故訾次二人也。」师古曰：「孟说非也。其人疆力，谓罗裒耳。訾次如、苴，自谓石氏之饶财也。苴音侧于反。」亲信，厚资遣之，令往来巴蜀，数年间致千余万。裒举其半赂遗曲阳、定陵侯，师古曰：「谓王根、淳于长也。」依其权力，赊贷郡国，人莫敢负。师古曰：「贷音吐戴反。」擅盐井之利，期年所得自倍，师古曰：「期音基。」遂殖其货。宛孔氏之先，梁人也，用铁冶为业。秦灭魏，迁孔氏南阳，大鼓铸，规陂田，连骑游诸侯，因通商贾之利，有游闲公子之名。师古曰：「闲读曰闲，言其志宽大，不在急促。公子者，公侯贵人之子也，言其举动性行有似之也，若今言诸郎矣。」然其赢得过当，愈於啬，师古曰：「愈读为愈。愈，胜也。，细也。啬，爱刂也。言其於利虽不汲汲苟得，然所获赢余多於细刂者也。与纤同。下云周人既，义亦类此。」家致数千金，故南阳行贾尽法孔氏之雍容。鲁人俗俭啬，而丙氏尤甚，以铁冶起，富至钜万。然家自父兄子弟约，\有拾，昂有取，师古曰：「\，古俯字也。俯仰必有所取拾，无钜细好恶也。」贳贷行贾遍郡国。邹、鲁以其故，多去文学而趋利。齐俗贱奴虏，而刀闲独爱贵之。师古曰：「刀姓，闲名也。刀音貂。」桀黠奴，人之所患，唯刀闲收取，使之逐鱼盐商贾之利，或连车骑交守相，然愈益任之，终得其力，起数千万。故曰「宁爵无刀」，孟康曰：「刀闲能畜豪奴，奴或有连车骑交守相。如自谓：『宁欲免去作民有爵邪？无将止为刀氏作奴乎？』无，发声助也。」言能使豪奴自饶，而尽其力也。刀闲既衰，至成、哀间，临淄姓伟訾五千万。师古曰：「姓姓，名伟。」周人既，而师史尤甚，转毂百数，师古曰：「转毂，谓以车载物而逐利者。」贾郡国，无所不至。雒阳街居在齐秦楚赵之中，富家相矜以久贾，孟康曰：「谓街巷居民无田地，皆相矜久贾在此诸国也。」师古曰：「此说非也。言雒阳之地居在诸国之中，要冲之所，若大街衢，故其贾人无所不至而多得利，不惮久行也。中音竹仲反。」过邑不入门。设用此等，故师史能致十千万。师古曰：「十千万，即万万也。言其财至万万也。一曰至千万者十焉。」师史既衰，至成、哀、王莽时，雒阳张长叔、薛子仲訾亦十千万。莽皆以为纳言士，欲法武帝，然不能得其利。师古曰：「法武帝者，言用卜式、东郭、咸阳、孔仅等为官也。」宣曲任氏，其先为督道仓吏。孟康曰：「若今（史）〔吏〕督租谷使上道输在所也。」师古曰：「於京师四方诸道督其租耳。道者，非谓上道也。」秦之败也，豪桀争取金玉，任氏独窖仓粟。师古曰：「取仓粟而窖臧之也。窖音工孝反。」楚汉相距荥阳，民不得耕种，米石至万，而豪桀金玉尽归任氏，任氏以此起富。富人奢侈，而任氏折节为力田畜。人争取贱贾，任氏独取贵善，师古曰：「言其居买之物，不计贵贱，唯在良美也。贾读曰价。」富者数世。师古曰：「折节力田，务於本业，先公後私，率道闾里，故云善富。」然任公家约，非田畜所生不衣食，公事不毕则不得饮酒食肉。师古曰：「任公，任氏之父也。言家为此私约制也。晋灼以为任用公家之约，此说非也。」以此为闾里率，故富而主上重之。塞之斥也，唯桥桃以致马千匹，牛倍之，羊万，粟以万锺计。孟康曰：「边塞主斥候卒也。唯此一人能致富若此。」师古曰：「此说非也。塞斥者，言国家斥开边塞，更令宽广，故桥桃得恣其畜牧也。姓桥名桃。以万锺计者，不论斗斛千万之数，每率举万锺而计之者，其饶多也。」吴楚兵之起，长安中列侯封君行从军旅，赍子钱家，师古曰：「行者须赍粮而出，於子钱家出也。谓求假之也，音吐得反。」子钱家以为关东成败未决，莫肯予。唯（母）〔毋〕盐氏出捐千金贷，师古曰：「贷谓假与之，音吐载反。」其息十之。三月，吴楚平。一岁之中，则（母）〔毋〕盐氏息十倍，用此富关中。关中富商大贾，大氐尽诸田，师古曰：「氏读曰抵。抵，归也。」田墙、田兰。韦家栗氏、安陵杜氏亦钜万。前富者既衰，自元、成讫王莽，京师富人杜陵樊嘉，茂陵挚网，平陵如氏、苴氏，长安丹王君房，豉樊少翁、王孙大卿，为天下高訾。师古曰：「王君房卖丹，樊少翁及王孙大卿卖豉，亦致高訾。訾读与资同。高訾谓多资财。」樊嘉五千万，其余皆钜万矣。王孙卿以财养士，与雄桀交，王莽以为京司市师，汉司东市令也。此其章章尤著者也。其余郡国富民兼业颛利，师古曰：「颛与专同。」以货赂自行，取重於乡里者，不可胜数。故秦杨以田农而甲一州，孟康曰：「以田地过限，从此而富，为州中第一也。」翁伯以贩脂而倾县邑，张氏以卖酱而侈，质氏以洒削而鼎食，服虔曰：「治刀剑者也。」如淳曰：「作刀剑削者。」师古曰：「二说皆非也。洒，濯也。削谓刀剑室也。谓人有刀剑削故恶者，主为洒刷之，去其垢秽，更饰令新也。洒音先礼反。削音先召反。」浊氏以（冒）〔胃〕脯而连骑，晋灼曰：「今太官常以十月作沸汤@羊胃，以末椒姜e之，暴使燥是也。」师古曰：「@音似兼反。e音蒲顿反。」张里以马医而击锺，皆越法矣。然常循守事业，积累赢利，渐有所起。至於蜀卓，宛孔，齐之刀闲，公擅山川铜铁鱼盐市井之入，运其筹策，上争王者之利，下锢齐民之业，师古曰：「锢亦谓专取之也。」皆陷不轨奢僭之恶。又况掘冢搏掩，犯奸成富，师古曰：「搏掩谓搏击掩袭，取人物者也。搏字或作博。一说搏，六博也，掩，意钱之属也，皆戏而赌取财物。」曲叔、稽发、雍乐成之徒，师古曰：「姓曲名叔，姓稽名发，姓雍名乐成也。稽音工奚反。」犹复齿列，师古曰：「身为罪恶，尚复与良善之人齐齿并列。」伤化败俗，大乱之道也。
汉书卷九十二游侠传第六十二
古者天子建国，诸侯立家，自卿大夫以至于庶人各有等差，是以民服事其上，而下无觊觎。师古曰：「觊，幸也。觎，欲也。幸得其所欲也。觊音冀。觎音逾，又音谕。」孔子曰：「天下有道，政不在大夫。」师古曰：「论语载孔子之言也，谓权不移於下也。」百官有司奉法承令，以修所职，失职有诛，侵官有罚。夫然，故上下相顺，而庶事理焉。周室既微，礼乐征伐自诸侯出。桓文之後，大夫世权，陪臣执命。师古曰：「齐桓、晋文，周之二霸也。陪，重也。」陵夷至於战国，合从连衡，力政争疆。师古曰：「力政者，弃背礼义专任威力也。从音子容反。」繇是列国公子，魏有信陵，赵有平原，齐有孟尝，楚有春申，师古曰：「繇读与由同。信陵君魏无忌，平原君赵胜，孟尝君田文，春申君黄歇。」皆藉王公之势，竞为游侠，　鸣狗盗，无不宾礼。师古曰：「谓孟尝君用鸡鸣而得亡出关，因狗盗而取狐白裘也。」而赵相虞卿弃国捐君，以周穷交魏齐之厄；师古曰：「魏齐，虞卿之交也，将为范雎所杀，卿救之也。」信陵无忌窃符矫命，戮将专师，以赴平原之急：师古曰：「秦兵围赵，赵相平原君告急於无忌，无忌因如姬以窃兵符，矫魏僖侯命代晋鄙为将，而令朱亥锤杀晋鄙，遂率兵救赵，秦兵以却，而赵得全。」皆以取重诸侯，显名天下。~ェ而游谈者，以四豪为称首。师古曰：「~，捉持也。ェ，古手腕字也。四豪即魏信陵以下也。~音厄。」於是背公死党之议成，守战奉上之义废矣。及至汉兴，禁网疏阔，未之匡改也。师古曰：「匡，正也。」是故代相陈g从车千乘，而吴濞、淮南皆招宾客以千数。外戚大臣魏其、武安之属竞逐於京师，布衣游侠剧孟、郭解之徒驰骛於闾阎，权行州域，力折公侯。众庶荣其名迹，觊而慕之。虽其陷於刑辟，自与杀身成名，若季路、仇牧，死而不悔也。师古曰：「季路，孔子弟子也，姓仲名由，卫人也。卫有蒯z之乱，季路闻之，故入赴难，遇孟s石乞以戈击之，断缨。季路曰：『君子死，冠不免。』结缨而死。仇牧，宋大夫也。宋万杀闵公，仇牧闻之，趋而至，手剑而叱之。万臂击仇牧，碎首，齿著于门阖。言游侠之徒自许节操，同於季路、仇牧。」故曾子曰：「上失其道，民散久矣。」师古曰：「论语载（孔）〔曾〕子之言也，解在刑法志。」非明王在上，视之以好恶，齐之以礼法，民曷繇知禁而反正乎！师古曰：「视读曰示。繇读曰由。」古之正法：五伯，三王之罪人也；师古曰：「伯读曰霸。下皆类此。」而六国，五伯之罪人也。夫四豪者，又六国之罪人也。况於郭解之伦，以匹夫之细，窃杀生之权，其罪已不容於诛矣。观其温良泛爱，振穷周急，谦退不伐，亦皆有绝异之姿。惜乎不入於道德，苟放纵於末流，杀身亡宗，非不幸也！自魏其、武安、淮南之後，天子切齿，卫、霍改节。然郡国豪桀处处各有，京师亲戚冠盖相望，亦古今常道，莫足言者。唯成帝时，外家王氏宾客为盛，而楼护为帅。及王莽时，诸公之间陈遵为雄，闾里之侠原涉为魁。师古曰：「魁者，斗之所用盛而杓之本也。故言根本者皆云魁。」朱家，鲁人，高祖同时也。鲁人皆以儒教，而朱家用侠闻。所臧活豪士以百数，其余庸人不可胜言。然终不伐其能，饮其德，孟康曰：「有德於人，而不自美也。」师古曰：「饮，没也，谓不称显。」诸所尝施，唯恐见之。振人不赡，先从贫贱始。家亡余财，衣不兼采，食不重味，乘不过@牛。晋灼曰：「@，@衤也。@牛，小牛也。」师古曰：「@，重挽也，音工豆反。晋说是也。」专趋人之急，甚於己私。师古曰：「趋读曰趣。趣，向也。」既阴脱季布之厄，及布尊贵，终身不见。自关以东，莫不延颈愿交。楚田仲以侠闻，父事朱家，自以为行弗及也。田仲死後，有剧孟。剧孟者，洛阳人也。周人以商贾为资，剧孟以侠显。吴楚反时，条侯为太尉，乘传东，师古曰：「乘传车而东，出为大将也。传音张恋反。」将至河南，得剧孟，喜曰：「吴楚举大事而不求剧孟，吾知其无能为已。」师古曰：「已，语终辞。」天下骚动，大将军得之若一敌国云。剧孟行大类朱家，而好博，多少年之戏。然孟母死，自远方送丧盖千乘。及孟死，家无十金之财。而符离王孟，亦以侠称江淮之间。师古曰：「符离，沛郡之县也。」是时，济南{氏、陈周肤亦以豪闻。师古曰：「{音闲。」景帝闻之，使使尽诛此属。其後，代诸白、梁韩毋辟、阳翟薛况、陕寒孺，纷纷复出焉。师古曰：「代郡白姓非一家也，故称诸焉。梁国人姓韩，名毋辟。阳翟属颍川。陕即今陕州陕县也。薛况、寒孺，皆人姓名也。辟读曰避。」郭解，河内轵人也，师古曰：「轵音只。」温善相人许负外孙也。解父任侠，孝文时诛死。解为人静悍，师古曰：「性沉静而勇悍。」不饮酒。少时阴贼感概，师古曰：「阴贼者，阴怀贼害之意也。感概者，感意气而立节概也。」不快意，所杀甚众。以躯c友报仇，师古曰：「c，古藉字。藉谓借助也。」臧命作奸剽攻，师古曰：「臧命，臧亡命之人也。剽，劫也。攻谓穿窬而盗也。剽音匹妙反。」休乃铸钱掘冢，师古曰：「不报仇剽攻，则铸钱发冢也。」不可胜数。适有天幸，窘急常得脱，若遇赦。及解年长，更折节为俭，以德报怨，厚施而薄望。然其自喜为侠益甚。师古曰：「自好喜为此名也。喜音许吏反。」既已振人之命，不矜其功，师古曰：「振谓举救也。矜，夸恃也。」其阴贼著於心本发於睚　如故云。师古曰：「著音直略反。心本犹言本心也。睚音崖。　音渍。睚　又音五懈、士懈反，解具在杜钦传。」而少年慕其行，亦辄为报　，不使知也。解姊子负解之势，师古曰：「负，恃也。」与人饮，使之，非其任，疆灌之。师古曰：「尽爵曰。其人不饮，而使尽爵，乃疆灌之，故怨怒也。音子笑反。疆音其两反。」人怒，刺杀解姊子，（去亡）〔亡去〕。解姊怒曰：「以翁伯时人杀吾子，贼不得！」师古曰：「翁伯，解字也。」弃其尸道旁，弗葬，欲以辱解。解使人微知贼处。师古曰：「微，伺问之也。」贼窘自归，师古曰：「窘，困急。」具以实告解。解曰：「公杀之当，吾儿不直。」遂去其贼，师古曰：「除去其罪也。去音丘吕反。」罪其姊子，收而葬之。诸公闻之，皆多解之义，师古曰：「多犹重也。」益附焉。解出，人皆避，有一人独箕踞视之。解问其姓名，客欲杀之。解曰：「居邑屋不见敬，是吾德不修也，师古曰：「邑屋犹今人言村舍、巷舍也。」彼何罪！」乃阴请尉史曰：「是人吾所重，至践更时脱之。」师古曰：「践更，为践更之卒也。脱，免也。更音工衡反。脱音它活反。」每至直更，数过，吏弗求。师古曰：「直，当也，次当为更也。数音所角反。」怪之，问其故，解使脱之。箕踞者乃肉袒谢罪。少年闻之，愈益慕解之行。洛阳人有相仇者，邑中贤豪居间以十数，终不听。师古曰：「居中间为道地和辑之，而不见许也。」客乃见解。解夜见仇家，仇家曲听。师古曰：「屈曲从其言。」解谓仇家：「吾闻洛阳诸公在间，多不听。今子幸而听解，解奈何从它县夺人邑贤大夫权乎！」乃夜去，不使人知，曰：「且毋庸，待我去，令洛阳豪居间乃听。」师古曰：「庸，用也。且无用休，待洛阳豪更言之乃从其言也。」解为人短小，恭俭，出未尝有骑，师古曰：「不以骑自随也。」不敢乘车入其县庭。师古曰：「所属之县也。」之旁郡国，为人请求事，事可出，出之；如淳曰：「事可为免出者，出之。」不可者，各令厌其意，师古曰：「厌，满也，音一赡反。」然後乃敢尝酒食。诸公以此严重之，争为用。邑中少年及旁近县豪夜半过门，常十余车，请得解客舍养之。师古曰：「舍，止也。言解多藏亡命，喜事少年与解同志者，知亡命者多归解，故夜将车来迎取其人居止而养之。」及徙豪茂陵也，解贫，不中訾。师古曰：「中，充也，言訾财不充合徙之数也。中音竹仲反。其下亦同。」吏恐，不敢不徙。卫将军为言「郭解家贫，不中徙」。上曰：「解布衣，权至使将军，此其家不贫！」师古曰：「将军为之言，是为其所使也。」解徙，诸公送者出千余万。轵人杨季主子为县掾，鬲之，师古曰：「鬲塞其送，不令解得之也。鬲与隔同。」解兄子断杨掾头。解入关，关中贤豪知与不知，闻声争交欢。师古曰：「知谓先相知。」邑人又杀杨季主，季主家上书人又杀阙下。师古曰：「於阙下杀上书人。」上闻，乃下吏捕解。解亡，置其母家室夏阳，身至临晋。临晋籍少翁素不知解，因出关。师古曰：「出解於关也。」籍少翁已出解。解传太原，所过辄告主人处。吏逐迹至籍少翁，少翁自杀，口绝。久之得解，穷治所犯为，而解所杀，皆在赦前。轵有儒生侍使者坐，客誉郭解，生曰：「解专以奸犯公法，何谓贤？」解客闻之，杀此生，断舌。吏以责解，解实不知杀者，杀者亦竟莫知为谁。吏奏解无罪。御史大夫公孙弘议曰：「解布衣为任侠行权，以睚　杀人，解不知，此罪甚於解知杀之。当大逆无道。」师古曰：「当谓处断其罪。」遂族解。自是之後，侠者极众，而无足数者。然关中长安樊中子，槐里赵王孙，长陵高公子，西河郭翁中，师古曰：「中读皆曰仲。」太原鲁翁孺，临淮儿长卿，师古曰：「儿音五奚反。」东阳陈君孺，虽为侠而恂恂有退让君子之风。师古曰：「恂恂，谨信之貌也。音荀。」至若北道姚氏，西道诸杜，南道仇景，东道佗羽公子，师古曰：「据京师而言，指其东西南北谓也。姓佗，名羽，字公子。佗，古他字。」南阳赵调之徒，盗跖而居民间者耳，曷足道哉！此乃乡者朱家所羞也。师古曰：「乡读曰向。」g章字子夏，长安人也。师古曰：「g音拒。」长安炽盛，街闾各有豪侠，章在城西柳市，师古曰：「汉宫阙疏云细柳仓有柳市。」号曰「城西g子夏」。为京兆尹门下督，从至殿中，师古曰：「章从京兆也。」侍中诸侯贵人争欲揖章，莫与京兆尹言者。章逡循甚惧。其後京兆不复从也。师古曰：「更不以章自随也。」与中书令石显相善，亦得显权力，门车常接毂。至成帝初，石显坐专权擅势免官，徙归故郡。显赀巨万，当去，留床席器物数百万直，欲以与章，章不受。宾客或问其故，章叹曰：「吾以布衣见哀於石君，师古曰：「言为石显所哀怜。」石君家破，不能有以安也，师古曰：「言力不能救。」而受其财物，此为石氏之祸，g氏反当以为福邪！」诸公以是服而称之。河平中，王尊为京兆尹，捕击豪侠，杀章及箭张回、服虔曰：「作箭者姓张，名回。」酒市赵君都、贾子光，服虔曰：「酒市中人也。」皆长安名豪，报仇怨养刺客者也。楼护字君卿，齐人。父世医也，护少随父为医长安，出入贵戚家。护诵医经、本草、方术数十万言，长者咸爱重之，共谓曰：「以君卿之材，何不宦学乎？」繇是辞其父，学经传，师古曰：「繇读与由同。」为京兆吏数年，甚得名誉。是时王氏方盛，宾客满门，五侯兄弟争名，其客各有所厚，不得左右，师古曰：「不相经过也。」唯护尽入其门，咸得其欢心。结士大夫，无所不倾，其交长者，尤见亲而敬，众以是服。为人短小精辩，论议常依名节，听之者皆竦。与谷永俱为五侯上客，长安号曰「谷子云笔札，楼君卿唇舌」，言其见信用也。母死，送葬者致车二三千两，闾里歌之曰：「五侯治丧楼君卿。」久之，平阿侯举护方正，师古曰：「王谭也。」为谏大夫，使郡国。护假贷，师古曰：「官以物假贷贫人，令护监之。贷音吐戴反。」多持币帛，过齐，上书求上先人冢，因会宗族故人，各以亲疏与束帛，一日散百金之费。使还，奏事称意，擢为天水太守。数岁免，家长安中。时成都侯商为大司马卫将军，罢朝，欲候护，其主簿谏：「将军至尊，不宜入闾巷。」商不听，遂往至护家。家狭小，官属立车下，久住移时，天欲雨，主簿谓西曹诸掾曰：「不肯疆谏，反雨立闾巷！」商还，或白主簿语，商恨，以他职事去主簿，终身废锢。後护复以荐为广汉太守。元始中，王莽为安汉公，专政，莽长子宇与妻兄吕宽谋以血涂莽第门，欲惧莽令归政。发觉，莽大怒，杀宇，而吕宽亡。宽父素与护相知，宽至广汉过护，不以事实语也。到数日，名捕宽诏书至，师古曰：「举姓名而捕之也。」护执宽。莽大喜，徵护入为前光，师古曰：「莽分三辅置前光，後丞烈，以护为之。音晖。」封息乡侯，列於九卿。莽居摄，槐里大贼赵朋、霍鸿等群起，延入前光界，护坐免为庶人。其居位，爵禄赂遗所得亦缘手尽。既退居里巷，时五侯皆已死，年老失势，宾客益衰。至王莽篡位，以旧恩召见护，封为楼旧里附城。师古曰：「莽为此爵名，效古之附庸也。」而成都侯商子邑为大司空，贵重，商故人皆敬事邑，唯护自安如旧节，邑亦父事之，不敢有阙。时请召宾客，邑居樽下，称「贱子上寿」。师古曰：「言以父礼事。」坐者百数，皆离席伏，护独东乡正坐，师古曰：「乡读曰向。」字谓邑曰：「公子贵如何！」苏林曰：「邑字公子也。」初，护有故人吕公，无子，归护。护身与吕公、妻与吕妪同食。及护家居，妻子颇厌吕公。护闻之，流涕责其妻子曰：「吕公以故旧穷老托身於我，义所当奉。」遂养吕公终身。护卒，子嗣其爵。
　
陈遵字孟公，杜陵人也。祖父遂，字长子，宣帝微时与有故，相随博弈，师古曰：「博，六博。弈，围①也。」数负进。师古曰：「进者，会礼之财也，谓博所赌也，解在高纪。一说进，胜也，帝博而胜，故遂有所负。」及宣帝即位，用遂，稍迁至太原太守，乃赐遂玺书曰：「制诏太原太守：官尊禄厚，可以偿博进矣。妻君宁时在旁，知状。」师古曰：「史皇孙名进而此诏不讳之，盖史家追书故有其字耳。君宁，遂妻名也。云妻知负博之状者，著旧恩之深也。」遂於是辞谢，因曰：「事在元平元年赦令前。」其见厚如此。元帝时，徵遂为京兆尹，至廷尉。遵少孤，与张竦伯松俱为京兆史。竦博学通达，以廉俭自守，而遵放纵不拘，操行虽异，然相亲友，哀帝之末俱著名字，为後进冠。如淳曰：「为後进人士之冠首也。」并入公府，公府掾史率皆羸车小马，不上鲜明，而遵独极舆马衣服之好，门外车骑交错。又日出醉归，师古曰：「言每日必出饮也。」曹事数废。西曹以故事适之，师古曰：「案旧法令而罚之也。适读曰谪。此下皆同。」侍曹辄诣寺舍白遵曰：「陈卿今日以某事适。」遵曰：「满百乃相闻。」故事，有百适者斥，满百，西曹白请斥。大司徒马宫大儒优士，又重遵，师古曰：「优礼贤士，而尤敬重遵。」谓西曹：「此人大度士，奈何以小文责之？」乃举遵能治三辅剧县，补郁夷令。师古曰：「右扶风之县。」久之，与扶风相失，师古曰：「意不相得也。」自免去。槐里大贼赵朋、霍鸿等起，遵为校尉，击朋、鸿有功，封嘉威侯。居长安中，列侯近臣贵戚皆重贵之。牧守当之官，及郡国豪桀至京师者，莫不相因到遵门。
遵耆酒，师古曰：「耆读曰嗜。」每大饮，宾客满堂，辄关门，取客车辖投井中，虽有急，终不得去。师古曰：「既关闭门，又投车辖也。而说者便欲改辖字为]，云门之]仑，妄穿凿耳。]自主人所执，何烦投井也。」尝有部刺史奏事，过遵，值其方饮，刺史大穷，候遵沾醉时，突入见遵母，师古曰：「沾湿言其大醉也。沾音竹占反。」叩头自白当对尚书有期会状，母乃令从（从）〔後〕合出去。师古曰：「以其前门关闭，故从後合出之也。」遵大率常醉，然事亦不废。长八尺余，长头大鼻，容貌甚伟。略涉传记，赡於文辞。性善书，与人尺牍，主皆藏去以为荣。师古曰：「去亦藏也，音丘吕反，又音举。」请求不敢逆，所到，衣冠怀之，唯恐在後。师古曰：「怀，来也，谓招来而礼之。」时列侯有与遵同姓字者，每至人门，曰陈孟公，坐中莫不震动，既至而非，因号其人曰陈惊坐云。王莽素奇遵材，在位多称誉者，繇是起为河南太守。师古曰：「繇读与由同。」既至官，当遣从史西，召善书吏十人於前，治私书谢京师故人。遵冯几，师古曰：「冯读曰凭。」口占书吏，且省官事，师古曰：「占，隐度也。口隐其辞以授吏也。占音之赡反。」书数百封，亲疏各有意，河南大惊。数月免。初，遵为河南太守，而弟级为荆州牧，当之官，俱过长安富人故淮阳王外家左氏饮食作乐。後司直陈崇闻之，劾奏「遵兄弟幸得蒙恩超等历位，遵爵列侯，备郡守，级州牧奉使，皆以举直察枉宣扬圣化为职，不正身自慎。始遵初除，乘藩车入闾巷，师古曰：「藩车，车之有屏蔽者。」过寡妇左阿君置酒歌讴，遵起舞跳梁，顿仆坐上，暮因留宿，为侍婢扶卧。遵知饮酒饫宴有节，师古曰：「宴食曰饫。饫音於庶反。」礼不入寡妇之门，而湛酒溷肴，师古曰：「湛读曰沈，又音耽。」乱男女之别，轻辱爵位，羞污印h，师古曰：「此h谓印之组也。」恶不可忍闻。臣请皆免。」遵既免，归长安，宾客愈盛，饮食自若。师古曰：「言自如其故。」久之，复为九江及河内都尉，凡三为二千石。而张竦亦至丹阳太守，封淑德侯。後俱免官，以列侯归长安。竦居贫，无宾客，时时好事者从之质疑问事，论道经书而已。师古曰：「质，正也。」而遵昼夜呼号，师古曰：「呼音火故反。」车骑满门，酒肉相属。师古曰：「属，连续也。属音之欲反。」先是黄门郎扬雄作酒箴以讽谏成帝，其文为酒客难法度士，譬之於物，曰：「子犹瓶矣。观瓶之居，居井之眉，师古曰：「眉，井边地，若人目上之有眉。」处高临深，动常近危。酒醪不入口，臧水满怀，不得左右，牵於g徽。一旦ゥ碍，为G所[，师古曰：「g徽，井索也。ゥ，县也。G，井以　为L者也。[，击也。言瓶忽县碍不得下，而为井G所击，则破碎也。ゥ音上绢反。G音丁浪反。[音雷。诸家之说，或以ゥ为F，或音卫，又以G为ウ，皆失之。L音侧救反。」身提黄泉，骨肉为泥。师古曰：「提，掷也，掷入黄泉之中也。提音徒计反。」自用如此，不如鸱夷。师古曰：「鸱夷，韦囊以盛酒，即今鸱夷（胜）〔　〕也。」鸱夷滑稽，腹如大壶，师古曰：「滑稽，圜转纵舍无穷之状。滑音骨。稽音鸡。」尽日盛酒，人复借酤。师古曰：「尽犹竟日也。」常为国器，托於属车，师古曰：「天子属车，常载酒食，故有鸱夷也。属音之欲反。」出入两宫，经营公家。繇是言之，酒何过乎！」师古曰：「繇读与由同。其下类此。」遵大喜之，师古曰：「喜，好爱也，音许吏反。」常谓张竦：「吾与尔犹是矣。足下讽诵经书，苦身自约，师古曰：「约犹束也。」不敢差跌，师古曰：「跌音徒结反。」而我放意自恣，浮湛俗间，师古曰：「湛读曰沈。」官爵功名，不减於子，而差独乐，顾不优邪！」师古曰：「顾，念也。」竦曰：「人各有性，长短自裁。子欲为我亦不能，吾而效子亦败矣。虽然，学我者易持，效子者虽将，吾常道也。」及王莽败，二人俱客於池阳，师古曰：「左冯翊之县也。」竦为贼兵所杀。李奇曰：「竦知有贼当去，会反支日，不去，因为贼所杀。桓谭（曰）〔以〕为通人之蔽也。」更始至长安，大臣荐遵为大司马护军，与归德侯刘飒俱使匈奴。邓展曰：「飒音立。」单于欲胁x遵，遵陈利害，为言曲直，单于大奇之，遣还。会更始败，遵留朔方，为贼所败，时醉见杀。原涉字巨先。祖父武帝时以豪桀自阳翟徙茂陵。师古曰：「阳翟，颍川之县也。」涉父哀帝时为南阳太守。天下殷富，大郡二千石死官，赋敛送葬皆千万以上，妻子通共受之，以定产业。时又少行三年丧者。及涉父死，让还南阳赙送，行丧冢庐三年，繇是显名京师。礼毕，扶风谒请为议曹，师古曰：「礼毕，行丧终服也。」衣冠慕之辐辏。为大司徒史丹举能治剧，为谷口令，师古曰：「左冯翊之县，今之云阳谷口是其处也。」时年二十余。谷口闻其名，不言而治。先是涉季父为茂陵秦氏所杀，涉居谷口半岁所，自劾去官，欲报仇。谷口豪桀为杀秦氏，亡命岁余，逢赦出。郡国诸豪及长安、五陵诸为气节者皆归慕之。师古曰：「五陵，谓长陵、安陵、阳陵、茂陵、平陵也。班固西都赋曰『南望杜、霸，北眺五陵』，是知霸陵、杜陵非此五陵之数也。而说者以为高祖以下至茂陵为五陵，失其本意。」涉遂倾身与相待，人无贤不肖阗门，师古曰：「阗字与K同，音大千反。」在所闾里尽满客。或讥涉曰：「子本吏二千石之世，结发自修，以行丧推财礼让为名，正复　取仇，犹不失仁义，何故遂自放纵，为轻侠之徒乎？」涉应曰：「子独不见家人寡妇邪？始自约敕之时，意乃慕宋伯姬及陈孝妇，师古曰：「伯姬，鲁宣公女，嫁於宋恭公。恭公卒，伯姬寡居。至景公时，伯姬之宫夜火，左右曰：『夫人少避火。』伯姬曰：『妇人之义，保傅不具，夜不下堂。』遂逮於火而死。陈孝妇者，其夫当行，戒属孝妇曰：『幸有老母，吾若不来，汝善养吾母。』孝妇曰：『诺。』夫果死，孝妇养姑愈谨。其父母将取嫁之，孝妇固欲自杀，父母惧而不取，遂使养姑。淮阳太守以闻，朝廷高其义，赐黄金四十斤，复之终身。号曰孝妇。」不幸壹为盗贼所污，遂行淫失，师古曰：「失读曰u。」知其非礼，然不能自还。吾犹此矣！」师古曰：「还读曰旋，谓反归故操。」涉自以为前让南阳赙送，身得其名，而令先人坟墓俭约，非孝也。乃大治起冢舍，周阁重门。初，武帝时，京兆尹曹氏葬茂陵，民谓其道为京兆仟。涉慕之，乃买地开道，立表署曰南阳仟，人不肯从，谓之原氏仟。费用皆昂富人长者，师古曰：「昂音牛向反。」然身衣服车马才具，妻子内困。专以振施贫穷赴人之急为务。人尝置酒请涉，涉入里门，客有道涉所知母病避疾在里宅者。师古曰：「在此里之中宅上。」涉即往候，叩门。家哭，涉因入吊，问以丧事。家无所有，涉曰：「但e埽除沐浴，待涉。」还至主人，对宾客叹息曰：「人亲卧地不收，涉何心乡此！师古曰：「乡读曰向。」愿彻去酒食。」宾客争问所当得，涉乃侧席而坐，师古曰：「礼有忧者，侧席而坐。今涉恤人之丧，故侧席。」削牍为疏，师古曰：「牍，木简也。疏音所虑反。」具记衣被棺木，下至饭含之物，分付诸客。师古曰：「饭音扶晚反。含音胡绀反。」诸客奔走市买，至日i皆会。师古曰：「i音徒结反。」涉亲阅视已，谓主人：「愿受赐矣。」既共饮食，涉独不饱，乃载棺物，从宾客往至丧家，为棺敛劳来毕葬。师古曰：「劳来谓慰勉宾客也。棺音工唤反。敛音力赡反。劳音郎到反。来音郎代反。」其周急待人如此。後人有毁涉者曰「奸人之雄也」，丧家子即时刺杀言者。宾客多犯法，罪过数上闻。王莽数收系欲杀，辄复赦出之。涉惧，求为卿府掾史，欲以避客。文母太后丧时，守复土校尉。苏林曰：「文母太后，元后也。」已为中郎，后免官。涉欲上冢，不欲会宾客，密独与故人期会。涉单车飞厦陵，师古曰：「酚肭同。」投暮，入其里宅，因自匿不见人。遣奴至市买肉，奴乘涉气与屠争言，斫伤屠者，亡。是时，茂陵守令尹公师古曰：「守茂陵令，未真为之。」新视事，涉未谒也，闻之大怒。知涉名豪，欲以示众厉俗，遣两吏胁守涉。至日中，奴不出，吏欲便杀涉去。涉迫窘不知所为。会涉所与期上冢者车数十乘到，皆诸豪也，共说尹公。尹公不听，诸豪则曰：「原巨先奴犯法不得，使肉袒自缚，箭贯耳，诣廷门谢罪，於君威亦足矣。」尹公许之。涉如言谢，复服遣去。师古曰：「令涉如故著衣服也。复音扶目反。」初，涉与新丰富人祁太伯为友，太伯同母弟王游公素嫉涉，时为县门下掾，说尹公曰：「君以守令辱原涉如是，一旦真令至，君复单车归为府吏，涉刺客如云，杀人皆不知主名，可为寒心。涉治冢舍，奢僭逾制，罪恶暴著，主上知之。今为君计，莫若堕坏涉冢舍，条奏其旧恶，师古曰：「堕，毁也，音火规反。」君必得真令。如此，涉亦不敢怨矣。」尹公如其计，莽果以为真令。涉繇此怨王游公，选宾客，遣长子初从车二十乘劫王游公家。游公母即祁太伯母也，诸客见之皆拜，传曰「无惊祁夫人」。遂杀游公父及子，断两头去。师古曰：「杀游公及其父。」涉性略似郭解，外温仁谦逊，而内隐师古曰：「隐，匿其情也。」好杀。睚　於尘中，（独）〔触〕死者甚多。王莽末，东方兵起，诸王子弟多荐涉能得士死，可用。莽乃召见，责以罪恶，赦贳，师古曰：「贳谓宽其罪。」拜镇戎大尹（天水太守）。涉至官无几，长安败，师古曰：「无几，言无多时也。几音居岂反。」郡县诸假号起兵攻杀二千石长吏以应汉。诸假号素闻涉名，争问原尹何在，拜谒之。时莽州牧使者依附涉者皆得活。传送致涉长安，更始西屏将军申屠建请涉与相见，大重之。故茂陵令尹公坏涉冢舍者为建主簿，涉本不怨也。涉从建所出，尹公故遮拜涉，谓曰：「易世矣，宜勿复相怨！」涉曰：「尹君，何壹鱼肉涉也！」师古曰：「言以涉为鱼肉，不以人遇之。」涉用是怒，使客刺杀主簿。涉欲亡去，申屠建内恨耻之，阳言「吾欲与原巨先共镇三辅，岂以一吏易之哉！」宾客通言，令涉自系狱谢，建许之。宾客车数十乘共送涉至狱。建遣兵道徼取涉於车上，师古曰：「徼，要也，音工尧反。」送车分散驰，遂斩涉，县之长安市。师古曰：「县其首。」自哀、平间，郡国处处有豪桀，然莫足数。其名闻州郡者，霸陵杜君敖，池阳韩幼孺，马领绣君宾，西河漕中叔，皆有谦退之风。师古曰：「马领，北地之县。绣、漕，皆姓也。漕音才到反。中读曰仲。」王莽居摄，诛I豪侠，名捕漕中叔，不能得。师古曰：「指其名而捕之。」素善强弩将军孙建，莽疑建藏匿，泛以问建。师古曰：「泛者，以常语问之，不切责也。泛音敷剑反。」建曰：「臣名善之，诛臣足以塞责。」莽性果贼，无所容忍，然重建，不竟问，遂不得也。中叔子少游，复以侠闻於世云。
汉书卷九十三佞幸传第六十三
汉兴，佞幸宠臣，高祖时则有籍孺，孝惠有闳孺。此两人非有材能，但以婉媚贵幸，师古曰：「婉，顺也。媚，悦也。」与上卧起，公卿皆因关说。师古曰：「关说者，言由之而纳说，亦如行者之有关津。」故孝惠时，郎侍中皆冠Q@，贝带，师古曰：「以Q@毛羽饰冠，海贝饰带。Q@即鸟也。Q音峻。@音仪。说在司马相如传。」傅脂粉，化闳、籍之属也。两人徙家安陵。其後宠臣，孝文时士人则邓通，宦者则赵谈、北宫伯子；师古曰：「姓北宫，名伯子。」孝武时士人则韩嫣，师古曰：「嫣音偃。」宦者则李延年；孝元时宦者则弘恭、石显；孝成时士人则张放、淳于长；孝哀时则有董贤。孝景、昭、宣时皆无宠臣。景帝唯有郎中令周仁。昭帝时，驸马都尉侯金赏师古曰：「音丁护反。」嗣父车骑将军日爵为侯，二人之宠取过庸，不笃。师古曰：「才过於常人耳，不能大厚也。」宣帝时，侍中中郎将张彭祖少与帝微时同席研书，及帝即尊位，彭祖以旧恩封阳都侯，出常参乘，号为爱幸。其人谨敕，无所亏损，师古曰：「敕，整也。」为其小妻所毒薨，国除。邓通，蜀郡南安人也，以濯　为黄头郎。师古曰：「濯　，能持濯行　也。土胜水，其色黄，故刺　之郎皆著黄帽，因号曰黄头郎也。濯读曰擢，音直孝反。」文帝尝梦欲上天，不能，有一黄头郎推上天，顾见其衣尻带後穿。师古曰：「衣尻带後，谓衣当尻上而居革带之下处也。」觉而之渐台，师古曰：「觉谓寝寐之寤也。未央殿西南有苍池，池中有渐台。觉音工孝反。」以梦中阴目求推者郎，师古曰：「默而视之，求所梦者。」见邓通，其衣後穿，梦中所见也。召问其名姓，姓邓，名通。邓犹登也，文帝甚说，师古曰：「说读曰悦。」尊幸之，日日异。通亦愿谨，不好外交，师古曰：「专谨曰愿，音愿，又音原。」虽赐洗沐，不欲出。於是文帝赏赐通钜万以十数，师古曰：「每赐辄钜万，如此者十数。」官至上大夫。文帝时间如通家游戏，师古曰：「间谓投隙私行，不公显也。如，往也。」然通无他伎能，不能有所荐达，独自谨身以媚上而已。上使善相人者相通，曰：「当贫饿死。」上曰：「能富通者在我，何说贫？」於是赐通蜀严道铜山，得自铸钱。师古曰：「严道属蜀郡。县有蛮夷曰道。」邓氏钱布天下，其富如此。文帝尝病痈，邓通常为上嗽吮之。师古曰：「嗽音山角反。吮音自兖反。」上不乐，从容问曰：「天下谁最爱我者乎？」通曰：「宜莫若太子。」太子入问疾，上使太子v痈师古曰：「v，啮也，啮出其脓血。v音仕客反。」太子（嗽）〔v〕痈而色难之。已而闻通尝为上v〔之〕，太子惭，繇是心恨通。师古曰：「繇读与由同。其下类此。」及文帝崩，景帝立，邓通免，家居。居无何，人有告通盗出徼外铸钱，师古曰：「徼犹塞也。东北谓之塞，西南谓之徼。塞者，以障塞为名。徼者，取徼遮之义也。徼音工钓反。」下吏验问，颇有，遂竟案，师古曰：「遂，成也，成其罪状。」尽没入之，通家尚负责数钜万。张晏曰：「顾人采铜铸钱，未还庸直，而会没入故也。」师古曰：「此说非也。积其前後所犯合没官者数多，除其见在财物以外，尚有负官数钜万，故云吏辄随没入之耳，非负顾庸之私直。」长公主赐邓通，师古曰：「即馆陶长公主，文帝之女也。」吏辄随没入之，一簪不得著身。於是长公主乃令假衣食。晋灼曰：「使假贷而私为偿之也。」师古曰：「此说非也。公主给其衣食也，而号云假借之耳，非通自有也。恐吏没入，故托云然。此所谓不得名一钱。」竟不得名一钱，寄死人家。赵谈者，以星气幸，北宫伯子长者爱人，故亲近，然皆不比邓通。
韩嫣字王孙，弓高侯~当之孙也。武帝为胶东王时，嫣与上学书相爱。及上为太子，愈益亲嫣。嫣善骑射，聪慧。上即位，欲事伐胡，而嫣先习兵，师古曰：「言旧自便习。」以故益尊贵，官至上大夫，赏赐邓通。师古曰：「，比也。」始时，嫣常与上共卧起。江都王入朝，从上猎上林中。天子车驾р道未行，师古曰：「已称р，止行人讫，而天子未出也。」先使嫣乘副车，从数十百骑驰视兽。江都王望见，以为天子，辟从者，伏谒道旁。师古曰：「辟去其从者，而身独伏谒也。辟音辟。」嫣驱不见。既过，江都王怒，为皇太后泣，请得归国师古曰：「还爵封於天子也。」入宿卫，比韩嫣。太后繇此衔嫣。嫣侍，出入永巷不禁，师古曰：「言上恣其出入也。」以奸闻皇太后。太后怒，使使赐嫣死。上为谢，终不能得，嫣遂死。嫣弟说，亦爱幸，师古曰：「说读曰悦。」以军功封案道侯，巫蛊时为戾太子所杀。子增封龙雒侯，师古曰：「雒字或作额。」大司马车骑将军，自有传。师古曰：「在韩信传末。」李延年，中山人，身及父母兄弟皆故倡也。师古曰：「乐人也。」延年坐法腐刑，给事狗监中。师古曰：「掌天子之狗，於其中供事也。」女弟得幸於上，号李夫人，列外戚传。延年善歌，为新变声。是时上方兴天地诸祠，欲造乐，令司马相如等作诗颂。延年辄承意弦歌所造诗，为之新声曲。而李夫人产昌邑王，延年繇是贵为协律都尉，佩二千石印绶，而与上卧起，其爱幸埒韩嫣。师古曰：「埒，等齐。」久之，延年弟季与中人乱，出入骄恣。及李夫人卒後，其爱　，师古曰：「　，解也，音式尔反。」上遂诛延年兄弟宗族。是後宠臣，大氐外戚之家也。师古曰：「氐，归也，音丁礼反。」卫青、霍去病皆爱幸，然亦以功能自进。石显字君房，济南人；弘恭，沛人也。皆少坐法腐刑，为中黄门，以选为中尚书。宣帝时任中书官，恭明习法令故事，善为请奏，能称其职。恭为令，显为仆射。元帝即位数年，恭死，显代为中书令。
是时，元帝被疾，不亲政事，方隆好於音乐，以显久典事，中人无外党，师古曰：「少骨肉之亲，无婚姻之家也。」精专可信任，遂委以政。事无小大，因显白决，贵幸倾冢，百僚皆敬事显。显为人巧慧习事，能探得人主微指，内深贼，持诡辩以中伤人，师古曰：「诡，违也，违道之辩。」忤恨睚　，辄被以危法。师古曰：「被，加也，音皮义反。」初元中，前将军萧望之及光禄大夫周堪、宗正刘更生皆给事中。望之领尚书事，知显专权邪辟，师古曰：「辟读曰僻。」建白以为「尚书百官之本，国家枢机，师古曰：「立此议而白之。」宜以通明公正处之。武帝游宴後庭，故用宦者，非古制也。宜罢中书宦官，应古不近刑人。」师古曰：「礼『刑人不在君侧』，故曰应古。」元帝不听，繇是大与显忤。後皆害焉，望之自杀，堪、更生废锢，不得复进用，语在望之传。後太中大夫张猛、魏郡太守京房、御史中丞陈咸、待诏贾捐之皆尝奏封事，或召见，言显短。显求索其罪，房、捐之弃市，猛自杀於公车，咸抵罪，髡为城旦。及郑令苏建得显私书奏之，後以它事论死。自是公卿以下畏显，重足一迹。师古曰：「言极恐惧，不敢自宽纵。」显与中书仆射牢梁、少府五鹿充宗结为党友，诸附倚者皆得宠位。师古曰：「倚，依也，音於绮反。」民歌之曰：「牢邪石邪，五鹿客邪！印何累累，绶若若邪！」师古曰：「累累，重积也。若若，长貌。累音力追反。」言其兼官据势也。显见左将军冯奉世父子为公卿著名，女又为昭仪在内，显心欲附之，荐言昭仪兄谒者逡师古曰：「逡音千旬反。」修敕宜帷幄。师古曰：「敕，整也。」天子召见，欲以为侍中，逡请间言事。上闻逡言显颛权，师古曰：「颛与专同。其下类此。」天子大怒，罢逡归郎官。其後御史大夫缺，群臣皆举逡兄大鸿胪野王行能第一，天子以问显，显曰：「九卿无出野王者。然野王亲昭仪兄，臣恐後世必以陛下度越众贤，师古曰：「度，过也。」私後宫亲以为三公。」上曰：「善，吾不见是。」乃下诏嘉美野王，废而不用，语在野王传。师古曰：「言不见此理。」显内自知擅权事柄在掌握，恐天子一旦纳用左右耳目，有以间己，师古曰：「间音工苋反。」乃时归诚，取一信以为验。显尝使至诸官有所徵发，显先自白，恐後漏尽宫门闭，请使诏吏开门。上许之。显故投夜还，称诏开门入。後果有上书告显颛命矫诏开宫门，天子闻之，笑以其书示显。显因泣曰：「陛下过私小臣，属任以事，师古曰：「过犹误也。属，委也。属音之欲反。」群下无不嫉　欲陷害臣者，事类如此非一，唯独明主知之。愚臣微贱，诚不能以一躯称快万众，师古曰：「称音尺孕反。」任天下之怨，师古曰：「任犹当也。」臣愿归枢机职，受後宫扫除之役，死无所恨，唯陛下哀怜财幸，师古曰：「财与裁同。」以此全活小臣。」天子以为然而怜之，数劳勉显，加厚赏赐，赏赐及赂遗訾一万万。师古曰：「赂遗，谓百官群下所遗也。訾读与赀同。」初，显闻众人匈匈，言己杀前将军萧望之。望之当世名儒，显恐天下学士姗己，师古曰：「姗，古讪字。讪，谤也，音所谏反。」病之。是时，明经著节士琅邪贡禹为谏大夫，显使人致意，深自结纳。显因荐禹天子，历位九卿，至御史大夫，礼事之甚备。议者於是称显，以为不　谮望之矣。显之设变诈以自解免取信人主者，皆此类也。元帝晚节寝疾，师古曰：「晚节犹言末时也。」定陶恭王爱幸，显拥佑太子颇有力。元帝崩，成帝初即位，迁显为长信中太仆，秩中二千石。显失倚，离权数月，丞相御史条奏显旧恶，及其党牢梁、陈顺皆免官。显与妻子徙归故郡，忧满不食，道病死。师古曰：「满读曰懑，音闷。」诸所交结，以显为官，皆废罢。少府五鹿充宗左迁玄菟太守，御史中丞伊嘉为雁门都尉。长安谣曰：「伊徙雁，鹿徙菟，去牢与陈实无贾。」师古曰：「贾读曰价。」淳于长字子へ，魏郡元城人也。少以太后姊子为黄门郎，未进幸。会大将军王凤病，长侍病，晨夜扶丞左右，甚有甥舅之恩。凤且终，以长属托太后及帝。师古曰：「属音之欲反。」帝嘉长义，拜为列校尉诸曹，迁水衡都尉侍中，至卫尉九卿。久之，赵飞燕贵幸，上欲立以为皇后，太后以其所出微，难之。长主往来通语东宫。师古曰：「主犹专。」岁余，赵皇后得立，上甚德之，乃追显长前功，下诏曰：「前将作大匠解万年奏请营作昌陵，罢弊海内，师古曰：「罢读曰疲。」侍中卫尉长数白宜止徙家反故处，师古曰：「陵置邑，徙人以实之。长奏令止所徙之家各还本处。」朕以长言下公卿，议者皆合长计。首建至策，民以康宁。师古曰：「康，安也。」其赐长爵关内侯。」後遂封为定陵侯，大见信用，贵倾公卿。外交诸侯牧守，赂遗赏赐亦t钜万。师古曰：「t，古累字也。其下亦同。」多畜妻妾，淫於声色，不奉法度。初，许皇〔后〕坐执左道废处长定宫，而后姊　为龙　思侯夫人，晋灼曰：「　音靡。」寡居。长与　私通，因取为小妻。许后因　赂遗长，欲求复为妤。长受许后金钱乘舆服御物前後千余万，诈许为白上，立以为左皇后。　每入长定宫，辄与　书，戏侮许后，曼易无不言。师古曰：「曼，亵污也。易，轻也。易音弋豉反。」交通书记，赂遗连年，是时，帝舅曲阳侯王根为大司马票骑将军，辅政数岁，久病，数乞骸骨。长以外亲居九卿位，次第当代根。根兄子新都侯王莽心害长宠，私闻长取许　，受长定宫赂遗。莽侍曲阳侯疾，因言「长见将军久病，意喜，自以当代辅政，至对衣冠议语署置。」师古曰：「自谓当辅政，故豫言某人为某官，某人为某事。」具言其罪过。根怒曰：「即如是，何不白也？」莽曰：「未知将军意，故未敢言。」根曰：「趣白东宫。」师古曰：「趣读曰促。」莽求见太后，具言长骄佚，师古曰：「佚读与逸同。」欲代曲阳侯，对莽母上车，师古曰：「莽母於长，舅之妻也，上车当於异处。便於前上，言不敬。」私与长定贵人姊通，受取其衣物。太后亦怒曰：「儿至如此！往白之帝！」莽白上，上乃免长官，遣就国。初，长为侍中，奉两宫使，亲密。师古曰：「言为使者传言语於太后及帝，欲立赵飞燕之类。」红阳侯立独不得为大司马辅政，立自疑为长毁谮，常怨毒长。上知之。及长当就国也，立嗣子融从长请车骑，师古曰：「嗣子谓嫡长子，当为嗣者也。」长以珍宝因融重遗立，立因为长言。於是天子疑焉，下有司案验。吏捕融，立令融自杀以灭口。上愈疑其有大奸，遂逮长系洛阳诏狱穷治。长具服戏　长定宫，师古曰：「　，古侮字。」谋立左皇后，罪至大逆，死狱中。妻子当坐者徙合浦，母若归故郡。师古曰：「若者，其母名。」红阳侯立就国。将军卿大夫郡守坐长免罢者数十人。莽遂代根为大司马。久之，还长母及子T於长安。师古曰：「T音蒲。」後T有罪，莽复杀之，徙其家属〔归〕故郡。始长以外亲亲近，师古曰：「亲近谓近幸於天子。近音其靳反。」其爱幸不及富平侯张放。放常与上卧起，俱为微行出入。董贤字圣卿，云阳人也。父恭，为御史，任贤为太子舍人。哀帝立，贤随太子官为郎。师古曰：「东宫官属，随例迁也。」二岁余，贤传漏在殿下，师古曰：「传漏，奏时刻。」为人美丽自喜，师古曰：「喜音许吏反。」哀帝望见，说其仪貌，师古曰：「说读曰悦。」识而问之，曰：「是舍人董贤邪？」因引上与语，拜为黄门郎，繇是始幸。问及其父为云中侯，即日徵为霸陵令，迁光禄大夫。贤宠爱日甚，为驸马都尉侍中，出则参乘，入御左右，旬月间赏赐t钜万，贵震朝廷。常与上卧起。尝昼寝，偏藉上　，师古曰：「藉谓身卧其上也。　，古袖字。」上欲起，贤未觉，师古曰：「觉，寐之寤也，音工效反。」不欲动贤，乃断　而起。其恩爱至此。贤亦性柔和便辟，善为媚以自固。每赐洗沐，不肯出，（尝）〔常〕留中视医药。上以贤难归，诏令贤妻得通引籍殿中，止贤庐，师古曰：「庐谓殿中所宿止处也。」若吏妻子居官寺舍。又（诏）〔召〕贤女弟以为昭仪，位次皇后，更名其舍为椒风，以配椒房云。师古曰：「皇后殿称椒房。欲配其名，故曰椒风。」昭仪及贤与妻旦夕上下，并侍左右。赏赐昭仪及贤妻亦各千万数。迁贤父为少府，赐爵关内侯，食邑，复徙为卫尉。又以贤妻父为将作大匠，弟为执金吾。诏将作大匠为贤起大第北阙下，重殿洞门，师古曰：「重殿谓有前後殿，洞门谓门门相当也。皆僭天子之制度者也。」木土之功穷极技巧，柱槛衣以绨锦。师古曰：「槛谓轩阑之板也。绨，厚缯也，音徒奚反。」下至贤家僮仆皆受上赐，及武库禁兵，上方珍宝。其选物上弟尽在董氏，而乘舆所服乃其副也。及至东园秘器，珠襦玉柙，豫以赐贤，无不备具。师古曰：「东园，署名也。汉旧仪云东园秘器作棺梓，素木长二丈，崇广四尺。珠襦，以珠为襦，如铠状，连缝之。以黄金为镂，要以下，玉为柙，至足，亦缝以黄金为缕。」又令将作为贤起冢茔义陵旁，内为便房，刚柏题凑，孟康曰：「坚刚之柏也。」师古曰：「题凑解在霍光传。」外为徼道，周垣数里，门阙罘Q甚盛。上欲侯贤而未有缘。会待诏孙宠、息夫躬等告东平王云后谒祠祀祝诅，师古曰：「谒者，后之名。」下有司治，皆伏其辜。上於是令躬、宠为因贤告东平事者，乃以其功下诏封贤为高安侯，躬宜陵侯，宠方阳侯，食邑各千户。顷之，复益封贤二千户。丞相王嘉内疑东平事冤，甚恶躬等，数谏争，以贤为乱国制度，嘉竟坐言事下狱死。上初即位，祖母傅太后、母丁太后皆在，两家先贵。傅太后从弟喜先为大司马辅政，数谏，失太后指，免官。上舅丁明代为大司马，亦任职，颇害贤宠，及丞相王嘉死，明甚怜之。上　重贤，欲极其位，师古曰：「　，益也。」而恨明如此，遂册免明曰：「前东平王云贪欲上位，祠祭祝诅，云后舅伍宏以医待诏，与校秘书郎杨闳结谋反逆，祸甚迫切。赖宗庙神灵，董贤等以闻，咸伏其辜。将军从弟侍中奉车都尉吴、族父左曹屯骑校尉宣皆知宏及栩丹诸侯王后亲，师古曰：「栩，姓也，音许羽反。」而宣除用丹为御属，吴与宏交通厚善，数称荐宏。宏以附吴得兴其恶心，因医技进，几危社稷，师古曰：「几音钜依反。」朕以恭皇后故，不忍有云。师古曰：「恭皇后，谓丁后，即哀帝母。」将军位尊任重，既不能明威立义，折消未萌，师古曰：「未萌，谓祸难之未生者。」又不深疾云、宏之恶，而怀非君上，阿为宣、吴，师古曰：「以君上为非，怀此心也。」反痛恨云等扬言为群下所冤，又亲见言伍宏善医，死可惜也，师古曰：「见，见天子也。」贤等获封极幸。嫉妒忠良，非毁有功，於戏伤哉！师古曰：「於读曰乌，戏读曰呼。」盖『君亲无将，将而诛之』。师古曰：「将谓将为逆乱也。」是以季友鸩叔牙，春秋贤之；赵盾不讨贼，谓之弑君。师古曰：「季友，鲁桓公少子，庄公母弟也。叔牙亦桓公子。庄公有疾，叔牙欲立其同母兄庆父，故季友使针季鸩之。公羊传曰：『季子杀兄何善尔？诛不得避兄弟，君臣之义也。』赵盾，晋大夫赵宣子也，灵公欲杀之。宣子将出奔，而赵穿攻灵公於桃园，宣子未出山而复，太史书曰：『赵盾弑其君。』宣子曰：『不然』。曰：『子为正卿，亡不越境，反不讨贼，非子而谁？』孔子曰：『董狐，古之良史也，书法不隐。赵宣子，古之良大夫也，为法受恶。』」朕闵将军陷于重刑，故以书饬。师古曰：「饬与敕同。」将军遂非不改，复与丞相嘉相比，师古曰：「比谓比周也，音频寐反。」令嘉有依，得以罔上。有司致法将军请狱治，朕惟噬肤之恩未忍，孟康曰：「易曰『噬肤灭鼻』。噬，食也。肤，膏也。喻爵禄恩泽加之，不忍诛也。」师古曰：「孟说非也。易噬嗑卦九二爻辞曰『噬肤灭鼻』。噬肤者，言自啮其肌肤。诏云，为明是恭后之亲，有肌肤之爱，是以不忍加法，故引噬肤之言也。」其上票骑将军印绶，罢归就第。」遂以贤代明为大司马卫将军，册曰：「朕承天序，惟稽古建尔于公，以为汉辅。往悉尔心，统辟元戎，师古曰：「悉，尽也。统，领也。辟，君也。元戎，大众也。言为元戎之主而统之也。辟音必亦反。」折冲绥远，匡正庶事，允执其中。天下之众，受制於朕，以将为命，以兵为威，可不慎与！」师古曰：「与读曰欤。」是时贤年二十二，虽为三公，常给事中，领尚书，百官因贤奏事。以父恭不宜在卿位，徙为光禄大夫，秩中二千石。弟宽信代贤为驸马都尉。董氏亲属皆侍中诸曹奉朝请，宠在丁、傅之右矣。师古曰：「右，上也。」明年，匈奴单于来朝，宴见，群臣在前。单于怪贤年少，以问译，师古曰：「传语之人也。」上令译报曰：「大司马年少，以大贤居位。」单于乃起拜，贺汉得贤臣。初，丞相孔光为御史大夫，时贤父恭为御史，事光。及贤为大司马，与光并为三公，上故令贤私过光。光雅恭谨。知上欲尊宠贤，及闻贤当来也，光警戒衣冠出门待，望见贤车乃却入。贤至中门，光入合，既下车，乃出拜谒，送迎甚谨，不敢以宾客均敌之礼。贤归，上闻之喜，立拜光两兄子为谏大夫常侍。贤繇是权与人主侔矣。师古曰：「侔，等也。」是时，成帝外家王氏衰废，唯平阿侯谭子去疾，哀帝为太子时为庶子得幸，及即位，为侍中骑都尉。上以王氏亡在位者，遂用旧恩亲近去疾，复进其弟闳为中常侍。闳妻父萧咸，前将军望之子也，久为郡守，病免，为中郎将。兄弟并列，贤父恭慕之，欲与结婚姻。闳为贤弟驸马都尉宽信求咸女为妇，咸惶恐不敢当，私谓闳曰：「董公为大司马，册文言『允执其中』，此乃尧禅舜之文，非三公故事，长老见者，莫不心惧。此岂家人子所能堪邪！」师古曰：「家人犹言庶人也，盖咸自谓。」闳性有知略，闻咸言，心亦悟。乃还报恭，深达咸自谦薄之意。恭叹曰：「我家何用负天下，而为人所畏如是！」意不说。师古曰：「说读曰悦。」後上置酒麒麟殿，师古曰：「在未央宫。」贤父子亲属宴饮，王闳兄弟侍中中常侍皆在侧。上有酒所，师古曰：「言酒在体中。」从容视贤笑，师古曰：「从音千容反。」曰：「吾欲法尧禅舜，何如？」闳进曰：「天下乃高皇帝天下，非陛下之有也。陛下承宗庙，当传子孙於亡穷。统业至重，天子亡戏言！」上默然不说，师古曰：「说读曰悦。」左右皆恐。於是遣闳出，後不得复侍宴。贤第新成，功坚，师古曰：「言尽功力而作之，极坚牢也。功字或作攻。攻，治也，言作治之甚坚牢。」其外大门无故自坏，贤心恶之。後数月，哀帝崩。太皇太后召大司马贤，引见东厢，问以丧事调度。贤内忧，不能对，免冠谢。太后曰：「新都侯莽前以大司马奉送先帝大行，晓习故事，吾令莽佐君。」贤顿首幸甚。太后遣使者召莽。既至，以太后指使尚书劾贤帝病不亲医药，禁止贤不得入出宫殿司马中。贤不知所为，诣阙免冠徒跣谢。莽使谒者以太后诏即阙下册贤师古曰：「即，就也。」曰：「间者以来，阴阳不调，害并臻，师古曰：「，古灾字。」元元蒙辜。师古曰：「蒙，被也。」夫三公，鼎足之辅也，高安侯贤未更事理，师古曰：「更，历也，音工衡反。」为大司马不合众心，非所以折冲绥远也。其收大司马印绶，罢归第。」即日贤与妻皆自杀，家惶恐夜葬。莽疑其诈死，有司奏请发贤棺，至狱诊视。师古曰：「谓发冢取其棺柩也。诊，验也，音轸。」莽复风大司徒光奏「贤师古曰：「风读曰讽。光，孔光也。」质性巧佞，翼奸以获封侯，师古曰：「翼，进也。」父子专朝，兄弟并宠，多受赏赐，治第宅，远冢圹，放效无极，不异王制，师古曰：「放，依也，音甫往反。」费以万万计，国家为空虚。父子骄蹇。至不为使者礼，师古曰：「言不敬天子之使。」受赐不拜，罪恶暴著。贤自杀伏辜，死後父恭等不悔过，乃复以沙画棺师古曰：「以朱砂涂之，而又雕画也。」四时之色，左苍龙，右白虎，上著金银日月，玉衣珠璧以棺，师古曰：「以此物棺敛也。棺音工唤反。」至尊无以加。恭等幸得免於诛，不宜在中土。臣请收没入财物县官。诸以贤为官者皆免。」父恭、弟宽信与家属徙合浦，母别归故郡钜鹿。长安中小民哗，乡其弟哭，几获盗之。师古曰：「阳往哭之，实欲窃盗也。乡读曰向。几读曰冀。」县官斥卖董氏财凡四十三万万。贤既见发，I诊其尸，师古曰：「I，露形也，音郎果反。」因埋狱中。贤所厚吏沛朱诩自劾去大司马府，买棺衣收贤尸葬之。王莽闻之而大怒，以它罪击杀诩。诩子浮建武中贵显，至大司马，司空，封侯。而王闳王莽时为牧守，所居见纪，莽败乃去官。世祖下诏曰：「武王克殷，表商容之闾。师古曰：「商容，殷贤人。」闳修善谨敕，兵起，吏民独不争其头首。今以闳子补吏。」至墨绶率官，萧咸外孙云。赞曰：柔曼之倾意，师古曰：「曼，泽也，言其质柔而色理光泽也。」非独女德，盖亦有男色焉。观籍、闳、邓、韩之徒非一，而董贤之宠尤盛，父子并为公卿，可谓贵重人臣无二矣。然进不繇道，师古曰：「言本不以德进。繇读与由同。」位过其任，莫能有终，所谓爱之适足以害之者也。汉世衰於元、成，坏於哀、平。哀、平之际，国多衅矣。师古曰：「衅谓间隙也。」主疾无嗣，弄臣为辅，鼎足不疆，栋干微挠。师古曰：「挠，弱也，音女教反。」一朝帝崩，奸臣擅命，董贤缢死，丁、傅流放，辜及母后，夺位幽废，师古曰：「谓贬皇太后赵氏为孝成皇后，退居北宫，哀皇后傅氏退居桂宫。」咎在亲便嬖，所任非仁贤。故仲尼著「损者三友」，师古曰：「论语称孔子曰『损者三友：友便辟，友善柔，友便佞，损矣。』」王者不私人以官，殆为此也。师古曰：「殆，近也。」
汉书卷九十四匈奴传第六十四
匈奴，其先夏后氏之苗裔，曰淳维。师古曰：「以殷时始奔北边。」唐虞以上有山戎、猃允、薰粥，师古曰：「皆匈奴别号。猃音险。粥音（戈）〔弋〕六反。」居于北边，随草畜牧而转移。其畜之所多则马、牛、羊，其奇畜则橐佗、驴、　、if、PB、奚。师古曰：「橐佗，言能负橐囊而驮物也。　，驴种而马生也。if，俊马也，生七日而超其母。PB，马类也。生北海。奚，u类也。佗音徒何反。i音决。f音提。P音桃。B音涂。音颠。」逐水草迁徙，无城郭常居耕田之业，然亦各有分地。师古曰：「分音扶问反。其下亦同。」无文书，以言语为约束。儿能骑羊，引弓射鸟鼠，师古曰：「言其幼小则能射。」少长则射狐菟，师古曰：「少长言渐大。」肉食。师古曰：「言无米粟，唯食肉。」士力能弯弓，尽为甲骑。其俗，宽则随畜田猎禽兽为生业，急则人习战攻以侵伐，师古曰：「人人皆习之。」其天性也。其长兵则弓矢，短兵则刀a。师古曰：「a，铁把小矛也，音蝉。」利则进，不利则退，不羞遁走。苟利所在，不知礼义。自君王以下咸食畜肉，衣其皮革，被旃裘。壮者食肥美，老者饮食其余。贵壮健，贱老弱。父死，妻其後母；兄弟死，皆取其妻妻之。其俗有名不讳而无字。夏道衰，而公刘失其稷官，变于西戎，师古曰：「公刘，后稷之曾孙也。变，化也，谓行化於其俗。」邑于豳。师古曰：「即今之豳州是其地也。」其後三百有余岁，戎狄攻太王父，师古曰：「自公刘至父凡九君也。父读曰甫。」父亡走于岐下，师古曰：「岐山之下。」豳人悉从父而邑焉，作周。师古曰：「始作周国也。」其後百有余岁，周西伯昌伐畎夷。师古曰：「西伯昌即文王也。畎音工犬反。畎夷即畎戎也，又曰昆夷。昆字或作混，又作绲，二字并音工本反。昆、绲、畎声相近耳。亦曰犬戎也。山海经云：『黄帝生苗龙，苗龙生融吾，融吾生弄明，弄明生白犬。白犬有二，牝牡，为犬戎。』许氏说文解字曰『赤狄本犬种也』，故字从犬。」後十有余年，武王伐纣而营雒邑，复居于酆镐，放逐戎夷泾、洛之北，师古曰：「此洛即漆沮水也，本出上郡雕阴泰冒山，而东南入于渭。」以时入贡，名曰荒服。其後二百有余年，周道衰，而周穆王伐畎戎，师古曰：「穆王，成王孙，康王子也。」得四白狼四白鹿以归。自是之後，荒服不至。於是作吕刑之辟。师古曰：「即尚书吕刑篇是也。辟，法也，音辟。」至穆王之孙懿王时，王室遂衰，戎狄交侵，暴虐中国。中国被其苦，诗人始作，疾而歌之，曰：「靡室靡家，猃允之故；」「岂不日戒，猃允孔棘。」师古曰：「小雅采薇之诗也。孔，甚也。棘，急也。言征役逾时，靡有室家夫妇之道者，以有猃允之难故也。岂不日日相警戒乎？猃允之难甚急。」至懿王曾孙宣王，兴师命将以征伐之，诗人美大其功，曰：「薄伐猃狁，至於太原；」师古曰：「小雅六月之诗也。薄伐，言逐出也。」「出车彭彭」，「城彼朔方。」师古曰：「小雅出车之诗也。彭彭，盛也。朔方，北方也。言猃允既去，北方安静，乃筑城以守。」是时四夷宾服，称为中兴。至于幽王，用宠姬褒姒之故，与申（后）〔侯〕有隙。师古曰：「幽王，宣王之子。」申侯怒而与畎戎共攻杀幽王于丽山之下，师古曰：「丽读曰骊。」遂取周之地，卤获而居于泾渭之间，侵暴中国。秦襄公救周，於是周平王去酆镐而东徙于雒邑。师古曰：「平王，幽王之子。」当时秦襄公伐戎至　，师古曰：「　，古岐字。」始列为诸侯。後六十有五年，而山戎越燕而伐齐，齐公与战于齐郊。师古曰：「读曰僖。」後四十四年，而山戎伐燕。燕告急齐，齐桓公北伐山戎，山戎走。後二十余年，而戎翟至雒邑，伐周襄王，师古曰：「襄王，惠王之子。」襄王出奔于郑之泛邑。苏林曰：「泛音凡，今颍川襄城是也。」师古曰：「以襄王尝处之，因号襄城。」初，襄王欲伐郑，故取翟女为后，与翟共伐郑。已而黜翟后，翟后怨，而襄王继母曰惠后，有子带，欲立之，於是惠后与翟后、子带为内应，开戎翟，戎翟以故得入，破逐襄王，而立子带为王。於是戎翟或居於陆浑，师古曰：「今伊阙南陆浑山川是其地。」东至于卫，侵盗尤甚。周襄王既居外四年，乃使使告急於晋。晋文公初立，欲修霸业，乃兴师伐戎翟，诛子带，迎内襄王于洛邑。当是时，秦晋为强国。晋文公攘戎翟，居于西河圜、洛之间，晋灼曰：「圜音āＨ仓作簟５乩碇尽亨魉出上郡白土县西，东流入河。」师古曰：「圜水即今银州银水是也。书本作簦晋说是也。後转写者误为圜耳。洛水亦谓漆沮。」号曰赤翟、白翟。师古曰：「春秋所书晋师灭赤狄潞氏，S缺获白狄子者。」而秦穆公得由余，西戎八国服於秦。故陇以西有绵诸、畎戎、狄x之戎，师古曰：「皆在天水界，即绵诸道及}道是也。x音（完）〔桓〕。」在岐、梁、泾、漆之北有义渠、大荔、乌氏、朐衍之戎，师古曰：「此漆水在新平。荔音隶。氏音支。朐音许于反。」而晋北有林胡、楼烦之戎，燕北有东胡、山戎。服虔曰：「乌桓之先也，後为鲜卑。」各分散溪谷，自有君长，往往而聚者百有余戎，然莫能相壹。自是之後百有余年，晋悼公使魏绛和戎翟，戎翟朝晋。後百有余年，赵襄子逾句注而破之，并代以临胡貉。师古曰：「貉音莫伯反。」後与韩魏共灭知伯，分晋地而有之，则赵有代、句注以北，而魏有西河、上郡，以与戎界边。其後，义渠之戎筑城郭以自守，而秦稍蚕食之，至於惠王，遂拔义渠二十五城。惠王伐魏，魏尽入西河及上郡于秦。秦昭王时，义渠戎王与宣太后乱，有二子。师古曰：「即昭王母也。」宣太后诈而杀义渠戎王於甘泉，遂起兵伐灭义渠。於是秦有陇西、北地、上郡，筑长城以距胡。而赵武灵王亦变俗胡服，习骑射，北破林胡、楼烦，自代并阴山下至高阙为塞，师古曰：「并音步浪反。高阙，解在卫青霍去病传。」而置云中、雁门、代郡。其後燕有贤将秦开，为质於胡，胡甚信之。归而袭破东胡，〔东胡〕却千余里。师古曰：「却，退也，音丘略反。」与荆轲刺秦王秦舞阳者，开之孙也。燕亦筑长城，自造阳至襄平，师古曰：「造阳，地名，在上谷界。襄平即辽东所治也。」置上谷、渔阳、右北平、辽西、辽东郡以距胡。当是时，冠带战国七，而三国边於匈奴。如淳曰：「燕、赵、秦。」其後赵将李牧时，匈奴不敢入赵边。後秦灭六国，而始皇帝使蒙恬将数十万之（物）〔众〕北击胡，悉收河南地，因河为塞，筑四十四县城临河，徙适戍以充之。师古曰：「适读曰谪。有罪谪合徙戍者，令徙居之。」而通直道，自九原至云阳，因边山险，堑溪谷，可缮者缮之，师古曰：「缮，补也。」起临洮至辽东万余里。又度河据阳山北假中。师古曰：「北假，地名。」当是时，东胡强而月氏盛。师古曰：「氏音支。」匈奴单于曰头曼，师古曰：「曼音莫安反。」头曼不胜秦，北徙。十有余年而蒙恬死，诸侯畔秦，中国扰乱，诸秦所徙适边者皆复去，师古曰：「适音谪。」於是匈奴得宽，复稍度河南与中国界於故塞。单于有太子，名曰冒顿。後有爱阏氏，生少子，师古曰：「阏氏，匈奴皇后号也。阏音於连反。氏音支。」头曼欲废冒顿而立少子，乃使冒顿质於月氏。冒顿既质，而头曼急击月氏。月氏欲杀冒顿，冒顿盗其善马，骑亡归。头曼以为壮，令将万骑。冒顿乃作鸣镝，应劭曰：「u箭也。」师古曰：「镝音嫡。u音呼交反。」习勒其骑射，师古曰：「勒其所部骑，皆习射也。」令曰：「鸣镝所射而不悉射者斩。」行猎兽，有不射鸣镝所射辄斩之。已而，冒顿以鸣镝自射善马，左右或莫敢射，冒顿立斩之。居顷之，复以鸣镝自射其爱妻，左右或颇恐，不敢射，复斩之。顷之，冒顿出猎，以鸣镝射单于善马，左右皆射之。於是冒顿知其左右可用，从其父单于头曼猎，以鸣镝射头曼，其左右皆随鸣镝而射杀头曼，尽诛其後母与弟及大臣不听从者。於是冒顿自立为单于。冒顿既立，时东胡强，闻冒顿杀父自立，乃使使谓冒顿曰：「欲得头曼时号千里马。」冒顿问群臣，群臣皆曰：「此匈奴宝马也，勿予。」冒顿曰：「奈何与人邻国爱一马乎？」遂与之。顷之，东胡以为冒顿畏之，使使谓冒顿曰：「欲得单于一阏氏。」冒顿复问左右，左右皆怒曰：「东胡无道，乃求阏氏！请击之。」冒顿曰：「奈何与人邻国爱一女子乎？」遂取所爱阏氏予东胡。东胡王愈骄，西侵。与匈奴中间有弃地莫居千余里，各居其边为瓯脱。服虔曰：「瓯脱，作土室以伺也。」师古曰：「境上候望之处，若今之伏宿（处）〔舍〕也。瓯音一侯反。脱音土活反。」东胡使使谓冒顿曰：「匈奴所与我界瓯脱外弃地，匈奴不能至也，吾欲有之。」冒顿问群臣，或曰：「此弃地，予之。」於是冒顿大怒，曰：「地者，国之本也，奈何予人！」诸言与者，皆斩之。冒顿上马，令国中有後者斩，遂东袭击东胡。东胡初轻冒顿，不为备。及冒顿以兵至，大破灭东胡王，虏其民众畜产。既归，西击走月氏，南并楼烦、白羊河南王，师古曰：「二王之居在河南。」悉复收秦所使蒙恬所夺匈奴地者，与汉关故河南塞，至朝那、肤施，师古曰：「朝那属安定。肤施属上郡。」遂侵燕、代。是时汉方与项羽相距，中国罢於兵革，师古曰：「罢读曰疲。」以故冒顿得自强，控弦之士三十余万。师古曰：「控，引也。控弦，言能引弓者。」自淳维以至头曼千有余岁，时大时小，别散分离，尚矣，师古曰：「尚，久远。」其世传不可得而次。然至冒顿，而匈奴最强大，尽服从北夷，而南与诸夏为敌国，其世（信）〔姓〕官号可得而记云。单于姓挛L氏，师古曰：「挛音力全反。L音丁奚反。」其国称之曰「　犁孤涂单于」。苏林曰：「　音距之。」师古曰：「音丈庚反。」匈奴谓天为「　犁」，谓子为「孤涂」，单于者，广大之貌也，言其象天单于然也。置左右贤王，左右谷蠡，师古曰：「谷音鹿。蠡音卢奚反。」左右大将，左右大都尉，左右大当户，左右骨都侯。匈奴谓贤曰「屠耆」，故常以太子为左屠耆王。自左右贤王以下至当户，大者万余骑，小者数千，凡二十四长，立号曰「万骑」。其大臣皆世官。呼衍氏，兰氏，师古曰：「呼衍，即今鲜卑姓呼延者是也。兰姓今亦有之。」其後有须卜氏，此三姓，其贵种也。诸左王将居东方，直上谷以东，师古曰：「直，当也。其下亦同也。」接秽貉、朝鲜；右王将居西方，直上郡以西，接氐、羌；而单于庭直代、云中。各有分地，逐水草移徙。而左右贤王、左右谷蠡最大国，左右骨都侯辅政。诸二十四长，亦各自置千长、百长、什长、裨小王、师古曰：「裨音频移反。」相、都尉、当户、且渠之属。师古曰：「且音子余反。今之沮渠姓，盖本因此官。」岁正月，诸长小会单于庭，祠。五月，大会龙城，祭其先、天地、鬼神。秋，马肥，大会林，课校人畜计。服虔曰：「音带，匈奴秋社八月中皆会祭处也。」师古曰：「者，绕林木而祭也。鲜卑之俗，自古相传，秋天之祭，无林木者尚竖柳枝，众骑驰绕三周乃止。此其遗法。计者，人畜之数。」其法，拔刃尺者死，坐盗者没入其家；有罪，小者轧，服虔曰：「刃刻其面也。」如淳曰：「轧，t杖也。」师古曰：「二说皆非也。轧谓辗轹其骨节，若今之厌踝者也。轧音於黠反。辗音女展反。」大者死。狱久者不满十日，一国之囚不过数人。而单于朝出营，拜日之始生，夕拜月。其坐，长左而北向。师古曰：「左者，以左为尊。」日上戊已。其送死，有棺椁金银衣裳，而无封树丧服；近幸臣妾从死者，多至数十百人。师古曰：「或数十人，或百人。」举事常随月，盛壮以攻战，月亏则退兵。其攻战，斩首虏赐一　酒，而所得卤获因以予之，得人以为奴婢。故其战，人人自为趋利，师古曰：「趋读曰趣。趣，向也。」善为诱兵以包敌。师古曰：「包裹取之。」故其逐利，如鸟之集；其困败，瓦解云散矣。战而扶X死者，尽得死者家财。後北服浑窳、屈射、丁零、隔昆、（龙）新　之国。师古曰：「五小国也。浑音胡昆反。窳音（戈）〔弋〕主反。　音犁。」於是匈奴贵人大臣皆服，以冒顿为贤。是时，汉初定，徙韩王信於代，都马邑。匈奴大攻围马邑，韩信降匈奴。匈奴得信，因引兵南逾句注，攻太原，至晋阳下。高帝自将兵往击之。会冬大寒雨雪，师古曰：「雨音于具反。」卒之堕指者十二三，於是冒顿阳败走，诱汉兵。汉兵逐击冒顿，冒顿匿其精兵，见其羸弱，於是汉悉兵，多步兵，三十二万，北逐之。高帝先至平城，步兵未尽到，冒顿纵精兵三十余万骑围高帝於白登，七日，师古曰：「白登在平城东南，去平城十余里。」汉兵中外不得相救饷。匈奴骑，其西方尽白，东方尽，北方尽骊，南方尽H马。师古曰：「，青马也。骊，深黑；H，赤马也。音础ｒH音先营反。」高帝乃使使间厚遗阏氏，师古曰：「求间隙而私遗之。」阏氏乃谓冒顿曰：「两主不相困。今得汉地，单于终非能居之。且汉主有神，单于察之。」冒顿与韩信将王黄、赵利期，而兵久不来，疑其与汉有谋，亦取阏氏之言，乃开围一角。於是高皇帝令士皆持满傅矢外乡，从解角直出，师古曰：「傅读曰附。乡读曰向。言满引弓弩注矢外捍，从解围之隅（直角）〔角直〕以出去。」得与大军合，而冒顿遂引兵去。汉亦引兵罢，使刘敬结和亲之约。是後韩信为匈奴将，及赵利、王黄等数背约，侵盗代、雁门、云中。居无几何，陈g反，师古曰：「无几何，言无多时也。几音居岂反。」与韩信合谋击代。汉使樊哙往击之，复收代、雁门、云中郡县，不出塞。是时匈奴以汉将数率众往降，师古曰：「即谓韩信、陈g之属耳。」故冒顿常往来侵盗代地。於是高祖患之，乃使刘敬奉宗室女翁主为单于阏氏，师古曰：「诸王女曰翁主者，言其父自主婚。」岁奉匈奴絮缯酒食物各有数，约为兄弟以和亲，冒顿乃少止。後燕王卢绾复反，率其党且万人降匈奴，往来苦上谷以东，终高祖世。孝惠、高后时，冒顿浸骄，师古曰：「浸，渐也。」乃为书，使使遗高后曰：「孤偾之君，如淳曰：「偾，仆也。犹言不能自立也。」师古曰：「偾音方问反。」生於沮泽之中，师古曰：「沮，浸湿之地，音子豫反。」长於平野牛马之域，数至边境，愿游中国。陛下独立，孤偾独居。两主不乐，无以自虞，师古曰：「虞与娱同。」愿以所有，易其所无。」高后大怒，召丞相平及樊哙、季布等，议斩其使者，发兵而击之。樊哙曰：「臣愿得十万众，横行匈奴中。」问季布，布曰：「哙可斩也！前陈g反於代，汉兵三十二万，哙为上将军，时匈奴围高帝於平城，哙不能解围。天下歌之曰：『平城之下亦诚苦！七日不食，不能彀弩。』师古曰：「彀，张也，音工豆反。」今歌　之声未绝，伤痍者甫起，师古曰：「　，古吟字。痍，创也。甫，始也。痍音夷。」而哙欲摇动天下，妄言以十万众横行，是面谩也。师古曰：「谩，欺诳也，音慢，又音莫连反。」且夷狄譬如禽兽，得其善言不足喜，恶言不足怒也。」高后曰：「善。」令大谒者张泽报书曰：「单于不忘弊邑，赐之以书，弊邑恐惧。退日自图，师古曰：「图，谋也。」年老气衰，发齿堕落，行步失度，单于过听，不足以自污。师古曰：「过，误也。」弊邑无罪，宜在见赦。窃有御车二乘，马二驷，以奉常驾。」冒顿得书，复使使来谢曰：「未尝闻中国礼义，陛下幸而赦之。」因献马，遂和亲。至孝文即位，复修和亲。其三年夏，匈奴右贤王入居河南地为寇，於是文帝下诏曰：「汉与匈奴约为昆弟，无侵害边境，所以输遗匈奴甚厚。今右贤王离其国，将众居河南地，非常故。师古曰：「言异於常，非旧事。」往来入塞，捕杀吏卒，非稚峡けＨ蛮夷，令不得居其故。师古曰：「酚肭同。保塞蛮夷，谓本来属汉而居边塞自保守。」陵轹边吏，入盗，甚骜无道，师古曰：「轹音来各反。骜与傲同。」非约也。其发边吏车骑八万诣高奴，师古曰：「上郡之县也。」遣丞相灌婴将击右贤王。」右贤王走出塞，文帝幸太原。是时，济北王反，文帝归，罢丞相击胡之兵。其明年，单于遗汉书曰：「天所立匈奴大单于敬问皇帝无恙。前时皇帝言和亲事，称书意合欢。师古曰：「称，副也。言与所遗书意相副，而共结欢亲。」汉边吏侵侮右贤王，右贤王不请，师古曰：「不告单于也。」听後义卢侯难支等计，与汉吏相恨，绝二主之约，离昆弟之亲。皇帝让书再至，发使以书报，不来，汉使不至。师古曰：「让书，有责让之言也。谓匈奴再得汉书，而发使将书以报汉。汉留其使不得来还，而汉又更不发使至匈奴也。」汉以其故不和，　国不附。今以少吏之败约，师古曰：「少吏犹言小吏。」故罚右贤王，使至西方求月氏击之。以天之福，吏卒良，马力强，以灭夷月氏，师古曰：「夷，平也。」尽斩杀降下定之。楼兰、乌孙、呼揭及其旁二十六国皆已为匈奴。师古曰：「皆入匈奴国也。揭音丘列反。」诸引弓之民并为一家，北州以定。愿寝兵休士养马，除前事，复故约，师古曰：「复音扶目反。」以安边民，以应古始，使少者得成其长，老者得安其处，世世平乐。未得皇帝之志，故使郎中系浅奉书请，师古曰：「音火姑反。」献橐佗一，骑马二，驾二驷。师古曰：「骑马，堪为骑也。驾，可驾车也。二驷，八匹。」皇帝即不欲匈奴近塞，则且诏吏民远舍。师古曰：「舍，居止也。」使者至，即遣之。」六月中，来至新望之地。服虔曰：「汉界上塞下之地。」书至，汉议击与和亲孰便，公卿皆曰：「单于新破月氏，乘胜，不可击也。且得匈奴地，泽卤非可居也，和亲甚便。」汉许之。孝文前六年，遗匈奴书曰：「皇帝敬问匈奴大单于无恙。使系浅遗朕书，云『愿寝兵休（事）〔士〕，除前事，复故约，以安边民，世世平乐』，朕甚嘉之。此古圣王之志也。汉与匈奴约为兄弟，所以遗单于甚厚。背约离兄弟之亲者，常在匈奴。然右贤王事已在赦前，勿深诛。单于若称书意，明告诸吏，使无负约，有信，敬如单于书。使者言单于自将并国有功，甚苦兵事。服绣袷绮衣、长襦、锦袍各一，师古曰：「服者，言天子自所服也。袷者，衣无絮也。绣袷绮衣，以绣为表，绮为里也。袷音工洽反。」比疏一，师古曰：「辫发之饬也，以金为之。比音频寐反。疏字或作余。」黄金饬具带一，黄金犀毗一，孟康曰：「要中大带也。」张晏曰：「鲜卑郭洛带，瑞兽名也，东胡好服之。」师古曰：「犀毗，胡带之　也。亦曰鲜卑，亦谓师比，总一物也，语有轻重耳。」绣十匹，锦二十匹，赤绨、绿缯各四十匹，师古曰：「缯者，帛之总称。绨，厚缯也，音徒奚反。」使中大夫意、谒者令肩遗单于。」後顷之，冒顿死，子稽粥立，师古曰：「稽音鸡。粥音育。」号曰老上单于。老上稽粥单于初立，文帝复遣宗人女翁主为单于阏氏，师古曰：「宗人女，亦诸侯王之女。」使宦者燕人中行说傅翁主。师古曰：「姓中行，名说也。行音胡郎反。说读曰悦。」说不欲行，汉强使之。说曰：「必我也，为汉患者。」师古曰：「言我必於汉生患。」中行说既至，因降单于，单于爱幸之。初，单于好汉缯絮食物，中行说曰：「匈奴人众不能当汉之一郡，然所以强之者，以衣食异，无昂於汉。师古曰：「昂音牛向反。」今单于变俗好汉物，汉物不过什二，则匈奴尽归於汉矣。师古曰：「言汉费物十分之二，则尽得匈奴之众也。」其得汉絮缯，以驰草棘中，衣　皆裂弊，以视不如旃裘坚善也；师古曰：「视读曰示。下皆类此。」得汉食物皆去之，师古曰：「去，弃也，音丘吕反。」以视不如重酪之便美也。」师古曰：「重，乳汁也。重音竹用反，字本作踵，其音则同。」於是说教单于左右疏记，以计识其人众畜牧。师古曰：「说者，举中行说之名也。疏，分条之也。识亦记，音式志反。」汉遗单于书，以尺一牍，辞曰「皇帝敬问匈奴大单于无恙」，所以遗物及言语云云。中行说令单于以尺二寸牍，及印封皆令广长大，倨骜其辞师古曰：「倨，慢也。骜与傲同。」曰「天地所生日月所置匈奴大单于敬问汉皇帝无恙」，所以遗物言语亦云云。汉使或言匈奴俗贱老，中行说穷汉使曰：「而汉俗屯戍从军当发者，其亲岂不自夺温厚肥美赍送饮食行者乎？」师古曰：「而，汝也。饮音於禁反。食音似。其下亦同。」汉使曰：「然。」说曰：「匈奴明以攻战为事，老弱不能斗，故以其肥美饮食壮健以自卫，如此父子各得相保，何以言匈奴轻老也？」汉使曰：「匈奴父子同穹庐卧。师古曰：「穹庐，旃帐也。其形穹隆，故曰穹庐。」父死，妻其後母；兄弟死，尽妻其妻。无冠带之节，阙庭之礼。」中行说曰：「匈奴之俗，食畜肉，饮其汁，衣其皮；畜食草饮水，随时转移。故其急则人习骑射，宽则人乐无事。约束径，易行；君臣简，可久。师古曰：「径，直也。简，率也。」一国之政犹一体也。父兄死，则妻其妻，恶种姓之失也。故匈奴虽乱，必立宗种。今中国虽阳不取其父兄之妻，亲属益疏则相杀，至到易姓，皆从此类也。且礼义之敝，上下交怨，而室屋之极，生力屈焉。师古曰：「言忠信衰薄，疆为礼义，故其末流，怨恨弥起。栋宇之作，土木竞胜，劳役既重，所以力屈。屈，尽也，音其勿反。」夫力耕桑以求衣食，师古曰：「力谓竭力也。」筑城郭以自备，故其民急则不习战攻，缓则罢於作业。师古曰：「罢读曰疲。」嗟土室之人，顾无喋喋占占，冠固何当！」师古曰：「嗟者，叹愍之言也。喋喋，利口也。占占，衣裳貌也。言汉人且当思念，无为喋喋占占耳。虽自谓著冠，何所当益也。喋音牒。占音昌占反。」自是之後，汉使欲辩论者，中行说辄曰：「汉使毋多言，顾汉所输匈奴缯絮米　，令其量中，必善美而已，师古曰：「顾，念也。中犹满也。量中者，满其数也。中音竹仲反。」何以言为乎？且所给备善则已，不备善而苦恶，则候秋孰，以骑驰蹂乃稼穑也。」师古曰：「苦犹也。蹂，践也。乃，汝也。蹂音人九反。」日夜教单于候利害处。孝文十四年，匈奴单于十四万骑入朝那萧关，杀北地都尉昂，虏人民畜产甚多，遂至彭阳。服虔曰：「安定县也。」师古曰：「即今彭原县是。」使骑兵入烧回中宫，师古曰：「回中，地在安定，其中有宫也。」候骑至雍甘泉。於是文帝以中尉周舍、郎中令张武为将军，发车千乘，十万骑，军长安旁以备胡寇。而拜昌侯卢卿为上郡将军，甯侯魏o为北地将军，师古曰：「o，古速字。」隆虑侯周灶为陇西将军，师古曰：「虑音庐。」东阳侯张相如为大将军，成侯董赤为将军，师古曰：「文纪言建成侯，此言成侯，纪传不同，当有误。」大发车骑往击胡。单于留塞内月余，汉逐出塞即还，不能有所杀。匈奴日以骄，岁入边，杀略人民甚众，云中、辽东最甚，郡万余人。汉甚患之，乃使使遗匈奴书，单于亦使当户报谢，复言和亲事。孝文後二年，使使（遣）〔遗〕匈奴书曰：「皇帝敬问匈奴大单于无恙。使当户且渠雕渠难、郎中韩辽遗朕马二匹，已至，敬受。师古曰：「当户且渠者，一人为二官。雕渠难者，其姓名。」先帝制，长城以北引弓之国受令单于，长城以内冠带之室朕亦制之，使万民耕织，射猎衣食，父子毋离，臣主相安，（居）〔俱〕无暴虐。今闻渫恶民贪降其趋，晋灼曰：「渫音渫水之渫。邪恶不正之民。」师古曰：「渫音先列反。降，下也，谓下意於利也。趋读曰趣。」背义绝约，忘万民之命，离两主之欢，然其事已在前矣。书云『二国已和亲，两主欢说，师古曰：「说读曰悦。」寝兵休卒养马，师古曰：「寝，息也。」世世昌乐，翕然更始』，朕甚嘉之。圣者日新，改作更始，使老者得息，幼者得长，各保其首领，而终其天年。朕与单于俱由此道，师古曰：「由，从也，用也。」顺天恤民，世世相传，施之无穷，天下莫不咸嘉。（使）汉与匈奴邻敌之国，匈奴处北地，寒，杀气早降，故诏吏遗单于秫　金帛绵絮它物岁有数。今天下大安，万民熙熙，师古曰：「和乐貌。」独朕与单于为之父母。朕追念前事，薄物细故，谋臣计失，皆不足以离昆弟之欢。师古曰：「细故，小事也。」朕闻天不颇覆，地不偏载。师古曰：「颇亦偏也，音普何反。」朕与单于皆捐细故，俱蹈大道（也），师古曰：「捐，弃也。」堕坏前恶，以图长久，师古曰：「堕，毁也。图，谋也。堕音火规反。」使两国之民若一家子。元元万民，下及鱼鳖，上及飞鸟，行喙息软动之类，师古曰：「行，凡有足而行者也。喙息，凡以口出气者也。软软，动貌。音岐。喙音许秽反。软音人兖反。」莫不就安利，避危殆。故来者不止，天之道也。俱去前事，师古曰：「去，除也，音丘吕反。」朕释逃虏民，师古曰：「谓汉人逃入匈奴者，（今）〔令〕不追。」单于毋言章尼等。师古曰：「背单于降汉者。」朕闻古之帝王，约分明而不食言。师古曰：「凡云食言者，终为不信，弃其前言，如食而尽。」单于留志，天下大安，师古曰：「留志谓计念和亲。」和亲之後，汉过不先。师古曰：「言更不负约。」单于其察之。」单于既约和亲，於是制诏御史：「匈奴大单于遗朕书，和亲已定，亡人不足以益众广地，匈奴无入塞，汉无出塞，犯今约者杀之，可以久亲，後无咎，俱便。朕已许。其布告天下，使明知之。
後四年，老上单于死，子军臣单于立，而中行说复事之。汉复与匈奴和亲。
军臣单于立岁余，匈奴复绝和亲，大入上郡、云中各三万骑，所杀略甚众。於是汉使三将军军屯北地，代屯句注，赵屯飞狐口，师古曰：「险厄之处，在代郡之南，南冲燕赵之中。」缘边亦各坚守以备胡寇。又置三将军，军长安西细柳、渭北棘门、霸上以备胡。胡骑入代句注边，烽火通於甘泉、长安。数月，汉兵至边，匈奴亦远塞，师古曰：「远，离也，音于万反。」汉兵亦罢。後岁余，文帝崩，景帝立，而赵王遂乃阴使於匈奴。吴楚反，欲与赵合谋入边。汉围破赵，匈奴亦止。自是後，景帝复与匈奴和亲，通关市，给遗单于，遣翁主如故约。终景帝世，时时小入盗边，无大寇。武帝即位，明和亲约束，厚遇关市，饶给之。匈奴自单于以下皆亲汉，往来长城下。
汉使马邑人聂翁壹师古曰：「姓聂名壹。翁者，老人之称也。」间阑出物与匈奴交易，孟康曰：「私出塞交易。」阳为卖马邑城以诱单于。单于信之，而贪马邑财物，乃以十万骑入武州塞。汉伏兵三十余万马邑旁，御史大夫韩安国为护军将军，护四将军以伏单于。师古曰：「伏兵而待单于也。」单于既入汉塞，未至马邑百余里，见畜布野而无人牧者，怪之，乃攻亭。时雁门尉史行徼，见寇，保此亭，师古曰：「汉律，近塞郡皆置尉，百里一人，士史、尉史各二人巡行徼塞也。行音下孟反。」单于得，欲刺之。尉史知汉谋，乃下，师古曰：「尉史在亭楼上，虏欲以矛戟刺之，惧，乃自下以谋告。」具告单于。单于大惊，曰：「吾固疑之。」乃引兵还。出曰：「吾得尉史，天也。」以尉史为天王。汉兵约单于入马邑而纵（兵），师古曰：「放兵以击单于。」单于不至，以故无所得。将军王恢部出代击胡辎重，师古曰：「重音直用反。」闻单于还，兵多，不敢出。汉以恢本建造兵谋而不进，诛恢。自是後，匈奴绝和亲，攻当路塞，师古曰：「塞之当行道处者。」往往入盗於边，不可胜数。然匈奴贪，尚乐关市，耆汉财物，师古曰：「耆读曰嗜。」汉亦通关市不绝以中之。师古曰：「以关市中其意。中音竹仲反。」自马邑军後五岁之秋，汉使四将各万骑击胡关市下。将军卫青出上谷，至龙城，得胡首虏七百人。公孙贺出云中，无所得。公孙敖出代郡，为胡所败七千。李广出雁门，为胡所败，匈奴生得广，广道亡归。师古曰：「於道上亡还。」汉囚敖、广，敖、广赎为庶人。其冬，匈奴数千人盗边，渔阳尤甚。汉使将军韩安国屯渔阳备胡。其明年秋，匈奴二万骑入汉，杀辽西太守，略二千余人。又败渔阳太守军千余人，围将军安国。师古曰：「即韩安国也。」安国时千余骑亦且尽，会燕救之，至，匈奴乃去，又入雁门杀略千余人。於是汉使将军卫青将三万骑出雁门，李息出代郡，击胡，得首虏数千。其明年，卫青复出云中以西至陇西，击胡之楼烦、白羊王於河南，得胡首虏数千，羊百余万。於是汉遂取河南地，筑朔方，复缮故秦时蒙恬所为塞，因河而为固。汉亦弃上谷之斗辟县造阳地以予胡。孟康曰：「县斗辟曲近胡。」师古曰：「斗，绝也。县之斗曲入匈奴界者，其中造阳地也。辟读曰僻。」是岁，元朔二年也。其後冬，军臣单于死，其弟左谷蠡王伊　斜自立为单于，攻败军臣单于太子於单。於单亡降汉，汉封於单为陟安侯，数月死。
伊　斜单于既立，其夏，匈奴数万骑入代郡，杀太守共友，师古曰：「共友，太守姓名也。共读曰龚。」略千余人。秋，又入雁门，杀略千余人。其明年，又入代郡、定襄、上郡，各三万骑，杀略数千人。匈奴右贤王怨汉夺之河南地而筑朔方，数寇盗边，及入河南，侵扰朔方，杀略吏民甚众。其明年春，汉遣卫青将六将军十余万人出朔方高阙。右贤王以为汉兵不能至，饮酒醉。汉兵出塞六七百里，夜围右贤王。右贤王大惊，脱身逃走，精骑往往随後去。汉将军得右贤王人众男女万五千人，裨小王十余人。其秋，匈奴万骑入代郡，杀都尉朱央，略千余人。
其明年春，汉复遣大将军卫青将六将军，十余万骑，仍再出定襄数百里击匈奴，得师古曰：「仍，频也。」击匈奴，得首虏前後万九千余级，而汉亦亡两将军，三千余骑。右将军建得以身脱，而前将军翕侯赵信兵不利，降匈奴。赵信者，故胡小王，降汉，汉封为翕侯，以前将军与右将军并军，介独遇单于兵，故尽没。晋灼曰：「介音戛。」师古曰：「介，特也。本虽并军，至遇单于时特也。介读如本字。」单于既得翕侯，以为自次王，师古曰：「自次者，尊重次於单于。」用其姊妻之，与谋汉。信教单于益北绝幕，师古曰：「直度曰绝。」以诱罢汉兵，徼极而取之，师古曰：「罢读曰疲。徼，要也。诱令疲，要其困极，然後取之。徼音工尧反。」毋近塞。师古曰：「不近塞居，所以疲劳汉兵也。
其明年春，汉复遣大将军卫青将六将军，十余万骑，仍再出定襄数百里单于从之。其明年，胡数万骑入上谷，杀数百人。明年春，汉使票骑将军去病将万骑出陇西，过焉耆山千余里，得胡首虏八千余级，得休屠王祭天金人。孟康曰：「匈奴祭天处本在云阳甘泉山下，秦击夺其地，後徙之休屠王右地，故休屠有祭天金人象也。」师古曰：「作金人以为天神之主而祭之，即今佛像是其遗法。」其夏，票骑将军复与合骑侯数万骑出陇西、北地二千里，过居延，攻祁连山，得胡首虏三万余级，裨小王以下十余人。是时，匈奴亦来入代郡、雁门，杀略数百人。汉使博望侯及李将军广出右北平，击匈奴左贤王。左贤王围李广，广军四千人死者过半，杀虏亦过当。会博望侯军救至，李将军得脱，尽亡其军。合骑侯後票骑将军期，及博望侯皆当死，赎为庶人。其秋，单于怒昆邪王、休屠王居西方为汉所杀虏数万人，欲召诛之。昆邪、休屠王恐，谋降汉，汉使票骑将军迎之。昆邪王杀休屠王，并将其众降汉，凡四万余人，号十万。於是汉已得昆邪，则陇西、北地、河西益少胡寇，徙关东贫民处所夺匈奴河南地新秦中以实之，师古曰：「新秦，解在食货志。」（西）〔而〕减北地以西戍卒半。明年春，匈奴入右北平、定襄各数万骑，杀略千余人。其〔明〕年春，汉谋以为「翕侯信为单于计，居幕北，以为汉兵不能至」。乃粟马，师古曰：「以粟秣马也。」发十万骑，私负从马凡十四万匹，师古曰：「私负衣装者及私将马从者，皆非公家发与之限。」粮重不与焉。师古曰：「负戴粮食者。重音直用反。与读曰豫。」令大将军青、票骑将军去病中分军，大将军出定襄，票骑将军出代，咸约绝幕击匈奴。师古曰：「约谓为其要。」单于闻之，远甚辎重，师古曰：「徙其辎重令远去。」以精兵待於幕北。与汉大将军接战一日，会暮，大风起，汉兵纵左右翼围单于。单于自度战不能与汉兵，师古曰：「与犹如也。度音徒各反。」遂独与壮骑数百溃汉围西北遁走。汉兵夜追之不得，行捕斩首虏凡万九千级，师古曰：「且行且捕斩之。」北至K颜山赵信城而还。孟康曰：「赵信所作，因以名城。」师古曰：「K音徒千反。」单于之走，其兵往往与汉军相乱而随单于。单于久不与其大众相得，右谷蠡王以为单于死，乃自立为单于。真单于复得其众，右谷蠡乃去号，复其故位。
票骑之出代二千余里，与左王接战，汉兵得胡首虏凡七万余人，左王将皆遁走。票骑封於狼居胥山，禅姑衍，临翰海而还。
是後匈奴远遁，而幕南无王庭。汉度河自朔方以西至令居，师古曰：「令音零。下亦类此。」往往通渠置田官，吏卒五六万人，稍蚕食，地接匈奴以北。师古曰：「其地相接不绝。」初，汉两将大出围单于，所杀虏八九万，而汉士物故者亦万数，师古曰：「物故谓死也。」汉马死者十余万匹。匈奴虽病，远去，而汉马亦少，无以复往。单于用赵信计，遣使好辞请和亲。天子下其议，或言和亲，或言遂臣之。丞相长史任敞曰：「匈奴新困，宜使为外臣，朝请於边。」师古曰：「请音材性反。」汉使敞使於单于。单于闻敞计，大怒，留之不遣。先是汉亦有所降匈奴使者，单于亦辄留汉使相当。汉方复收士马，会票骑将军去病死，於是汉久不北击胡。数岁，伊　斜单于立十三年死，子乌维立为单于。是岁，元鼎三年也。乌维单于立，而汉武帝始出巡狩郡县。其後汉方南诛两越，不击匈奴，匈奴亦不入边。
乌维立三年，汉已灭两越，遣故太仆公孙贺将万五千骑出九原二千余里，至浮苴井，师古曰：「苴音子余反。武纪苴字作沮，其音同。」从票侯赵破奴万余骑出令居数千里，至匈奴河水，臣瓒曰：「水名也。去令居千里。」皆不见匈奴一人而还。是时，天子巡边，亲至朔方，勒兵十八万骑以见武节，师古曰：「见，示也。」而使郭吉风告单于。师古曰：「风读曰讽。」既至匈奴，匈奴主客问所使，师古曰：「主客，主接诸客者也。问以何事而来。」郭吉卑体好言曰：「吾见单于而口言。」单于见吉，吉曰：「南越王头已县於汉北阙下。今单于即能前与汉战，天子自将兵待边；即不能，亟南面而臣於汉。师古曰：「亟，急也，音居力反。」何但远走，亡匿於幕北寒苦无水草之地为？」师古曰：「但，空也。」语卒，单于大怒，立斩主客见者，而留郭吉不归，迁辱之北海上。而单于终不肯为寇於汉边，休养士马，习射猎，数使使好辞甘言求和亲。汉使王乌等N匈奴。匈奴法，汉使不去节，不以墨黥其面，不得入穹庐。师古曰：「以墨黥面也。」王乌，北地人，习胡俗，去其节，黥面入庐。单于爱之，阳许曰：「吾为遣其太子入质於汉，以求和亲。」师古曰：「言为王乌故遣太子入质。」汉使杨信使於匈奴。是时汉东拔韬选⒊鲜以为郡，师古曰：「栌牖嗤，亦或作D。」而西置酒泉郡以隔绝胡与羌通之路。又西通月氏、大夏，以翁主妻乌孙王，以分匈奴西方之援国。又北益广田至眩雷为塞，服虔曰：「眩雷，地在乌孙北也。眩音州县之县。」而匈奴终不敢以为言。是岁，翕侯信死，汉用事者以匈奴已弱，可臣从也。杨信为人刚直屈强，素非贵臣也，师古曰：「屈音其勿反。强音其两反。」单于不亲。欲召入，不肯去节，乃坐穹庐外见杨信。杨信说单于曰：「即欲和亲，以单于太子为质於汉。」单于曰：「非故约。故约，汉常遣翁主，给缯絮食物有品，以和亲，师古曰：「品谓等差也。」而匈奴亦不复扰边。今乃欲反古，师古曰：「反，违也。」令吾太子为质，无几矣。」师古曰：「言遣太子为质，则匈奴国中所余者无几，皆当尽也。几音居岂反。」匈奴俗，见汉使非中贵人，其儒生，以为欲说，折其辞辩；少年，以为欲刺，折其气。每汉兵入匈奴，匈奴辄报偿。汉留匈奴使，匈奴亦留汉使，必得当乃止。杨信既归，汉使王乌等如匈奴。匈奴复　以甘言，师古曰：「　，古谄字。」欲多得汉财物，绐王乌曰：「吾欲入汉师古曰：「绐，诈也。」见天子，面相结为兄弟。」王乌归报汉，汉为单于筑邸于长安。匈奴曰：「非得汉贵人使，吾不与诚语。」师古曰：「诚，实也。」匈奴使其贵人至汉，病，服药欲愈之，不幸而死。汉使路充国佩二千石印绶，使送其丧，厚币直数千金。单于以为汉杀吾贵使者，乃留路充国不归。诸所言者，单于特空绐王乌，师古曰：「特，但也。」殊无意入汉，遣太子来质。於是匈奴数使奇兵侵犯汉边。汉乃拜郭昌为拔胡将军，及浞野侯屯朔方以东，备胡。师古曰：「浞野侯，赵破奴也。浞音仕角反。」乌维单于立十岁死，子詹师庐立，年少，号为儿单于。是岁，元封六年也。自是後，单于益西北。左方兵直云中，右方兵直酒泉、敦煌。
儿单于立，汉使两使，一人吊单于，一人吊右贤王，欲以乖其国。使者入匈奴，匈奴悉将致单于。单于怒而悉留汉使。汉使留匈奴者前後十余辈，而匈奴使来汉，亦辄留之相当。
是岁，汉使贰师将军西伐大宛，而令因f将军筑受降城。师古曰：「f音于。」其冬，匈奴大雨雪，师古曰：「雨音于具反。」畜多饥寒死，而单于年少，好杀伐，国中多不安。左大都尉欲杀单于，使人间告汉师古曰：「私来报。」曰：「我欲杀单于降汉，汉远，汉即来兵近我，我即发。」师古曰：「来兵，言以兵来也。」初汉闻此言，故筑受降城，犹以为远。其明年春，汉使浞野侯破奴将二万骑出朔方北二千余里，师古曰：「以迎左大都尉。」期至浚稽山而还。师古曰：「浚音俊。稽音鸡。在武威北。」浞野侯既至期，左大都尉欲发而觉，单于诛之，发兵击浞野侯。浞野侯行捕首虏数千人。还，未至受降城四百里，匈奴八万骑围之。浞野侯夜出自求水，匈奴生得浞野侯，因急击其军。军吏畏亡将而诛，莫相劝而归，军遂没於匈奴。单于大喜，遂遣兵攻受降城，不能下，乃侵入边而去。明年，单于欲自攻受降城，未到，病死。儿单于立三岁而死。子少，匈奴乃立其季父乌维单于弟右贤王句黎湖为单于。师古曰：「句音钩。」是岁，太初三年也。句黎湖单于立，汉使光禄徐自为出五原塞数百里，远者千里，筑城障列亭至卢朐，师古曰：「卢朐，山名也。朐音劬。」而使游击将军韩说、长平侯卫伉屯其旁，师古曰：「说读曰悦。伉音抗，即卫青子。」使强弩都尉路博德筑居延泽上。其秋，匈奴大入云中、定襄、五原、朔方，杀略数千人，败数二千石而去，行坏光禄所筑亭障。又使右贤王入酒泉、张掖，略数千人。会任文击救，服虔曰：「任文，汉将也。」师古曰：「击救者，击匈奴而自救汉人。」尽复失其所得而去。闻贰师将军破大宛，斩其王还，单于欲遮之，不敢，其冬病死。句黎湖单于立一岁死，其弟左大都尉且L侯立为单于。师古曰：「且音子余反。L音丁奚反。」汉既诛大宛，威震外国，天子意欲遂困胡，乃下诏曰：「高皇帝遗朕平城之忧，师古曰：「遗，留也。」高后时单于书绝悖逆。昔齐襄公复九世之雠，春秋大之。」师古曰：「公羊传庄四年春，齐襄公灭纪，复雠也。襄公之九世祖昔为纪侯所谮，而亨杀于周，故襄公灭纪也。九世犹可以复雠乎？曰：虽百世可也。」是岁，太初四年也。且L侯单于初立，恐汉袭之，尽归汉使之不降者路充国等於汉。单于乃自谓「我儿子，安敢望汉天子！汉天子，我丈人行。」师古曰：「丈人，尊老之称也。行音胡浪反。」汉遣中郎将苏武厚币赂遗单于，单于益骄，礼甚倨，非汉所望也。明年，浞野侯破奴得亡归汉。其明年，汉使贰师将军将三万骑出酒泉，击右贤王於天山，得首虏万余级而还。匈奴大围贰师，几不得脱。汉又使因f将军出西河，与强弩都尉会涿邪山，亡所得。使骑都尉李陵将步兵五千人出居延北千余里，与单于会，合战，陵所杀伤万余人，兵食尽，欲归，单于围陵，陵降匈奴，其兵得脱归汉者四百人。单于乃贵陵，以其女妻之。」师古曰：「几音钜依反。」汉兵物故什六七。师古曰：「物故谓死也。」後二岁，汉使贰师将军六万骑，步兵七万，出朔方；强弩都尉路博德将万余人，与贰师会；游击将军说步兵三万人，出五原；师古曰：「即上韩说也。」因f将军敖将骑万，步兵三万人，出雁门。匈奴闻，悉远其累重於余吾水北，师古曰：「累重谓妻子资产也。累音力瑞反。重音直用反。」而单于以十万待水南，与贰师接战。贰师解而引归，与单于连斗十余日。游击亡所得。因f与左贤王战，不利，引归。明年，且L侯单于死，立五年，长子左贤王立为狐鹿姑单于。是岁，太始元年也。
初，且L侯两子，长为左贤王，次为左大将，病且死，言立左贤王。左贤王未至，贵人以为有病，更立左大将为单于。左贤王闻之，不敢进。左大将使人召左贤王而让位焉。左贤王辞以病，左大将不听，谓曰：「即不幸死，传之於我。」左贤王许之，遂立为狐鹿姑单于。
狐鹿姑单于立，以左大将为左贤王，数年病死，其子先贤掸不得代，师古曰：「掸音缠。」更以为日逐王。日逐王者，贱於左贤王。单于自以其子为左贤王。单于既立六年，而匈奴入上谷、五原，杀略吏民。其年，匈奴复入五原、酒泉，杀两部都尉。於是汉遣贰师将军七万人出五原，御史大夫商丘成将三万余人出西河，重合侯莽通将四万骑出酒泉千余里。单于闻汉兵大出，悉遣其辎重，徙赵信城北邸郅居水。师古曰：「邸，至也，音丁礼反。郅音之日反。」左贤王驱其人民度余吾水六七百里，居兜衔山。单于自将精兵左安侯度姑且水。师古曰：「且音子余反。」御史大夫军至追（斜）〔邪〕径，无所见，还。师古曰：「从疾道而追之，不见虏而还也。邪音似嗟反。」匈奴使大将与李陵将三万余骑追汉军，至浚稽山合，转战九日，汉兵陷陈却敌，杀伤虏甚众。至蒲奴水，虏不利，还去。重合侯军至天山，匈奴使大将偃渠与左右呼知王将二万余骑要汉兵，见汉兵强，引去。重合侯无所得失。是时，汉恐车师兵遮重合侯，乃遣G陵侯将兵别围车师，师古曰：「G读与开同。」尽得其王民众而还。贰师将军将出塞，匈奴使右大都尉与卫律将五千骑要击汉军於夫羊句山狭。服虔曰：「夫羊，地名也。」师古曰：「句山，西山也。句音钩。」贰师遣属国胡骑二千与战，虏兵坏散，死伤者数百人。汉军乘胜追北，至范夫人城，应劭曰：「本汉将筑此城。将亡，其妻率余众完保之，因以为名也。」张晏曰：「范氏能胡诅者。」匈奴奔走，莫敢距敌。会贰师妻子坐巫蛊收，闻之忧惧。其掾胡亚夫亦避罪从军，说贰师曰：「夫人室家皆在吏，若还不称意，适与狱会，郅居以北可复得见乎？」如淳曰：「以就诛後，虽复欲降匈奴，不可得。」贰师由是狐疑，欲深入要功，遂北至郅居水上。虏已去，贰师遣护军将二万骑度郅居之水。一日，逢左贤王左大将，将二万骑与汉军合战一日，汉军杀左大将，虏死伤甚众。军长史与决眭都尉渠侯谋晋灼曰：「本匈奴官也。功臣表归义侯仆多子（雷）〔雷〕後以属国都尉击匈奴，封渠。渠，鲁（闳）〔阳〕县也。」师古曰：「眭音息随反。音辉。仆多者，字当为朋。」曰：「将军怀异心，欲危众求功，恐必败。」谋共执贰师。贰师闻之，斩长史，引兵还至速邪乌燕然山。师古曰：「速邪乌，地名也，燕然山在其中。燕（一音）〔音一〕千反。」单于知汉军劳倦，自将五万骑遮击贰师，相杀伤甚众。夜堑汉军前，深数尺，从後急击之，军大乱败，贰师降。单于素知其汉大将贵臣，以女妻之，尊宠在卫律上。其明年，单于遣使遗汉书云：「南有大汉，北有强胡。胡者，天之骄子也，不为小礼以自烦。今欲与汉G大关，取汉女为妻，师古曰：「G读与开同。」岁给遗我　酒万石，稷米五千斛，师古曰：「以　为酒，味尤甜，稷米，稷粟米也。」杂缯万匹，它如故约，则边不相盗矣。」汉遣使者报送其使，单于使左右难汉使者，曰：「汉，礼义国也。贰师道前太子发兵反，何也？」使者曰：「然。乃丞相私与太子争斗，太子发兵欲诛丞相，丞相诬之，故诛丞相。此子弄父兵，罪当笞，小过耳。孰与冒顿单于身杀其父代立，常妻後母，禽兽行也！」单于留使者，三岁乃得还。贰师在匈奴岁余，卫律害其宠，会母阏氏病，师古曰：「单于之母也。」律饬胡巫师古曰：「饬与敕同。」言先单于怒，曰：「胡攻时祠兵，常言得贰师以社，师古曰：「以祠社。」今何故不用？」於是收贰师，贰师（怒）〔骂〕曰：「我死必灭匈奴！」遂屠贰师以祠。会连雨雪数月，畜产死，人民疫病，谷稼不孰，师古曰：「北方早寒，虽不宜（黍）〔禾〕稷，匈奴中亦种黍]。」单于恐，为贰师立祠室。自贰师没後，汉新失大将军士卒数万人，不复出兵。三岁，武帝崩。前此者，汉兵深入穷追二十余年，匈奴孕重，罢极苦之。师古曰：「孕重，怀任者也。，落也。，败也，音读。罢读曰疲。极，困也。苦之，心厌苦也。」自单于以下常有欲和亲计。後三年，单于欲求和亲，会病死。初，单于有异母弟为左大都尉，贤，国人乡之，师古曰：「乡读曰向。谓悉皆附之。」母阏氏恐单于不立子而立左大都尉也，乃私使杀之。左大都尉同母兄怨，遂不肯复会单于庭。又单于病且死，谓诸贵人：「我子少，不能治国，立弟右谷蠡王。」及单于死，卫律等与颛渠阏氏谋，匿单于死，诈挢单于令，师古曰：「挢与矫同，其字从手。矫，托也。」与贵人饮盟，更立子左谷蠡王为壶衍L单于。是岁，始元二年也。壶衍L单于既立，风谓汉使者，言欲和亲。师古曰：「风读曰讽，谓不正言也。」左贤王、右谷蠡王以不得立怨望，率其众欲南归汉。恐不能自致，即胁卢屠王，欲与西降乌孙，谋击匈奴。卢屠王告之，单于使人验问，右谷蠡王不服，反以其罪罪卢屠王，国人皆冤之。於是二王去居其所，未尝肯会龙城。师古曰：「各自居其本处，不复会龙城祭。」後二年秋，匈奴入代，杀都尉。单于年少初立，母阏氏不正，国内乖离，常恐汉兵袭之。於是卫律为单于谋「穿井筑城，治楼以藏谷，与秦人守之。师古曰：「秦时有人亡入匈奴者，今其子孙尚号秦人。」汉兵至，无奈我何。」即穿井数百，伐材数千。或曰胡人不能守城，是遗汉粮也，师古曰：「遗音弋季反。」卫律於是止，乃更谋归汉使不降者苏武、马宏等。马宏者，前副光禄大夫王忠使西国，为匈奴所遮，忠战死，马宏生得，亦不肯降。故匈奴归此二人，欲以通善意。是时，单于立三岁矣。明年，匈奴发左右部二万骑，为四队，师古曰：「队，部也，音徒内反。」并入边为寇。汉兵追之，斩首获虏九千人，生得瓯脱王，汉无所失亡。匈奴见瓯脱王在汉，恐以为道击之，师古曰：「道读曰导。」即西北远去，不敢南逐水草，发人民屯瓯脱。明年，复遣九千骑屯受降城以备汉，北桥余吾，令可度，师古曰：「於余吾水上作桥。」以备奔走。师古曰：「拟有迫急，北走避汉，从此桥度也。」是时，卫律已死。卫律在时，常言和亲之利，匈奴不信，及死後，兵数困，国益贫。单于弟左谷蠡王思卫律言，欲和亲而恐汉不听，故不肯先言，常使左右风汉使者。师古曰：「风读曰讽。」然其侵盗益希，遇汉使愈厚，欲以渐致和亲，汉亦羁縻之。其後，左谷蠡王死。明年，单于使犁污王窥边，言酒泉、张掖兵益弱，出兵试击，冀可复得其地。时汉先得降者，闻其计，天子诏边警备。後无几，右贤王、犁污王四千骑师古曰：「无几谓不多时也。几音居岂反。」分三队，入日勒、屋兰、番和。师古曰：「皆张掖县也。番音盘。」张掖太守、属国都尉发兵击，大破之，得脱者数百人。属国千长义渠王骑士射杀犁污王，师古曰：「千长者，千人之长。」赐黄金二百斤，马二百匹，因封为犁污王。属国都尉郭忠封成安侯。自是後，匈奴不敢入张掖。其明年，匈奴三千余骑入五原，略杀数千人，後数万骑南旁塞猎，师古曰：「旁音步浪反。」行攻塞外亭（长）〔障〕，略取吏民去。是时汉边郡烽火候望精明，匈奴为边寇者少利，希复犯塞。汉复得匈奴降者，言乌桓尝发先单于冢，匈奴怨之，方发二万骑击乌桓。大将军霍光欲发兵（要）〔邀〕击之，师古曰：「邀迎而击之。邀音工尧反。」以问护军都尉赵充国。充国以为「乌桓间数犯塞，师古曰：「间即中间也，犹言比日也。」今匈奴击之，於汉便。又匈奴希寇盗，北边幸无事。蛮夷自相攻击，而发兵要之，招寇生事，非计也。」光更问中郎将范明友，明友言可击。於是拜明友为度辽将军，将二万骑出辽东。匈奴闻汉兵至，引去。初，光诚明友：「兵不空出，即後匈奴，遂击乌桓。」师古曰：「後匈奴者，言兵迟後，邀匈奴不及。」乌桓时新中匈奴兵，师古曰：「为匈奴所中伤。」明友既後匈奴，因乘乌桓敝，击之，斩首六千余级，获三王首，还，封为平陵侯。匈奴繇是恐，师古曰：「繇读与由同。」不能出兵。即使使之乌孙，求欲得汉公主。击乌孙，取车延、恶师地。乌孙公主上书，下公卿议救，未决。昭帝崩，宣帝即位，乌孙昆弥复上书，言「连为匈奴所侵削，昆弥愿发国半精兵人马五万匹，尽力击匈奴，唯天子出兵，哀救公主！」本始二年，汉大发关东轻锐士，选郡国吏三百石伉健习骑射者，皆从军。师古曰：「伉音古浪反。」遣御史大夫田广明为祈连将军，四万余骑，出西河；度辽将军范明友三万余骑，出张掖；前将军韩增三万余骑，出云中；後将军赵充国为蒲类将军，三万余骑，出酒泉；云中太守田顺为虎牙将军，三万余骑，出五原：凡五将军，兵十余万骑，出塞各二千余里。及校尉常惠使护发兵乌孙西域，昆弥自将翕侯以下五万余骑从西方入，与五将军兵凡二十余万众。匈奴闻汉兵大出，老弱奔走，沸蟛远遁逃，师古曰：「奔，古奔字。酚肭同。」是以五将少所得。度辽将军出塞千二百余里，至蒲离候水，斩首捕虏七百余级，卤获马牛羊万余。前将军出塞千二百余里，至乌员，师古曰：「乌员，地名也，音云。」斩首捕虏，至候山百余级，师古曰：「候山，山名也。於此山斩捕得人。」卤马牛羊二千余。蒲类将军兵当与乌孙合击匈奴蒲类泽，乌孙先期至而去，汉兵不与相及。蒲类将军出塞千八百余里，西去候山，斩首捕虏，得单于使者蒲阴王以下三百余级，卤马牛羊七千余。闻虏已引去，皆不至期还。天子薄其过，宽而不罪。祁连将军出塞千六百里，至鸡秩山，斩首捕虏十九级，获牛马羊百余。逢汉使匈奴还者冉弘等，言鸡秩山西有虏众，祁连即戒弘，使言无虏，欲还兵。御史属公孙益寿谏，以为不可，祁连不听，遂引兵还。虎牙将军出塞八百余里，至丹余吾水上，即止兵不进，斩首捕虏千九百余级，卤马牛羊七万余，引兵还。上以虎牙将军不至期，诈增卤获，而祁连知虏在前，逗遛不进，孟康曰：「律语也，谓军行顿止，稽留不进也。」师古曰：「逗读与住同，又音豆。」皆下吏自杀。擢公孙益寿为侍御史。校尉常惠与乌孙兵至右谷蠡庭，获单于父行师古曰：「行音胡浪反。」及嫂、居次、名王、犁污都尉、千长、将以下三万九千万余级，虏马牛羊驴　橐　七十余万。汉封惠为长罗侯。然匈奴民众死伤而去者，及畜产远移死（于）〔亡〕不可数胜。於是匈奴遂衰耗，师古曰：「耗，减也，音呼到反。」怨乌孙。其冬，单于自将万骑击乌孙，颇得老弱，欲还。会天大雨雪，师古曰：「雨音于具反。」一日深丈余，人民畜产冻死，还者不能什一。於是丁令乘弱攻其北，师古曰：「令音零。」乌桓入其东，乌孙击其西。凡三国所杀数万级，马数万匹，牛羊甚众。又重以饿死，师古曰：「重音直用反。」人民死者什三，畜产什五，匈奴大虚弱，诸国羁属者皆瓦解，攻盗不能理。其後汉出三千余骑，为三道，并入匈奴，捕虏得数千人还。匈奴终不敢取当，师古曰：「当者，报其直。」兹欲乡和亲，师古曰：「兹，益也。乡读曰向。」而边境少事矣。壶衍L单于立十七年死，弟左贤王立，为虚闾权渠单于。是岁，地节二年也。
虚闾权渠单于立，以右大将女为大阏氏，而黜前单于所幸颛渠阏氏。颛渠阏氏父左大且渠怨望。是时匈奴不能为边寇，於是汉罢外城，以休百姓。师古曰：「外城，塞外诸城。」单于闻之喜，召贵人谋，欲与汉和亲。左大且渠心害其事，曰：「前汉使来，兵随其後，今亦效汉发兵，先使使者入。」乃自请与呼卢訾王各将万骑南旁塞猎，相逢俱入。师古曰：「訾音子移反。旁音步浪反。」行未到，会三骑亡降汉，言匈奴欲为寇。於是天子诏发边骑屯要害处，使大将军军监治众等四人师古曰：「治众者，军监之名。」将五千骑，分三队，师古曰：「队音徒内反。」出塞各数百里，捕得虏各数十人而还。时匈奴亡其三骑，不敢入，即引去。是岁也，匈奴饥，人民畜产死十六七。又发两屯各万骑以备汉。其秋，匈奴前所得西渚幼蟮卣撸孟康曰：「湟羧瑁匈奴种也。」师古曰：「湟襞独反。」其君长以下数千人皆驱畜产行，与瓯脱战，所战杀伤甚众，遂南降汉。其明年，西域城郭共击匈奴，取车师国，师古曰：「城郭谓诸国为城居者。」得其王及人众而去。单于复以车师王昆弟兜莫为车师王，收其余民东徙，不敢居故地。而汉益遣屯士分田车师地以实之。其明年，匈奴怨诸国共击车师，遣左右大将各万余骑屯田右地，欲以侵迫乌孙西域。後二岁，匈奴遣左右奥K各六千骑，师古曰：「奥音郁。K音居言反。」与左大将再击汉之田车师城者，不能下。其明年，丁令比三岁入盗匈奴，师古曰：「比，频也。」杀略人民数千，驱马畜去。匈奴遣万余骑往击之，无所得。其明年，单于将十万余骑旁塞猎，师古曰：「旁音步浪反。」欲入边寇。未至，会其民题除渠堂亡降汉言状，汉以为言兵鹿奚卢侯，而遣後将军赵充国将兵四万余骑屯缘边九郡备虏。月余，单于病欧血，因不敢入，还去，即罢兵。乃使题王都犁胡次等入汉，请和亲，未报，会单于死。是岁，神爵二年也。虚闾权渠单于立九年死。自始立而黜颛渠阏氏，颛渠阏氏即与右贤王私通。右贤王会龙城而去，颛渠阏氏语以单于病甚，且勿远。後数日，单于死。郝宿王刑未央使人召诸王，未至，师古曰：「郝音呼各反。」颛渠阏氏与其弟左大且渠都隆奇谋，立右贤王屠耆堂为握衍朐L单于。握衍朐L单于者，代父为右贤王，师古曰：「朐音劬。」乌维单于耳孙也。握衍朐L单于立，复修和亲，遣弟伊酋若王胜之入汉献见。师古曰：「酋音材由反。」单于初立，凶恶，尽杀虚闾权渠时用事贵人刑未央等，而任用颛渠阏氏弟都隆奇，又尽免虚闾权渠子弟近亲，而自以其子弟代之。虚闾权渠单于子稽侯G既不得立，师古曰：「G音先安反，又音所奸反。」亡归妻父乌禅幕。师古曰：「禅音蝉。」乌禅幕者，本乌孙、康居间小国，数见侵暴，率其众数千人降匈奴，狐鹿姑单于以其弟子日逐王姊妻之，使长其众，居右地。师古曰：「长，众为之长帅。」日逐王先贤掸，其父左贤王当为单于，让狐鹿姑单于，狐鹿姑单于许立之。国人以故颇言日逐王当为单于。日逐王素与握衍朐L单于有隙，即率其众数万骑归汉。汉封日逐王为归德侯。单于更立其从兄薄胥堂为日逐王。师古曰：「胥音先余反。」明年，单于又杀先贤掸两弟。乌禅幕请之，不听，心恚。其後左奥K王死，单于自立其小子为奥K王，留庭。奥K贵人共立故奥K王子为王，与俱东徙。单于遣右丞相将万骑往击之，失亡数千人，不胜。时单于已立二岁，暴虐杀伐，国中不附。及太子、左贤王数谗左地贵人，左地贵人皆怨。其明年，乌桓击匈奴东边姑夕王，颇得人民，单于怒。姑夕王恐，即与乌禅幕及左地贵人共立稽侯G为呼韩邪单于，发左地兵四五万人，西击握衍朐L单于，至姑且水北。师古曰：「且音子余反。」未战，握衍朐L单于兵败走，使人报其弟右贤王曰：「匈奴共攻我，若肯发兵助我乎？」师古曰：「若，汝也。其下亦同。」右贤王曰：「若不爱人，杀昆弟诸贵人。各自死若处，无来污我。」师古曰：「言於汝所居处自死。」握衍朐L单于恚，自杀。左大且渠都隆奇亡之右贤王所，其民众尽降呼韩邪单于。是岁，神爵四年也。握衍朐L单于立三年而败。
呼韩邪单于归庭数月，罢兵使各归故地，乃收其兄呼屠吾斯在民间者立为左谷蠡王，使人告右贤贵人，欲令杀右贤王。其冬，都隆奇与右贤王共立日逐王薄胥堂为屠耆单于，发兵数万人东袭呼韩邪单于。呼韩邪单于兵败走，屠耆单于还，以其长子都涂吾西为左谷蠡王，少子姑瞀楼头为右谷蠡王，师古曰：「瞀音莫购反。」留居单于庭。明年秋，屠耆单于使日逐王先贤掸兄右奥K王为乌藉都尉师古曰：「掸音缠。奥音郁。K音居言反。」各二万骑，屯东方以备呼韩邪单于。是时，西方呼揭王来与唯犁当户谋，师古曰：「揭音丘例反。唯音弋癸反。」共谗右贤王，言欲自立为乌藉单于。屠耆单于杀右贤王父子，後知其冤，复杀唯犁当户。於是呼揭王恐，遂畔去，自立为呼揭单于。右奥K王闻之，即自立为车犁单于。乌藉都尉亦自立为乌藉单于。凡五单于。屠耆单于自将兵东击车犁单于，使都隆奇击乌藉。乌藉、车犁皆败，西北走，与呼揭单于兵合为四万人。乌藉、呼揭皆去单于号，共并力尊辅车犁单于。屠耆单于闻之，使左大将、都尉将四万骑屯东方，以备呼韩邪单于，自将四万骑西击车犁单于。车犁单于败，西北走，屠耆单于即引西南，留S敦地。师古曰：「S音蹋。敦音顿，又音对。」其明年，呼韩邪单于遣其弟右谷蠡王等西袭屠耆单于屯兵，杀略万余人。屠耆单于闻之，即自将六万骑击呼韩邪单于，行千里，未至涔玫兀师古曰：「湟裟斯确础！狗旰艉邪单于兵可四万人，合战。屠耆单于兵败，自杀。都隆奇乃与屠耆少子右谷蠡王姑瞀楼头亡归汉，车犁单于东降呼韩邪单于。呼韩邪单于左大将乌厉屈与父呼速累乌厉温敦师古曰：「呼速累者，其官号也。速，古速字也。累音力追反。」皆见匈奴乱，率其众数万人南降汉。封乌厉屈为新城侯，乌厉温敦为义阳侯。是时李陵子复立乌藉都尉为单于，呼韩邪单于捕斩之，遂复都单于庭，然众裁数万人。屠耆单于从弟休旬王将所主五六百骑，击杀左大且渠，并其兵，至右地，自立为闰振单于，在西边。其後，呼韩邪单于兄左贤王呼屠吾斯亦自立为郅支骨都侯单于，在东边。其後二年，闰振单于率其众东击郅支单于。郅支单于与战，杀之，并其兵，遂进攻呼韩邪。呼韩邪破，其兵走，郅支都单于庭。呼韩邪之败也，左伊秩訾王为呼韩邪计，劝令称臣入朝事汉，从汉求助，如此匈奴乃定。呼韩邪议问诸大臣，皆曰：「不可。匈奴之俗，本上气力而下服役，师古曰：「以服役於人为下。」以马上战斗为国，故有威名於百蛮。战死，壮士所有也。师古曰：「言人皆有此事耳。」今兄弟争国，不在兄则在弟，虽死犹有威名，子孙常长诸国。师古曰：「为诸国之长帅也。」汉虽疆，犹不能兼并匈奴，奈何乱先古之制，臣事於汉，卑辱先单于，师古曰：「言忝辱之更令卑下也。」为诸国所笑！虽如是而安，何以复长百蛮！」左伊秩訾曰：「不然。疆弱有时，今汉方盛，乌孙城郭诸国皆为臣妾。师古曰：「谓西域诸国为城郭而居也。」自且L侯单于以来，匈奴日削，不能取复，师古曰：「且音子余反。复音扶目反。」虽屈疆於此，未尝一日安也。师古曰：「屈音其勿反。」今事汉则安存，不事则危亡，计何以过此！」诸大人相难久之。呼韩邪从其计，引众南近塞，遣子右贤王铢娄渠堂入侍。师古曰：「娄音力于反。」郅支单于亦遣子右大将驹于利受入侍。是岁，甘露元年也。明年，呼韩邪单于款五原塞，师古曰：「款，叩也。」愿朝三年正月。师古曰：「会正旦之朝贺也。」汉遣车骑都尉韩昌迎，发过所七郡郡二千骑，为陈道上。师古曰：「所过之郡，每为发兵陈列於道，以为宠卫也。」单于正月朝天子于甘泉宫，汉宠以殊礼，位在诸侯王上，赞谒称臣而不名。赐以冠带衣裳，黄金玺X绶，师古曰：「X，古戾字。戾，草名也。以戾染绶，亦诸侯王之制也。」玉具剑，孟康曰：「渴罪馕谰∮糜裎之也。」师古曰：「镡，剑口旁横出者也。卫，剑鼻也。镡音淫。卫字本作彘，其音同耳。」佩刀，弓一张，矢四发，服虔曰：「发，十二矢也。」韦昭曰：「射礼三而止，每射四矢，故以十二为一发也。」师古曰：「发犹今言箭一放两放也。今则以一矢为一放也。」　戟十，师古曰：「　戟，有衣之戟也。　音启。」安车一乘，鞍勒一具，师古曰：「勒，马辔也。」马十五匹，黄金二十斤，钱二十万，衣被七十七袭，师古曰：「一称为一袭，犹今人之言一副衣服也。」锦锈绮e杂帛八千匹，絮六千斤。礼毕，使使者道单于先行，宿长平。师古曰：「道读曰导。长平，泾水上阪也，解在宣纪。」上自甘泉宿池阳宫。上登长平，诏单于毋谒，师古曰：「不令拜也。」其左右当户之群臣皆得列观，及诸蛮夷君长王侯数万，咸迎於渭桥下，夹道陈。上登渭桥，咸称万岁。单于就邸，留月余，遣归国。单于自请愿留居光禄塞下，师古曰：「徐自为所筑者也。」有急保汉受降城。师古曰：「保，守也。於此自守。」汉遣长乐卫尉高昌侯董忠、车骑都尉韩昌将骑万六千，又发边郡士马以千数，送单于出朔方鸡鹿塞。师古曰：「在朔方窳浑县西北。」诏忠等留卫单于，助诛不服，又转边谷米L，师古曰：「L，乾饭也，音备。」前後三万四千斛，给赡其食。是岁，郅支单于亦遣使奉献，汉遇之甚厚。明年，两单于俱遣使朝献，汉待呼韩邪使有加。明年，呼韩邪单于复入朝，礼赐如初，加衣百一十袭，锦帛九千匹，絮八千斤。以有屯兵，故不复发骑为送。始郅支单于以为呼韩邪降汉，兵弱不能复自还，即引其众西，欲攻定右地。又屠耆单于小弟本侍呼韩邪，亦亡之右地，收两兄余兵得数千人，自立为伊利目单于，道逢郅支，合战，郅支杀之，并其兵五万余人。闻汉出兵谷助呼韩邪，即遂留居右地。自度力不能定匈奴，师古曰：「度音徒各反。」乃益西近乌孙，欲与并力，遣使见小昆弥乌就屠。乌就屠见呼韩邪为汉所拥，郅支亡虏，欲攻之以称汉，师古曰：「称汉朝之意也。称音尺孕反。」乃杀郅支使，持头送都护在所，发八千骑迎郅支。郅支见乌孙兵多，其使又不反，勒兵逢击乌孙，破之。师古曰：「以兵逆之，相逢即击，故云逢击。」因北击乌揭，师古曰：「揭音丘例反。」乌揭降。发其兵西破坚昆，北降丁令，师古曰：「令音零。」并三国。数遣兵击乌孙，常胜之。坚昆东去单于庭七千里，南去车师五千里，郅支留都之。元帝初即位，呼韩邪单于复上书，言民众困乏。汉诏云中、五原郡转谷二万斛以给焉。邪支单于自以道远，又怨汉拥护呼韩邪，遣使上书求侍子。汉遣谷吉送之，郅支杀吉。汉不知吉音问，而匈奴降者言闻瓯脱皆杀之。师古曰：「於瓯脱得声问，云杀之。」呼韩邪单于使来，汉辄簿责之甚急。师古曰：「簿责，以文簿一一责之也。簿音步户反。」明年，汉遣车骑都尉韩昌、光禄大夫张猛送呼韩邪单于侍子，求问吉等，因赦其罪，勿令自疑。师古曰：「疑者，疑汉欲讨伐也。」昌、猛见单于民众益盛，塞下禽兽尽，单于足以自卫，不畏郅支。闻其大臣多劝单于北归者，师古曰：「塞下无禽兽，则射猎无所得，又不畏郅支，故欲北归旧处。」恐北去後难约束，师古曰：「不可更共为言要。」昌、猛即与为盟约曰：「自今以来，汉与匈奴合为一家，世世毋得相诈相攻。有窃盗者，相报，行其诛，偿其物；师古曰：「汉人为盗於匈奴，匈奴人为盗於汉，皆相告报而诛偿。」有寇，发兵相助。汉与匈奴敢先背约者，受天不祥。令其世世子孙尽如盟。」昌、猛与单于及大臣俱登匈奴诺水东山，师古曰：「诺水即今突厥地诺真水也。」刑白马，单于以径路刀金留犁挠酒，应劭曰：「径路，匈奴宝刀也。金，契金也。留犁，饭匕也。挠，和也。契金著酒中，挠搅饮之。」师古曰：「契，刻；挠，搅也，音呼高反。」以老上单于所破月氏王头为饮器者共饮血盟。昌、猛还奏事，公卿议者以为「单于保塞为藩，虽欲北去，犹不能为危害。昌、猛擅以汉国世世子孙与夷狄诅盟，令单于得以恶言上告于天，羞国家，伤威重，师古曰：「羞，辱也。」不可得行。宜遣使往告祠天，与解盟。昌、猛奉使无状，罪至不道。」师古曰：「无状，盖无善状。」上薄其过，师古曰：「以其罪过为轻薄。」有诏昌、猛以赎论，勿解盟。其後呼韩邪竟北归庭，人众稍稍归之，国中遂定。郅支既杀使者，自知负汉，又闻呼韩邪益疆，恐见袭击，欲远去。会康居王数为乌孙所困，与诸翕侯计，以为匈奴大国，乌孙素服属之，今郅支单于困厄在外，可迎置东边，使合兵取乌孙以立之，师古曰：「言与郅支并力共灭乌孙，以其地立郅支，令居之也。」长无匈奴忧矣。即使使至坚昆通语郅支。郅支素恐，又怨乌孙，闻康居计，大说，师古曰：「说读曰悦。」遂与相结，引兵而西。康居亦遣贵人，橐它驴马数千匹，迎郅支。郅支人众中寒道死，师古曰：「中寒，伤於寒也。道死，死於道上也。」余财三千人到康居。师古曰：「财与才同。」其後，都护甘延寿与副陈汤发兵即康居诛斩郅支，师古曰：「即，就也。」语在延寿、汤传。郅支既诛，呼韩邪单于且喜且惧，上书言曰：「常愿谒见天子，诚以郅支在西方，恐其与乌孙俱来击臣，以故未得至汉。今郅支已伏诛，愿入朝见。」竟宁元年，单于复入朝，礼赐如初，加衣服锦帛絮，皆倍於黄龙时。单于自言愿婿汉氏以自亲。师古曰：「言欲取汉女而身为汉家婿。」元帝以後宫良家子王墙字昭君赐单于。单于欢喜，上书愿保塞上谷以西至敦煌，师古曰：「保，守也。自请保守之，令无寇盗。」传之无穷，请罢边备塞吏卒，以休天子人民。天子令下有司议，议者皆以为便。郎中侯应习边事，以为不可许。上问状，应曰：「周秦以来，匈奴暴桀，寇侵边境，汉兴，尤被其害。臣闻北边塞至辽东，外有阴山，东西千余里，草木茂盛，多禽兽，本冒顿单于依阻其中，治作弓矢，来出为寇，是其苑囿也。至孝武世，出师征伐，斥夺此地，攘之於幕北。师古曰：「斥，开也。攘，却也，音人羊反。」建塞徼，起亭隧，师古曰：「隧谓深开小道而行，避敌钞寇也。隧音遂。」筑外城，设屯戍，以守之，然後边境得用少安。幕北地平，少草木，多大沙，匈奴来寇，少所蔽隐，从塞以南，径深山谷，往来差难。边长老言匈奴失阴山之後，过之未尝不哭也。如罢备塞戍卒，示夷狄之大利，不可一也。今圣德广被，天覆匈奴，师古曰：「如天之覆也。」匈奴得蒙全活之恩，稽首来臣。夫夷狄之情，困则卑顺，疆则骄逆，天性然也。前以罢外城，省亭隧，今裁足以候望通烽火而已。古者安不忘危，不可复罢，二也。中国有礼义之教，刑罚之诛，愚民犹尚犯禁，又况单于，能必其众不犯约哉！三也。师古曰：「必，极也，极保之也。」自中国尚建关梁以制诸侯，所以绝臣下之觊欲也。师古曰：「觊音冀。」设塞徼，置屯戍，非独为匈奴而已，亦为诸属国降民，本故匈奴之人，恐其思旧逃亡，四也。近西羌保塞，与汉人交通，吏民贪利，侵盗其畜产妻子，以此怨恨，起而背畔，世世不绝。今罢乘塞，则生曼易分争之渐，五也。师古曰：「乘塞，登之而守也。曼易犹相欺侮也。易音弋豉反。」往者从军多没不还者，子孙贫困，一旦亡出，从其亲戚，六也。又边人奴婢愁苦，欲亡者多，曰『闻匈奴中乐，无奈候望急何！』然时有七出塞者，七也。盗贼桀黠，群辈犯法，如其窘急，亡走北出，则不可制，八也。起塞以来百有余年，非皆以土垣也，或因山岩石，木柴僵落，溪谷水门，师古曰：「僵落，谓山上树木摧折或立死枯僵堕落者。僵音姜。」稍稍平之，卒徒筑治，功费久远，不可胜计。臣恐议者不深虑其终始，欲以壹切省繇戍，师古曰：「壹切谓权时也，解在平纪。繇读曰纭！故年之外，百岁之内，卒有它变，障塞破坏，亭隧灭绝，当更发屯缮治，累世之功不可卒复，九也。师古曰：「卒读皆曰猝。」如罢戍卒，省候望，单于自以保塞守御，必深德汉，师古曰：「於汉自称恩德也。」请求无已。小失其意，则不可测。开夷狄之隙，亏中国之固，十也。非所以永持至安，威制百蛮之长策也。」对奏，天子有诏：「勿议罢边塞事。」使车骑将军口谕单于师古曰：「将军许嘉也。谕谓晓告。」曰：「单于上书愿罢北边吏士屯戍，子孙世世保塞。单于乡慕礼义，师古曰：「乡读曰向。」所以为民计者甚厚，此长久之策也，朕甚嘉之。中国四方皆有关梁障塞，非独以备塞外也，亦以防中国奸邪放纵，出为寇害，故明法度以专众心也。敬谕单于之意，师古曰：「言已晓知其意也。」朕无疑焉。为单于怪其不罢，故使大司马车骑将军嘉晓单于。」单于谢曰：「愚不知大计，天子幸使大臣告语，甚厚！」初，左伊秩訾为呼韩邪画计归汉，竟以安定。其後或谗伊秩訾自伐其功，常鞅鞅，师古曰：「伐谓矜其功力。」呼韩邪疑之。左伊秩訾惧诛，将其众千余人降汉，汉以为关内侯，食邑三百户，令佩其王印绶。师古曰：「虽於汉为关内侯，而依匈奴王号与印绶。」及竟宁中，呼韩邪来朝，与伊秩訾相见，谢曰：「王为我计甚厚，令匈奴至今安宁，王之力也，德岂可忘！我失王意，使王去不复顾留，师古曰：「言不复顾念而留住匈奴中。」皆我过也。今欲白天子，请王归庭。」伊秩訾曰：「单于赖天命，自归於汉，得以安宁，单于神灵，天子之佑也，我安得力！既已降汉，又复归匈奴，是两心也。愿为单于侍（史）〔使〕於汉，不敢听命。」（四）单于固请不能得而归。师古曰：「言为单于充使，留侍於汉，不能还匈奴。」王昭君号宁胡阏氏，师古曰：「言胡得之，国以安宁也。」生一男伊屠智牙师，为右日逐王。呼韩邪立二十八年，建始二年死。始呼韩邪嬖左伊秩訾兄呼衍王女二人。长女颛渠阏氏，生二子，长曰且莫车，师古曰：「且音子余反。」次曰囊知牙斯。少女为大阏氏，生四子，长曰雕陶莫皋，次曰且麋胥，师古曰：「且音子余反。胥音先於反。」皆长於且莫车，少子咸、乐二人，皆小於囊知牙斯。又它阏氏子十余人。颛渠阏氏贵，且莫车爱。呼韩邪病且死，欲立且莫车，其母颛渠阏氏曰：「匈奴乱十余年，不绝如发，赖蒙汉力，故得复安。今平定未久，人民创艾战斗，师古曰：「创音初亮反。艾读曰刈。」且莫车年少，百姓未附，恐复危国。我与大阏氏一家共子，师古曰：「一家，言亲姊妹也。共子，两人所生恩慈无别也。」不如立雕陶莫皋。」大阏氏曰：「且莫车虽少，大臣共持国事，今舍贵立贱，後世必乱。」师古曰：「舍谓弃置也。」单于卒从颛渠阏氏计，立雕陶莫皋，约令传国与弟。呼韩邪死，雕陶莫皋立，为复株t若L单于。师古曰：「复音服。t音力追反。」复株t若L单于立，遣子右致卢儿王醯谐屠奴侯入侍，以且麋胥为左贤王，且莫车为左谷蠡王，囊知牙斯为右贤王。复株t单于复妻王昭君，生二女，长女云为须卜居次，李奇曰：「居次者，女之号，若汉言公主也。」文颖曰：「须卜氏，匈奴贵族也。」小女为当于居次。文颖曰：「当于亦匈奴大族也。」师古曰：「须卜、当于，皆其夫家氏族。」河平元年，单于遣右皋林王伊邪莫演等奉献朝正月。师古曰：「演音衍。」既罢，遣使者送至蒲反。师古曰：「河东之县也。」伊故事，受其降。光禄大夫谷永、议郎杜钦以为「汉兴，匈奴数为边害，故设金爵之赏以待降者。今单于x体称臣，列为北藩，遣使朝贺，无有二心，汉家接之，宜异於往时。今既享单于聘贡之质，师古曰：「享，当也。质，诚也。」而更受其逋逃之臣，是贪一夫之得而失一国之心，拥有罪之臣而绝慕义之君也。假令单于初立，欲委身中国，未知利害，师古曰：「假令犹言或当也。」私使伊邪莫演诈降以卜吉凶，受之亏德沮善，师古曰：「沮，坏也，音材汝反。」今单于自疏，不亲边吏；或者设为反间，欲因而生隙，师古曰：「间音居苋反。」受之适合其策，使得归曲而直责。师古曰：「归曲於汉，而以直义来责也。」此诚边竟安危之原，师旅动静之首，师古曰：「竟读曰境。」不可不详也。不如勿受，以昭日月之信，抑诈谖之谋，怀附亲之心，便」。师古曰：「谖，诈辞也，音许远反。」对奏，天子从之。遣中郎将王舜往问降状。伊邪莫演曰：「我病狂妄言耳。」遣去。归到，官位如故，不肯令见汉使。明年，单于上书愿朝河平四年正月，遂入朝，加赐锦绣缯帛二万匹，絮二万斤，它如竟宁时。复株t单于立十岁，鸿嘉元年死。弟且麋胥立，为搜谐若L单于。
搜谐单于立，遣子左祝都韩王朐留斯侯入侍，师古曰：「朐音许于反。」以且莫车为左贤王。搜谐单于立八岁，元延元年，为朝二年发行，师古曰：「欲会二年岁首之朝（会）〔礼〕，故豫发其国而行。」未入塞，病死。弟且莫车立，为车牙若L单于。车牙单于立，遣子右於涂仇掸王乌夷当入侍，师古曰：「涂音徒。掸音缠。」以囊知牙斯为左贤王。车牙单于立四岁，绥和元年死。弟囊知牙斯立，为乌珠留若L单于。乌珠留单于立，以第二阏氏子乐为左贤王，以第五阏氏子舆为右贤王，师古曰：「此二人皆乌珠留之弟也。第二阏氏，即上所谓大阏氏也。第五阏氏，亦呼韩邪单于之阏氏。」遣子右股奴王乌L牙斯入侍。汉遣中郎将夏侯藩、副校尉韩容使匈奴。时帝舅大司马票骑将军王根领尚书事，或说根曰：「匈奴有斗入汉地，直张掖郡，师古曰：「斗，绝也。宜，当也。」生奇材木，箭竿就羽，师古曰：「就，大雕也，黄头赤目，其羽可为箭。竿音工旱反。」如得之，於边甚饶，国家有广地之实，将军显功，垂於无穷。」根为上言其利，上直欲从单于求之，师古曰：「直犹正耳。」为有不得，伤命损威。师古曰：「诏命不行，故云伤命也。」根即但以上指晓藩，令从藩所说而求之。师古曰：「自以藩意说单于而求之。」藩至匈奴，以语次说单于曰：「窃见匈奴斗入汉地，直张掖郡。汉三都尉居塞上，士卒数百人寒苦，候望久劳。单于宜上书献此地，直断阏之，省两都尉士卒数百人，以复天子厚恩，师古曰：「复亦报。」其报必大。」师古曰：「汉得此地，必厚报赏单于。」单于曰：「此天子诏语邪，将从使者所求也？」藩曰：「诏指也，然藩亦为单于画善计耳。」单于曰：「孝宣、孝元皇帝哀怜父呼韩邪单于，从长城以北匈奴有之。此温偶B王所居地也，师古曰：「偶音五口反。B音涂。次下亦同。」未晓其形状所生，请遣使问之。」师古曰：「所生，谓山之所出草木、鸟兽为用者。」藩、容归汉。从复使匈奴，至则求地。单于曰：「父兄传五世，汉不求此地，至知独求，何也？已问温偶B王，匈奴西边诸侯作穹庐及车，皆仰此山材木，师古曰：「谓诸小王为诸侯者，效中国之言耳。仰音牛向反。」且先父地，不敢失也。」藩还，迁为太原太守。单于遣使上书，以藩求地状闻。诏报单于曰：「藩擅称诏从单于求地，法当死，更大赦二，师古曰：「更，经也，音功衡反。」今徙藩为济南太守，不令当匈奴。」明年，侍子死，归葬。复遣子左於B仇掸王稽留昆入侍。师古曰：「掸音缠。稽音鸡。」至哀帝建平二年，乌孙庶子卑援F师古曰：「援音爰。F音竹二反。」翕侯人众入匈奴西界，寇盗牛畜，颇杀其民。单于闻之，遣左大当户乌夷泠师古曰：「泠音零。」将五千骑击乌孙，杀数百人，略千余人，放Ｐ笕ァＪ古曰：「酚肭同。」卑援F恐，遣子趋逯为质匈奴。师古曰：「逯音录。」单于受，以状闻。汉遣中郎将丁野林、副校尉公乘音使匈奴，责让单于，告令还归卑援F质子。单于受诏，遣归。建平四年，单于上书愿朝五年。时哀帝被疾，或言匈奴从上游来厌人，服虔曰：「游犹流也。河水从西北来，故曰上游也。」师古曰：「上游，亦总谓地形耳，不必系於河水也。厌音一涉反。」自黄龙、竟宁时，单于朝中国辄有大故。师古曰：「大故谓国之大丧。」上由是难之，以问公卿，亦以为虚费府帑，师古曰：「府，物所聚也。帑，藏金帛之所也，音它莽反，又音奴。」可且勿许。单于使辞去，未发，黄门郎扬雄上书谏曰：臣闻六经之治，贵於未乱；兵家之胜，贵於未战。师古曰：「已乱而後治之，战斗而後获胜，则不足贵。」二者皆微，师古曰：「微谓精妙也。」然而大事之本，不可不察也。今单于上书求朝，国家不许而辞之，臣愚以为汉与匈奴从此隙矣。本北地之狄，五帝所不能臣，三王所不能制，其不可使隙甚明。臣不敢远称，请引秦以来明之：以秦始皇之疆，蒙恬之威，带甲四十余万，然不敢窥西河，乃筑长城以界之。会汉初兴，以高祖之威灵，三十万众困於平城，士或七日不食。时奇谲之士石画之臣甚众，邓展曰：「石，大也。」师古曰：「石言坚固如石也。画，计策也，音获。」卒其所以脱者，世莫得而言也。师古曰：「卒，终也。莫得而言，谓自免之计，其事丑恶，故不传。」又高皇后尝忿匈奴，群臣庭议，樊哙请以十万众横行匈奴中，季布曰：「哙可斩也，妄阿顺指！」於是大臣权书遗之，师古曰：「以权道为书，顺辞以答之。」然後匈奴之结解，中国之忧平。及孝文时，匈奴侵暴北边，候骑至雍甘泉，京师大骇，发三将军屯细柳、棘门、霸上以备之，数月乃罢。孝武即位，设马邑之权，欲诱匈奴，使韩安国将三十万众徼於便，师古曰：「徼，要也，音工尧反。，古地字。」匈奴觉之而去，徒费财劳师，一虏不可得见，况单于之面乎！其後深惟社稷之计，规恢万载之策，师古曰：「恢，大也。」乃大兴师数十万，使卫青、霍去病操兵，前後十余年。师古曰：「操，持也，音千高反。」於是浮西河，绝大幕，破颜，袭王庭，穷极其地，追奔逐北，封狼居胥山，禅於姑衍，以临翰海，师古曰：「积土为封，而又禅祭也。」虏名王贵人以百数。自是之後，匈奴震怖，益求和亲，然而未肯称臣也。且夫前世岂乐倾无量之费，役无罪之人，快心於狼望之北哉？师古曰：「匈奴中地名也。」以为不壹劳者不久佚，不费者不永宁，师古曰：「佚与逸同。」是以忍百万之师以摧饿虎之喙，运府库之财填卢山之壑而不悔也。师古曰：「喙，口也，摧百万之师於兽口也。卢山，匈奴中山也。喙音许秽反。」至本始之初，匈奴有桀心，师古曰：「桀，坚也。言其起立不顺。」欲掠乌孙，侵公主，乃发五将之师十五万骑猎其南，而长罗侯以乌孙五万骑震其西，皆至质而还。师古曰：「质，信也，谓所期处。」时鲜有所获，师古曰：「鲜，少也，音先践反。」徒奋扬威武，明汉兵若雷风耳。虽空行空反，尚诛两将军。故北狄不服，中国未得高枕安寝也。逮至元康、神爵之间，大化神明，鸿恩溥洽，而匈奴内乱，五单于争立，日逐、呼韩邪携国归（死）〔化〕，扶伏称臣，师古曰：「伏音蒲北反。」然尚羁縻之，计不颛制。师古曰：「颛与专同。专制谓以为臣妾也。」自此之後，欲朝者不距，不欲者不疆。师古曰：「疆音其两反。」何者？外国天性忿鸷，师古曰：「鸷，湟玻音竹二反。」形容魁健，师古曰：「魁，大也。」负力怙气，师古曰：「负，恃也。」难化以善，易　以恶，师古曰：「　谓附属之也。恶谓威也。」其疆难x，其和难得。故未服之时，劳师远攻，倾国殚货，伏尸流血，破坚拔敌，如彼之难也；既服之後，慰荐抚循，交接赂遗，威仪俯仰，如此之备也。往时尝屠大宛之城，蹈乌桓之垒，探姑缯之壁，师古曰：「姑绘，谓西南夷种也，在益州，见昭纪也。」籍荡姐之场，刘德曰：「羌属也。」师古曰：「籍犹蹈也。姐音紫。」艾朝鲜之旃，拔两越之旗，师古曰：「艾读曰刈。刈，绝也。」近不过旬月之役，远不离二时之劳，师古曰：「离，历也。三月为一时。」固已犁其庭，扫其闾，师古曰：「犁，耕也。」郡县而置之，云彻席卷，後无余。师古曰：「，古灾字也。」唯北狄为不然，真中国之坚敌也，三垂比之悬矣，前世重之兹甚，师古曰：「兹，益也。」未易可轻也。今单于归义，怀款诚之心，欲离其庭，陈见於前，此乃上世之遗策，神灵之所想望，国家虽费，不得已者也。师古曰：「已，止也。」奈何距以来厌之辞，疏以无日之期，消往昔之恩，开将来之隙！夫款而隙之，使有恨心，负前言，缘往辞，师古曰：「言单于因缘往昔和好之辞以怨汉也。」归怨於汉，因以自绝，终无北面之心，威之不可，谕之不能，焉得不为大忧乎！夫明者视於无形，聪者听於无声，诚先於未然，即蒙恬、樊哙不复施，棘门、细柳不复备，马邑之策安所设，卫、霍之功何得用，五将之威安所震？师古曰：「先於未然，谓计策素定，御难折冲。」不然，壹有隙之後，虽智者劳心於内，辩者毂击於外，师古曰：「毂击，言使车交驰，其毂相击也。」犹不若未然之时也。且往者图西域，制车师，师古曰：「图，谋也。」置城郭都护三十六国，费岁以大万计者，师古曰：「财用之费，一岁数百万也。」岂为康居、乌孙能逾白龙堆而寇西边哉？孟康曰：「龙堆形如土龙身，无头有尾，高大者二三丈，埤者丈余，皆东北向，相似也，在西域中。」乃以制匈奴也。夫百年劳之，一日失之，费十而爱一，臣窃为国不安也。唯陛下少留意於未乱未战，以遏边萌之祸。书奏，天子寤焉，召还匈奴使者，更报单于书而许之。赐雄帛五十匹，黄金十斤。单于未发，会病，复遣使愿朝明年。故事，单于朝，从名王以下及从者二百余人。单于又上书言：「蒙天子神灵，人民盛壮，愿从五百人入朝，以明天子盛德。」上皆许之。
元寿二年，单于来朝，上以太岁厌胜所在，师古曰：「厌音一涉反。」舍之上林苑蒲陶宫。师古曰：「舍，止宿。」告之以加敬於单于，师古曰：「云以敬於单于，故令止上林。」单于知之。加赐衣三百七十袭，锦绣缯帛三万匹，絮三万斤，它如河平时。既罢，遣中郎将韩况送单于。单于出塞，到休屯井，北度车田卢水，道里回远。师古曰：「回音胡内反。」况等乏食，单于乃给其粮，失期不还五十余日。初，上遣稽留昆随单于去，到国，复遣稽留昆同母兄右大且方与妇入侍。师古曰：「且音子闾反。」还归，复遣且方同母兄左日逐王都与妇入侍。是时，汉平帝幼，太皇太后称制，新都侯王莽秉政，欲说太后以威德至盛异於前，师古曰：「说读曰悦。以此事取悦於太后。」乃风单于帅古曰：「风读曰讽。」令遣王昭君女须卜居次云入侍师古曰：「云者，其女名。」太后，所以赏赐之甚厚。会西域车师後王句姑、师古曰：「句音钩。」去胡来王唐兜师古曰：「为其去胡而来降汉，故以为王号。」皆怨恨都护校尉，将妻子人民亡降匈奴，语在西域传。单于受置左谷蠡地，遣使上书言状曰：「臣谨已受。」诏书中郎将韩隆、王昌、副校尉甄阜、侍中谒者帛敞、长水校尉王歙使匈奴，师古曰：「歙音翁。」告单于曰：「西域内属，不当得受，师古曰：「既属汉家，不得复臣匈奴。」今遣之。」师古曰：「今既遣还。」单于曰：「孝宣、孝元皇帝哀怜，为作约束，自长城以南天子有之，长城以北单于有之。有犯塞，辄以状闻；有降者，不得受。臣知父呼韩邪单于蒙无量之恩，死遗言曰：『有从中国来降者，勿受，辄送至塞，以报天子厚恩。』此外国也，得受之。」使者曰：「匈奴骨肉相攻，国几绝，师古曰：「几音钜依反。」蒙中国大恩，危亡复续，妻子完安，累世相继，宜有以报厚恩。」单于叩头谢罪，执二虏还付使者。诏使中郎将王萌待西域恶都奴界上逆受。服虔曰：「恶都奴，西域之谷名也。」师古曰：「逆受，迎而受之。」单于遣使送到国，因请其罪。使者以闻，有诏不听，师古曰：「不免其罪。」会西域诸国王斩以示之。乃造设四条：师古曰：「更新为此制也。」中国人亡入匈奴者，乌孙亡降匈奴者，西域诸国佩中国印绶降匈奴者，乌桓降匈奴者，皆不得受。遣中郎将王骏、王昌、副校尉甄阜、王寻使匈奴，班四条与单于，杂函封，师古曰：「与玺书同一函而封之。」付单于，令奉行，因收故宣帝所为约束封函还。时，莽奏令中国不得有二名，因使使者以风单于，师古曰：「风读曰讽。」宜上书慕化，为一名，汉必加厚赏。单于从之，上书言：「幸得备藩臣，窃乐太平圣制，臣故名囊知牙斯，今谨更名曰知。」莽大说，师古曰：「说读曰悦。」白太后，遣使者答谕，厚赏赐焉。汉既班四条，後护乌桓使者告乌桓民，毋得复与匈奴皮布税。匈奴以故事遣使者责乌桓税，师古曰：「故时常税，是以求之。」匈奴人民妇女欲贾贩者皆随往焉。乌桓距曰：「奉天子诏条，（之）〔不〕当予匈奴税。」匈奴使怒，收乌桓酋豪，缚到悬之。酋豪昆弟怒，共（入）〔杀〕匈奴使及其官属，收略妇女马牛。单于闻之，遣使发左贤王兵入乌桓责杀使者，因攻击之。乌桓分散，或走上山，或东保塞。匈奴颇杀人民，犯九弱小且千人去，师古曰：「酚肭同。」置左地，告乌桓曰：「持马畜皮布来赎之。」乌桓见略者亲属二千余人持财畜往赎，匈奴受，留不遣。师古曰：「受其皮布而留人不遣。」王莽之篡位也，建国元年，遣五威将王骏率甄阜、王飒、陈饶、帛敞、丁业六人，师古曰：「飒音立。」多赍金帛，重遗单于，谕晓以受命代汉状，因易单于故印。故印文曰「匈奴单于玺」，莽更曰「新匈奴单于章」。师古曰：「新者，莽自系其国号。」将率既至，授单于印绂，师古曰：「绂者，印之组也，音弗。」诏令上故印绂。单于再拜受诏。译前，欲解取故印绂，单于举掖授之。左姑夕侯苏从旁谓单于曰：「未见新印文，宜且勿与。」单于止，不肯与。请使者坐穹庐，单于欲前为寿。五威将曰：「故印绂当以时上。」单于曰：「诺。」复举掖授译。苏复曰：「未见印文，且勿与。」单于曰：「印文何由变更！」遂解故印绂奉上，将率受。著新绂，不解视印，饮食至夜乃罢。右率陈饶谓诸将率曰：「乡者姑夕侯疑印文，几令单于不与人。师古曰：「乡读曰向。几音钜音依反。」如令视印，见其变改，必求故印，此非辞说所能距也。既得而复失之，辱命莫大焉。不如椎破故印，以绝祸根。」将率犹与，莫有应者。师古曰：「与读曰豫。」饶，燕士，果悍，师古曰：「果，决也。悍，勇也，音胡干反。」即引斧椎坏之。明日，单于果遣右骨都侯当白将率曰：「汉赐单于印，言『玺』不言『章』，又无『汉』字，诸王已下乃有『汉』言『章』。今（印）〔即〕去『玺』加『新』，与臣下无别。愿得故印。」将率示以故印，谓曰：「新室顺天制作，故印随将率所自为破坏。单于宜奉天命，奉新室之制。」当还白，单于知已无可奈何，又多得赂遗，即遣弟右贤王舆奉马牛随将率入谢，因上书求故印。将率还到左犁汗王咸所居地，见乌桓民多，以问咸。咸具言状，师古曰：「谓前驱略得妇女弱小，赎之不还者。」将率曰：「前封四条，不得受乌桓降者，亟还之。」师古曰：「亟，急也，音居力反。」咸曰：「请密与单于相闻，得语，归之。」单于使咸报曰：「当从塞内还之邪，从塞外还之邪？」将率不敢颛决，以闻。诏报，从塞外还之。单于始用夏侯藩求地有距汉语，後以求税乌桓不得，因寇略其人民，衅由是生，重以印文改易，师古曰：「重音直用反。」故怨恨。乃遣右大且渠蒲呼卢訾等十余人将兵众万骑，以护送乌桓为名，师古曰：「阳言云护送乌桓人众，实来为寇。」勒兵朔方塞下。朔方太守以闻。明年，西域车师後王须置离谋降匈奴，都护但钦诛斩之。置离兄狐兰支将人众二千余人，沸蟛，举国亡降匈奴，师古曰：「酚肭同。举其一国人皆亡降也。」单于受之。狐兰支与匈奴共入寇，击车师，杀後成长，师古曰：「後成，车师小国名也。长，其长帅也。」伤都护司马，复还入匈奴。时戊己校尉史陈良、终带、司马丞韩玄、右曲候任商等见西域颇背叛，闻匈奴欲大侵，恐并死，即谋劫略吏卒数百人，共杀戊己校尉刀护，师古曰：「刀音貂。」遣人与匈奴南犁汗王南将军相闻。匈奴南将军二千骑入西域迎良等，良等尽胁略戊己校尉吏士男女二千余人入匈奴。玄、商留南将军所，良、带径至单于庭，人众别置零吾水上田居。单于号良、带曰乌桓都将军，留居单于所，数呼与饮食。西域都护但钦上书言匈奴南将军右伊秩訾将人众寇击诸国。莽於是大分匈奴为十五单于，遣中郎将蔺苞、副校尉戴级将兵万骑，多赍珍宝至云中塞下，招诱呼韩邪单于诸子，欲以次拜之。使译出塞诱呼右犁汗王咸、咸子登、助三人，至则胁拜咸为孝单于，赐安车鼓车各一，黄金千斤，杂缯千匹，戏戟十；师古曰：「戏戟，有旗之戟也。戏音许宜反，又音麾。」拜助为顺单于，赐黄金五百斤；传送助、登长安。莽封苞为宣威公，拜为虎牙将军；封级为扬威公，拜为虎贲将军。单于闻之，怒曰：「先单于受汉宣帝恩，不可负也。今天子非宣帝子孙，何以得立？」遣左骨都侯、右伊秩訾王呼卢訾及左贤王乐将兵入云中益寿塞，大杀吏民。是岁，建国三年也。是後，单于历告左右部都尉、诸边王，入塞寇盗，大辈万余，中辈数千，少者数百，杀雁门、朔方太守、都尉，略吏民畜产不可胜数，缘边虚耗。莽新即位，怙府库之富欲立威，乃拜十二部将率，发郡国勇士，武库精兵，各有所屯守，转委输於边。议满三十万众，赍三百日粮，同时十道并出，穷追匈奴，内之于丁令，师古曰：「逐之遣入丁令地。令音零。」因分其地，立呼韩邪十五子。莽将严尤谏曰：「臣闻匈奴为害，所从来久矣，未闻上世有必征之者也。後世三家周、秦、汉征之，然皆未有得上策者也。周得中策，汉得下策，秦无策焉。当周宣王时，猃允内侵，至于泾阳，命将征之，尽境而还。其视戎狄之侵，譬犹　虻之螫，分而已。师古曰：「　，古蚊字也。虻音盲。螫音式亦反。酚肭同。」故天下称明，是为中策。汉武帝选将练兵，约赍轻粮，深入远戍，师古曰：「约，少也。少赍衣装。」虽有克获之功，胡辄报之，兵连祸结三十余年，中国罢耗，匈奴亦创艾，师古曰：「罢读曰疲。耗，损也。创音初向反。艾读曰刈。次下亦同。」而天下称武，是为下策。秦始皇不忍小耻而轻民力，筑长城之固，延袤万里，师古曰：「袤，长也，音茂。」转输之行，起於负海，疆境既完，中国内竭，以丧社稷，是为无策。今天下遭阳九之厄，比年饥馑，西北边尤甚。发三十万众，具三百日粮，东援海代，南取江淮，然後乃备。师古曰：「援，引也，音爰。」计其道里，一年尚未集合，兵先至者聚居暴露，师老械弊，势不可用，此一难也。边既空虚，不能奉军粮，内调郡国，不相及属，此二难也。师古曰：「调，发也，音徒钓反。属音之欲反。」计一人三百日食，用L十八斛，非牛力不能胜；牛又当自赍食，加二十斛，重矣。胡地沙卤，多乏水草以往事揆之，军出未满百日，牛必物故且尽，师古曰：「物故谓死也。」余粮尚多，人不能负，此三难也。胡地秋冬甚寒，春夏甚风，多赍　薪炭，重不可胜，师古曰：「　，古釜字也。，釜之大口者也。音富。」食L饮水，以历四时，师有疾疫之忧，是故前世伐胡，不过百日，非不欲久，势力不能，此四难也。辎重自随，则轻锐者少，师古曰：「重音直用反。其下亦同。」不得疾行，虏徐遁逃，势不能及，幸而逢虏，又累辎重，师古曰：「累音力瑞反。」如遇险阻，衔尾相随，师古曰：「衔，马衔也。尾，马尾也。言前後单行，不得并驱。」虏要遮前後，危殆不测，此五难也。大用民力，功不可必立，臣伏忧之。今既发兵，宜纵先至者，令臣尤等深入霆击，且以创艾胡虏。」师古曰：「请率见到之兵，且以击虏。」莽不听尤言，转兵谷如故，天下骚动。咸既受莽孝单于之号，驰出塞归庭，具以见胁状白单于。单于更以为於粟置支侯，匈奴贱官也。後助病死，莽以登代助为顺单于。
厌难将军陈钦、师古曰：「厌音一涉反。」震狄将军王巡屯云中葛邪塞。是时，匈奴数为边寇，杀将率吏士，略人民，沸蟛去甚众。师古曰：「酚肭同。」捕得虏生口验问，皆曰孝单于咸子角数为寇。两将以闻。四年，莽会诸蛮夷，斩咸子登於长安市。初，北边自宣帝以来，数世不见烟火之警，人民炽盛，牛马布野。及莽挠乱匈奴，与之构难，师古曰：「挠，搅也，音火高反。」边民死亡系获，又十二部兵久屯而不出，吏士罢弊，师古曰：「罢读曰疲。」数年之间，北边虚空，野有暴骨矣。乌珠留单于立二十一岁，建国五年死。匈奴用事大臣右骨都侯须卜当，即王昭君女伊墨居次云之婿也。云常欲与中国和亲，又素与咸厚善，见咸前後为莽所拜，故遂越舆而立咸为乌累若L单于。师古曰：「累音力追反。」乌累单于咸立，以弟舆为左谷蠡王。乌珠留单于子苏屠胡本为左贤王，以弟屠耆阏氏子卢浑为右贤王。师古曰：「浑音胡昆反。」乌珠留单于在时，左贤王数死，以为其号不祥，更易命左贤王曰「护于」。护于之尊最贵，次当为单于，故乌珠留单于授其长子以为护于，欲传以国。咸怨乌珠留单于贬贱己号，不欲传国，及立，贬护于为左屠耆王。云、当遂劝咸和亲。天凤元年，云、当遣人之西河虎猛制虏塞下，师古曰：「虎猛，县名，制虏塞在其界。」告塞吏曰欲见和亲侯。和亲侯王歙者，王昭君兄子也。师古曰：「歙音翕。」中部都尉以闻。莽遣歙、歙弟骑都尉展德侯飒使匈奴，师古曰：「飒音立。」贺单于初立，赐黄金衣被缯帛，绐言侍子登在，因购求陈良、终带等。单于尽收四人及手杀校尉刀护贼芝音妻子以下二十七人，皆械槛付使者，遣厨唯姑夕王富等四十人送歙、飒。莽作焚如之刑，烧杀陈良等，应劭曰：「易有焚如、死如、弃如之言，莽依此作刑名也。」如淳曰：「焚如、死如、弃如者，谓不孝子也。不畜於父母，不容於朋友，故烧杀弃之，莽依此作刑名也。」师古曰：「易离卦九四爻辞也。」罢诸将率屯兵，但置游击都尉。单于贪莽赂遗，故外不失汉故事，然内利寇掠。又使还，知子登前死，怨恨，寇虏从左地入，不绝。师古曰：「入为寇而虏掠。」使者问单于，辄曰：「乌桓与匈奴无状黠民共为寇入塞，譬如中国有盗贼耳！咸初立持国，威信尚浅，尽力禁止，不敢有二心。」天凤二年五月，莽复遣歙与五威将王咸率伏黯、丁业等六人，使送右厨唯姑夕王，因奉归前所斩侍子登及诸贵人从者丧，皆载以常车。刘德曰：「县易车也。旧司农出钱市车，县次易牛也。」至塞下，单于遣云、当子男大且渠奢等至塞迎。咸等至，多遗单于金珍，因谕说改其号，号匈奴曰「恭奴」，单于曰「善于」，赐印绶。封骨都侯当为後安公，当子男奢为後安侯。单于贪莽金币，故曲听之，然寇盗如故。咸、歙又以陈良等购金付云、当，令自差与之。师古曰：「差其次第多少。」十二月，还入塞，莽大喜，赐歙钱二百万，悉封黯等。单于咸立五岁，天凤五年死，弟左贤王舆立，为呼都而尸道皋若L单于。匈奴谓孝曰「若L」。自呼韩邪後，与汉亲密，见汉谥帝为「孝」，慕之，故皆为「若L」。
呼都而尸单于舆既立，贪利赏赐，遣大且渠奢与云女弟当（户）〔于〕居次子醯椟王师古曰：「椟音读。」俱奉献至长安。莽遣和亲侯歙与奢等俱至制虏塞下，与云、当会，因以兵迫胁，将至长安。云、当小男从塞下得脱，归匈奴。当至长安，莽拜为须卜单于，欲出大兵以辅立之。兵调度亦不合，而匈奴愈怒，并入北边，北边由是坏败。会当病死，莽以其庶女陆逯任妻後安公奢，师古曰：「陆逯，邑也。莽改公主曰任。奢本为侯，莽以女妻之，故进爵为公。」师古曰：「逯音录。任音壬。」所以尊宠之甚厚，终为欲出兵立之者。师古曰：「言为此计意不止。」会汉兵诛莽，云、奢亦死。更始二年冬，汉遣中郎将归德侯飒、大司马护军陈遵使匈奴，授单于汉旧制玺绶，王侯以下印绶，因送云、当余亲属贵人从者。单于舆骄，谓遵、飒曰：「匈奴本与汉为兄弟，匈奴中乱，师古曰：「言中间之时也，读如本字，又音竹仲反。」孝宣皇帝辅立呼韩邪单于，故称臣以尊汉。今汉亦大乱，为王莽所篡，匈奴亦出兵击莽，空其边境，令天下骚动思汉，莽卒以败而汉复兴，亦我力也，当复尊我！」遵与相距，师古曰：「谓支柱也。音丈庚反，又丑庚反。」单于终持此言。其明年夏，还。会赤眉入长安，更始败。赞曰：书戒「蛮夷猾夏」，师古曰：「虞书舜典载舜命皋陶作士之言也。猾，乱也。夏谓中夏诸国也。」诗称「戎狄是膺」，师古曰：「鲁颂s宫之诗，美僖公兴师与齐桓讨难。膺，当也。」春秋「有道守在四夷」，师古曰：「春秋左氏传昭（三十二）年楚囊瓦为令尹，城郢。沈尹戍曰：『古者天子，守在四夷，』言德及远。」久矣夷狄之为患也。故自汉兴，忠言嘉谋之臣曷尝不运筹策相与争於庙堂之上乎？高祖时则刘敬，吕后时樊哙、季布，孝文时贾谊、朝错，孝武时王恢、韩安国、朱买臣、公孙弘、董仲舒，人持所见，各有同异，然总其要，归两科而已。缙绅之儒则守和亲，介胄之士则言征伐，皆偏见一时之利害，而未究匈奴之终始也。自汉兴以至于今，旷世历年，多於春秋，其与匈奴，有修文而和亲之矣，有用武而克伐之矣，有卑下而承事之矣，师古曰：「下音胡亚反。」有威服而臣畜之矣，x伸异变，强弱相反，是故其详可得而言也。昔和亲之论，发於刘敬。是时天下初定，新遭平城之难，故从其言，约结和亲，赂遗单于，冀以救安边境。孝惠、高后时遵而不违，匈奴寇盗不为衰止，而单于反以加骄倨。逮至孝文，与通关市，妻以汉女，增厚其赂，岁以千金，而匈奴数背约束，边境屡被其害。是以文帝中年，赫然发愤，遂躬戎服，亲御鞍马，从六郡良家材力之士，师古曰：「六郡，谓陇西、天水、安定、北地、上郡、西河也。其安定、天水、西河，武帝所置耳，史本其土地，而追言也。」驰射上林，讲习战陈，聚天下精兵，军於广武，顾问冯唐，与论将帅，喟然叹息，思古名臣，此则和亲无益，已然之明效也。仲舒亲见四世之事，犹复欲守旧文，颇增其约。以为「义动君子，利动贪人，如匈奴者，非可以仁义说也。师古曰：「此说谓劝谕。」独可说以厚利，结之於天耳。师古曰：「此说读曰悦。」故与之厚利以没其意，师古曰：「没，溺也。」与盟於天以坚其约，质其爱子以累其心，师古曰：「累音力瑞反。」匈奴虽欲展转，奈失重利何，奈欺上天何，奈杀爱子何。师古曰：「展转，为移动其心。」夫赋敛行赂不足以当三军之费，城郭之固无以异於贞士之约，晋灼曰：「坚城固守，不胜遣贞士为和亲之约也。」而使边城守境之民父兄缓带，稚子咽哺，师古曰：「咽，吞也。哺谓所食在口者也。咽音宴。哺音捕。」胡马不窥於长城，而羽檄不行於中国，不亦便於天下乎！」察仲舒之论，考诸行事，乃知其未合於当时，而有阙於後世也。当孝武时，虽征伐克获，而士马物故亦略相当；虽开河南之野，建朔方之郡，亦弃造阳之北九百余里。匈奴人民每来降汉，单于亦辄拘留汉使以相报复，师古曰：「复音扶目反。」其桀骜尚如斯，师古曰：「骜与傲同。」安肯以爱子而为质乎？此不合当时之言也。若不置质，空约和亲，是袭孝文既往之悔，而长匈奴无已之诈也。师古曰：「袭，重也，重　为其事。」夫边城不选守境武略之臣，修障隧备塞之具，厉长戟劲弩之械，恃吾所以待边寇。而务赋敛於民，远行货赂，割剥百姓，以奉寇雠。信甘言，守空约，而几胡马之不窥，不已过乎！师古曰：「几读曰冀。」至孝宣之世，承武帝奋击之威，直匈奴百年之运，师古曰：「直，当也。」因其坏乱几亡之厄，师古曰：「几，近也，音钜依反。」权时施宜，覆以威德，然後单于稽首臣服，遣子入侍，（二）〔三〕世称藩，宾於汉庭。是时边城晏闭。牛马布野，师古曰：「晏，晚也。」三世无犬吠之警，庶亡干戈之役。师古曰：「，古黎字。」後六十余载之间，遭王莽篡位，始开边隙，单于由是归怨自绝，莽遂斩其侍子，边境之祸购矣。故呼韩邪始朝於汉，汉议其仪，而萧望之曰：「戎狄荒服，言其来服荒忽无常，时至时去，宜待以客礼，让而不臣。如其後嗣 
逃窜伏，师古曰：「 
，古遁字。」使於中国不为叛臣。」及孝元时，议罢守塞之备，侯应以为不可，可谓盛不忘衰，安必思危，远见识微之明矣。至单于咸弃其爱子，昧利不顾，师古曰：「昧，贪也，音妹。」侵掠所获，岁钜万计，而和亲赂遗，不过千金，安在其不弃质而失重利也？仲舒之言，漏於是矣。夫规事建议，不图万世之固，而偷恃一时之事者，未（必）〔可〕以经远也。师古曰：「偷音偷同。」若乃征伐之功，秦汉行事，严尤论之当矣。故先王度土，中立封畿，师古曰：「度音大各反。中音竹仲反。」分九州，列五服，师古曰：「九州、五服，解并在前。」物土贡，制外内，师古曰：「物土贡者，各因其土所生之物而贡之也。制外内，谓五服之差，远近异制。」或修刑政，或诏文德，远近之势异也。是以春秋内诸夏而外夷狄。师古曰：「春秋成十五年『诸侯会吴於锺离』。公羊传曰：『曷为殊会？吴外也。曷为外？春秋内中国而外诸夏，内诸夏而外夷狄也。』」夷狄之人贪而好利，被发左衽，人面兽心。其与中国殊章服，异习俗，饮食不同，言语不通，辟居北垂寒露之野，师古曰：「辟读曰僻。」逐草随畜，射猎为生，隔以山谷，雍以沙幕，师古曰：「雍读曰壅。」天地所以绝外内也。是故圣王禽兽畜之，不与约誓，不就攻伐；约之则费赂而见欺，攻之则劳师而诏寇。其地不可耕而食也，其民不可臣而畜也，是以外而不内，疏而不戚，师古曰：「戚，近也。」政教不及其人，正朔不加其国；来则惩而御之，去则备而守之。师古曰：「惩谓使其创刈。」其慕义而贡献，则接之以礼让，羁靡不绝，使曲在彼，盖圣王制御蛮夷之常道也。
汉书卷九十五西南夷两粤朝鲜传第六十五
（西）〔南〕夷君长以十数，夜郎最大。师古曰：「後为县，属柯郡。」其西，靡莫之属以十数，滇最大。师古曰：「地有滇池，因为名也。滇音颠。」自滇以北，君长以十数，邛都最大。师古曰：「今之邛州本其地。」此皆椎结，师古曰：「椎音直追反。结读曰髻。为髻如椎之形也。陆贾传及货殖传皆作s字，音义同耳。此下朝鲜传亦同。」耕田，有邑聚。其外，西至桐师以东，北至叶榆，师古曰：「叶榆，泽名，因以立号，後为县，属益州郡。」外为`、昆明，师古曰：「`即之今`州也。昆明又在其西南，即今之南宁州，诸爨所居，是其地也。`音髓。」编发，师古曰：「编音步典反。」随畜移徙，亡常处，亡君长，地方可数千里。自`以东北，君长以十数，徙、g都最大。师古曰：「徙及g都，二国也。徙後为徙县，属蜀郡。g都後为沈黎郡。徙音斯。g音材各反。」自g以东北，君长以十数，冉最大。师古曰：「今夔州、开州首领多姓冉者，本皆冉种也。音础！蛊渌祝或土著，或移徙。师古曰：「土著，谓有常处著於土地也。著音直略反。」在蜀之西。自以东北，君长以十数，白马最大，皆氐类也。此皆巴蜀西南外蛮夷也。始楚威王时，使将军庄F将兵循江上，师古曰：「循，顺也。谓缘江而上也。F音居略反。」略巴、黔中以西。师古曰：「黔中，即今黔州是其地，本巴人也。」庄F者，楚庄王苗裔也。F至滇池，方三百里，师古曰：「地理志益州滇池县，其泽在西北。华阳国志云泽下流浅狭，状如倒池，故云滇池。」旁平地肥饶数千里，师古曰：「池旁之地也。」以兵威定属楚。欲归报，会秦击夺楚巴、黔中郡，道塞不通，因乃以其众王滇，变服，从其俗，以长之。师古曰：「为其长帅也。」秦时尝破，略通五尺道，师古曰：「其处险厄，故道才广五尺。」诸此国颇置吏焉。十余岁，秦灭。及汉兴，皆弃此国而关蜀故徼。师古曰：「西南之徼，犹北方塞也。徼音工钓反。」巴属民或窃出商贾，取其g马、k僮、旄牛，以此巴蜀殷富。建元六年，大行王恢击东粤，东粤杀王郢以报。恢因兵威使番阳令唐蒙风晓南粤。师古曰：「番音蒲何反。风读曰讽。」南粤食蒙蜀枸酱，晋灼曰：「枸音矩。」刘德曰：「枸树如桑，其椹长二三寸，味酢。取其实以为酱，美，蜀人以为珍味。」师古曰：「刘说非也。子形如（赤）〔桑〕椹耳。缘木而生，非树也。子又不长二三寸，味尤辛，不酢。今宕渠则有之。食读曰　。」蒙问所从来，曰：「道西北柯江，师古曰：「道，由也，由此而来也。」江广数里，出番禺城下。」师古曰：「番音普安反。禺音隅。」蒙归至长安，问蜀贾人，独蜀出枸酱，多持窃出市夜郎。夜郎者，临柯江，江广百余步，足以行船。南粤以财物役属夜郎，西至桐师，然亦不能臣使也。蒙乃上书说上曰：「南粤王黄屋左纛，师古曰：「言为天子之车服。」地东西万余里，名为外臣，实一州主。今以长沙、豫章往，水道多绝，难行。窃闻夜郎所有精兵可得十万，浮船柯，出不意，此制粤一奇也。诚以汉之强，巴蜀之饶，通夜郎道，为置吏，甚易。」上许之。乃拜蒙以郎中将，将千人，食重万余人，师古曰：「食粮及衣重也。重音直用反。」从巴（g）〔苻〕关入，遂见夜郎侯多同。师古曰：「多同，其侯名也。」〕厚赐，谕以威德，约为置吏，使其子为令。师古曰：「比之於汉县也。」夜郎旁小邑皆贪汉缯帛，以为汉道险，终不能有也，乃且听蒙约。还报，乃以为犍为郡。发巴蜀卒治道，自k道姻}柯江。蜀人司马相如亦言西夷邛、g可置郡。使相如以郎中将往谕，皆如南夷，为置一都尉，十余县，属蜀。当是时，巴蜀四郡通西南夷道，载转相饷。师古曰：「饷，古饷字。」数岁，道不通，士罢饿]，离暑湿，死者甚众。师古曰：「罢读曰疲。]，饥也。离，遭也。]音能贿反。」西南夷又数反，发兵兴击，耗费亡功。师古曰：「耗，损也，音呼到反。」上患之，使公孙弘往视问焉。还报，言其不便。及弘为御史大夫，时方筑朔方，据河逐胡，弘等因言西南夷为害，师古曰：「言通西南夷大为损害。」可且罢，专力事匈奴。上许之，罢西夷，独置南夷两县一都尉，稍令犍为自保就。师古曰：「令自保守，且修成其郡县。」及元狩元年，博望侯张骞言使大夏时，见蜀布、邛竹杖，问所从来，曰「从东南身毒国，师古曰：「即天竺也，亦曰捐笃也。」可数千里，得蜀贾人市。」或闻邛西可二千里有身毒国。骞因盛言大夏在汉西南，慕中国，患匈奴隔其道，诚通蜀，身毒国道便近，又亡害。於是天子乃令王然于、柏始昌、吕越人等十余辈间出西南夷，师古曰：「求间隙而出也。」指求身毒国。至滇，滇王当羌乃留为求道。师古曰：「当羌，滇王名。」四岁余，皆闭昆明，莫能通。师古曰：「为昆明所闭塞。」滇王与汉使言：「汉孰与我大？」师古曰：「与犹如。」及夜郎侯亦然。各自以一州王，不知汉广大。使者还，因盛言滇大国，足事亲附。师古曰：「言可专事招来之，令其亲附。」天子注意焉。及至南粤反，上使驰义侯因犍为发南夷兵。且兰君恐远行，旁国虏其老弱，师古曰：「恐发兵与汉行後，其国空虚，而旁国来寇，钞取其老弱也。且音子余反。」乃与其众反，杀使者及犍为太守。汉乃发巴蜀罪人当击南粤者八校尉击之。会越已破，汉八校尉不下，中郎将郭昌、卫广引兵还，行诛隔滇道者且兰，师古曰：「言因军行而便诛之也。」斩首数万，遂平南夷为柯郡。夜郎侯始倚南粤，南粤已灭，还诛反者，师古曰：「谓军还而诛且兰。」夜郎遂入朝，上以为夜郎王。南粤破後，及汉诛且兰、邛君，并杀g侯，冉皆震恐，请臣置吏。以邛都为粤`郡，g都为沈黎郡，冉为文山郡，广汉西白马为武都郡。使王然于以粤破及诛南夷兵威风谕滇王入朝。师古曰：「风读曰讽。」滇王者，其众数万人，其旁东北劳深、靡莫皆同姓相杖，未肯听。师古曰：「杖犹倚也，相依倚为援而不听滇王入朝也。杖音直亮反。」劳、莫数侵犯使者吏卒。元封二年，天子发巴蜀兵击灭劳深、靡莫，以兵临滇。滇王始首善，以故弗诛。师古曰：「言初始以来，常有善意。」滇王离西夷，师古曰：「言东向事汉。」滇举国降，请置吏入朝。於是以为益州郡，赐滇王王印，复长其民。师古曰：「为之长帅。」西南夷君长以百数，独夜郎、滇受王印。滇，小邑也，最宠焉。後二十三岁，孝昭始元元年，益州廉头、姑缯民反，杀长吏。柯、谈指、同并等二十四邑，凡三万余人皆反。师古曰：「并音伴。」遣水衡都尉发蜀郡、犍为奔命万余人师古曰：「奔，古奔字。奔命，解在昭纪。」击柯，大破之。後三岁，姑缯、叶榆复反，遣水衡都尉吕辟胡将郡兵击之。师古曰：「辟音璧。」辟胡不进，蛮夷遂杀益州太守，乘胜与辟胡战，士战及溺死者四千余人。明年，复遣军正王平与大鸿胪田广明等并进，大破益州，斩首捕虏五万余级，获畜产十余万。上曰：「钩町侯亡波率其邑君长人民击反者，师古曰：「钩音钜于反。町音大鼎反。」斩首捕虏有功，其立亡波为钩町王。大鸿胪广明赐爵关内侯，食邑三百户。」後间岁，武都氐人反，师古曰：「间岁，隔一岁。」遣执金吾马适建、龙　侯韩增与大鸿胪广明将兵击之。至成帝河平中，夜郎王兴与钩町王禹、漏卧侯俞孟康曰：「漏卧，夷邑名，後为县。」师古曰：「俞音逾。」更举兵相攻。师古曰：「更，互也，音工衡反。」柯太守请发兵诛兴等，议者以为道远不可击，乃遣太中大夫蜀郡张匡持节和解。兴等不从命，刻木象汉吏，立道旁射之。杜钦说大将军王凤曰：「太中大夫匡使和解蛮夷王侯，王侯受诏，已复相攻，轻易汉使，不惮国威，其效可见。恐议者选X，复守和解，师古曰：「选X，怯不前之意也。选音息衮反。X音人兖反。」太守察动静，有变乃以闻。如此，则复旷一时，师古曰：「旷，空也。一时，（二）〔三〕月也。言空废一时不早发兵也。」王侯得收猎其众，申固其谋，党助众多，各不胜忿，必相殄灭。自知罪成，狂犯守尉，师古曰：「言起狂勃之心而杀守尉也。」远臧温暑毒草之地，虽有孙吴将，贲育士，师古曰：「孙，孙武也。吴，吴起也。贲，孟贲也。育，夏育也。」若入水火，往必焦没，知勇亡所施。屯田守之，费不可胜量。宜因其罪恶未成，未疑汉家加诛，阴敕旁郡守尉练士马，师古曰：「练，简也。」大司农豫调谷积要害处，师古曰：「调，发也。要害者，在我为要，於敌为害也。调音徒钓反。」选任职太守往，以秋凉时入，诛其王侯尤不轨者。即以为不毛之地，亡用之民，圣王不以劳中国，师古曰：「即犹若也。不毛，言不生草木。」宜罢郡，放弃其民，绝其王侯勿复通。如以先帝所立累世之功不可堕坏，师古曰：「如亦若也。堕，毁也，音火规反。」亦宜因其萌牙，早断绝之，及已成形然後战师，则万姓被害。」大将军凤於是荐金城司马陈立为柯太守。立者，临邛人，前为连然长，不韦令，苏林曰：「皆益州县也。」蛮夷畏之。及至柯，谕告夜郎王兴，兴不从命，立请诛之。未报，乃从吏数十人出行县，师古曰：「行音下更反。」至兴国且同亭，师古曰：「且音子余反。」召兴。兴将数千人往至亭，从邑君数十人入见立。立数责，因断头。师古曰：「数音所具反。」邑君曰：「将军诛亡状，为民除害，愿出晓士众。」以兴头示之，皆释兵降。师古曰：「释，解也。」钩町王禹、漏卧侯俞震恐，入粟千斛，牛羊劳吏士。立还归郡，兴妻父翁指与兴子邪务收余兵，迫胁旁二十二邑反。至冬，立奏募诸夷与都尉长史分将攻翁指等。翁指据厄为垒，立使奇兵绝其饷道，纵反间以诱其众。师古曰：「间音居苋反。」都尉万年曰：「兵久不决，费不可共。」师古曰：「共读曰供。」引兵独进，败走，趋立营。师古曰：「趋读曰趣。趣，向也。」立怒，叱戏下令格之。师古曰：「戏音许宜反，又音麾。解在高纪及灌夫传。」都尉复还战，立引兵救之。时天大旱，立攻绝其水道。蛮夷共斩翁指，持首出降。立已平定西夷，徵诣京师。会巴郡有盗贼，复以立为巴郡太守，秩中二千石居，赐爵左庶长。师古曰：「第十爵也。」徙为天水太守，劝民农桑为天下最，赐金四十斤。入为左曹卫将军、护军都尉，卒官。王莽篡位，改汉制，贬钩町王以为侯。王邯怨恨，师古曰：「邯，其王名也。邯音酣。」柯大尹周钦诈杀邯。邯弟承攻杀钦，州郡击之，不能服。三边蛮夷愁扰尽反，复杀益州大尹程隆。莽遣平蛮将军冯茂发巴、蜀、犍为吏士，赋敛取足於民，以击益州。出入三年，疾疫死者什七，巴、蜀骚动。莽徵茂还，诛之。更遣宁始将军廉丹与庸部牧史熊师古曰：「莽改益州为庸部。」大发天水、陇西骑士，广汉、巴、蜀、犍为吏民十万人，转输者合二十万人，击之。始至，颇斩首数千，其後军粮前後不相及，士卒饥疫，三岁余死者数万。而粤Q蛮夷任贵亦杀太守枚根，自立为邛谷王。师古曰：「枚根，太守之姓名。」会莽败汉兴，诛贵，复旧号云。师古曰：「此汉兴者，谓光武中兴也。」南粤王赵佗，真定人也。师古曰：「真定，本赵国之县也。佗音徒何反。」秦并天下，略定扬粤，师古曰：「本扬州之分，故云扬粤。」置桂林、南海、象郡，以适徙民与粤杂处。师古曰：「适读曰谪。谪有罪者，徙之於越地，与其土人杂居。」十三岁，至二世时，南海尉任嚣师古曰：「嚣音敖。」病且死，召龙川令赵佗师古曰：「龙川，南海之县也，即今之循州。」语曰「闻陈胜等作乱，豪桀叛秦相立，南海辟远，恐盗兵侵此。师古曰：「辟读曰僻。」吾欲兴兵绝新道，师古曰：「秦所开越道也。」自备待诸侯变，会疾甚。且番禺负山险阻，师古曰：「负，骋病！鼓媳倍西数千里，颇有中国人相辅，此亦一州之主，可为国。郡中长吏亡足与谋者，故召公告之。」即被佗书，行南海尉事。师古曰：「被，加也，音皮义反。」嚣死，佗即移檄告横浦、阳山、湟溪关师古曰：「湟音皇。」曰：「盗兵且至，急绝道聚兵自守。」因稍以法诛秦所置吏，以其党为守假。师古曰：「令为郡县之职，或守或假也。」秦已灭，佗即击并桂林、象郡，自立为南粤武王。高帝已定天下，为中国劳苦，故释佗不诛。师古曰：「释，置也。」十一年，遣陆贾立佗为南粤王，与剖符通使，使和辑百粤，师古曰：「辑与集同也。」毋为南边害，与长沙接境。高后时，有司请禁粤关市铁器。佗曰：「高皇帝立我，通使物，今高后听谗臣，别异蛮夷，鬲绝器物，师古曰：「鬲与隔同。」此必长沙王计，欲倚中国，师古曰：「倚音於绮反。」击灭南海并王之，自为功也。」於是佗乃自尊号为南武帝，发兵攻长沙边，败数县焉。高后遣将军隆虑侯灶击之，师古曰：「周灶也。虑音庐。」会暑湿，士卒大疫，兵不能领。师古曰：「与逾同。下皆类此。」岁余，高后崩，即罢兵。佗因此以兵威财物赂遗闽粤、西瓯骆， 
属焉。师古曰：「西瓯即骆越也。言西者，以别东瓯也。」东西万余里。乃乘黄屋左纛，称制，与中国侔。师古曰：「侔，等也。」文帝元年，初镇抚天下，使告诸侯四夷从代来即位意，谕盛德焉。师古曰：「言不以威武加於远方也。」乃为佗亲冢在真定置守邑，师古曰：「亲谓父母也。」岁时奉祀。召其从昆弟，尊官厚赐宠之。诏丞相平举可使粤者，平言陆贾先帝时使粤。上召贾为太中大夫，谒者一人为副使，赐佗书曰：「皇帝谨问南粤王，甚苦心劳意。朕，高皇帝侧室之子，师古曰：「言非正嫡所生也。」弃外奉北藩于代，道里辽远，壅蔽朴愚，未尝致书。师古曰：「言未得通使於越。」高皇帝弃群臣，孝惠皇帝即世，高后（白）〔自〕临事，不幸有疾，日进不衰，师古曰：「言疾病益甚也。」以故R暴乎治。师古曰：「R，乖也，音布内反。」诸吕为变故乱法，不能独制，乃取它姓子为孝惠皇帝嗣。赖宗庙之灵，功臣之力，诛之已毕。朕以王侯吏不释之故，孟康曰：「辞让帝位不见置也。」不得不立，今即位。乃者闻王遗将军隆虑侯书，求亲昆弟，请罢长沙两将军。师古曰：「佗之昆弟在故乡者求访之，而两将军将兵击越者请罢之，以宾附於汉也。言亲昆弟者，谓有服属者也。」朕以王书罢将军博阳侯，亲昆弟在真定者，已遣人存问。修治先人冢。前日闻王发兵於边，为寇灾不止。当其时长沙苦之，南郡尤甚，虽王之国，庸独利乎！师古曰：「言越兵寇边，长沙、南郡皆厌苦之。而汉军亦当相拒，方有战斗，於越亦非利也。」必多杀士卒，伤良将吏，寡人之妻，孤人之子，独人父母，得一亡十，朕不忍为也。朕欲定地犬牙相入者，以问吏，吏曰『高皇帝所以介长沙土也』，师古曰：「介，隔也。」朕不得擅变焉。吏曰：『得王之地不足以为大，得王之财不足以为富，服领以南，王自治之。』苏林曰：「山领名也。」如淳曰：「长沙南界也。」虽然，王之号为帝。两帝并立，亡一乘之使以通其道，是争也；争而不让，仁者不为也。愿与王分弃前患，师古曰：「彼此共弃，故云分。」终今以来，通使如故。师古曰：「从今通使至於终久，故云终今以来也。」故使贾驰谕告王朕意，王亦受之，毋为寇灾矣。上褚五十衣，中褚三十衣，下褚二十衣，遗王。师古曰：「以绵装衣曰褚。上中下者，绵之多少薄厚之差也。褚音竹吕反。」愿王听乐娱忧，存问邻国。」师古曰：「谓东越及瓯骆等。」陆贾至，南粤王恐，乃顿首谢，愿奉明诏，长为藩臣，奉贡职。於是下令国中曰：「吾闻两雄不俱立，两贤不并世。汉皇帝贤天子。自今以来，去帝制黄屋左纛。」因为书称：「蛮夷大长老夫臣佗昧死再拜上书皇帝陛下：老夫故粤吏也，高皇帝幸赐臣佗玺，以为南粤王，使为外臣，时内贡职。师古曰：「言以时输入贡职。」孝惠皇帝即位，义不忍绝，所以赐老夫者厚甚。高后自临用事，近细士，信谗臣，师古曰：「细士犹言小人也。」别异蛮夷，出令曰：『毋予蛮夷外粤金铁田器；马牛羊师古曰：「言非中国，故云外越。」即予，予牡，毋与牝。』师古曰：「恐其蕃息。」老夫处辟，马牛羊齿已长，师古曰：「辟读曰僻。齿已长，谓老矣。」自以祭祀不修，有死罪，使内史藩、中尉高、御史平凡三辈上书谢过，皆不反。又风闻老夫父母坟墓已坏削，兄弟宗族已诛论。师古曰：「风闻，闻风声。」吏相与议曰：『今内不得振於汉，外亡以自高异。』师古曰：「振，起也。」故更号为帝，自帝其国，非敢有害於天下也。高皇后闻之大怒，削去南粤之籍，使使不通。老夫窃疑长沙王谗臣，故敢发兵以伐其边。且南方卑湿，蛮夷中西有西瓯，其众半羸，师古曰：「羸谓劣弱也。」南面称王；东有闽粤，其众数千人，亦称王；西北有长沙，其半蛮夷，亦称王。师古曰：「言长沙之国半杂蛮夷之人。」老夫故敢妄窃帝号，聊以自娱。老夫身定百邑之地，东西南北数千万里，带甲百万有余，然北面而臣事汉，何也？不敢背先人之故。老夫处粤四十九年，于今抱孙焉。然夙兴夜寐，寝不安席，食不甘味，目不视靡曼之色，耳不听锺鼓之音者，以不得事汉也。今陛下幸哀怜，复故号，师古曰：「复音扶目反。」通使汉如故，老夫死骨不腐，改号不敢为帝矣！谨北面因使者献白璧一双，翠鸟千，犀角十，紫贝五百，桂　一器，应劭曰：「桂树中蝎虫也。」苏林曰：「汉旧常以献陵庙，载以赤毂小车。」师古曰：「此虫食桂，故味辛，而渍之以蜜食之也。　音丁故反。」生翠四十双，孔雀二双。昧死再拜，以闻皇帝陛下。」陆贾还报，文帝大说。师古曰：「说读曰悦。」遂至孝景时，称臣遣使入朝请。师古曰：「请音才性反。」然其居国，窃如故号；其使天子，称王朝命如诸侯。至武帝建元四年，佗孙胡为南粤王。立三年，闽粤王郢兴兵南击边邑。粤使人上书曰：「两粤俱为藩臣，毋擅兴兵相攻击。今东粤擅兴兵侵臣，臣不敢兴兵，唯天子诏之。」於是天子多南粤义，师古曰：「多犹重也。」守职约，师古曰：「守藩臣之职，而不逾约制。」为兴师，遣两将军往讨闽粤。兵未领，闽粤王弟余善杀郢以降，於是罢兵。天子使严助往谕意，南粤王胡顿首曰：「天子乃兴兵诛闽粤，死亡以报德！」遣太子婴齐入宿卫。谓助曰：「国新被寇，使者行矣。胡方日夜装入见天子。」助去後，其大臣谏胡曰：「汉兴兵诛郢，亦行以惊动南粤。且先王言事天子期毋失礼，要之不可以怵好语入见。师古曰：「怵，诱也。不可被诱怵以好语而入汉朝也。怵音先聿反。」入见则不得复归，亡国之势也。」於是胡称病，竟不入见。後十余岁，胡实病甚，太子婴齐请归。胡薨，谥曰文王。婴齐嗣立，即臧其先武帝、文帝玺。李奇曰：「去其僭号。」婴齐在长安时，取邯郸氏女，师古曰：「音居虬反。」生子兴。及即位，上书请立氏女为后，兴为嗣。汉数使使者风谕，师古曰：「风读曰讽。讽谕令入朝。」婴齐犹尚乐擅杀生自恣，惧入见，要以用汉法，比内诸侯，固称病，遂不入见。遣子次公入宿卫，婴齐薨，谥为明王。太子兴嗣立，其母为太后，太后自未为婴齐妻时，曾与霸陵人安国少季通。师古曰：「姓安国，字少季。」及婴齐薨後，元鼎四年，汉使安国少季谕王、王太后入朝，令辩士谏大夫终军等宣其辞，勇士魏臣等辅其决，师古曰：「助令决策也。」卫尉路博德将兵屯桂阳，待使者。王年少，太后中国人，安国少季往，复与私通，国人颇知之，多不附太后。太后恐乱起，亦欲倚汉威，师古曰：「倚音於绮反。」劝王及幸臣求内属。即因使者上书，请比内诸侯，三岁壹朝，除边关。於是天子许之，赐其丞相吕嘉银印，及内史、中尉、太傅印，余得自置。师古曰：「丞相、内史、中尉、太傅之外，皆任其国自选置，不受汉之印绶。」除其故黥劓刑，用汉法。诸使者皆留填抚之。师古曰：「填音竹刃反。」王、王太后饬治行装重资，为入朝具。相吕嘉年长矣，相三王，宗族官贵为长吏七十余人，男尽尚王女，女尽嫁王子弟宗室，及苍梧秦王有连。孟康曰：「苍梧，越中王，自名为秦王。连，亲婚也。」晋灼曰：「秦王即下赵光也。赵本与秦同姓，故曰秦王。」其居国中甚重，粤人信之，多为耳目者，得众心愈於王。师古曰：「愈，胜也。」王之上书，数谏止王，王不听。有畔心，数称病不见汉使者。使者注意嘉，势未能诛。王、王太后亦恐嘉等先事发，欲介使者权，谋诛嘉等。师古曰；「介，恃也。」置酒请使者，大臣皆侍坐饮。嘉弟为将，将卒居宫外。酒行，太后谓嘉：「南粤内属，国之利，而相君苦不便者，何也？」以激怒使者。使者狐疑相杖，遂不敢发。师古曰：「杖音直亮反。」嘉见耳目非是，师古曰：「异於常也。」即趋出。太后怒，欲W嘉以矛，师古曰：「W谓撞刺之也，音ュ。」王止太后。嘉遂出，介弟兵就舍，李奇曰：「介，被也。」师古曰：「介，甲也，被甲而自卫也，弟兵即上所云弟将卒居外者。」称病，不肯见王及使者。乃阴谋作乱，王素亡意诛嘉，嘉知之，以故数月不发。太后独欲诛嘉等，力又不能。天子闻之，罪使者怯亡决。又以为王、王太后已附汉，独吕嘉为乱，不足以兴兵，欲使庄参以二千人往。参曰：「以好往，数人足；以武往，二千人亡足以为也。」辞不可，天子罢参兵。郏壮士故济北相韩千秋师古曰：「颍川郏县人也。郏音夹。」奋曰：「以区区粤，又有王应，独吕嘉为害，愿得勇士三百人，必斩嘉以报。」於是天子遣千秋与王太后弟乐将二千人往。入粤境，吕嘉乃遂反，下令国中曰：「王年少。太后中国人，又与使者乱，专欲内属，尽持先王宝入献天子以自媚，多从人，行至长安，虏卖以为僮。取自脱一时利，亡顾赵氏社稷为万世虑之意。」乃与其弟将卒攻杀太后、王，尽杀汉使者。遣人告苍梧秦王及其诸郡县，立明王长男粤妻子术阳侯建德为王。而韩千秋兵之入也，破数小邑。其後粤直开道给食，师古曰：「纵之令深入，然後诛灭之。」未至番禺四十里，粤以兵击千秋等，灭之。使人函封汉使节置塞上，好为谩辞谢罪，师古曰：「谩，诳也，音慢，又音莫连反。」发兵守要害处。於是天子曰：「韩千秋虽亡成功，亦军锋之冠。师古曰：「言最为首也。」封其子延年为成安侯。乐，其姊为王太后，首愿属汉，封其子广德为侯。」晋灼曰：「，古龙字。」乃赦天下，曰：「天子微弱，诸侯力政，讥臣不讨贼。师古曰：「力政谓以兵力相加也。讥臣不讨贼者，春秋之义。」吕嘉、建德等反，自立晏如，师古曰：「言自相置立，而心安泰无恐惧。」令粤人及江淮以南楼船十万师往讨之。」元鼎五年秋，卫尉路博德为伏波将军，出桂阳，下湟水；师古曰：「湟音皇。」主爵都尉杨仆为楼船将军，出豫章，下横浦；故归义粤侯二人为戈船、下濑将军，师古曰：「从粤来归义，而汉封之。」出零陵，或下离水，或抵苍梧；使驰义侯因巴蜀罪人，发夜郎兵，下柯江：咸会番禺。六年冬，楼船将军将精卒先陷寻狭，破石门，得粤船粟，因推而前，挫粤锋，以粤数万人待伏波将军。伏波将军将罪人，道远後期，与楼船会乃有千余人，遂俱进。楼船居前，至番禺，建德、嘉皆城守。楼船自择便处，居东南面，伏波居西北面。会暮，楼船攻败粤人，纵火烧城。粤素闻伏波，莫，不知其兵多少。师古曰：「莫读曰暮。」伏波乃为营，师古曰：「设营垒以待降者。」遣使招降者，赐印绶，复纵令相招。师古曰：「来降者即赐以侯印，而放令还，更相招谕之也。」楼船力攻烧敌，师古曰：「力，尽力也。」反范入伏波营中。师古曰：「酚肭同。」迟旦，城中皆降伏波。师古曰：「迟音丈二反。解在高纪。」吕嘉、建德以夜与其属数百人亡入海。伏波又问降者，知嘉所之，遣人追。故其校司马苏弘得建德，为海常侯；师古曰：「校之司马，若今行军总管司马也。」粤郎都稽得嘉，为临蔡侯。孟康曰：「越中所自置郎也。」师古曰：「稽音鸡。」苍梧王赵光与粤王同姓，闻汉兵至，降，为随桃侯。（又）〔及〕粤揭阳令史定降汉，为安道侯。苏林曰：「揭音羯。南海县。」粤将毕取以军降，为侯。师古曰：「越将姓毕名取也。功臣表属南阳，音来雕反。」粤桂林监居翁服虔曰：「桂林部监也。姓居名翁。」谕告瓯骆四十余万口降，为湘城侯。戈船、下濑将军兵及驰义侯所发夜郎兵未下，南粤已平。遂以其地为儋耳、珠崖、南海、苍梧、郁林、合浦、交址、九真、日南九郡。伏波将军益封。楼船将军以推锋陷坚为将梁侯。自尉佗王凡五世，九十三岁而亡。
　
闽粤王无诸及粤东海王摇，其先皆粤王句践之後也，姓驺氏。秦并天下，废为君长，以其地为闽中郡。师古曰：「即今之泉州建安是也。」及诸侯畔秦，无诸、摇率粤归番阳令吴芮，所谓番君者也，师古曰：「吴芮号也。番音蒲河反。」从诸侯灭秦。当是时，项羽主命，不王也，孟康曰：「主号命诸侯，不王无诸、摇等也。」以故不佐楚。汉击项籍，无诸、摇帅粤人佐汉。汉五年，复立无诸为闽粤王，王闽中故地，都冶。师古曰：「地名，即侯官县是也。冶音弋者反。」孝惠三年，举高帝时粤功，师古曰：「追论其功。」曰闽君摇功多，其民便附，乃立摇为东海王，都东瓯，世号曰东瓯王。后数世，师古曰：「后与後同，古通用字。」孝景三年，吴王濞反，欲从闽粤，师古曰：「招粤令从也。」闽粤未肯行，独东瓯从。及吴破，东瓯受汉购，杀吴王丹徒，以故得不诛。吴王子驹亡走闽粤，怨东瓯杀其父，常劝闽粤击东瓯。建元三年，闽粤发兵围东瓯，东瓯使人告急天子。天子问太尉田`，`对曰：「粤人相攻击，固其常，不足以烦中国往救也。」中大夫严助诘`，言当救。天子遣助发会稽郡兵浮海救之，语具在助传。汉兵未至，闽粤引兵去。东粤请举国徙中国，乃悉与众处江淮之间。
六年，闽粤击南粤，南粤守天子约，不敢擅发兵，而以闻。上遣大行王恢出豫章，大司农韩安国出会稽，皆为将军。兵未领，闽粤王郢发兵距险。其弟余善与宗族谋曰：「王以擅发兵，不请，故天子兵来诛。汉兵众强，即幸胜之，後来益多，师古曰：「言汉地广大，兵众盛强，今虽胜之，後必更来也。」灭国乃止。今杀王以谢天子，天子罢兵，固国完。不听乃力战，不胜即亡入海。」皆曰：「善。」即W杀王，师古曰：「W音初江反。」使使奉其头致大行。大行曰：「所为来者，诛王。王头至，不战而殒，利莫大焉。」乃以便宜案兵告大司农军，而使使奉王头驰报天子。诏罢两将军兵，曰：「郢等首恶，独无诸孙繇君丑不与谋。」张晏曰：「繇，邑号也。」师古曰：「繇音摇。与读曰豫。」乃使郎中将立丑为粤繇王，奉闽粤祭祀。余善以杀郢，威行国中，民多属，窃自立为王，繇王不能制。上闻之，为余善不足复兴师，曰：「余善首诛郢，师得不劳。」因立余善为东粤王，与繇王并处。
至元鼎五年，南粤反，余善上书请以卒八（十）〔千〕从楼船击吕嘉等。兵至揭阳，以海风波为解，师古曰：「解者，自解说，若今言分疏。」不行，持两端，阴使南粤。师古曰：「遣使与相知。」及汉破番禺，楼船将军仆上书愿请引兵击东粤。上以士卒劳倦，不许。罢兵，令诸校留屯豫章梅领待命。师古曰：「听诏命也。」明年秋，余善闻楼船请诛之，汉兵留境，且往，师古曰：「言兵在境首，恐将来讨之。」乃遂发兵距汉道，号将军驺力等为「吞汉将军」，入白沙、武林、梅领，杀汉三校尉。是时，汉使大司农张成、故山州侯齿将屯，师古曰：「齿，城阳恭王子也，旧封山州侯。」不敢击，却就便处，师古曰：「却，退也，音丘略反。」皆坐畏懦诛。余善刻「武帝」玺自立，诈其民，为妄言。师古曰：「妄自尊大也。」上遣横海将军韩说出句章，师古曰：「说读曰悦。句章，会稽之县。」浮海从东方往；楼船将军仆出武林，师古曰：「杨仆也。」中尉王温舒出梅领，粤侯为戈船、下濑将军出如邪、白沙，元封元年冬，咸入东粤。东粤素发兵距险，使徇北将军守武林，败楼船军数校尉，杀长史。楼船军卒钱唐r终古斩徇北将军，师古曰：「钱唐，会稽县也。r，姓；终古，名也。r音袁。」为语儿侯。孟康曰：「越中地也。今吴南亭是。」师古曰：「语字或作h，或作h，其音同。」自兵未往。故粤衍侯吴阳前在汉，汉使归谕余善，不听。及横海军至，阳以其邑七百人反，攻粤军於汉阳。及故粤建成侯敖与繇王居股谋，俱杀余善，以其众降横海军。封居股为东成侯，万户；封敖为开陵侯；师古曰：「功臣表云开陵侯建成以故东粤建成侯斩余善侯，二千户。而此传云名敖，疑表误。」封阳为卯石侯，师古曰：「功臣表作外石，与此不同，疑表误。」横海将军说为按道侯，横海校尉福为缭侯。师古曰：「缭音辽。音於耕反。」福者，城阳王子，故为海常侯，坐法失爵，从军亡功，以宗室故侯。及东粤将多军，李奇曰：「多军，名。」汉兵至，弃军降，封为无锡侯。故瓯骆将左黄同斩西于王，封为下~侯。师古曰：「~音郛。」於是天子曰「东粤狭多阻，闽粤悍，数反覆」，师古曰：「悍，勇也。」诏军吏皆将其民徙处江淮之间。东粤地遂虚。朝鲜王满，燕人。自始燕时，尝略属真番、朝鲜，师古曰：「战国时燕国略得此地。」为置吏筑障。师古曰：「障，所以自障蔽也，音之亮反。」秦灭燕，属辽东外徼。汉兴，为远难守，复修辽东故塞，至炙为界，师古曰：「炙在乐浪县，音普盖反。」属燕。燕王卢绾反，入匈奴，满亡命，聚党千余人，椎结蛮夷服而东走出塞，度炙，居秦故空地上下障，稍 
属真番、朝鲜蛮夷及故燕、齐亡在者王之，师古曰：「燕、齐之人亡居此地，及真番、朝鲜蛮夷皆属满也。」都王险。李奇曰：「地名也。」会孝惠、高后天下初定，辽东太守即约满为外臣，保塞外蛮夷，毋使盗边；蛮夷君长欲入见天子，勿得禁止。以闻，上许之，以故满得以兵威财物侵降其旁小邑，真番、临屯皆来服属，方数千里。
传子至孙右渠，师古曰：「满死传子，子死传孙。右渠者，其孙名也。」所诱汉亡人滋多，师古曰：「滋，益也。」又未尝入见；师古曰：「不朝见天子也。」真番、辰国欲上书见天子，又雍阏弗通。师古曰：「辰谓辰韩之国也。雍读曰壅。」元封二年，汉使涉何谯谕右渠，终不肯奉诏。师古曰；「谯，责让也，音才笑反。」何去至界，临炙，使驭刺杀送何者朝鲜裨王长，师古曰；「长者，裨王名也。送何至炙，何因刺杀之。」即渡水，驰入塞，遂归报天子曰「杀朝鲜将」。上为其名美，弗诘，拜何为辽东东部都尉。朝鲜怨何，发兵攻袭，杀何。天子募罪人击朝鲜。其秋，遣楼船将军杨仆从齐浮勃海，兵五万，左将军荀彘出辽东，诛右渠。右渠发兵距险。左将军卒多率辽东士如淳曰：「辽东兵多也。」兵先纵，败散。多还走，坐法斩。师古曰：「於法合斩。」楼船将齐兵七千人先至王险。右渠城守，窥知楼船军少，即出击楼船，楼船军败走。将军仆失其众，遁山中十余日，稍求收散卒，复聚。左将军击朝鲜炙西军，未能破。天子为两将未有利，乃使卫山因兵威往谕右渠。右渠见使者，顿首谢：「愿降，恐将诈杀臣；今见信节，请服降。」遣太子入谢，献马五千匹，及馈军粮。师古曰：「馈亦馈字。」人众万余持兵，方度炙，使者及左将军疑其为变，谓太子已服降，宜令人毋持兵。太子亦疑使者左将军诈之，遂不度炙，复引归。山报，天子诛山。左将军破炙上军，乃前至城下，围其西北。楼船亦往会，居城南。右渠遂坚城守，数月未能下。
左将军素侍中，幸，师古曰：「亲幸於天子。」将燕代卒，悍，乘胜，军多骄。楼船将齐卒，入海已多败亡，其先与右渠战，困辱亡卒，卒皆恐，将心惭，其围右渠，常持和节。左将军急击之，朝鲜大臣乃阴间使人私约降楼船，师古曰：「与楼船为要约而请降。」往来言，尚未肯决。左将军数与楼船期战，楼船欲就其约，不会左将军亦使人求间隙降下朝鲜，不肯，心附楼船。以故两将不相得。左将军心意楼船前有失军罪，师古曰：「意，疑也。」今与朝鲜和善而又不降，疑其有反计，未敢发。天子曰：「将率不能前，乃使卫山谕降右渠，不能颛决，与左将军相误，卒沮约。师古曰：「颛与专同。卒，终也。沮，坏也。」今两将围城又乖异，以故久不决。」使故济南太守公孙遂往正之，有便宜得以从事。遂至，左将军曰：「朝鲜当下久矣，不下者，楼船数期不会。」具以素所意告遂曰：「今如此不取，恐为大害，非独楼船，又且与朝鲜共灭吾军。」遂亦以为然，而以节召楼船将军入左将军军计事，即今左将军戏下执缚楼船将军，师古曰：「戏读与麾同。」并其军。以报，天子（许）〔诛〕遂。左将军已并两军，即急击朝鲜。朝鲜相路人、相韩陶、尼溪相参、将军王k应劭曰：「凡五人也，戎狄不知官纪，故皆称相。」师古曰：「相路人一也，相韩陶二也，尼溪相参三也，将军王k四也。应氏乃云五人，误读为句，谓尼溪人名，失之矣。不当寻下文乎？k音颊。」相与谋曰：「始欲降楼船，楼船今执，独左将军并将，战益急，恐不能与，如淳曰：「不能与左将军相持也。」师古曰：「此说非也。不能与犹言不如也。」王又不肯降。」陶、k路人皆亡降汉。路人道死。元封三年夏，尼溪相参乃使人杀朝鲜王右渠来降。王险城未下，故右渠之大臣成已又反，复攻吏。左将军使右渠子长、师古曰：「右渠之子名长。」降相路人子最，师古曰：「相路人前已降汉而死於道，故谓之降相。最者，其子名。」告谕其民，诛成已。故遂定朝鲜为真番、临屯、乐浪、玄菟四郡。封参为鼻搴睿师古曰：「币艋瘛！固瘴秋苴侯，晋灼曰：「功臣表秋苴属勃海。」师古曰：「苴音千余反。」k为平州侯，长为几侯。最以父死颇有功，为沮阳侯。左将军徵至，坐争功相嫉乖计，弃市。楼船将军亦坐兵至列口当待左将军，苏林曰：「列口，县名也。度海先得之。」擅先纵，失亡多，当诛，赎为庶人。赞曰：楚、粤之先，历世有土。及周之衰，楚地方五千里，而句践亦以粤伯。师古曰；「伯读曰霸。」秦灭诸侯，唯楚尚有滇王。汉诛西南夷，独滇复宠。及东粤灭国迁众，繇王居股等犹为万户侯。三方之开，皆自好事之臣。故西南夷发於唐蒙、司马相如，两粤起严助、朱买臣，朝鲜由涉何。遭世富盛，〔动〕能成功，然已勤矣。师古曰：「已，甚也。言其事甚勤劳。」追观太宗填抚尉佗，师古曰：「言文帝以恩德安抚之也。填音竹刃反。」岂古所谓「招携以礼，怀远以德」者哉！师古曰；「春秋左氏传僖七年诸侯盟于甯母，管仲言於齐侯曰：『臣闻之，招携以礼，怀远以德。』携谓离贰者也。怀，来也。言有离贰者则招集之，恃险远者则怀来之也。故赞引之。」
汉书卷九十六西域传第六十六
师古曰：「自乌孙国已後分为下卷。」西域以孝武时始通，本三十六国，其後稍分至五十余，师古曰：「司马彪续汉书云至于哀、平，有五十五国也。」皆在匈奴之西，乌孙之南。南北有大山，中央有河，东西六千余里，南北千余里。东则接汉，厄以玉门、阳关，孟康曰：「（阳）〔二〕关皆在敦煌西界。」师古曰：「厄，塞也。」西则限以　岭。师古曰：「西河旧事云　岭其山高大，上悉生　，故以名焉。」其南山，东出金城，与汉南山属焉。师古曰：「属，联也，音之欲反。」其河有两原：一出　岭山，一出于阗。师古曰：「阗字与同，音徒贤反，又音徒见反。」于阗在南山下，其河北流，与　岭河合，东注蒲昌海。蒲昌海，一名盐泽者也，去玉门、阳关三百余里，广袤三百里。师古曰：「袤，长也，音茂。」其水亭居，冬夏不增减，皆以为潜行地下，南出於积石，为中国河云。自玉门、阳关出西域有两道。从鄯善傍南山北，波河西行至莎车，为南道；师古曰：「波河，循河也。鄯音上扇反。傍音步浪反。波音彼义反。此下皆同也。」南道西逾　岭则出大月氏、安息。师古曰：「氏音支。」自车师前王廷随北山，波河西行至疏勒，为北道；北道西逾　岭则出大宛、康居、奄蔡焉（耆）。西域诸国大率土著，师古曰：「言著土地而有常居，不随畜牧移徙也。著音直略反。」有城郭田畜，与匈奴、乌孙异俗，故皆役属匈奴。师古曰：「服属於匈奴，为其所役使也。」匈奴西边日逐王置僮仆都尉，使领西域，常居焉耆、危须、尉黎间，赋税诸国，取富给焉。师古曰：「给，足也。」自周衰，戎狄错居泾渭之北。师古曰：「错，杂也。」及秦始皇攘却戎狄，筑长城，界中国，师古曰：「为中国之竟界也。」然西不过临洮。师古曰：「洮音土高反。」汉兴至于孝武，事征四夷，广威德，而张骞始开西域之迹。其後骠骑将军击破匈奴右地，降浑邪、休屠王，师古曰：「屠音除。」遂空其地，始筑令居以西，师古曰：「令音铃。」初置酒泉郡，後稍发徙民充实之，分置武威、张掖、敦煌，师古曰：「敦音徒门反。」列四郡，据两关焉。自贰师将军伐大宛之後，西域震惧，多遣使来贡献，汉使西域者益得职。师古曰：「赏其勤劳，皆得拜职也。」於是自敦煌西至盐泽，往往起亭，而轮台、渠犁皆有田卒数百人，置使者校尉领护，师古曰：「统领保护营田之事也。」以给使外国者。师古曰：「收其所种五谷以供之。」至宣帝时，遣卫司马使护鄯善以西数国。及破姑师，未尽殄，师古曰：「虽破其国，未能灭之。」分以为车师前後王及山北六国。时汉独护南道，未能尽并北道也，然匈奴不自安矣。其後日逐王畔单于，将众来降，护鄯善以西使者郑吉迎之。既至汉，封日逐王为归德侯，吉为安远侯。是岁，神爵三年也。乃因使吉并护北道，故号曰都护。都护之起，自吉置矣。师古曰：「都犹总也，言总护南北之道。」僮仆都尉由此罢，匈奴益弱，不得近西域。於是徙屯田，田於北胥K，师古曰：「胥K，地名也。胥音先余反。K音居言反。」披莎车之地，师古曰：「披，分也。」屯田校尉始属都护。都护督察乌孙、康居诸外国师古曰：「督，视也。」动静，有变以闻。可安辑，安辑之；可击，击之。师古曰：「辑与集同。」都护治乌垒城，去阳关二千七百三十八里，与渠犁田官相近，土地肥饶，於西域为中，故都护治焉。至元帝时，复置戊己校尉，屯田车师前王庭。是时匈奴东蒲类王兹力支将人众千七百余人降都护，都护分车师後王之西为乌贪訾离地以处之。
自宣、元後，单于称藩臣，西域服从，其土地山川王侯户数道里远近翔实矣。师古曰：「翔与详同，假借用耳。」出阳关，自近者始，曰S羌。孟康曰：「S音儿。」师古曰：「音而遮反。」S羌国王号去胡来王。师古曰：「言去离胡戎来附汉也。」去阳关千八百里，去长安六千三百里，辟在西南，不当孔道。师古曰：「辟读曰僻。孔道者，穿山险而为道，犹今言穴径耳。」户四百五十，口千七百五十，胜兵者五百人。西与且末接。师古曰：「且音子余反。」随畜逐水草，不田作，仰鄯善、且末谷。师古曰：「赖以自给也。仰音牛向反。」山有铁，自作兵，兵有弓、矛、服刀、剑、甲。刘德曰：「服刀，拍髀也。」师古曰：「拍音貊。髀音俾，又音陛。」西北至鄯善，乃当道云。鄯善国，本名楼兰，王治G泥城，师古曰：「G音一胡反。」去阳关千六百里，去长安六千一百里。户千五百七十，口万四千一百，胜兵二千九百十二人。辅国侯、却胡侯、师古曰：「却音丘略反，其字从　，　音节。下皆类此。」鄯善都尉、击车师都尉、左右且渠、击车师君各一人，译长二人。西北去都护治所千七百八十五里，至山国千三百六十五里，师古曰：「此国山居，故名山国也。」西北至车师千八百九十里。地沙卤，少田，寄田仰谷旁国。师古曰：「寄於它国种田，又籴旁国之谷也。仰音牛向反。」国出玉，多葭苇、柽柳、胡桐、白草。孟康曰：「白草，草之白者。胡桐似桑而多曲。」师古曰：「柽柳，河柳也，今谓之赤柽。白草似莠而细，无芒，其乾孰时正白色，牛马所嗜也。胡桐亦似桐，不类桑也。虫食其树而沫出下流者，俗名为胡桐泪，言似眼泪也，可以汗金银也，今工匠皆用之。流俗语讹呼泪为律。柽音丑成反。」民随畜牧逐水草，有驴马，多橐它。师古曰：「它，古他字也，音徒何反。」能作兵，与S羌同。初，武帝感张骞之言，甘心欲通大宛诸国，使者相望於道，一岁中多至十余辈。楼兰、姑师当道，苦之，师古曰：「每供给使者受其劳费，故厌苦之。」攻劫汉使王恢等，又数为匈奴耳目，令其兵遮汉使。汉使多言其国有城邑，兵弱易击。於是武帝遣从票侯赵破奴将属国骑师古曰：「属国谓诸外国属汉也。」及郡兵数万击姑师。王恢数为楼兰所苦，上令恢佐破奴将兵。破奴与轻骑七百人先至，虏楼兰王，遂破姑师，因暴兵威以动乌孙、大宛之属。师古曰：「暴谓显扬也。」还，封破奴为浞野侯，恢为浩侯。苏林曰：「浩音昊。」於是汉列亭障至玉门矣。楼兰既降服贡献，匈奴闻，发兵击之。於是楼兰遣一子质匈奴，一子质汉。後贰师军击大宛，匈奴欲遮之，贰师兵盛不敢当，即遣骑因楼兰候汉使後过者，欲绝勿通。时汉军正任文将兵屯玉门关，为贰师後距，师古曰：「後距者，居後以距敌。」捕得生口，知状以闻。上诏文便道引兵捕楼兰王。将诣阙，簿责王，师古曰：「以文簿一一责之。簿音（簿）〔步〕户反。」对曰：「小国在大国间，不两属无以自安。愿徙国入居汉地。」上直其言，遣归国，师古曰：「以其言为直。」亦因使候司匈奴。匈奴自是不甚亲信楼兰。征和元年，楼兰王死，国人来请质子在汉者，欲立之。质子常坐汉法，下蚕室宫刑，故不遣。报曰：「侍子，天子爱之，不能遣。其更立其次当立者。」楼兰更立王，汉复责其质子，亦遣一子质匈奴。後王又死，匈奴先闻之，遣质子归，得立为王。师古曰：「匈奴在汉前闻楼兰王死，故即遣质子还也。」汉遣使诏新王，令入朝，天子将加厚赏。楼兰王後妻，故继母也，谓王曰：「先王遣两子质汉皆不还，奈何欲往朝乎？」王用其计，谢使曰：「新立，国未定，愿待後年入见天子。」然楼兰国最在东垂，近汉，当白龙堆，乏水草，常主发导，负水儋粮，送迎汉使，又数为吏卒所寇，惩艾不便与汉通。师古曰：「艾读曰刈。」後复为匈奴反间，师古曰：「间音居苋反。」数遮杀汉使。其弟尉屠耆降汉，具言状。元凤四年，大将军霍光白遣平乐监傅介子往刺其王。介子轻将勇敢士，赍金币，扬言以赐外国为名。既至楼兰，诈其王欲赐之，王喜，与介子饮，醉，将其王屏语，壮士二人从後刺杀之，贵人左右皆散走。介子告谕以「王负汉罪，天子遣我诛王，当更立王弟尉屠耆在汉者。汉兵方至，毋敢动，自令灭国矣！」介子遂斩王尝归首，将屯田积谷，令臣得依其威重。」於是汉遣司马一人、吏士四十人，田伊循以填抚之。」师古曰：「尝归者，其王名也。昭纪言安归，今此作尝归，纪传不同，当有误者。」驰传诣阙，师古曰：「传音张恋反。」县首北阙下。封介子为义阳侯。乃立尉屠耆为王，更名其国为鄯善，为刻印章，赐宫女为夫人，备车骑辎重，师古曰：「重音直用反。」丞相〔将军〕率百官送至横门外，孟康曰：「横音光。」祖而遣之。师古曰：「为设祖道之礼也。」王自请天子曰：「身在汉久，今归，单弱，而前王有子在，恐为所杀。国中有伊循城，其地肥美，愿汉遣（二）其後更置都尉。伊循官置始此矣。」师古曰：「填音竹刃反。」鄯善当汉道冲，西通且末七百二十里。自且末以往皆种五谷，土地草木，畜产作兵，略与汉同，有异乃记云。
　
且末国，王治且末城，去长安六千八百二十里。户二百三十，口千六百一十，胜兵三百二十人。辅国侯、左右将、译长各一人。西北至都护治所二千二百五十八里，北接尉犁，南至小宛可三日行。有蒲陶诸果。西通精绝二千里。
　
小宛国，王治G零城，师古曰：「G音乌。」去长安七千二百一十里。户百五十，口千五十，胜兵二百人。辅国侯、左右都尉各一人。西北至都护治所二千五百五十八里，东与S羌接，辟南不当道。师古曰：「辟读曰僻。下皆类此。」精绝国，王治精绝城，去长安八千八百二十里。户四百八十，口三千三百六十，胜兵五百人。精绝都尉、左右将、译长各一人。北至都护治所二千七百二十三里，南至戎卢国四日行，地厄狭，西通G弥四百六十里。师古曰：「G音乌。」戎卢国，王治卑品城，去长安八千三百里。户二百四十，口千六百一十，胜兵三百人。东北至都护治所二千八百五十八里，东与小宛、南与S羌、西与渠勒接，辟南不当道。
　
G弥国，王治G弥城，去长安九千二百八十里。户三千三百四十，口二万四十，胜兵三千五百四十人。辅国侯、左右将、左右都尉、左右骑君各一人，译长二人。东北至都护治所三千五百五十三里，南与渠勒、东北与龟兹、西北与姑墨接，师古曰：「龟音丘。兹音慈。」西通于阗三百九十里。今名宁弥。渠勒国，王治K都城，师古曰：「K音居言反。」去长安九千九百五十里。户三百一十，口二千一百七十，胜兵三百人。东北至都护治所三千八百五十二里，东与戎卢、西与S羌、北与G弥接。于阗国，王治西城，去长安九千六百七十里。户三千三百，口万九千三百，胜兵二千四百人。辅国侯、左右将、左右骑君、东西城长、译长各一人。东北至都护治所三千九百四十七里，南与S羌接，北与姑墨接。于阗之西，水皆西流，注西海；其东，水东流，注盐泽，河原出焉。苏林曰：「即中国河也。」多玉石。师古曰：「玉石，玉之璞也。一曰石之似玉也。」西通皮山三百八十里。皮山国，王治皮山城，去长安万五十里。户五百，口三千五百，胜兵五百人。左右将、左右都尉、骑君、译长各一人。东北至都护治所四千二百九十二里，西南至乌g国千三百四十里，郑氏曰：「乌g音`拿。」师古曰：「乌音一加反。g音直加反。急言之声如`拿耳，非正音也。」南与天笃接，北至姑墨千四百五十里，西南当Y宾、乌弋山离道，西北通莎车三百八十里。乌g国，王治乌g城，去长安九千九百五十里。户四百九十，口二千七百三十三，胜兵七百四十人。东北至都护治所四千八百九十二里，北与子合、蒲犁，西与难兜接。山居，田石间。有白草。累石为室。民接手饮。师古曰：「自高山下溪涧中饮水，故接连其手，如z之为。」出小步马，孟康曰：「种小能步也。」师古曰：「此说非也。小，细也。细步，〔言其〕能蹀足，即今所谓百步千迹者也。岂谓其小种乎？」有驴无牛。其西则有县度，师古曰：「县绳而度也。县，古悬字耳。」去阳关五千八百八十八里，去都护治所五千二（百）〔十〕里。县度者，石山也，溪谷不通，以绳索相引而度云。西夜国，王号子合王，治呼犍谷，师古曰：「犍音钜言反。」去长安万二百五十里。户三百五十，口四千，胜兵千人。东北到都护治所五千四十六里，东与皮山、西南与乌g、北与莎车、西与蒲犁接。蒲犁（反）〔及〕依耐、无雷国师古曰：「耐音奴代反。」皆西夜类也。西夜与胡异，其种类羌氐行国，师古曰：「言不土著也。」随畜逐水草往来。而子合土地出玉石。蒲犁国，王治蒲犁谷，去长安九千五百五十里。户六百五十，口五千，胜兵二千人。东北至都护治所五千三百九十六里，东至莎车五百四十里，北至疏勒五百五十里，南与西夜子合接，西至无雷五百四十里。侯、都尉各一人。寄田莎车。种俗与子合同。
　
依耐国，王治去长安万一百五十里。户一百二十五，口六百七十，胜兵三百五十人。东北至都护治所二千七百三十里，至莎车五百四十里，至无雷五百四十里，北至疏勒六百五十里，南与子合接，俗相与同。师古曰：「与子合同风俗也。」少谷，寄田疏勒、莎车。无雷国，王治卢城，去长安九千九百五十里。户千，口七千，胜兵三千人。东北至都护治所二千四百六十五里，南至蒲犁五百四十里，南与乌g、北与捐毒、西与大月氏接。师古曰：「捐毒即身毒、天笃也，本皆一名，语有轻重耳。」衣服类乌孙，俗与子合同。难兜国，王治去长安万一百五十里。户五千，口三万一千，胜兵八千人。东北至都护治所二千八百五十里，西至无雷三百四十里，西南至Y宾三百三十里，南与S羌、北与休循、西与大月氏接。种五谷、蒲陶诸果。有银铜铁，作兵与诸国同，属Y宾。
Y宾国，王治循鲜城，去长安万二千二百里。不属都护。户口胜兵多，大国也。东北至都护治所六千八百四十里，东至乌g国二千二百五十里，东北至难兜国九日行，西北与大月氏、西南与乌弋山离接。
昔匈奴破大月氏，大月氏西君大夏，而塞王南君Y宾。师古曰：「君谓为之君也。塞音先得反。」塞种分散，往往为数国。师古曰：「即所谓释种者也，亦语有轻重耳。」自疏勒以西北，休循、捐毒之属，皆故塞种也。Y宾地平，温和，有目宿，杂草奇木，檀、啤㈣鳌⒅瘛⑵帷Ｊ古曰：「埔艋场＜椿敝类也，叶大而黑也。」种五谷、蒲陶诸果，粪治园田。地下湿，生稻，冬食生菜。其民巧，雕文刻镂，治宫室，织Y，剌文绣，好治食。有金银铜锡，以为器。市列。师古曰：「市有列肆，亦如中国也。」以金银为钱，文为骑马，幕为人面。张晏曰：「钱文面作骑马形，漫面作人面目也。」如淳曰：「幕音漫。」师古曰：「幕即漫耳，无劳借音。今所呼幕皮者，亦谓其平而无文也。」出封牛、水牛、象、大狗、沐猴、孔爵、师古曰：「封牛，项上隆起者也。郭义恭广志云Y宾大狗大如驴，赤色，数里摇以呼之。沐猴即猴也。」珠玑、珊瑚、虎魄、璧流离。孟康曰：「流离青色如玉。」师古曰：「魏略云大秦国出赤、白、黑、黄、青、绿、缥、绀、红、紫十种流离。孟言青色，不博通也。此盖自然之物，采泽光润，逾於众玉，其色不恒。今俗所用，皆销（洽）〔治〕石汁，加以众药，灌而为之，尤虚脆不贞，实非真物。」它畜与诸国同。自武帝始通Y宾，自以绝远，汉兵不能至，其王乌头劳数剽杀汉使。师古曰：「剽，劫也，音频妙反。」乌头劳死，子代立，遣使奉献。汉使关都尉文忠送其使。王复欲害忠，忠觉之，乃与容屈王子阴末赴共合谋，攻Y宾，杀其王，立阴末赴为Y宾王，授印绶。後军候赵德使Y宾。与阴末赴相失，师古曰：「相失意也。」阴末赴锁琅当德，师古曰：「琅当，长锁也，若今之禁系人锁矣。琅音郎。」杀副已下七十余人，遣使者上书谢。孝元帝以绝域不录，放其使者於县度，绝而不通。成帝时，复遣使献谢罪，汉欲遣使者报送其使，杜钦说大将军王凤曰：「前Y宾王阴末赴本汉所立，後卒畔逆。师古曰：「卒，终也。」夫德莫大於有国子民，罪莫大於执杀使者，所以不报恩，不惧诛者，自知绝远，兵不至也。有求则卑辞，无欲则娇曼，终不可怀服。凡中国所以为通厚蛮夷，惬快其求者，为壤比而为寇也。师古曰：「比，近也。为其土壤接近，能为寇也。惬音苦颊反，比音频寐反。」今县度之厄，非Y宾所能越也。其乡慕，不足以安西域；师古曰：「乡读曰向。」虽不附，不能危城郭。师古曰：「城郭，总谓西域诸国也。」前亲逆节，恶暴西域，师古曰：「暴谓章露也。」故绝而不通；今悔过来，而无亲属贵人，奉献者皆行贾贱人，欲通货市买，以献为名，故烦使者送至县度，恐失实见欺。凡遣使送客者，欲为防护寇害也。起皮山南，更不属汉之国四五，师古曰：「言经历不属汉者凡四五国也。更音工衡反。」斥候士百余人，五分夜击刀斗自守，师古曰：「夜有五更，故分而持之也。刀斗，解在李广传。」尚时为所侵盗。驴畜负粮，须诸国禀食，得以自赡。师古曰：「禀，给也。赡，足也。食读曰　。次下并同。」国或贫小不能食，或桀黠不肯给，拥疆汉之节，馁山谷之间，师古曰：「馁，饥也，音能贿反。」乞丐无所得，师古曰：「丐亦乞也，音工大反。」离一二旬则人畜弃捐旷野而不反。师古曰：「离亦历也。旷，空也。」又历大头痛、小头痛之山，赤土、身热之阪，令人身热无色，头痛呕吐，驴畜尽然。师古曰：「呕音一口反。」又有三池、盘石阪，道狭者尺六七寸，长者径三十里。临峥嵘不测之深，师古曰：「峥嵘，深险之貌也。峥音仕耕反。嵘音宏。」行者骑步相持，绳索相引，二千余里乃到县度。畜队，未半坑谷尽靡碎；师古曰：「队亦堕也。靡，散也。队音直类反。靡音縻。」人堕，势不得相收视。险阻危害，不可胜言。圣王分九州，制五服，师古曰：「九州：冀、兖、豫、青、徐、荆、扬、梁、雍也。五服：侯、甸、绥、要、荒。」务盛内，不求外。今遣使者承至尊之命，送蛮夷之贾，劳吏士之众，涉危难之路，罢弊所恃以事无用，师古曰：「罢读曰疲。所恃，谓中国之人也。无用，谓远方蛮夷之国。」非久长计也。使者业已受节，可至皮山而还。」师古曰：「言已立计遣之，不能即止，可至皮山也。」於是凤白从钦言。Y宾实利赏赐贾市，其使数年而壹至云。乌弋山离国，王去长安万二千二百里。不属都护。户口胜兵，大国也。东北至都护治所六十日行，东与Y宾、北与扑挑、西与犁y、条支接。师古曰：「扑音布木反。犁读与骊同。y音钜连反，又钜言反。」行可百余日，乃至条支。国临西海，暑湿，田稻。有大鸟，卵如瓮。师古曰：「瓮，汲水瓶也，音於龙反。」人众甚多，往往有小君长，安息役属之，以为外国。师古曰：「安息以条支为外国，如言蕃国也。」善眩。师古曰：「眩读与幻同，解在张骞传。」安息长老传闻条支有弱水、西王母。亦未尝见也。师古曰：「玄中记云『昆仑之弱水，鸿毛不能起』也。尔雅曰『觚竹、北户、西王母、日下，谓之四荒』也。」自条支乘水西行，可百余日，近日所入云。乌弋地暑热莽平，师古曰：「言有草莽而平坦也。一曰莽莽平野之貌。」其草木、畜产、五谷、果菜、食饮、宫室、市列、钱货、兵器、金珠之属皆与Y宾同，而有桃拔、师子、犀牛。孟康曰：「桃拔一名符拔，似鹿，长尾，一角者或为天鹿，（者）两角〔者〕或为辟邪。师子似虎，正黄有 
Y，尾端茸毛大如斗。」师古曰：「师子即尔雅所谓狻猊也。狻音酸。猊音倪。拔音步葛反。Y亦颊旁毛也，音而。茸音人庸反。」俗重妄杀。师古曰：「重，难也。言其仁爱不妄杀也。」其钱独文为人头。幕为骑马。以金银饰杖。师古曰：「杖谓所持兵器也，音直亮反。」绝远，汉使希至。自玉门、阳关出南道，历鄯善而南行，至乌弋山离，南道极矣。安息国，王治番兜城，苏林曰：「番音盘。」去长安万一千六百里。不属都护。北与康居、东与乌弋山离、西与条支接。土地风气，物类所有，民俗与乌弋、Y宾同。亦以银为钱，文独为王面，幕为夫人面。王死辄更铸钱。有大马爵。师古曰：「广志云『大爵，颈及膺身，蹄似橐驼，色苍，举头高八九尺，张翅丈余，食大麦』。」其属小大数百城，地方数千里，最大国也。临妫水，商贾车船行旁国。书革，旁行为书记。服虔曰：「横行为书记也。」师古曰：「今西方胡国及南方林邑之徒，书皆横行，不直下也。革为皮之不柔者。」武帝始遣使至安息，王令将将二万骑迎於东界。东界去王都数千里，行比至，过数十城，人民相属。师古曰：「属，联也，音之欲反。」因发使随汉使者来观汉地，以大鸟卵及犁y眩人献於汉，天子大说。师古曰：「说读曰悦。」安息东则大月氏。大月氏国，治监氏城，去长安万一千六百里。不属都护。户十万，口四十万，胜兵十万人。东至都护治所四千七百四十里，西至安息四十九日行，南与Y宾接。土地风气，物类所有，民俗钱货，与安息同。出一封橐驼。师古曰：「脊上有一封也，封言其隆高，若封土也。今俗呼为封牛。封音峰。」大月氏本行国也，随畜移徙，与匈奴同俗。控弦十余万，故疆轻匈奴。师古曰：「自恃其疆盛，而轻易匈奴也。」本居敦煌、祁连间，至冒顿单于攻破月氏，而老上单于杀月氏，以其头为饮器，月氏乃远去，过大宛，西击大夏而臣之，师古曰：「解在张骞传。」都妫水北为王庭。其余小众不能去者，保南山羌，号小月氏。大夏本无大君长，城邑往往置小长，民弱畏战，故月氏徙来，皆臣畜之，共禀汉使者。师古曰：「同受节度也。」有五　侯：师古曰：「　即翕字。」一曰休密　侯，治和墨城，去都护二千八百四十一里，去阳关七千八百二里；二曰双靡　侯，治双靡城，去都护三千七百四十一里，去阳关七千七百八十二里；三曰贵霜　侯，治护澡城，师古曰：「澡音藻。」师古曰：「Z音许乙反。」治薄茅城，去都护五千九百六十二里，去阳关八千二百二里；五曰高附　侯，治高附城，去都护六千四十一里，去阳关九千二百八十三里。凡五　侯，皆属大月氏。去都护五千九百四十里，去阳关七千九百八十二里；四曰Z顿　侯，康居国，王冬治乐越匿地。师古曰：「乐音来各反。」到卑阗城。师古曰：「阗音徒千反。」去长安万二千三百里。不属都护。至越匿地马行七日，至王夏所居蕃内九千一百四里。师古曰：「王每冬寒夏暑，则徙别居不一处。」户十二万，口六十万，胜兵十二万人。东至都护治所五千五百五十里。与大月氏同俗。东羁事匈奴。师古曰：「为匈奴所羁牵也。」宣帝时，匈奴乖乱，五单于并争，汉拥立呼韩邪单于，而郅支单于怨望，杀汉使者，西阻康居。师古曰：「依其险阻，以自保固也。」其後都护甘延寿、副校尉陈汤发戊已校尉西域诸国兵至康居，诛灭郅支单于，语在甘延寿、陈汤传。是岁，元帝建昭三年也。至成帝时，康居遣子侍汉，贡献，然自以绝远，独骄曼，不肯与诸国相望。都护郭舜数上言：「本匈奴盛时，非以兼有乌孙、康居故也；及其称臣妾，非以失二国也。汉虽皆受其质子，然三国内相输遗，交通如故，亦相候司，见便则发；合不能相亲信，离不能相臣役。以今言之，结配乌孙竟未有益，反为中国生事。然乌孙既结在前，今与匈奴俱称臣，义不可距。而康居骄黠，讫不肯拜使者。师古曰：「讫，竟也。」都护吏至其国，坐之乌孙诸使下，王及贵人先饮食已，乃饮淡都护吏，师古曰：「饮音於禁反，淡音徒滥反。」故为无所省以夸旁国。师古曰：「言故不省视汉使也。」以此度之，何故遣子入侍？其欲贾市为好，辞之诈也。匈奴百蛮大国，师古曰：「於百蛮之中，最大国也。」今事汉甚备，闻康居不拜，且使单于有自下之意，师古曰：「言单于见康居不事汉，以之为高，自以事汉为太卑，而欲改志也。」宜归其侍子，绝勿复使，师古曰：「不通使於其国也。」以章汉家不通无礼之国。敦煌、酒泉小郡及南道八国，给使者往来人马驴橐驼食，皆苦之。师古曰：「言二郡八国皆以此事为困苦。」空罢耗所过，送迎骄黠绝远之国。师古曰：「所过，所经过之处。骄黠谓唐居使也。罢读曰疲。耗音呼到反。」非至计也。」汉为其新通，重致远人，师古曰：「以此声名为重也。」终羁縻而未绝。其康居西北可二千里，有奄蔡国。控弦者十余万（大）〔人〕。与康居同俗。临大泽，无崖，盖北海云。
康居有小王五：一曰苏妆王，治苏妆城，师古曰：「妆音下戒反。」去都护五千七百七十六里，去阳关八千二十五里；二曰附墨王，治附墨城，去都护五千七百六十七里，去阳关八千二十五里；三曰窳匿王，师古曰：「窳音庾。」治窳匿城，去都护五千二百六十六里，去阳关七千五百二十五里；四曰Y王，治Y城，去都护六千二百九十六里，去阳关八千五百五十五里；五曰奥K王，师古曰：「奥音於六反。K音居言反。」治奥K城，去都护六千九百六里，去阳关八千三百五十五里。凡五王，属康居。大宛国，王治贵山城，去长安万二千（二）〔五〕百五十里。户六万，口三十万，胜兵六万人。副王，辅国王各一人。东至都护治所四千三十一里，北至康居卑阗城千五百一十里，西南至大月氏六百九十里。北与康居、南与大月氏接，土地风气物类民俗与大月氏、安息同。大宛左右以蒲陶为酒，富人藏酒至万余石，久者至数十岁不败。俗耆酒，马耆目宿。师古曰：「耆读曰嗜。」宛别邑七十余城，多善马。马汗血，言其先天马子也。（师古）〔孟康〕曰：「言大宛国有高山，其上有马不可得，因取五色母马置其下与集，生驹，皆汗血，因号曰天马子云。」张骞始为武帝言之，上遣使者持千金及金马，以请宛善马。宛王以汉绝远，大兵不能至，爱其宝马不肯与。汉使妄言，师古曰：「谓詈辱宛王。」宛遂攻杀汉使，取其财物。於是天子遣贰师将军李广利将兵前後十余万人伐宛，连四年。宛人斩其王毋寡首，献马三千匹，汉军乃还，语在张骞传。贰师既斩宛王，更立贵人素遇汉善者名昧蔡为宛王。师古曰：「昧音秣。蔡音千曷反。」後岁余，宛贵人以为昧蔡　，使我国遇屠，师古曰：「　，古谄字。」相与（兵）〔共〕杀昧蔡，立毋寡弟蝉封为王，遣子入侍，质於汉，汉因使使赂赐镇抚之。又发（数）〔使〕十余辈，抵宛西诸国师古曰：「抵，至也。」求（其）〔奇〕物，因风谕以（代）〔伐〕宛之威。师古曰：「风读曰讽。」宛王蝉封与汉约，岁献天马二匹。汉使采蒲陶、目宿种归。天子以天马多，又外国使来众，益种蒲陶、目宿离宫馆旁，极望焉。师古曰：「今北道诸州旧安定、北地之境往往有目宿者，皆汉时所种也。」自宛以西至安息国，虽颇异言，然大同，自相晓知也。其人皆深目，多须　。善贾市，争分铢。贵女子；女子所言，丈夫乃决正。其地（皆）〔无〕丝漆，不知铸铁器。及汉使亡卒降，教铸作它兵器。师古曰：「汉使至其国及有亡卒降其国者，皆教之也。」得汉黄白金，辄以为器，不用为币。自乌孙以西至安息，近匈奴。匈奴尝困月氏，师古曰：「困，苦也。」故匈奴使持单于一信到国，国传送食，师古曰：「言畏之甚也。食读曰　。」不敢留苦。师古曰：「不敢留连及困苦之也。」及至汉使，非出币物不得食，不市畜不得骑，所以然者，以远汉，而汉多财物，师古曰：「远音于万反。」故必市乃得所欲。及呼韩邪单于朝汉，後咸尊汉矣。桃槐国，王去长安万一千八十里。师古曰：「槐音回。」户七百，口五千，胜兵千人。休循国，王治鸟飞谷，在　岭西，去长安万二百一十里。户三百五十八，口千三十，胜兵四百八十人。东至都护治所三千一百二十一里，至捐毒衍敦谷二百六十里，西北至大宛国九百二十里，西至大月氏千六百一十里。民俗衣服类乌孙，因畜随水草，本故塞种也。
　
捐毒国，王治衍敦谷，去长安九千八百六十里。户三百八十，口千一百，胜兵五百人。东至都护治所二千八百六十一里。至疏勒。南与　领属，师古曰：「属，联也，音之欲反。」无人民。西上　领，则休循也。西北至大宛千三十里，北与乌孙接。衣服类乌孙，随水草，依　领，本塞种也。莎车国，王治莎车城，去长安九千九百五十里。户二千三百三十九，口万六千三百七十三，胜兵三千四十九人。辅国侯、左右将、左右骑君、备西夜君各一人，都尉二人，译长四人。东北至都护治所四千七百四十六里，西至疏勒五百六十里，西南至蒲犁七百四十里。有铁山，出青玉。
宣帝时，乌孙公主小子万年，莎车王爱之。莎车王无子死，死时万年在汉。莎车国人计欲自托於汉，又欲得乌孙心，即上书请万年为莎车王。汉许之，遣使者奚充国送万年。万年初立，暴恶，国人不说。师古曰：「说读曰悦。」莎车王弟呼屠徵杀万年，并杀汉使者，自立为王，约诸国背汉。会卫候冯奉世使送大宛客，即以便宜发诸国兵击杀之，更立它昆弟子为莎车王。还，拜奉世为光禄大夫。是岁，元康元年也。疏勒国，王治疏勒城，去长安九千三百五十里。户千五百一十，口万八千六百四十七，胜兵二千人。疏勒侯、击胡侯、辅国侯、都尉、左右将、左右骑君、左右译长各一人。东至都护治所二千二百一十里，南至莎车五百六十里。有市列，西当大月氏、大宛、康居道也。
　
尉头国，王治尉头谷，去长安八千六百五十里。户三百，口二千三百，胜兵八百人。左右都尉各一人，左右骑君各一人。东至都护治所千四百一十一里，南与疏勒接，山道不通，西至捐毒千三百一十四里，径道马行二日。田畜随水草，衣服类乌孙。
乌孙国，大昆弥治赤谷城，师古曰：「乌孙於西域诸戎其形最异。今之胡人青眼、赤须，状类弥猴者，本其种也。」去长安八千九百里。户十二万，口六十三万，胜兵十八万八千八百人。相，大禄，左右大将二人，侯三人，大将、都尉各一人，大监二人，大吏一人，舍中大吏二人，骑君一人。东至都护治所千七百二十一里，西至康居蕃内地五千里。地莽平。多雨，寒。山多松选Ｊ古曰：「莽平谓有草莽而平坦也。一曰莽莽平野之貌。眩木名，其心似松，音武元反。」不田作种树，师古曰：「树，植也。」随畜逐水草，与匈奴同俗。国多马，富人至四五千匹。民刚恶，贪（狠）〔狼〕无信，多寇盗，最为疆国。故服匈奴，师古曰：「故谓旧时也。服，属於匈奴也。」後盛大，取羁属，不肯往朝会。师古曰：「言才羁縻属之而已。」东与匈奴、西北与康居、西与大宛、南与城郭诸国相接。本塞地也，大月氏西破走塞王，塞王南越县度，大月氏居其地。後乌孙昆莫击破大月氏，大月氏徙西臣大夏，而乌孙昆莫居之，故乌孙民有塞种、大月氏种云。始张骞言乌孙本与大月氏共在敦煌间，今乌孙虽疆大，可厚赂招，令东居故地，妻以公主，与为昆弟，以制匈奴。语在张骞传。武帝即位，令骞赍金币往。昆莫见骞如单于礼，师古曰：「昆莫自比於单于。」骞大惭，谓曰：「天子致赐，王不拜，则还赐。」师古曰：「还赐，谓将赐物还归汉也。」昆莫起拜，其它如故。初，昆莫有十余子，中子大禄疆，善将，师古曰：「言其材力优疆，能为将。」将众万余骑别居。大禄兄太子，太子有子曰岑陬。师古曰：「岑音仕林反。陬音子侯反。」太子蚤死，师古曰：「蚤，古早字。」谓昆莫曰：「必以岑陬为太子。」昆莫哀许之。大禄怒，乃收其昆弟，将众畔，谋攻岑陬。昆莫与岑陬万余骑，令别居，昆莫亦自有万余骑以自备。国分为三，大总羁属昆莫。骞既致赐，谕指曰：「乌孙能东居故地，则汉遣公主为夫人，结为昆弟，共距匈奴，不足破也。」乌孙远汉，未知其大小，师古曰：「远音于万反。」又近匈奴，服属日久，其大臣皆不欲徙。昆莫年老国分，不能专制，乃发使送骞，因献马数十匹报谢。其使见汉人众富厚，归其国，其国後乃益重汉。匈奴闻其与汉通，怒欲击之。又汉使乌孙，乃出其南，抵大宛、月氏，相属不绝。师古曰：「抵，至也。属音之欲反。」乌孙於是恐，使使献马，愿得尚汉公主，为昆弟。天子问群臣，议许，曰：「必先内聘，然後遣女。」乌孙以马千匹聘。师古曰：「入聘财。」汉元封中，遣江都王建女细君为公主，以妻焉。赐乘舆服御物，为备官属宦官侍御数百人，赠送甚盛。乌孙昆莫以为右夫人。匈奴亦遣女妻昆莫，昆莫以为左夫人。公主至其国，自治宫室居，岁时一再与昆莫会，置酒饮食，以币帛赐王左右贵人。昆莫年老，语言不通，公主悲愁，自为作歌曰：「吾家嫁我兮天一方，远托异国兮乌孙王。穹庐为室兮旃为墙，以肉为食兮酪为浆。师古曰：「食谓饭，音　。」居常土思兮心内伤，师古曰：「土思，谓忧思而怀本土。」愿为黄鹄兮归故乡。」师古曰：「鹄音下督反。」天子闻而怜之，间岁遣使者持帷帐锦绣给遗焉。师古曰：「间岁者，谓每隔一岁而往也。」昆莫年老，欲使其孙岑陬尚公主。公主不听，上书言状，天子报曰：「从其国俗，欲与乌孙共灭胡。」岑陬遂妻公主。昆莫死，岑陬代立。岑陬者，官号也，名军须靡。昆莫，王号也，名猎骄靡。後书「昆弥」云。师古曰：「昆莫本是王号，而其人名猎骄靡，故书云昆弥。昆取昆莫，弥取骄靡。弥、靡音有轻重耳，盖本一也。後遂以昆弥为其王号也。」岑陬尚江都公主，生一女少夫。师古曰：「名少夫。」公主死，汉复以楚王戊之孙解忧为公主，妻岑陬。岑陬胡妇子泥靡尚小，岑陬且死，以国与季父大禄子翁归靡，曰：「泥靡大，以国归之。」翁归靡既立，号肥王，复尚楚主解忧，生三男两女：长男曰元贵靡；次曰万年，为莎车王；次曰大乐，为左大将；长女弟史为龟兹王绛宾妻；小女素光为若呼　侯妻。师古曰：「弟史、素光皆女名。」昭帝时，公主上书，言「匈奴发骑田车师，车师与匈奴为一，共侵乌孙，唯天子幸救之！」汉养士马，议欲击匈奴。会昭帝崩，宣帝初即位，公主及昆弥皆遣使上书，言「匈奴复连发大兵侵击乌孙，取车延、恶师地，收人民去，使使谓乌孙趣持公主来，师古曰：「趣读曰促。」欲隔绝汉。昆弥愿发国半精兵，自给人马五万骑，尽力击匈奴。唯天子出兵以救公主、昆弥。」汉兵大发十五万骑，五将军分道并出。语在匈奴传。遣校尉常惠使持节护乌孙兵，昆弥自将　侯以下五万骑从西方入，至右谷蠡王庭，获单于父行及嫂、居次、名王、犁污都尉、千长、骑将以下四万级，马牛羊驴橐驼七十余万头，乌孙皆自取所虏获。还，封惠为长罗侯。是岁，本始三年也。汉遣惠持金币赐乌孙贵人有功者。元康二年，乌孙昆弥因惠上书：「愿以汉外孙元贵靡为嗣，得令复尚汉公主，结婚重亲，畔绝匈奴，愿聘马　各千匹。」诏下公卿议，大鸿胪萧望之以为「乌孙绝域，变故难保，不可许。」上美乌孙新立大功，又重绝故业，师古曰：「重，难也。故业，谓先与乌孙婚亲也。」遣使者至乌孙，先迎取聘。昆弥及太子、左右大将、都尉皆遣使，凡三百余人，入汉迎取少主。上乃以乌孙主解忧弟子相夫为公主，置官属侍御百余人，舍上林中，学乌孙言。师古曰：「舍，止也。」天子自临平乐观，会匈奴使者、外国君长大角抵，设乐而遣之。使长（卢）〔罗〕侯光禄大夫惠为副，凡持节者四人，送少主至敦煌。未出塞，闻乌孙昆弥翁归靡死，乌孙贵人共从本约，立岑陬子泥靡代为昆弥，号狂王。惠上书：「愿留少主敦煌，惠驰至乌孙责让不立元贵靡为昆弥，还迎少主。」事下公卿，望之复以为「乌孙持两端，难约结。前公主在乌孙四十余年，恩爱不亲密，边竟未得安，师古曰：「竟读曰境。」此已事之验也。今少主以元贵靡不立而还，信无负於夷狄，中国之福也。少主不止，繇役将兴，其原起此。」天子从之，徵还少主。狂王复尚楚主解忧，生一男鸱靡，不与主和，又暴恶失众。汉使卫司马魏和意、副候任昌送侍子，公主言狂王为乌孙所患苦，易诛也。遂谋置酒会，罢，使士拔剑击之。剑旁下，师古曰：「不正下（之）。」狂王伤，上马驰去。其子细沈瘦师古曰：「瘦音搜。」会兵围和意、昌及公主於赤谷城。数月，都护郑吉发诸国兵救之，乃解去。汉遣中郎将张遵持医药治狂王，赐金二十斤，采缯。因收和意、昌系琐，从尉犁槛车至长安，斩之。车骑将军长史张翁留验公主与使者谋杀狂王状，主不服，叩头谢，张翁壑魍仿铑骸Ｊ古曰：「郏持其头，音材兀反。」主上书，翁还，坐死。副使季都别将医养视狂王，狂王从十余骑送之。都还，坐知狂王当诛，见便不发，下蚕室。初，肥王翁归靡胡妇子乌就屠，狂王伤时惊，与诸　侯俱去，居北山中，扬言母家匈奴兵来，故众归之。後逐袭杀狂王，自立为昆弥。汉遣破羌将军辛武贤将兵万五千人至敦煌，遣使者案行表，穿卑L侯井以西，孟康曰：「大井六通渠也，下泉流涌出，在白龙堆东土山下。」欲通渠转谷，积居庐仓以讨之。初，楚主侍者冯皇古曰：「音了。徽撸慧也，故以为名。」能史书，习事，尝持汉节为公主使，行赏赐於城郭诸国，敬信之，号曰冯夫人。为乌孙右大将妻，右大将与乌就屠相爱，都护郑吉使冯夫人说乌就屠，以汉兵方出，必见灭，不如降。乌就屠恐，曰：「愿得小号。」宣帝徵冯夫人，自问状。遣谒者竺次、期门甘廷寿为副，送冯夫人。冯夫人锦车持节，服虔曰：「锦车，以锦衣车也。」诏（焉）乌就屠诣长罗侯赤谷城，立元贵靡为大昆弥，乌就屠为小昆弥，皆赐印绶。破羌将军不出塞还。後乌就屠不尽归诸　侯民众，汉复遣长罗侯惠将三校屯赤谷，因为分别其人民地界，大昆弥户六万余，小昆弥户四万余，然众心皆附小昆弥。元贵靡、鸱靡皆病死，公主上书言年老土思，愿得归骸骨，葬汉地。天子闵而迎之，公主与乌孙男女三人俱来至京师。是岁，甘露三年也。时年且七十，赐以公主田宅奴婢，奉养甚厚，朝见仪比公主。後二岁卒，三孙因留守坟墓云。
元贵靡子星靡代为大昆弥，弱，师古曰：「言其尚幼少。」冯夫人上书，愿使乌孙镇抚星（弥）〔靡〕。汉遣之，卒百人送（乌孙）焉。都护韩宣奏，乌孙大吏、大禄、大监皆可以赐金印紫绶，以尊辅大昆弥，汉许之。後都护韩宣复奏，星靡怯弱，可免，更以季父左大将乐代为昆弥，汉不许。後段会宗为都护，招还亡畔，安定之。师古曰：「有人众亡畔者，皆招而还之，故安定也。」星靡死，子雌栗靡代。小昆弥乌就屠死，子拊离代立，师古曰：「拊读与抚同。」为弟日贰所杀。汉遣使者立拊离子安日为小昆弥。日贰亡，阻康居。汉徙己校屯姑墨，师古曰：「有戊己两校兵，此直徙己校也。」欲候便讨焉。安日使贵人姑莫匿等三人诈亡从日贰，刺杀之。师古曰：「诈畔亡而投之，因得以刺杀。」都护廉褒赐姑莫匿等金人二十斤，缯三百匹。後安日为降民所杀，汉立其弟末振将代。时大昆弥雌栗靡健，　侯皆畏服之，告民牧马畜无使入牧，师古曰：「勿入昆弥牧中，恐其相扰也。」国中大安和翁归靡时。师古曰：「胜於翁归靡时也。」小昆（靡）〔弥〕末振将恐为所并，使贵人乌日领诈降刺杀雌栗靡。汉欲以兵讨之而未能，遣中郎将段会宗持金币与都护图方略，立雌栗靡季父公主孙伊秩靡为大昆弥。汉没入小昆弥侍子在京师者。久之，大昆弥　侯难栖杀末振将，末振将兄安日子安犁莠代为小昆弥。师古曰：「末振将之兄名安日，安日之子名安犁靡。」汉恨不自（责）诛末振将，复使段会宗即斩其太子番丘。师古曰：「番音盘。」还，赐爵关内侯。是岁，元延二年也。会宗以　侯难栖杀末振将，虽不指为汉，合於讨贼，奏以为坚守都尉。责大禄、大吏、大监以雌栗靡见杀状，夺金印紫绶，更与铜墨云。末振将弟卑爰F师古曰：「F音竹二反。」本共谋杀大昆弥，将众八万余口北附康居，谋欲藉兵师古曰：「藉，借也。」兼并两昆弥。两昆弥畏之，亲倚都护。师古曰：「倚，依附也，音於绮反。」哀帝元寿二年，大昆弥伊秩靡与单于并入朝，汉以为荣。至元始中，卑爰F杀乌日领以自效，汉封为归义侯。两昆弥皆弱，卑爰F侵陵，都护孙建袭杀之。自乌孙分立两昆弥後，汉用忧劳，且无宁岁。师古曰：「言或镇抚，或威制之，故多事也。」姑墨国，王治南城，去长安八千一百五十里。户三千五百，口二万四千五百，胜兵四千五百人。姑墨侯、辅国侯、都尉、左右将、左右骑君各一人，译长二人。东至都护治所（一）〔二〕千二十一里，南至（於）〔于〕阗马行十五日，北与乌孙接。出铜、铁、雌黄。东通龟兹六百七十里。王莽时，姑墨王丞杀温宿王，并其国。
　
温宿国，王治温宿城，师古曰：「今雍州醴泉县北有山名温宿岭者，本因汉时得温宿国人令居此地田牧，因以为名。」去长安八千三百五十里。户二千二百，口八千四百，胜兵千五百人。辅国侯、左右将、左右都尉、左右骑君、译长各二人。东至都护治所二千三百八十里，西至尉头三百里，北至乌孙赤谷六百一十里。土地物类所有与鄯善诸国同。东通姑墨二百七十里。龟兹国，王治延城，去长安七千四百八十里。户六千九百七十，口八万一千三百一十七，胜兵二万一千七十六人。大都尉丞、辅国侯、安国侯、击胡侯、却胡都尉、击车师都尉、左右将、左右都尉、左右骑君、左右力辅君各一人，东西南北部千长各二人，却胡君三人，译长四人。南与精绝、东南与且末、西南与f弥、北与乌孙、西与姑墨接。师古曰：「f音乌。」能铸冶，有铅。东至都护治所乌垒城三百五十里。乌垒，户百一十，口千二百，胜兵三百人。城都尉、译长各一人。与都护同治。其南三百三十里至渠犁。
　
渠犁，城都尉一人，户百三十，口千四百八十，胜兵百五十人。东北与尉犁、东南与且末、南与精绝接。西有河，至龟兹五百八十里。
自武帝初通西域，置校尉，屯田渠犁。是时军旅连出，师行三十二年，海内虚耗。征和中，贰师将军李广利以军降匈奴。上既悔远征伐，而搜粟都尉桑弘羊与丞相御史奏言：「故轮台（以）东捷枝、渠犁皆故国，地广，饶水草，有溉田五千顷以上，处温和，田美，可益通沟渠，种五谷，与中国同时孰。其旁国少锥刀，贵黄金采缯，可以易谷食，宜给足不（可）乏。师古曰：「言以锥刀及黄金彩缯与此旁国易谷食，可以给田卒，不忧乏粮也。」臣愚以为可遣屯田卒诣故轮台以东，置校尉三人分护，各举图地形，通利沟渠，务使以时益种五谷。师古曰：「益，多也。」张掖、酒泉遣骑假司马为斥候，属校尉，事有便宜，因骑置以闻。师古曰：「骑置即今之驿马也。」田一岁，有积谷，募民壮健有累重敢徙者诣田所，师古曰：「累重谓妻子家属也。累音力瑞反。重音直用反。」就畜积为本业，师古曰：「畜读曰蓄。」益垦溉田，稍筑列亭，连城而西，以威西国，辅乌孙，为便。臣谨遣徵事臣昌分部行边，师古曰：「分音扶问反。行音下更反。」严敕太守都尉明烽火，选士马，谨斥候，蓄茭草。愿陛下遣使使西国，以安其意。臣昧死请。」上乃下诏，深陈既往之悔，曰：「前有司奏，欲益民赋三十助边用，师古曰：「三十者，每口转增三十钱也。」是重困老弱孤独也。师古曰：「重音直用反。」而今又请遣卒田轮台。轮台西於车师千余里，前开陵侯击车师时，晋灼曰：「开陵侯，匈奴介和王来降者。」危须、尉犁、楼兰六国子弟在京师者皆先归，发畜食迎汉军，师古日：「畜谓马牛羊等也。」又自发兵，凡数万人，王各自将，共围车师，降其王。诸国兵便罢，力不能复至道上食汉军。师古曰：「食读曰　。」汉军破城，食至多，然士自载不足以竟师，师古曰：「士虽各自载粮，而在道已尽。至於归涂，尚苦乏食不足，不能终师旅之事也。」疆者尽食畜产，羸者道死数千人。朕发酒泉驴橐驼负食，出玉门迎军。吏卒起张掖，不甚远，然尚斯留甚众。师古曰：「斯留，言其前後离斯，不相逮及也。斯音斯。」曩者，朕之不明，以军候弘上书言『匈奴缚马前後足，置城下，驰言「秦人，我丐若马」』，师古曰：「谓中国人为秦人，习故言也。丐，乞与也。若，汝也。乞音气。」又汉使者久留不还，故兴（师）遣贰师将军，师古曰：「与军而遣之。」欲以为使者威重也。古者卿大夫与谋，师古曰：「与读曰豫。」参以蓍龟，不吉不行。师古曰：「谓共卿大夫谋事，尚不专决，犹杂问蓍龟也。」乃者以缚马书遍视丞相御史二千石诸大夫郎为文学者，师古曰：「视读曰示。为文学，谓学经书之人。」乃至郡属国都尉成忠、赵破奴等，皆以『虏自缚其马，不祥甚哉！』或以为『欲以见疆，师古曰：「见，显示。」夫不足者视人有余。』师古曰：「言其夸张也。视亦读曰示。」易之，卦得大过，爻在九五，孟康曰：「其繇曰『枯杨生华』，象曰『枯杨生华，何可久也！』谓匈奴破不久也。」匈奴困败。公车方士、太史治星望气，及太卜龟蓍，皆以为吉，匈奴必破，时不可再得也。师古曰：「今便利之时，後不可再得也。」又曰『北伐行将，於　山必克。』师古曰：「行将谓遣将率行也。　山，山名也。　，古釜字。」卦诸将，贰师最吉。师古曰：「上遣诸将，而於卦中贰师最吉也。」故朕亲发贰师下　山，诏之必毋深入。今计谋卦兆皆反缪。师古曰：「言不效也。缪，妄也。」重合侯（毋）〔得〕虏侯者，言『闻汉军当来，匈奴使巫埋羊牛所出诸道及水上以诅军。师古曰：「於军所行之道及水上埋牛羊。」单于遗天子马裘，常使巫祝之。缚马者，诅军事也。』又卜『汉军一将不吉』。匈奴常言『汉极大，然不能饥渴，师古曰：「能音耐。」失一狼，走千羊。』乃者贰师败，军士死略离散，师古曰：「言死及被虏略，并自离散也。」悲痛常在朕心。今请远田轮台，欲起亭隧，师古曰：「隧者，依深险之处开通行道也。」是扰劳天下，非所以优民也。今朕不忍闻。大鸿胪等又议，欲募囚徒送匈奴使者，明封侯之赏以报忿，五伯所弗能为也。师古曰：「伯读曰霸。五霸尚耻不为，况今大汉也。」且匈奴得汉降者，常提掖搜索，问以所闻。师古曰：「搜索者，恐其或私赍文书也。」今边塞未正，阑出不禁，障候长吏使卒猎兽，以皮肉为利，卒苦而烽火乏，失亦上集不得，师古曰：「言边塞有阑出逃亡之人，而（止）〔主〕者不禁。又长吏利於皮肉，多使障候之卒猎兽，故令烽火有乏。又其人劳苦，因致奔亡，凡有此失。皆不集於所（亡）〔上〕文书。」後降者来，若捕生口虏，乃知之。师古曰：「既不上书，所以当时不知，至有降者来，及捕生口，或虏得匈奴人言之，乃知此事。」当今务在禁苛暴，止擅赋，力本农，修马复令，孟康曰：「先是令长吏各以秩养马，亭有牝马，民养马皆复不事。後马多绝乏，至此复修之也。」师古曰：「此说非也。马复，因养马以免徭赋也。复音方目反。」以补缺，毋乏武备而已。郡国二千石各上进畜马方略补边状，与计对。」师古曰：「与上计者同来赴对也。」由是不复出军。而封丞相车千秋为富民侯，以明休息，思富养民也。初，贰师将军李广利击大宛，还过f弥，f弥遣太子赖丹为质於龟兹。广利责龟兹曰：「外国皆臣属於汉，龟兹何以得受f弥质？」即将赖丹入至京师。昭帝乃用桑弘羊前议，以f弥太子赖丹为校尉将军，田轮台，轮台与渠犁地皆相连也。龟兹贵人姑翼谓其王曰：「赖丹本臣属吾国，今佩汉印绶来，迫吾国而田，必为害。」王即杀赖丹，而上书谢汉，汉未能征。
宣帝时，长罗侯常惠使乌孙还，便宜发诸国兵，师古曰：「以便宜擅发兵也。」合五万人攻龟兹，责以前杀校尉赖丹。龟兹王谢曰：「乃我先王时为贵人姑翼所误，我无罪。」执姑翼诣惠，惠斩之。时乌孙公主遣女来至京师学鼓琴，汉遣侍郎乐奉送主女，过龟兹。龟兹前遣人至乌孙求公主女，未还。会女过龟兹，龟兹王留不遣，复使使报公主，主许之。後公主上书，愿令女比宗室入朝，而龟兹王绛宾亦爱其夫人，上书言得尚汉外孙为昆弟，愿与公主女俱入朝。元康元年，逐来朝贺。王及夫人皆赐印绶。夫人号称公主，赐以车骑旗鼓，歌吹数十人，绮绣杂缯琦珍凡数千万。师古曰：「琦音奇。」留且一年，厚赠送之。後数来朝贺，乐汉衣服制度，归其国，治宫室，作徼道周卫，出入传呼，撞钟鼓，如汉家仪。外国胡人皆曰：「驴非驴，马非马，若龟兹王，所谓　也。」绛宾死，其子丞德自谓汉外孙，成、哀帝时往来尤数，汉遇之亦甚亲密。东通尉犁六百五十里。
　
尉犁国，王治尉犁城，去长安六千七百五十里。户千二百，口九千六百，胜兵二千人。尉犁侯、安世侯、左右将、左右都尉、击胡君各一人，译长二人。西至都护治所三百里，南与鄯善、且末接。
　
危须国，王治危须城，去长安七千二百九十里。户七百，口四千九百，胜兵二千人。击胡侯、击胡都尉、左右将、左右都尉、左右骑君、击胡君、译长各一人。西至都护治所五百里，至焉耆百里。
　
焉耆国，王治员渠城，师古曰：「员音于权反。」去长安七千三百里。户四千，口三万二千一百，胜兵六千人。击胡侯、却胡侯、辅国侯、左右将、左右都尉、击胡左右君、击车师君、归义车师君各一人，击胡都尉、击胡君各二人，译长三人。西南至都护治所四百里，南至尉犁百里，北与乌孙接。近海水多鱼。乌贪訾离国，王治于娄谷，去长安万三百三十里。户四十一，口二百三十一，胜兵五十七人。辅国侯、左右都尉各一人。东与单桓、南与且弥、西与乌孙接。师古曰：「且音子余反。」卑陆国，王治天山东乾当国，师古曰：「乾音干。」去长安八千六百八十里。户二百二十七，口千三百八十七，胜兵四百二十二人。辅国侯、左右将、左右都尉、左右译长各一人。西南至都护治所千二百八十七里。卑陆後国，王治番渠类谷，师古曰：「番音盘。」去长安八千七百一十里。户四百六十二，口千一百三十七，胜兵三百五十人。辅国侯、都尉、译长各一人，将二人。东与郁立师、北与匈奴、西与劫国、南与车师接。郁立师国，王治内咄谷，师古曰：「咄音丁忽反。」去长安八千八百三十里。户百九十，口千四百四十五，胜兵三百三十一人。辅国侯、左右都尉、译长各一人。东与车师後城长、西与卑陆、北与匈奴接。单桓国，王治单桓城，去长安八千八百七十里。户二十七，口百九十四，胜兵四十五人。辅国侯、将、左右都尉、译长各一人。
　
蒲类国，王治天山西疏榆谷，去长安八千三百六十里。户三百二十五，口二千三十二，胜兵七百九十九人。辅国侯、左右将、左右都尉各一人。西南至都护治所千三百八十七里。
　
蒲类後国，王去长安八千六百三十里。户百，口千七十，胜兵三百三十四人。辅国侯、将、左右都尉、译长各一人。
　
西且弥国，王治天山东于大谷，师古曰：「且音子余反。」去长安八千六百七十里。户三百三十二，口千九百二十六，胜兵七百三十八人。西且弥侯、左右将、左右骑君各一人。西南至都护治所千四百八十七里。东且弥国，王治天山东兑虚谷，去长安八千二百五十里。户百九十一，口千九百四十八，胜兵五百七十二人。东且弥侯、左右都尉各一人。西南至都护治所千五百八十七里。
　
劫国，王治天山东丹渠谷，去长安八千五百七十里。户九十九，口五百，胜兵百一十五人。辅国侯、都尉、译长各一人。西南至都护治所千四百八十七里。
　
狐胡国，王治车师柳谷，去长安八千二百里。户五十五，口二百六十四，胜兵四十五人。辅国侯、左右都尉各一人。西至都护治所千一百四十七里，至焉耆七百七十里。
　
山国，王去长安七千一百七十里。师古曰：「常在山下居，不为城治也。」户四百五十，口五千，胜兵千人。辅国侯、左右将、左右都尉、译长各一人。西至尉犁二百四十里，西北至焉耆百六十里，西至危须二百六十里，东南与鄯善、且末接。山出铁，民山居，寄田籴谷於焉耆、危须。车师前国，王治交河城。河水分流绕城下，故号交河。去长安八千一百五十里。户七百，口六千五十，胜兵千八百六十五人。辅国侯、安国侯、左右将、都尉、归汉都尉、车师君、通善君、乡善君各一人，师古曰：「乡读曰向。」译长二人。西南至都护治所千八百七里，至焉耆八百三十五里。车师後（王）国，〔王〕治务涂谷，去长安八千九百五十里。户五百九十五，口四千七百七十四，胜兵千八百九十人。击胡侯、左右将、左右都尉、道民君、译长各一人。师古曰：「道读曰导。」西南至都护治所千二百三十七里。车师都尉国，户四十，口三百三十三，胜兵八十四人。
车师後城长国，户百五十四，口九百六十，胜兵二百六十人。
武帝天汉二年，以匈奴降者介和王为开陵侯，将楼兰国兵始击车师，匈奴遣右贤王将数万骑救之，汉兵不利，引去。征和四年，遣重合侯马通将四万骑击匈奴，道过车师北，复遣开陵侯将楼兰、尉犁、危须凡六国兵别击车师，勿令得遮重合侯。诸国兵共围车师，车师王降服，臣属汉。
昭帝时，匈奴复使四千骑田车师。宣帝即位，遣五将将兵击匈奴，师古曰：「谓本始二年御史大夫田广明为祁连将军，後将军赵充国为蒲类将军，云中太守田顺为武牙将军，及度辽将军范明友、前将军韩增，凡五将也。」车师田者惊去，车师复通於汉。匈奴怒，召其太子军宿，欲以为质。军宿，焉耆外孙，不欲质匈奴，亡走焉耆。车师王更立子乌贵为太子。及乌贵立为王，与匈奴结婚姻，教匈奴遮汉道通乌孙者。地节二年，汉遣侍郎郑吉、校尉司马喜师古曰：「喜音许吏反。」将免刑罪人田渠犁，积谷，欲以攻车师。至秋收谷，吉、喜发城郭诸国兵万余人，自与所将田士千五百人共击车师，攻交河城，破之。王尚在其北石城中，未得，会军食尽，吉等且罢兵，归渠犁田。（秋收）〔收秋〕毕，复发兵攻车师王於石城。王闻汉兵且至，北走匈奴求救，匈奴未为发兵。王来还，与贵人苏犹议欲降汉，恐不见信。苏犹教王击匈奴边国小蒲类，斩首，略其人民，以降吉。车师旁小金附国随汉军後盗车师，车师王复自请击破金附。匈奴闻车师降汉，发兵攻车师，吉、喜引兵北逢之，匈奴不敢前。吉、喜即留一候与卒二十人留守王，吉等引兵归渠犁。车师王恐匈奴兵复至而见杀也，乃轻骑奔乌孙，吉即迎其妻子置渠犁。东奏事，至酒泉，有诏还田渠犁及车师，益积谷以安西国，侵匈奴。吉还，传送车师王妻子诣长安，赏赐甚厚，每朝会四夷，常尊显以示之。於是吉始使吏卒三百人别田车师。得降者言，单于大臣皆曰「车师地肥美，近匈奴，使汉得之，多田积谷，必害人国，不可不争也。」果遣骑来击田者，吉乃与校尉尽将渠犁田士千五百人往田，匈奴复益遣骑来，汉田卒少不能当，保车师城中。匈奴将即其城下谓吉曰：师古曰：「即，就也。」「单于必争此地，不可田也。」围城数日乃解。後常数千骑往来守车师，吉上书言：「车师去渠犁千余里，间以河山，师古曰：「间，隔也，音居苋反。」北近匈奴，汉兵在渠犁者势不能相救，愿益田卒。」公卿议以为道远烦费，可且罢车师田者。诏遣长罗侯师古曰：「常惠也。」将张掖、酒泉骑出车师北千余里，扬威武车师旁。胡骑引去，吉乃得出，归渠犁，凡三校尉屯田。车师王之走乌孙也，乌孙留不遣，遣使上书，愿留车师王，备国有急，可从西道以击匈奴。汉许之。於是汉召故车师太子军宿在焉耆者，立以为王，尽徙车师国民令居渠犁，遂以车师故地与匈奴。车师王得近汉田官，与匈奴绝，亦安乐亲汉。後汉使侍郎殷广德责乌孙，求车师王乌（孙）贵，将诣阙，师古曰：「乌孙遣其将之贵者入汉朝。」赐第与其妻子居。是岁，元康四年也。其後置戊己校尉屯田，居车师故地。元始中，车师後王国有新道，出五船北，通玉门关，往来差近，戊己校尉徐普欲开以省道里半，避白龙堆之厄。车师後王姑句师古曰：「句音钩。」以道当为拄置，师古曰：「拄者，支拄也。言有所置立，而支拄於己，故心不便也。拄音竹羽反，又音竹具反。其字从手，而读之者或不晓，以拄为梁柱之柱，及分破其句，言置柱於心，皆失之矣。」心不便也。地又颇与匈奴南将军地接，普欲分明其界然後奏之，召姑句使证之，不肯，系之。姑句数以牛羊赇吏，求出不得。姑句家矛端生火，其妻股紫陬师古曰：「陬音子侯反。」谓姑句曰：「矛端生火，此兵气也，利以用兵。前车师前王为都护司马所杀，今久系必死，不如降匈奴。」即驰突出高昌壁，入匈奴。又去胡来王唐兜，国比大种赤水羌，师古曰：「比，近也，音频寐反。」数相寇，不胜，告急都护。都护但钦不以时救助，唐兜困急，怨钦，东守玉门关。玉门关不内，即将妻子人民千余人亡降匈奴。匈奴受之，而遣使上书言状。是时，新都侯王莽秉政，遣中郎将王昌等使匈奴，告单于西域内属，不当得受。单于谢罪，执二王以付使者。莽使中郎王萌待西域恶都奴界上逢受。师古曰：「逢受谓先至待之，逢见即受取也。」单于遣使送，因请其罪。师古曰：「请免其罪也。」使者以闻，莽不听，诏下会西域诸国王，陈军斩姑句、唐兜以示之。至莽篡位，建国二年，以广新公甄丰为右伯，当出西域。车师後王须置离闻之，与其右将股L、左将尸泥支谋曰：师古曰：「L音丁奚反。」「闻甄公为西域太伯，当出，故事给使者牛羊谷刍茭，导译，前五威将过，所给使尚未能备。今太伯复出，国益贫，恐不能称。」师古曰：「不副所求也。」欲亡入匈奴。戊己校尉刀护闻之，师古曰：「刀音雕。」召置离验问，辞服，乃械致都护但钦在所埒娄城。师古曰：「埒娄，城名。埒音劣。娄音楼。」置离人民知其不还，皆哭而送之。至，钦则斩置离。置离兄辅国侯狐兰支将置离众二千余人，驱畜产，举国亡降匈奴。师古曰：「尽率一国之众也。」是时，莽易单于玺，单于恨怒，遂受狐兰支降，遣兵与共寇击车师，杀後城长，伤都护司马，及狐兰兵复还入匈奴。时戊己校尉刀护病，遣史陈良屯桓且谷备匈奴寇，师古曰：「且音子余反。」史终带取粮食，司马丞韩玄领诸壁，右曲候任商领诸垒，相与谋曰：「西域诸国颇背叛，匈奴欲大侵，要死。可杀校尉，将人众降匈奴。」如淳曰：「言匈奴来侵，会当死耳，可降匈奴也。」师古曰：「要音一妙反。」即将数千骑至校尉府，胁诸亭令燔积薪，师古曰：「示为烽火也。」分告诸壁曰：「匈奴十万骑来入，吏士皆持兵，後者斩！」得三（百四）〔四百〕人，去校尉府数里止，晨火　。师古曰：「古然字。」校尉开门击鼓收吏士，良等随入，遂杀校尉刀护及子男四人、诸昆弟子男，独遗妇女小儿。师古曰：「遗，留置不杀也。」止留戊己校尉城，遣人与匈奴南将军相闻，南将军以二千骑迎良等。良等尽胁略戊己校尉吏士男女二千余人入匈奴。单于以良、带为乌贲都尉。师古曰：「贲音奔。」後三岁，单于死，弟乌t单于咸立，师古曰：「t音力追反。」复与莽和亲。莽遣使者多赍金币赂单于，购求陈良、终带等。单于尽收四人及手杀刀护者芝音妻子以下二十七人，皆械槛车付使者。到长安，莽皆烧杀之。其後莽复欺诈单于，和亲遂绝。匈奴大击北边，而西域亦瓦解。焉耆国近匈奴，先叛，杀都护但钦，莽不能讨。天凤（二）〔三〕年，乃遣五威将王骏、西域都护李崇将戊己校尉出西域，诸国皆郊迎，送兵谷。焉耆诈降而聚兵自备。骏等将莎车、龟兹兵七千余人，分为数部入焉耆，焉耆伏兵要遮骏。及姑墨、尉犁、危须国兵为反间，还共袭击骏等，皆杀之。唯戊己校尉郭钦别将兵，後至焉耆。焉耆兵未还，钦击杀其老弱，引兵还。莽封钦为胡子。邓展曰：「音衫。」师古曰：「，绝也，音子小反。字本作ぃ转写误耳。」李崇收余士，还保龟兹。数年莽死，崇遂没，西域因绝。最凡国五十。自译长、城长、君、监、吏、大禄、百长、千长、都尉、且渠、当户、将、相至侯、王，皆佩汉印绶，凡三百七十六人。而康居、大月氏、安息、Y宾、乌弋之属，皆以绝远不在数中，其来贡献则相与报，不督录总领也。
　
赞曰：孝武之世，图制匈奴，患其兼从西国，结党南羌，师古曰：「图，谋也。从音子容反。」乃表河（曲）〔西〕，列（西）〔四〕郡，开玉门，通西域，以断匈奴右臂，隔绝南羌、月氏。单于失援，由是远遁，而幕南无王庭。遭值文、景玄默，养民五世，天下殷富，财力有余，士马疆盛。故能睹犀布、　瑁则建珠崖七（部）〔郡〕，师古曰：「　音代。瑁音妹。」感枸酱、竹杖则开柯、越Q，师古曰：「枸音矩。」闻天马、蒲陶则通大宛、安息。自是之後，明珠、文甲、通犀、翠羽之珍盈於後宫，如淳曰：「文甲即　瑁也。通犀，中央色白，通两头。」蒲梢、龙文、鱼目、汗血之马充於黄门，孟康曰：「四骏马名也。」师古曰：「梢马音所交反。」钜象、师子、猛犬、大雀之群食於外囿。师古曰：「钜亦大。」殊方异物，四面而至。於是广开上林，穿昆明池，营千门万户之宫，立神明通天之台，兴造甲乙之帐，师古曰：「其数非一，以甲乙次第名之也。」落以随珠和璧，师古曰：「落与络同。」天子负黼依，袭翠被，冯玉几，而处其中。师古曰：「依读曰。如小屏风，而画为黼文也。白与黑谓之黼，又为斧形。袭，重衣也。被音皮义反。」设酒池肉林以飨四夷之客，作巴俞都卢、海中砀极、漫衍鱼龙、角抵之戏以观视之。晋灼曰：「都卢，国名也。」李奇曰：「都卢，体轻善缘者也。砀极，乐名也。」师古曰：「巴人，巴州人也。俞，水名，今渝州也。巴俞之人，所谓z人也，劲锐善舞，本从高祖定三秦有功，高祖喜观其舞，因令乐人习之，故有巴俞之乐。漫衍者，即张衡西京赋所云『巨兽百寻，是为漫延』者也。鱼龙者，为舍利之兽，先戏於庭极，毕乃入殿前激水，化成比目鱼，跳跃漱水。作雾障日，毕，化成黄龙八丈，出水敖戏於庭，炫耀日光。西京赋云『海鳞变而成龙』，即为此色也。俞音逾。砀音大浪反。衍音弋战反。视读曰示。观示者，视之令观也。」及赂遗赠送，万里相奉，师旅之费，不可胜计。至於用度不足，乃榷酒酤，`盐铁，铸白金，造皮币，算至车船，租及六畜。民力屈，财用竭，师古曰：「屈音其勿反。」因之以凶年，寇盗并起，道路不通，直指之使始出，衣绣杖斧，断斩於郡国，然後胜之。是以末年遂弃轮台之地，而下哀痛之诏，岂非仁圣之所悔哉！且通西域，近有龙堆，远则　岭，身热、头痛、县度之厄。淮南、杜钦、扬雄之论，皆以为此天地所以界别区域，绝外内也。书曰「西戎即序」，师古曰：「禹贡之辞也。序，次也。」禹既就而序之，非上威服致其贡物也。西域诸国，各有君长，兵众分弱，无所统一，虽属匈奴，不相亲附。匈奴能得其马畜旃Y，而不能统率与之进退。与汉隔绝，道里又远，得之不为益，弃之不为损。盛德在我，无取於彼。故自建武以来，西域思汉威德，咸乐内属。唯其小邑鄯善、车师，界迫匈奴，尚为所拘。而其大国莎车、于阗之属，数遣使置质于汉，愿请属都护。圣上远览古今，因时之宜，羁縻不绝，辞而未许。虽大禹之序西戎，周公之让白雉，太宗之却走马，义兼之矣，亦何以尚兹！师古曰：「『西戎即序』，说已在前。昔周公相成王，越裳氏重九译而献白雉。至，王问周公，公曰：『德不加焉，则君子不飨其质；政不施焉，则君子不臣其远。吾何以获此物也？』译曰：『吾受命国之黄　「曰久矣天之无烈风雨雷也，意中国有圣人乎？盍往朝之，然後归之。」』王称先王之神所致，以荐宗庙。太宗，汉文帝也。却走马，谓有人献千里马，不受，还之，赐道路费也。老子德经曰『天下有道，却走马以粪』，故赞引也。」
汉书卷九十七*戚传第六十七
自古受命帝王及继体守文之君，师古曰：「继体谓嗣位也。守文，言遵成法，不用武功也。」非独内德茂也，盖亦有外戚之助焉。夏之兴也以涂山，师古曰：「禹娶涂山氏之女而生启也。」而桀之放也用末喜；师古曰：「末喜，桀之妃，有施氏女也，美於色，薄於德，女子行，丈夫心。桀常置末喜於膝上，听用其言，昏乱失道。於是汤伐之，遂放桀，与末喜死於南巢。」殷之兴也以有唬ㄓ郑〔及〕有 
，师古曰：「有唬国名，其女简狄吞燕卵而生 ，为殷始祖。有 氏女，汤妃也。灰翎浴 
音诜。」而纣之灭也嬖妲己；师古曰：「妲己，纣之妃，有苏氏女也，美好辩辞，兴於奸宄，嬖幸於纣。纣用其言，毒虐众庶。於是武王伐纣，战於牧野，纣师倒戈，不为之战。武王克殷，致天之罚，斩妲己头，县之於小白旗，以为纣之亡者，由此女也。」周之兴也以姜及太任、太姒，师古曰：「姜，有邰氏之女，帝喾之妃也，履大人迹而生后稷，为周始祖。太任，文王母；太姒，武王母也。音原。」而幽王之禽也淫褒姒。师古曰：「谓黜申后而致犬戎，举伪烽而诸侯莫救也。」故易基乾坤，诗首关雎，师古曰：「基亦始。」书美降，师古曰：「，理也。尚书尧典称舜之美，云『降二女于妫I』，言尧欲观舜治迹，以己二女妻之，舜能以治降下二女，以成其德。」春秋讥不亲迎。师古曰：「春秋公羊经：『隐二年，纪履须来逆女。』传曰：『外逆女不书，此何以书？讥也。何讥尔？始不亲迎也。』」夫妇之际，人道之大伦也。师古曰：「伦，理也。」礼之用，唯昏姻为兢兢。师古曰：「兢兢，戒慎也。」夫乐调而四时和，阴阳之变，万物之统也，可不慎与！师古曰：「与读曰欤。」人能弘道，末如命何。师古曰：「末，无也。论语载孔子曰：『人能弘道，非道弘人。』又称子路曰：『道之将兴，命也；道之将废，命也。公伯寮如命何？』故引之。」甚哉妃匹之爱，君不能得之臣，父不能得之子，况卑下乎！师古曰：「言虽君父之尊，不能夺其所好而移其本意。」既欢合矣，或不能成子姓，师古曰：「姓，生也。」成子姓矣，而不能要其终，岂非命也哉！孔子罕言命，盖难言之。师古曰：「论语曰『子罕言利与命与仁』。罕者，希也。」非通幽明之变，恶能识乎性命！师古曰：「恶音乌，谓於何也。论语称子贡曰：『夫子之文章可得而闻也，夫子之言性与天道不可得而闻也已矣！』谓孔子不言性命及天道。而学者误读，谓孔子之言自然与天道合，非唯失於文句，实乃大乖意旨。」汉兴，因秦之称号，帝母称皇太后，祖母称太皇太后，适称皇后，师古曰：「适读曰嫡。后亦君也。天曰皇天，地曰后土，故天子之妃，以后为称，取象二仪。」妾皆称夫人。又有美人、良人、八子、七子、长使、少使之号焉。师古曰：「良，善也。八、七，禄秩之差也。长使、少使，主供使者。」至武帝制妤、榷稹婊、充依，各有爵位，师古曰：「，言接幸於上也。妤，美称也。榷穑皆美貌也。嬗萄赞绒纫玻便习之意也。充依，言充後庭而依秩序也。音接。妤音予，字或从女，其音同耳。纫粑寰反。嬉羧荨！苟元帝加昭仪之号，师古曰：「昭显其仪，示隆重也。」凡十四等云。师古曰：「除皇后，自昭仪以下至秩百石，十四等。」昭仪位视丞相，爵比诸侯王。妤视上卿，比列侯。榷鹗又卸千石，比关内侯。师古曰：「中二千石，实得二千石也。中之言满也。月得百八十斛，是为一岁凡得二千一百六十石。言二千者，举成数耳。」婊视真二千石，比大上造。师古曰：「真二千石，月得百五十斛，一岁凡得千八百石耳。大上造，第十六爵。」美人视二千石，比少上造。师古曰：「二千石，月得百二十斛，一岁凡得一千四百四十石耳。少上造，第十五爵。」八子视千石，比中更。师古曰：「中更，第十三爵也。更，公衡反，其下亦同。」充依视千石，比左更。师古曰：「左更，第十二爵。」七子视八百石，比右庶长。师古曰：「右庶长，第十一爵。」良人视八百石，比左庶长。师古曰：「左庶长，第十爵。」长使视六百石，比五大夫。师古曰：「五大夫，第九爵。」少使视四百石，比公乘。师古曰：「公乘，第八爵。」五官视三百石。师古曰：「五官，所掌亦象外之五官也。」顺常视二百石。无涓、共和、娱灵、保林、良使、夜者皆视百石。师古曰：「涓，e也。无涓，言无所不e也。共读曰恭，言恭顺而和柔也。娱灵，可以娱乐情灵也。保，安也。保林，言其可安众如林也。良使，使令之善者也。夜者，主职夜事。令音力成反。」上家人子、中家人子视有秩斗食云。师古曰：「家人子者，言采择良家子以入宫，未有职号，但称家人子也。斗食谓佐史也。谓之斗食者，言一岁不满百石，日食一斗二升。」五官以下，葬司马门外。服虔曰：「陵上司马门之外。」高祖吕皇后，父吕公，单父人也，师古曰：「单音善。父音甫。」好相人。高祖微时，吕公见而异之，乃以女妻高祖，生惠帝、鲁元公主。高祖为汉王，元年封吕公为临泗侯，二年立孝惠为太子。後汉王得定陶戚姬，爱幸，生赵隐王如意。太子为人仁弱，高祖以为不类己，常欲废之而立如意，「如意类我」。戚姬常从上之关东，日夜啼泣，欲立其子。吕后年长，常留守，希见，益疏。如意且立为赵王，留长安，几代太子者数。师古曰：「几音钜依反。数音所角反。」赖公卿大臣争之，及叔孙通谏，用留侯之策，得无易。吕后为人刚毅，佐高帝定天下，兄二人皆为列将，从征伐。长兄泽为周吕侯，次兄释之为建成侯，逮高祖而侯者三人。高祖四年，临泗侯吕公薨。
高祖崩，惠帝立，吕后为皇太后，乃令永巷囚戚夫人，髡钳衣赭衣，令舂。戚夫人舂且歌曰：「子为王，母为虏，终日舂薄暮，常与死为伍！师古曰：「与死罪者为伍也。」相离三千里，当谁使告女？」师古曰：「女读曰汝。此下皆同。」太后闻之大怒，曰：「乃欲倚女子邪？」师古曰：「乃亦汝。」乃召赵王诛之。使者三反，师古曰：「反，还也。三还犹今言三回也。」赵相周昌不遣。太后召赵相，相徵至长安。使人复召赵王，王来。惠帝慈仁，知太后怒，自迎赵王霸上，入宫，挟与起居饮食。数月，帝晨出射，赵王不能蚤起，太后伺其独居，使人持鸩饮之。迟帝还，赵王死。师古曰：「迟音直二反，解在高纪。」太后遂断戚夫人手足，去眼熏耳，饮药，师古曰：「去其眼精，以药熏耳令聋也。，不能言也，以药饮之也。饮音於禁反。音於今反。」使居鞠域中，师古曰：「鞠域，如蹋鞠之域，谓窟室也。鞠音巨六反。」名曰「人彘」。居数月，乃召惠帝视「人彘」。帝视而问知其戚夫人，乃大哭，因病，岁余不能起。使人请太后曰：「此非人所为。臣为太后子，终不能复治天下！」师古曰：「令太后视事，己自如太子然。」以此日饮为淫乐，不听政，七年而崩。太后发丧，哭而泣不下。师古曰：「泣谓泪也。」留侯子张辟疆为侍中，年十五，谓丞相陈平曰：「太后独有帝，今哭而不悲，君知其解未？」师古曰：「解犹解说其意。」陈平曰：「何解？」辟疆曰：「帝无壮子，太后畏君等。今请拜吕台、吕产为将，将兵居南北军，及诸吕皆官，居中用事。如此则太后心安，君等幸脱祸矣！」师古曰：「脱，免也。」丞相如辟疆计请之，太后说，其哭乃哀。师古曰：「说读曰悦。」吕氏权由此起。乃立孝惠後宫子为帝，太后临朝称制。复杀高祖子赵幽王友、共王恢师古曰：「共读曰恭。」及燕（灵）王建〔子〕。遂立周吕侯子台为吕王，师古曰：「台音土来反。」台弟产为梁王，建城侯释之子禄为赵王，台子通为燕王，又封诸吕凡六人皆为列侯，追尊父吕公为吕宣王，兄周吕侯为悼武王。太后持天下八年，病犬祸而崩，语在五行志。病困，以赵王禄为上将军居北军，梁王产为相国居南军，戒产、禄曰：「高祖与大臣约，非刘氏王者天下共击之，今王吕氏，大臣不平。我即崩，恐其为变，必据兵卫宫，慎毋送丧，为人所制。」太后崩，太尉周勃、丞相陈平、朱虚侯刘章等共诛产、禄，悉捕诸吕男女，无少长皆斩之。而迎立代王，是为孝文皇帝。
　
孝惠张皇后。宣平侯敖尚帝姊鲁元公主，有女。惠帝即位，吕太后欲为重亲，以公主女配帝为皇后。欲其生子，万方终无子，乃使阳为有身，取後宫美人子名之，师古曰：「名为皇后子。」杀其母，立所名子为太子。惠帝崩，太子立为帝，四年，乃自知非皇后子，出言曰：「太后安能杀吾母而名我！我壮即为所为。」师古曰：「为其所为，谓所生之母也。并音于伪反。」太后闻而患之，恐其作乱，乃幽之永巷，言帝病甚，左右莫得见。太后下诏废之，语在高后纪。遂幽死，更立恒山王弘为皇帝，而以吕禄女为皇后。欲连根固本牢甚，师古曰：「牢，坚也。」然而无益也。吕太后崩，大臣正之，卒灭吕氏。少帝恒山、淮南、济川王，皆以非孝惠子诛。独置孝惠皇后，废处北宫，师古曰：「置，留也。北宫，在未央宫之北。」孝文後元年薨，葬安陵，不起坟。高祖薄姬，文帝母也。父吴人，秦时与故魏王宗女魏媪通，生薄姬。而薄姬父死山阴，因葬焉。师古曰：「山阴，会稽之县。」及诸侯畔秦，魏豹立为王，而魏媪内其女於魏宫。许负相薄姬，当生天子。是时项羽方与汉王相距荥阳，天下未有所定。豹初与汉击楚，及闻许负言，心喜，因背汉而中立，与楚连和。师古曰：「自谓当得天下。」汉使曹参等虏魏王豹，以其国为郡，而薄姬输织室。豹已死，汉王入织室，见薄姬，有诏内後宫，岁余不得幸。始姬少时，与管夫人、赵子儿相爱，约曰：「先贵毋相忘！」已而管夫人、赵子儿先幸汉王。汉王四年，坐河南成皋灵台，此两美人侍，相与笑薄姬初时约。汉王问其故，两人俱以实告。汉王心凄然怜薄姬，是日召欲幸之。对曰：「昨暮梦龙据妾胸。」上曰：「是贵徵也，吾为汝成之。」遂幸，有身。岁中生文帝，年八岁立为代王。自有子後，希见。高祖崩，诸幸姬戚夫人之属，吕后怒，皆幽之不得出宫。而薄姬以希见故，得出从子之代，为代太后。太后弟薄昭从如代。师古曰：「如，往也。」代王立十七年，高后崩。大臣议立後，疾外家吕氏疆暴，皆称薄氏仁善，故迎立代王为皇帝，尊太后为皇太后，封弟昭为轵侯。师古曰：「轵音只。」太后母亦前死，葬栎阳北。乃追尊太后父为灵文侯，会稽郡致园邑三百家，长丞以下使奉守寝庙，上食祠如法。栎阳亦置灵文夫人园，令如灵文侯园仪。太后蚤失父，其奉太后外家魏氏有力，师古曰：「言太后为外家所养也。」乃召复魏氏，师古曰：「优复之也。复音方目反。」赏赐各以亲疏受之。薄氏侯者一人。太后後文帝二岁，孝景前二年崩，师古曰：「言文帝崩後二岁，太后乃崩。」葬南陵。师古曰：「薄太后陵在霸陵之南，故称南陵，即今所谓薄陵。」用吕后不合葬长陵，师古曰：「以吕后是正嫡，故薄不得合葬也。」故特自起陵，近文帝。孝文窦皇后，景帝母也，吕太后时以良家子选入宫。太后出宫人以赐诸王各五人，窦姬与在行中。师古曰：「与读曰豫。」家在清河，愿如赵，近家，师古曰：「如，往也。」请其主遣宦者吏「必置我籍赵之伍乃」。师古曰：「主遣宦者吏，谓宦者为吏而主发遣宫人者也。籍谓名簿也。伍犹列也。」宦者忘之，误置籍代伍中。籍奏，诏可。当行，窦姬涕泣，怨其宦者，不欲往，相疆乃肯行。至代，代王独幸窦姬，生女嫖。师古曰：「嫖音匹昭反。」孝惠七年，生景帝。代王王后生四男，先代王未入立为帝而王后卒，及代王为帝後，王后所生四男更病死。师古曰：「更，互也，音公衡反。」文帝立数月，公卿请立太子，而窦姬男最长，立为太子。窦姬为皇后，女为馆陶长公主。师古曰：「年最长，故谓长公主。」明年，封少子武为代王，後徙梁，师古曰：「初封代王，後更为梁王。」是为梁孝王。窦皇后亲蚤卒，葬观津。师古曰：「观津，清河之县也。观音工唤反。」於是薄太后乃诏有司追封窦后父为安成侯，母曰安成夫人，令清河置园邑二百家，长丞奉守，比灵文园法。窦后兄长君。弟广国字少君，年四五岁时，家贫，为人所略卖，其家不知处。传十余家至宜阳，为其主人入山作炭。暮卧岸下百余人，岸崩，尽厌杀卧者，师古曰：「厌音一甲反。」少君独脱不死。师古曰：「脱，免也。」自卜，数日当为侯。从其家之长安，师古曰：「从其主家也。之，往也。」闻皇后新立，家在观津，姓窦氏。广国去时虽少，识其县名及姓，又尝与其姊采桑，堕，师古曰：「堕谓堕树。」用为符信，上书自陈。皇后言帝，召见问之，具言其故，果是。复问其所识，师古曰：「识，记也，音式志反。」曰：「姊去我西时，与我决传舍中，丐沐沐我，已，饭我，乃去。」师古曰：「乞沐具而为之沐，沐讫又饭食之也。饭音扶晚反。」於是窦皇后持之而泣，侍御左右皆悲。乃厚赐之，家於长安。绛侯、灌将军等曰：「吾属不死，命乃且县此两人。师古曰：「恐其後擅权，则将相大臣当被害。」此两人所出微，不可不为择师傅，又复放吕氏大事也。」师古曰：「放音甫往反。」於是乃选长者之有节行者与居。窦长君、少君由此为退让君子，不敢以富贵骄人。窦皇后疾，失明。文帝幸邯郸慎夫人、尹姬，皆无子。文帝崩，景帝立，皇后为皇太后，乃封广国为章武侯。长君先死，封其子彭祖为南皮侯。吴楚反时，太后从昆弟子窦婴侠，喜士，师古曰：「喜音许吏反。」为大将军，破吴楚，封魏其侯。窦氏侯者凡三人。窦太后好黄帝、老子言，景帝及诸窦不得不读老子尊其术。太后後景帝六岁，凡立五十一年，元光六年崩，师古曰：「武纪建元六年，太皇太后崩。此传云後景帝六岁是也。而以建元为元光，则是参错。又当言凡立四十五年，而云五十一。再三乖谬，皆是此传误。」合葬霸陵。遗诏尽以东宫金钱财物赐长公主嫖。师古曰：「东宫，太后所居。」至武帝时，魏其侯窦婴为丞相，後诛。孝景薄皇后，孝文薄太后家女也。景帝为太子时，薄太后取以为太子妃。景帝立，立薄妃为皇后，无子无宠。立六年，薄太后崩，皇后废。废後四年薨，葬长安城东平望亭南。
　
孝景王皇后，武帝母也。父王仲，槐里人也。母臧儿，故燕王臧荼孙也，为仲妻，生男信与两女。而仲死，臧儿更嫁为长陵田氏妇，生男`、胜。臧儿长女嫁为金王孙妇，生一女矣，而臧儿卜筮曰两女当贵，欲倚两女，师古曰：「冀其贵而依倚之得尊宠也。倚音於绮反。」夺金氏。金氏怒，不肯与决，乃内太子宫。太子幸爱之，生三女一男。男方在身时，王夫人梦日入其怀，以告太子，太子曰：「此贵徵也。」未生而文帝崩，景帝即位，王夫人生男。是时，薄皇后无子。後数岁，景帝立齐栗姬男为太子，而王夫人男为胶东王。长公主嫖有女，欲与太子为妃，栗姬妒，而景帝诸美人皆因长公主见得贵幸，栗姬日怨怒，谢长主，不许。长主欲与王夫人，王夫人许之。会薄皇后废，长公主日谮栗姬短。景帝尝属诸姬子，师古曰：「诸姬子，诸姬所生之子也。属音之欲反。此下皆同。」曰：「吾百岁後，善视之。」栗姬怒不肯应，言不逊，景帝心衔之而未发也。长公主日誉王夫人男之美，帝亦自贤之。又耳曩者所梦日符，师古曰：「耳常听闻而记之也。符犹瑞应。」计未有所定。王夫人又阴使人趣大臣立栗姬为皇后。师古曰：「趣音曰促。」大行奏事，文曰：「『子以母贵，母以子贵。』今太子母号宜为皇后。」帝怒曰：「是乃所当言邪！」师古曰：「乃，汝也。言此事非汝所当得言。」遂案诛大行，而废太子为临江王。栗姬愈恚，不得见，以忧死。卒立王夫人为皇后，师古曰：「卒，终也。」男为太子。封皇后兄信为盖侯。初，皇后始入太子家，後女弟儿亦复入，师古曰：「音许于反。诸妇人之名字，音皆同。」生四男。儿蚤卒，四子皆为王。师古曰：「谓广川惠王越，胶东康王寄，清河哀王乘，常山宪王舜。」皇后长女为平阳公主，次南宫公主，次隆虑公主。师古曰：「虑音庐。」皇后立九年，景帝崩。武帝即位，为皇太后，尊太后母臧儿为平原君，封田`为武安侯，胜为周阳侯。王氏、田氏侯者凡三人。盖侯信好酒，田`、胜贪，巧於文辞。`至丞相，追尊王仲为共侯，师古曰：「共读曰恭。」槐里起园邑二百家，长丞奉守。及平原君薨，从田氏葬长陵，亦置园邑如共侯法。初，皇太后微时所（谓）〔为〕金王孙生女俗，在民间，盖讳之也。师古曰：「言随流俗而在闾巷，未显贵。」武帝始立，韩嫣白之。师古曰：「嫣音偃。」帝曰：「何为不蚤言？」乃车驾自往迎之。其家在长陵小市，直至其门，使左右入求之。家人惊恐，女逃匿。扶将出拜，帝下车立曰：「大姊，何藏之深也？」载至长乐宫，与俱谒太后，太后垂涕，女亦悲泣。帝奉酒，前为寿。钱千万，奴婢三百人，公田百顷，甲第，以赐姊。太后谢曰：「为帝费。」因赐汤沐邑，号修成君。男女各一人，女嫁诸侯，男号修成子仲，以太后故，横於京师。师古曰：「横音胡孟反。」太后凡立二十五年，後景帝十五岁，元朔三年崩，合葬阳陵。孝武陈皇后，长公主嫖女也。曾祖父陈婴与项羽俱起，後归汉，为堂邑侯。传子至孙午，午尚长公主，生女。
初，武帝得立为太子，长主有力，取主女为妃。及帝即位，立为皇后，擅宠骄贵，十余年而无子，闻卫子夫得幸，几死者数焉。师古曰：「几音钜依反。数音所角反。」上愈怒。后又挟妇人媚道，颇觉。元光五年，上遂穷治之，女子楚服等坐为皇后巫蛊祠祭祝诅，大逆无道，相连及诛者三百余人。楚服枭首於市。使有司赐皇后策曰：「皇后失序，惑於巫祝，师古曰：「言失德义之序，而妄祝诅也。」不可以承天命。其上玺绶，罢退居长门宫。」明年，堂邑侯午薨，主男须嗣侯。主寡居，私近董偃。十余年，主薨。须坐淫乱，兄弟争财，当死，自杀，国除。後数年，废后乃薨，葬霸陵郎官亭东。
　
孝武卫皇后字子夫，生微也。其家号曰卫氏，出平阳侯邑。子夫为平阳主讴者。师古曰：「齐歌曰讴，音一侯反。」武帝即位，数年无子。平阳主求良家女十余人，饰置家。帝祓霸上，孟康曰：「祓，除也。於霸水上自祓除，今三月上巳祓禊也。」师古曰：「祓音废。禊音系。」还过平阳主。主见所烂廊耍师古曰：「溃储酪病酪粽杉头础！沟鄄凰怠＜纫，讴者进，帝独说子夫。师古曰：「说皆读曰悦。」帝起更衣，子夫侍尚衣如淳曰：「以帷帐障尊者也。」晋灼曰：「代侍五尚之衣。」师古曰：「二说皆非也。尚，主也。时於轩中侍帝，权主衣裳。」轩中，得幸。师古曰：「轩谓轩车，即今车之施艺摺！够棺欢甚，赐平阳主金千斤。主因奏子夫送入宫。子夫上车，主拊其背曰：「行矣！师古曰：「拊谓摩循之也。行矣，犹今言好去。」强饭勉之。师古曰：「强音其两反。饭音扶晚反。」即贵，愿无相忘！」入宫岁余，不复幸。武帝择宫人不中用者斥出之，子夫得见，涕泣请出。上怜之，复幸，遂有身，尊宠。召其兄卫长君、弟青侍中。而子夫生三女，元朔元年生男据，遂立为皇后。先是卫长君死，乃以青为将军，击匈奴有功，封长平侯。青三子（皆）〔在〕襁褓中，皆为列侯。及皇后姊子霍去病亦以军功为冠军侯，至大司马票骑将军。青为大司马大将军。卫氏支属侯者五人。青还，尚平阳主。
皇后立七年，而男立为太子。後色衰，赵之王夫人、中山李夫人有宠，皆蚤卒。後有尹妤、钩弋夫人更幸。师古曰：「更，互也，音工衡反。」卫后立三十八年，遭巫蛊事起，江充为奸，太子惧不能自明，遂与皇后共诛充，发兵，兵败，太子亡走。诏遣宗正刘长乐、执金吾刘敢奉策收皇后玺绶，自杀。黄门苏文、姚定汉舆置公车令空舍，盛以小棺，瘗之城南桐柏。师古曰：「瘗，h也。桐柏，亭名也。瘗音於例反。」卫氏悉灭。宣帝立，及改葬卫后，追谥曰思后，置园邑三百家，长丞周卫奉守焉。师古曰：「葬在杜门外大道东，以倡优杂伎千人乐其园，故号千人聚。其地在今长安城内金城坊西北隅是。」孝武李夫人，本以倡进。师古曰：「倡，乐人，音昌。」初，夫人兄延年性知音，善歌舞，武帝爱之。每为新声变曲，闻者莫不感动。延年侍上起舞，歌曰：「北方有佳人，绝世而独立，一顾倾人城，再顾倾人国。宁不知倾城与倾国，佳人难再得！」师古曰：「非不刂惜城与国也，但以佳人难得，爱悦之深，不觉倾覆。」上叹息曰：「善！世岂有此人乎？」平阳主因言延年有女弟，上乃召见之，实妙丽善舞。由是得幸，生一男，是为昌邑哀王。李夫人少而蚤卒，上怜闵焉，图画其形於甘泉宫。及卫思后废後四年，武帝崩，大将军霍光缘上雅意，以李夫人配食，师古曰：「缘，因也。雅意，素旧之意。」追上尊号曰孝武皇后。初，李夫人病笃，上自临候之，夫人蒙被谢曰：「妾久寝病，形貌毁坏，不可以见帝。愿以王及兄弟为托。」上曰：「夫人病甚，殆将不起，一见我属托王及兄弟，岂不快哉？」夫人曰：「妇人貌不修饰，不见君父。妾不敢以燕　见帝。」师古曰：「　与惰同。谓不严饰。」上曰：「夫人弟一见我，师古曰：「弟，但也。」将加赐千金，而予兄弟尊官。」夫人曰：「尊官在帝，不在一见。」上复言欲必见之，夫人遂转乡[欷而不复言。师古曰：「乡读曰向，转面而向里也。[音虚。欷音许既反。」於是上不说而起。师古曰：「说读曰悦。」夫人姊妹让之曰：师古曰：「让，责也。」「贵人独不可一见上属托兄弟邪？何为恨上如此？」夫人曰：「所以不欲见帝者，乃欲以深托兄弟也。我以容貌之好，得从微贱爱幸於上。夫以色事人者，色衰而爱　，师古曰：「　，解也，音式尔反。」爱　则恩绝。上所以挛挛顾念我者，乃以平生容貌也。师古曰：「挛音力全反，又读曰恋。」今见我毁坏，颜色非故，必畏恶吐弃我，意尚肯复追思闵录其兄弟哉！」及夫人卒，上以后礼葬焉。其後，上以夫人兄李广利为贰师将军，封海西侯，延年为协律都尉。上思念李夫人不已，方士齐人少翁言能致其神。乃夜张灯烛，设帷帐，陈酒肉，而令上居他帐，遥望好女如李夫人之貌，还幄坐而步。师古曰：「夫人之神於幄中坐，又出而徐步。」又不得就视，上愈益相思悲感，为作诗曰：「是邪，非邪？师古曰：「言所见之状定是夫人以否。」立而望之，偏何姗姗其来迟！」师古曰：「姗姗，行貌，音先安反。」令乐府诸音家弦歌之。上又自为作赋，以伤悼夫人，其辞曰：美连娟以修兮，师古曰：「，美也。连娟，纤弱也。音互。娟音一全反。」命染而不长，师古曰：「龋截也，音子小反。」饰新宫以延贮兮，泯不归乎故乡。师古曰：「新宫，待神之处。贮与伫同。伫，待也。泯然，灭绝意。」惨郁郁其芜秽兮，隐处幽而怀伤，释舆马於山椒兮，奄修夜之不阳。孟康曰：「山椒，山陵也，置舆马於山陵也。」师古曰：「自惨郁郁以下，皆言夫人身处坟墓而隐翳也。修，长也。阳，明也。」秋气（潜）〔〕以凄泪兮，桂枝落而销亡，师古曰：「凄泪，寒凉之意也。桂枝芳香，亦喻夫人也。音千感反。泪音戾。」神茕茕以遥思兮，精浮游而出疆。托沈阴以圹久兮，惜蕃华之未央，师古曰：「沈阴，言在地下也。圹与旷同。未央犹未半也。言年岁未半，而早落蕃华，故痛惜之。蕃音扶元反。」念穷极之不还兮，惟幼眇之相羊。师古曰：「惟，思也。幼眇犹窈窕也。相羊，翱翔也。幼音一小反。相音襄。」函]X以俟风兮，芳杂袭以弥章，李奇曰：「X音敷。」孟康曰：「]音绥，华中齐也。夫人之色如春华含]敷散，以待风也。」师古曰：「杂袭，重积也。」的容与以猗靡兮，缥飘姚愈庄。孟康曰：「言夫人之颜色的然盛美，虽在风中缥姚，愈益端严也。」师古曰：「缥音匹妙反。」燕淫衍而抚楹兮，连流视而娥扬，师古曰：「追述平生欢宴之时也。娥扬，扬其娥眉。」既激感而心逐兮，包红颜而弗明。晋灼曰：「包，藏也。谓夫人藏其颜色，不肯见帝属其家室也。」师古曰：「此说非也。心逐者，帝自言中心追逐夫人不能已也。包红颜者，言在坟墓之中不可见也。」欢接狎以离别兮，宵寤梦之芒芒，师古曰：「言绝接狎之欢，而遂离别也。宵，夜也。芒芒，无知之貌也。芒音莫郎反。」忽迁化而不反兮，魄放逸以飞扬。何灵魂之纷纷兮，哀裴回以踌躇，师古曰：「踌躇，住足也。踌音畴。躇合韵音丈预反。」势路日以远兮，遂荒忽而辞去。师古曰：「荒音呼广反。」超兮西征，屑兮不见。师古曰：「屑然，疾意也。以日为喻，故言西征。」寝淫敞 
，寂兮无音，师古曰：「 
，古U字。」思若流波，怛兮在心。师古曰：「流波，言恩宠不绝也。怛，悼也，音丁曷反。」乱曰：师古曰：「乱，理也，总理赋中之意。」佳侠函光，陨朱荣兮，孟康曰：「佳侠犹佳丽。」嫉妒S（葺）〔茸〕，将安程兮！师古曰：「言嫉妒S茸之徒不足与夫人为程品也。S茸，众贱之称也。S音吐猎反。茸音人勇反。」方时隆盛，年夭伤兮，师古曰：「伤合韵音式向反。」弟子增欷，茨怅兮。应劭曰：「弟，夫人弟兄也。子，昌邑王也。」孟康曰：「茨，涕涕也。」晋灼曰：「沫音水沫面之沫。言涕泪醇覆面下也。」师古曰：「沫，晋说是也。怅，惆怅也。匆粑凇矗下也。沫音呼内反，字从午未之未也。」悲愁於邑，喧不可止兮。师古曰：「朝鲜之间谓小儿泣不止名为喧，音许远反。」向不虚应，亦云己兮。师古曰：「向读曰响。响之随声，必当有应，而今涕泣（从）〔徒〕自已耳，夫人不知之，是虚其应。」村太息，叹稚子兮，孟康曰：「夫人蒙被，[欷不见，帝哀其子小而孤也。」晋灼曰：「三辅谓忧愁面省瘦曰蹿ぁ蹿び村也。」师古曰：「匆粼谙反。」死醪谎裕倚所恃兮。孟康曰：「恃平日之恩，知上必感念之也。」师古曰：「死酰哀怆之意也。艘袅酢＠跻衾酢！谷收卟皇模岂约亲兮？如淳曰：「仁者之行　尚一不以为恩施，岂有亲亲而反当以言约乎？」既往不来，申以信兮。师古曰：「死者一往不返，情念酷痛，重以此心为信，不有忽忘也。信合韵音新。」去彼昭昭，就冥冥兮，既下新宫，不复故庭兮。师古曰：「故庭谓平生所居室之庭也。复音扶目反。」呜呼哀哉，想魂灵兮！其後李延年弟季坐奸乱後宫，广利降匈奴，家族灭矣。
　
孝武钩弋赵妤，昭帝母也，家在河间。武帝巡狩过河间，望气者言此有奇女，天子亟使使召之。既至，女两手皆拳，上自披之，手即时伸。由是得幸，号曰拳夫人。先是其父坐法宫刑，为中黄门，死长安，葬雍门。师古曰：「雍门在长安西北孝里西南，去长安三十里。广记云赵父冢在门西也。」拳夫人进为妤，居钩弋宫，师古曰：「黄图钩弋宫在城外，汉武故事曰在直门南也。」大有宠，（元）〔太〕始三年生昭帝，号钩弋子。任身十四月乃生，上曰：「闻昔尧十四月而生，今钩弋亦然。」乃命其所生门曰尧母门。後卫太子败，而燕王旦、广陵王胥多过失，宠姬王夫人男齐怀王、李夫人男昌邑哀王皆蚤薨，钩弋子年五六岁，壮大多知，师古曰：「壮大者，言其形体伟大。」上常言「类我」，又感其生与众异，甚奇爱之，心欲立焉，以其年　母少，恐女主颛恣乱国家，犹与久之。师古曰：「与读曰豫。」钩弋妤从幸甘泉，有过见谴，以忧死，师古曰：「谴，责也，音口羡反。」因葬云阳。师古曰：「在甘泉宫南，今土俗人　为女陵。」後上疾病，乃立钩弋子为皇太子。拜奉车都尉霍光为大司马大将军，辅少主。明日，帝崩。昭帝即位，追尊钩弋妤为皇太后，发卒二万人起云陵，邑三千户。追尊外祖赵父为顺成侯，诏右扶风置园邑二百家，长丞奉守如法。顺成侯有姊君，赐钱二百万，奴婢第宅以充实焉。诸昆弟各以亲疏受赏赐。赵氏无在位者，唯赵父追封。孝昭上官皇后。祖父桀，陇西上人也。少时为羽林期门郎，从武帝上甘泉，天大风，车不得行，解盖授桀。桀奉盖，虽风常属车；师古曰：「属，连也，音之欲反。」雨下，盖辄御。上奇其材力，迁未央　令。上尝体不安，及愈，见马，师古曰：「见谓呈见之，音胡电反。」马多瘦，上大怒：「令以我不复见马邪！」欲下吏，桀顿首曰：「臣闻圣体不安，日夜忧惧，意诚不在马。」师古曰：「诚，实也。」言未卒，泣数行下。上以为忠，由是亲近，为侍中，稍迁至太仆。武帝疾病，以霍光为大将军，太仆桀为左将军，皆受遗诏辅少主。以前捕斩反者莽通功，封桀为安阳侯。初，桀子安取霍光女，结婚相亲，光每休沐出，桀常代光入决事。昭帝始立，年八岁，帝长姊鄂邑盖长公主居禁中，共养帝。师古曰：「共音居用反。养音弋亮反。」盖主私近子客河间丁外人。师古曰：「子客，子之宾客也。外人，其名也。」上与大将军闻之，不绝主欢，有诏外人侍长主。长主内周阳氏女，令配耦帝。时上官安有女，即霍光外孙，安因光欲内之。光以为尚幼，不听。安素与丁外人善，说外人曰：「闻长主内女，安子容貌端正，诚因长主时得入为后，师古曰：「以时得入。」以臣父子在朝而有椒房之重，师古曰：「椒房，殿名，在未央宫，皇后所居。」成之在於足下，汉家故事常以列侯尚主，足下何忧不封侯乎？」外人喜，言於长主。长主以为然，诏召安女入为妤，安为骑都尉。月余，遂立为皇后，年甫六岁。师古曰：「甫，始也。」安以后父封桑乐侯，食邑千五百户，迁车骑将军，日以骄淫。受赐殿中，出对宾客言：「与我婿饮，大乐！」见其服饰，使人归，欲自烧物。安醉则裸行内，与後母及父诸良人、侍御皆乱。师古曰：「良人谓妾也。侍御则兼婢矣。」子病死，仰而骂天。数守大将军光，为丁外人求侯，师古曰：「守，求请之。」及桀欲妄官禄外人，师古曰：「不由材德，故云妄。」光执正，皆不听。又桀妻父所幸充国为太医监，阑入殿中，下狱当死。冬月且尽，盖主为充国入马二十匹赎罪，乃得减死论。於是桀、安父子深怨光而重德盖主。知燕王旦帝兄，不得立，亦怨望，桀、安即记光过失予燕王，令上书告之，又为丁外人求侯。燕王大喜，上书称：「子路丧姊，期而不除，孔子非之。子路曰：『由不幸寡兄弟，不忍除之。』师古曰：「事见礼记。由，子路之名。」故曰：『观过知仁』。师古曰：「论语云孔子曰：『人之过也，各於其党，观过斯知仁矣。』引此言者，谓子路厚於骨肉，虽违礼制，是其仁爱。」今臣与陛下独有长公主为姊，陛下幸使丁外人侍之，外人宜蒙爵号。」书奏，上以问光，光执不许。及告光罪过，上又疑之，愈亲光而疏桀、安。桀、安浸恚，师古曰：「浸，渐也。」遂结党与谋杀光，诱徵燕王至而诛之，因废帝而立桀。或曰：「当如皇后何？」安曰：「逐麋之狗，当顾菟邪！师古曰：「言所求者大，不顾小也。」且用皇后为尊，一旦人主意有所移，虽欲为家人亦不可得，师古曰：「家人，言凡庶匹夫。」此百世之一时也。」事发觉，燕王、盖主皆自杀。语在霍光传。桀、安宗族既灭，皇后以年少不与谋，师古曰：「与读曰豫。」亦光外孙，故得不废。皇后母前死，葬茂陵郭东，追尊曰敬夫人，置园邑二百家，长丞奉守如法。皇后自使私奴婢守桀、安冢。师古曰：「庙记云上官桀、安冢并在霍光冢东，东去夏侯胜冢二十步。」光欲皇后擅宠有子，帝时体不安，左右及医皆阿意，言宜禁内，虽宫人使令皆为穷　，多其带，服虔曰：「穷　，有前後当，不得交通也。」师古曰：「使令，所使之人也。　，古　字也。穷　即今之绲裆　也。令音力征反。绲音下昆反。」後宫莫有进者。皇后立十岁而昭帝崩，后年十四五云。昌邑王贺徵即位，尊皇后为皇太后。光与太后共废王贺，立孝宣帝。宣帝即位，为太皇太后。凡立四十七年，年五十二，建昭二年崩，合葬平陵。
　
卫太子史良娣，宣帝祖母也。太子有妃，有良娣，有孺子，妻妾凡三等，子皆称皇孙。史良娣家本鲁国，有母贞君，兄恭。以元鼎四年入为良娣，生男进，号史皇孙。师古曰：「进者，皇孙之名。」武帝末，巫蛊事起，卫太子及良娣、史皇孙皆遭害。史皇孙有一男，号皇曾孙，时生数月，犹坐太子系狱，积五岁乃遭赦。治狱使者邴吉怜皇曾孙无所归，载以（附）〔付〕史恭。恭母贞君年老，见孙孤，甚哀之，自养视焉。
後曾孙收养於掖庭，遂登至尊位，是为宣帝。而贞君及恭已死，恭三子皆以旧恩封。长子高为乐陵侯，曾为将陵侯，玄为平台侯，及高子丹以功德封武阳侯，侯者凡四人。高至大司马车骑将军，丹左将军，自有传。
　
史皇孙王夫人，宣帝母也，名翁须，太始中得幸於史皇孙。皇孙妻妾无号位，皆称家人子。征和二年，生宣帝。帝生数月，卫太子、皇孙败，家人子皆坐诛，莫有收葬者，唯宣帝得全。即尊位後，追尊母王夫人谥曰悼后，祖母史良娣曰戾后，皆改葬，起园邑，长丞奉守。语在戾太子传。地节三年，求得外祖母王媪，媪男无故，无故弟武皆随使者诣阙。时乘黄牛车，故百姓谓之黄牛妪。
初，上即位，数遣使者求外家，久远，多似类而非是。既得王媪，令太中大夫任宣与丞相御史属杂考问乡里识知者，皆曰王妪。妪言名妄人，家本涿郡蠡吾平乡。师古曰：「蠡音礼。」年十四嫁为同乡王更得妻。更得死，嫁为广望王　始妇，师古曰：「广望亦涿郡之县。」产子男无故、武，女翁须。翁须年八九岁时，寄居广望节侯子刘仲卿宅，仲卿谓　始曰：「予我翁须，自养长之。」媪为翁须作缣单衣，师古曰：「缣即今之绢也。音兼。」送仲卿家。仲卿教翁须歌舞，往来归取冬夏衣。居四五岁，翁须来言「邯郸贾长儿求歌舞者，仲卿欲以我与之。」媪即与翁须逃走，之平乡。师古曰：「之，往也。」仲卿载　始共求媪，媪惶急，将翁须归，曰：「儿居君家，非受一钱也，师古曰：「言未尝得其聘币。」奈何欲予它人？」仲卿诈曰：「不也。」後数日，翁须乘长儿车马过门，呼曰：「我果见行，师古曰：「呼音火故反。」当之柳宿。」苏林曰：「聚邑名也，在中山卢奴东北三十里。」媪与　始之柳宿，见翁须相对涕泣，谓曰：「我欲为汝自言。」师古曰：「言自讼理，不肯行。」翁须曰：「母置之，师古曰：「置之犹言（在）〔任〕听之，不须自言。」何家不可以居？师古曰：「言所去处，皆可安居。」自言无益也。」媪与　始还求钱用，随逐至中山卢奴，见翁须与歌舞等比五人同处，师古曰：「比音必寐反。」媪与翁须共宿。明日，　始留视翁须，媪还求钱，欲随至邯郸。媪归，粜买未具，　始来归曰：「翁须已去，我无钱用随也。」因绝至今，不闻其问。贾长儿妻贞及从者师遂辞：师古曰：「辞，对辞。」「往二十岁，太子舍人侯明从长安来求歌舞者，请翁须等五人。长儿使遂送至长安，皆入太子家。」及广望三老更始、刘仲卿妻其等四十五人辞，皆验。师古曰：「其者，仲卿妻之名。」宣奏王媪悼后母明白，上皆召见，赐无故、武爵关内侯，旬月间，赏赐以钜万计。顷之，制诏御史赐外祖母号为博平君，以博平、蠡吾两县户万一千为汤沐邑。封舅无故为平昌侯，武为乐昌侯，食邑各六千户。初，　始以本始四年病死，後三岁，家乃富贵，追赐谥曰思成侯。诏涿郡治冢室，置园邑四百家，长丞奉守如法。岁余，博平君薨，谥曰思成夫人。诏徙思成侯合葬奉明顾成庙南，置园邑长丞，师古曰：「本号广明，故戾太子传云皇孙及王夫人皆葬广明，其後以置园邑奉守，改曰奉明。」罢涿郡思成园。王氏侯者二人，无故子接为大司马车骑将军，而武子商至丞相，自有传。孝宣许皇后，元帝母也。父广汉，昌邑人，少时为昌邑王郎。从武帝上甘泉，误取它郎鞍以被其马，发觉，吏劾从行而盗，当死，有诏募下蚕室。孟康曰：「死罪囚欲就宫者听之。」後为宦者丞。上官桀谋反时，广汉部索，师古曰：「部分搜索罪人也。索音山客反。」其殿中庐有索长数尺可以缚人者数千杖，满一箧缄封，师古曰：「殿中庐，桀所止宿庐舍在宫中者也。缄，束箧也，音工咸反。」广汉索不得，它吏往得之。师古曰：「须得此绳索者，用为桀之反具。」广汉坐论为鬼薪，输掖庭，後为暴室啬夫。时宣帝养於掖庭，号皇曾孙，与广汉同寺居。师古曰：「寺者，掖庭之官舍。」时掖庭令张贺，本卫太子家吏，及太子败，贺坐下刑，以旧恩养视皇曾孙甚厚。及曾孙壮大，贺欲以女孙妻之。是时，昭帝始冠，长八尺二寸。贺弟安世为右将军，与霍将军同心辅政，闻贺称誉皇曾孙，欲妻以女，安世怒曰：「曾孙乃卫太子後也，幸得以庶人衣食县官，足矣，勿复言予女事。」於是贺止。时许广汉有女平君，年十四五，当为内者令欧侯氏子妇。师古曰：「欧侯，姓也。欧音乌沟反。」临当入，欧侯氏子死。其母将行卜相，师古曰：「将领自随而行卜。」言当大贵，母独喜。贺闻许啬夫有女，乃置酒请之，师古曰：「请，召也。召啬夫饮酒也。」酒酣，为言「曾孙体近，下人，乃关内侯，师古曰：「言曾孙之身於帝为近亲，纵其人材下劣，尚作关内侯。书本或无人字。」可妻也。」广汉许诺。明日妪闻之，怒。师古曰：「广汉之妻不欲与曾孙。」广汉重令为介，师古曰：「更令人作媒而结婚姻。重音直用反。」遂与曾孙，一岁生元帝。数月，曾孙立为帝，平君为妤。是时，霍将军有小女，与皇太后有亲。公卿议更立皇后，皆心仪霍将军女，服虔曰：「仪音。」晋灼曰：「仪，向也。」师古曰：「晋说是也，谓附向之。」亦未有言。上乃诏求微时故剑，大臣知指，白立许妤为皇后。既立，霍光以后父广汉刑人不宜君国，岁余乃封为昌成君。霍光夫人显欲贵其小女，道无从。师古曰：「从，因也，由也。无由得内其女。」明年，许皇后当娠，病。女医淳于衍者，霍氏所爱，尝入宫侍皇后疾。衍夫赏为掖庭户卫，谓衍「可过辞霍夫人行，师古曰：「过辞夫人，乃行入宫也。」为我求安池监。」衍如言报显。显因生心，辟左右，师古曰：「辟音辟，谓屏去之。」字谓衍：「少夫幸报我以事，如淳曰：「称衍字曰少夫，亲之也。」晋灼曰：「报我以事，谓求池监也。」我亦欲报少夫，可乎？」晋灼曰：「报少夫谋弑许后事。」衍曰：「夫人所言，何等不可者！」师古曰：「无事而不可。」显曰：「将军素爱小女成君，欲奇贵之，愿以累少夫。」师古曰：「累，托也，音力瑞反。」衍曰：「何谓邪？」显曰：「妇人免乳大故，十死一生。师古曰：「免乳谓产子也。大故，大事也。乳音人喻反。」今皇后当免身，可因投毒药去也，师古曰：「去谓除去皇后也，音丘吕反。」成君即得为皇后矣。如蒙力事成，富贵与少夫共之。」衍曰：「药杂治，当先尝，安可？」师古曰：「与众医共杂治之，人有先尝者，何可行毒？」显曰：「在少夫为之耳。将军领天下，谁敢言者？缓急相护，但恐少夫无意耳！」衍良久曰：「愿尽力。」即捣附子，赍入长定宫。皇后免身後，衍取附子并合大医大丸以饮皇后。晋灼曰：「大丸，今泽兰丸之属。」有顷曰：「我头岑岑也，药中得无有毒？」师古曰：「岑岑，痹闷之意。」对曰：「无有。」遂加烦懑，崩。师古曰：「懑音满，又音闷。」衍出，过见显，相劳问，师古曰：「劳音来到反。」亦未敢重谢衍。师古曰：「恐人知觉之。」後人有上书告诸医侍疾无状者，皆收系诏狱，劾不道。显恐（事）急，即以状具语光，因曰：「既失计为之，无令吏急衍！」光惊鄂，默然不应。其後奏上，署衍勿论。李奇曰：「光题其奏也。」师古曰：「言之於帝，故解释耳，光不自署也。」许后立三年而崩，谥曰恭哀皇后，葬杜南，是为杜陵南园。师古曰：「即今之所谓小陵者，去杜陵十八里。」後五年，立皇太子，乃封太子外祖父昌成君广汉为平恩侯，位特进。後四年，复封广汉两弟，舜为博望侯，延寿为乐成侯。许氏侯者凡三人。广汉薨，谥曰戴侯，无子，绝。葬南园旁，置邑三百家，长丞奉守如法。宣帝以延寿为大司马车骑将军，辅政。元帝即位，复封延寿中子嘉为平恩侯，奉戴侯後，亦为大司马车骑将军。孝宣霍皇后，大司马大将军博陆侯光女也。母显，既使淳于衍阴杀许后，显因为成君衣补，师古曰：「谓缝作嫁时衣被也。为音于伪反。」治入宫具，劝光内之，果立为皇后。初许后起微贱，登至尊日浅，从官车服甚节俭，五日一朝皇太后於长乐宫，亲奉案上食，以妇道共养。及霍后立，亦修许后故事。而皇太后亲霍后之姊子，故常竦体，敬而礼之。皇后X驾侍从甚盛，赏赐官属以千万计，与许后时县绝矣。上亦宠之，颛房燕。师古曰：「颛与专同。」立三岁而光薨。後一岁，上立许后男为太子，昌成君者为平恩侯。显怒恚不食，欧血，曰：「此乃民间时子，安得立？即后有子，反为王邪！」复教皇后令毒太子。皇后数召太子赐食，保阿辄先尝之，后挟毒不得行。後杀许后事颇泄，显遂与诸婿昆弟谋反，发觉，皆诛灭。使有司赐皇后策曰：「皇后荧惑失道，怀不德，挟毒与母博陆宣成侯夫人显谋欲危太子，无人母之恩，不宜奉宗庙衣服，不可以承天命。乌呼伤哉！其退避宫，上玺绶有司。」霍后立五年，废处昭台宫。师古曰：「在上林中。」後十二岁，徙云林馆，乃自杀，葬昆吾亭东。师古曰：「昆吾，地名，在蓝田。」初，霍光及兄骠骑将军去病皆自以功伐封侯居位，宣帝以光故，封去病孙山、山弟云皆为列侯，侯者前後四人。
　
孝宣王皇后。其先高祖时有功赐爵关内侯，自沛徙长陵，传爵至后父奉光。奉光少时好斗鸡，宣帝在民间数与奉光会，相识。奉光有女年十余岁，每当适人，所当适辄死，故久不行。及宣帝即位，召入後宫，稍进为妤。是时，馆陶（主）〔王〕母华妤师古曰：「华音户花反。」及淮阳宪王母张妤、楚孝王母卫妤皆爱幸。霍皇后废後，上怜许太子蚤失母，师古曰：「许后所生，故曰许太子。」几为霍氏所害，师古曰：「几音巨依反。」於是乃选後宫素谨慎而无子者，遂立王妤为皇后，令母养太子。自为后後，希见无宠。封父奉光为邛成侯。立十六年，宣帝崩，元帝即位，为皇太后。封太后兄舜为安平侯。後二年，奉光薨，谥曰共侯，葬长门南，置园邑二百家，长丞奉守如法。元帝崩，成帝即位，为太皇太后。复爵太皇太后弟骏为关内侯，食邑千户。王氏列侯二人，关内侯一人。舜子章，章从弟咸，皆至左右将军。时成帝母亦姓王氏，故世号太皇太后为邛成太后。邛成太后凡立四十九年，年七十余，永始元年崩，合葬杜陵，称东园。师古曰：「虽同茔兆而别为坟，王后陵次宣帝陵东，故曰东园也。」奉光孙勋坐法免。元始中，成帝太后下诏曰：「孝宣王皇后，朕之姑，深念奉质共修之义，恩结于心。师古曰：「质读曰贽。」惟邛成共侯国废祀绝，朕甚闵焉。其封共侯曾孙坚固为邛成侯。」至王莽乃绝。
孝元王皇后，成帝母也。家凡十侯，五大司马，师古曰：「十侯者，阳平顷侯禁、禁子敬侯凤、安成侯崇、平阿侯谭、成都侯商、红阳侯立、曲阳侯根、高平侯逢时、安阳侯音、新都侯莽也。五大司马者，凤、音、商、根、莽也。一曰，凤嗣禁为侯，不当重数。而十人者，淳于长即其一也。」外戚莫盛焉。自有传。孝成许皇后，大司马车骑将军平恩侯嘉女也。元帝悼伤母恭哀后居位日浅而遭霍氏之辜，故选嘉女以配皇太子。初入太子家，上令中常侍黄门亲近者侍送，还白太子欢说状，师古曰：「说读曰悦。」元帝喜谓左右：「酌酒贺我！」左右皆称万岁。久之，有一男，失之。及成帝即位，立许妃为皇后，复生一女，失之。初后父嘉自元帝时为大司马车骑将军辅政，已八九年矣。及成帝立，复以元舅阳平侯王凤为大司马大将军，与嘉并。杜钦以为故事后父重於帝舅，乃说凤曰：「车骑将军至贵，将军宜尊（重）之敬之，无失其意。盖轻细微眇之渐，必生乖忤之患，师古曰：「眇亦细也。忤，违也。」不可不慎。卫将军之日盛於盖侯，师古曰：「卫将军，卫青也，武帝卫皇后之弟。盖侯，王信也，武帝之舅。」近世之事，语尚在於长老之耳，唯将军察焉。」久之，上欲专委任凤，乃策嘉曰：「将军家重身尊，不宜以吏职自t。师古曰：「t，古累字也，音力瑞反。」赐黄金二百斤，以特进侯就朝位。」後岁余薨，谥曰恭侯。后聪慧，善史书，自为妃至即位，常宠於上，後宫希得进见。皇太后及帝舅忧上无继嗣，时又数有灾异，刘向、谷永等皆陈其咎在於後宫。上然其言。於是省减椒房掖廷用度。师古曰：「椒房殿皇后所居。」皇后乃上疏曰：妾夸布服粝食，孟康曰：「夸，大也，大布之衣也。粝，粗米也。」师古曰：「言在家时野贱也。夸音夸。粝音剌。」加以幼稚愚惑，不明义理，幸得免离茅屋之下，备後宫埽除。蒙过误之宠，居非命所当托，椿嗖恍蓿旷职尸官，师古曰：「从胛弁。旷，空也。尸，主也，妄主其官。」数逆至法，逾越制度，当伏放流之诛，不足以塞责。乃壬寅日大长秋受诏：「椒房仪法，御服舆驾，所发诸官署，及所造作，遗赐外家群臣妾，师古曰：「外家谓后之家族，言在外也。」皆如竟宁以前故事。」妾伏自念，入椒房以来，遗赐外家未尝逾故事，每辄决上，师古曰：「每事皆奏决於天子，乃敢行也。上音时掌反。」可覆问也。师古曰：「覆音芳目反。」今诚时世异制，长短相补，不出汉制而已，纤微之间，未必可同。若竟宁前与黄龙前，岂相放哉？晋灼曰：「竟宁，元帝时也。黄龙，宣帝时也。言二帝奢俭不同，岂相放哉？」师古曰：「放，依也，音甫往反。」家吏不晓，师古曰：「家吏，皇后之官属。」今壹受诏如此，且使妾摇手不得。今言无得发取诸官，殆谓未央宫不属妾，不宜独取也。师古曰：「未央宫天子之宫，故其财物皇后不得取也。今言者，谓诏书新有所限约之言。」言妾家府亦不当得，妾窃惑焉。师古曰：「此言，谓家吏之言。」幸得赐汤沐邑以自奉养，亦小发取其中，何害於谊而不可哉？又诏书言服御所造，皆如竟宁前，吏诚不能揆其意，即且令妾被服所为不得不如前。师古曰：「诏书本云奢俭之制，如竟宁耳，而吏乃谓衣服处置一一如之也。被音皮义反。」设妾欲作某屏风张於某所，曰故事无有，或不能得，则必绳妾以诏书矣。师古曰：「言或有所求，吏不肯备，因云诏书不许也。」此二事诚不可行，唯陛下省察。（官）〔宦〕吏忮洌必欲自胜。师古曰：「（官）〔宦〕吏，奄人为皇后吏也。忮，坚也。忮音之豉反。」幸妾尚贵时，犹以不急事操人，师古曰：「尚贵时，谓昔被宠遇之时也。操，持也，音千高反。次下亦同。」况今日日益侵，又获此诏，其操约人，岂有所诉？陛下见妾在椒房，终不肯给妾纤微内邪？师古曰：「言皇后自有汤沐，故更无它纤毫给赐。」若不私府小取，将安所仰乎？师古曰：「内邪，言内中所须者也。邪，语辞也。仰音牛向反。」旧故，中宫乃私夺左右之贱缯，及发乘舆服缯，言为待诏补，已而　易其中。师古曰：「托言此缯拟待别诏有所补浣，而私换易取其好者以自用。」左右多窃怨者，甚耻为之。又故事以特牛祠大父母，戴侯、敬侯皆得蒙恩以太牢祠，今当率如故事，唯陛下哀之！今吏甫受诏读记，师古曰：「甫，始也。」直豫言使后知之，非可复若私府有所取也。师古曰：「若谓如未奉诏之前也。」其萌牙所以约制妾者，恐失人理。师古曰：「萌牙，言其初始发，意若草木之方生也。」今但损车驾，及毋若未央宫有所发，遗赐衣服如故事，则可矣。师古曰：「言今止当减损车马制度，及不得同未央宫辄有发取，妄遗赐人，於事则可。而后之衣服，自当如旧也。」其余诚太迫急，奈何？妾薄命，端遇竟宁前。师古曰：「端，正也。言不得以他时为比例，而正依竟宁前也。」竟宁前於今世而比之，岂可耶？师古曰：「言今时国家制度众事比竟宁前，不肯皆同也。」故时酒肉有所赐外家，辄上表乃决。又故杜陵梁美人岁时遗酒一石，肉百斤耳。苏林曰：「宣帝美人也。」妾甚少之，遗田八子诚不可若是。师古曰：「当多於梁美人也。」事率众多，不可胜以文陈。师古曰：「率犹计也，类也。言以文书陈之不可胜书。」俟自见，索言之，师古曰：「俟，待也。自见，后自见於天子也。索，尽也。见音胡电反。索音先各反。」唯陛下深察焉！上於是采刘向、谷永之言以报曰：
　
皇帝问皇后，所言事闻之。夫日者众阳之宗，天光之贵，王者之象，人君之位也。夫以阴而侵阳，亏其正体，是非下陵上，妻乘夫，贱逾贵之变与？师古曰：「与读曰欤。」春秋二百四十二年，变异为众，莫若日蚀大。自汉兴，日蚀亦为吕、霍之属见。以今揆之，岂有此等之效与？师古曰：「与读曰欤。」诸侯拘迫汉制，牧相执持之也，师古曰：「牧，州牧也。相，诸侯王相也。」又安获齐、赵七国之难？将相大臣诚秉忠，唯义是从，师古曰：「，古怀字。」又恶有上官、博陆、宣成之谋？师古曰：「恶，於何也。上官，上官桀、安也。博陆，博陆侯霍禹也。宣成，宣成侯夫人显也。恶音乌。」若乃徒步豪桀，非有陈胜、项梁之群也；匈奴、夷狄，非有冒顿、郅支之伦也。方外内乡，百蛮宾服，师古曰：「乡读曰向。内向，皆向中国也。」殊俗慕义，八州怀德，虽使其怀挟邪意，犹不足忧，又况其无乎？求於夷狄无有，求於臣下无有，微後宫也当，何以塞之？师古曰：「微，无也，犹言非也。塞，当也。」日者，建始元年正月，师古曰：「日者犹言往日也。」白气出於营室。营室者，天子之後宫也。正月於尚书为皇极。皇极者，王气之极也。白者西方之气，其於春当废。今正於（王）〔皇〕极之月，兴废气於後宫，视后妾无能怀任保全者，师古曰：「视读曰示。」以著继嗣之微，贱人将起也。师古曰：「著，明也。」至其九月，流星如瓜，出於文昌，贯紫宫，尾委曲如龙，临於钩陈，此又章显前尤，著在内也。师古曰：「尤，过也。」其後则有北宫井溢，南流逆理，数郡水出，流杀人民。後则讹言传相惊震，女童入殿，咸莫觉知。师古曰：「谓陈持弓也。」夫河者水阴，四渎之长，今乃大决，没漂陵邑，师古曰：「大阜曰陵。」斯昭阴盛盈溢，违经绝纪之应也。乃昔之月，鼠巢于树，野鹊变色。五月庚子，鸟焚其巢太山之域。易曰：「鸟焚其巢，旅人先　後号啕。丧牛于易，凶。」师古曰：「　，古笑字也。啕音桃。解并在谷永传。」言王者处民上，如鸟之处巢也，不顾　百姓，百姓畔而去之，若鸟之自焚也，虽先快意说　，师古曰：「说读曰悦。」其後必号而无及也。百姓丧其君，若牛亡其毛也，故称凶。泰山，王者易姓告代之处，今正於岱宗之山，甚可惧也。三月癸未，大风自西摇祖宗寝庙，扬裂帷席，折拔树木，顿僵车辇，毁坏槛屋，灾及宗庙，足为寒心！四月己亥，日蚀东井，转旋且索，与既无异。师古曰：「转旋且索，言须臾之间则欲尽也。既亦尽耳，春秋书『日有食之，既』。故诏引以为言也。索音先各反。」己犹戊也，亥复水也，张晏曰：「己戊皆中宫，为君。亥为水，阴气也。」明阴盛，咎在内。於戊己，亏君体，著绝世於皇极，显祸败及京都。於东井，变怪众备，末重益大，来数益甚。成形之祸月以迫切，不救之患日浸娄深，师古曰：「浸，甚也。娄，古屡字。」咎败灼灼若此，岂可以忽哉！师古曰：「灼灼，明白貌也。忽，怠忘也。」书云「高宗肜日，粤有g雉。师古曰：「肜音弋中反。」祖己曰：『惟先假王正厥事。』」又曰「虽休勿休，惟敬五刑，以成三德。」师古曰：「解并在谷永传。」即饬椒房及掖庭耳。师古曰：「谓祖己所言皆以戒後宫也。饬与敕同。」今皇后有所疑，便不便，其条刺，使大长秋来白之。师古曰：「条谓分条之也。刺谓书之於刺板也。刺音千赐反。」吏拘於法，亦安足过？盖矫枉者过宜，古今同之。师古曰：「矫，正也。枉，曲也。言意在正曲，遂过於直。」且财（帛）〔币〕之省，特牛之祠，其於皇后，所以扶助德美，为华宠也。咎根不除，灾变相袭，师古曰：「袭，重累也。」祖宗且不血食，何戴侯也！传不云乎？「以约失之者鲜。」师古曰：「论语载孔子之言也。鲜，少也。谓能行俭约而有过失之事，如此者少也。鲜音先践反。」审皇后欲从其奢与？师古曰：「与读曰欤。」朕亦当法孝武皇帝也，如此则甘泉、建章可复兴矣。世俗岁殊，时变日化，遭事制宜，因时而移，旧之非者，何可放焉！师古曰：「放音甫往反。」君子之道，乐因循而重改作。昔鲁人为长府，闵子骞曰：「仍旧贯如之何？何必改作！」师古曰：「事见论语。长府，藏货之府也。闵子骞，孔子弟子也。名损。仍，因也。贯，事也。因旧事则可，何乃复更改作乎？」盖恶之也。诗云：「虽无老成人，尚有典刑，曾是莫听，大命以倾。」师古曰：「大雅荡之诗也。老成人，旧故之臣也。典刑，常法也。言暗乱之时不用旧法，以至倾危。」孝文皇帝，朕之师也。皇太后，皇后成法也。假使太后在彼时不如职，今见亲厚，又恶可以逾乎！师古曰：「言假令太后昔时不得其志，不依常理，而皇后今被亲厚，何可逾於太后制度乎？妇不可逾姑也。恶音乌。」皇后其刻心秉德，毋违先后之制度，力谊勉行，称顺妇道，师古曰：「称，副也。」减省群事，谦约为右。师古曰：「以谦约为先。」其孝东宫，毋阙朔望，师古曰：「东宫，太后所居也。朔望，朝谒之礼也。」推诚永究，爰何不臧！师古曰：「究，竟也。爰，于也。臧，善也。于何不善，言何事而不善也。」养名显行，以息众，师古曰：「，哗，众议也，音许元反。」垂则列妾，使有法焉。师古曰：「言垂法於後宫，使皆遵行也。」皇后深惟毋忽！是时大将军凤用事，威权尤盛。其後，比三年日蚀，师古曰：「比，频也。」言事者颇归咎於凤矣。而谷永等遂著之许氏，许氏自知为凤所不佑。师古曰：「佑，助也。」久之，皇后宠亦益衰，而後宫多新爱。后姊平安刚侯夫人谒等为媚道祝後宫有身者王美人及凤等，师古曰：「，古诅字。」事发觉，太后大怒，下吏考问，谒等诛死，许后坐废处昭台宫，师古曰：「在上林苑中。」亲属皆归故郡山阳，后弟子平恩侯旦就国。凡立十四年而废，在昭台岁余，还徙长定宫。师古曰：「三辅黄图林光宫有长定宫。」後九年，上怜许氏，下诏曰：「盖闻仁不遗远，谊不忘亲。前平安刚侯夫人谒坐大逆罪，家属幸蒙赦令，归故郡。朕惟平恩戴侯，先帝外祖，魂神废弃，莫奉祭祀，念之未尝忘于心。其还平恩侯旦及亲属在山阳郡者。」是岁，废后败。先是废后姊　寡居，与定陵侯淳于长私通，师古曰：「　者，后姊之名也，音靡。」因为之小妻。长绐之曰：师古曰：「绐，诳也。」「我能白东宫，复立许后为左皇后。」废后因　私赂遗长，数通书记相报谢。长书有R谩，师古曰：「R，惑乱也。谩，r污也。R音布内反。谩与慢同。」发觉，天子使廷尉孔光持节赐废后药，自杀，葬延陵交道厩西。孝成班妤，帝初即位选入後宫。始为少使，蛾而大幸，如淳曰：「蛾，无几之顷也。」师古曰：「蛾与俄同，古字通用。」为妤，居增成舍，应劭曰：「後宫有八区，增成第三也。」再就馆，苏林曰：「外舍产子也。」晋灼曰：「谓阳禄与柘观。」有男，数月失之。成帝游於後庭，尝欲与妤同辇载，妤辞曰：「观古图画，贤圣之君皆有名臣在侧，三代末主乃有嬖女，师古曰：「嬖，爱也，音必计反。」今欲同辇，得无近似之乎？」师古曰：「近音钜靳反。」上善其言而止。太后闻之，喜曰：「古有樊姬，今有班妤。」张晏曰：「楚王好田，樊姬为不食禽兽之肉。」妤诵诗及窈窕、德象、女师之篇。师古曰：「诗谓关雎以下也。窈窕、德象、女师之篇，皆古箴戒之书也。故传云诵诗及窈窕以下诸篇，明诗外别有此篇耳。而说者便谓窈窕等即是诗篇，盖失之矣。」每进见上疏，依则古礼。师古曰：「则，法也。」自鸿嘉後，上稍隆於内宠。妤进侍者李平，平得幸，立为妤。上曰：「始卫皇后亦从微起。」乃赐平姓曰卫，所谓卫妤也。其後赵飞燕姊弟亦从自微贱兴，逾越礼制，浸盛於前。师古曰：「与逾同。浸，渐也。」班妤及许皇后皆失宠，稀复进见。鸿嘉三年，赵飞燕谮告许皇后、班妤挟媚道，祝诅後宫，詈及主上。许皇后坐废。考问班妤，妤对曰：「妾闻『死生有命，富贵在天。』师古曰：「论语载子夏对司马牛之言也。」修正尚未蒙福，为邪欲以何望？使鬼神有知，不受不臣之澹皇古曰：「祝诅主上是不臣也。」如其无知，逯何益？故不为也。」上善其对，怜悯之，赐黄金百斤。赵氏姊弟骄妒，妤恐久见危，求共养太后长信宫，师古曰：「共音居用反。养音弋向反。」上许焉。妤退处东宫，作赋自伤悼，其辞曰：承祖考之遗德兮，何性命之淑灵，师古曰：「何，任也，负也。」登薄躯於宫阙兮，充下陈於後庭。师古曰：「陈，列也。」蒙圣皇之渥惠兮，当日月之盛明，师古曰：「渥，厚也。」扬光烈之翕赫兮，奉隆宠於增成。既过幸於非位兮，窃庶几乎嘉时，师古曰：「嘉，善也。」每寤寐而t息兮，申佩离以自思，师古曰：「t息，言惧而喘息也。离，　衣之带也。女子适人，父亲结其离而戒之，故云自思也。t，古累字。」陈女图以镜监兮，顾女史而问诗。悲晨妇之作戒兮，张晏曰：「书云『牝鸡之晨，惟家之索』，喻妇人无男事也。」哀褒、阎之为邮；师古曰：「小雅刺幽王之诗曰『赫赫宗周，褒姒灭之』，『阎妻煽方处』，故云为邮。邮，过也。」美皇、英之女虞兮，荣任、姒之母周。师古曰：「皇，娥皇，英，女英，尧之二女也。女，妻也。虞，虞舜也。任，太任，文王之母；姒，太姒，武王之母也。女虞，女音尼据反。」虽愚陋其靡及兮，敢舍心而忘兹？师古曰：「舍，息也。」历年岁而悼惧兮，闵蕃华之不滋。师古曰：「滋，益也。言时逝不留，华色落也。蕃音扶元反。」痛阳禄与柘馆兮，仍强褓而离灾，服虔曰：「二馆名也，生子此馆，皆失之也。」师古曰：「二观并在上林中。仍，频也。离，遭也。」岂妾人之殃咎兮？将天命之不可求。白日忽已移光兮，遂莫而昧幽，师古曰：「与暗同，又音乌感反。莫读曰暮。一曰，莫，静也，读如本字。」犹被覆载之厚德兮，不废捐於罪邮。师古曰：「言主上之恩比於天地，虽有罪过，不废弃也。被音皮义反。」奉共养于东宫兮，托长信之末流，师古曰：「末流谓恩顾之末也。一曰流谓等列也。共音居用反。养音弋向反。」共洒埽於帷幄兮，永终死以为期。师古曰：「共音居容反。洒音洒，又音所寄反。埽音先到反。」愿归骨於山足兮，依松柏之余休。师古曰：「山足谓陵下也。休，荫也。」重曰：师古曰：「重者，情志未申，更作赋也。音直用反。」潜玄宫兮幽以清，应门闭兮禁闼扃。师古曰：「正门谓之应门。扃，短关也，音工荧反。」华殿尘兮玉阶　，中庭萋兮绿草生。师古曰：「　，水气所生也。萋萋，青草貌也。　音台。萋音妻。」广室阴兮帷幄暗，房栊虚兮风泠泠。师古曰：「栊，疏槛也，音来东反。泠音零。」感帷裳兮发红罗，纷\n兮纨素声。师古曰：「感，动也。言风动发帷裳罗绮也。\n，衣声也。\音千贿反。n音蔡。」神眇眇兮密靓处，君不御兮谁为荣？师古曰：「靓字与静同。」俯视兮丹墀，思君兮履綦。孟康曰：「丹墀，赤地也。」师古曰：「綦，履下饰也。言视殿上之地，则想君履綦之迹也。綦音其。」仰视兮云屋，双涕兮横流。师古曰：「云屋，言其l 
，状若云也。l音徒感反。 
音徒对反。」顾左右兮和颜，酌羽觞兮销忧。刘德曰：「酒行疾如羽也。」孟康曰：「羽觞，爵也，作生爵形，有头尾羽翼。」如淳曰：「以　瑁覆翠羽於下彻上见。」师古曰：「孟说是也。」惟人生兮一世，忽一过兮若浮。已独享兮高明，处生民兮极休。师古曰：「享，当也。休，美也。」勉虞精兮极乐，与福禄兮无期。师古曰：「此虞与娱同。」绿衣兮白华，自古兮有之。师古曰：「绿衣，诗f风刺妾上僭夫人失位。白华，小雅篇，周人刺幽王黜申后也。」至成帝崩，妤充奉园陵，薨，因葬园中。
　
孝成赵皇后，本长安宫人。师古曰：「本宫人以赐阳阿主家也。宫人者，省中侍使官婢，名曰宫人，非天子掖庭中也。事见汉旧仪。言长安者，以别甘泉等诸宫省也。」初生时，父母不举，三日不死，乃收养之。及壮，属阳阿主家，师古曰：「阳阿，平原之县也。今俗事阿字作河。又或为河阳，皆後人所妄改耳。」学歌舞，号曰飞燕。师古曰：「以其体轻故也。」成帝尝微行出，过阳阿主，作乐。上见飞燕而说之，师古曰：「说读曰悦。」召入宫，大幸。有女弟复召入，俱为妤，贵倾後宫。许后之废也，上欲立赵妤。皇太后嫌其所出微甚，难之。太后姊子淳于长为侍中，数往来传语，得太后指，上立封赵妤父临为成阳侯。後月余，乃立妤为皇后。追以长前白罢昌陵功，封为定陵侯。
皇后既立，後宠少衰，而弟绝幸，为昭仪。居昭阳舍，其中庭彤朱，而殿上　漆，师古曰：「以漆漆物谓之　，音许求反，又许昭反。今关东俗，器物一再著漆者谓之捎漆。捎即　声之转重耳。　字或作　，音义亦与　同。今关西俗云墨　盘，朱　盘，其音如此，两义并通。」切皆铜沓（冒）黄金涂，师古曰：「切，门限也，音千结反。沓，冒其头也。涂，以金涂铜上也。沓音它合反。」白玉阶，师古曰：「阶，所由升殿陛也。」壁带往往为黄金扛，函蓝田璧，明珠、翠羽饰之，服虔曰：「扛，壁中之横带也。」晋灼曰：「以金环饰之也。」师古曰：「壁带，壁之横木露出如带者也。於壁带之中，往往以金为扛，若车扛之形也。其扛中著玉璧、明珠、翠羽耳。蓝田，山名，出美玉。扛音工，流俗读之音江，非也。」自後宫未尝有焉。姊弟颛宠十余年，卒皆无子。师古曰：「颛与专同。卒，终也。」末年，定陶王来朝，王祖母傅太后私赂遗赵皇后、昭仪，定陶王竟为太子。
　
明年春，成帝崩。帝素疆，无疾病。是时楚思王衍、梁王立来朝，明旦当辞去，上宿供张白虎殿。师古曰：「白虎殿在未央宫中。供音居用反。张音竹亮反。」又欲拜左将军孔光为丞相，已刻侯印书赞。师古曰：「赞谓延拜之文。」昏夜平善，乡晨，傅　 
应劭曰：「傅，著也。」师古曰：「乡读曰向。傅读曰附。　，古　字也。 
音武伐反。」欲起，因失衣，不能言，昼漏上十刻而崩。民间归罪赵昭仪，皇太后诏大司马莽、丞相大司空曰：「皇帝暴崩，群众哗怪之。掖庭令辅等在後庭左右，侍燕迫近，杂与御史、丞相、廷尉治问皇帝起居发病状。」赵昭仪自杀。哀帝既立，尊赵皇后为皇太后，封太后弟侍中驸马都尉钦为新成侯。赵氏侯者凡二人。後数月，司隶解光奏言：
　
臣闻许美人及故中宫史曹宫皆御幸孝成皇帝，产子，子隐不见。
臣遣从事掾业、史望师古曰：「业者掾之名，望者史之名也，皆不言其姓。」验问知状者掖庭狱丞籍武，故中黄门王舜、吴恭、靳严，官婢曹晓、道房、张弃，故赵昭仪御者于客子、王偏、臧兼等，皆曰宫即晓子女，前属中宫，为学事史，通诗，授皇后。房与宫对食，应劭曰：「宫人自相与为夫妇名对食，甚相妒忌也。」元延元年中宫语房曰：「陛下幸宫。」後数月，晓入殿中，见宫腹大，问宫。宫曰：「御幸有身。」其十月中，宫乳掖庭牛官令舍，师古曰：「乳，产也，音而具反。下皆类此。」有婢六人。中黄门田客持诏记，盛绿绨方底，师古曰：「绨，厚缯也。绿，其色也。方底，盛书囊，形若今之算　耳。绨音大奚反。」封御史中丞印，予武曰：「取牛官令舍妇人新产儿，婢六人，尽置暴室狱，毋问儿男女，谁儿也！」武迎置狱。宫曰：「善臧我儿胞，师古曰：「胞谓胎之衣也，音苞。」丞知是何等儿也！」师古曰：「意言是天子儿耳。」後三日，客持诏记与武，问「儿死未？手书对牍背。」师古曰：「牍，木简也。时以为诏记问之，故令於背上书对辞。」武即书对：「儿见在，未死。」有顷，客出曰：「上与昭仪大怒，奈何不杀？」武叩头啼曰：「不杀儿，自知当死；杀之，亦死！」即因客奏封事，曰：「陛下未有继嗣，子无贵贱，唯留意！」奏入，客复持诏记予武曰：「今夜漏上五刻，持儿与舜，会东交掖门。」武因问客：「陛下得武书，意何如？」曰：「　也。」服虔曰：「　，直视貌也。」师古曰：「　音丑庚反。字本作瞠，其音同耳。」武以儿付舜。舜受诏，内儿殿中，为择乳母，告「善养儿，且有赏。毋令漏泄！」舜择弃为乳母，时儿生八九日。後三日，客复持诏记，封如前予武，中有封小绿箧，记曰：「告武以箧中物书予狱中妇人，武自临饮之。」师古曰：「饮音於禁反。」武发箧中有裹药二枚，赫蹄书，孟康曰：「蹄犹地也，染纸素令赤而书之，若今黄纸也。」邓展曰：「赫音兄弟阋墙之阋。」应劭曰：「赫蹄，薄小纸也。」晋灼曰：「今谓薄小物为阋蹄。邓音应说是也。」师古曰：「孟说非也。今书本赫字或作击。」曰「告伟能：努力饮此药，不可复入。女自知之！」师古曰：「女读曰汝。」伟能即宫。宫读书已，曰：「果也，欲姊弟擅天下！我儿男也，额上有壮发，类孝元皇帝。师古曰：「壮发，当额前侵下而生，今俗呼为圭头者是也。」今儿安在？危杀之矣！师古曰：「危，险也。犹今人言险不杀耳。」奈何令长信得闻之？」师古曰：「谓太后。」宫饮药死。後宫婢六人召入，出语武曰：「昭仪言『女无过。师古曰：「言我知汝无罪过也。女读曰汝。」宁自杀邪，若外家也？』晋灼曰：「宁便自杀，出至外舍死也。」我曹言愿自杀。」师古曰：「曹，辈也。」即自缪死。晋灼曰：「缪音缪缚之缪。」郑氏曰：「自缢也。」师古曰：「缪，绞也，音居虬反。」武皆表奏状。弃所养儿十一日，师古曰：「弃谓张弃也。」宫长李南以诏书取儿去，晋灼曰：「汉仪注有女长御，比侍中。宫长岂此邪？」不知所置。师古曰：「终竟不知置何所也。」许美人前在上林涿沐馆，数召入饰室中若舍，师古曰：「或暂入，或留止也。」一岁再三召，留数月或半岁御幸。元延二年子，师古曰：「，本怀字。」其十一月乳。师古曰：「乳谓产子也，音而树反。其下亦同。」诏使严持乳及五种和药丸三，送美人所。後客子、偏、兼闻昭仪谓成帝曰：「常绐我言从（宫中）〔中宫〕来，师古曰：「绐，诳也。中宫，皇后所居。」即从中宫来，许美人儿何从生中？许氏竟当复立邪！」晋灼曰：「昭仪前要帝不得立许美人为皇后，而今有子中，许氏竟当复立为皇后邪！此前约之言也。」师古曰：「此说非也。言美人在内中，何从得儿而生也，故言何从生中。次此下，乃始言约耳。」怼，以手自捣，师古曰：「怼，怨怒也。捣，筑也。怼音直类反。」以头击壁户柱，从床上自投地，啼泣不肯食，曰：「今当安置我，欲归耳！」帝曰：「今故告之，反怒为！师古曰：「故以许美人产子告汝，何为反怒？」殊不可晓也。」师古曰：「言其不可告语也。」帝亦不食。昭仪曰：「陛下自知是，不食为何？师古曰：「何为不食也。」陛下常自言『约不负女』，师古曰：「女读曰汝。次下亦同。」今美人有子，竟负约，谓何？」帝曰：「约以赵氏，故不立许氏。使天下无出赵氏上者，毋忧也！」後诏使严持绿囊书予许美人，告严曰：「美人当有以予女，受来，置饰室中廉南。」师古曰：「廉，户廉也，音廉。」美人以苇箧一合盛所生儿，缄封，及绿囊报书予严。严持箧书，置饰室廉南去。帝与昭仪坐，使客子解箧缄。未已，师古曰：「缄，束箧之绳也，音居咸反。」帝使客子、偏、兼皆出，自闭户，独与昭仪在。须臾开户，　客子、偏、兼，使缄封箧及绿绨方底，推置屏风东。恭受诏，持箧方底予武，皆封以御史中丞印，曰：「告武：箧中有死儿，埋屏处，勿令人知。」武穿狱楼垣下为坎，埋其中。故长定许贵人及故成都、平阿侯家婢王业、任C、公孙习前免为庶人，师古曰：「C音丽。」诏召入，属昭仪为私婢。成帝崩，未幸梓宫，师古曰：「言未入敛也。」仓卒悲哀之时，昭仪自知罪恶大，知业等故许氏、王氏婢，恐事泄，而以大婢羊子等赐予业等各且十人，以慰其意，属无道我家过失。师古曰：「属音之欲反。」元延二年五月，故掖庭令吾丘遵谓武曰：师古曰：「姓吾丘，名遵。」「掖庭丞吏以下皆与昭仪合通，无可与语者，独欲与武有所言。我无子，武有子，是家轻族人，得无不敢乎？苏林曰：「是家谓成帝也。不敢斥，故言是家。」师古曰：「遵自以无子，故无所顾惧，武既有子，恐祸相及，当止不敢言也。」掖庭中御幸生子者辄死，又饮药伤者无数，欲与武共言之大臣，票骑将军贪耆钱，不足计事，师古曰：「耆读曰嗜。」奈何令长信得闻之？」遵後病困，谓武：「今我已死，前所语事，武不能独为也，慎语！」师古曰：「言汝脱不能独为，勿漏泄其语。」皆在今年四月丙辰赦令前。臣谨案永光三年男子忠等发长陵傅夫人冢。事更大赦，师古曰：「更音工衡反。」孝元皇帝下诏曰：「（比）〔此〕朕不当所得赦也。」穷治，尽伏辜，天下以为当。鲁严公夫人杀世子，齐桓召而诛焉，春秋予之。师古曰：「严公夫人谓哀姜也。予谓许予之也。解具在五行志。」赵昭仪倾乱圣朝，亲灭继嗣，家属当伏天诛。前平安刚侯夫人谒坐大逆，同产当坐，以蒙赦令，归故郡。今昭仪所犯尤R逆，罪重於谒，而同产亲属皆在尊贵之位，迫近帏幄，师古曰：「近音钜靳反。」群下寒心，非所以惩恶崇谊示四方也。请事穷竟，丞相以下议正法。哀帝於是免新成侯赵钦、钦兄子成阳侯诉，皆为庶人，将家属徙辽西郡。时议郎耿育上疏言：
　
臣闻继嗣失统，废适立庶，师古曰：「适读曰嫡。次下亦同。」圣人法禁，古今至戒。然大伯见历知适，逡循固让，师古曰：「历谓王季，即文王之父也。知适谓知其当为适嗣也。」委身吴粤，权变所设，不计常法，致位王季，以崇圣嗣，卒有天下，师古曰：「卒，终也。」子孙承业，七八百载，功冠三王，道德最备，是以尊号追及大王。故世必有非常之变，然後乃有非常之谋。孝成皇帝自知继嗣不以时立，念虽末有皇子，万岁之後未能持国，师古曰：「末，晚暮也。万岁，言晏驾也。」权柄之重，制於女主，女主骄盛则耆欲无极，师古曰：「耆读曰嗜。」少主幼弱则大臣不使，师古曰：「不使，不可使从命也。」世无周公抱负之辅，恐危社稷，倾乱天下。知陛下有贤圣通明之德，仁孝子爱之恩，怀独见之明，内断於身，故废後宫就馆之渐，绝微嗣祸乱之根，师古曰：「微嗣者，谓幼主也。」乃欲致位陛下以安宗庙。愚臣既不能深援安危，定金匮之计，师古曰：「愚臣谓解光等也。援，引也。金匮，言长久之法可藏於金匮石室者也。援音爰。」又不知推演圣德，述先帝之志，师古曰：「演，广也，音弋善反。」乃反覆校省内，暴露私燕，师古曰：「私燕谓成帝闲宴之私也。覆音芳目反。」诬污先帝倾惑之过，成结宠妾妒媚之诛，甚失贤圣远见之明，逆负先帝忧国之意。夫论大德不拘俗，立大功不合众，此乃孝成皇帝至思所以万万於众臣，陛下圣德盛茂所以符合於皇天也，岂当世庸庸斗筲之臣所能及哉！且褒广将顺君父之美，匡合灭既往之过，师古曰：「海古救字。」古今通义也。事不当时固争，防祸於未然，各随指阿从，以求容媚，晏驾之後，尊号已定，万事已讫，乃探追不及之事，讦扬幽昧之过，师古曰：「讦音居谒反。」此臣所深痛也！愿下有司议，即如臣言，宜宣布天下，使咸晓知先帝圣意所起。不然，空使谤议上及山陵，下流後世，远闻百蛮，近布海内，甚非先帝托後之意也。盖孝子善述父之志，善成人之事，唯陛下省察！
哀帝为太子，亦颇得赵太后力，遂不竟其事。傅太后恩赵太后，赵太后亦归心，师古曰：「恩谓以厚恩接遇之。一曰，恩谓衔其立哀帝为嗣之恩也。」故成帝母及王氏皆怨之。哀帝崩，王莽白太后诏有司曰：「前皇太后与昭仪俱侍帷幄，姊弟专宠锢寝，执贼乱之谋，残灭继嗣以危宗庙，R天犯祖，师古曰：「R，违也。祖，先帝也。」无为天下母之义。贬皇太后为孝成皇后，晋灼曰：「使哀帝不母，罪之也。」徙居北宫。」後月余，复下诏曰：「皇后自知罪恶深大，朝请希阔，师古曰：「请，谒也。阔犹阙也。」失妇道，无共养之礼，而有狼虎之毒，师古曰：「共读曰供，音居用反。养音弋向反。其下并同。」宗室所怨，海内之雠也，而尚在小君之位，诚非皇天之心。夫小不忍乱大谋，恩之所不能已者义之所割也，师古曰：「言以义割恩也。」今废皇后为庶人，就其园。」是日自杀。凡立十六年而诛。先是有童谣曰：「燕燕，尾　　，师古曰：「　　，光泽之貌也，音徒见反。」张公子，时相见。木门仓琅根，燕飞来，啄皇孙。皇孙死，燕啄矢。」成帝每微行出，常与张放俱，而称富平侯家，故曰张公子。仓琅根，宫门铜锾也。师古曰：「锾读与环同。」孝元傅昭仪，哀帝祖母也。父河内温人，蚤卒，母更嫁为魏郡郑翁妻，生男恽。昭仪少为上官太后才人，自元帝为太子，得进幸。元帝即位，立为妤，甚有宠。为人有材略，善事人，下至宫人左右，饮酒酹地，皆祝延之。师古曰：「酹，以酒沃地也。祝延，祝之使长年也。酹音来外反。祝音之受反。」产一男一女，女为平都公主，男为定陶恭王。恭王有材艺，尤爱於上。元帝既重傅妤，及冯妤亦幸，生中山孝王，上欲殊之於後宫，以二人皆有子为王，上尚在，未得称太后，乃更号曰昭仪，赐以印绶，在妤上。昭其仪，尊之也。至成、哀时，赵昭仪、董昭仪皆无子，犹称焉。元帝崩，傅昭仪随王归国，称定陶太后。後十年，恭王薨，子代为王。王母曰丁姬。傅太后躬自养视，既壮大，成帝无继嗣。时中山孝王在。元延四年，孝王及定陶王皆入朝。傅太后多以珍宝赂遗赵昭仪及帝舅票骑将军王根，阴为王求汉嗣。皆见上无子，欲豫自结为久长计，更称誉定陶王。师古曰：「更音工衡反。」上亦自器之，明年，遂徵定陶王立为太子，语在哀纪。月余，天子立楚孝王孙景为定陶王，奉恭王後。太子议欲谢，少傅阎崇以为「春秋不以父命废王父命，师古曰：「王父谓祖也。」为人後之礼不得顾私亲，不当谢。」太傅赵玄以为当谢，太子从之。诏问所以谢状，尚书劾奏玄，左迁少府，以光禄勋师丹为太傅。诏傅太后与太子母丁姬自居定陶国邸。下有司议皇太子得与傅太后、丁姬相见不，有司奏议不得相见。顷之，成帝母王太后欲令傅太后、丁姬十日一至太子家，成帝曰：「太子丞正统，当共养陛下，不得复顾私亲。」王太后曰：「太子小，而傅太后抱养之，今至太子家，以乳母恩耳，不足有所妨。」於是令傅太后得至太子家。丁姬以不小养太子，独不得。成帝崩，哀帝即位。王太后诏令傅太后、丁姬十日一至未央宫。高昌侯董宏希指，师古曰：「希望天子意指也。」上书言宜立丁姬为帝太后。师丹劾奏「宏怀邪误朝，不道。」上初即位，谦让，从师丹言止。後乃白令王太后下诏，尊定陶恭王为恭皇。哀帝因是曰：「春秋『母以子贵』，尊傅太后为恭皇太后，丁姬为恭皇后，各置左右詹事，食邑如长信宫、中宫。追尊恭皇太后父为崇祖侯，恭皇后父为褒德侯。」後岁余，遂下诏曰：「汉家之制，推亲亲以显尊尊，定陶恭皇之号不宜复称定陶。其尊恭皇太后为帝太太后，丁后为帝太后。」後又更号帝太太后为皇太太后，称永信宫，帝太后称中安宫，而成帝母太皇太后本称长信宫，成帝赵后为皇太后，并四太后，各置少府、太仆，秩皆中二千石。为恭皇立寝庙於京师，比宣帝父悼皇考制度，序昭穆於前殿。如淳曰：「庙之前曰殿，半以後曰寝。」傅太后父同产弟四人，曰子孟、中叔、子元、幼君。师古曰：「中读曰仲。」子孟子喜至大司马，封高武侯。中叔子晏亦大司马，封孔乡侯。幼君子商封汝昌侯，为太后父崇祖侯後，更号崇祖曰汝昌哀侯。太后同母弟郑恽前死，以恽子业为阳信侯，追尊恽为阳信节侯。郑氏、傅氏侯者凡六人，大司马二人，九卿二千石六人，侍中诸曹十余人。傅太后既尊，後尤骄，与成帝母语，至谓之妪。与中山孝王母冯太后并事元帝，追怨之，陷以祝诅罪，令自杀。元寿元年崩，合葬渭陵，称孝元傅皇后云。
　
定陶丁姬，哀帝母也，易祖师丁将军之玄孙。师古曰：「（始祖）〔祖，始〕也。儒林传丁宽易之始师。」家在山阳瑕丘，父至庐江太守。始定陶恭王先为山阳王，而丁氏内其女为姬。王后姓张氏，其母郑礼，即傅太后同母弟也。太后以亲戚故，欲其有子，然终无有。唯丁姬河平四年生哀帝。丁姬为帝太后，两兄忠、明。明以帝舅封阳安侯。忠蚤死，封忠子满为平周侯。太后叔父宪、望。望为左将军，宪为太仆。明为大司马票骑将军辅政。丁氏侯者凡二人，大司马一人，将军、九卿、二千石六人，等中诸曹亦十余人。丁、傅以一二年间暴兴尤盛。然哀帝不甚假以权势，权势不如王氏在成帝世也。建平二年，丁太后崩。上曰：「诗云『谷则异室，死则同穴』。师古曰：「王国大车之诗也。谷，生也。」昔季武子成寝，杜氏之墓在西阶下，请合葬而许之。师古曰：「事见礼记。」附葬之礼，自周兴焉。孝子事亡如事存，帝太后宜起陵恭皇之园。」遣大司马票骑将军明东送葬于定陶，贵震山东。哀帝崩，王莽秉政，使有司举奏丁、傅罪恶。莽以太皇太后诏皆免官爵，丁氏徙归故郡。莽奏贬傅太后号为定陶共王母，丁太后号曰丁姬。
元始五年，莽复言「共王母、丁姬前不臣妾，师古曰：「不遵臣妾之道。」至葬渭陵，冢高与元帝山齐，怀帝太后、皇太太后玺绶以葬，师古曰：「怀谓挟之以自随也。」不应礼。礼有改葬，请发共王母及丁姬冢，取其玺绶消灭，徙共王母及丁姬归定陶，葬共王冢次，而葬丁姬复其故。」师古曰：「复音扶目反。」太后以为既已之事，不须复发。莽固争之，太后诏曰：「因故棺为致椁作冢，师古曰：「致谓累也。」祠以太牢。」谒者护既发傅太后冢，崩压杀数百人；开丁姬椁户，火出炎四五丈，师古曰：「炎音弋赡反。」吏卒以水沃灭乃得入，烧燔椁中器物。莽复奏言：「前共王母生，僭居桂宫，皇天震怒，灾其正殿；丁姬死，葬逾制度，今火焚其椁。此天见变以告，当改如媵妾也。臣前奏请葬丁姬复故，非是。师古曰：「言尚太优僭也。」共王母及丁姬棺皆名梓宫，珠玉之衣非藩妾服，请更以木棺代，去珠玉衣，葬丁姬媵妾之次。」奏可。既开傅太后棺，臭闻数里。公卿在位皆阿莽指，入钱帛，遣子弟及诸生四夷，凡十余万人，操持作具，助将作掘平共王母、丁姬故冢，二旬间皆平。莽又周棘其处以为世戒云。师古曰：「以棘周绕也。」时有群燕数千，衔土投丁姬穿中。师古曰：「穿谓圹中也。」丁、傅既败，孔乡侯晏将家属徙合浦，宗族皆归故郡。唯高武侯喜得全，自有传。孝哀傅皇后，定陶太后从弟子也。哀帝为定陶王时，傅太后欲重亲，取以配王。王入为汉太子，傅氏女为妃。哀帝即位，成帝大行尚在前殿，而傅太后封傅妃父晏为孔乡侯，与帝舅阳安侯丁明同日俱封。时师丹谏，以为「天下自王者所有，亲戚何患不富贵？而仓卒若是，其不久长矣！」晏封後月余，傅妃立为皇后。傅氏既盛，晏最尊重。哀帝崩，王莽白太皇太后诏曰：「定陶共王太后与孔乡侯晏同心合谋，背恩忘本，专恣不轨，与至尊同称号，终没，至乃配食於左坐，应劭曰：「若礼以其妃配者也。坐於左而并食。」师古曰：「坐音材卧反。」R逆无道。今令孝哀皇后退就桂宫。」後月余，复与孝成赵皇后俱废为庶人，就其园自杀。孝元冯昭仪，平帝祖母也。元帝即位二年，以选入後宫。时父奉世为执金吾。昭仪始为长使，数月至美人，後五年就馆生男，拜为妤。时父奉世为右将军光禄勋，奉世长男野王为左冯翊，父子并居朝廷，议者以为器能当其位，非用女宠故也。而冯妤内宠与傅昭仪等。
建昭中，上幸虎圈斗兽，後宫皆坐。熊佚出圈，师古曰：「佚字与逸同。」攀槛欲上殿。左右贵人傅昭仪等皆惊走，冯妤直前当熊而立，左右格杀熊。上问：「人情惊惧，何故前当熊？」妤对曰：「猛兽得人而止，妾恐熊至御坐，故以身当之。」元帝嗟叹，以此倍敬重焉。傅昭仪等皆惭。明年夏，冯妤男立为信都王，尊妤为昭仪。元帝崩，为信都太后，与王俱居储元宫。师古曰：「黄图在上林苑中。」河平中，随王之国。後徙中山，是为孝王。後徵定陶王为太子，封中山王舅参为宜乡侯。参，冯太后少弟也。是岁，孝王薨，有一男，嗣为王，时未满岁，有眚病，孟康曰：「灾眚之眚，谓妖病也。」服虔曰：「身尽青也。」苏林曰：「名为肝厥，发时唇口手足十指甲皆青。」师古曰：「下云祷祠解舍，孟说是也。未满岁者，谓为王未满岁也。眚音所领反，字不作青，服、（虔）〔苏〕误也。」太后自养视，数祷祠解。师古曰：「解音懈。」哀帝即位，遣中郎谒者张由将治中山小王。由素有狂易病，师古曰：「狂易者，狂而变易常性也。」病发怒去，西归长安。尚书簿责擅去状，师古曰：「簿责，以文簿一一责问也。」由恐，因诬言中山太后祝诅上及太后。太后即傅昭仪也，素常怨冯太后，因是遣御史丁玄案验，尽收御者官吏及冯氏昆弟在国者百余人，分系雒阳、魏郡、钜鹿。数十日无所得，更使中谒者令史立师古曰：「官为中谒者令，姓史，名立。」与丞相长史大鸿胪丞杂治。立受傅太后指，几得封侯，师古曰：「几读曰冀。」治冯太后女弟习及寡弟妇君之，死者数十人。巫刘吾服祝诅。徐遂成言习、君之曰「武帝时修氏刺治武帝得二千万耳，师古曰：「刺治谓箴之。」今愈上，不得封侯，不如杀上，令中山王代，可得封。」立等劾奏祝诅谋反，大逆。责问冯太后，无服辞。立曰：「熊之上殿何其勇，今何怯哉！」太后还谓左右：「此乃中语，前世事，师古曰：「中语，谓宫中之言语也。」吏何用知之？是欲陷我效也！」师古曰：「效，徵验也。」乃饮药自杀。先未死，有司请诛之，上不忍致法，废为庶人，徙云阳宫。既死，有司复奏「太后死在未废前。」有诏以诸侯王太后仪葬之。宜乡侯参、君之、习夫及子当相坐者，或自杀，或伏法。参女弁为孝王后，有两女，有司奏免为庶人，与冯氏宗族徙归故郡。张由以先告赐爵关内侯，史立迁中太仆。
哀帝崩，大司徒孔光奏「由前诬告骨肉，立陷人入大辟，为国家结怨於天下，以取秩迁，获爵邑，幸蒙赦令，请免为庶人，徙合浦」云。
　
中山卫姬，平帝母也。父子豪，中山卢奴人，官至卫尉。子豪女弟为宣帝妤，生楚孝王；长女又为元帝妤，生平阳公主。成帝时，中山孝王无子，上以卫氏吉祥，以子豪少女配孝王。元延四年，生平帝。
〔平帝〕年二岁，孝王薨，代为王。哀帝崩，无嗣，太皇太后与新都侯莽迎中山王立为帝。莽欲颛国权，惩丁、傅行事，师古曰：「惩，创艾也。」以帝为成帝後，母卫姬及外家不当得至京师。乃更立宗室桃乡侯子成都为中山王，奉孝王後，遣少傅左将军甄丰赐卫姬玺绶，即拜为中山孝王后，以苦陉县为汤沐邑。又赐帝舅卫宝、宝弟玄爵关内侯。赐帝三妹，谒臣号修义君，哉皮为承礼君，鬲子为尊德君，师古曰：「鬲音历。」食邑各二千户。莽长子宇非莽隔绝卫氏，恐久後受祸，即私与卫宝通书记，教卫后上书谢恩，因陈丁、傅旧恶，几得至京师。师古曰：「几读曰冀。」莽白太皇太后诏有司曰：「中山孝王后深分明为人後之义，条陈故定陶傅太后、丁姬R天逆理，上僭位号，师古曰：「R，违也。」徙定陶王於信都，为共王立庙於京师，如天子制，不畏天命，　圣人言，师古曰：「论语称孔子曰：『君子有三畏：畏天命，畏大人，畏圣人之言。小人不知天命而不畏也，狎大人，侮圣人之言。』故此文引之也。ろ，古侮字。」坏乱法度，居非其制，称非其号。是以皇天震怒，火烧其殿，六年之间大命不遂，祸殃仍重，师古曰：「遂犹延也。重音直用反。」竟令孝哀帝受其余灾，大失天心，夭命暴崩，又令共王祭祀绝废，精魂无所依归。朕惟孝王后深说经义，明镜圣法，惧古人之祸败，近事之咎殃，畏天命，奉圣言，是乃久保一国，长获天禄，而令孝王永享无疆之祀，福祥之大者也。朕甚嘉之。夫褒义赏善，圣王之制，其以中山故安户七千益中山后汤沐邑，加赐及中山王黄金各百斤，增傅相以下秩。」卫后日夜啼泣，思见帝，而但益户邑。宇复教令上书求至京师。会事发觉，莽杀宇，尽诛卫氏支属。卫宝女为中山王后，免后，徙合浦。师古曰：「黜其后位而徙也。」唯卫后在，师古曰：「中山孝王后也。」王莽篡国，废为家人，後岁余卒，葬孝王旁。孝平王皇后，安汉公太傅大司马莽女也。平帝即位，年九岁，成帝母太皇太后称制，而莽秉政。莽欲依霍光故事，以女配帝，太后意不欲也。莽设变诈，令女必入，因以自重，事在莽传。太后不得已而许之，遣长乐少府夏侯藩、宗正刘宏、少府宗伯凤、尚书令平晏纳采，师古曰：「官为少府，姓宗伯，名凤也。纳采者，礼记云婚礼纳采问名，谓采择其可者。」太师光、大司徒马宫、大司空甄丰、左将军孙建、执金吾尹赏、行太常事太中大夫刘歆及太卜、太史令以下四十九人赐皮弁素绩，师古曰：「皮弁，以鹿皮为冠，形如人手之弁合也。素绩谓素裳也。朱衣而素裳。绩字或作积。积谓襞积之，若今之　为也。」以礼杂卜筮，太牢祠宗庙，待吉月日。明年春，遣大司徒宫、大司空丰、左将军建、右将军甄邯、光禄大夫歆奉乘舆法驾，迎皇后於安汉公第。师古曰：「本自莽第，以皇后在是，因呼曰宫。」宫、丰、歆授皇后玺绂，师古曰：「绂，所以系玺，音。」登车称警跸，便时上林延寿门，师古曰：「取时日之便也，音频面反。」入未央宫前殿。群臣就位行礼，大赦天下。益封父安汉公地满百里，赐迎皇后及行礼者，自三公以下至驺宰执事长乐、未央宫、安汉公第者，皆增秩，赐金帛各有差。皇后立三月，以礼见高庙。尊父安汉公号曰宰衡，位在诸侯王上。赐公夫人号曰功显君，食邑。封公子安为褒新侯，临为赏都侯。后立岁余，平帝崩。莽立孝宣帝玄孙婴为孺子，莽摄帝位，尊皇后为皇太后。三年，莽即真，以婴为定安公，改皇太后号为定安公太后。太后时年十八矣，为人婉有节操。师古曰：「婉，顺也。，静也，音乌计反。」自刘氏废，常称疾不朝会。莽敬惮伤哀，欲嫁之，乃更号为黄皇室主，师古曰：「莽自谓土德，故云黄皇。室主者，若汉之称公主。」令立国将军成新公孙建世子V饰将往问疾。师古曰：「V，盛饰也，音丈，又音象。一曰，V，首饰也，在两耳後，刻镂而为之。」后大怒，笞鞭其旁侍御。因发病，不肯起，莽遂不复疆也。及汉兵诛莽，燔烧未央宫，后曰：「何面目以见汉家！」自投火中而死。赞曰：易著吉凶而言谦盈之效，天地鬼神至于人道靡不同之。师古曰：「易谦卦曰『天道亏盈而益谦，地道变盈而流谦，鬼神害盈而福谦，人道恶盈而好谦』。」夫女宠之兴，繇至微而体至尊，师古曰：「繇与由同。」穷富贵而不以功，此固道家所畏，祸福之宗也。序自汉兴，终于孝平，外戚後庭色宠著闻二十有余人，然其保位全家者，唯文、景、武帝太后及邛成后四人而已。至如史良娣、王悼后、许恭哀后身皆夭折不辜，而家依托旧恩，不敢纵恣，是以能全。其余大者夷灭，小者放流，乌　！鉴兹行事，变亦备矣。
汉书卷九十八元后传第六十八
孝元皇后，王莽之姑也。莽自谓黄帝之後，其自本曰：师古曰：「述其本系。」黄帝姓姚氏，八世生虞舜。舜起妫I，以妫为姓。师古曰：「妫，水名也。水曲曰I。言因水为姓也。I音而锐反。」至周武王封舜後妫满於陈，是为胡公，十三世生完。完字敬仲，奔齐，师古曰：「奔，古奔字。」齐桓公以为卿，姓田氏。十一世，田和有齐国，（三）〔二〕世称王，至王建为秦所灭。项羽起，封建孙安为济北王。至汉兴，安失国，齐人谓之「王家」，因以为氏。文、景间，安孙遂字伯纪，处东平陵，师古曰：「济南之县。」生贺，字翁孺。为武帝绣衣御史，逐捕魏郡群盗坚卢等党与，及吏畏懦逗遛当坐者，师古曰：「懦音乃唤反。逗音住，又音豆。」翁孺皆纵不诛。它部御史暴胜之等奏杀二千石，诛千石以下，师古曰：「二千石者，奏而杀之，其千石以下，则得专诛。」及通行饮食坐连及者，大部至斩万余人，语见酷吏传。翁孺以奉使不称免，师古曰：「不称谓不副所委。」叹曰：「吾闻活千人有封子孙，吾所活者万余人，後世其兴乎！」翁孺既免，而与东平陵终氏为怨，乃徙魏郡元城委粟里，为三老，魏郡人德之。元城建公曰：服虔曰：「元城人年老者也。」「昔春秋沙麓崩，晋史卜之，曰：『阴为阳雄，土火相乘，李奇曰：「此龟繇文也。阴，元后也。阳，汉也。王氏舜後，土也。汉，火也。故曰土火相乘，阴盛而沙麓崩。」故有沙麓崩。後六百四十五年，宜有圣女兴。』其齐田乎！张晏曰：「阴数八，八八六十四。土数五，故六百四十五岁也。春秋僖十四年，沙麓崩，岁在乙亥，至〔哀帝元寿二年〕，哀帝崩，元后始摄政，岁在庚申，沙麓崩後六百四十五岁。」今王翁孺徙，正直其地，师古曰：「直亦当。」日月当之。元城郭东有五鹿之虚，即沙鹿地也。师古曰：「虚读曰墟。」後八十年，当有贵女兴天下」云。（王）翁孺生禁，字稚君，少学法律长安，为廷尉史。本始三年，生女政君，即元后也。禁有大志，不修廉隅，好酒色，多取傍妻，凡有四女八男：长女君侠，次即元后政君，次君力，次君弟；长男凤孝卿，次曼元卿，谭子元，崇少子，商子夏，立子叔，根稚卿，逢时季卿。唯凤、崇与元后政君同母。母，适妻，魏郡李氏女也。师古曰：「适读曰嫡。」後以妒去，更嫁为河内苟宾妻。初，李亲任政君在身，师古曰：「任，怀任。」梦月入其怀。及壮大，婉顺得妇人道。尝许嫁未行，所许者死。後东平王聘政君为姬，未入，王薨。禁独怪之，使卜数者相政君，师古曰：「数，计也。若言今之禄命书也。数音所具反。」「当大贵，不可言。」禁心以为然，乃教书，学鼓琴。五凤中，献政君，年十八矣，入掖庭为家人子。岁余，会皇太子所爱幸司马良娣病，且死，谓太子曰：「妾死非天命，乃诸娣妾良人更祝诅杀我。」师古曰：「更音工衡反。」太子怜之，且以为然。及司马良娣死，太子悲恚发病，忽忽不乐，因以过怒诸娣妾，莫得进见者。久之，宣帝闻太子恨过诸娣妾，欲顺适其意，乃令皇后择後宫家人子可以虞侍太子者，师古曰：「此虞与娱同。」政君与在其中。师古曰：「与读曰豫。」及太子朝，皇后乃见政君等五人，微令旁长御问知太子所欲。太子殊无意於五人者，不得已於皇后，师古曰：「恐不副皇后意，故言不得已。」疆应曰：「此中一人可。」师古曰：「非其本心，故曰疆也。」是时政君坐近太子，又独衣绛缘诸于，师古曰：「诸于，大掖衣，即　衣之类也。」长御即以为〔是〕。皇后使侍中杜辅、掖庭令浊贤交送政君太子宫，师古曰：「浊，姓也。交送，谓侍中、掖庭令杂为使。」见丙殿。得御幸，有身。先是者，太子後宫娣妾以十数，御幸久者七八年，莫有子，及王妃壹幸而有身。甘露三年，生成帝於甲馆画堂，为世适皇孙。师古曰：「适读曰嫡。」宣帝爱之，自名曰骜，字太孙，常置左右。後三年，宣帝崩，太子即位，是为孝元帝。立太孙为太子，以母王妃为婕妤，封父禁为阳平侯。後三日，婕妤立为皇后，禁位特进，禁弟弘至长乐卫尉。永光二年，禁薨，谥曰顷侯。长子凤嗣侯，为卫尉侍中。皇后自有子後，希复进见。太子壮大，宽博恭慎，语在成纪。其後幸酒，乐燕乐，师古曰：「幸酒，好酒也。乐宴乐，好燕私之乐也。解具在成纪。」元帝不以为能。而傅昭仪有宠於上，生定陶共王。王多材艺，上甚爱之，坐则侧席，行则同辇，师古曰：「侧席谓附近御坐。」常有意欲废太子而立共王。时凤在位，与皇后、太子同心忧惧，赖侍中史丹拥右太子，师古曰：「右读曰佑，助也。」语在丹传。上亦以皇后素谨慎，而太子先帝所常留意，故得不废。元帝崩，太子立，是为孝成帝。尊皇后为皇太后，以凤为大司马大将军领尚书事，益封五千户。王氏之兴自凤始。又封太后同母弟崇为安成侯，食邑万户。凤庶弟谭等皆赐爵关内侯，食邑。
其夏，黄雾四塞终日。师古曰：「塞，满也。言四方皆满。」天子以问谏大夫杨兴、博士驷胜等，对皆以为「阴盛侵阳之气也。高祖之约也，非功臣不侯，今太后诸弟皆以无功为侯，非高祖之约，外戚未曾有也，故天为见异。」师古曰：「见，显示。」言事者多以为然。凤於是惧，上书辞谢曰：「陛下即位，思慕谅暗，师古曰：「商书云『高宗谅暗』。谅，信；暗，默也。言居父丧信默，三年不言也。」故诏臣凤典领尚书事，上无以明圣德，下无以益政治。今有星天地赤黄之异，师古曰：「与孛同。」咎在臣凤，当伏显戮，以谢天下。今谅暗已毕，大义皆举，宜躬亲万机，以承天心。」因乞骸骨辞职。上报曰：「朕承先帝圣绪，涉道未深，不明事情，是以阴阳错缪，日月无光，赤黄之气，充塞天下。咎在朕躬，今大将军乃引过自予，欲上尚书事，归大将军印绶，罢大司马官，是明朕之不德也。朕委将军以事，诚欲庶几有成，显先祖之功德。将军其专心固意，辅朕之不逮，毋有所疑。」後五年，诸吏散骑安成侯崇薨，谥曰共侯。有遗腹子奉世嗣侯，太后甚哀之。明年，河平二年，上悉封舅谭为平阿侯，商成都侯，立红阳侯，根曲阳侯，逢时高平侯。五人同日封，故世谓之「五侯」。太后同产唯曼蚤卒，张晏曰：「同父则为同产，不必同母也。上言唯凤、崇同母也。」余毕侯矣。太后母李亲，苟氏妻，生一男名参，寡居。顷侯禁在时，太后令禁还李亲。师古曰：「召还王氏。」太后怜参，欲以田`为比而封之。李奇曰：「田`与孝景王后同母异父，得封故也。」师古曰：「比，例也，音必寐反。」上曰：「封田氏，非正也。」以参为侍中水衡都尉。王氏子弟皆卿大夫侍中诸曹，分据势官满朝廷。大将军凤用事，上遂谦让无所颛。师古曰：「颛与专同。凡事皆不自专也。」左右常荐光禄大夫刘向少子歆通达有异材。上召见歆，诵读诗赋，甚说之，师古曰：「说读曰悦。」欲以为中常侍，召取衣冠。临当拜，左右皆曰：「未晓大将军。」师古曰：「晓犹白。」上曰：「此小事，何须关大将军？」左右叩头争之。上於是语凤，凤以为不可，乃止。其见惮如此。上即位数年，无继嗣，体常不平。师古曰：「言多疾M。」定陶共王来朝，太后与上承先帝意，遇共王甚厚，赏赐十倍於它王，不以往事为纤介。师古曰：「往事，谓先帝时欲以代太子也。言无纤介之嫌怒。」共王之来朝也，天子留，不遣归国。上谓共王：「我未有子，人命不讳，师古曰：「人命无常，不可讳。」一朝有它，且不复相见。师古曰：「它谓晏驾也。」尔长留侍我矣！」其後天子疾益有瘳，共王因留国邸，旦夕侍上，上甚亲重。大将军凤心不便共王在京师，会日蚀，凤因言「日蚀阴盛之象，为非常异。定陶王虽亲，於礼当奉藩在国。今留侍京师，诡正非常，师古曰：「诡，违也。」故天见戒。师古曰：「见，显示。」宜遣王之国。」上不得已於凤而许之。师古曰：「言迫於凤不得止。」共王辞去，上与相对〔涕〕泣而决。京兆尹王章素刚直敢言，以为凤建遣共王之国非是，师古曰：「建立其议也。」乃奏封事言日蚀之咎矣。天子召见章，延问以事，章对曰：「天道聪明，（佐）〔佑〕善而灾恶，以瑞异为符效。今陛下以未有继嗣，引近定陶王，师古曰：「近音巨靳反。」所以承宗庙，重社稷，上顺天心，下安百姓。此正义善事，当有祥瑞，何故致灾异？灾异之发，为大臣颛政者也。今闻大将军猥归日蚀之咎於定陶王，师古曰：「猥犹曲也。」建遣之国，苟欲使天子孤立於上，颛擅朝事以便其私，非忠臣也。且日蚀，阴侵阳臣颛君之咎，今政事大小皆自凤出，天子曾不一举手，凤不内省责，反归咎善人，推远定陶王。师古曰：「远音于万反。」且凤诬罔不忠，非一事也。前丞相乐昌侯商师古曰：「王商也。」本以先帝外属，内行笃，有威重，位历将相，国家柱石臣也，其人守正，不肯x节随凤委曲，卒用闺门之事为凤所罢，身以忧死，众庶愍之。又凤知其小妇弟张美人已尝适人，师古曰：「小妇，妾也。弟谓女弟，即妹也。」於礼不宜配御至尊，托以为宜子，内之後宫，苟以私其妻弟。闻张美人未尝任身就馆也。师古曰：「是则不为宜子，明凤所言非实。」且羌胡尚杀首子以汤肠正世，师古曰：「汤，洗涤也。言妇初来所生之子或它姓。」况於天子而近已出之女也！此三者皆大事，陛下所自见，足以知其余，及它所不见者。师古曰：「以所见者譬之，则不见者可知。」凤不可令久典事，宜退使就第，选忠贤以代之。」自凤之白罢商後遣定陶王也，上不能平。及闻章言，天子感寤，纳之，谓章曰：「微京兆尹直言，吾不闻社稷计！师古曰：「微，无也。」且唯贤知贤，君试为朕求可以自辅者。」於是章奏封事，荐中山孝王舅琅邪太守冯野王「先帝时历二卿，忠信质直，知谋有余。野王以王舅出，以贤复入，明圣主乐进贤也。」上自为太子时数闻野王先帝名卿，声誉出凤远甚，方倚欲以代凤。初，章每召见，上辄辟左右。师古曰：「辟读曰辟。」时太后从弟长乐卫尉弘子侍中音师古曰：「弘者，太后之叔父也。音则从父弟。」独侧听，具知章言，以语凤。凤闻之，称病出就第，上疏乞骸骨，谢上曰：「臣材驽愚戆，得以外属兄弟七人封为列侯，宗族蒙恩，赏赐无量。辅政出入七年，国家委任臣凤，所言辄听，荐士常用。无一功善，阴阳不调，灾异数见，咎在臣凤奉职无状，此臣一当退也。五经传记，师所诵说，咸以日蚀之咎在於大臣非其人，易曰『折其右肱』，师古曰：「丰卦九三爻辞也。肱，臂也。」此臣二当退也。河平以来，臣久病连年，数出在外，旷职素餐，此臣三当退也。师古曰：「空废职任，徒受禄秩也。」陛下以皇太后故不忍诛废，臣犹自知当远流放，又重自念，师古曰：「重音直用反。」兄弟宗族所蒙不测，当杀身靡骨死辇毂下，师古曰：「靡，碎也，音武皮反。」不当以无益之故有离门之心。诚岁余以来，所苦加侵，师古曰：「诚，实也。」日日益甚，不胜大愿，愿乞骸骨，归自治养，冀赖陛下神灵，未理发齿，期月之间，幸得瘳愈，复望帷幄，不然，必沟壑。臣以非材见私，天下知臣受恩深也；以病得全骸骨归，天下知臣被恩见哀，重巍巍也。师古曰：「巍巍，高貌。重音直用反。」进退於国为厚，万无纤介之议。师古曰：「论者不云疏斥外戚也。」唯陛下哀怜！」其辞指甚哀，太后闻之为垂涕，不御食。上少而亲倚凤，弗忍废，乃报凤曰：「朕秉事不明，政事多阙，故天变（屡）〔娄〕臻，咸在朕躬。〔师古曰：「娄，古屡字。」〕将军乃深引过自予，欲乞骸骨而退，则朕将何向焉！书不云乎？『公毋困我。』师古曰：「周书洛诰载成王告周公辞也。言公必须留京师，毋得远去，而令我困。」务专精神，安心自持，期於亟瘳，称朕意焉。」师古曰：「亟，急。瘳，差也。」於是凤起视事。上使尚书劾奏章「知野王前以王舅出补吏，而私荐之，欲令在朝阿附诸侯；又知张美人体御至尊，而妄称引羌胡杀子荡肠，非所宜言。」遂下章吏。廷尉致其大逆罪，以为「比上夷狄，欲绝继嗣之端；背畔天子，私为定陶王。」章死狱中，妻子徙合浦。自是公卿见凤，侧目而视，郡国守相刺史皆出其门。师古曰：「言为其家寮属者，皆得大官。」又以侍中太仆音为御史大夫，列于三公。而五侯群弟，争为奢侈，赂遗珍宝，四面而至；後庭姬妾，各数十人，僮奴以千百数，罗钟磬，舞郑女，作倡优，狗马驰逐；大治第室，起土山渐台，洞门高廊阁道，连属弥望。师古曰：「弥，竟也。言望之极目也。属音之欲反。」百姓歌之曰：「五侯初起，曲阳最怒，坏决高都，连竟外杜，服虔曰：「坏决高都水入长安。高都水在长安西也。」孟康曰：「杜、二县之间田亩一金。言其境自长安至杜陵也。」李奇曰：「长安有高都、（水）〔外〕杜里，既坏决高都作殿，复衍及外杜里。」师古曰：「成都侯商自擅穿帝城引水耳，曲阳无此事。又虽大作第宅，不得从长安至杜陵也。（按）李说为（近）是。」土山渐台西白虎。」师古曰：「皆放效天子之制也。」〔其〕奢僭如此。然皆通敏人事，好士养贤，倾财施予，以相高尚。凤辅政凡十一岁。阳朔三年秋，凤病，天子数自临问，亲执其手，涕泣曰：「将军病，如有不可言，平阿侯谭次将军矣。」师古曰：「不可言，谓死也，不欲斥言之。」凤顿首泣曰：「谭等虽与臣至亲，行皆奢僭，无以率导百姓，不如御史大夫音谨敕，师古曰：「敕，整也。」臣敢以死保之。」及凤且死，上疏谢上，复固荐音自代，〔言〕谭等五人必不可用。天子然之。初，谭倨，不肯事凤，师古曰：「倨，慢也，音据。」而音敬凤，卑恭如子，故荐之。凤薨，天子临吊赠宠，送以轻车介士，军陈自长安至渭陵，谥曰敬成侯。子襄嗣侯，为卫尉。御史大夫音竟代凤为大司马车骑将军，而平阿侯谭位特进，领城门兵。谷永说谭，令让不受城门职，由是与音不平，语在永传。音既以从舅越亲用事，小心亲职，岁余，上下诏曰：「车骑将军音宿卫忠正，勤劳国家，前为御史大夫，以外亲宜典兵马，入为将军，不获宰相之封，朕甚慊焉！其封音为安阳侯，食邑与五侯等，俱三千户。
初，成都侯商尝病，欲避暑，从上借明光宫。师古曰：「黄图云明光宫在城内，近桂宫也。」後又穿长安城，引内沣水注第中大陂以行船，立羽盖，张周帷，辑濯越歌。师古曰：「辑与楫同，濯与棹同，皆所以行船也。令执楫棹人为越歌也。辑为棹之短者也。今吴越之人呼为桡，音饶。越歌，为越之歌。」上幸商第，见穿城引水，意恨，内衔之，未言。後微行出，过曲阳侯第，又见园中土山渐台似类白虎殿。师古曰：「黄图云在未央宫。」於是上怒，以让车骑将军音。商、根兄弟欲自黥劓谢太后。上闻之大怒，乃使尚书责问司隶校尉、京兆尹「知成都侯商擅穿帝城，决引沣水，曲阳侯根骄奢僭上，赤墀青琐，孟康曰：「以青画户边镂中，天子制也。」如淳曰：「门楣格再重，如人衣领再重，里者青，名曰青琐，天子门制也。」师古曰：「孟说是。青琐者，刻为连环文，而青涂之也。」红阳侯立父子臧匿奸猾亡命，宾客为群盗，司隶、京兆皆阿纵不举奏正法。」二人顿首省户下。又赐车骑将军音策书曰：「外家何甘乐祸败，师古曰：「言此罪过，并身自为之。」而欲自黥劓，相戮辱於太后前，伤慈母之心，以危乱国！外家宗族疆，上一身　弱日久，师古曰：「浸，渐也。」今将一施之。师古曰：「行刑罚。」君其召诸侯，令待府舍。」师古曰：「令总集音之府舍，待诏命。」是日，诏尚书奏文帝时诛将军薄昭故事。车骑将军音藉　请罪，师古曰：「自坐　上，言就刑戮也。」商、立、根皆负斧质谢。上不忍诛，然後得已。久之，平阿侯谭薨，谥曰安侯，子仁嗣侯。太后怜弟曼蚤死，独不封，曼寡妇渠供养东宫，子莽幼孤不及等比，师古曰：「比音必寐反。」常以为语。平阿侯谭、成都侯商及在位多称莽者。久之，上复下诏追封曼为新都哀侯，而子莽嗣爵为新都侯。後又封太后姊子淳于长为定陵侯。王氏亲属，侯者凡十人。上悔废平阿侯谭不辅政而薨也，乃复进成都侯商以特进，领城门兵，置幕府，得举吏如将军。杜邺说车骑将军音令亲附商，语在邺传。王氏爵位日盛，唯音为修整，数谏正，有忠节，辅政八年，薨。吊赠如大将军，谥曰敬侯。子舜嗣侯，为太仆侍中。特进成都侯商代音为大司马卫将军，而红阳侯立位特进，领城门兵。商辅政四岁，病乞骸骨，天子悯之，更以为大将军，益封二千户，赐钱百万。商薨，吊赠如大将军故事，谥曰景成侯，子况嗣侯。红阳侯立次当辅政，有罪过，语在孙宝传。上乃废立而用光禄勋曲阳侯根为大司马票骑将军，岁余益封千七百户。高平侯逢时无材能名称，是岁薨，谥曰戴侯，子买之嗣侯。
绥和元年，上即位二十余年无继嗣，而定陶共王已薨，子嗣立为王。王祖母定陶傅太后重赂遗票骑将军根，为王求汉嗣，根为言，上亦欲立之，遂徵定陶王为太子。时根辅政五岁矣，乞骸骨，上乃益封根五千户，赐安车驷马，黄金五百斤，罢就第。
先是定陵侯淳于长以外属能谋议，为卫尉侍中，在辅政之次。是岁，新都侯莽告长伏罪与红阳侯立相连，师古曰：「伏罪，谓旧罪阴伏未发者也。」长下狱死，立就国，语在长传。故曲阳侯根荐莽以自代，上亦以为莽有忠直节，遂擢莽从侍中骑都尉光禄大夫为大司马。岁余，成帝崩，哀帝即位。太后诏莽就第，避帝外家。哀帝初优莽，不听。莽上书固乞骸骨而退。上乃下诏曰：「曲阳侯根前在位，建社稷策。侍中太仆安阳侯舜往时护太子家，导朕，忠诚专壹，有旧恩。新都侯莽忧劳国家，执义坚固，庶几与为治，太皇太后诏休就第，朕甚闵焉。其益封根二千户，舜五百户，莽三百五十户。以莽为特进，朝朔望。」又还红阳侯立京师。哀帝少而闻知王氏骄盛，心不能善，以初立，故优之。
後月余，司隶校尉解光奏：「曲阳根宗重身尊，三世据权，五将秉政，天下辐凑自效。师古曰：「效，献也，献其款诚。」根行贪邪，臧累钜万，纵横恣意，师古曰：「横音胡孟反。」大治（第宅）〔室第〕，第中起土山，立两市，殿上赤墀，户青琐；游观射猎，使奴从者被甲持弓弩，陈为步兵；止宿离宫，水衡共张，师古曰：「共音居用反。张音竹亮反。」发民治道，百姓苦其役。内怀奸邪，欲`朝政，师古曰：「`与管同。」推亲近吏主簿张业以为尚书，蔽上壅下，内塞王路，外交藩臣，骄奢僭上，坏乱制度。案根骨肉至亲，社稷大臣，师古曰：「至亲谓於成帝为舅。」先帝弃天下，根不悲哀思慕，山陵未成，公聘取故掖庭女乐五官殷严、王飞君等，如淳曰：「五官，官名也。外戚传曰五官视三百石。」置酒歌舞，捐忘先帝厚恩，背臣子义。及根兄子成都侯况幸得以外亲继父为列侯侍中，不思报厚恩，亦聘取故掖庭贵人以为妻，皆无人臣礼，大不敬不道。」於是天子曰：「先帝遇根、况父子，至厚也，今乃背忘恩义！」以根尝建社稷之策，师古曰：「谓立哀帝为嗣也。」遣就国。免况为庶人，归故郡。根及况父商所荐举为官者，皆罢。後二岁，傅太后、帝母丁姬皆称尊号。有司奏「新都侯莽前为大司马，贬抑尊号之议，亏损孝道，及平阿侯仁臧匿赵昭仪亲属，皆就国。」天下多冤王氏。
谏大夫杨宣上封事言：「孝成皇帝深惟宗庙之重，称述陛下至德以承天序，圣策深远，恩德至厚。惟念先帝之意，岂不欲以陛下自代，奉承东宫哉！师古曰：「言供养太后。」太皇太后春秋七十，数更忧伤，师古曰：「更，经也，音工衡反。」敕令亲属引领以避丁、傅。师古曰：「引领，自引首领而退也。」行道之人为之陨涕，况於陛下，时登高远望，独不惭於延陵乎！」哀帝深感其言，复封商中子邑为成都侯。元寿元年，日蚀。贤良对策多讼新都侯莽者，上於是徵莽及平阿侯仁还京师侍太后。曲阳侯根薨，国除。
明年，哀帝崩，无子，太皇太后以莽为大司马，与共徵立中山王奉哀帝後，是为平帝。帝年九岁，（常）〔当〕年被疾，太后临朝，委政於莽，莽颛威福。红阳侯立莽诸父，平阿侯仁素刚直，莽内惮之，令大臣以罪过奏遣立、仁就国。莽日诳耀太后，言辅政致太平，群臣奏请尊莽为安汉公。後遂遣使者迫守立、仁令自杀，赐立谥曰荒侯，子柱嗣，仁谥曰刺侯，子术嗣。是岁，元始三年也。明年，莽风群臣奏立莽女为皇后。师古曰：「风读曰讽。」又奏尊莽为宰衡，莽母及两子皆封为列侯，语在莽传。莽既外壹群臣，令称己功德，又内媚事旁侧长御以下，赂遗以千万数。白尊太后姊妹君侠为广恩君，君力为广惠君，君弟为广施君，皆食汤沐邑，日夜共誉莽。莽又知太后妇人厌居深宫中，莽欲虞乐以市其权，张晏曰：「以游观之乐易其权，若市买。」师古曰：「此虞与娱同。」乃令太后四时车驾巡狩四郊，师古曰：「邑外谓之郊，近二十里也。」存见孤寡贞妇。春幸茧馆，师古曰：「汉宫阁疏云上林苑有茧观，盖蚕茧之所也。」率皇后列侯夫人桑，遵霸水而祓除；师古曰：「桑，采桑也。遵，循也，谓缘水边。」夏游h宿、、杜之间；师古曰：「h宿苑在长安城南，今之御宿川是也。」秋历东馆，望昆明，集黄山宫；冬飨饮飞羽，师古曰：「黄山宫在槐里。飞羽殿在未央宫中。羽字或作雨。」校猎上兰，师古曰：「上兰，观名也，在上林中。」登长平馆，师古曰：「在长平阪也。」临泾水而览焉。太后所至属县，辄施恩惠，赐民钱帛牛酒，岁以为常。太后从容言曰：师古曰：「从音千容反。」「我始入太子家时，见於丙殿，至今五六十岁尚颇识之。」师古曰：「识，记也，音式志反。」莽因曰：「太子宫幸近，可壹往游观，不足以为劳。」於是太后幸太子宫，甚说。师古曰：「说读曰悦。」太后旁弄儿病在外舍，服虔曰：「官婢侍史生儿，取以作弄儿也。」莽自亲候之。其欲得太后意如此。平帝崩，无子，莽徵宣帝玄孙选最少者广戚侯子刘婴，年二岁，托以卜相为最吉。乃风公卿奏请立婴为孺子，师古曰：「风读曰讽。」令宰衡安汉公莽践祚居摄，如周公傅成王故事。太后不以为可，力不能禁，於是莽遂为摄皇帝，改元称制焉。俄而宗室安众侯刘崇及东郡太守翟义等恶之，更举兵欲诛莽。师古曰：「更音工衡反。」太后闻之，曰：「人心不相远也。师古曰：「言所见者同。」我虽妇人，亦知莽必以是自危，不可。」其後，莽遂以符命自立为真皇帝，先奉诸符瑞以白太后，太后大惊。初，汉高祖入咸阳至霸上，秦王子婴降於轵道，奉上始皇玺。及高祖诛项籍，即天子位，因御服其玺，世世传受，号曰汉传国玺。以孺子未立，玺臧长乐宫。及莽即位，请玺，太后不肯授莽。莽使安阳侯舜谕指。舜素谨敕，太后雅爱信之。舜既见，太后知其为莽求玺，怒骂之曰：「而属父子宗族蒙汉家力，富贵累世，师古曰：「而，汝也。」既无以报，受人孤寄，乘便利时，夺取其国，师古曰：「孤寄，言以孤寄托之。」不复顾恩义。人如此者，狗猪不食其余，师古曰：「言恶贱。」天子岂有而兄弟邪！且若自以金匮符命为新皇帝，师古曰：「若亦汝。」变更正朔服制，亦当自更作玺，传之万世，何用此亡国不祥玺为，而欲求之？我汉家老寡妇，旦暮且死，欲与此玺俱葬，终不可得！」太后因涕泣而言，旁侧长御以下皆垂涕。舜亦悲不能自止，良久乃仰谓太后：「臣等已无可言者。师古曰：「言不可谏止。」莽必欲得传国玺，太后宁能终不与邪！」太后闻舜语切，恐莽欲胁之，乃出汉传国玺，投之地以授舜，曰：「我老已死，（知）〔如〕而兄弟，今族灭也！」舜既得传国玺，奏之，莽大说，师古曰：「说读曰悦。」乃为太后置酒未央宫渐台，大纵众乐。莽又欲改太后汉家旧号，易其玺绶，恐不见听，而莽疏属王谏欲谄莽，上书言：「皇天废去汉而命立新室，太皇太后不宜称尊号，当随汉废，以奉天命。」莽乃车驾至东宫，亲以其书白太后。太后曰：「此言是也！」师古曰：「恚怼之辞也。」莽因曰：「此R德之臣也，师古曰：「R，乖也，音布内反。」罪当诛！」於是冠军张永献符命铜璧，文言「太皇太后当为新室文母太皇太后」。服虔曰：「铜璧，如璧形，以铜为之也。」莽乃下诏曰：「予视群公，咸曰『休哉！师古曰：「视读曰示。休，美也。」其文字非刻非画，厥性自然。』予伏念皇天命予为子，更命太皇太后为『新室文母太皇太后』，协于新（室）故交代之际，信於汉氏。哀帝之代，世传行诏筹，为西王母共具之祥，师古曰：「共音居用反。」当为历代（为）母，昭然著明。予祗畏天命，敢不钦承！谨以令月吉日，亲率群公诸侯卿士，奉上皇太后玺绂，师古曰：「（比）〔此〕绂谓玺之组也。」以当顺天心，光于四海焉。」太后听许。莽於是鸩杀王谏，而封张永为贡符子。初，莽为安汉公时，又谄太后，奏尊元帝庙为高宗，太后晏驾後当以礼配食云。及莽改〔号〕太后为新室文母，绝之於汉，不令得体元帝。堕坏孝元庙，师古曰：「堕，毁也，音火规反。」更为文母太后起庙，独置孝元庙故殿以为文母e食堂，孟康曰：「e音撰。」晋灼曰：「e，具也。」既成，名曰长寿宫。以太后在，故未谓之庙。莽以太后好出游观，乃车驾置酒长寿宫，请太后。既至，见孝元庙废彻涂地，太后惊，泣曰：「此汉家宗庙，皆有神灵，与何治而坏之！师古曰：「与音预。言此何罪，於汝无所（过）〔干〕预，何为毁坏之！且使鬼神无知，又何用庙为！如令有知，我乃人之妃妾，岂宜辱帝之堂以陈馈食哉！」私谓左右曰：「此人曼神多矣，能久得佑乎！」饮酒不乐而罢。自莽篡位後，知太后怨恨，求所以媚太后无不为，然愈不说。师古曰：「说读曰悦。」莽更汉家黑貂，著黄貂，孟康曰：「侍中所著貂也。莽更汉制也。」师古曰：「更亦改。」又改汉正朔伏腊日。太后令其官属黑貂，至汉家正腊日，独与其左右相对饮酒食。太后年八十四，建国五年二月癸丑崩。三月乙酉，合葬渭陵。莽诏大夫扬雄作诔曰：「太阴之精，沙麓之灵，作合於汉，配元生成。」著其协於元城沙麓。（泰）〔太〕阴精者，谓梦月也。太后崩後十年，汉兵诛莽。
初，红阳侯立就国南阳，与诸刘结恩，立少子丹为中山太守。世祖初起，丹降为将军，战死。上闵之，封丹子泓为武桓侯，至今。师古曰：「泓音於宏反。」司徒掾班彪曰：三代以来，春秋所记，王公国君，与其失世，稀不以女宠。汉兴，后妃之家吕、霍、上官，几危国者数矣。师古曰：「几音巨依反。数音所角反。」及王莽之兴，由孝元后历汉四世为天下母，飨国六十余载，群弟世权，更持国柄，师古曰：「更音工衡反。」五将十侯，卒成新都。位号已移於天下，而元后卷卷犹握一玺，不欲以授莽，妇人之仁，悲夫！师古曰：「卷音其圆反。解在刘向传。」
汉书卷九十九王莽传第六十九
王莽字巨君，孝元皇后之弟子也。元后父及兄弟皆以元、成世封侯，居位辅政，家凡九侯、五大司马，语在元后传。师古曰：「外戚传言十侯，此云九侯，以凤本嗣禁为侯。」唯莽父曼蚤死，不侯。师古曰：「蚤，古早字。」莽群兄弟皆将军五侯子，乘时侈靡，师古曰：「乘，因也，因贵戚之时。」以舆马声色佚游相高，师古曰：「佚字与逸同。」莽独孤贫，因折节为恭俭。受礼经，师事沛郡陈参，勤身博学，被服如儒生。师古曰：「被音皮义反。」事母及寡嫂，养孤兄子，行甚敕备。师古曰：「敕，整也。」又外交英俊，内事诸父，曲有礼意。阳朔中，世父大将军凤病，师古曰：「谓伯父也，以居长嫡而继统也。」莽侍疾，亲尝药，乱首垢面，不解衣带连月。凤且死，以托太后及帝，拜为黄门郎，迁射声校尉。久之，叔父成都侯商上书，愿分户邑以封莽，及长乐少府戴崇、侍中金涉、胡骑校尉箕闳、上谷都尉阳并、中郎陈汤，皆当世名士，咸为莽言，上由是贤莽。永始元年，封莽为新都侯，国南阳新野之都乡，千五百户。迁骑都尉光禄大夫侍中，宿卫谨敕，爵位益尊，节操愈谦。散舆马衣裘，振施宾客，师古曰：「振，举也。」家无所余。收赡名士，交结将相卿大夫甚众。故在位更推荐之，师古曰：「更音工衡反。」游者为之谈说，虚誉隆洽，倾其诸父矣。敢为激发之行，处之不惭恧。师古曰：「激，急动也。恧，愧也。激音工历反。恧音女六反。」莽兄永为诸曹，蚤死，有子光，莽使学博士门下。莽休沐出，振车骑，师古曰：「振，整也。一曰，振，张起也。」奉羊酒，劳遗其师，恩施下竟同学。师古曰：「竟，周遍也。」诸生纵观，长老叹息。光年小於莽子宇，莽使同日内妇，宾客满堂。须臾，一人言太夫人苦某痛，当饮某药，比客罢者数起焉。师古曰：「比音必寐反。数音所角反。」（为）〔尝〕私买侍婢，昆弟或颇闻知，莽因曰：「後将军朱子元无子，师古曰：「谓朱博。」莽闻此儿种宜子，师古曰：「此儿谓所买婢也。」为买之。」即日以婢奉子元。其匿情求名如此。是时，太后姊子淳于长以材能为九卿，先进在莽右。师古曰：「名位居其右。右，前也。」莽阴求其罪过，因大司马曲阳侯根白之，长伏诛，莽以获忠直，语在长传。根因乞骸骨，荐莽自代，上遂擢为大司马。是岁，绥和元年也，年三十八矣。莽既拔出同列，继四父而辅政，师古曰：「凤、商、音、根四人皆为大司马，而莽之诸父也。」欲令名誉过前人，遂克己不倦，聘诸贤良以为掾史，赏赐邑钱悉以享士，愈为俭约。母病，公卿列侯遣夫人问疾，莽妻迎之，衣不曳地，布蔽膝。见之者以为僮使，问知其夫人，皆惊。辅政岁余，成帝崩，哀帝即位，尊皇太后为太皇太后。太后诏莽就第，避帝外家。莽上疏乞骸骨，哀帝遣尚书令诏莽曰：「先帝委政於君而弃群臣，朕得奉宗庙，诚嘉与君同心合意。今君移病求退，师古曰：「移书言病也。一曰，以病而移居也。」以著朕之不能奉顺先帝之意，师古曰：「著，明也。」朕甚悲伤焉。已诏尚书待君奏事。」又遣丞相孔光、大司空何武、左将军师丹、卫尉傅喜白太后曰：「皇帝闻太后诏，甚悲。大司马即不起，皇帝即不敢听政。」太后复令莽视事。时哀帝祖母定陶傅太后、母丁姬在，高昌侯董宏上书言：「春秋之义，母以子贵，丁姬宜上尊号。」莽与师丹共劾宏误朝不道，语在丹传。後日，未央宫置酒，内者令为傅太后张幄，坐於太皇太后坐旁。师古曰：「坐，并音材卧反。」莽案行，责内者令曰：「定陶太后藩妾，何以得与至尊并！」彻去，更设坐。傅太后闻之，大怒，不肯会，重怨恚莽。师古曰：「会谓至置酒所也。重音直用反。」莽复乞骸骨，哀帝赐莽黄金五百斤，安车驷马，罢就第。公卿大夫多称之者，上乃加恩宠，置使家，中黄门苏林曰：「使黄门在其家中为使令。」十日一赐餐。下诏曰：「新都侯莽忧劳国家，执义坚固，朕庶几与为治。太皇太后诏莽就第，朕甚闵焉。其以黄邮聚户三百五十益封莽，服虔曰：「黄邮在南阳棘阳县。」位特进，给事中，朝朔望见礼如三公，师古曰：「见天子之礼也。见音胡电反。」车驾乘绿车从。」师古曰：「绿车，皇孙之车，天子出行，令莽乘之以从，所以宠也。」後二岁，傅太后、丁姬皆称尊号，丞相朱博奏：「莽前不广尊尊之义，抑贬尊号，亏损孝道，当伏显戮，幸蒙赦令，不宜有爵土，请免为庶人。」上曰：「以莽与太皇太后有属，勿免，遣就国。」莽杜门自守，其中子获杀奴，师古曰：「获者，莽子之名也。今书本有作护字者，流俗所改耳。」莽切责获，令自杀。在国三岁，吏上书冤讼莽者以百数。师古曰：「言其合管朝政，不当就国也。」元寿元年，日食，贤良周护、宋崇等对策深颂莽功德，上於是徵莽。始莽就国，南阳太守以莽贵重，选门下掾宛孔休守新都相。师古曰：「姓孔名休，宛县人。」休谒见莽，莽尽礼自纳，休亦闻其名，与相答。後莽疾，休候之，莽缘恩意，进其玉具宝剑，欲以为好。师古曰：「结欢好也，音呼到反。」休不肯受，莽因曰：「诚见君面有瘢，师古曰：「瘢，创痕也。痕音下恩反。」美玉可以灭瘢，欲献其耳。」即解其，服虔曰：「音卫。」苏林曰：「剑鼻也。」师古曰：「字本作，从王彘声，後转写者讹也。自雕字耳，音（彖）〔篆〕也。」休复辞让。莽曰：「君嫌其贾邪？」师古曰：「贾读曰价，言其所有价直也。」遂椎碎之，师古曰：「椎音直追反，其字从木。」自裹以进休，休乃受。及莽徵去，欲见休，休称疾不见。莽还京师岁余，哀帝崩，无子，而傅太后、丁太后皆先薨，太皇太后即日驾之未央宫收取玺绶，遣使者驰召莽。诏尚书，诸发兵符节，百官奏事，中黄门、期门兵皆属莽。莽白：「大司马高安侯董贤年少，不合众心，收印绶。」贤即日自杀。太后诏公卿举可大司马者，大司徒孔光，大司空彭宣举莽，前将军何武、後将军公孙禄互相举。太后拜莽为大司马，与议立嗣。安阳侯王舜莽之从弟，其人修饬，师古曰：「饬读与敕同。敕，整也。」太后所信爱也，莽白以舜为车骑将军，使迎中山王奉成帝後，是为孝平皇帝。帝年九岁，太后临朝称制，委政於莽。莽白赵氏前害皇子，傅氏骄僭，遂废孝成赵皇后、孝哀傅皇后，皆令自杀，语在外戚传。莽以大司徒孔光名儒，相三主，太后所敬，天下信之，於是盛尊事光，引光女婿甄邯为侍中奉车都尉。诸哀帝外戚及大臣居位素所不说者，师古曰：「说读曰悦。」莽皆傅致其罪，师古曰：「傅读曰附。附益而引致之令入罪。」为请奏，令邯持与光。光素畏慎，不敢不上之，莽白太后，辄可其奏。於是前将军何武、後将军公孙禄坐互相举免，丁、傅及董贤亲属皆免官爵，徙远方。红阳侯立太后亲弟，虽不居位，莽以诸父内敬惮之，畏立从容言太后，令己不得肆意，师古曰：「肆，放也，」乃复令光奏立旧恶：「前知定陵侯淳于长犯大逆罪，多受其赂，为言误朝；师古曰：「妄称誉之，误惑朝廷也。」後白以官婢杨寄私子为皇子，众言曰吕氏、少帝复出，纷纷为天下所疑，难以示来世，成襁褓之功。请遣立就国。」太后不听。莽曰：「今汉家衰，比世无嗣，师古曰：「比，频也。」太后独代幼主统政，诚可畏惧，力用公正先天下，尚恐不从，师古曰：「力，勉力。」今以私恩逆大臣议如此，群下倾邪，乱从此起！宜可且遣就国，安後复徵召之。」师古曰：「安犹徐也。」太后不得已，遣立就国。莽之所以胁持上下，皆此类也。於是附顺者拔擢，忤恨者诛灭。王舜、王邑为腹心，甄丰、甄邯主击断，平晏领机事，刘歆典文章，孙建为爪牙。丰子寻、歆子芬、师古曰：「芬或作 
字，音扶云反。」涿郡崔发、南阳陈崇皆以材能幸於莽。莽色厉而言方，师古曰：「外示凛厉之色，而假为方直之言。」欲有所为，微见风采，师古曰：「见音胡电反。」党与承其指意而显奏之，莽稽首涕泣，固推让焉，上以惑太后，下用示信於众庶。始，风益州令塞外蛮夷献白雉，师古曰：「风读曰讽。下皆类此。」元始元年正月，莽白太后下诏，以白雉荐宗庙。群臣因奏言太后「委任大司马莽定策安宗庙。故大司马霍光有安宗庙之功，益封三万户，畴其爵邑，比萧相国。莽宜如光故事。」太后问公卿曰：「诚以大司马有大功当著之邪？师古曰：「著，明也。」将以骨肉故欲异之也？」於是群臣乃盛陈「莽功德致周成白雉之瑞，千载同符。圣王之法，臣有大功则生有美号，故周公及身在而托号於周。莽有定国安汉家之大功，宜赐号曰安汉公，益户，畴爵邑，上应古制，下准行事，以顺天心。」太后诏尚书具其事。莽上书言：「臣与孔光、王舜、甄丰、甄邯共定策，今愿独条光等功赏，置臣莽，勿随辈列。」甄邯白太后下诏曰：「『无偏无党，王道荡荡。』师古曰：「尚书洪范之言也。荡荡，广平之貌也。故引之。」属有亲者，义不得阿。君有安宗庙之功，不可以骨肉故蔽隐不扬。君其勿辞。」莽复上书让。太后诏谒者引莽待殿东箱，莽称疾不肯入。太后使尚书令恂诏之曰：「君以选故而辞以疾，师古曰：「选，善也。国家欲褒其善，加号畴邑，乃以疾辞。」君任重，不可阙，以时亟起。」师古曰：「亟，急也，音居力反。」莽遂固辞。太后复使长信太仆闳承制召莽，莽固称疾。左右白太后，宜勿夺莽意，但条孔光等，莽乃肯起。太后下诏曰：「太傅博山侯光宿卫四世，世为傅相，忠孝仁笃，行义显著，建议定策，益封万户，以光为太师，与四辅之政。师古曰：「与读曰豫。」车骑将军安阳侯舜积累仁孝，使迎中山王，折冲万里，功德茂著，益封万户，以舜为太保。左将军光禄勋丰宿卫三世，忠信仁笃，师古曰：「笃，厚也。」使迎中山王，辅导共养，以安宗庙，师古曰：「共音居用反。养音弋亮反。」封丰为广阳侯，食邑五千户，以丰为少傅。皆授四辅之职，畴其爵邑，各赐第一区。侍中奉车都尉邯宿卫勤劳，建议定策，封邯为承阳侯，食邑二千四百户。」师古曰：「承音蒸。」四人既受赏，莽尚未起，群臣复上言：「莽虽克让，朝所宜章，以时加赏，明重元功，无使百僚元元失望。」太后乃下诏曰：「大司马新都侯莽三世为三公，典周公之职，建万世策，功（能）〔德〕为忠臣宗，化流海内，远人慕义，越裳氏重译献白雉。其以召陵、新息二县户二万八千益封莽，复其後嗣，畴其爵邑，师古曰：「复音方目反。」封功如萧相国。以莽为太傅，干四辅之事，号曰安汉公。以故萧相国甲第为安汉公第，定著於令，传之无穷。」於是莽为惶恐，不得已而起受策。策曰：「汉危无嗣，而公定之；四辅之职，三公之任，而公干之；群僚众位，而公宰之：功德茂著，宗庙以安，盖白雉之瑞，周成象焉。师古曰：「言莽致白雉之瑞，有周公相成王之象。」故赐嘉号曰安汉公，辅翼于帝，期於致平，师古曰：「致太平。」毋违朕意。」莽受太傅安汉公号，让还益封畴爵邑事，云愿须百姓家给，然後加赏。师古曰：「给，足也。家给，家家自足。」群公复争，太后诏曰：「公自期百姓家给，是以听之。其令公奉、舍人、赏赐皆倍故。师古曰：「奉，所食之奉也。舍人，私府吏员也。倍故，数多於（人）〔故〕各一倍也。奉音扶用反。」百姓家给人足，大司徒、大司空以闻。」莽复让不受，而建言宜立诸侯王後及高祖以来功臣子孙，大者封侯，或赐爵关内侯食邑，然後及诸在位，各有第序。上尊宗庙，增加礼乐；下惠士民鳏寡，恩泽之政无所不施。语在平纪。莽既说众庶，师古曰：「说读曰悦。」又欲专断，知太后_政，乃风公卿师古曰：「风读曰讽。」奏言：「往者，吏以功次迁至二千石，及州部所举茂材异等吏，率多不称，宜皆见安汉公。又太后不宜亲省小事。」令太后下诏曰：「皇帝幼年，朕且统政，比加元服。师古曰：「比至平帝加元服以来，太后且统政也。比音必寐反。」今众事烦碎，朕春秋高，精气不堪，殆非所以安躬体而育养皇帝者也。故选忠贤，立四辅，群下劝职，永以康宁。孔子曰：『巍巍乎，舜禹之有天下而不与焉！』师古曰：「论语载孔子之言也。巍巍，高貌也。言舜禹之治天下，委任贤臣以成其功，而不身亲其事也。与读曰豫。」自今以来，（非）〔惟〕封爵乃以闻。他事，安汉公、四辅平决。州牧、二千石及茂材吏初除奏事者，辄引入至近署对安汉公，考故官，问新职，以知其称否。」於是莽人人延问，致密恩意，厚加赠送，其不合指，显奏免之，权与人主侔矣。莽欲以虚名说太后，师古曰：「说读曰悦。」白言「亲承前孝哀丁、傅奢侈之後，百姓未赡者多，太后宜且衣缯练，颇损膳，以视天下。」师古曰：「缯练谓帛无文者。视读曰示。」莽因上书，愿出钱百万，献田三十顷，付大司农助给贫民。於是公卿皆慕效焉。莽帅群臣奏言：「陛下春秋尊，久衣重练，减御膳，诚非所以辅精气，育皇帝，安宗庙也。臣莽数叩头省户下，白争未见许。今幸赖陛下德泽，间者风雨时，甘露降，神芝生，q荚、朱草、嘉禾，休徵同时并至。师古曰：「休，美也。徵，证也。」臣莽等不胜大愿，愿陛下爱精休神，阔略思虑，师古曰：「阔，宽也。略，简也。」遵帝王之常服，复太官之法膳，使臣子各得尽欢心，备共养。惟哀省察！」莽又令太后下诏曰：「盖闻母后之义，思不出乎门阈。师古曰：「阈，门橛也，音域。」国不蒙佑，皇帝年在襁褓，未任亲政，战战兢兢，惧於宗庙之不安。国家之大纲，微朕孰当统之？师古曰：「微，无也。」是以孔子见南子，周公居摄，盖权时也。师古曰：「南子，卫灵公夫人。孔子欲说灵公以治道，故见南子也。」勤身极思，忧劳未绥，故国奢则视之以俭，师古曰：「视读曰示。」矫枉者过其正，而朕不身帅，将谓天下何！夙夜梦想，五谷丰孰，百姓家给，比皇帝加元服，委政而授焉。师古曰：「比音必寐反。」今诚未皇于轻靡而备味，师古曰：「皇，暇也。靡，细也。」庶几与百僚有成，其勖之哉！」师古曰：「勖，勉也。」每有水旱，莽辄素食，师古曰：「素食即菜食也，解在霍光传。」左右以白。太后遣使者诏莽曰：「闻公菜食，忧民深矣。今秋幸孰，公勤於职，以时食肉，爱身为国。」莽念中国已平，唯四夷未有异，乃遣使者赍黄金币帛，重赂匈奴单于，使上书言：「闻中国讥二名，故名囊知牙斯今更名知，慕从圣制。」又遣王昭君女须卜居次入侍。所以诳耀媚事太后，下至旁侧长御，方故万端。
莽既尊重，欲以女配帝为皇后，以固其权，奏言：「皇帝即位三年，长秋宫未建，液廷媵未充。师古曰：「液与掖同音通用。」乃者，国家之难，本从亡嗣，配取不正。请考论五经，定取礼，师古曰：「取皆读曰娶。」正十二女之义，以广继嗣。博采二王後及周公孔子世列侯在长安者适子女。」师古曰：「适读曰嫡。谓妻所生也。」事下有司，上众女名，王氏女多在选中者。莽恐其与己女争，即上言：「身亡德，子材下，不宜与众女并采。」太后以为至诚，乃下诏曰：「王氏女，朕之外家，其勿采。」庶民、诸生、郎吏以上守阙上书者日千余人，公卿大夫或诣廷中，或伏省户下，咸言：「明诏圣德巍巍如彼，安汉公盛勋堂堂若此，今当立后，独奈何废公女？天下安所归命！愿得公女为天下母。」莽遣长史以下分部晓止公卿及诸生，师古曰：「分音扶问反。」而上书者愈甚。太后不得已，听公卿采莽女。莽复自白：「宜博选众女。」公卿争曰：「不宜采诸女以贰正统。」师古曰：「〔言〕皇后之位当在莽女也。」莽白：「愿见女。」太后遣长乐少府、宗正、尚书令纳采见女，还奏言：「公女渐渍德化，有窈窕之容，师古曰：「窈窕，幽闲也。」宜承（大）〔天〕序，奉祭祀。」有诏遣大司徒、大司空策告宗庙，杂加卜筮，皆曰：「兆遇金水王相，卦遇父母得位，孟康曰：「金水相生也。」张晏曰：「金王则水相也。遇父母，谓泰卦乾下坤上，天下於地，是配享之卦。」师古曰：「王音于放反。」所谓『康强』之占，『逢吉』之符也。」信乡侯佟上言：师古曰：「王子侯表清河纲王子豹始封新乡侯，传爵至曾孙佟，王莽篡位赐姓王，即谓此也。而此传作信乡侯，古者新信同音故耳。佟音（从）〔徒〕冬反。」「春秋，天子将娶於纪，则褒纪子称侯，师古曰：「解在外戚恩泽侯表也。」安汉公国未称古制。」事下有司，皆（白）〔曰〕：「古者天子封后父百里，尊而不臣，以重宗庙，孝之至也。佟言应礼，可许。请以新野田二万五千六百顷益封莽，满百里。」莽谢曰：「臣莽子女诚不足以配至尊，复听众议，益封臣莽。伏自惟念，得托肺腑，获爵土，如使子女诚能奉称圣德，臣莽国邑足以共朝贡，师古曰：「称，副也，音尺孕反。其下亦同。」师古曰：「共读曰供。」不须复加益地之宠。愿归所益。」太后许之。有司奏「故事，聘皇后黄金二万斤，为钱二万万。」莽深辞让，受四千万，而以其三千三百万予十一媵家。群臣复言：「今皇后受聘，逾群妾亡几。」师古曰：「亡几，不多也。亡读曰无。几音居岂反。其下并同。」有诏，复益二千三百万，合为三千万。莽复以其千万分予九族贫者。陈崇时为大司徒司直，与张敞孙竦相善。竦者博通士，为崇草奏，称莽功德，师古曰：「草谓创立其文也。」崇奏之，曰：窃见安汉公自初束修，师古曰：「束修谓初学官之时。」值世俗隆奢丽之时，蒙两宫厚骨肉之宠，师古曰：「两宫谓成帝及太后。」被诸父赫赫之光，师古曰：「被音皮义反。」财饶势足，亡所意，师古曰：「，逆也，无人能逆其意也。音五故反。」然而折节行仁，克心履礼，拂世矫俗，确然特立；师古曰：「拂，违也。矫，正也。拂音佛。」恶衣恶食，陋车驽马，妃匹无二，闺门之内，孝友之德，众莫不闻；清静乐道，温良下士，师古曰：「下音胡嫁反。」惠于故旧，笃于师友。孔子曰「未若贫而乐，富而好礼」，师古曰：「论语子贡问曰：『贫而无谄，富而无骄，何如？』孔子曰：『可也，未若贫而乐，富而好礼者也。』公之谓矣。及为侍中，故定陵侯淳于长有大逆罪，公不敢私，建白诛讨。师古曰：「首言其事也。」周公诛管蔡，季子鸩叔牙，师古曰：「解并在前。」公之谓矣。是以孝成皇帝命公大司马，委以国统。孝哀即位，高昌侯董宏希指求美，造作二统，晋灼曰：「欲令丁姬为帝太后也。」公手劾之，以定大纲。建白定陶太后不宜在乘舆幄坐，师古曰：「坐音才卧反。」以明国体。诗曰「柔亦不茹，刚亦不吐，不侮鳏寡，不畏强圉」，师古曰：「大雅蒸人之诗，美仲山甫之德。茹，食也。强圉，强梁圉捍也。」公之谓矣。深执谦退，推诚让位。定陶太后欲立僭号，惮彼面刺幄坐之义，佞惑之雄，朱博之畴，惩此长、宏手劾之事，上下壹心，谗贼交乱，诡辟制度，遂成篡号，师古曰：「诡，违也。辟读曰僻。」斥逐仁贤，诛残戚属，而公被胥、原之诉，远去就国，应劭曰：「胥、原，子胥、屈原也。」师古曰：「远去朝廷，而就其侯国。」朝政崩坏，纲纪废弛，危亡之祸，不隧如发。师古曰：「弛，解也，音式尔反。隧音直类反。」诗云「人之云亡，邦国殄　」，师古曰：「大雅瞻仰之诗也。殄，尽也。　，病也。言为政不善，贤人奔亡矣，天下邦国尽困病也。　与（萃）〔悴〕同，音才醉反。」公之谓矣。当此之时，宫亡储主，董贤据重，加以傅氏有女之援，师古曰：「谓哀帝傅皇后。」皆自知得罪天下，结雠中山，张晏曰：「傅太后谮中山冯太后，陷以祝诅之罪。」则必同忧，断金相翼，师古曰：「引易系辞『二人同心，其利断金』。翼，助也。」藉假遗诏，频用赏诛，先除所惮，急引所附，遂诬往冤，更徵远属，事势张见，其不难矣！师古曰：「言哀帝既崩，丁、傅、董贤欲称遗诏，树立党亲，共立幼王，以据国权也。远属，国之宗室疏远者也。」赖公立入，即时退贤，及其党亲。当此之时，公运独见之明，奋亡前之威，师古曰：「无前谓无有敢当之者。」盱衡厉色，振扬武怒，孟康曰：「眉上曰衡。盱衡，举眉扬目也。」师古曰：「盱音许于反。」乘其未坚，厌其未发，师古曰：「厌音一涉反。」震起机动，敌人摧折，虽有贲育不及持刺，师古曰：「孟贲、夏育皆古勇士也。持刺谓持兵（力）〔刃〕以刺。」虽有樗里不及回知，师古曰：「樗里子名疾，秦惠王之弟也，为秦相，时人号曰智囊。」虽有鬼谷不及造次，师古曰：「鬼谷先生，苏秦之师，善谈说。」是故董贤丧其魂魄，遂自绞杀。人不还踵，日不移晷，师古曰：「还读曰旋。晷，景也。言其速疾。」霍然四除，更为宁朝。非陛下莫引立公，非公莫克此祸。诗云「惟师尚父，时惟鹰扬，亮彼武王」，师古曰：「大雅大明之诗也。师尚父，太公也。亮，助也。言太公武毅，若鹰之飞扬，佐助武王以克殷也。」孔子曰「敏则有功」，师古曰：「论语载孔子对子张之言也。敏，疾也。言应事速疾，乃能成功。」公之谓矣。於是公乃白内故泗水相丰、亮詈，师古曰：「甄丰、甄邯也。炼猎慧。」与大司徒光、车骑将军舜建定社稷，奉节东迎，皆以功德受封益土，为国名臣。书曰「知人则哲」，师古曰：「虞书咎繇谟之辞也。哲，智也。」公之谓也。公卿咸叹公德，同盛公勋，皆以周公为比，师古曰：「比音必寐反。」宜赐号安汉公，益封二县，公皆不受。传曰申包胥不受存楚之报，晏平仲不受辅齐之封，师古曰：「申包胥，楚大夫也。吴师入郢，楚昭王出奔，包胥如秦乞师，秦出师以救楚。昭王反国欲赏，包胥辞曰：『吾为君也，非为身也。』遂不受。晏平仲，齐大夫晏婴也，以道佐齐景公。景公欲封之，让而不受。」孔子曰「能以礼让为国乎何有」，师古曰：「论语载孔子之言也。解在董仲舒传。」公之谓也。将为皇帝定立妃后，有司上名，公女为首，公深辞让，迫不得已然後受诏。父子之亲天性自然，欲其荣贵甚於为身，皇后之尊侔於天子，当时之会千载希有，然而公惟国家之统，揖大福之恩，师古曰：「揖谓让而不当也。」事事谦退，动而固辞。书曰「舜让于德不嗣」，（书）〔师古〕曰：「虞书舜典之辞，言舜自让德薄，不足以继帝尧之事也。」公之谓矣。自公受策，以至于今，鸵硪恚日新其德，师古曰：「停勉也。翼翼，敬也。鸵粑浞朔础！乖鲂扪潘匾悦下国， 
俭隆约以矫世俗，师古曰：「 ，退也。矫，正也。 
音千旬反，其字从彳」割财损家以帅群下，弥躬执平以逮公卿，师古曰：「弥读与弭同。」教子尊学以隆国化。僮奴衣布，马不秣谷，食饮之用，不过凡庶。诗云「温温恭人，如集于木」，师古曰：「小雅小宛之诗。温温，柔貌也。如集于木，恐堕坠耳。」孔子曰「食无求饱，居无求安」，师古曰：「论语载孔子之言也。谓君子好学乐道，故志不在安饱。」公之谓矣。克身自约，籴食逮给，师古曰：「才得粗及仅足而已。」物物昂市，日阕亡储。师古曰：「物物昂市，言其衣食所须皆买之於市，不自营作，而不夺工商利也。阕，尽也。日阕，言当日即尽，不蓄积也。昂音牛向反。阕音空穴反。」又上书归孝哀皇帝所益封邑，入钱献田，殚尽旧业，为众倡始。师古曰：「倡音尺尚反。」於是小大乡和，承风从化，师古曰：「乡读曰向。」外则王公列侯，内则帷幄侍御，翕然同时，各竭所有，或入金钱，或献田亩，以振贫穷，收赡不足者。昔令尹子文朝不及夕，鲁公仪子不茹园葵，张晏曰：「令尹子文自毁其家以纾楚国之难，仕而逃禄，朝不及夕也。」师古曰：「子文，楚令尹斗谷於菟也。公仪子，鲁国相公仪休也，拔其园葵，不夺园夫之利。食菜曰茹，音人诸反。」公之谓矣。开门延士，下及白屋，师古曰：「白屋，谓庶人以白茅覆屋者也。」娄省朝政，综管众治，师古曰：「娄，古屡字。」亲见牧守以下，考迹雅素，审知白黑。诗云「夙夜匪解，以事一人」，师古曰：「大雅A人之诗也。一人，天子也。解读曰懈。」易曰「终日乾乾，夕惕若厉」，师古曰：「乾卦九三爻辞也。乾乾，自强之意。惕，惧也。厉，病也。」公之谓矣。比三世为三公，再奉送大行，师古曰：「比，频也。」秉冢宰职，填安国家，师古曰：「填音竹刃反。」四海辐（奏）〔凑〕，靡不得所。书曰「纳于大麓，列风雷雨不迷」，师古曰：「虞书舜典叙舜之德。麓，录也。言尧使舜大录万机之政。一曰，山足曰麓。言有圣德，虽遇风雷不迷惑也。」公之谓矣。此皆上世之所鲜，禹稷之所难，师古曰：「鲜音先践反。」而公包其终始，一以贯之，可谓备矣！师古曰：「论语称孔子谓曾子曰『参乎，吾道一以贯之』，谓忠恕。」是以三年之间，化行如神，嘉瑞叠累，岂非陛下知人之效，得贤之致哉！故非独君之受命也，臣之生亦不虚矣。是以伯禹锡玄圭，周公受郊祀，师古曰：「尚书禹贡云『禹锡玄圭，告厥成功』，言赏治水功成也。礼记明堂位曰：『成王幼弱，周公践天子之位以治天下。七年，乃致政於成王。成王以周公为有勋劳於天下，封周公於曲阜，地方七百里，革车千乘，命鲁公世世祀周公以天子礼乐。是以鲁君孟春乘大路，缡有二旒，日月之章，祀帝于郊，配以后稷，天子之礼也。』」盖以达天之使，不敢擅天之功也。师古曰：「言天降贤材以助王者，王者当申达其用，而不敢自专。」揆公德行，为天下纪；师古曰：「揆，度也。纪，理也。」观公功勋，为万世基。基成而赏不配，纪立而褒不副，师古曰：「配，对也。」诚非所以厚国家，顺天心也。高皇帝褒赏元功，相国萧何邑户既倍，又蒙殊礼，奏事不名，入殿不趋，封其亲属十有余人。乐善无厌，班赏亡遴，师古曰：「遴与刂同。」苟有一策，即必爵之，是故公孙戎位在充郎，选繇旄头，壹明樊哙，封二千户。孟康曰：「公孙戎奴也，高帝时为旄头郎。」晋灼曰：「楚汉春秋上东围项羽，闻樊哙反，旄头公孙戎明之，卒不反，封戎二千户。」师古曰：「此公孙戎耳，非戎奴也。戎奴自武帝时人，孟说误矣。繇读与由同。」孝文皇帝褒赏绛侯，益封万户，赐黄金五千斤。孝武皇帝恤录军功，裂三万户以封卫青，青子三人，或在强褓，皆为通侯。孝宣皇帝显著霍光，增户命畴，封者三人，延及兄孙。夫绛侯即因汉藩之固，杖朱虚之鲠，依诸将之递，据相扶之势，其事虽丑，要不能遂。李奇曰：「言勃之功不遂，而霍光据席常任也。」晋灼曰：「丑，众也。言勃欲诛诸吕，其事虽众，要不能以吕后在时而遂意也。」师古曰：「二说皆非也。递，绕也，谓相围绕也。言绛侯之时，汉家外有藩屏盘石之固，内有朱虚骨鲠之强，诸将同心围绕扶翼，吕氏之党虽欲作乱，心怀丑恶，事必不成。言勃之功不足多也。递音带。」霍光即席常任之重，乘大胜之威，未尝遭时不行，陷假离朝，服虔曰：「言光未尝陷假不遇，而离去朝也。莽尝退就国，是陷假也。」师古曰：「假，升也。陷假者，被陷害而去所升之位也。」朝之执事，亡非同类，割断历久，统政旷世，虽曰有功，所因亦易，然犹有计策不审过徵之累。师古曰：「光误徵昌邑王，不得其人也。累音力瑞反。」及至青、戎，磕┲功，服虔曰：「恳舻赌┲俊Ｎ轿狼唷⒐孙戎也。」师古曰：「恳羝ヒ７础！挂谎灾劳，然犹皆蒙丘山之赏。课功绛、霍，造之与因也；比於青、戎，地之与天也。而公又有宰治之效，乃当上与伯禹、周公等盛齐隆，兼其褒赏，岂特与若云者同日而论哉？师古曰：「若云，谓若向者所云绛、霍、青、戎也。」然曾不得蒙青等之厚，臣诚惑之！臣闻功亡原者赏不限，德亡首者褒不检。群公方议其事，会吕宽事起。」师古曰：「无原，谓不可测其本原也。无首，谓无出其上者也。检，局也。」师古曰：「视读曰示。」是故成王之（与）〔於〕周公也，度百里之限，师古曰：「度亦逾越也。」越九锡之检，开七百里之宇，师古曰：「解并在前也。」兼商、奄之民，师古曰：「商、奄，二国名。」赐以附庸殷民六族，师古曰：「谓条氏、徐氏、萧氏、索氏、长勺氏、尾勺氏也。」大路大纾师古曰：「解已在前也。」封父之繁弱，夏后之璜，师古曰：「封父，古诸侯也。繁弱，大弓名也。半璧曰璜。父读曰甫。」祝宗卜史，师古曰：「太祝、太宗、太卜、太史，凡四官。」备物典策，师古曰：「既有备物，而加之策书也。一曰，典策，春秋之制也。」官司彝器，师古曰：「官司，百官也。彝器，常用之器也。一曰，彝，祭宗庙酒器也。周礼有六彝。彝，法也，言器有所法象之貌耳。」白牡之牲，师古曰：「明堂位曰『季夏六月，以E礼祀周公於太庙，牲用白牡』。」郊望之礼。师古曰：「郊即（上祀）〔祀上〕帝於郊也。望谓望山川而祭之也。」王曰：「叔父，建尔元子。」师古曰：「鲁颂s宫之诗曰：『王曰叔父，建尔元子，俾侯于鲁。』谓命周公以封伯禽为鲁公也。」子父俱延拜而受之。师古曰：「谓周公拜前，鲁公拜後。」可谓不检亡原者矣。非特止此，六子皆封。师古曰：「周公六子，伯禽之弟也。」诗曰：「亡言不雠，亡德不报。」师古曰：「大雅抑之诗也。雠，用也。有善言则用之，有德者必报之。一曰，雠，对也。赏当其言也。」报当如之，不如非报也。服虔曰：「报赏当如其德，不如德者，非报也。」近观行事，高祖之约非刘氏不王，然而番君得王长沙，下诏称忠，定著於令，师古曰：「谓吴芮也。解在芮传。番音蒲河反。」明有大信不拘於制也。春秋晋悼公用魏绛之策，诸夏服从。郑伯献乐，悼公於是以半赐之。绛深辞让，晋侯曰：「微子，寡人不能济河。夫赏，国之典，不可废也。子其受之。」魏绛於是有金石之乐，春秋善之，师古曰：「事见左传襄十一年。微，无也。」取其臣竭忠以辞功，君知臣以遂赏也。今陛下既知公有周公功德，不行成王之褒赏，遂听公之固辞，不顾春秋之明义，则民臣何称，万世何述？诚非所以为国也。臣愚以为宜恢公国，令如周公，师古曰：「恢，大也。」建立公子，令如伯禽。所赐之品，亦皆如之。诸子之封，皆如六子。即群下较然输忠，黎庶昭然感德。师古曰：「较，明貌也。」臣诚输忠，民诚感德，则於王事何有？师古曰：「言臻其极无阙遗。」唯陛下深惟祖宗之重，敬畏上天之戒，仪形虞、周之盛，师古曰：「仪形谓则而象之。」敕尽伯禽之赐，无遴周公之报，师古曰：「敕，备也。遴与刂同。」（今）〔令〕天法有设，後世有祖，师古曰：「祖，始也。以此为法之始。」~太后以视群公，天下幸甚！初，莽欲擅权，白太后：「前哀帝立，背恩义，自贵外家丁、傅，挠乱国家，几危社稷。师古曰：「挠，扰也，音火高反。几音巨依反。」今帝以幼年复奉大宗，为成帝後，宜明一统之义，以戒前事，为後代法。」於是遣甄丰奉玺绶，即拜帝母卫姬为中山孝王后，赐帝舅卫宝、宝弟玄爵关内侯，皆留中山，不得至京师。莽子宇，非莽隔绝卫氏，恐帝长大後见怨。宇即私遣人与宝等通书，教令帝母上书求入。语在卫后传。莽不听。宇与师吴章及妇兄吕宽议其故，章以为莽不可谏，而好鬼神，可为变怪以惊惧之，章因推类说令归政於卫氏。宇即使宽夜持血洒莽第，门吏发觉之，莽执宇送狱，饮药死。宇妻焉怀子，师古曰：「焉，其名。」系狱，须产子已，杀之。师古曰：「须，待也。」莽奏言：「宇为吕宽等所诖误，流言惑众，（恶）与管蔡同罪，臣不敢隐，其诛。」甄邯等白太后下诏曰：「夫唐尧有丹朱，周文王有管蔡，此皆上圣亡奈下愚子何，以其性不可移也。公居周公之位，辅成王之主，而行管蔡之诛，不以亲亲害尊尊，朕甚嘉之。昔周公诛四国之後，大化乃成，至於刑错。师古曰：「四国谓三监及淮夷耳。」公其专意翼国，期於致平。」师古曰：「翼，助也。」莽因是诛灭卫氏，穷治吕宽之狱，连引郡国豪桀素非议己者，内及敬武公主、师古曰：「元帝女弟也。」梁王立、红阳侯立、平阿侯仁，使者迫守，皆自杀。死者以百数，海内震焉。大司马护军褒奏言：「安汉公遭子宇陷於管蔡之辜，子爱至深，为帝室故不敢顾私。惟宇遭罪，喟然愤发作书八篇，以戒子孙。宜班郡国，令学官以教授。」事下群公，请令天下吏能诵公戒者，以著官簿，比孝经。师古曰：「著官簿，言用之得选举也。」四年春，郊祀高祖以配天，宗祀孝文皇帝以配上帝。四月丁未，莽女立为皇后，大赦天下。遣大司徒司直陈崇等八人分行天下，览观风俗。师古曰：「行音下更反。」太保舜等奏言：「春秋列功德之义，太上有立德，其次有立功，其次有立言，唯至德大贤然後能之。其在人臣，则生有大赏，终为宗臣，殷之伊尹，周之周公是也。」及民上书者八千余人，咸曰：「伊尹为阿衡，周公为太宰，周公享七子之封，有过上公之赏。宜如陈崇言。」章下有司，有司请「还前所益二县及黄邮聚、新野田，采伊尹、周公称号，加公为宰衡，位上公。掾史秩六百石。三公言事，称『敢言之』。群吏毋得与公同名。出从期门二十人，羽林三十人，前後大车十乘。赐公太夫人号曰功显君，食邑二千户，黄金印赤h。师古曰：「此h，印之组也。」封公子男二人，安为褒新侯，临为赏都侯。加后聘三千七百万，合为一万万，以明大礼。」太后临前殿，亲封拜。安汉公拜前，二子拜後，如周公故事。莽稽首辞让，出奏封事，愿独受母号，还安、临印h及号位户邑。事下太师光等，皆曰：「赏未足以直功，师古曰：「直，当也。」谦约退让，公之常节，终不可听。」莽求见固让。太后下诏曰：「公每见，叩头流涕固辞，今移病，固当听其让，令 
事邪？师古曰：「 
，古视字。」将当遂行其赏，遣归就第也？」光等曰：「安、临亲受印h，策号通天，其义昭昭。黄邮、召陵、新野之田为入尤多，师古曰：「召读邵。」皆止於公，公欲自损以成国化，宜可听许。治平之化当以时成，宰衡之官不可世及。纳徵钱，乃以尊皇后，非为公也。功显君户，止身不传。褒新、赏都两国合三千户，甚少矣。忠臣之节，亦宜自屈，而信主上之义。师古曰：「信读曰申。」宜遣大司徒、大司空持节承制，诏公亟入 
事。师古曰：「亟，急也，音居力反。」诏尚书勿复受公之让奏。」奏可。莽乃起 
事，上书言：「臣以元寿二年六月戊午仓卒之夜，以新都侯引入未央宫；庚申拜为大司马，充三公位；元始元年正月丙辰拜为太傅，赐号安汉公，备四辅官；今年四月甲子复拜为宰衡，位上公。臣莽伏自惟，爵为新都侯，号为安汉公，官为宰衡、太傅、大司马，爵贵号尊官重，一身蒙大宠者五，诚非鄙臣所能堪。据元始三年，天下岁已复，官属宜皆置。如淳曰：「前时饥，省官职，今丰，宜复之也。」师古曰：「复音扶目反。」谷梁传曰：『天子之宰，通于四海。』师古曰：「宰，治也。治众事者，谓大臣也。」臣愚以为，宰衡官以正百僚平海内为职，而无印信，名实不副。臣莽无兼官之材，今圣朝既过误而用之，臣请御史刻宰衡印章曰『宰衡太傅大司马印』，成，授臣莽，上太傅与大司马之印。」太后诏曰：「可。h如相国，师古曰：「h亦谓组也。」朕亲临授焉。」莽乃复以所益纳徵钱千万，遗与长乐长御奉共养者。师古曰：「太后之长御也。共音居用反。养音弋亮反。」太保舜奏言：「天下闻公不受千乘之土，辞万金之币，散财施予千万数，莫不乡化。师古曰：「乡读曰向。」蜀郡男子路建等辍讼惭怍而退，虽文王却虞芮何以加！师古曰：「却，退也。虞、芮，二国名也，并在河之东。二国之君相与争田，久而不平，闻文王之德，乃往断焉。入周之境，则耕者让畔，行者让路，乃相谓曰：『我小人也，不可以履君子之庭。』遂相让，以其所争为闲田而退。」宜报告天下。」奏可。宰衡出，从大车前後各十乘，直事尚书郎、侍御史、谒者、中黄门、期门羽林。师古曰：「自此以上，皆从宰衡出。」宰衡常持节，所止，谒者代持之。师古曰：「相代而持也。」宰衡掾史秩六百石，三公称「敢言之」。是岁，莽奏起明堂、辟雍、灵台，为学者筑舍万区，作市、常满仓，制度甚盛。立乐经，益博士员，经各五人。徵天下通一艺教授十一人以上，及有逸礼、古书、毛诗、周官、尔雅、天文、图谶、锺律、月令、兵法、史篇文字，孟康曰：「史　所作十五篇古文书也。」师古曰：「周宣王太史史　所作大篆书也。　音直救反。」通知其意者，皆诣公车。网罗天下异能之士，至者前後千数，皆令记说廷中，将令正乖缪，壹异说云。群臣奏言：「昔周公奉继体之嗣，据上公之尊，然犹七年制度乃定。夫明堂、辟雍，堕废千载莫能兴，师古曰：「堕，毁也，音火规反。」今安汉公起于第家，辅翼陛下，四年于兹，功德烂然。师古曰：「烂然，章明之貌。」公以八月载生魄庚子师古曰：「载，始也。魄，月魄也。」奉使，朝用书孟康曰：「赋功役之书。」临赋营筑，越若翊辛丑，师古曰：「翊，明也。辛丑者，庚子之明日也。越，发语辞也。」诸生、庶民大和会，十万众并集，平作二旬，大功毕成。师古曰：「平作，谓不促遽也。平字或作丕。丕亦大也。」唐虞发举，成周造业，诚亡以加。宰衡位宜在诸侯王上，赐以束帛加璧，大国乘车、安车各一，服虔曰：「大国乘车，如大国王之乘车也。」骊马二驷。」师古曰：「骊马，并驾也。」诏曰：「可。其议九锡之法。」冬，大风吹长安城东门屋瓦且尽。
五年正月，祭明堂，诸侯王二十八人，列侯百二十人，宗室子九百余人，徵助祭。礼毕，封孝宣曾孙信等三十六人为列侯，余皆益户赐爵，金帛之赏各有数。是时，吏民以莽不受新野田而上书者前後四十八万七千五百七十二人，及诸侯、王公、列侯、宗室见者皆叩头言，宜亟加赏於安汉公。师古曰：「亟，急也。」於是莽上书曰：「臣以外属，越次备位，未能奉称。师古曰：「称音尺证反。」伏念圣德纯茂，承天当古，制礼以治民，作乐以移风，四海奔走，百蛮并，师古曰：「即臻字也。」辞去之日，莫不陨涕。非有款诚，岂可虚致？自诸侯王已下至於吏民，咸知臣莽上与陛下有葭莩之故，师古曰：「葭，芦也。莩者，其c里白皮也。言其轻薄而附著也，故以为喻。葭音加。莩音孚。」又得典职，每归功列德者，辄以臣莽为余言。臣见诸侯面言事於前者，未尝不流汗而惭愧也。虽性愚鄙，至诚自知，德薄位尊，力少任大，夙夜悼栗，常恐污辱圣朝。今天下治平，风俗齐同，百蛮率服，皆陛下圣德所自躬亲，太师光、太保舜等辅政佐治，群卿大夫莫不忠良，故能以五年之间至致此焉。臣莽实无奇策异谋。奉承太后圣诏，宣之于下，不能得什一；受群贤之筹画，而上以闻，不能得什伍。师古曰：「言皆不晓，又遗忘也。」当被无益之辜，所以敢且保首领须臾者，诚上休陛下余光，而下依群公之故也。师古曰：「休，庇荫也。」陛下不忍众言，辄下其章於议者。臣莽前欲立奏止，恐其遂不肯止。今大礼已行，助祭者毕辞，不胜至愿，愿诸章下议者皆寝勿上，使臣莽得尽力毕制礼作乐事。事成，以传示天下，与海内平之。即有所间非，则臣莽当被诖上误朝之罪；师古曰：「间音居苋反。」如无他谴，得全命赐骸骨归家，避贤者路，是臣之私愿也。惟陛下哀怜财幸！」师古曰：「此财与裁同，通用。」甄邯等白太后，诏曰：「可。唯公功德光於天下，是以诸侯、王公、列侯、宗室、诸生、吏民翕然同辞，连守阙庭，故下其章。诸侯、宗室辞去之日，复见前重陈，师古曰：「重音直用反。」虽晓喻罢遣，犹不肯去。告以孟夏将行厥赏，莫不欢悦，称万岁而退。今公每见，辄流涕叩头言愿不受赏，赏即加不敢当位。方制作未定，事须公而决，故且听公。制作毕成，群公以闻。究于前议，师古曰：「究，竟也。」其九锡礼仪亟奏。」师古曰：「亟，急也。」於是公卿大夫、博士、议郎、列侯（富平侯）张纯等九百二人皆曰：「圣帝明王招贤劝能，德盛者位高，功大者赏厚。故宗臣有九命上公之尊，则有九锡登等之宠。张晏曰：「宗臣有勋劳为上公，国所宗者也。周礼『上公九命』，九命。九赐也。」师古曰：「登等，谓升於常等也。」今九族亲睦，百姓既章，万国和协，黎民时雍，师古曰：「章，明也。时，是也。雍亦和也。自此已上皆取尧典叙尧德之言也。」圣瑞毕溱，太平已洽。师古曰：「溱亦与臻同。」帝者之盛莫隆於唐虞，而陛下任之；忠臣茂功莫著於伊周，而宰衡配之。所谓异时而兴，如合符者也。谨以六艺通义，经文所见，周官、礼记宜於今者，为九命之锡。师古曰：「礼含文嘉云：『九锡者，车马、衣服、乐悬、朱户、纳陛、武贲、呋钺、弓矢、鬯也。』臣请命锡。」奏可。策曰：惟元始五年五月庚寅，太皇太后临于前殿，延登，（请）〔亲〕诏之曰：公进，虚听朕言。师古曰：「进前虚己而听也。」前公宿卫孝成皇帝十有六年，纳策尽忠，白诛故定陵侯淳于长，以弥乱发奸，师古曰：「弥读曰弭。弭，止也。」登大司马，职在内辅。孝哀皇帝即位，骄妾窥欲，奸臣萌乱，公手劾高昌侯董宏，改正故定陶共王母之僭坐。自是之後，朝臣论议，靡不据经。以病辞位，归于第家，为贼臣所陷。就国之後，孝哀皇帝觉寤，复还公长安，临病加剧，犹不忘公，复特进位。是夜仓卒，国无储主，奸臣充朝，危殆甚矣。朕惟定国之计莫宜于公，引纳于朝，即日罢退高安侯董贤，转漏之间，忠策辄建，纲纪咸张。绥和、元寿，再遭大行，万事毕举，祸乱不作。辅朕五年，人伦之本正，天地之位定。张晏曰：「定冠婚之仪，徙南北之郊也。」钦承神只，经纬四时，复千载之废，矫百世之失，张晏曰：「封先代之後，立古文经，定迭毁之礼也。」天下和会，大众方辑。师古曰：「辑与集字同。」诗之灵台，书之作雒，镐京之制，商邑之度，於今复兴。师古曰：「灵台，所以观气象者也。文王受命，作邑于丰，始立此台，兆庶自劝，就其功作，故大雅灵台之诗曰：『经始灵台，经之营之，庶人攻之，不日成之。』作雒，谓周公营洛邑以为王都，所谓成周也。周书洛诰曰：『召公既相宅，周公往营成周，使来告卜，作洛诰。』丰、镐相近，故总曰镐京。成周既成，迁殷顽民使居之，故云商邑之度也。」昭章先帝之元功，明著祖宗之令德，推显严父配天之义，修立郊E宗祀之礼，以光大孝。是以四海雍雍，万国慕义，蛮夷殊俗，不召自至，渐化端冕，奉珍助祭。师古曰：「蛮夷渐染朝化而正衣冠，奉其国珍来助祭。」寻旧本道，遵术重古，动而有成，事得厥中。至德要道，通於神明，祖考嘉享。光耀显章，天符仍臻，元气大同。麟凤龟龙，众祥之瑞，七百有余。遂制礼作乐，有绥靖宗庙社稷之大勋。普天之下，惟公是赖，官在宰衡，位（在）〔为〕上公。今加九命之锡，其以助祭，共文武之职，师古曰：「共读曰供。」乃遂及厥祖。师古曰：「荣宠之命，上延其先祖也。」於戏，岂不休哉！师古曰：「於戏读曰呜呼。休，美也。」於是莽稽首再拜，受绿h衮冕衣裳，师古曰：「此h谓蔽膝也，或谓h　。h音弗。　音毕。」e，孟康曰：「，玉名也。佩刀之饰，上曰e，下曰。诗云『　e有』是也。」师古曰：「音荡。e音布孔反。音必。」句履，孟康曰：「今齐祀履舄头饰也。出履（一二）〔三〕寸。」师古曰：「其形歧头。句音巨俱反。」鸾路乘马，师古曰：「鸾路，路车之施鸾者也，解在礼乐志。四马曰乘，音食证反。其下亦同。」龙缇澎迹皮弁素积，师古曰：「素积，素裳也。」戎路乘马，师古曰：「戎路，戎车也。」彤弓矢，卢弓矢，师古曰：「彤，赤色。卢，黑色。」左建朱钺，右建金戚，师古曰：「钺戚皆斧属。」甲胄一具，师古曰：「胄，　鍪。」鬯二卣，师古曰：「鬯，香酒也。卣，中樽也，音攸，又音羊九反。」圭瓒二，师古曰：「以圭为勺末。」九命青玉硅二，师古曰：「青者，春色，东方生而长育万物也。」朱户纳陛。孟康曰：「纳，内也。谓凿殿基际为陛，不使露也。」师古曰：「孟说是也。尊者不欲露而升陛，故内之於留下也。诸家之释，文句虽烦，义皆不了，故无取云。」署宗官、祝官、卜官、史官，虎贲三百人，家令丞各一人，宗、祝、卜、史官皆置啬夫，佐安汉公。在中府外第，虎贲为门卫，当出入者傅籍。师古曰：「傅犹著也，音附。」自四辅、三公有事府第，皆用传。孟康曰：「传，符也。」师古曰：「音张恋反。」以楚王邸为安汉公第，大缮治，通周卫。祖祢庙及寝皆为朱户纳陛。陈崇又奏：「安汉公祠祖祢，出城门，城门校尉宜将骑士从。入有门卫，出有骑士，所以重国也。」奏可。其秋，莽以皇后有子孙瑞，通子午道。张晏曰：「时年十四，始有妇人之道也。子，水；午，火也。水以天一为牡，火以地二为牝，故火为水妃，今通子午以协之。」子午道从杜陵直绝南山，径汉中。师古曰：「子，北方也。午，南方也。言通南北道相当，故谓之子午耳。今京城直南山有谷通梁、汉道者，名子午谷。又宜州西界，庆州东界，有山名子午岭，计南北直相当。此则北山者是子，南山者是午，共为子午道。」风俗使者八人还，言天下风俗齐同，诈为郡国造歌谣，颂功德，凡三万言。莽奏定著令。又奏为市无二贾，师古曰：「言纯质也。贾音价。」官无狱讼，邑无盗贼，野无饥民，道不拾遗，男女异路之制，犯者象刑。师古曰：「象刑，解在武纪及刑法志。」刘歆、陈崇等十二人皆以治明堂，宣教化，封为列侯。莽既致太平，北化匈奴，东致海外，南怀黄支，唯西方未有加。乃遣中郎将平宪等多持金币诱塞外羌，使献地，愿内属。宪等奏言：「羌豪良愿等种，人口可万二千人，愿为内臣，献鲜水海、允谷盐池，平地美草皆予汉民，自居险阻处为藩蔽。问良愿降意，对曰：『太皇太后圣明，安汉公至仁，天下太平，五谷成孰，或禾长丈余，或一粟三米，或不种自生，或 
不蚕自成，甘露从天下，醴泉自地出，凤皇来仪，神爵降集。从四岁以来，羌人无所疾苦，故思乐内属。』宜以时处业，置属国领护。」事下莽，莽复奏曰：「太后秉统数年，恩泽洋溢，和气四塞，绝域殊俗，靡不慕义。越裳氏重译献白雉，黄支自三万里贡生犀，东夷王度大海奉国珍，匈奴单于顺制作，去二名，今西域良愿等复举地为臣妾，昔唐尧横被四表，亦亡以加之。今谨案已有东海、南海、北海郡，未有西海郡，请受良愿等所献地为西海郡。臣又闻圣王序天文，定地理，因山川民俗以制州界。汉家地广二帝三王，服虔曰：「唐虞及周要服之内方七千里，夏殷方三千里，汉地南北万三千里也。」凡十（三）〔二〕州，州名及界多不应经。尧典十有二州界，後定为九州。汉家廓地辽远，州牧行部，远者三万余里，不可为九。谨以经义正十二州名分界，以应正始。」奏可。又增法五十条，犯者徙之西海。徙者以千万数，民始怨矣。泉陵侯刘庆上书师古曰：「王子侯年表『众陵节侯贤，长沙定王子，本始四年戴侯真定嗣，二十二年薨，黄龙元年顷侯庆嗣。』此则是也。此传及翟义传并云泉陵，地理志泉陵属零陵郡，而表作众陵，表为误也。」言：「周成王幼少，称孺子，周公居摄。今帝富於春秋，宜令安汉公行天子事，如周公。」群臣皆曰：「宜如庆言。」冬，荧惑入月中。
平帝疾，莽作策，请命於泰，戴璧秉圭，愿以身代。藏策金g，置于前殿，敕诸公勿敢言。师古曰：「诈依周公为武王请命，作金g也。」十二月平帝崩，大赦天下。莽徵明礼者宗伯凤等与定天下吏六百石以上皆服丧三年。奏尊孝成庙曰统宗，孝平庙曰元宗。时元帝世绝，而宣帝曾孙有见王五人，师古曰：「王之见在者。」列侯广戚侯显等四十八人，莽恶其长大，曰：「兄弟不得相为後。」乃选玄孙中最幼广戚侯子婴，年二岁，托以为卜相最吉。是月，前光谢嚣奏武功长孟通浚井得白石，师古曰：「浚，抒治之也。嚣音许骄反。浚音峻。抒音直吕反。」上圆下方，有丹书著石，师古曰：「著音直略反。」文曰「告安汉公莽为皇帝」。符命之起，自此始矣。莽使群公以白太后，太后曰：「此诬罔天下，不可施行！」太保舜谓太后：「事已如此，无可奈何，沮之力不能止。师古曰：「沮，坏也，音才汝反。」又莽非敢有它，但欲称摄以重其权，填服天下耳。」师古曰：「填音竹刃反。」太后听许，舜等即共令太后下诏曰：「盖闻天生众民，不能相治，为之立君以统理之。君年幼稚，必有寄托而居摄焉，然後能奉天施而成地化，群生茂育。书不云乎？『天工，人其代之。』师古曰：「虞书咎繇谟之辞也。言人代天理治工事也。」朕以孝平皇帝幼年，且统国政，几加元服，委政而属之。师古曰：「属，付也。几音曰冀。属音之欲反。」今短命而崩，呜呼哀哉！已使有司徵孝宣皇帝玄孙二十三人，差度宜者，以嗣孝平皇帝之後。师古曰：「差度谓择也。度音大各反。」玄孙年在强褓，不得至德君子，孰能安之？安汉公莽辅政三世，比遭际会，安光汉室，师古曰：「比，频也。」遂同殊风，至于制作，与周公异世同符。今前光嚣、武功长通上言丹石之符，朕深思厥意，云『为皇帝』者，乃摄行皇帝之事也。夫有法成易，非圣人者亡法。其令安汉公居摄践祚，如周公故事，以武功县为安汉公采地，师古曰：「采，官也。以官受地，故谓之采。」名曰汉光邑。具礼仪奏。」於是群臣奏言：「太后圣德昭然，深见天意，诏令安汉公居摄。臣闻周成王幼少，周道未成，成王不能共事天地，修文武之烈。师古曰：「共读曰恭。烈，业也。」周公权而居摄，则周道成，王室安；不居摄，则恐周队失天命。师古曰：「队音直类反。」书曰：『我嗣事子孙，大不克共上下，遏失前人光，在家不知命不易。天应谌，乃亡队命。』师古曰：「周书君]之篇也。邵公为保，周公为师，相成王为左右。邵公不悦，周公作君]以告之。]，召公名也。尊而呼之，故曰君也。言我恐後嗣子孙大不能恭承天地，绝失先王光大之道，不知受命之难。天所应辅唯在有诚，所以亡失其命也。共音恭。音匪。」说曰：师古曰：「谓说经义也。」周公服天子之冕，南面而朝群臣，发号施令，常称王命。召公贤人，不知圣人之意，故不说也。师古曰：「召读曰邵。说读曰悦。次下并同。」礼明堂记曰：『周公朝诸侯於明堂，天子负斧依南面而立。』师古曰：「依读曰。此下亦同。」谓『周公践天子位，六年朝诸侯，制礼作乐，而天下大服』也。召公不说。时武王崩，\未除。师古曰：「\音千回反。」由是言之，周公始摄则居天子之位，非乃六年而践阼也。书逸嘉禾篇曰：『周公奉鬯立于阼阶，延登，赞曰：「假王　政，勤和天下。」』此周公摄政，赞者所称。师古曰：「赞谓祭祝之辞也。」成王加元服，周公则致政。书曰『朕复子明辟』，师古曰：「周书洛诰载周公告成王之辞，言我复还明君之政於子也。复音扶目反。」周公常称王命，专行不报，故言我复子明君也。臣请安汉公居摄践祚，服天子h冕，师古曰：「此h亦谓裳h也。」背斧依于户牖之间，南面朝群臣，听政事。车服出入警跸，民臣称臣妾，皆如天子之制。郊祀天地，宗祀明堂，共祀宗庙，享祭群神，赞曰『假皇帝』，师古曰：「赞谓祭祝之辞也。共音恭。」民臣谓之『摄皇帝』，自称曰『予』。平决朝事，常以皇帝之诏称『制』，以奉顺皇天之心，辅翼汉室，保安孝平皇帝之幼嗣，遂寄托之义，隆治平之化。师古曰：「遂，成也。」其朝见太皇太后、帝皇后，皆复臣节。自施政教於其宫家国采，如诸侯礼〔仪〕故事。臣昧死请。」太后诏曰：「可。」明年，改元曰居摄。居摄元年正月，莽祀上帝於南郊，迎春於东郊，行大射礼於明堂，养三老五更，成礼而去。师古曰：「更音工衡反。」置柱下五史，秩如御史，听政事，侍旁记疏言行。三月己丑，立宣帝玄孙婴为皇太子，号曰孺子。以王舜为太傅左辅，甄丰为太阿右拂，师古曰：「拂读曰弼。」甄邯为太保後承。又置四少，秩皆二千石。四月，安众侯刘崇与相张绍谋曰：师古曰：「安众康侯月，长沙定王子，崇即月之玄孙子也，见王子侯表。」「安汉公莽专制朝政，必危刘氏。天下非之者，乃莫敢先举，此宗室耻也。吾帅宗族为先，海内必和。」绍等从者百余人，遂进攻宛，不得入而败。绍者，张竦之从兄也。竦与崇族父刘嘉诣阙自归，莽赦弗罪。竦因为嘉作奏曰：建平、元寿之间，大统几绝，宗室几弃。师古曰：「几亦音巨依反。」赖蒙陛下圣德，扶服振救，师古曰：「陛下谓莽也。服音蒲北反。」遮捍匡卫，国命复延，宗室明目。临朝统政，发号施令，动以宗室为始，登用九族为先。并录支亲，建立王侯，南面之孤，计以百数。收复绝属，存亡续废，师古曰：「复音扶目反。」得比肩首，复为人者，嫔然成行，师古曰：「嫔然，多貌也。行，列也。嫔音匹人反。行音下郎反。」所以藩汉国，辅汉宗也。建辟雍，立明堂，班天法，流圣化，朝群后，昭文德，宗室诸侯，咸益土地。天下喁喁，引领而叹，师古曰：「喁喁，众口向上也，音。」颂声洋洋，满耳而入。师古曰：「论语载孔子曰：『师挚之始，关雎之乱，洋洋乎盈耳哉！』故竦引之也。洋音羊，又音翔。」国家所以服此美，膺此名，飨此福，受此荣者，岂非太皇太后日昃之思，陛下夕惕之念哉！何谓？师古曰：「先为设问，复陈其事也。」乱则统其理，危则致其安，祸则引其福，绝则继其统，幼则代其任，晨夜屑屑，寒暑勤勤，师古曰：「屑屑犹切切，动作之意也。」无时休息，孳孳不已者，师古曰：「孳孳，不怠之意也，音与孜同。」凡以为天下，厚刘氏也。师古曰：「为音于伪反。」臣无愚智，民无男女，皆谕至意。师古曰：「谕，晓也。」而安众侯崇乃独怀悖惑之心，操畔逆之虑，师古曰：「悖，乖也。」兴兵动众，欲危宗庙，恶不忍闻，罪不容诛，诚臣子之仇，宗室之雠，国家之贼，天下之害也。是故亲属震落而告其罪，民人溃畔而弃其兵，进不跬步，退伏其殃。师古曰：「半步曰跬，谓一举足也，音（宗）〔空〕G反。」百岁之母，孩提之子，师古曰：「婴儿始孩，人所提挈，故曰孩提也。孩者，小儿笑也。」同时断斩，悬头竿杪，师古曰：「杪，末也，音莫小反。」珠珥在耳，首饰犹存，为计若此，岂不R哉！师古曰：「R，惑也，音布内反。」臣闻古者畔逆之国，既以诛讨，（而）〔则〕猪其宫室以为污池，纳垢浊焉，李奇曰：「掘其宫以为池，用贮水也。」师古曰：「猪谓畜水污下也。污音乌。」名曰凶虚，师古曰：「虚读曰墟。墟，故居也，言凶人所居也。」虽生菜茹，而人不食。师古曰：「所食之菜曰茹，音人庶反。」四墙其社，覆上栈下，示不得通。师古曰：「栈谓以箦蔽之也。下则栈之，上则覆之，所以隔塞不通阴阳之气。」辨社诸侯，孟康曰：「辨，布也。布崇社国，国各作一，见以为戒也。」师古曰：「辨读曰班。」出门见之，著以为戒。师古曰：「著，明也。」方今天下闻崇之反也，咸欲骞衣手剑而叱之。其先至者，则拂其颈，师古曰：「拂，戾也，音佛。」冲其匈，刃其躯，切其肌；後至者，欲拨其门，仆其墙，师古曰：「仆，倒也。」夷其屋，焚其器，师古曰：「夷，平也。」应声涤地，则时成创。师古曰：「涤地犹言涂地。则时，即时也。创，伤也，音初良反。」而宗室尤甚，言必切齿焉。何则？以其背畔恩义，而不知重德之所在也。宗室所居或远，嘉幸得先闻，不胜愤愤之愿，愿为宗室倡始，师古曰：「倡音（先）〔昌〕向反。」父子兄弟负笼荷锸，驰之南阳，师古曰：「笼，所以盛土也。锸，　也。」猪崇宫室，令如古制。及崇社宜如亳社，以赐诸侯，用永监戒。愿下四辅公卿大夫议，以明好恶，视四方。师古曰：「视读曰示。」於是莽大说。师古曰：「说读曰悦。」公卿曰：「皆宜如嘉言。」莽白太后下诏曰：「惟嘉父子兄弟，虽与崇有属，不敢阿私，或见萌牙，相率告之，及其祸成，同共雠之，应合古制，忠孝著焉。其以杜衍户千封嘉为（师）〔帅〕礼侯，嘉子七人皆赐爵关内侯。」後又封竦为淑德侯。长安（谓）〔为〕之语曰：「欲求封，过张伯松；师古曰：「竦之字。」力战斗，不如巧为奏。」莽又封南阳吏民有功者百余人，污池刘崇室宅。後谋反者，皆污池云。群臣复白：「刘崇等谋逆者，以莽权轻也。宜尊重以填海内。」师古曰：「填音竹刃反。」五月甲辰，太后诏莽朝见太后称「假皇帝」。冬十月丙辰朔，日有食之。
十二月，群臣奏请：「益安汉公宫及家吏，置率更令，庙、厩、厨长丞，中庶子，虎贲以下百余人，又置卫士三百人。安汉公庐为摄省，府为摄殿，第为摄宫。」奏可。
莽白太后下诏曰：「故太师光虽前薨，功效已列。太保舜、大司空丰、轻车将军邯、步兵将军建皆为诱进单于筹策，又典灵台、明堂、辟雍、四郊，定制度，开子午道，与宰衡同心说德，师古曰：「说音悦。次下亦同。」合意并力，功德茂著。封舜子匡为同心侯，林为说德侯，光孙寿为合意侯，丰孙匡为并力侯。益邯、建各三千户。是岁，西羌庞恬、傅幡等师古曰：「幡音敷元反，其字从巾。」怨莽夺其地作西海郡，反攻西海太守程永，永奔走。莽诛永，遣护羌校尉窦况击之。二年春，窦况等击破西羌。
五月，更造货：错刀，一直五千；契刀，一直五百；大钱，一直五十，与五铢钱并行。民多盗铸者。禁列侯以下不得挟黄金，输御府受直，然卒不与直。
九月，东郡太守翟义都试，勒车骑，因发奔命，立严乡侯刘信为天子，师古曰：「东平　王之子。」移檄郡国，言莽「毒杀平帝，摄天子位，欲绝汉室，今共行天罚诛莽。」师古曰：「共读作（供）〔恭〕。」郡国疑惑，众十余万。莽惶惧不能食，昼夜抱孺子告祷郊庙，放大诰作策，师古曰：「放，依也。大诰，周书篇名，周公所作也。放音甫往反。」遣谏大夫桓谭等班於天下，谕以摄位当反政孺子之意。师古曰：「谕，晓告（也）〔之〕。」遣王邑、孙建等八将军击义，分屯诸关，守厄塞。槐里男子赵明、霍鸿等起兵，以和翟义，师古曰：「和音胡卧反。」相与谋曰：「诸将精兵悉东，京师空，可攻长安。」众稍多，至且十万人，莽恐，遣将军王奇、王级将兵拒之。以太保甄邯为大将军，受钺高庙，领天下兵，左杖节，右把钺，屯城外。王舜、甄丰昼夜循行殿中。师古曰：「行音下更反。」十二月，王邑等破翟义於圉。司威陈崇使监军师古曰：「为使而监军於外。」上书言：「陛下奉天洪范，心合宝龟，师古曰：「心与龟合也。」膺受元命，豫知成败，（感）〔咸〕应兆占，是谓配天。配天之主，虑则移气，言则动物，施则成化。臣崇伏读诏书下日，窃计其时，圣思始发，而反虏仍破；师古曰：「思，虑也。」诏文始书，反虏大败；制书始下，反虏毕斩，众将未及齐其锋芒。臣崇未及尽其愚虑，而事已决矣。」莽大说。师古曰：「说读曰悦。」三年春，地震。大赦天下。
王邑等还京师，西与王级等合击明、鸿，皆破灭，语在翟义传。莽大置酒未央宫白虎殿，劳赐将帅。诏陈崇治校军功，第其高下。莽乃上奏曰：「明圣之世，国多贤人，故唐虞之时，可比屋而封，至功成事就，则加赏焉。至於夏后涂山之会，执玉帛者万国，诸侯执玉，附庸执帛。周武王孟津之上，尚有八百诸侯。周公居摄，郊祀后稷以配天，宗祀文王於明堂以配上帝，是以四海之内各以其职来祭，盖诸侯千八百矣。礼记王制千七百余国，是以孔子著孝经曰：『不敢遗小国之臣，而况於公侯伯子男乎？故得万国之欢心以事其先王。』此天子之孝也。秦为亡道，残灭诸侯以为郡县，欲擅天下之利，故二世而亡。高皇帝受命除残，考功施赏，建国数百，後稍衰微，其余仅存。太皇太后躬统大纲，广封功德以劝善，兴灭继绝以永世，是以大化流通，旦暮且成。遭羌寇害西海郡，反虏流言东郡，逆贼惑众西土，忠臣孝子莫不奋怒，所征殄灭，尽备厥辜，天子咸宁。今制礼作乐，实考周爵五等，地四等，有明文；苏林曰：「爵五等：公、侯、伯、子、男也。地四等：公一等，侯伯二等，子男三等，附庸四等。」殷爵三等，有其说，无其文。师古曰：「公一等，侯二等，伯、子、男三等。」孔子曰：『周监於二代，郁郁乎文哉！吾从周。』师古曰：「论语载孔子之言也。监，视也。二代，夏、殷也。郁郁，文章貌。」臣请诸将帅当受爵邑者爵五等，地四等。」奏可。於是封者高为侯伯，次为子男，当赐爵关内侯者更名曰附城，凡数百人。击西海者以「羌」为号，槐里以「武」为号，翟义以「虏」为号。群臣复奏言：「太后修功录德，远者千载，近者当世，或以文封，或以武爵，深浅大小。靡不毕举。今摄皇帝背依践祚，宜异於宰国之时，制作虽未毕已，师古曰：「已，止也。」宜进二子爵皆为公。春秋『善善及子孙』，『贤者之後，宜有土地』。成王广封周公庶子六（子）〔人〕，皆有茅土。及汉家名相大将萧、霍之属，咸及支庶。兄子光，可先封为列侯；诸孙，制度毕已，大司徒、大司空上名，如前诏书。」太后诏曰：「进摄皇帝子褒新侯安为新举公，赏都侯临为褒新公，封光为衍功侯。」是时，莽还归新都国，群臣复白以封莽孙宗为新都侯。莽既灭翟义，自谓威德日盛，获天人助，遂谋即真之事矣。九月，莽母功显君死，意不在哀，令太后诏议其服。少阿、羲和刘歆与博士诸儒七十八人皆曰：「居摄之义，所以统立天功，兴崇帝道，成就法度，安辑海内也。师古曰：「辑字与集同。」昔殷成汤既没，而太子蚤夭，其子太甲幼少不明，伊尹放诸桐宫而居摄，以兴殷道。周武王既没，周道未成，成王幼少，周公屏成王而居摄，以成周道。师古曰：「屏犹拥也。」是以殷有翼翼之化，师古曰：「商颂殷武之诗曰『商邑翼翼，四方之极』，言商邑礼俗翼翼然可则效，乃四方之中正也。」周有刑错之功。师古曰：「谓成康之世囹圄空虚。」今太皇太后比遭家之不造，师古曰：「比，频也。周颂闵予小子之篇曰『遭家不造』。造，成也。故议者引之。」委任安汉公宰尹群僚，衡平天下。师古曰：「宰，治也。尹，正也。衡，平也，言如称之衡。」遭孺子幼少，未能共上下，师古曰：「共读曰恭。上下谓天地。」皇天降瑞，出丹石之符，是以太皇太后则天明命，诏安汉公居摄践祚，将以成圣汉之业，与唐虞三代比隆也。摄皇帝遂开秘府，会群儒，制礼作乐，卒定庶官，茂成天功。师古曰：「茂，美也。」圣心周悉，卓尔独见，发得周礼，以明因监，李奇曰：「殷因於夏礼，周监於二代。」则天稽古，而损益焉，犹仲尼之闻韶，师古曰：「孔子至齐郭门之外，遇一婴儿，挈一壶，相与俱行，其视精，其心正，其行端。孔子谓御曰：『趣驱之，趣驱之，韶乐方作。』孔子至彼而及韶，闻之，三月不知肉味。言天纵多能而识微也，故取喻耳。」日月之不可阶，师古曰：「论语载子贡叙孔子德云：『他人贤者，丘陵也，犹可逾也。仲尼，日月也，无得而逾焉。』又曰：『夫子之不可及，犹天之不可阶而升也。』」非圣哲之至，孰能若兹！纲纪咸张，成在一匮，师古曰：「论语云孔子曰：『譬如为山，未成一匮，止吾止也。譬如平地，虽覆一匮，进吾往也。』匮者，织草为器，所以盛土也。言人修（德）行道〔德〕，有若为山，虽于平地，始覆一匮之土而作不止，可以得成，故吾欲往观之。今此议者谓莽修行政化，致於太平，本由一匮也。」此其所以保佑圣汉，安靖元元之效也。今功显君薨，礼『庶子为後，为其母缌。』传曰『与尊者为体，不敢服其私亲也。』摄皇帝以圣德承皇天之命，受太后之诏居摄践祚，奉汉大宗之後，上有天地社稷之重，下有元元万机之忧，不得顾其私亲。故太皇太后建厥元孙，俾侯新都，师古曰：「建，立也。元，长也。谓立莽孙宗为新都侯也。俾，使也。」为哀侯後。明摄皇帝与尊者为体，承宗庙之祭，奉共养太皇太后，不得服其私亲也。周礼曰『王为诸侯缌\』，『弁而加环至』，师古曰：「於弁上加环至也。谓之环者，言其轻细如环之形。」同姓则麻，异姓则葛。摄皇帝当为功显君缌\，弁而加麻环至，如天子吊诸侯服，以应圣制。」莽遂行焉，凡壹吊再会，而令新都侯宗为主，服丧三年云。司威陈崇奏，衍功侯光私报执金吾窦况，令杀人，况为收系，致其法。莽大怒，切责光。光母曰：「女自 
孰与长孙、中孙？」师古曰：「长孙、中孙，莽子宇及获字也。皆为莽所杀，故云然。中读曰仲。」遂母子自杀，及况皆死。初，莽以事母、养嫂、抚兄子为名，及後悖虐，复以示公义焉。服虔曰：「不舍光罪为公义。」令光子嘉嗣爵为侯。莽下书曰：「遏密之义，讫于季冬，张晏曰：「平帝以元始五年十二月崩，至此再期年也。」师古曰：「虞书：『放勋乃徂，百姓如丧考妣，三载，四海遏密八音。』遏，止也。密，静也。谓不作乐也。故莽引之。」正月郊祀，八音当奏。王公卿士，乐凡几等？五声八音，条各云何？其与所部儒生各尽精思，悉陈其义。」是岁广饶侯刘京、车骑将军千人扈云、大保属臧鸿奏符命。师古曰：「千人，官名也，属车骑将军。扈其姓，云其名。」京言齐郡新井，云言巴郡石牛，鸿言扶风雍石，莽皆迎受。十一月甲子，莽上奏太后曰：「陛下至圣，遭家不造，遇汉十二世三七之厄，承天威命，诏臣莽居摄，受孺子之托，任天下之寄。臣莽兢兢业业，惧於不称。师古曰：「兢兢，慎也。业业，危也。」宗室广饶侯刘京上书言：『七月中，齐郡临淄县昌兴亭长辛当一暮数梦，曰：「吾，天公使也。天公使我告亭长曰：『摄皇帝当为真。』即不信我，此亭中当有新井。」亭长晨起视亭中，诚有新井，师古曰：「诚，实也。」入地且百尺。』十一月壬子，直建冬至，师古曰：「壬子之日冬至，而其日当建。」巴郡石牛，戊午，雍石文，皆到于未央宫之前殿。臣与太保安阳侯舜等视，天风起，尘冥，风止，得铜符帛图於石前，文曰：『天告帝符，献者封侯。承天命，用神令。』骑都尉崔发等 
说。师古曰：「 
，古视字也。视其文而说其意也。」及前孝哀皇帝建平二年六月甲子下诏书，更为太初元将元年，案其本事，甘忠可、夏贺良谶书臧兰台。师古曰：「兰台，掌图籍之所。」臣莽以为元将元年者，大将居摄改元之文也，於今信矣。尚书康诰『王若曰：「孟侯，朕其弟，小子封。」』师古曰：「孟，长也。孟侯者，言为诸侯之长也。封者，卫康叔名。」此周公居摄称王之文也。春秋隐公不言即位，摄也。此二经周公、孔子所定，盖为後法。孔子曰：『畏天命，畏大人，畏圣人之言。』师古曰：「论语载孔子之言也，已解在上。」臣莽敢不承用！臣请共事神只宗庙，奏言太皇太后、孝平皇后，皆称假皇帝。师古曰：「共音曰恭。」其号令天下，天下奏言事，毋言『摄』。以居摄三年为初始元年，漏刻以百二十为度，用应天命。臣莽夙夜养育隆就孺子，师古曰：「隆，长也。成就之使其长大也。」令与周之成王比德，宣明太皇太后威德於万方，期於富而教之。孺子加元服，复子明辟，如周公故事。」奏可。众庶知其奉符命，指意群臣博议别奏，以视即真之渐矣。师古曰：「视读曰示。」期门郎张充等六人谋共劫莽，立楚王。发觉，诛死。
梓潼人哀章师古曰：「梓潼，广汉之县也。潼音童。」学问长安，素无行，好为大言。见莽居摄，即作铜匮，为两检，署其一曰「天帝行玺金匮图」，其一署曰「赤帝行玺某传予黄帝金策书」。某者，高皇帝名也。书言王莽为真天子，皇太后如天命。图书皆书莽大臣八人，又取令名王兴、王盛，章因自窜姓名，师古曰：「窜谓厕著也。」凡为十一人，皆署官爵，为辅佐。章闻齐井、石牛事下，即日昏时，衣黄衣，持匮至高庙，以付仆射。仆射以闻。戊辰，莽至高庙拜受金匮神嬗。师古曰：「嬗，古禅字。言有神命，使汉禅位於莽也。」御王冠，谒太后，还坐未央宫前殿，下书曰：「予以不德，托于皇初祖考黄帝之後，皇始祖考虞帝之苗裔，而太皇太后之末属。皇天上帝隆显大佑，成命统序，符契图文，金匮策书，神明诏告，属予以天下兆民。师古曰：「属，委付也，音之欲反。」赤帝汉氏高皇帝之灵，承天命，传国金策之书，予甚祗畏，敢不钦受！以戊辰直定，师古曰：「於建除之次，其日当定。」御王冠，即真天子位，定有天下之号曰新。其改正朔，易服色，变牺牲，殊徽帜，异器制。师古曰：「徽帜，通谓旌旗之属也。帜音式志反。」以十二月朔癸酉为建国元年正月之朔，以鸡鸣为时。服色配德上黄，牺牲应正用白，使节之旄幡皆纯黄，其署曰『新使五威节』，以承皇天上帝威命也。」
始建国元年正月朔，莽帅公侯卿士奉皇太后玺h，师古曰：「h谓玺之组，音弗。」上太皇太后，顺符命，去汉号焉。初，莽妻宜春侯王氏女，立为皇后。师古曰：「王诉为丞相，初封宜春侯，传爵至孙咸。莽妻，咸之女。」本生四男：宇、获、安、临。二子前诛死，安颇荒忽，师古曰：「荒音呼广反。」乃以临为皇太子，安为新嘉辟。师古曰：「辟，君也。谓之辟者，取为国君之义，音壁。」封宇子六人：千为功隆公，寿为功明公，吉为功成公，宗为功崇公，世为功昭公，利为功著公。大赦天下。莽乃策命孺子曰：「咨尔婴，昔皇天右乃太祖，师古曰：「右读曰佑。佑，助也。」历世十二，享国二百一十载，历数在于予躬。诗不云乎？『侯服于周，天命靡常。』师古曰：「大雅文王之诗也。言殷之後嗣，乃为诸侯，服事周室，是天命无常也。谓微子为宋公也。」封尔为定安公，永为新室宾。於戏！师古曰：「於戏音曰呜呼。」敬天之休，师古曰：「休，美也。」往践乃位，毋废予命。」又曰：「其以平原、安德、漯阴、鬲、重丘，凡户万，师古曰：「五县也。漯音它合反。鬲音与隔同。」地方百里，为定安公国。立汉祖宗之庙於其国，与周後并，行其正朔、服色。世世以事其祖宗，永以命德茂功，享历代之祀焉。以孝平皇后为定安太后。」读策毕，莽亲执孺子手，流涕[欷，师古曰：「[音虚。欷音许气反。」曰：「昔周公摄位，终得复子明辟，今予独迫皇天威命，不得如意！」哀叹良久。中傅将孺子下殿，北面而称臣。百僚陪位，莫不感动。又按金匮，辅臣皆封拜。以太傅、左辅、骠骑将军安阳侯王舜为太师，封安新公；大司徒就德侯平晏为太傅，就新公；少阿、羲和、京兆尹红休侯刘歆为国师，嘉新公；广汉梓潼哀章为国将，美新公：是为四辅，位上公。太保、後承承阳侯甄邯师古曰：「承阳音A阳。」为大司马，承新公；丕进侯王寻为大司徒，章新公；步兵将军成都侯王邑为大司空，隆新公：是为三公。大阿、右拂、大司空、卫将军广阳侯甄丰师古曰：「拂读曰弼。」为更始将军，广新公；京兆王兴为卫将军，奉新公；轻车将军成武侯孙建为立国将军，成新公；京兆王盛为前将军，崇新公：是为四将。凡十一公。王兴者，故城门令史。王盛者，卖饼。莽按符命求得此姓名十余人，两人容貌应卜相，径从布衣登用，以视神焉。师古曰：「视读曰示。」余皆拜为郎。是日，封拜卿大夫、侍中、尚书官凡数百人。诸刘为郡守，皆徙为谏大夫。改明光宫为定安馆，定安太后居之。以故大鸿胪府为定安公第，皆置门卫使者监领。敕阿乳母不得与语，常在四壁中，孟康曰：「令定安公居四壁中，不得有所见。」至於长大，不能名六畜。後莽以女孙宇子妻之。莽策群司曰：「岁星司肃，东（狱）〔岳〕太师典致时雨，应劭曰：「貌之不恭，是谓不肃。肃，敬也。厥罚常雨。常雨，水也。故申戒厥任，欲使雨泽以时也。」晋灼曰：「众物生於东方，故戒太师也。」青炜登平，考景以晷。服虔曰：「炜音晖。」如淳曰：「青气之光辉也。」晋灼曰：「言青阳之气始升而上，以成万物也。春秋分立表以正东西。东，日之始出也，故考景以晷属焉。」荧惑司，南岳太傅典致时奥，应劭曰：「视之不明，是谓不。，智也。厥罚常燠。燠，暑也。」晋灼曰：「南方，盛阳之位。太傅，师尊之称，故戒之也。」师古曰：「奥音於六反。」赤炜颂平，考声以律。晋灼曰：「颂，宽颂也。夏，假也。物假大，乃宣平也。六月阴气之始，故为地统。地之中数六，六为律，律有形有色，色尚黄，故考声以律属焉。」师古曰：「颂读曰容。」太白司艾，西岳国师典致时阳，应劭曰：「言之不从，是谓不艾。艾，安也。厥罚常阳。阳，旱也。」师古曰：「艾读曰刈。」白炜象平，考量以铨。应劭曰：「量，斗斛也。铨，权衡也。」晋灼曰：「象，形也，万物无不成形於西方，大小轻重皆可知，故称量属焉。」辰星司谋，北岳国将典致时寒，应劭曰：「听之不聪，是谓不谋。谋，图也。厥罚常寒。」晋灼曰：「北，伏也。阳气伏於下，阴主杀，故戒国将。」玄炜和平，考星以漏。应劭曰：「推五星行度以漏刻也。」晋灼曰：「和，合也。万物皆合藏於北方，水又主平，故曰和平。历度起於斗分，日月纪於摄提，摄提值斗杓所指以建时节，故考星属焉。」月刑元股左，司马典致武应，考方法矩，张晏曰：「月为刑，司马主武，又典天，故使主威刑也。」主司天文，钦若昊天，敬授民时，力来农事，以丰年谷。师古曰：「钦，敬也。若，顺也。力来，劝勉之也。来音郎代反。」日德元コ右，司徒典致文瑞，考圜合规，张晏曰：「日为阳位。」晋灼曰：「肱圜也。五教在宽，则和气感物，四灵见象，故文瑞属焉。」师古曰：「コ，古肱字。」主司人道，五教是辅，帅民承上，宣美风俗，五品乃训。师古曰：「五教，谓父义、母慈、兄友、弟恭、子孝也。五品即五常，谓仁、义、礼、智、信。」斗平元心中，司空典致物图，考度以绳，张晏曰：「斗，北斗也，主齐七政。司空主水土，土为中，故责之。」孟康曰：「易『河出图，洛出书』，司空主水土，责以其物也。」晋灼曰：「中央为四季土。土者信，信者直，故为绳。」主司地里，平治水土，掌名山川，众殖鸟兽，蕃茂草木。」各策命以其职，如典诰之文。置大司马司允，师古曰：「允，信也。」大司徒司直，大司空司若，师古曰：「若，顺也。」位皆孤卿。更名大司农曰羲和，後更为纳言，大理曰作士，太常曰秩宗，大鸿胪曰典乐，少府曰共工，师古曰：「共音曰龚。」水衡都尉曰予虞，与三公司卿凡九卿，分属三公。每一卿置大夫三人，一大夫置元士三人，凡二十七大夫，八十一元士，分主中都官诸职。更名光禄勋曰司中，太仆曰太御，卫尉曰太卫，执金吾曰奋武，中尉曰军正，又置大赘官，主乘舆服御物，师古曰：「赘，聚也，言财物所聚也，音之锐反。」後又典兵秩，位皆上卿，号曰六监。改郡太守曰大尹，都尉曰太尉，县令长曰宰，御史曰执法，公车司马曰王路四门，长乐宫曰常乐室，未央宫曰寿成室，前殿曰王路堂，服虔曰：「如言路寝也。」长安曰常安。更名秩百石曰庶士，三百石曰下士，四百石曰中士，五百石曰命士，六百石曰元士，千石曰下大夫，比二千石曰中大夫，二千石曰上大夫，中二千石曰卿。车服黻冕，各有差品。师古曰：「此黻谓衣裳之黻。」又置司恭、司徒、司明、司聪、司中大夫及诵诗工、彻膳宰，以司过。策曰：「予闻上圣欲昭厥德，罔不慎修厥身，用绥于远，是用建尔司于五事。毋隐尤，毋将虚，师古曰：「尤，过也。将，助也。虚谓虚美也。言勿隐吾过，而助为虚美。」好恶不愆，立于厥中。师古曰：「愆，违也。」於戏，勖哉！」师古曰：「於戏读曰呜呼。勖，勉也。」令王路设进善之旌，非谤之木，（欲）〔敢〕谏之鼓。师古曰：「非音曰诽。」谏大夫四人常坐王路门受言事者。封王氏齐\之属为侯，大功为伯，小功为子，缌麻为男，其女皆为任。师古曰：「任，充也。男服之义，男亦任也，音壬。」男以「睦」、女以「隆」为号焉，师古曰：「睦、隆，皆其受封邑之号，取嘉名也。」皆授印h。师古曰：「h亦印之组。次下并同。」令诸侯立太夫人、夫人、世子，亦受印h。又曰：「天无二日，土无二王，百王不易之道也。汉氏诸侯或称王，至于四夷亦如之，违於古典，缪於一统。其定诸侯王之号皆称公，及四夷僭号称王者皆更为侯。
又曰：「帝王之道，相因而通；盛德之祚，百世享祀。予惟黄帝、帝少昊、帝颛顼、帝喾、帝尧、帝舜、帝夏禹、皋陶、伊尹咸有圣德，假于皇天，师古曰：「假，至也，升也，音工雅反。」功烈巍巍，光施于远。予甚嘉之，营求其後，将祚厥祀。」惟王氏，虞帝之後也，出自帝喾；刘氏，尧之後也，出自颛顼。於是封姚恂为初睦侯，奉黄帝後；服虔曰：「姚，舜姓，故封为黄帝後。」梁护为修远伯，奉少昊後；服虔曰：「以为伯益之後，故封之。」皇孙功隆公千，奉帝喾後；刘歆为祁烈伯，奉颛顼後；国师刘歆子叠为伊休侯，奉尧後；师古曰：「上言红休侯刘歆为国师嘉新公，今此云刘歆为祁烈伯，又言国师刘歆子为伊休侯，是则祁烈伯自别一刘歆，非国师也。」妫昌为始睦侯，奉虞帝後；山遵为褒谋子，奉皋陶後；伊玄为褒衡子，奉伊尹後。汉後定安公刘婴，位为宾。周後卫公姬党，更封为章平公，亦为宾。殷後宋公孔弘，运转次移，更封为章昭侯，位为恪。师古曰：「恪，敬也。言待之加敬，亦如宾也。周以舜後并杞、宋为三恪也。」夏後辽西姒丰，封为章功侯，亦为恪。服虔曰：「姒，夏姓。」四代古宗，宗祀于明堂，以配皇始祖考虞帝。周公後褒鲁子姬就，宣尼公後褒成子孔钧，已前定焉。莽又曰：「予前在摄时，建郊宫，定祧庙，立社稷，师古曰：「远祖曰祧，音吐尧反。」神只报况，师古曰：「况，赐也。」或光自上复于下，流为乌，师古曰：「复音扶目反。」或黄气熏A，昭耀章明，以著黄、虞之烈焉。师古曰：「烈，余业（反）〔也〕。自云承黄、虞之後。」自黄帝至于济南伯王，而祖世氏姓有五矣。师古曰：「济南伯王，莽之高祖。」黄帝二十五子，分赐厥姓十有二氏。虞帝之先，受姓曰姚，其在陶唐曰妫，在周曰陈，在齐曰田，在济南曰王。予伏念皇初祖考黄帝，皇始祖考虞帝，以宗祀于明堂，宜序於祖宗之亲庙。其立祖庙五，亲庙四，后夫人皆配食。郊祀黄帝以配天，黄后以配地。孟康曰：「黄帝之后也。」以新都侯东弟为大C，岁时以祀。师古曰：「C，祀也。立此大祠，常以岁时祀其先也。」家之所尚，种祀天下。师古曰：「言国已立大C祠先祖矣，其众庶之家所尚者，各令传祀勿绝，普天之下同其法。」姚、妫、陈、田、王氏凡五姓者，皆黄、虞苗裔，予之同族也。书不云乎？『敦序九族。』师古曰：「虞书咎繇谟之辞也。敦，厚也。」其令天下上此五姓名籍于秩宗，皆以为宗室。世世复，无有所与。师古曰：「复音方目反。与读曰预。」其元城王氏，勿令相嫁娶，以别族理亲焉。」师古曰：「元城王氏不得与四姓昏娶，以其同祖也。余它王氏，则不禁焉。」封陈崇为统睦侯，奉胡王後；孟康曰：「追王陈胡公。」田丰为世睦侯，奉敬王後。孟康曰：「追王陈敬仲。」天下牧守皆以前有翟义、赵明等领州郡，怀忠孝，封牧为男，守为附城。又封旧恩戴崇、金涉、箕闳、杨并等子皆为男。
遣骑都尉嚣等师古曰：「嚣音许骄反。」分治黄帝园位於上都桥，师古曰：「桥山之上，故曰桥也。」虞帝於零陵九疑，胡王於淮阳陈，敬王於齐临淄，愍王於城阳莒，服虔曰：「齐愍王。」伯王於济南东平陵，孺王於魏郡元城，师古曰：「莽之高祖名遂字伯纪，曾祖名贺字翁孺，故谓之伯王、孺王。」使者四时致祠。其庙当作者，以天下初定，且祭於明堂太庙。以汉高庙为文祖庙。师古曰：「欲法舜受终於文祖。」莽曰：「予之皇始祖考虞帝受嬗于唐，师古曰：「嬗，古禅字。」汉氏初祖唐帝，世有传国之象，师古曰：「尧传舜，汉传莽，自以舜後，故言有传国之象。」予复亲受金策於汉高皇帝之灵。惟思褒厚前代，何有忘时？汉氏祖宗有七，苏林曰：「汉本祀祖宗有四，莽以元帝、成帝、平帝为宗，故有七。」以礼立庙于定安国。其园寝庙在京师者，勿罢，祠荐如故。予以秋九月亲入汉氏高、元、成、平之庙。诸刘更属籍京兆大尹，勿解其复，各终厥身，师古曰：「复音方目反。」州牧数存问，勿令有侵冤。」又曰：「予前在大麓，至于摄假，师古曰：「大麓者，谓为大司马、宰衡时，妄引『舜纳于大麓，烈风雷雨不迷』也。摄假，谓初为摄皇帝，又为假皇帝。」深惟汉氏三七之厄，赤德气尽，思索广求，师古曰：「索亦求也，音山客反。」所以辅刘延期之（述）〔术〕，靡所不用。以故作金刀之利，几以济之。师古曰：「几读曰冀。」然自孔子作春秋以为後王法，至于哀之十四而一代毕，协之於今，亦哀之十四也。张晏曰：「汉哀帝即位六年，平帝五年，居摄三年，凡十四年。」赤世计尽，终不可强济。皇天明威，黄德当兴，隆显大命，属予以天下。师古曰：「属音之欲反。」今百姓咸言皇天革汉而立新，师古曰：「革，改也。」废刘而兴王。夫『刘』之为字『卯、金、刀』也，正月刚卯，金刀之利，皆不得行。服虔曰：「刚卯，以正月卯日作佩之，长三（尺）〔寸〕，广一寸，四方，或用（五）〔玉〕，或用金，或用桃，著革带佩之。今有玉在者，铭其一面曰『正月刚卯』。金刀，莽所铸之钱也。」晋灼曰：「刚卯长一寸，广五分，四方。当中央从穿作孔，以采丝（茸）〔葺〕其底，如冠缨头蕤。刻其上面，作两行书，文曰『正月刚卯既央，灵殳四方，赤青白黄，四色是当。帝令祝融，以教夔、龙，庶疫刚瘅，莫我敢当。』其一铭曰『疾日严卯，帝令夔化，顺尔固伏，化兹灵殳。既正既直，既觚既方，庶疫刚瘅，莫我敢当。』」师古曰：「今往往有土中得玉刚卯者，案大小及文，服说是也。莽以刘字上有卯，下有金，旁又有刀，故禁刚卯及金刀也。」博谋卿士，佥曰天人同应，昭然著明。其去刚卯莫以为佩，除刀钱勿以为利，承顺天心，快百姓意。」乃更作小钱，径六分，重一铢，文曰「小钱直一」，与前「大钱五十」者为二品，并行。欲防民盗铸，乃禁不得挟铜炭。（是岁）四月，徐乡侯刘快结党数千人起兵於其国。师古曰：「快，胶东恭王子也。而王子侯表作炔，字从火，与此不同，疑表误。」快兄殷，故汉胶东王，时改为扶崇公。快举兵攻即墨，殷闭城门，自系狱。吏民距快，快败走，至长广死。莽曰：「昔予之祖济南愍王困於燕寇，自齐临淄出保于莒。宗人田单广设奇谋，获杀燕将，复定齐国。今即墨士大夫复同心殄灭反虏，予甚嘉其忠者，怜其无辜。其赦殷等，非快之妻子它亲属当坐者皆勿治。吊问死伤，赐亡者葬钱，人五万。殷知大命，深疾恶快，以故辄伏厥辜。其满殷国户万，地方百里。」又封符命臣十余人。莽曰：「古者，设庐井八家，一夫一妇田百亩，什一而税，则国给民富而颂声作。师古曰：「给，足也。」此唐虞之道，三代所遵行也。秦为无道，厚赋税以自供奉，罢民力以极欲，师古曰：「罢读曰疲。」坏圣制，废井田，是以兼并起，贪鄙生，强者规田以千数，弱者曾无立锥之居。又置奴婢之市，与牛马同兰，师古曰：「兰谓遮兰之，若牛马兰圈也。」制於民臣，颛断其命。奸虐之人因缘为利，至略卖人妻子，逆天心，R人伦，师古曰：「R，乱也。R音布内反。」缪於『天地之性人为贵』之义。师古曰：「孝经称孔子曰『天地之性人为贵』，故引之。性，生也。」书曰『予则奴戮女』，师古曰：「夏书甘誓之辞也。奴戮，戮之以为奴也。说书者以为帑，子也，戮及妻子。此说非也。泰誓云『囚奴正士』，岂及子之谓乎？女读曰汝。」唯不用命者，然後被此辜矣。汉氏减轻田租，三十而税一，常有更赋，罢癃咸出，师古曰：「更音工衡反。罢音疲。癃音隆。」而豪民侵陵，分田劫假。厥名三十税一，实什税五也。师古曰：「解并在食货志。」父子夫妇终年耕芸，师古曰：「芸字与耘同。」所得不足以自存。故富者犬马余菽粟，骄而为邪；贫者不厌糟糠，穷而为奸。师古曰：「厌，饱也。」俱陷于辜，刑用不错。师古曰：「错，置也，音千故反。」予前在大麓，始令天下公田口井，师古曰：「计口而为井田。」时则有嘉禾之祥，遭反虏逆贼且止。今更名天下田曰『王田』，奴婢曰『私属』，皆不得卖买。其男口不盈八，而田过一井者，分余田予九族邻里乡党。故无田，今当受田者，如制度。敢有非井田圣制，无法惑众者，投诸四裔，以御魑魅，师古曰：「魑，山神也。魅，老物精也。魑音螭。魅音媚。」如皇始祖考虞帝故事。」是时百姓便安汉五铢钱，以莽钱大小两行难知，又数变改不信，皆私以五铢钱市买。讹言大钱当罢，莫肯挟。莽患之，复下书：「诸挟五铢钱，言大钱当罢者，比非井田制，投四裔。」於是农商失业，食货俱废，民人至涕泣於市道。及坐卖买田宅奴婢，铸钱，自诸侯卿大夫至于庶民，抵罪者不可胜数。
秋，遣五威将王奇等十二人班符命四十二篇於天下。德祥五事，符命二十五，福应十二，凡四十二篇。其德祥言文、宣之世黄龙见於成纪、新都，高祖考王伯墓门梓柱生枝叶之属。符命言井石、金匮之属。福应言雌鸡化为雄之属。其文尔雅依托，皆为作说，师古曰：「尔雅，近正也。谓近於正经，依古义而为之说。」大归言莽当代汉有天下云。总而说之曰：「帝王受命，必有德祥之符瑞，协成五命，申以福应，师古曰：「五命，谓五行之次，相承以受命也。申，重也。」然後能立巍巍之功，传于子孙，永享无穷之祚。故新室之兴也，德祥发於汉三七九世之後。苏林曰：「二百一十岁，九天子也。」肇命於新都，受瑞於黄支，孟康曰：「献生犀。」开王於武功，定命於子同，孟康曰：「梓潼县也，莽改也。」成命於巴宕，晋灼曰：「巴郡宕渠县也。」申福於十二应，天所以保佑新室者深矣，固矣！武功丹石出於汉氏平帝末年，火德销尽，土德当代，皇天眷然，去汉与新，以丹石始命於皇帝。皇帝谦让，以摄居之，未当天意，故其秋七月，天重以三能文马。服虔曰：「三台星也。」晋灼曰：「许慎说，文马缟身金精，周成王时犬戎献之。」师古曰：「能音台。」皇帝复谦让，未即位，故三以铁契，四以石龟，五以虞符，六以文圭，七以玄印，八以茂陵石书，九以玄龙石，十以神井，十一以大神石，十二以铜符帛图。申命之瑞，浸以显著，师古曰：「浸，渐也。」至于十二，以昭告新皇帝。皇帝深惟上天之威不可不畏，故去摄号，犹尚称假，改元为初始，欲以承塞天命，克厌上帝之心。师古曰：「塞，当也。厌，满也。」然非皇天所以郑重降符命之意。师古曰：「郑重犹言频烦也。重音直用反。」故是日天复决（其）以勉书。孟康曰：「哀章所作策书也。言数有瑞应，莽自谦居摄，天复决其疑，劝勉令为真也。」晋灼曰：「勉字当为龟。是日自复有龟书及天下金匮图策事也。」师古曰：「孟说是。」又侍郎王盱见人衣白布单衣，赤缋方领，师古曰：「缋者，会五采也。以布为单衣，以赤加缋为其方领也。盱音许于反。缋音胡内反。」冠小冠，立于王路殿前，谓盱曰：『今日天同色，以天下人民属皇帝。』师古曰：「同色者，言五方天神共齐其谋，同其颜色也。字或作包，包者，言天总包括天下人众，而与莽也。其义两通。属，委也，音之欲反。」盱怪之，行十余步，人忽不见。至丙寅暮，汉氏高庙有金匮图策：『高帝承天命，以国传新皇帝。』明旦，宗伯忠孝侯刘宏以闻，乃召公卿议，未决，而大神石人谈曰：『趣新皇帝之高庙受命，毋留！』师古曰：「趣读曰促。」於是新皇帝立登车，之汉氏高庙受命。受命之日，丁卯也。丁，火，汉氏之德也。卯，刘姓所以为字也。明汉刘火德尽，而传於新室也。皇帝谦谦，既备固让，十二符应迫著，命不可辞，师古曰：「迫，促也。著，明也。」惧然祗畏，苇然闵汉氏之终不可济，师古曰：「惧音瞿。瞿然，自失之意也。苇然，变动之貌也。瞿音居具反。」驮谧笥抑不得从意，师古曰：「停自勉之意。左右，助也。言欲助汉室而迫天命，不得从其本意也。左右音曰佐佑也。」为之三夜不御寝，三日不御食，延问公侯卿大夫，佥曰：『宜奉如上天威命。』於是乃改元定号，海内更始。新室既定，神只欢喜，申以福应，吉瑞累仍。师古曰：「申，重也。仍，频也。」诗曰：『宜民宜人，受禄于天；保右命之，自天申之。』师古曰：「大雅假乐之诗也。言有功德宜於众人者，则受天之福禄。天乃保安而佑助之，命以邦国也。申谓重其意也。右读曰佑。」此之谓也。」五威将奉符命，赍印绶，王侯以下及吏官名更者，师古曰：「更，改也。」外及匈奴、西域，徼外蛮夷，皆即授新室印绶，因收故汉印绶。赐吏爵人二级，民爵人一级，女子百户羊酒，蛮夷币帛各有差。大赦天下。五威将乘乾文车，郑氏曰：「画天文象於车也。」驾坤六马，郑氏曰：「坤为牝马。六，地数。」背负鸟之毛，服饰甚伟。师古曰：「鸟，雉属，即　　也。今俗呼之山鸡，非也。音鳖。」每一将各置左右前後中帅，凡五帅。衣冠车服驾马，各如其方面色数。师古曰：「色者，东方青，南方赤也。数者，若木数三，火数二之类也。」将持节，称太一之使；帅持幢，称五帝之使。莽策命曰：「普天之下，迄于四表，师古曰：「迄亦至也。」靡所不至。」其东出者，至玄菟、乐浪、高句骊、夫余；师古曰：「夫余，亦东北夷也。乐音洛。浪音郎。夫音扶。」南出者，徼外，历益州，师古曰：「字与逾同。」贬句町王为侯；西出者，至西域，尽改其王为侯；北出者，至匈奴庭，授单于印，改汉印文，去「玺」曰「章」。单于欲求故印，陈饶椎破之，语在匈奴传。单于大怒，而句町、西域後卒以此皆畔。饶还，拜为大将军，封威德子。冬，雷，师古曰：「古雷字。」桐华。置五威司命，中城四关将军。司命司上公以下，中城主十二城门。策命统睦侯陈崇曰：「咨尔崇。夫不用命者，乱之原也；大奸猾者，贼之本也；铸伪金钱者，妨宝货之道也；骄奢逾制者，凶害之端也；漏泄省中及尚书事者，『机事不密则害成』也；师古曰：「易上系之辞曰『君不密则失臣，臣不密则失身，机事不密则害成』，故引之。」拜爵王庭，谢恩私门者，禄去公室，政从亡矣：凡此六条，国之纲纪。是用建尔作司命，『柔亦不茹，刚亦不吐，不侮鳏寡，不畏强圉』，师古曰：「引诗大雅美仲山甫之辞，其义并解於上。」帝命帅繇，统睦于朝。」师古曰：「帅，循也。繇读与由同。」命说符侯崔发曰：「『重门击れ，以待暴客。』师古曰：「易下系之辞也。击れ，谓击木以守夜也。暴客，谓奸暴之人来为寇害者也。れ音他各反。」女作五威中城将军，师古曰：「女读曰汝。其下并同。」中德既成，天下说符。」师古曰：「说音悦。」命明威侯王级曰：「绕留之固，南当荆楚。服虔曰：「隘险之道。」师古曰：「谓之绕留者，言四面塞厄，其道屈曲，溪谷之水，回绕而留也。其处即今商州界七盘十二绕是也。留音力救反。」女作五威前关将军，振武奋卫，明威于前。」命尉睦侯王嘉曰：「羊头之厄，北当赵燕。师古曰：「羊头，山名，在上党壶关县。」女作五威後关将军，诳诖贰。尉睦于後。」师古曰：「壶口亦山名也。捶　，谓据险厄而捶击也。捶音之　反。」命（堂）〔掌〕威侯王奇曰：「肴黾之险，东当郑卫。师古曰：「肴，肴山也。黾，黾池也。皆在陕县之东。黾音莫善反。」女作五威左关将军，函谷批难，掌威于左。」师古曰：「批谓纠闭之也。函谷故关，今在桃林县界。批音步结反。」命怀羌子王福曰：「F陇之阻，西当戎狄。师古曰：「F，扶风F县，有吴山、F水之阻。陇谓陇s也。F陇相连。F音苦坚反。s音丁礼反。」女作五威右关将军，成固据守，怀羌于右。」又遣谏大夫五十人分铸钱於郡国。
是岁长安狂女子碧呼道中师古曰：「碧者，女子名也。呼，叫也，音火故反。」曰：「高皇帝大怒，趣归我国。不者，九月必杀汝！」师古曰：「趣读曰促。」莽收捕杀之。治者掌寇大夫陈成自免去官。师古曰：「狂妄之人，职在掌寇，故云治者。」真定刘都等谋举兵，发觉，皆诛。真定、常山大雨雹。师古曰：「雨音于具反。」二年二月，赦天下。
五威将帅七十二人还奏事，汉诸侯王为公者，悉上玺绶为民，无违命者。封将为子，帅为男。
初设六`之令。师古曰：「`亦管字也。管，主也。」命县官酤酒，卖盐铁器，铸钱，诸采取名山大泽众物者税之。又令市官收贱卖贵，赊贷予民，收息百月三。如淳曰：「出百钱与民用，月收其息三钱也。」师古曰：「贷音吐戴反。」牺和置酒士，郡一人，乘传督酒利。师古曰：「督，视察之。传音张恋反。」禁民不得挟弩铠，徙西海。匈奴单于求故玺，莽不与，遂寇边郡，杀略吏民。
十一月，立国将军建奏：「西域将钦上言，师古曰：「但钦也。」九月辛巳，戊己校尉史陈良、终带共贼杀校尉刁护，师古曰：「刁音貂。」劫略吏士，自称废汉大将军，亡入匈奴。又今月癸酉，不知何一男子遮臣建车前，自称『汉氏刘子舆，成帝下妻子也。师古曰：「下妻犹言小妻。」刘氏当复，师古曰：「复音扶福反。」趣空宫。』师古曰：「趣读曰促。」收系男子，即常安姓武字仲。皆逆天违命，大逆无道。请论仲及陈良等亲属当坐著。奏可。汉氏高皇帝比著戒云，罢吏卒，为宾食，师古曰：「比，频也。言高帝频戒云，勿使吏卒守汉庙，欲为寄食之宾於王氏庙中。」诚欲承天心，全子孙也。其宗庙不当在常安城中，及诸刘为诸侯者当与汉俱废。陛下至仁，久未定。前故安众侯刘崇、徐乡侯刘快、师古曰：「并解於上。」陵乡侯刘曾、师古曰：「楚思王子。」扶恩侯刘贵等师古曰：「不知谁子孙。」更聚众谋反。师古曰：「更音工衡反。」今狂狡之虏或妄自称亡汉将军，或称成帝子子舆，至犯夷灭，连未止者，此圣恩不蚤绝其萌牙故也。臣愚以为汉高皇帝为新室宾，享食明堂。成帝，异姓之兄弟，平帝，婿也，皆不宜复入其庙。元帝与皇太后为体，师古曰：「夫妇一体也。」圣恩所隆，礼亦宜之。臣请汉氏诸庙在京师者皆罢。诸刘为诸侯者，以户多少就五等之差；其为吏者皆罢，待除於家。师古曰：「罢黜其职，各使退归，而言在家待迁除。」上当天心，称高皇帝神灵，师古曰：「称音尺孕反。」塞狂狡之萌。」莽曰：「可。嘉新公国师以符命为予四辅，明德侯刘龚、率礼侯刘嘉等凡三十二人皆知天命，或献天符，或贡昌言，师古曰：「昌，当也。」或捕告反虏，厥功茂焉。诸刘与三十二人同宗共祖者勿罢，赐姓曰王。」唯国师以女配莽子，故不赐姓。改定安太后号曰黄皇室主，绝之於汉也。冬十二月，雷。
更名匈奴单于曰降奴服于。莽曰：「降奴服于知师古曰：「知者，莽改单于之名也，本名囊知牙斯。」威侮五行，师古曰：「引夏书甘誓之文。」背畔四条，师古曰：「四条，莽所与作制者，事在匈奴传。」侵犯西域，廷及边垂，为元元害，罪当夷灭。命遣立国将军孙建等凡十二将，十道并出，共行皇天之威，罚于知之身。师古曰：「共读曰恭。」惟知先祖故呼韩邪单于稽侯G师古曰：「G音删，又音先安反。」累世忠孝，保塞守徼，不忍以一知之罪，灭稽侯G之世。今分匈奴国土人民以为十五，立稽侯G子孙十五人为单于。遣中郎将蔺苞、戴级驰之塞下，召拜当为单于者。诸匈奴人当坐虏知之法者，皆赦除之。」遣五威将军苗诉、虎贲将军王况出五原，厌难将军陈钦、震狄将军王巡出云中，师古曰：「厌音一涉反。」振武将军王嘉、平狄将军王萌出代郡，相威将军李病⒄蛟督军李翁出西河，师古曰：「惨羲林反。」诛貉将军阳俊、讨秽将军严尤出渔阳，奋武将军王骏、定胡将军王晏出张掖，及褊裨以下百八十人。募天下囚徒、丁男、甲卒三十万人，转众郡委输五大夫衣裘、兵器、粮食，长吏送自负海江淮至北边，使者驰传督趣，以军兴法从事，师古曰：「传音张恋反。趣音促。」天下骚动。先至者屯边郡，须毕具乃同时出。莽以钱币讫不行，师古曰：「讫，竟也。」复下书曰：「民以食为命，以货为资，是以八政以食为首。宝货皆重则小用不给，皆轻则僦载烦费，师古曰：「僦，送也，一曰赁也，音子就反。」轻重大小各有差品，则用便而民乐。」於是造宝货五品，语在食货志。百姓不从，但行小大钱二品而已。盗铸钱者不可禁，乃重其法，一家铸钱，五家坐之，没入为奴婢。吏民出入，持布钱以副符传，师古曰：「旧法，行者持符传，即不稽留。今更令持布钱，与符相副，乃得过也。传音张恋反。其下亦同。」不持者，厨传勿舍，关津苛留。师古曰：「厨，行道饮食处。传，置驿之舍也。苛，问也，音何。」公卿皆持以入宫殿门，欲以重而行之。是时争为符命封侯，其不为者相戏曰：「独无天帝除书乎？」司令陈崇白莽曰：「此开奸臣作福之路而乱天命，宜绝其原。」莽亦厌之，遂使尚书大夫赵并验治，非五威将率所班，皆下狱。
初，甄丰、刘歆、王舜为莽腹心，倡导在位，师古曰：「倡音赤上反。」褒扬功德；「安汉」、「宰衡」之号及封莽母、两子、兄子，皆丰等所共谋，而丰、舜、歆亦受其赐，并富贵矣，非复欲令莽居摄也。居摄之萌，出於泉陵侯刘庆、前光谢嚣、长安令田终术。莽羽翼已成，意欲称摄。丰等承顺其意，莽辄复封舜、歆两子及丰孙。丰等爵位已盛，心意既满，又实畏汉宗室、天下豪桀。而疏远欲进者，并作符命，莽遂据以即真，舜、歆内惧而已。丰素刚强，莽觉其不说，师古曰：「说读曰悦。」故徙大阿、右拂、大司空丰，托符命文，为更始将军，师古曰：「拂读曰弼。」与卖饼儿王盛同列。丰父子默默。时子寻为侍中京兆大尹茂德侯，即作符命，言新室当分陕，立二伯，师古曰：「分陕者，欲依周公、召公故事，自陕以东周公主之，自陕以西召公主之。陕即今陕州，是其地也。伯，长也。陕音式冉反。」以丰为右伯，太傅平晏为左伯，如周召故事。莽即从之，拜丰为右伯。当述职西出，未行，寻复作符命，言故汉氏平帝后黄皇室主为寻之妻。莽以诈立，心疑大臣怨谤，欲震威以惧下，因是发怒曰：「黄皇室主天下母，此何谓也！」收捕寻。寻亡，丰自杀。寻随方士入华山，岁余捕得，辞连国师公歆子侍中东通灵将、五司大夫隆威侯芬，芬弟右曹长水校尉伐虏侯泳，大司空邑弟左（阙）〔关〕将军（堂）〔掌〕威侯奇，及歆门人侍中骑都尉丁隆等，牵引公卿党亲列侯以下，死者数百人。寻手理有「天子」字，莽解其臂入视之，曰：「此一大子也，或曰一六子也。六者，戮也。明寻父子当戮死也。」乃流芬于幽州，放寻于三危，殛隆于羽山，师古曰：「效舜之罚共工等也。殛，诛也，音居力反。」皆驿车载其尸传致云。莽为人侈口　u，师古曰：「侈，大也。　，短也。u，颐也。　音其月反。u音胡感反。」露眼赤精，大声而嘶。师古曰：「嘶，声破也，音先奚反。」长七尺五寸，好厚履高冠，以幼耙拢师古曰：「毛之强曲者曰樱以装褚衣中，令其张起也。右袅χ反，字或作辶，音义同。」反膺高视，瞰临左右。师古曰：「瞰谓远视也，音口滥反。」是时有用方技待诏黄门者，或问以莽形貌，待诏曰：「莽所谓鸱目虎吻豺狼之声者也，故能食人，亦当为人所食。」问者告之，莽诛灭待诏，而封告者。後常翳云母屏面，师古曰：「屏面即便面，盖扇之类也。解在张敞传。」非亲近莫得见也。是岁，以初睦侯姚恂为宁始将军。
三年，莽曰：「百官改更，职事分移，律令仪法，未及悉定，且因汉律令仪法以从事。令公卿大夫诸侯二千石举吏民有德行通政事能言语明文学者各一人，诣王路四门。
遣尚书大夫赵并使劳北边，还言五原北假膏壤殖谷，师古曰：「北假，地名也。膏壤，言其土肥美也。殖，生也。」异时常置田官。乃以并为田禾将军，发戍卒屯田北假，以助军粮。是时诸将在边，须大众集，师古曰：「须，待也。」吏士放纵，而内郡愁於徵发，民弃城郭流亡为盗贼，并州、平州尤甚。莽令七公六卿号皆兼称将军，遣著武将军逯并等填名都，师古曰：「逯音录。填音竹刃反。此下亦同。」中郎将、绣衣执法各五十五人，分填缘边大郡，督大奸猾擅弄兵者，皆便为奸於外，挠乱州郡，师古曰：「挠音火高反。其字从手。」货赂为市，侵渔百姓。莽下书曰：「虏知罪当夷灭，故遣猛将分十二部，将同时出，一举而决绝之矣。内置司命军正，外设军监十有二人，诚欲以司不奉命，令军人咸正也。今则不然，各为权势，恐n良民，师古曰：「n，以威力胁之也，音呼葛反。」妄封人颈，得钱者去。如淳曰：「权臣妄以法枉良人为僮仆，封其颈以别之也。得顾钱，乃去封。」毒　并作，农民离散。师古曰：「　音呼各反。」司监若此，可谓称不？师古曰：「称音尺孕反。」自今以来，敢犯此者，辄捕系，以名闻。」然犹放纵自若。而蔺苞、戴级到塞下，招诱单于弟咸、咸子登入塞，胁拜咸为孝单于，赐黄金千斤，锦绣甚多，遣去；将登至长安，拜为顺单于，留邸。
太师王舜自莽篡位後病悸，浸剧，死。师古曰：「心动曰悸。浸，渐也。悸音葵季反。」莽曰：「昔齐太公以淑德累世，为周氏太师，盖予之所监也。师古曰：「监谓视见也。」其以舜子延袭父爵，为安新公，延弟褒新侯匡为太师将军，永为新室辅。」为太子置师友各四人，秩以大夫。以故大司徒马宫为师疑，故少府宗伯凤为傅丞，博士袁圣为阿辅，京兆尹王嘉为保拂，师古曰：「拂读曰弼。」是为四师；故尚书令唐林为胥附，博士李充为奔走，师古曰：「奔，古奔字。」谏大夫赵襄为先後，中郎将廉丹为御侮，是为四友。又置师友祭酒及侍中、谏议、六经祭酒各一人，凡九祭酒，秩上卿。琅邪左咸为讲春秋、颍川满昌为讲诗、长安国由为讲易、平阳唐昌为讲书、沛郡陈咸为讲礼、崔发为讲乐祭酒。遣谒者持安车印绶，即拜楚国龚胜为太子师友祭酒，胜不应徵，不食而死。宁始将军姚恂免，侍中崇禄侯孔永为宁始将军。
是岁，池阳县有小人景，长尺余，或乘车马，或步行，（据）〔操〕持万物，小大各相称，师古曰：「车马及物皆称其人之形。」三日止。濒河郡蝗生。师古曰：「谓缘河南北诸郡。濒音频，又音宾。」河决魏郡，泛清河以东数郡。先是，莽恐河决为元城冢墓害。及决东去，元城不忧水，故遂不堤塞。
　
四年二月，赦天下。
夏，赤气出东南，竟天。
厌难将军陈（歆）〔钦〕言捕虏生口，虏犯边者皆孝单于咸子角所为。莽怒，斩其子登於长安，以视诸蛮夷。师古曰：「视音曰示。」大司马甄邯死，宁始将军孔永为大司马，侍中大赘侯辅为宁始将军。
莽每当出，辄先氵索城中，名曰「横氵」。师古曰：「索音山各反。横音胡孟反。」是月，横氵五日。莽至明堂，授诸侯茅土。下书曰：「予以不德，袭于圣祖，为万国主。思安黎元，在于建侯，分州正域，以美风俗。追监前代，爰纲爰纪。惟在尧典，十有二州，卫有五服。师古曰：「并解於上。」诗国十五，p遍九州。师古曰：「谓周南、召南、卫、王、郑、齐、魏、唐、秦、陈、郐、曹、豳、鲁、商，凡十五国也。一曰，周南、召南、邶、庸、卫、王、郑、齐、魏、唐、秦、陈、郐、曹、豳，是为十五国。p音普胡反。」殷颂有『奄有九有』之言。师古曰：「商颂玄鸟之诗，美汤有功德，故能覆有九州。」禹贡之九州无并、幽，周礼司马则无徐、梁。帝王相改，各有云为。或昭其事，或大其本，厥义著明，其务一矣。昔周二后受命，故有东都、西都之居。予之受命，盖亦如之。其以洛阳为新室东都，常安为新室西都。邦畿连体，各有采任。州从禹贡为九，爵从周氏有五。诸侯之员千有八百，附城之数亦如之，以俟有功。诸公一同，有众万户，土方百里。侯伯一国，众户五千，土方七十里。子男一则，众户二千有五百，土方五十里。附城大者食邑九成，众户九百，土方三十里。自九以下，降杀以两，师古曰：「两两而降也。杀音所例反。」至於一成。如淳曰：「十里为成。」五差备具，合当一则。今已受茅土者，公十四人，侯九十三人，伯二十一人，子百七十一人，男四百九十七人，凡七百九十六人。附城千五百一十一人。九族之女为任者，八十三人。及汉氏女孙中山承礼君、遵德君、修义君更以为任。十有一公，九卿，十二大夫，二十四元士。定诸国邑采之处，使侍中讲礼大夫孔秉等与州部众郡晓知地理图籍者，共校治于寿成朱鸟堂。予数与群公祭酒上卿亲听视，咸已通矣。夫褒德赏功，所以显仁贤也；九族和睦，所以褒亲亲也。予永惟匪解，思稽前人，师古曰：「解音曰懈。稽，考也。」将章黜陟，以明好恶，安元元焉。」以图簿未定，未授国邑，且令受奉都内，月钱数千。师古曰：「奉音扶用反。」诸侯皆困乏，至有庸作者。中郎区博谏莽曰：师古曰：「区，姓也，音一侯反。」「井田虽圣王法，其废久矣。周道既衰，而民不从。秦知顺民之心，可以获大利也，故灭庐井而置阡陌，遂王诸夏，讫今海内未厌其敝。今欲违民心，追复千载绝迹，师古曰：「复音扶目反。」虽尧舜复起，而无百年之渐，弗能行也。天下初定，万民新附，诚未可施行。」莽知民怨，乃下书曰：「诸名食王田，皆得卖之，勿拘以法。犯私买卖庶人者，且一切勿治。」初，五威将帅出，改句町王以为侯，王邯怨怒不附。师古曰：「邯，句町王之名也，音下甘反。」莽讽柯大尹周歆诈杀邯。邯弟承起兵攻杀歆。先是，莽发高句骊兵，当伐胡，不欲行，郡强迫之，皆亡出塞，因犯法为寇。辽西大尹田谭追击之，为所杀。州郡归咎於高句骊侯驺。严尤奏言：「貉人犯法，不从驺起，正有它心，宜令州郡且尉安之。师古曰：「假令驺有恶心，亦当且慰安。」今猥被以大罪，恐其遂畔，师古曰：「猥，多也，厚也。被，加也，音皮义反。」夫余之属必有和者。师古曰：「和，应也，音胡卧反。」匈奴未克，夫余、秽貉复起，此大忧也。」莽不尉安，秽貉遂反，诏尤击之。尤诱高句骊侯驺至而斩焉，传首长安。莽大说，下书曰：「乃者，命遣猛将，共行天罚，师古曰：「共读曰恭。」诛灭虏知，分为十二部，或断其右臂，或斩其左腋，或溃其胸腹，或绸其两胁。师古曰：「绸音与抽同。」今年刑在东方，张晏曰：「是岁在壬申，刑在东方。」诛貉之部先纵焉。捕斩虏驺，平定东域，虏知殄灭，在于漏刻。此乃天地群神社稷宗庙佑助之福，公卿大夫士民同心将率虎之力也。师古曰：「音火交反。」予甚嘉之。其更名高句骊为下句骊，布告天下，令咸知焉。」於是貉人愈犯边，东北与西南夷皆乱云。莽志方盛，以为四夷不足吞灭，专念稽古之事，复下书曰：「伏念予之皇始祖考虞帝，受终文祖，在璇玑玉衡以齐七政，遂类于上帝，于六宗，望秩于山川，遍于群神，巡狩五岳，群后四朝，敷奏以言，明试以功。师古曰：「解并在前。」予之受命即真，到于建国五年，已五载矣。阳九之厄既度，百六之会已过。岁在寿星，填在明堂，仓龙癸酉，德在中宫。服虔曰：「仓龙，太岁也。」张晏曰：「太岁起於甲寅为龙，东方仓。癸德在中宫也。」晋灼曰：「寿星，角亢也。东宫仓龙，房心也。心为明堂，填星所在，其国昌。莽自谓土也，土行主填星。癸德在中宫，宫又土也。」观晋掌岁，龟策告从，孟康曰：「观辰星进退。掌，主也。」晋灼曰：「国语晋文公以卯出酉入，过五鹿得土，岁在寿星，其日戊申。莽欲法之，以为吉祥。正以二月建寅之节东巡狩者，取万物生之始也。视晋识太岁所在，宿度所合，卜筮皆吉，故法之。」其以此年二月建寅之节东巡狩，具礼仪调度。」师古曰：「调音徒钓反。」群公奏请募吏民人马布帛绵，又请内郡国十二买马，发帛四十五万匹，输常安，前後毋相须。师古曰：「须，待也。」至者过半，莽下书曰：「文母太后体不安，其且止待後。」是岁，改十一公号，以「新」为「心」，後又改「心」为「信」。
五年二月，文母皇太后崩，葬渭陵，与元帝合而沟绝之。如淳曰：「葬於司马门内，作沟绝之。」立庙於长安，新室世世献祭。元帝配食，坐於床下。莽为太后服丧三年。大司马孔永乞骸骨，赐安车驷马，以特进就朝位。同风侯逯并为大司马。
是时，长安民闻莽欲都雒阳，不肯缮治室宅，师古曰：「缮，补也。」或颇彻之。莽曰：「玄龙石文曰『定帝德，国雒阳』。符命著明，敢不钦奉！以始建国八年，岁缠星纪，孟康曰：「缠，居也。星纪在斗、牵牛间。」师古曰：「缠，践历也，音直连反。」在雒阳之都。其谨缮修常安之都，勿令坏败。敢有犯者，辄以名闻，请其罪。」是岁，乌孙大小昆弥遣使贡献。大昆弥者，中国外孙也。其胡妇子为小昆弥，而乌孙归附之。莽见匈奴诸边并侵，意欲得乌孙心，乃遣使者引小昆弥使置大昆弥使上。保成师友祭酒满昌劾奏使者曰：「夷狄以中国有礼谊，故x而服从。大昆弥，君也，今序臣使於君使之上，非所以有夷狄也。奉使大不敬！」莽怒，免昌官。
西域诸国以莽积失恩信，焉耆先畔，杀都护但钦。
十一月，彗星出，二十余日，不见。
是岁，以犯挟铜炭者多，除其法。
明年改元曰天凤。
　
天凤元年正月，赦天下。
莽曰：「予以二月建寅之节行巡狩之礼，太官赍L乾肉，内者行张坐卧，师古曰：「L，乾饭也。张坐卧，谓帷帐茵席也。L音备。」所过毋得有所给。师古曰：「言自赍食及帷帐以行，在路所经过，不须供费也。」予之东巡，必躬载耒，每县则耕，以劝东作。师古曰：「耒，耕曲木也，音力对反。」予之南巡，必躬载耨，每县则薅，以劝南伪。师古曰：「耨，I也。薅，耘去草也。耨音奴豆反。薅音火高反。伪读曰讹。讹，化也。」予之西巡，必躬载，每县则获，以劝西成。予之北巡，必躬载拂，每县则粟，以劝盖藏。师古曰：「拂音佛，所以击治禾者也，今谓之连枷。粟谓治粟。」毕北巡狩之礼，即于土中居雒阳之都焉。敢有趋犯法，辄以军法从事。」刘德曰：「趋，走呼也。」群公奏言：「皇帝至孝，往年文母圣体不豫，躬亲供养，衣冠稀解。因遭弃群臣悲哀，颜色未复，饮食损少。今一岁四巡，道路万里，春秋尊，非L乾肉之所能堪。且无巡狩，须阕大服，以安圣体。师古曰：「阕，尽也，音口决反。」臣等尽力养牧兆民，奉称明诏。」师古曰：「称，副也。」莽曰：「群公、群牧、群司、诸侯、庶尹愿尽力相帅养牧兆民，欲以称予，繇此敬听，师古曰：「繇读与由同。」其勖之哉！毋食言焉。更以天凤七年，岁在大梁，仓龙庚辰，行巡狩之礼。厥明年，岁在实沈，仓龙辛巳，即土之中雒阳之都。」乃遣太傅平晏、大司空王邑之雒阳，营相宅兆，图起宗庙、社稷、郊兆云。三月壬申晦，日有食之。大赦天下。策大司马逯并曰：「日食无光，干戈不戢，其上大司马印h，就侯氏朝位。太傅平晏勿领尚书事，省侍中诸曹兼官者。以利苗男诉为大司马。」如淳曰：「利苗，邑名。」莽即真，尤备大臣，抑夺下权，朝臣有言其过失者，辄拔擢。孔仁、赵博、费兴等以敢击大臣，故见信任，师古曰：「费音扶味反。」择名官而居之。公卿入宫，吏有常数，太傅平晏从吏过例，掖门仆射苛问不逊，师古曰：「仆射苛问平晏，其言不逊。」戊曹士收系仆射。应劭曰：「莽自以土行，故使太傅置戊曹士。士，掾也。」苏林曰：「士者，曹掾，属公府，诸曹次第之名也。」师古曰：「应说是。」莽大怒，使执法发车骑数百围太傅府，捕士，即时死。大司空士夜过奉常亭，亭长苛之，告以官名，亭长醉曰：「宁有符传邪？」师古曰：「传音张恋反。」士以马棰击亭长，师古曰：「棰，策也，音止B反。」亭长斩士，亡，郡县逐之。家上书，师古曰：「亭长家上书自治。」莽曰：「亭长奉公，勿逐。」大司空邑斥士以谢。国将哀章颇不清，莽为选置和叔，师古曰：「特为置此官。」敕曰：「非但保国将闺门，当保亲属在西州者。」诸公皆轻贱，而章尤甚。四月，陨霜，杀　木，师古曰：「　，古草字。」海濒尤甚。师古曰：「边海之地也。濒音频，又音宾。」六月，黄雾四塞。七月，大风拔树，飞北阙直城门屋瓦。师古曰：「北阙直城门瓦皆飞也。直城门，长安城门名也，解在成纪。」雨雹，杀牛羊。莽以周官、王制之文，置卒正、连率、大尹，职如太守；属令、属长，职如都尉。置州牧、部监二十五人。见礼如三公。监位上大夫，各主五郡。公氏作牧，侯氏卒正，伯氏连率，子氏属令，男氏属长，皆世其官，其无爵者为尹。分长安城旁六乡，置帅各一人。分三辅为六尉郡，师古曰：「三辅黄图云：『渭城、安陵以西，北至找亍⒁迩十县，属京尉大夫府，居故长安寺；高陵以北十县，属师尉大夫府，居故廷尉府；新丰以东，至湖十县，属翊尉大夫府，居城东；霸陵、杜陵，东至蓝田，西至武功、郁夷十县，属光尉大夫府，居城南；茂陵、槐里以西，至F十县，属扶尉大夫府，居城西；长陵、池阳以北，至云阳、q十县，属列尉大夫府，居城北。』」河东、河内、弘农、河南、颍川、南阳为六队郡，师古曰：「队音遂。」置大夫，职如太守；属正，职如都尉。更名河南大尹曰保忠信卿。益河南属县满三十。置六郊州长各一人，人主五县。及它官名悉改。大郡至分为五。郡县以亭为名者三百六十，以应符命文也。缘边又置竟尉，以男为之。师古曰：「竟音曰境。」诸侯国闲田，为黜陟增减云。师古曰：「闲音闲。以拟有功封赐，有罪黜陟也。」莽下书曰：「常安西都曰六乡，众县曰六尉。义阳东都曰六州，众县曰六队。粟米之内曰内郡，师古曰：「禹贡去王城四百里纳粟，五百里纳米，皆在甸服之内。」其外曰近郡。有鄣徼者曰边郡。合百二十有五郡。九州之内，县二千二百有三。公作甸服，是为惟城；诸在侯服，是为惟宁；在采、任诸侯，是为惟翰；师古曰：「采，采服也。任，男服也。」在宾服，是为惟屏；师古曰：「宾服即古卫服也，取诸侯宾服以为名。」在揆文教，奋武卫，是为惟垣；在九州之外，是为惟藩：师古曰：「凡此惟城以下，取诗大雅板之篇云『价人惟藩，大师惟垣，大邦惟屏，大宗惟翰，怀德惟宁，宗子惟城』，以为名号也。解在诸侯王表。」各以其方为称，总为万国焉。」其後，岁复变更，一郡至五易名，而还复其故。吏民不能纪，每下诏书，辄系其故名，曰：「制诏陈留大尹、太尉：其以益岁以南付新平。苏林曰：「陈留圉县，莽改曰益岁。」新平，故淮阳。以雍丘以东付陈定。陈定，故梁郡。以封丘以东付治亭。治亭，故东郡。以陈留以西付祈隧。祈隧，故荥阳。陈留已无复有郡矣。大尹、太尉，皆诣行在所。」其号令变易，皆此类也。令天下小学，戊子代甲子为六旬首。冠以戊子为元日，师古曰：「冠音工唤反。元，善也。」昏以戊寅之旬为忌日。师古曰：「昏谓娶妻也。」百姓多不从者。匈奴单于知死，弟咸立为单于，求和亲。莽遣使者厚赂之，诈许还其侍子登，因购求陈良、终带等。单于即执良等付使者，槛车诣长安。莽燔烧良等於城北，令吏民会观之。
缘边大饥，人相食。谏大夫如普行边兵，师古曰：「行音下更反。」还言「军士久屯塞苦，边郡无以相赡。今单于新和，宜因是罢兵。」校尉韩威进曰：「以新室之威而吞胡虏，无异口中蚤虱。臣愿得勇敢之士五千人，不赍斗粮，饥食虏肉，渴饮其血，可以横行。」莽壮其言，以威为将军。然采普言，徵还诸将在边者。免陈钦等十八人，又罢四关填都尉诸屯兵。会匈奴使还，单于知侍子登前诛死，发兵寇边，莽复发军屯。於是边民流入内郡，为人奴婢，乃禁吏民敢挟边民者弃市。益州蛮夷杀大尹程隆，三边尽反。遣平蛮将军（马）〔冯〕茂将兵击之。
宁始将军侯辅免，讲易祭酒戴参为宁始将军。
　
二年二月，置酒王路堂，公卿大夫皆佐酒。师古曰：「助行酒。」大赦天下。是时，日中见星。
大司马苗诉左迁司命，以延德侯陈茂为大司马。
讹言黄龙堕死黄山宫中，百姓奔走往观者有万数。莽恶之，师古曰：「莽自谓黄德，故有此妖。」捕系问语所从起，不能得。单于咸既和亲，求其子登尸，莽欲遣使送致，恐咸怨恨害使者，乃收前言当诛侍子者故将军陈钦，以他罪系狱。钦曰：「是欲以我为说於匈奴也。」师古曰：「说，解说也。托言以其前建议诛侍子，今故杀之。」遂自杀。莽选儒生能颛对者师古曰：「颛与专同。专对，谓应对无方，能专其事。」济南王咸为大使，五威将琅邪伏黯等为帅，使送登尸。敕令掘单于知墓，棘鞭其尸。又令匈奴却塞於漠北，责单于马万匹，牛三万头，羊十万头，及稍所略边民生口在者皆还之。莽好为大言如此。咸到单于庭，陈莽威德，责单于背畔之罪，应敌从横，单于不能x，遂致命而还之。入塞，咸病死，封其子为伯，伏黯等皆为子。莽意以为制定则天下自平，故锐思於地里，制礼作乐，讲合六经之说。公卿旦入暮出，议论连年不决，不暇省狱讼冤结民之急务。县宰缺者，数年守兼，师古曰：「不拜正官，权令人守兼。」一切贪残日甚。中郎将、绣衣执法在郡国者，并乘权势，传相举奏。又十一公士分布劝农桑，班时令，案诸章，冠盖相望，交错道路，召会吏民，逮捕证左，郡县赋敛，递相赇赂，白黑纷然，师古曰：「白黑谓清浊也。纷然，乱意也，言清浊不分也。」守阙告诉者多。莽自见前颛权以得汉政，故务自　众事，师古曰：「　与　同，其字从手。」有司受成苟免。师古曰：「莽事事自决，成熟乃以付吏，吏苟免罪责而已。」诸宝物名、帑藏、钱谷官，皆宦者领之；师古曰：「帑音他莽反，又音奴。」吏民上封事书，宦官左右开发，尚书不得知。其畏备臣下如此。又好变改制度，政令烦多，当（奏）〔奉〕行者，辄质问乃以从事，师古曰：「质，正也。」前後相乘，愦g不渫。师古曰：「乘，积也，登也。愦g，不明也。渫，散也，彻也。愦音工内反。g音莫报反。」莽常御灯火至明，犹不能胜。尚书因是为奸寝事，上书待报者连年不得去，拘系郡县者逢赦而後出，卫卒不交代三岁矣。谷常贵，边兵二十余万人仰衣食，县官愁苦。师古曰：「仰音牛向反。」五原、代郡尤被其毒，起为盗贼，数千人为辈，转入旁郡。莽遣捕盗将军孔仁将兵与郡县合击，岁余乃定，边郡亦略将尽。师古曰：「言其逃亡，结为盗贼，在者少也。」邯郸以北大雨雾，水出，深者数丈，流杀数千人。
立国将军孙建死，司命赵闳为立国将军。宁始将军戴参归故官，南城将军廉丹为宁始将军。
　
三年二月乙酉，地震，大雨雪，师古曰：「雨音于具反。」关东尤甚，深者一丈，竹柏或枯。大司空王邑上书言：「视事八年，功业不效，司空之职尤独废顿，至乃有地震之变。愿乞骸骨。」莽曰：「夫地有动有震，震者有害，动者不害。春秋记地震，易系坤动，动静辟胁，万物生焉。师古曰：「辟音辟。辟，开也。胁，收敛也。易上系之辞曰：『夫坤，其动也辟，其静也翕，是以广生焉。』故莽引之也。翕胁之声相近，义则同。」灾异之变，各有云为。天地动威，以戒予躬，公何辜焉，而乞骸骨，非所以助予者也。使诸吏散骑司禄大卫修宁男遵谕予意焉。」五月，莽下吏禄制度，曰：「予遭阳九之厄，百六之会，国用不足，民人骚动，自公卿以下，一月之禄十C布二匹，孟康曰：「C，八十（C）〔缕〕也。」师古曰：「C音子公反。」或帛一匹。予每念之，未尝不戚焉。今厄会已度，府帑虽未能充，略颇稍给，其以六月朔庚寅始，赋吏禄皆如制度。」四辅公卿大夫士，下至舆僚，凡十五等。僚禄一岁六十六斛，稍以差增，上至四辅而为万斛云。莽又曰：「『普天之下，莫非王土；率土之宾，莫非王臣。』师古曰：「莽引小雅北山之诗也。」盖以天下养焉。周礼膳羞百有二十品，今诸侯各食其同、国、则；师古曰：「谓公食同，侯伯食国，子男食则也。」辟、任、附城食其邑；师古曰：「辟，君也。任，公主也。辟音壁。任音壬。」公、卿、大夫、元士食其采。师古曰：「谓因官职而食地也。」多少之差，咸有条品。岁丰穰则充其礼，师古曰：「穰音人掌反。」有灾害则有所损，与百姓同忧喜也。其用上计时通计，天下幸无灾害者，太官膳羞备其品矣；即有灾害，以什率多少而损膳焉。东岳太师立国将军保东方三州一部二十五郡；南岳太傅前将军保南方二州一部二十五郡；西岳国师宁始将军保西方一州二部二十五郡；北岳国将卫将军保北方二州一部二十五郡；大司马保纳卿、言卿、仕卿、作卿、京尉、扶尉、兆队、右队、中部左洎前七部；服虔曰：「大司马保此官，皆如郡守也。」晋灼曰：「左与前故特七部。」师古曰：「洎亦U字也。U，及也。队音遂。此下并同。」大司徒保乐卿、典卿、宗卿、秩卿、翼尉、光尉、左队、前队、中部、右部，有五郡；大司空保予卿、虞卿、共卿、工卿、师尉、列尉、祈队、後队、中部洎後十郡；师古曰：「共读曰龚。」及六司，六卿，皆随所属之公保其灾害，亦以十率多少而损其禄。郎、从官、中都官吏食禄都内之委者，以太官膳羞备损而为节。师古曰：「言随其多少。」诸侯、辟、任、附城、群吏亦各保其灾害。几上下同心，师古曰：「几音曰冀。」劝进农业，安元元焉。」莽之制度烦碎如此，课计不可理，吏终不得禄，各因官职为奸，受取赇赂以自共给。师古曰：「共读曰供。」是月戊辰，长平馆西岸崩，邕泾水不流，毁而北行。师古曰：「邕读曰壅。」遣大司空王邑行视，师古曰：「行音下更反。」还奏状，群臣上寿，以为河图所谓「以土填水」，师古曰：「填读与镇同。」匈奴灭亡之祥也。乃遣并州牧宋弘、游击都尉任萌等将兵击匈奴，至边止屯。七月辛酉，霸城门灾，民间所谓青门也。师古曰：「三辅黄图云长安城东出南头名霸城门，俗以其色青，名曰青门。」戊子晦，日有食之。大赦天下。复令公卿大夫诸侯二千石举四行各一人。师古曰：「依汉光禄之四科。」大司马陈茂以日食免，武建伯严尤为大司马。如淳曰：「莽之伯、子、男号也。」十月戊辰，王路朱鸟门鸣，昼夜不绝，崔发等曰：「虞帝辟四门，通四聪。师古曰：「虞书叙舜之德也，『辟四门，明四目，达四聪』，故引之。」门鸣者，明当修先圣之礼，招四方之士也。」於是令群臣皆贺，所举四行从朱鸟门入而对策焉。平蛮将军冯茂击句町，士卒疾疫，死者什六七，赋敛民财什取五，益州虚耗而不克，徵还下狱死。更遣宁始将军廉丹与庸部牧史熊击句町，颇斩首，有胜。莽徵丹、熊，丹、熊愿益调度，必克乃还。复大赋敛，就都大尹冯英不肯给，上言「自越`遂久仇牛、同亭邪豆之属反畔以来，积且十年，服虔曰：「遂久，县也。仇牛等越`旁夷。」郡县距击不已。续用冯茂，苟施一切之政。k道以南，山险高深，茂多分谠毒樱师古曰：「范劣肭同。」费以亿计，吏士离毒气死者什七。师古曰：「离，遭也。」今丹、熊惧於自诡期会，师古曰：「诡，责也。自以为忧责。」调发诸郡兵谷，复訾民取其十四，师古曰：「发人訾财，十取其四也。」空破梁州，功终不遂。师古曰：「遂，成也。」宜罢兵屯田，明设购赏。」莽怒，免英官。後颇觉寤，曰：「英亦未可厚非。」复以英为长沙连率。翟义党王孙庆捕得，莽使太医、尚方与巧屠共刳剥之，师古曰：「刳，剖也。音口胡反。」量度五藏，师古曰：「度音徒各反。」以竹j导其脉，知所终始，师古曰：「j，竹挺也，音庭。」云可以治病。师古曰：「以知血脉之原，则尽攻疗之道也。」是岁，遣大使五威将王骏、西域都护李崇将戊己校尉出西域，诸国皆郊迎贡献焉。诸国前杀都护但钦，骏欲袭之，命佐帅何封、戊己校尉郭钦别将。师古曰：「别领兵在後也。将音子亮反。」焉耆诈降，伏兵击骏等，皆死。钦、封後到，袭击老弱，从车师还入塞。莽拜钦为填外将军，师古曰：「填音竹刃反。」封ず子，师古曰：「ひ糇有》础！购畏馕集胡男。西域自此绝。
四年五月，莽曰：「保成师友祭酒唐林、故谏议祭酒琅邪纪逡，师古曰：「逡音千旬反，字或从彳，其音同耳。」孝弟忠恕，敬上爱下，博通旧闻，德行醇备，至於黄发，靡有愆失。师古曰：「黄发，老称，谓白发尽落，更生黄者。」其封林为建德侯，逡为封德侯，位皆特进，见礼如三公。师古曰：「朝见之礼。」赐弟一区，钱三百万，授几杖焉。」六月，更授诸侯茅土於明堂，曰：「予制作地理，建封五等，考之经艺，合之传记，通於义理，论之思之，至於再三，自始建国之元以来九年于兹，乃今定矣。予亲设文石之平，陈菁茅四色之土，师古曰：「尚书禹贡『苞匦菁茅』，儒者以为菁，菜名也，茅，三脊茅也。而莽此言以菁茅为一物，则是谓善茅为菁茅也。土有五色，而此云四者，中央之土不以封也。菁音精。」钦告于岱宗泰社后土、先祖先妣，以班授之。师古曰：「钦，敬也。班，布也。」各就厥国，养牧民人，用成功业。其在缘边，若江南，非诏所召，遣侍于帝城者，纳言掌货大夫且调都内故钱，予其禄，师古曰：「调谓发取之，音徒钓反。次下亦同。」公岁八十万，侯伯四十万，子男二十万。」然复不能尽得。莽好空言，慕古法，多封爵人，性实遴啬，师古曰：「遴读与吝同。」托以地理未定，故且先赋茅土，用慰喜封者。是岁，复明六`之令。每一`下，为设科条防禁，犯者罪至死，吏民抵罪者浸众。又一切调上公以下诸有奴婢者，率一口出钱三千六百，天下愈愁，盗贼起。纳言冯常以六`谏，莽大怒，免常官。置执法左右刺奸。选用能吏侯霸等分督六尉、六队，师古曰：「督，察也。队音遂。」如汉刺史，与三公士郡一人从事。临淮瓜田仪等为盗贼，依阻会稽长州，服虔曰：「姓瓜田，名仪。」师古曰：「长州即枚乘所云长州之苑。」琅邪女子吕母亦起。初，吕母子为县吏，为宰所冤杀。师古曰：「宰，县令。」母散家财，以酤酒买兵弩，师古曰：「酤音姑。」阴厚贫穷少年，得百余人，遂攻海曲县，杀其宰以祭子墓。引兵入海，其众浸多，後皆万数。莽遣使者即赦盗贼，还言「盗贼解，辄复合。问其故，皆曰愁法禁烦苛，不得举手。力作所得，不足以给贡税。闭门自守，又坐邻伍铸钱挟铜，奸吏因以愁民。民穷，悉起为盗贼。」莽大怒，免之。其或顺指，言「民骄黠当诛」，及言「时运适然，且灭不久」，莽说，辄迁之。师古曰：「说读曰悦。」是岁八月，莽亲之南郊，铸作威斗。威斗者，以五石铜为之，李奇曰：「以五色药石及铜为之。」苏林曰：「以五色铜　冶之。」师古曰：「李说是也。若今作　石之为。」若北斗，长二尺五寸，欲以厌胜众兵。师古曰：「厌音一叶反。」既成，令司命负之，莽出在前，入在御旁。铸斗日，大寒，百官人马有冻死者。五年正月朔，北军南门灾。
以大司马司允费兴为荆州牧，见，问到部方略，兴对曰：「荆、扬之民率依阻山泽，以渔采为业。师古曰：「渔谓捕鱼也。采谓采取蔬果之属。」间者，国张六`，税山泽，妨夺民之利，连年久旱，百姓饥穷，故为盗贼。兴到部，欲令明晓告盗贼归田里，假贷犁牛种食，师古曰：「贷音土戴反。」阔其租赋，师古曰：「阔，宽也。」几可以解释安集。」师古曰：「几读曰冀。」莽怒，免兴官。天下吏以不得奉禄，并为奸利，郡尹县宰家累千金。莽下诏曰：「详考始建国二年胡虏猾夏以来，诸军吏及缘边吏大夫以上为奸利增产致富者，收其家所有财产五分之四，以助边急。」公府士驰传天下，考覆贪饕，师古曰：「传音张恋反。饕音吐高反。」开吏告其将，奴婢告其主，几以禁奸，师古曰：「几读曰冀。」奸愈甚。皇孙功崇公宗坐自画容貌，被服天子衣冠，刻印三：一曰「维祉冠存己夏处南山臧薄冰」，文颖曰：「祉，福祚也。冠存己，欲袭代也。」应劭曰：「夏处南山，就阴凉也。臧薄冰，亦以除暑也。」二曰「肃圣宝继」，应劭曰：「莽自谓承圣舜後，能肃敬，得天宝龟以立。宗欲继其绪。」三曰「德封昌图」。苏林曰：「宗自言以德见封，当遂昌炽，受天下图籍。」又宗舅吕宽家前徙合浦，私与宗通，发觉按验，宗自杀。莽曰：「宗属为皇孙，爵为上公，知宽等叛逆族类，而与交通；刻铜印三，文意甚害，不知厌足，窥欲非望。春秋之义，『君亲毋将，将而诛焉。』师古曰：「春秋公羊传之辞也。以公子牙将为杀逆而诛之，故云然也。亲谓父母也。」迷惑失道，自取此辜，乌呼哀哉！宗本名会宗，以制作去二名，今复名会宗。贬厥爵，改厥号，赐谥为功崇缪伯，以诸伯之礼葬于故同谷城郡。」师古曰：「同者，宗所封一同之地。」宗姊妨为卫将军王兴夫人，祝诅姑，杀婢以绝口。事发觉，莽使中常侍灬恽责问妨，师古曰：「灬音带，又音徒盖反。」并以责兴，皆自杀。事连及司命孔仁妻，亦自杀。仁见莽免冠谢，莽使尚书劾仁：「乘乾车，驾　马，左苍龙，右白虎，前朱雀，後玄武，右杖威节，左负威斗，号曰赤星，非以骄仁，乃以尊新室之威命也。仁擅免天文冠，大不敬。」有诏勿劾，更易新冠。其好怪如此。师古曰：「言莽性好为鬼神怪异之事。」以直道侯王涉为卫将军。涉者，曲阳侯根子也。根，成帝世为大司马，荐莽自代，莽恩之，师古曰：「怀其旧恩也。」以为曲阳非令称，师古曰：「令，善也。曲阳之名，非善称也。」乃追谥根曰直道让公，涉嗣其爵。是岁，赤眉力子都、樊崇等以饥馑相聚，起於琅邪，转钞掠，众皆万数。遣使者发郡国兵击之，不能克。
　
六年春，莽见盗贼多，乃令太史推三万六千岁历纪，六岁一改元，布天下。下书曰：「紫阁图曰『太一、黄帝皆仙上天，师古曰：「仙，古仙字。上，升也。」张乐昆仑虔山之上。後世圣主得瑞者，当张乐秦终南山之上。』服虔曰：「长安南山，诗所谓终南，故秦地，故言秦也。」予之不敏，奉行未明，乃今谕矣。复以宁始将军为更始将军，以顺符命。易不云乎？『日新之谓盛德，生生之谓易。』李奇曰：「易道生诸当生者也。」师古曰：「下系之辞。体化合变，故曰日新。」予其飨哉！」欲以诳耀百姓，销解盗贼。众皆笑之。初献新乐於明堂、太庙。群臣始冠麟韦之弁。李奇曰：「鹿皮冠。」或闻其乐声，曰：「清厉而哀，非兴国之声也。」是时，关东饥旱数年，力子都等党众　多。师古曰：「　，渐也。」更始将军廉丹击益州不能克，徵还。更遣复位後大司马护军郭兴、庸部牧李　击蛮夷若豆等，太傅牺叔士孙喜清洁江湖之盗贼。而匈奴寇边甚。莽乃大募天下丁男及死罪囚、吏民奴，名曰猪突g勇，以为锐卒。一切税天下吏民，訾三十取一，缣帛皆输长安。令公卿以下至郡县黄绶皆保养军马，师古曰：「保者，言不许其有死失。」多少各以秩为差。又博募有奇技术可以攻匈奴者，将待以不次之位。言便宜者以万数：或言能度水不用舟楫，师古曰：「楫，所以刺舟也，音集，其字从木。」连马接骑，济百万师；或言不持斗粮，服食药物，三军不饥；或言能飞，一日千里，可窥匈奴。莽辄试之，取大鸟翮为两翼，师古曰：「羽本曰翮，音胡隔反。」头与身皆著毛，通引环纽，飞数百步堕。莽知其不可用，苟欲获其名，皆拜为理军，赐以车马，待发。初，匈奴右骨都侯须卜当，其妻王昭君女也，尝内附。莽遣昭君兄子和亲侯王歙诱呼（尝）〔当〕至塞下，胁将诣长安，强立以为须卜善于後安公。师古曰：「善于者，匈奴之号也。後安公者，中国之爵。两加之。」始欲诱迎当，大司马严尤谏曰：「当在匈奴右部，兵不侵边，单于动静，辄语中国，此方面之大助也。于今迎当置长安　街，一胡人耳，师古曰：「　街，蛮夷馆所在也，解在陈汤传。　音工早反。」不如在匈奴有益。」莽不听。既得当，欲遣尤与廉丹击匈奴，皆赐姓徵氏，号二徵将军，当诛单于舆而立当代之。师古曰：「舆者，时见为单于之名。」出车城西横厩，未发。尤素有智略，非莽攻伐西夷，数谏不从，著古名将乐毅、白起不用之意及言边事凡三篇，奏以风谏莽。师古曰：「风读曰讽。」及当出廷议，尤固言匈奴可且以为後，先忧山东盗贼。莽大怒，乃策尤曰：「视事四年，蛮夷猾夏不能遏绝，寇贼奸宄不能殄灭，不畏天威，不用诏命，　渥躁埃持必不移，师古曰：「　，古貌字也。　洌言其潇寮於容貌也。臧，善也。自以为善，而固持其所见，不可移易。」怀执异心，非沮军议。师古曰：「沮，坏也，音材汝反。」未忍致于理，其上大司马武建伯印h，师古曰：「h者，印之组。」归故郡。」以降符伯董忠为大司马。翼平连率田况奏郡县訾民不实，师古曰：「举百姓赀财，不以实数。」莽复三十税一。以况忠言忧国，进爵为伯，赐钱二百万。众庶皆詈之。青、徐民多弃乡里流亡，老弱死道路，壮者入贼中。夙夜连率韩博上言：「有奇士，长丈，大十围，来至臣府，曰欲奋击胡虏。自谓巨毋霸，出於蓬莱东南，五城西北昭如海濒，师古曰：「昭如，海名也。濒，涯也，音频，又音宾。」轺车不能载，三马不能胜。即日以大车四马，建虎旗，载霸诣阙。霸卧则枕鼓，以铁箸食，此皇天所以辅新室也。愿陛下作大甲高车，贲育之衣，遣大将一人与虎贲百人迎之於道。京师门户不容者，开高大之，以视百蛮，晋灼曰：「视音曰示。」镇安天下。」博意欲以风莽。晋灼曰：「讽言毋得篡盗而霸。」莽闻恶之，留霸在所新丰，师古曰：「在所，谓其见到之处。」更其姓曰巨母氏，谓因文母太后而霸王符也。师古曰：「莽字巨君，若言文母出此人，使我致霸王。」徵博下狱，以非所宜言，弃市。明年改元曰地皇，从三万六千岁历号也。
　
地皇元年正月乙未，赦天下。下书曰：「方出军行师，敢有趋犯法者，辄论斩，毋须时，师古曰：「趋，谓趋走而哗也。须，待也。」尽岁止。」师古曰：「至此岁尽而止。」於是春夏斩人都市，百姓震惧，道路以目。二月壬申，日正黑。莽恶之，下书曰：「乃者日中见昧，阴薄阳，黑气为变，百姓莫不惊怪。兆域大将军王匡遣吏考问上变事者，欲蔽上之明，是以适见于天，师古曰：「适音谪。谪，责也，音徒厄反。见音胡电反。」以正于理，塞大异焉。」莽见四方盗贼多，复欲厌之，师古曰：「厌音一叶反。」又下书曰：「予之皇初祖考黄帝定天下，将兵为上将军，建华盖，立斗献，师古曰：「献音牺。谓斗魁及杓末，如勺之形也。」内设大将，外置大司马五人，大将军二十五人，偏将军百二十五人，裨将军千二百五十人，校尉万二千五百人，司马三万七千五百人，候十一万二千五百人，当百二十二万五千人，晋灼曰：「当亦官名也。」师古曰：「当百，官名，百非其数。」士吏四十五万人，士千三百五十万人，晋灼曰：「自五大司马至此皆以五乘之也。」师古曰：「晋说非也。从上计之，或五或十，或两或三。」应协於易『弧矢之利，以威天下』。师古曰：「易下系辞曰：『弦木为弧，剡木为矢，弧矢之利，以威天下。』言所立将率，以合此意。木弓曰弧。」予受符命之文，稽前人，将条备焉。」师古曰：「稽，考也，考法於前人也。」於是置前後左右中大司马之位，赐诸州牧号为大将军，郡卒正、连帅、大尹为偏将军，属令长裨将军，县宰为校尉。乘传使者经历郡国，日且十辈，师古曰：「传音张恋反。次下亦同。」仓无见谷师古曰：「见谓见在也。」以给，传车马不能足，赋取道中车马，师古曰：「於道中行者，即执取之，以充事也。」取办於民。七月，大风毁王路堂。复下书曰：「乃壬午哺时，有列风雷雨发屋折木之变，师古曰：「列风，暴列之风。」予甚弁焉，予甚栗焉，予甚恐焉。师古曰：「弁，疾也。一曰弁，抚手也，言惊惧也。」伏念一旬，迷乃解矣。师古曰：「先言列风雷雨，後言迷乃解矣，盖取舜『纳于大麓，列风雷雨不迷』以为言也。」昔符命文立安为新迁王，服虔曰：「安，莽第三子也。迁音仙。莽改汝南新蔡曰新迁。」师古曰：「迁犹仙耳，不劳假借音。」临国雒阳，为统义阳王。是时予在摄假，谦不敢当，而以为公。其後金匮文至，议者皆曰：『临国雒阳为统，谓据土中为新室统也，宜为皇太子。』自此後，临久病，虽瘳不平，朝见挈茵舆行。服虔曰：「有疾以执茵舆之行也。」晋灼曰：「汉仪注皇后、婕妤乘辇，余者以茵，四人举以行。岂今之板舆而铺茵乎？」师古曰：「晋说非也。此直谓坐茵褥之上，而令四人对举茵之四角，舆而行，何谓板舆乎？」见王路堂者，张於西厢及後阁更衣中，李奇曰：「张，帐也。」晋灼曰：「更衣中，谓朝贺易衣服处，室屋名也。」又以皇后被疾，临且去本就舍，妃妾在东永巷。师古曰：「言临侍疾，故去其本所居，而来就此止息，是以妃妾在东永巷也。」壬午，列风毁王路西厢及後阁更衣中室。昭宁堂池东南榆树大十围，东僵，击东阁，阁即东永巷之西垣也。皆破折瓦坏，发屋拔木，予甚惊焉。又候官奏月犯心前星，厥有占，予甚忧之。伏念紫阁图文，太一、黄帝皆得瑞以仙，後世褒主当登终南山。李奇曰：「褒主，大主也。」所谓新迁王者，乃太一新迁之後也。服虔曰：「太一、黄帝欲令安追继其後也。」统义阳王乃用五统以礼义登阳上迁之後也。临有兄而称太子，名不正。宣尼公曰：『名不正，则言不顺，至於刑罚不中，民无错手足。』师古曰：「论语载孔子对子路之言。错，安置也，音千故反。莽追谥孔子为褒成宣尼公。」惟即位以来，阴阳未和，风雨不时，数遇枯旱蝗螟为灾，谷稼鲜耗，百姓苦饥，师古曰：「鲜，少也。耗，虚也。鲜音先践反。耗音火到反。」蛮夷猾夏，寇贼奸宄，人民正营，无所错手足。师古曰：「正营，惶恐不安之意也。正音征。」深惟厥咎，在名不正焉。其立安为新迁王，临为统义阳王，几以保全二子，师古曰：「几读曰冀。」子孙千亿，外攘四夷，内安中国焉。」是月，杜陵便殿乘舆虎文衣废臧在室匣中者师古曰：「匣，匮也，音狎。」出，自树立外堂上，师古曰：「树，竖也。」良久乃委地。吏卒见者以闻，莽恶之，下书曰：「宝黄斯赤，服虔曰：「以黄为宝，自用其行气也。斯赤，斯役贱者皆衣赤，贱汉行也。」其令郎从官皆衣绛。」望气为数者多言有土功象，莽又见四方盗贼多，欲视为自安能建万世之基者，师古曰：「视音示。」乃下书曰：「予受命遭阳九之厄，百六之会，府帑空虚，百姓匮乏，宗庙未修，且祭於明堂太庙，夙夜永念，非敢宁息。深惟吉昌莫良於今年，予乃卜波水之北，郎池之南，惟玉食。刘德曰：「长安南也。」晋灼曰：「黄图波、浪，二水名也，在甘泉苑中。」师古曰：「晋说非也。黄图有西波池、郎池，皆在石城南上林中。玉食，谓龟为玉兆之文而墨食也。波音（波）〔彼〕皮反。」予又卜金水之南，明堂之西，亦惟玉食。予将（新）〔亲〕筑焉。」於是遂营长安城南，提封百顷。九月甲申，莽立载行视，师古曰：「盖所谓金水之南，明堂之西。」师古曰：「立载谓立而乘车也。行音下更反。」亲举筑三下。司徒王寻、大司空王邑持节，及侍中常侍执法杜林等数十人将作。师古曰：「将领筑作之人。」崔发、张邯说莽曰：「德盛者文缛，师古曰：「文，礼文也。缛，繁也，音辱。」宜崇其制度，宣视海内，师古曰：「视读曰示。」且令万世之後无以复加也。」莽乃博徵天下工匠诸图画，以望法度算，及吏民以义入钱谷助作者，骆驿道路。师古曰：「骆驿，言不绝。」坏彻城西苑中建章、承光、包阳、大台、储元宫及平乐、当路、阳禄馆，凡十余所，师古曰：「自建章以下至阳禄，皆上林苑中馆。」取其材瓦，以起九庙。是月，大雨六十余日。令民入米六百斛为郎，其郎吏增秩赐爵至附城。九庙：一曰黄帝太初祖庙，二曰帝虞始祖昭庙，三曰陈胡王统祖穆庙，四曰齐敬王世祖昭庙，五曰济北愍王王祖穆庙，凡五庙不堕云；师古曰：「堕，毁也，音火规反。」六曰济南伯王尊祢昭庙，七曰元城孺王尊祢穆庙，八曰阳平顷王戚祢昭庙，九曰新都显王戚祢穆庙。殿皆重屋。太初祖庙东西南北各四十丈，高十七丈，余庙半之。为铜薄栌，师古曰：「薄栌，柱上，即今所谓礻也。栌音卢。」饰以金银h文，师古曰：「h字与雕同。」穷极百工之巧。带高增下，师古曰：「本因高地而建立之，其旁下者更增筑。」功费数百钜万，卒徒死者万数。钜鹿男子马适求等谋举燕赵兵以诛莽，师古曰：「马适，姓也。求，名也。」大司空士王丹发觉以闻。莽遣三公大夫逮治党与，师古曰：「逮，逮捕之也。已解於上。」连及郡国豪杰数千人，皆诛死。封丹为辅国侯。自莽为不顺时令，百姓怨恨，莽犹安之，又下书曰：「惟设此壹切之法以来，常安六乡巨邑之都，⒐南∶，盗贼衰少，师古曰：「巨，大也。，所以击鼓者也，音孚，其字从木。」百姓安土，岁以有年，此乃立权之力也。今胡虏未灭诛，蛮k未绝焚，江湖海泽麻沸，盗贼未尽破殄，师古曰：「麻沸，言如乱麻而沸涌。」又兴奉宗庙社稷之大作，民众动摇。今复壹切行此令，尽二年止之，以全元元，救愚奸。」是岁，罢大小钱，更行货布，长二寸五分，广一寸，直货钱二十五。货钱径一寸，重五铢，枚直一。两品并行。敢盗铸钱及偏行布货，伍人知不发举，皆没入为官奴婢。师古曰：「伍人，同伍之人，若今伍保者也。」太傅平晏死，以予虞唐尊为太傅。尊曰：「国虚民贫，咎在奢泰。」乃身短衣小　，乘牝马柴车，师古曰：「柴车即栈车。」藉　，瓦器，师古曰：「藉　，去蒲m也。瓦器，以瓦为食器。」又以历遗公卿。师古曰：「以瓦器盛食，遗公卿也。」出见男女不异路者，尊自下车，以象刑赭幡污染其衣。师古曰：「赭幡，以赭汁渍巾幡。」莽闻而说之，师古曰：「说读曰悦。」下诏申敕公卿思与厥齐。师古曰：「令与尊同此操行也。论语称孔子曰：『见贤思齐，』故莽云然。」封尊为平化侯。是时，南郡张霸、江夏羊牧、王匡等起云杜绿林，号曰下江兵，晋灼曰：「本起江夏云杜县，後分西上，入南郡，屯蓝田，故号下江兵也。」众皆万余人。武功中水乡民三舍垫为池。师古曰：「垫，陷也，音丁念反。」二年正月，以州牧位三公，刺举怠解，师古曰：「解读曰懈。」更置牧监副，秩元士，冠法冠，行事如汉刺史。是月，莽妻死，谥曰孝睦皇后，葬渭陵长寿园西，令永侍文母，名陵曰亿年。初莽妻以莽数杀其子，涕泣失明，莽令太子临居中养焉。莽妻旁侍者原碧，莽幸之。後临亦通焉，恐事泄，谋共杀莽。临妻郑国师公女，师古曰：「忠粢谎胺础！鼓芪星，语临宫中且有白衣会。临喜，以为所谋且成。後贬为统义阳王，出在外第，愈忧恐。会莽妻病困，临予书曰：「上於子孙至严，前长孙、中孙年俱三十而死。师古曰：「中读曰仲。」今臣临复适三十，诚恐一旦不保中室，则不知死命所在！」李奇曰：「中室，临之母也。」晋灼曰：「长乐宫中殿也。」师古曰：「二说皆非也。中室，室中也。临自言欲於室中自保全，不可得耳。」莽侯妻疾，见其书，大怒，疑临有恶意，不令得会丧。既葬，收原碧等考问，具服奸、谋杀状。莽欲秘之，使杀案事使者司命从事，埋狱中，家不知所在。赐临药，临不肯饮，自刺死。使侍中票骑将军同说侯林赐魂衣玺h，师古曰：「说读曰悦。」策书曰：「符命文立临为统义阳王，此言新室即位三万六千岁後，为临之後者乃当龙阳而起。前过听议者，以临为太子，有烈风之变，辄顺符命，立为统义阳王。在此之前，自此之後，不作信顺，弗蒙厥佑，夭年陨命，呜呼哀哉！迹行赐谥，谥曰缪王。」又诏国师公：「临本不知星，事从制稹！忠嘧陨薄Ｊ窃拢新迁王安病死。初，莽为侯就国时，幸侍者增秩、怀能、开明。怀能生男兴，增秩生男匡、女　，开明生女捷，皆留新都国，以其不明故也。师古曰：「言侍者或与外人私通所生子女，不可分明也。」及安疾甚，莽自病无子，为安作奏，使上言：「兴等母虽微贱，属犹皇子，不可以弃。」章视群公，师古曰：「视读曰示。以所上之章遍示之。」皆曰：「安友于兄弟，师古曰：「友，爱也。善兄弟曰友。」宜及春夏加封爵。」於是以王车遣使者迎兴等，封兴为功修公，匡为功建公，　为睦修任，捷为睦逮任。孙公明公寿病死，旬月四丧焉。莽坏汉孝武、孝昭庙，分葬子孙其中。魏成大尹李焉与卜者王况谋，况谓焉曰：「新室即位以来，民田奴婢不得卖买，数改钱货，徵发烦数，军旅骚动，四夷并侵，百姓怨恨，盗贼并起，汉家当复兴。君姓李，李音徵，徵火也，师古曰：「徵音竹里反。」当为汉辅。」因为焉作谶书，言「文帝发忿，居地下趣军，北告匈奴，南告越人。师古曰：「趣读曰促。」江中刘信，执敌报怨，复续古先，四年当发军。江湖有盗，自称樊王，姓为刘氏，万人成行，师古曰：「行音胡郎反。」不受赦令，欲动秦、雒阳。十一年当相攻，太白扬光，岁星入东井，其号当行。」师古曰：「号谓号令也。」又言莽大臣吉凶，各有日期。会合十余万言。焉令吏写其书，吏亡告之。莽遣使者即捕焉，狱治皆死。三辅盗贼麻起，师古曰：「言起者如乱麻也。」乃置捕盗都尉官，令执法谒者追击长安中，建鸣鼓攻贼幡，而使者随其後。遣太师牺仲景尚、更始将军护军王党将兵击青、徐，国师和仲曹放助郭兴击句町。转天下谷币诣西河、五原、朔方、渔阳，每一郡以百万数，欲以击匈奴。秋，陨霜杀菽，关东大饥，蝗。
民犯铸钱，伍人相坐，没入为官奴婢。其男子槛车，儿女子步，以铁锁琅当其颈，传诣锺官，以十万数。师古曰：「琅当，长　也。锺官，主铸钱之官也。」到者易其夫妇，师古曰：「改相配匹，不依其旧也。」愁苦死者什六七。孙喜、景尚、曹放等击贼不能克，军师放纵，百姓重困。师古曰：「重音直用反。」莽以王况谶言荆楚当兴，李氏为辅，欲厌之，师古曰：「厌音一叶反。」乃拜侍中掌牧大夫李参大将军、扬州牧，赐名圣，师古曰：「改其旧名，以圣代谶。惨羲林反。」使将兵奋击。上谷储夏自请愿说瓜田仪，服虔曰：「储夏，人姓也。」莽以为中郎，使出仪。师古曰：「说之令自出。」仪文降，未出而死。师古曰：「上文书言降，而身未出。」莽求其尸葬之，为起冢、祠室，谥曰瓜宁殇男，几以招来其余，师古曰：「几读曰冀。」然无肯降者。闰月丙辰，大赦天下，天下大服民私服在诏书前亦释除。张晏曰：「莽妻本以此岁死，天下大服也。私服，自丧其亲。皆除之。」郎阳成修献符命，言继立民母，又曰：「黄帝以百二十女致神仙。」莽於是遣中散大夫、谒者各四十五人分行天下，师古曰：「行音下更反。」博采乡里所高有淑女者上名。莽梦长乐宫铜人五枚起立，莽恶之，念铜人铭有「皇帝初兼天下」之文，即使尚方工镌灭所梦铜人膺文。师古曰：「镌，凿也，音子全反。」又感汉高庙神灵，师古曰：「谓梦见谴责。」遣虎贲武士入高庙，拔剑四面提击，师古曰：「提，掷也，音徒计反。」斧坏户牖，师古曰：「以斧斫坏之。」桃汤赭鞭鞭洒屋壁，师古曰：「桃汤洒之，赭鞭鞭之也。赭，赤也。」令轻车校尉居其中，又令中军北垒居高寝。师古曰：「徙北军垒之兵士於高庙寝中屯居也。」或言黄帝时建华盖以登仙，莽乃造华盖九重，高八丈一尺，金羽葆，师古曰：「读曰爪。谓盖弓头为爪形。」载以秘机四轮车，服虔曰：「盖高八丈，其杠皆有屈膝，可上下屈申也。」师古曰：「言潜为机关，不使外见，故曰秘机也。」驾六马，力士三百人黄衣帻，车上人击鼓，挽者皆呼「登仙」。莽出，令在前。百官窃言「此似　车，非仙物也。」师古曰：「　车，载丧车，音而。」是岁，南郡秦丰众且万人。平原女子迟昭平能说（经博）〔博经〕以八投，服虔曰：「博奕经，以八箭投之。」亦聚数千人在河阻中。莽召问群臣禽贼方略，皆曰：「此天囚行尸，命在漏刻。」故左将军公孙禄徵来与议，师古曰：「与读曰豫。」禄曰：「太史令宗宣典星历，候气变，以凶为吉，乱天文，误朝廷。太傅平化侯饰虚伪以偷名位，『贼夫人之子』。师古曰：「论语称子路使子羔为费宰，孔子曰『贼夫人之子』，言羔未知政道，而使宰邑，所以为贼害也。故禄引此而言。」国师嘉信公颠倒五经，毁师法，令学士疑惑。明学男张邯、地理侯孙阳造井田，使民弃土业。牺和鲁匡设六`，以穷工商。说符侯崔发阿谀取容，令下情不上通。宜诛此数子以慰天下！」又言：「匈奴不可攻，当与和亲。臣恐新室忧不在匈奴，而在封域之中也。」莽怒，使虎贲扶禄出。然颇采其言，左迁鲁匡为五原卒正，以百姓怨非故。六`非匡所独造，莽厌众意而出之。师古曰：「厌，满也，音一艳反。」初，四方皆以饥寒穷愁起为盗贼，稍稍群聚，常思岁熟得归乡里。众虽万数，称巨人、从事、三老、祭酒，师古曰：「读曰但。言不为大号。」不敢略有城邑，转掠求食，日阕而已。师古曰：「阕，尽也。随日而尽也。阕音空穴反。」诸长吏牧守皆自乱斗中兵而死，师古曰：「中，伤也。」贼非敢欲杀之也，而莽终不谕其故。师古曰：「不晓此意也。」是岁，大司马士按章豫州，师古曰：「有上章相告者，就而按治之。」为贼所获，贼送付县。士还，上书具言状。莽大怒，下狱以为诬罔。因下书责七公曰：「夫吏者，理也。宣德明恩，以牧养民，仁之道也。抑强督奸，捕诛盗贼，义之节也。师古曰：「督谓察视也。」今则不然。盗发不辄得，至成群党，遮略乘传宰士。师古曰：「传音张恋反。」士得脱者，又妄自言『我责数贼「何故为是？」师古曰：「数音所具反。」贼曰「以贫穷故耳」。贼护出我。』今俗人议者率多若此。惟贫困饥寒，犯法为非，大者群盗，小者偷穴，不过二科，师古曰：「穴谓穿墙为盗也。」今乃结谋连党以千百数，是逆乱之大者，岂饥寒之谓邪？七公其严敕卿大夫、卒正、连率、庶尹，谨牧养善民，急捕殄盗贼。有不同心并力，疾恶黜贼，而妄曰饥寒所为，辄捕系，请其罪。」於是群下愈恐，莫敢言贼情者，亦不得擅发兵，贼由是遂不制。唯翼平连率田况素果敢，发民年十八以上四万余人，授以库兵，与刻石为约。赤糜闻之，不敢入界。师古曰：「糜，眉也。以朱涂眉，故曰赤眉。古字通用。」况自劾奏，莽让况：师古曰：「让，责也。」「未赐虎符而擅发兵，此弄兵也，厥罪乏兴。师古曰：「擅发之罪，与乏军兴同科也。」以况自诡必禽灭贼，故且勿治。」师古曰：「诡，责也。自以乏为忧责。」後况自请出界击贼，所向皆破。莽以玺书令况领青、徐二州牧事。况上言：「盗贼始发，其原甚微，非部吏、伍人所能禽也。咎在长吏不为意，县欺其郡，郡欺朝廷，实百言十，实千言百。朝廷忽略，不辄督责，遂至延曼连州，师古曰：「延音弋战反。曼与蔓同。」乃遣将率，多发使者，传相监趣。师古曰：「趣读曰促。」郡县力事上官，应塞诘对，师古曰：「力，勤也。塞，当也。」共酒食，具资用，以救断斩，师古曰：「交惧斩死之刑也。共读曰供。」不给复忧盗贼治官事。师古曰：「给，暇也。」将率又不能躬率吏士，战则为贼所破，吏气е伤，徒费百姓。师古曰：「浸，渐也。」前幸蒙赦令，贼欲解散，或反遮击，恐入山谷转相告语，故郡县降贼，皆更惊骇，恐见诈灭，因饥馑易动，旬日之间更十余万人，此盗贼所以多之故也。今雒阳以东，米石二千。窃见诏书，欲遣太师、更始将军，二人爪牙重臣，多从人众，道上空竭，少则亡以威视远方。师古曰：「视读曰示。」宜急选牧、尹以下，明其赏罚，收合离乡。小国无城郭者，徙其老弱置大城中，积藏谷食，并力固守。贼来攻城，刚不能下，所过无食，势不得群聚。如此，招之必降，击之则灭。今空复多出将率，郡县苦之，反甚於贼。宜尽徵还乘传诸使者，以休息郡县。委任臣况以二州盗贼，必平定之。」莽畏恶况，阴为发代，遣使者赐况玺书。使者至，见况，因令代监其兵。况随使者西，到，拜为师尉大夫。况去，齐地遂败。三年正月，九庙盖构成，纳神主。莽谒见，大驾乘六马，以五采毛为龙文衣，著角，长三尺。师古曰：「以被马上也。」华盖车，元戎十乘在前。因赐治庙者司徒、大司空钱各千万，侍中、中常侍以下皆封。封都匠仇延为邯淡里附城。师古曰：「都匠，大匠也。邯音胡敢反。淡音大敢反。丰盛之意。」二月，霸桥灾，数千人以水沃救，不灭。莽恶之，下书曰：「夫三皇象春，五帝象夏，三王象秋，五伯象冬。皇王，德运也；伯者，继空续乏以成历数，故其道驳。师古曰：「伯皆读曰霸。」惟常安御道多以所近为名。乃二月癸巳之夜，甲午之辰，火烧霸桥，从东方西行，至甲午夕，桥尽火灭。大司空行视考问，师古曰：「行音下更反。」或云寒民舍居桥下，师古曰：「舍，止宿也。」疑以火自燎，为此灾也。师古曰：「燎谓炙令肀也。」其明旦即乙未，立春之日也。予以神明圣祖黄虞遗统受命，至于地皇四年为十五年。正以三年终冬绝灭霸驳之桥，欲以兴成新室统壹长存之道也。又戒此桥空东方之道。今东方岁荒民饥，道路不通，东岳太师亟科条，师古曰：「亟，急也，音己力反。」开东方诸仓，赈贷穷乏，以施仁道。其更名霸馆为长存馆，霸桥为长存桥。」是月，赤眉杀太师牺仲景尚。关东人相食。
四月，遣太师王匡、更始将军廉丹东，师古曰：「东谓东出也。」祖都门外，师古曰：「祖道送匡、丹於都门外。」天大雨，沾衣止。长老叹曰：「是为泣军！」莽曰：「惟阳九之厄，与害气会，究于去年。枯旱霜蝗，饥馑荐臻，师古曰：「荐读曰荐。荐，仍也。」百姓困乏，流离道路，于春尤甚，予甚悼之。今使东岳太师特进褒新侯开东方诸仓，赈贷穷乏。太师公所不过道，分遣大夫谒者并开诸仓，以全元元。太师公因与廉丹大使五威司命位右大司马更始将军平均侯之兖州，填抚所掌，师古曰：「之，往也。填音竹刃反。」及青、徐故不轨盗贼未尽解散，後复屯聚者，皆清洁之，期於安兆黎矣。」师古曰：「黎，众也。」太师、更始合将锐士十余万人，所过放纵。东方为之语曰：「宁逢赤眉，不逢太师！太师尚可，更始杀我！」卒如田况之言。莽又多遣大夫谒者分教民煮草木为酪，酪不可食，重为烦费。师古曰：「重音直用反。」莽下书曰：「惟民困乏，虽溥开诸仓以赈赡之，师古曰：「溥与普同。」犹恐未足。其且开天下山泽之防，诸能采取山泽之物而顺月令者，其恣听之，勿令出税。至地皇三十年如故，是王光上戊之六年也。孟康曰：「戊，土也，莽所作历名。」如令豪吏猾民辜而攉之，小民弗蒙，非予意也。师古曰：「辜攉谓独专其利，而令它人犯者得罪辜也。」易不云乎？『损上益下，民说无疆。』师古曰：「益卦彖辞也。言损上以益下，则人皆欢悦无穷竟。」书云：『言之不从，是谓不艾。』师古曰：「洪范之言。艾读曰刈。刈，治也。」咨群公，可不忧哉！」师古曰：「咨者，叹息之言。」是时下江兵盛，新市朱鲔、平林陈牧等皆复聚众，攻击乡聚。莽遣司命大将军孔仁部豫州，纳言大将军严尤、秩宗大将军陈茂击荆州，各从吏士百余人，乘船从渭入河，至华阴乃出乘传，到部募士。尤谓茂曰：「遣将不与兵符，必先请而後动，是犹绁韩卢而责之获也。」师古曰：「绁，系也。韩卢，古韩国之名犬也。黑色曰卢。」夏，蝗从东方来，蜚蔽天，师古曰：「蜚，古飞字也。」至长安，入未央宫，缘殿阁。莽发吏民设购赏捕击。莽以天下谷贵，欲厌之，师古曰：「厌音一叶反。」为大仓，置卫交戟，名曰「政始掖门」。流民入关者数十万人，乃置养赡官禀食之。师古曰：「禀，给也。食读曰　。」使者监领，与小吏共盗其禀，饥死者十七八。先是，莽使中黄门王业领长安市买，贱取於民，民甚患之。业以省费为功，赐爵附城。莽闻城中饥馑，以问业。业曰：「皆流民也。」乃市所卖粱虍肉羹，持入视莽，师古曰：「视读曰示。」曰：「居民食咸如此。」莽信之。冬，无盐索卢恢等举兵反城。师古曰：「索卢，姓也。恢，名也。反城，据城以反也。一曰，反音幡。今语贼犹曰幡城。索音先各反。」廉丹、王匡攻拔之，斩首万余级。莽遣中郎将奉玺书劳丹、匡，进爵为公，封吏士有功者十余人。赤眉别校董宪等众数万人在梁郡，王匡欲进击之，廉丹以为新拔城罢劳，师古曰：「罢读曰疲。」当且休士养威。匡不听，引兵独进，丹随之。合战成昌，师古曰：「成昌，地名也。」兵败，匡走。丹使吏持其印h符节付匡曰：「小儿可走，吾不可！」遂止，战死。校尉汝云、王隆等二十余人别斗，闻之，皆曰：「廉公已死，吾谁为生？」驰奔贼，皆战死。师古曰：「奔，古奔字也。」莽伤之，下书曰：「惟公多拥选士精兵，众郡骏马仓谷帑藏皆得自调，师古曰：「谓发取也，音徒钓反。」忽於诏策，离其威节，骑马呵噪，师古曰：「忽谓怠忘也。噪，群呼也，音先到反。」为狂刃所害，乌呼哀哉！赐谥曰果公。」国将哀章谓莽曰：「皇祖考黄帝之时，中黄直为将，破杀蚩尤。今臣居中黄直之位，愿平山东。」莽遣章驰东，与太师匡并力。又遣大将军阳浚守敖仓，司徒王寻将十余万屯雒阳填南宫，师古曰：「填音竹刃反。」大司马董忠养士习射中军北垒，大司空王邑兼三公之职。司徒寻初发长安，宿霸昌厩，师古曰：「霸昌观之厩也。三辅黄图曰在城外也。」亡其黄钺。寻士房扬素狂直，乃哭曰：「此经所谓『丧其齐斧』者也！」应劭曰：「齐，利也。亡其利斧，言无以复断斩也。」师古曰：「此易巽卦上九爻辞。」自劾去。莽击杀扬。四方盗贼往往数万人攻城邑，杀二千石以下。太师王匡等战数不利。莽知天下溃畔，事穷计迫，乃议遣风俗大夫司国宪等分行天下，师古曰：「行音下更反。」除井田奴婢山泽六`之禁，即位以来诏令不便於民者皆收还之。待见未发，会世祖与兄齐武王伯升、宛人李通等师古曰：「世祖谓光武皇帝。」帅舂陵子弟数千人，招致新市平林朱鲔、陈牧等合攻拔棘阳。是时严尤、陈茂破下江兵，成丹、王常等数千人别走，入南阳界。十一月，有星孛于张，东南行，五日不见。莽数召问太史令宗宣，诸术数家皆缪对，言天文安善，群贼且灭。莽差以自安。
　
四年正月，汉兵得下江王常等以为助兵，击前队大夫甄阜、属正梁丘赐，皆斩之，杀其众数万人。初，京师闻青、徐贼众数十万人，讫无文号旌旗表识，师古曰：「文谓文章；号谓大位号也。一曰，号谓号令也。识读与帜同，音（忒）〔式〕志反。」咸怪异之。好事者窃言：「此岂如古三皇无文书号谥邪？」师古曰：「欲其事成，故云然也。」莽亦心怪，以问群臣，群臣莫对。唯严尤曰：「此不足怪也。自黄帝、汤、武行师，必待部曲旌旗号令，今此无有者，直饥寒群盗，犬羊相聚，不知为之耳。」莽大说，师古曰：「说读曰悦。」群臣尽服。及後汉兵刘伯升起，皆称将军，攻城略地，既杀甄阜，移书称说。莽闻之忧惧。汉兵乘胜遂围宛城。初，世祖族兄圣公先在平林兵中。三月辛巳朔，平林、新市、下江兵将王常、朱鲔等共立圣公为帝，改年为更始元年，拜置百官。莽闻之愈恐。欲外视自安，师古曰：「视读曰示。」乃染其须发，进所徵天下淑女杜陵史氏女为皇后，聘黄金三万斤，车马奴婢杂帛珍宝以巨万计。莽亲迎於前殿两阶间，成同牢之礼于上西堂。备和嫔、美御、和人三，位视公；嫔人九，视卿；美人二十七，视大夫；御人八十一，视元士：凡百二十人，皆佩印h，执弓~。师古曰：「礼记月令『仲春之月玄鸟至之日，以太牢祠于高C，天子亲往，后妃率九嫔御，乃礼天子所御。带以弓~，授以弓矢，于高C之前』。~，弓衣也。带之者，求男子之祥也，故莽依放之焉。~音独。」封皇后父谌为和平侯，拜为宁始将军，谌子二人皆侍中。是日，大风发屋折木。群臣上寿曰：「乃庚子雨水洒道，辛丑清靓无尘，师古曰：「靓即静字也。」其夕谷风迅疾，从东北来。师古曰：「谷风即谷风。」辛丑，巽之宫日也。巽为风为顺，后谊明，母道得，温和慈惠之化也。易曰：『受兹介福，于其王母。』师古曰：「晋卦六二爻也。介，大也。王母，君母。」礼曰：『承天之庆，万福无疆。』师古曰：「礼之祝词。」诸欲依废汉火刘，皆沃灌雪除，殄灭无余杂矣。百谷丰茂，庶草蕃殖，师古曰：「蕃，滋也。殖，生也。」元元欢喜，兆民赖福，天下幸甚！」莽日与方士涿郡昭君等於後宫考验方术，纵淫乐焉。大赦天下，然犹曰：「故汉氏舂陵侯群子刘伯升与其族人婚姻党与，妄流言惑众，悖畔天命，及手害更始将军廉丹、前队大夫甄阜、属正梁丘赐，及北狄胡虏逆舆（泊）〔洎〕南k虏若豆、孟迁，不用此书。师古曰：「舆，匈奴单于名也。洎，及也。若豆、孟迁，蛮k之名也。言伯升已下，孟迁以上，不在赦令之限也。」有能捕得此人者，皆封为上公，食邑万户，赐宝货五千万。」又诏：「太师王匡、国将哀章、司命孔仁、兖州牧寿良、卒正王闳、扬州牧李圣亟进所部州郡兵师古曰：「亟，急也。」凡三十万众，迫措青、徐盗贼。师古曰：「措读与笮同，音庄客反。下亦放此。」纳言将军严尤、秩宗将军陈茂、车骑将军王巡、左队大夫王吴亟进所部州郡兵凡十万众，迫措前队丑虏。明告以生活丹青之信，师古曰：「生活，谓来降者不杀之也。丹青之信，言明著也。」复迷惑不解散，皆并力合击，殄灭之矣！大司空隆新公，宗室戚属，前以虎牙将军东指则反虏破坏，西击则逆贼靡碎，师古曰：「靡，散也，音武皮反。」此乃新室威宝之臣也。如黠贼不解散，将遣大司空将百万之师征伐ぞ之矣！」师古曰：「ぃ截也，音（予）〔子〕小反。」遣七公干士隗嚣等七十二人分下赦令晓谕云。嚣等既出，因逃亡矣。四月，世祖与王常等别攻颍川，下昆阳、郾、定陵。师古曰：「三县之名也。郾音一扇反。」莽闻之愈恐，遣大司空王邑驰传之雒阳，师古曰：「传音张恋反。」与司徒王寻发众郡兵百万，号曰「虎牙五威兵」，平定山东。得颛封爵，政决於邑，除用徵诸明兵法六十三家术者，各持图书，受器械，备军吏。倾府库以遣邑，多赍珍宝猛兽，欲视饶富，用怖山东。师古曰：「视读曰示。」邑至雒阳，州郡各选精兵，牧守自将，定会者四十二万人，余在道不绝，车甲士马之盛，自古出师未尝有也。六月，邑与司徒寻发雒阳，欲至宛，道出颍川，过昆阳。昆阳时已降汉，汉兵守之。严尤、陈茂与二公会，二公纵兵围昆阳。严尤曰：「称尊号者在宛下，宜亟进。师古曰：「亟，急也。」彼破，诸城自定矣。」邑曰：「百万之师，所过当灭，今屠此城，喋血而进，师古曰：「喋音牒。」前歌後舞，顾不快邪！」遂围城数十重。城中请降，不许。严尤又曰：「『归师勿遏，围城为之阙』，师古曰：「此兵法之言也。遏，遮也。阙，不合也。」可如兵法，使得逸出，以怖宛下。」邑又不听。会世祖悉发郾、定陵兵数千人来救昆阳，寻、邑易之，师古曰：「轻易之也。易音亦豉反。」自将万余人行陈，师古曰：「巡行军陈也。行音下更反。」敕诸营皆按部毋得动，独迎，与汉兵战，不利。大军不敢擅相救，汉兵乘胜杀寻。昆阳中兵出并战，邑走，军乱。（天）〔大〕风蜚瓦，师古曰：「蜚，古飞字。」雨如注水，大众崩坏号，师古曰：「音火故反。」虎豹股栗，师古曰：「言战惧甚。」士卒奔走，各还归其郡。邑独与所将长安勇敢数千人还雒阳。关中闻之震恐，盗贼并起。又闻汉兵言，莽鸩杀孝平帝。莽乃会公卿以下於王路堂，开所为平帝请命金g之策，泣以视群臣。师古曰：「视读曰示。」命明学男张邯称说其德及符命事，因曰：「易言：『伏戎于莽，升其高陵，三岁不兴。』师古曰：「同人卦九三爻辞也。莽，平草也。言伏兵戎於草莽之中，升高陵而望，不敢前进，至于三岁不能起也。」『莽』，皇帝之名。『升』谓刘伯升。『高陵』谓高陵侯子翟义也。言刘升、翟义为伏戎之兵於新皇帝世，犹殄灭不兴也。」群臣皆称万岁。又令东方槛车传送数人，言「刘伯升等皆行大戮」。（臣）〔民〕知其诈也。先是，卫将军王涉素养道士西门君惠。君惠好天文谶记，为涉言：「星孛扫宫室，刘氏当复兴，国师公姓名是也。」涉信其言，以语大司马董忠，数俱至国师殿中庐道语星宿，师古曰：「庐者，宿止之处。道谓说之也。」国师不应。後涉特往，对歆涕泣言：「诚欲与公共安宗族，师古曰：「诚，实也。」奈何不信涉也！」歆因为言天文人事，东方必成。涉曰：「新都哀侯小被病，功显君素耆酒，师古曰：「耆读曰嗜。」疑帝本非我家子也。如淳曰：「言莽母洛薄嗜酒，淫逸得莽耳，非王氏子也。设此诈欲以自别不受诛。」董公主中军精兵，涉领宫卫，伊休侯主殿中，如同心合谋，共劫持帝，东降南阳天子，可以全宗族；不者，俱夷灭矣！」伊休侯者，歆长子也，为侍中五官中郎将，莽素爱之。歆怨莽杀其三子，又畏大祸至，遂与涉、忠谋，欲发。歆曰：「当待太白星出，乃可。」忠以司中大赘起武侯孙汲亦主兵，复与汲谋。汲归家，颜色变，不能食。妻怪问之，语其状。妻以告弟云阳陈邯，邯欲告之。七月，汲与邯俱告，莽遣使者分召忠等。时忠方讲兵都肄，师古曰：「肄，习也，大习兵也。肄音亦二反。」护军王咸谓忠谋久不发，恐漏泄，不如遂斩使者，勒兵入。忠不听，遂与歆、涉会省户下。莽令灬恽责问，皆服。中黄门各拔刃将忠等送庐，忠拔剑欲自刎，侍中王望传言大司马反，黄门持剑共格杀之。省中相惊传，勒兵至郎署，皆拔刃张弩。更始将军史谌行诸署，师古曰：「行音下更反。」告郎吏曰：「大司马有狂病，发，已诛。」皆令　兵。师古曰：「　，放也。」莽欲以厌凶，师古曰：「厌，当也，音一叶反。」使虎贲以斩马剑挫忠，师古曰：「挫读曰锉，音千卧反。」盛以竹器，传曰「反虏出」。下书赦大司马官属吏士为忠所诖误，谋反未发觉者。收忠宗族，以醇醯毒药、尺白刃丛（k）〔棘〕并一坎而埋之。刘歆、王涉皆自杀。莽以二人骨肉旧臣，恶其内溃，师古曰：「王涉，骨肉也。刘歆，旧臣。」故隐其诛。伊休侯叠又以素谨，歆讫不告，师古曰：「讫犹竟也。歆竟不以所谋告之。」但免侍中中郎将，更为中散大夫。後日殿中钩盾土山仙人掌旁有白头公青衣，郑氏曰：「仙人以掌承（露）承（盛）〔露盘〕也。」郎吏见者私谓之国师公。衍功侯喜素善卦，莽使筮之，曰：「忧兵火。」莽曰：「小儿安得此左道？是乃予之皇祖叔父子侨欲来迎我也。」莽军师外破，大臣内畔，左右亡所信，不能复远念郡国，欲邑与计议。师古曰：「音呼。」崔发曰：「邑素小心，今失大众而徵，恐其执节引决，宜有以大慰其意。」於是莽遣发驰传谕邑：师古曰：「谓谕告之。传音张恋反。」「我年老毋适子，师古曰：「适读曰嫡。」欲传邑以天下。敕亡得谢，见勿复道。」邑到，以为大司马。大长秋张邯为大司徒，崔发为大司空，司中寿容苗诉为国师，同说侯林为卫将军。莽忧懑不能食，师古曰：「懑音满，又音闷。」饮酒，淡鳆鱼。师古曰：「音但。下亦类此。鳆，海鱼也，音雹。」读军书倦，因冯几寐，不复就枕矣。师古曰：「冯读曰凭。」性好时日小数，及事迫急，为厌胜。遣使坏渭陵、延陵园门罘Q，曰：「毋使民复思也。」又以墨瓷其周垣。师古曰：「慈局变其旧色也。匆粢还史础！购沤至曰「岁宿」，申水为「助将军」，右庚「刻木校尉」，前丙「耀金都尉」，又曰：「执大斧，伐枯木；流大水，灭发火。」如此属不可胜记。秋，太白星流入太微，烛地如月光。
成纪隗崔兄弟共劫大尹李育，师古曰：「成纪，陇西之县。」以兄子隗嚣为大将军，攻杀雍州牧陈庆、安定卒正王旬，并其众，移书郡县，数莽罪恶万於桀纣。是月，析人邓晔、于匡起兵南乡百余人。师古曰：「析，南阳之县。南乡，析县之乡名。析音先历反。」时析宰将兵数千屯亭，备武关。师古曰：「音口尧反。」晔、匡谓宰曰：「刘帝已立，君何不知命也！」宰请降，尽得其众。晔自称辅汉左将军，匡右将军，拔析、丹水，攻武关，都尉朱萌降。进攻右队大夫宋纲，杀之，西拔湖。师古曰：「湖，弘农之县也，本属京兆。」莽愈忧，不知所出。崔发言：「周礼及春秋左氏，国有大灾，则哭以厌之。师古曰：「周礼春官之属女巫氏之职曰：『凡邦之大灾，歌哭而请。』哭者所以告哀也。春秋左氏传宣十二年『楚子围郑，旬有七日，郑人卜行成，不吉；卜临于太宫，且巷出车，吉。国人大临，守陴者皆哭。』故发引之以为言也。厌音一叶反。」故易称『先号啕而後笑』。师古曰：「同人九五爻辞。号啕，哭也。啕音逃。」宜呼嗟告天以求救。」莽自知败，乃率群臣至南郊，陈其符命本末，仰天曰：「皇天既命授臣莽，何不殄灭众贼？即令臣莽非是，愿下雷霆诛臣莽！」因搏心大哭，气尽，伏而叩头。又作告天策，自陈功劳，千余言。诸生小民会旦夕哭，为设飧粥，师古曰：「飧，古　字，音千安反。」甚悲哀及能诵策文者除以为郎，至五千余人。灬恽将领之。莽拜将军九人，皆以虎为号，号曰「九虎」，将北军精兵数万人东，内其妻子宫中以为质。时省中黄金万斤者为一匮，尚有六十匮，黄门、钩盾、臧府、中尚方处处各有数匮。长乐御府、中御府及都内、平准帑藏钱帛珠玉财物甚众，师古曰：「御府有令丞，少府之属官也，掌珍物。中御府者，皇后之府藏也。平准令丞属大司农，亦珍货所在也。」莽愈爱之，赐九虎士人四千钱。众重怨，无斗意。师古曰：「重音直用反。」九虎至华阴回溪，距隘，北从河南至山。于匡持数千弩，乘堆挑战。邓晔将二万余人从阌乡南出枣街、作姑，师古曰：「阌读与闻同。作姑，邪道所由也。」破其一部，北出九虎後击之。六虎败走。史熊、王况诣阙归死，莽使使责死者安在，皆自杀；其四虎亡。师古曰：「六人败走，二人诣阙自杀，四人亡。」三虎郭钦、陈E、成重收散卒，保京师仓。师古曰：「九人之中，六人败走，三人保仓也。京师仓在华阴灌北渭口也。E音晖。」邓晔开武关迎汉，丞相司直李松将二千余人至湖，与晔等共攻京师仓，未下。晔以弘农掾王宪为校尉，将数百人北度渭，入左冯翊界，降城略地。李松遣偏将军韩臣等径西至新丰，与莽波水将军战，波水走。韩臣等追奔，遂至长门宫。王宪北至频阳，所过迎降。师古曰：「所至之处，人皆来迎而降附也。」大姓栎阳申砀、下王大皆率众随宪。属县裂洗骸⑹古曰：「属县，三辅诸县也。潦粲曳龇纭炼劣脎⑼。其人姓严，名春。」茂陵董喜、蓝田王孟、槐里汝臣、T王扶、阳陵严本、杜陵屠门少之属，师古曰：「姓屠门，名少。」众皆数千人，假号称汉将。时李松、邓晔以为京师小小仓尚未可下，何况长安城，当须更始帝大兵到。即引军至华阴，治攻具。而长安旁兵四会城下，闻天水隗氏兵方到，皆争欲先入城，贪立大功卤掠之利。
莽遣使者分赦城中诸狱囚徒，皆授兵，杀g饮其血，与誓曰：「有不为新室者，社鬼记之！」更始将军史谌将度渭桥，皆散走。谌空还。众兵发掘莽妻子父祖冢，烧其棺椁及九庙、明堂、辟雍，火照城中。或谓莽曰：「城门卒，东方人，不可信。」莽更发越骑士为卫，门置六百人，各一校尉。
十月戊申朔，兵从宣平城门入，民间所谓都门也。师古曰：「长安城东出北头第一门。」张邯行城门，逢兵见杀。师古曰：「行音下更反。」王邑、王林、王巡、灬恽等分将兵距击北阙下。汉兵贪莽封力战者七百余人。师古曰：「获莽当得封，故贪之而力战。」会日暮，官府邸第尽奔亡。二日己酉，城中少年朱弟、张鱼等恐见卤掠，趋并和，师古曰：「众群行而自相和也。和音呼卧反。」烧作室门，斧敬法闼，师古曰：「敬法，殿名也。闼，小门也。谓斧斫之也。」曰：「反虏王莽，何不出降？」师古曰：「音火故反。其下亦同。」火及掖廷承明，黄皇室主所居也。莽避火宣室前殿，火辄随之。宫人妇女p曰：「当奈何！」时莽绀服，师古曰：「p，古啼字也。绀，深青而扬赤色也。，纯也。纯为绀服也。音均，又弋旬反。」带玺h，持虞帝匕首。天文郎桉蜢肚埃师古曰：「颍所以占时日。天文郎，今之用蛘咭病Ｒ羰健！谷帐奔幽常莽旋席随斗柄而坐，曰：「天生德於予，汉兵其如予何！」师古曰：「论语称孔子：『天生德於予，桓s其如予何？』故莽引之以为言也。」莽时不食，少气困矣。三日庚戌，晨旦明，群臣扶掖莽，自前殿南下椒除，服虔曰：「邪行阁道下者也。」师古曰：「除，殿陛之道也。椒，取芬香之名也。」西出白虎门，和新公王揖奉车待门外。莽就车，之渐台，欲阻池水，犹抱持符命、威斗，公卿大夫、侍中、黄门郎从官尚千余人随之。王邑昼夜战，罢极，师古曰：「罢读曰疲。」士死伤略尽，驰入宫，间关至渐台，师古曰：「间关犹言崎岖展转也。」见其子侍中睦解衣冠欲逃，邑叱之令还，父子共守莽。军人入殿中，曰：「反虏王莽安在？」有美人出房曰：「在渐台。」众兵追之，围数百重。台上亦弓弩与相射，稍稍落去。矢尽，无以复射，短兵接。王邑父（平）〔子〕、灬恽、王巡战死，莽入室。下哺时，众兵上台，王揖、赵博、苗诉、唐尊、王盛、中常侍王参等皆死台上。商人杜吴杀莽，取其绶。校尉东海公宾就，故大行治礼，师古曰：「公宾，姓也。就，名也。以先经治礼，故识天子绶也。」见吴问绶主所在。曰：「室中西北陬间。」师古曰：「陬，隅也，音子侯反，又音邹。」就识，斩莽首。军人分裂莽身，支节肌骨脔分，争相杀者数十人。师古曰：「三辅旧事云，脔，切千段也。」公宾就持莽首诣王宪。宪自称汉大将军，城中兵数十万皆属焉，舍东宫，师古曰：「舍，止宿也。」妻莽後宫，乘其车服。六日癸丑，李松、邓晔入长安，将军赵萌、申屠建亦至，以王宪得玺绶不辄上，多挟宫女，建天子鼓旗，收斩之。传莽首诣更始，县宛市，百姓共提击之，师古曰：「提，掷也，音徒计反。」或切食其舌。莽扬州牧李圣、司命孔仁兵败山东，圣格死，仁将其众降，已而叹曰：「吾闻食人食者死其事。」拔剑自刺死。及曹部监杜普、陈定大尹沈意、九江连率贾萌皆守郡不降，为汉兵所诛。赏都大尹王钦及郭钦守京师仓，闻莽死，乃降，更始义之，皆封为侯。太师王匡、国将哀章降雒阳，传诣宛，斩之。严尤、陈茂败昆阳下，走至沛郡谯，自称汉将，召会吏民。尤为称说王莽篡位天时所亡圣汉复兴状，茂伏而涕泣。闻故汉锺武侯刘圣聚众汝南称尊号，尤、茂降之。以尤为大司马，茂为丞相。十余日败，尤、茂并死。郡县皆举城降，天下悉归汉。
初，申屠建尝事崔发为诗，师古曰：「就发学诗。」建至，发降之。後复称说，师古曰：「妄言符命，不顺汉。」建令丞相刘赐斩发以徇。史谌、王延、王林、王吴、赵闳亦降，复见杀。初，诸假号兵人人望封侯。申屠建既斩王宪，又扬言三辅黠共杀其主。吏民惶恐，属县屯聚，建等不能下，驰白更始。二年二月，更始到长安，下诏大赦，非王莽子，他皆除其罪，故王氏宗族得全。三辅悉平，更始都长安，居长乐宫。府藏完具，独未央宫烧攻莽三日，死则案堵复故。更始至，岁余政教不行。明年夏，赤眉樊崇等众数十万人入关，立刘盆子，称尊号，攻更始，更始降之。赤眉遂烧长安宫室市里，害更始。民饥饿相食，死者数十万，长安为虚，师古曰：「虚读曰墟。」城中无人行。宗庙园陵皆发掘，唯霸陵、杜陵完。六月，世祖即位，然後宗庙社稷复立，天下艾安。师古曰：「艾读曰刈。」赞曰：王莽始起外戚，折节力行，以要名誉，宗族称孝，师友归仁。及其居位辅政，成、哀之际，勤劳国家，直道而行，动见称述。岂所谓「在家必闻，在国必闻」，「色取仁而行违」者邪？师古曰：「论语载孔子对子张之言也。不仁之人假仁者之色，而所行则违之。朋党比周，故能在家在国皆有名誉。故赞引之。」莽既不仁而有佞邪之材，又乘四父历世之权，遭汉中微，国统三绝，而太后寿考为之宗主，故得肆其奸慝，以成篡盗之祸。师古曰：「肆，放也，极也。」推是言之，亦天时，非人力之致矣。及其窃位南面，处非所据，颠覆之势险於桀纣，而莽晏然自以黄、虞复出也。乃始恣睢，奋其威诈，师古曰：「睢音呼季反。」滔天虐民，穷凶恶极，师古曰：「滔，漫也。」毒流诸夏，乱延蛮貉，犹未足逞其欲焉。是以四海之内，嚣然丧其乐生之心，师古曰：「嚣然，众口愁貌也。音五高反。」中外愤怨，远近俱发，城池不守，支体分裂，遂令天下城邑为虚，师古曰：「虚读曰墟。」丘垄发掘，害遍生民，辜及朽骨，自书传所载乱臣贼子无道之人，考其祸败，未有如莽之甚者也。昔秦燔诗书以立私议，莽诵六艺以文奸言，师古曰：「以六经之事文饰奸言。」同归诛涂，俱用灭亡，皆炕龙绝气，非命之运，服虔曰：「易曰『亢龙有悔』，谓无德而居高位也。」苏林曰：「非命，非天命之命也。」紫色糸声，余分闰位，应劭曰：「紫，间色；糸，邪音也。」服虔曰：「言莽不得正王之命，如岁月之余分为闰也。」师古曰：「糸者，乐之淫声，非正曲也。近之学者，便谓糸之鸣，已失其义。又欲改此赞糸声为蝇声，引诗『匪鸡则鸣，苍蝇之声』，尤穿凿矣。」圣王之驱除云尔！苏林曰：「圣王，光武也。为光武驱除也。」师古曰：「言驱逐蠲除，以待圣人也。」
汉书卷一百叙传第七十
师古曰：「自叙汉书以後分为下卷。」班氏之先，与楚同姓，令尹子文之後也。子文初生，弃於瞢中，而虎乳之。师古曰：「瞢，云瞢泽也。春秋左氏传曰：『楚若敖娶於　，生斗伯比。若敖卒，从其母畜於　，淫於　子之女，生子文焉。　夫人使弃诸瞢中，兽乳之。　子田，见之，惧而归，夫人以告，遂使收之。』瞢与梦同，并音莫风反，又音莫凤反。」楚人谓乳「谷」，谓虎「於y」，如淳曰：「谷音构。牛羊乳汁曰构。」师古曰：「谷读如本字，又音乃苟反。於音乌。y字或作菟，并音涂。」故名谷於y，字子文。楚人谓虎「班」，其子以为号。师古曰：「子文之子斗班，亦为楚令尹。」秦之灭楚，迁晋、代之间，因氏焉。师古曰：「遂以班为姓。」始皇之末，班壹避於楼烦，师古曰：「，古地字。楼烦，雁门之县。」致马牛羊数千群。值汉初定，与民无禁，当孝惠、高后时，以财雄边，师古曰：「国家不设衣服车旗之禁，故班氏以多财而为边地之雄豪。」出入弋猎，旌旗鼓吹，年百余岁，以寿终，故北方多以「壹」为字者。师古曰：「马邑人聂壹之类也。今流俗书本多改此传壹字为懿，非也。」壹生孺。孺为任侠，州郡歌之。孺生长，官至上谷守。长生回，以茂材为长子令。师古曰：「上党之县。长读如本字。」回生况，举孝廉为郎，积功劳，至上河农都尉，师古曰：「上河，地名。农都尉者，典农事。」大司农奏课连最，入为左曹越骑校尉。成帝之初，女为妤，致仕就第，赀累千金，徙昌陵。昌陵後罢，大臣名家皆占数于长安。师古曰：「占，度也。自隐度家之（曰）〔口〕数而著名籍也。占音之赡反。」况生三子：伯、濉　。伯少受诗於师丹。大将军王凤荐伯宜劝学，召见宴昵殿，张晏曰：「亲戚宴饮会同之殿。」容貌甚丽，诵说有法，拜为中常侍。时上方乡学，师古曰：「乡读曰向。」郑宽中、张禹朝夕入说尚书、论语於金华殿中，师古曰：「金华殿在未央宫。」诏伯受焉。既通大义，又讲异同於许商，迁奉车都尉。数年，金华之业绝，出与王、许子弟为群，在於绮襦纨　之间，非其好也。晋灼曰：「白绮之襦，冰纨之　也。」师古曰：「纨，素也。绮，今细绫也。并贵戚子弟之服。」家本北边，志节　慨，数求使匈奴。河平中，单于来朝，上使伯持节迎於塞下。会定襄大姓石、李群辈报怨，杀追捕吏，师古曰：「报私怨而杀人，吏追捕之，又杀吏。」伯上状，因自请愿试守期月。师古曰：「欲守定襄太守。期音基。」上遣侍中中郎将王舜驰传代伯护单于，师古曰：「传音张恋反。」并奉玺书印绶，即拜伯为定襄太守。师古曰：「即，就也，就其所居而拜。」定襄闻伯素贵，年少，自请治剧，畏其下车作威，吏民竦息。伯至，请问耆老父祖故人有旧恩者，师古曰：「请，召也。」迎延满堂，日为供具，师古曰：「酒食之具也。供音居用反。」执子孙礼。郡中益弛。师古曰：「弛，解也。见伯不用威刑，故自解纵。」诸所宾礼皆名豪，怀恩醉酒，共谏伯宜颇摄录盗贼，具言本谋亡匿处。伯曰：「是所望於父师矣。」师古曰：「齿为诸父，尊之如师，故曰父师。」乃召属县长吏，选精进掾史，师古曰：「精明而进趋也。」分部收捕，师古曰：「分音扶问反。」及它隐伏，旬日尽得。郡中震　，咸称神明。师古曰：「　，古栗字。」岁余，上徵伯。伯上书愿过故郡上父祖冢。有诏，太守都尉以下会。师古曰：「同赴其所。」因召宗族，各以亲疏加恩施，散数百金。北州以为荣，长老纪焉。师古曰：「纪，记也。」道病中风，师古曰：「中，伤也，为风所伤。」既至，以侍中光禄大夫养病，师古曰：「受其秩奉而在家自养也。」赏赐甚厚，数年未能起。会许皇后废，班妤供养东宫，师古曰：「元后，成帝母。」进侍者李平为妤，而赵飞燕为皇后，伯遂称笃。久之，上出过临候伯，伯惶恐，起 
事。师古曰：「 
，古视字。」自大将军薨後，师古曰：「王凤。」富平、定陵侯张放、淳于长等始爱幸，出为微行，行则同舆执辔；入侍禁中，设宴饮之会，及赵、李诸侍中皆引满举白，服虔曰：「举满G，有余白沥者，罚之也。」孟康曰：「举白，见验饮酒尽不也。」师古曰：「谓引取满觞而饮，饮讫，举觞告白尽不也。一说，白者，罚爵之名也。饮有不尽者，则以此爵罚之。魏文侯与大夫饮酒，令曰：『不者，浮以大白。』於是公乘不仁举白浮君者也。」谈　大噱。师古曰：「　，古笑字也。噱噱，笑声也。音其略反。或曰，噱谓唇口之中，大笑则见，此说非。」时乘舆幄坐张画屏风，师古曰：「坐音材卧反。」画纣醉踞妲己作长夜之乐。上以伯新起，数目礼之，师古曰：「目视而敬之。」因顾指画而问伯：「纣为无道，至於是？」伯对曰：「书云『乃用妇人之言』，师古曰：「今文尚书泰誓之辞。」何有踞肆於朝？师古曰：「肆，放也，陈也。」所谓众恶归之，不如是之甚者也。」师古曰：「论语称孔子曰：『纣之不善，不如是之甚也。是以君子恶居下流，天下之恶皆归焉。』故伯引此为言。」上曰：「苟不若此，此图何戒？」伯曰：「『沈湎于酒』，微子所以告去也；师古曰：「微子，殷之卿士，封於微，爵称子也。殷纣错乱天命，微子作诰，告箕子、比干而去纣。其诰曰：『用沈酗于酒，用乱败厥德于下。我其发出狂，吾家耄逊于荒。』事见尚书微子篇。」『式号式』，大雅所以流连也。师古曰：「大雅荡之诗曰：『式号式，俾昼作夜。』言醉酒号呼，以昼为夜也。流连，言作诗之人嗟叹，而泣涕流连也。而说者乃以流连为荒亡，盖失之矣。大雅所以流连，不谓饮酒之人也。音火故反。」诗书淫乱之戒，其原皆在於酒。」上乃谓然叹曰：「吾久不见班生，今日复闻谠言！」师古曰：「谠言，善言也，音党。」放等不怿，师古曰：「怿，悦也，音亦。」稍自引起更衣，因罢出。时长信庭林表适使来，闻见之。孟康曰：「长信，太后宫名也。庭林表，宫中妇人官名也。」师古曰：「长信宫庭之林表也。林表官名耳，庭非官称也。」後上朝东宫，太后泣曰：「帝间颜色瘦黑，师古曰：「间谓比日也。」班侍中本大将军所举，宜宠异之，益求其比，以辅圣德。师古曰：「比，类也，音必寐反。」宜遣富平侯且就国。」上曰：「诺。」车骑将军王音闻之，以风丞相御史师古曰：「风读曰讽。」奏富平侯罪过，上乃出放为边都尉。後复徵入，太后与上书曰：「前所道尚未效，张晏曰：「谓上所言『班侍中本大将军所举，宜宠异之』。」富平侯反复来，其能默？」如淳曰：「富平侯张放复来，太后安能默然不以为言。」上谢曰：「请今奉诏。」是时许商为少府，师丹为光禄勋，上於是引商、丹入为光禄大夫，伯迁水衡都尉，与两师并侍中，如淳曰：「两师，许商、师丹。」皆秩中二千石。每朝东宫，常从；及有大政，俱使谕指於公卿。上亦稍厌游宴，复修经书之业，太后甚悦。丞相方进复奏，富平侯竟就国。会伯病卒，年三十八，朝廷愍惜焉。宀┭в锌〔模左将军（师）〔史〕丹举贤良方正，以对策为议郎，迁谏大夫、右曹中郎将，与刘向校秘书。每奏事，师古曰：「迕孔嘈Ｊ橹事。」逡匝∈苴进读群书。师古曰：「於天子前读书。」上器其能，赐以秘书之副。时书不布，师古曰：「谓不出之於群下。」自东平思王以叔父求太史公、诸子书，大将军白不许。语在东平王传。师古曰：「此言东平王求书不得，而寤翊兔厥椋明见宠异。」逡嘣缱洌有子曰嗣，显名当世。　少为黄门郎中常侍，方直自守。成帝季年，立定陶王为太子，数遣中盾请问近臣，师古曰：「盾读曰允。百官表云詹事之属官也。汉（书）〔旧〕仪云秩四百石，主徼巡宫中。」　独不敢答。师古曰：「言其慎。」哀帝即位，出　为西河属国都尉，迁广平相。王莽少与　兄弟同列友善，兄事宥弟畜　。师古曰：「事迦缧郑遇　如弟。」逯卒也，修缌麻，赙甚厚。师古曰：「送终者布帛曰赙，车马曰。赙音附。音芳凤反。」平帝即位，太后临朝，莽秉政，方欲文致太平，师古曰：「言欲以文教致太平。」使使者分行风俗，采颂声，师古曰：「行音下更反。」而　无所上。师古曰：「不称符瑞及歌颂。」琅邪太守公孙闳言灾害於公府，大司空甄丰遣属驰至两郡讽吏民，师古曰：「遣言祥应而隐除灾害。」而劾闳空造不祥，　绝嘉应，嫉害圣政，皆不道。太后曰：「不宣德美，宜与言灾害者异罚。且後宫贤家，我所哀也。」师古曰：「班　妤有贤德，故哀闵其家。」闳独下狱诛。　惧，上书陈恩谢罪，愿归相印，入补延陵园郎，太后许焉。食故禄终身。由是班氏不显莽朝，亦不罹咎。师古曰：「罹。遭也。」初，成帝性宽，进入直言，是以王音、翟方进等绳法举过，师古曰：「论天子之过失。」而刘向、杜邺、王章、朱云之徒肆意犯上，师古曰：「肆，极也。」故自帝师安昌侯，诸舅大将军兄弟及公卿大夫、後宫外属史许之家有贵宠者，莫不被文伤诋。师古曰：「诋，毁也，音丁礼反。」唯谷永尝言「建始、河平之际，许、班之贵，倾动前朝，熏灼四方，赏赐无量，空虚内臧，女宠至极，不可尚矣；今之後起，天所不飨，什倍於前。」永指以驳讥赵、李，亦无间云。师古曰：「虽谷永尝有此言，而意专在赵、李耳。自余刘向之徒，又皆不论班氏也。间，非也，音居苋反。」　生彪。彪字叔皮，幼与从兄嗣共游学，家有赐书，内足於财，好古之士自远方至，父党扬子云以下莫不造门。师古曰：「造，至也，音千到反。」嗣虽修儒学，然贵老严之术。师古曰：「老，老子也。严，庄周也。」桓生欲借其书，师古曰：「桓谭。」嗣报曰：「若夫严子者，绝圣弃智，修生保真，清虚澹泊，归之自然，师古曰：「澹泊，安静也。澹音徒滥反。泊音步各反，又音魄。」独师友造化，而不为世俗所役者也。渔钓於一壑，则万物不奸其志；师古曰：「奸，犯也，音干。」栖迟於一丘，则天下不易其乐。不\圣人之罔，师古曰：「\读与挂同。圣人谓周、孔也。」不　骄君之饵，应劭曰：「　音六畜之畜。」师古曰：「　，古嗅字也。饵谓爵禄。君所以制使其臣，亦犹钓鱼之设饵也。」荡然肆志，谈者不得而名焉，师古曰：「肆，放也。」故可贵也。今吾子已贯仁谊之羁绊，系名声之缰锁，师古曰：「缰，如马缰也，音姜。」伏周、孔之轨躅，郑氏曰：「躅，迹也。三辅谓牛蹄处为躅。」师古曰：「躅音丈欲反。」驰颜、闵之极挚，刘德曰：「挚，至也，人行之所极至。」既系挛於世教矣，何用大道为自眩曜？师古曰：「言用老子、庄周之道何为？但欲以名自炫曜耳。眩音州县之县。」昔有学步於邯郸者。曾未得其仿佛，又复失其故步，遂匍匐而归耳！师古曰：「匍音扶。匐音蒲北反。」恐似此类，故不进。」师古曰：「言不与其书。」嗣之行己持论如此。叔皮唯圣人之道然後尽心焉。张晏曰：「固不欲言父讳，举其字耳。」年二十，遭王莽败，世祖即位於冀州。时隗嚣据垄拥众，招辑英俊，师古曰：「辑与集同。」而公孙述称帝於蜀汉，天下云扰，师古曰：「言盗贼扰乱如云而起。」大者连州郡，小者据县邑。嚣问彪曰：「往者周亡，战国并争，天下分裂，数世然後乃定，其抑者从横之事复起於今乎？师古曰：「抑，语辞。」将承运迭兴在於一人也？师古曰：「迭，互也，音大结反。」愿先生论之。」对曰：「周之废兴与汉异。昔周立爵五等，诸侯从政，师古曰：「言诸侯之国各别为政。」本根既微，枝叶强大，师古曰：「本根谓王室也。枝叶谓诸侯。」故其末流有从横之事，其势然也。汉家承秦之制，并立郡县，主有专己之威，臣无百年之柄，至於成帝，假借外家，师古曰：「假音工暇反。借音子夜反。」哀、平短祚，国嗣三绝，危自上起，伤不及下。故王氏之贵，倾擅朝廷，能窃号位，而不根於民。师古曰：「言无据援。」是以即真之後，天下莫不引领而叹，十余年间，外内骚扰，远近俱发，假号云合，咸称刘氏，不谋而同辞。方今雄桀带州城者，皆无七国世业之资。诗云：『皇矣上帝，临下有赫，鉴观四方，求民之莫。』师古曰：「大雅皇矣之诗也。皇，大也。上帝，天也。莫，定也。言大矣天之视下，赫然甚明，监察众国，求人所定而授之。」今民皆讴吟思汉，乡仰刘氏，已可知矣。」师古曰：「乡读曰向。」嚣曰：「先生言周、汉之势，可也，至於但见愚民习识刘氏姓号之故，而谓汉家复兴，疏矣！昔秦失其鹿，刘季逐而掎之，师古曰：「掎，偏持其足也。音居蚁反。」时民复知汉！」既感嚣言，又愍狂狡之不息，乃著王命论以救时难。其辞曰：昔在帝尧之禅曰：「咨尔舜，天之历数在尔躬。」舜亦以命禹。师古曰：「事见论语。」U于稷忄，咸佐唐虞，师古曰：「忄读与G同，字本作摹！构饧盟暮＃奕世载德，师古曰：「载，乘也。言相因不绝。」至于汤武，而有天下。虽其遭遇异时，禅代不同，至于应天顺民，其揆一也。师古曰：「言尧舜以文德相禅，汤武以征伐代兴，各上应天命，下顺人心。」是故刘氏承尧之祚，氏族之世，著乎春秋。师古曰：「谓士会归晋，其处者为刘氏。」唐据火德，而汉绍之，始起沛泽，则神母夜号，以章赤帝之符。由是言之，帝王之祚，必有明圣显懿之德，丰功厚利积t之业，师古曰：「t，古累宇。」然後精诚通於神明，流泽加於生民，故能为鬼神所福飨，天下所归往，未见运世无本，功德不纪，师古曰：「不纪，不为人所记。」而得屈起在此位者也。师古曰：「屈起，特起也。屈音其勿反。」世俗见高祖兴於布衣，不达其故，以为适遭暴乱，得奋其剑，游说之士至比天下於逐鹿，幸捷而得之，不知神器有命，不可以智力求也。刘德曰：「神器，玺也。」李奇曰：「帝王赏罚之柄也。」师古曰：「李说是也。」悲夫！此世所以多乱臣贼子者也。若然者，岂徒暗於天道哉？又不睹之於人事矣！夫饿馑流隶，饥寒道路，师古曰：「隶，贱隶。」思有V褐之亵，儋石之畜，师古曰：「亵谓亲身之衣也，音先列反。一说云衣破坏之余曰亵。儋石，解在蒯通传，音丁滥反。畜读曰蓄。」所愿不过一金，然终於转死沟壑。何则？贫穷亦有命也。况天子之贵，四海之富，神明之祚，可得而妄处哉？故虽遭罹厄会，窃其权柄，师古曰：「罹亦遭也。音离。」勇如信、布，疆如梁、籍，成如王莽，然卒润镬伏质，亨醢分裂，师古曰：「质，也，伏於上而斩之也。音竹林反。」又况　攵，尚不及数子，郑氏曰：「攵音么，小也。」晋灼曰：「此骨偏攵之攵也。」师古曰：「郑音是也。　、攵，皆微小之称也。　音一尧反。么音莫可反。骨偏攵自音麻，与此义不相合。晋说失之。」而欲暗奸天位者！师古曰：「奸音干。」是故驽蹇之乘不骋千里之涂，燕雀之畴不奋六翮之用，Pz之材不荷栋梁之任，师古曰：「P即薄栌，所谓也。z，梁上短柱也。P音节，字亦或作节。z音之说反。」斗筲之子不秉帝王之重。师古曰：「斗筲，言小器也，解在公孙刘田传。筲音山交反。」易曰「鼎折足，覆公M」，师古曰：「鼎卦九四爻辞也。M，食也，音速。」不胜其任也。当秦之末，豪桀共推陈婴而王之，婴母止之曰：「自吾为子家妇，而世贫贱，师古曰：「而，汝也。」卒富贵不祥，不如以兵属人，师古曰：「属，委也，音之欲反。」事成少受其利，不成祸有所归。」婴从其言，而陈氏以宁。王陵之母亦见项氏之必亡，而刘氏之将兴也。是时陵为汉将，而母获於楚，有汉使来，陵母见之，谓曰：「愿告吾子，汉王长者，必得天下，子谨事之，无有二心。」遂对汉使伏剑而死，以固勉陵。其後果定於汉，陵为宰相封侯。夫以匹妇之明，师古曰：「凡言匹夫匹妇，谓凡庶之人，一夫一妇当相配匹。」犹能推事理之致，探祸福之机，而全宗祀於无穷，垂策书於春秋，师古曰：「春秋，史书记事之总称。」而况大丈夫之事！是故穷达有命，吉凶由人，婴母知废，陵母知兴，审此四者，帝王之分决矣。师古曰：「分音扶问反。」盖在高祖，其兴也有五：师古曰：「王命论叙高祖之德，及班氏汉书叙目所称引，事皆具见本书，不须更解，以秽篇籍。其有辞句隐互，寻览难知者，则具释焉。浮泛之说盖无取也。」一曰帝尧之苗裔，二曰体貌多奇异，三曰神武有徵应，四曰宽明而仁恕，五曰知人善任使。加之以信诚好谋，达於听受，见善如不及，用人如由己，从谏如顺流，趣时如向赴；师古曰：「向读曰响。如响之赴声也。」当食吐哺，纳子房之策；拔足挥洗，揖郦生之说；寤戍卒之言，断怀土之情；师古曰：「洛阳近沛，高祖来都关中，故云断怀土之情也。断音丁唤反。」高四皓之名，割肌肤之爱；晋灼曰：「不立戚夫人子。」举韩信於行陈，收陈平於亡命，英雄陈力，群策毕举：此高祖之大略，所以成帝业也。若乃灵瑞符应，又可略闻矣。初刘媪任高祖而梦与神遇，师古曰：「任谓怀任也。」震电晦冥，有龙蛇之怪。及其长而多灵，有异於众，是以王、武感物而折券，吕公睹形而进女；秦皇东游以厌其气，吕后望云而知所处；师古曰：「厌音一叶反。」始受命则白蛇分，西入关则五星聚。故淮阴、留侯谓之天授，非人力也。历古今之得失，验行事之成败，稽帝王之世运，考五者之所谓，取舍不厌斯位，符瑞不同斯度，刘德曰：「厌，当也。」师古曰：「音一涉反。」而苟昧於权利，越次妄据，师古曰：「昧，贪也。」外不量力，内不知命，则必丧保家之主，失天年之寿，遇折足之凶，伏呋钺之诛。师古曰：「呋音方于反。」英雄诚知觉寤，畏若祸戒，师古曰：「若，顺也。」超然远览，渊然深识，收陵、婴之明分，绝信、布之觊觎，师古曰：「分音扶问反。觊音冀。觎音逾。」距逐鹿之瞽说，审神器之有授，毋贪不可几，为二母之所　，师古曰：「不可几，谓不可庶几而望也。一说，几读曰冀。」则福祚流于子孙，天禄其永终矣。知隗嚣终不寤，乃避於河西。师古曰：「，古地字。」河西大将军窦融嘉其美德，访问焉。师古曰：「每事皆与谋。」举茂材，为徐令，以病去官。後数应三公之召。仕不为禄，所如不合；师古曰：「如，往也。不苟得禄，故所往之处，不合其意。」学不为人，博而不俗；言不为华，述而不作。有子曰固，弱冠而孤，师古曰：「谓年二十也。」作幽通之赋，以致命遂志。刘德曰：「致，极也。陈吉凶性命，遂明己之意。」其辞曰：系高顼之玄胄兮，氏中叶之炳灵，应劭曰：「系，连也。胄，绪也。言己高阳颛顼之连绪也。颛顼北方水位，故称玄。中叶，谓令尹子文也。虎乳，故曰炳灵。」繇凯风而蝉蜕兮，雄朔野以^声。应劭曰：「凯风，南风也。朔，北方也。言先祖自楚迁北，若蝉之蜕也。」师古曰：「繇读与由同。由，从也。蜕音税。^读与扬同。」皇十纪而鸿渐兮，有羽仪於上京。应劭曰：「十纪，汉十世也。」张晏曰：「易曰『鸿渐于陆，其羽可以为仪』。成帝时，班况女为　妤，父子并在京师为朝臣也。」晋灼曰：「皇，汉皇也。」巨滔天而泯夏兮，考遘愍以行谣，应劭曰：「巨，王莽字巨君也。」张晏曰：「彪遇王莽之败，忧思歌谣也。」师古曰：「滔，漫也，言不畏天也。泯，灭也。夏，诸夏也。考，班固自言其父也。遘，遇也。愍，忧也。徒歌曰谣。」终保己而贻则兮，里上仁之所庐。师古曰：「言其父遭时浊乱，以道自安，终遗盛法而处仁者所居也。论语称孔子曰：『里仁为美，择不处仁，焉得智？』故引以为辞。」懿前烈之纯淑兮，穷与达其必济，师古曰：「固自言美前人之余业，穷则独善，达能兼济也。济合韵音子齐反。」咨孤蒙之眇眇兮，将圮绝而罔阶，师古曰：「眇眇，微细也。圮，毁也。固自言孤弱，惧将毁绝先人之迹，无阶路以自成。」岂余身之足殉兮？　世业之可怀。师古曰：「殉，营也。　字与韪同。韪，是也。怀，思也。　音于匪反。」靖潜处以永思兮，经日月而弥远，匪党人之敢拾兮，庶斯言之不玷。（师古）〔苏林〕曰：「拾音负拾之拾。」应劭曰：「拾，更也。自谦不敢与乡人更进也。」师古曰：「靖，古静字也。拾音其业反。玷，缺也。更音工衡反。」魂茕茕与神交兮，精诚发於宵寐，梦登山而　眺兮，觌幽人之仿佛，张晏曰：「幽人，神人也。」师古曰；「觌，见也，音迪。」　葛而授余兮，眷峻谷曰勿隧。师古曰：「　，执取也。言入峻谷者当攀葛，可以免於颠坠，犹处时俗者当据道义，然後得用自立。故设此喻，托以梦也。葛，蔓也。一说，，葛属也。葛之与，皆有蔓焉。　音揽。其字从手。音力水反。」U昕寤而仰思兮，心蒙蒙犹未察，孟康曰：「U昕，早旦也。觉寤思念，未知其吉凶也。」师古曰：「U音忽。昕音欣。」黄神邈而靡质兮，仪遗谶以臆对。应劭曰：「黄帝善占梦，久远无从得问，准其谶书，以意求其象也。贾谊曰『谶言其度』。」应劭曰：「臆，胸臆也。」师古曰：「对，合韵音丁忽反。」曰乘高而犭神兮，道遐通而不迷，师古曰：「登山见神，故曰乘高也。犭，遇也，音五故反，又音五各反。」葛绵绵於湍举猓咏南风以为绥，应劭曰：「周南国风其诗曰：『南有湍荆葛累之，乐只君子，福履绥之。』师古曰：「湍荆下垂之木也。绥，安也。鸵艟域胺础＠垡袅ψ贩础！垢倾枫分临深兮，乃二雅之所祗。师古曰：「诗小雅小宛之篇曰：『惴惴小心，如临于谷。』惴惴，恐惧之貌也。小F篇曰：『战战兢兢，如临深渊，如履薄冰。』言恐坠陷也。故云二雅之所祗。惴音之瑞反。」既谇尔以吉象兮，又申之以　戒：师古曰：「谇，告也。　，明也。谇音碎。　音公　反。」盍孟晋以迨群兮？辰Y忽其不再。服虔曰：「盍，何不也。孟，勉也。晋，进也。迨，及也。何不早进仕以及辈也？」师古曰：「辰，时也。Y忽，疾也。言时疾过，不再来也。Y音式六反。」承灵训其虚徐兮，　盘桓而且俟，孟康曰：「虚徐，怀疑也。」张晏曰：「伫，久也。俟，待也。」惟天之无穷兮，　生民之酶在。晋灼曰：「　，古鲜字也。」应劭曰：「酶，无几也。」师古曰：「，古地字也。　，少也。言天地长久而人寿短促也。　音先践反。」纷屯与蹇连兮，何艰多而智寡！孟康曰：「世艰难多，智者少，故遇祸也。」师古曰：「易屯卦六二爻辞曰『屯如如』，蹇卦六四爻辞曰『往蹇来连』，皆谓险难之时也。音竹延反。连音力善反。」上圣寤而後拔兮，岂群黎之所御！师古曰：「黎，众也。言上圣之人犹遇纷难，睹机能寤，然後自拔。文王h里，孔子於匡是也。至於众庶，岂能豫御之哉？」昔卫叔之御昆兮，昆为寇而丧予。孟康曰：「御，迎也。昆，兄也。卫叔武迎兄成公，成公令前驱，射杀之。」师古曰：「御音五驾反。卫叔，解在五行志。」管弯弧欲毙雠兮，雠作后而成己。师古曰：「谓管仲射桓公中带钩，桓公反国，以为相也。」变化故而相诡兮，孰云豫其终始！师古曰：「诡，违也。」雍造怨而先赏兮，丁繇惠而被戮；师古曰：「雍，雍齿也。丁，丁公也。繇读与由同。」　取吊于吉兮，王膺庆於所戚。应劭曰：「　，孝景姬也，有子而以　见废。王，宣帝王　妤也，以无子为忧，而以谨敕得母元帝也。」师古曰：「，古攸字也。攸亦所也。」畔回　其若兹兮，北叟颇识其倚伏。师古曰：「畔，乱貌也。回　，转旋之意也。叟，老人称也。淮南子曰：『北塞上之人，其马无故亡入胡中，人皆吊之。其父曰：「此何讵不为福？」居数月，其马将胡骏马而归，人皆贺之。对曰：「此何讵不为祸？」家富马良，其子好骑，而折髀，人皆吊之。对曰：「此何讵不为福？」居一年，胡夷大入，丁壮者皆控弦而战，塞上之人死者十九，此独以跛之故，父子相保。』老子德经曰：『祸兮福所倚，福兮祸所伏。』故颇识其倚伏。倚音於绮反。」单治里而外凋兮，张修q而内逼，应劭曰：「单，单豹也，静居其所，以理五内，处深山，为虎所食。张，张毅也，外修恭敬，斯徒马圉皆与亢礼，不胜其劳，内热而死。」师古曰：「q，表也。单音善。q音布谷反。」鲋泻臀庶几兮，颜与冉又不得。师古曰：「觯古聿字也。和，古和字也。聿，曰也。曰中和之道可以庶几免於祸难，而颜回早死，冉耕恶疾，为善之人又不得其报也。」溺招路以从己兮，谓孔氏犹未可，安而不Q兮，卒陨身世　。邓展曰：「，乱貌也。Q，避也。」师古曰：「溺，桀溺也。路，子路也。论语称『长沮、桀溺耦而耕，孔子过之，使子路问津焉。桀溺曰：「子，孔丘之徒欤？」对曰：「然。」曰：「者，天下皆是也。而谁以易之？且而与其从避人之士，岂若从避世之士哉？』言天下皆乱，汝将用谁变易之乎？避人之士谓孔子，避世之士溺自谓也。而子路安之，卒不能避，乃遇蒯z之乱，身死敌也。音土高反。Q音扶味反，字本作腓，其音同。」游圣门而靡救兮，顾覆醢其何补？师古曰：「礼记曰：『孔子哭子路於中庭。既哭，进使者而问故。使者曰；「醢之矣。」遂命覆醢。』赋言子路游於圣人之门，而孔子不能救之以免於难，虽为覆醢，无所补益。」固行行其必凶兮，免盗乱为赖道；师古曰：「论语称『闵子侍侧，zz如也；子路，行行如也。子乐，曰：「若由也，不得其死然。」』又称『子路曰：「君子尚勇乎？」曰：「君子义以为上。君子有勇而无义为乱，小人有勇而无义为盗。」』赋言子路禀行行之性，其凶必也，所以免为於乱盗者，赖闻道於孔子也。行行，刚强之貌。行音胡浪反。」形气发于根柢兮，柯叶汇而灵茂。师古曰：「柢，本也。汇，盛也。灵，善也。言草木本根气强，则枝叶盛而善美；人之先祖有大功德，则胤绪亦蕃昌也。柢音丁计反。茂合韵音莫口反。」恐网ゲ之责景兮，庆未得其云已。师古曰：「庆，发语辞，读与羌同。已，止也。庄子云：『网两问景曰：「曩子行，今子止，曩子坐，今子起，何其无持操欤？」景曰：「吾有待而然。吾所待，又有待而然。」』赋言景之行止皆随於形，草木枝叶各禀根柢，人之余庆资以积善，亦犹此也。」黎淳耀于高辛兮，芈疆大於南汜；应劭曰：「黎，楚之先也。（醇）〔淳〕，美也。高辛，帝喾之号。芈，楚姓。汜，（崖）〔涯〕也。」师古曰：「言黎在高辛之时为火正，有美光耀，故其後嗣霸有楚国於南方也。汜，江水之别也，音祀。召南之诗曰『江有汜』。芈音弭。」嬴取威於百仪兮，姜本支三止：应劭曰：「嬴，秦姓也，伯益之後也。伯益为虞，有仪鸟兽百物之功，秦所由取威於六国也。姜，齐姓也。止，礼也。齐，伯夷之後。伯夷为秩宗，典天地人鬼之礼也。」既仁得其信然兮，昂天路而同轨。东艹虐而歼仁兮，王合位三五；刘德曰：「人道既然，仰视天道，又同法也。」师古曰：「仁得，谓求仁而得仁。昂读曰仰。」应劭曰：「东艹，纣也。歼，尽也。王，武王也。欲合五位三所，即国语岁日月星辰之所在也。」师古曰：「艹，古邻字也。仁即三仁也。国语称泠州鸠对景王曰：『昔武王伐殷，岁在鹑火，月在天驷，日在析木之津，辰在斗杓，星在天鼋。星与日辰之位皆在北维，颛顼之所建也，我姬氏出自天鼋。又析木者，有建星及牵牛焉，则我皇妣大姜之姓。伯陵之後，逢公之所凭神也。岁之所在，则我有周之分野也。月之所在，辰为农祥也，我太祖后稷之所经纬也。王欲合是五位三所而用之。』五位，谓岁日月辰星也。三所，谓逢公所凭神，周分野所在，后稷所经纬也。」戎女烈而丧孝兮，伯徂归於龙虎：孟康曰；「伯，晋文公也。岁在卯出，历十九年，过一周，岁在酉入；卯为龙，酉为虎也。」师古曰：「戎女，骊戎之女，谓骊姬也。烈，酷也。孝谓太子申生也。伯读曰霸，言文公霸诸侯也。徂，往也。言以龙往出，以（兽）〔虎〕归入也。」发还师以成性兮，重醉行而自耦。师古曰：「发，武王名也。性，命也。武王初观兵於孟津，八百诸侯不期而会，皆曰纣可伐矣。武王曰：『尔未知天性。』还师二年，纣杀比干，囚箕子，武王乃伐克之，於是成天命也。重谓重耳，晋文公名也。耦，合也。文公初出奔至齐，齐桓公妻之，有马二十乘。文公欲安之，齐姜乃与子犯谋，醉而遣之。後遂反国，与时会也。」震鳞k于夏庭兮，匝三正而灭（周）〔姬〕；应劭曰：「易震为龙，鳞虫之长也。k，沫也。」师古曰：「谓褒姒也，解在五行志。三正，历夏、殷、周也。k音丑之反。正音之盈反。」巽羽化于宣宫兮，弥五辟而成灾。应劭曰：「易巽为鸡，羽虫也。宣帝时，未央宫路C厩中雌鸡化为雄，元后统政之祥也。至平帝，历五世而王莽篡位。」道悠长而世短兮，岗つ而不周，刘德曰：「福远也。周，至也。冥默，玄深不可通至也。」胥仍物而鬼诹兮，乃穷宙而达幽。应劭曰：「胥，须也。仍，因也。诹，谋也。易曰：『人谋鬼谋，百姓与能。』往古来今曰宙。圣人须因卜筮，然後谋鬼神，极古今，通幽微也。」妫巢姜於孺筮兮，旦算祀于挈龟。应劭曰：「妫，陈姓也。巢，居也。姜，齐姓也。孺，少也。陈完少时，其父厉公使周史卜，得居有齐国之卦也。」李奇曰：「算，数也。祀，年也。周公卜居洛，得世三十，年七百也。」师古曰；「挈，刻也。诗大雅绵绵之篇曰『爰挈我龟』，言刻开之，灼而卜之。挈音口计反。」宣、曹兴败於下梦兮，鲁、卫名谥於铭谣。应劭曰：「周宣王牧人梦众鱼与碇祥，而中兴。曹伯阳国人梦众君子立于社宫，谋亡曹，而曹亡也。」孟康曰：「鲁文成之世，童谣言『稠父丧劳，宋父以骄』。後昭公名稠，遂死於野井。定公名宋，即位而骄。卫灵公掘地得石椁，其铭曰『灵公』，遂以为谥。」妣聆呱而刻石兮，许相理而鞠条。应劭曰：「妣，叔向之母也。石，叔向之子也。听其　声刻，知其後必灭羊舌氏。许负相周亚夫，从理入口，当饿死。鞠，穷也。条，亚夫所封也。」师古曰：「鞠，告也。」道混成而自然兮，术同原而分流。师古曰：「大道混壹，归於自然，人之所趋虽有流别，本则同耳。」神先心以定命兮，命随行以消息。师古曰：「言神明之道，虽在人心之前已定命矣，然亦随其所行，以致祸福。」斡流迁其不济兮，故遭罹而赢缩。师古曰：「斡，转也。言人之生，各有遭遇，不能必济，免於困厄，各随其所逢以致赢亏也。」三栾同於一体兮，虽移盈然不忒。孟康曰：「晋大夫栾书，书子s，s子盈。书贤而覆s，s恶而害盈也。」师古曰：「栾书，栾武子也。s，栾桓子也。盈，栾怀子也。春秋左氏传称秦伯问於士鞅曰：『晋大夫其谁先亡？』对曰：『其栾氏乎！栾s汰虐以甚，犹可以免。其在盈乎！武子之德在人，如周人之思邵公，爱其甘棠，况其子乎？栾s死，盈之善未能及人。武子所施没矣，s之恶实彰，将於是乎在。』其後至襄公二十一年，终为范宣子所逐，而出奔楚，自楚适齐。二十三年，自齐入于晋，晋人遂灭栾氏也。」洞参差其纷错兮，斯众兆之所惑。师古曰：「众兆，兆庶也。」周、贾汤而贡愤兮，齐死生与　福，孟康曰：「庄周、贾谊也。贡，惑也。愤，乱也。放汤惑乱死生祸福之正也。」抗爽言以矫情兮，信畏牺而忌服。孟康曰：「庄周不欲为牺牛，贾谊恶忌服鸟也。」师古曰：「抗，举也。爽，差也。谓二人虽举言齐死生，壹祸福，而心实不然，是差谬也。」所贵圣人之至论兮，顺天性而断谊。师古曰：「断谊，谓以谊断之。断音丁唤反。」物有欲而不居兮，亦有恶而不避，师古曰：「言富贵人之所欲，不以其道则君子不居；死亡人之所恶，处得其节则君子不避也。」守孔约而不贰兮，乃德而无累。师古曰：「孔，甚也。，轻也。言守其甚约，执心不贰，举德至轻，无所累惑，斯为可矣。诗大雅A人之篇曰：『德如毛，人鲜克举之。』音弋九反，又音犹。」三仁殊而一致兮，夷、惠舛而齐声。师古曰：「三仁，纣贤臣也。论语称『微子去之，箕子为之奴，比干谏而死』。孔子曰：『殷有三仁焉。』夷，伯夷也。惠，柳下惠也。论语又称『逸人伯夷、叔齐、虞仲、夷逸、朱张、柳下惠、少连』。赋言微子、箕子、比干所行各异，而并称仁。伯夷不义武王伐殷，至于不食周粟而死。柳下惠三黜不去，恋父母之邦。志执乖舛，俱有令名。」木偃息以蕃魏兮，申重茧以存荆。师古曰：「木，段干木也。客居魏，魏文侯敬而礼之，过其闾未尝不轼也。秦欲伐魏，或谏曰：『魏君贤者是礼，国人称（人）〔仁〕，未可图也。』秦遂止兵。申谓申包胥。荆即楚也。茧，足下伤起如茧也。楚昭王时，吴师入郢，昭王出奔。申包胥如秦乞师，逾越险阻，曾茧重胝，立於秦庭，号哭七日。秦哀公出师救楚，而败吴师。昭王反国，将赏包胥。包胥辞曰：『吾所以重茧为君耳，非为身也。』逃不受赏。」纪焚躬以卫上兮，皓颐志而弗营。师古曰：「纪，纪信也，脱汉王於难而为项羽所烧。皓，四皓也，处商洛深山，高祖求之不得，自养其志，无所营屈。」侯屮木之区别兮，苟能实而必荣。要没世而不朽兮，乃先民之所程。应劭曰：「侯，维也。」张晏曰：「苟能有仁义之道，必有荣名也。」师古曰：「侯，发语辞也。尔雅曰：『伊、惟，侯也。』程，正也。言人之操行，所尚不同，立德立言，期于不朽，亦犹兰蕙松栝，各有本性，馨烈材干，并擅贞芳。此乃古昔贤人以为正道也。论语称子夏曰『君子之道，譬诸草木，区以别矣』，故赋引之。」观天罔之覆兮，实谌而相顺，应劭曰：「，辅也。谌，诚也。相，助也。」师古曰：「尚书大诰曰：『天谌辞。』诗大雅荡之篇曰：『天生A人，其命匪谌。』易上系辞曰：『天之所助者，顺也。』赋言天道惟诚是辅，唯顺是助，故引以为辞也。读与匪同。谌音上林反。」谟先圣之大繇兮，亦艹德而助信。刘德曰：「艹，近也。」师古曰：「谟，谋也。繇，道也。艹，古邻字。诗小雅巧言之篇曰：『秩秩大繇，圣人谟之。』论语称孔子曰：『德不孤，必有邻。』易上系辞曰：『人之所助者信也。』赋言若能谋圣人之大道，有德者必为同志所依，履信者必获他人之助。谟音摹，又音莫。」虞韶美而仪凤兮，孔忘味於千载。师古曰：「韶，舜乐名也。虞书舜典曰：『箫韶九成，凤皇来仪。』论语云。『孔子在齐闻韶，三月不知肉味。』赋言孔子去舜千岁也。」素文信而底麟兮，汉宾祚于异代。应劭曰：「底，致也。孔子作春秋素王之文，有视明礼修之信，而致麟。汉封其後为褒成，又绍嘉公系殷後，为二代之客。」精通灵而感物兮，神动气而入微。养游睇而　号兮，李虎发而石开。师古曰：「养，养由基也，楚之善射者。游睇，流眄也。楚王使由基射猿，操弓而眄之，猿抱木而号，知其必见中也。李，李广也，夜遇石，以为猛兽而射之，中石没羽也。」非精诚其焉通兮，苟无实其孰信！师古曰：「信，合韵音新。」操末技犹必然兮，矧湛躬於道真！师古曰：「矧，况也。湛读曰眈。躬，亲也。射者微技，犹能精诚感於猿石，况立身种德，亲眈大道而不倦者乎！登孔、颢而上下兮，纬群龙之所经，应劭曰：「颢，太颢也。孔，孔子也。群龙喻群圣也。自伏羲下讫孔子，终始天道备矣。」孟康曰：「孔，甚也。颢，大也。圣人作经，贤者纬之也。」师古曰：「应说孔、颢，是也。孟说经纬，是也。颢音胡老反。」朝贞观而夕化兮，犹喧己而遗形，应劭曰：「贞，正也。观，见也。喧，忘也。易曰：『天地之道，贞观者也。』」张晏曰：「言朝观大道而夕死可也。」师古曰：「形己尚可遗忘，况外物者哉？谊音许元反，又音许远反。」若胤彭而偕老兮，诉来哲以通情。师古曰：「彭，彭祖也。老，老　也。言有继续彭祖之志，升蹑老　之迹者，则可与言至道而通情也。」乱曰：天造屮昧，立性命兮，应劭曰：「天道始造万物，草创於冥昧之中，皆立其性命也。」师古曰：「易屯卦彖辞曰『天造草昧』，故赋引之。」复心弘道，惟贤圣兮。应劭曰：「易曰：『复其见天地之心乎！』论语曰：『人能弘道。』」师古曰：「复音扶目反。」浑元运物，流不处兮，师古曰：「浑元，天地之气也。处，止也。浑音胡昆反。」保身遗名，民之表兮。舍生取谊，亦道用兮，应劭曰：「孟子曰：『生，我所欲也；义，我所欲也。二者不可得兼，舍生而取义也。』」师古曰：「舍，置也。」忧伤夭物，忝莫痛兮！晋灼曰：「忝，没也，言死莫痛於是也。」师古曰：「此说非也。忝，辱也。言不达性命，自取忧伤，为物所夭，既辱且痛，莫过於是。」昊尔太素，曷渝色兮？服虔曰：「守死善道，不染流俗，是为浩尔太素，何有变渝者哉？」师古曰：「渝音逾。」尚粤其几，沦神域兮！应劭曰：「尚，上也，粤，於也。易曰：『知几，其神乎！』沦，入也。」师古曰：「尚，庶几也，愿也。」永平中为郎，典校秘书，专笃志於博学，以著述为业。或讥以无功，又感东方朔、扬雄自谕以不遭苏、张、范、蔡之时，曾不折之以正道，明君子之所守，故聊复应焉。其辞曰：
　
宾戏主人曰：「盖闻圣人有壹定之论，列士有不易之分，亦云名而已矣。如淳曰：「唯贵得名也。」故太上有立德，其次有立功。夫德不得後身而特盛，功不得背时而独章，是以圣　之治，栖栖皇皇，师古曰：「不安之意也。」孔席不阝，墨突不黔。师古曰：「孔，孔子；墨，墨翟也。突，灶突也。黔，黑也。言志在明道，不暇安居。」由此言之，取舍者昔人之上务，著作者前列之余事耳。刘德曰：「取者，施行道德；舍者，守静无为也。」今吾子幸游帝王之世，躬带冕之服，师古曰：「带，大带也。冕，冠也。」浮英华，湛道德，师古曰：「湛读曰沈。英华，谓名誉也。言外则有美名善誉，内则履道崇德也。」龙虎之文，旧矣。孟康曰：「，被也。易曰『大人虎变，其文炳也』，言文章之盛久也。」晋灼曰：「，视也。言目厌见其文久矣。」师古曰：「寻其下句，孟说是也。音莫限反。」卒不能摅首尾，奋翼鳞，振拔赐浚跨腾风云，师古曰：「摅，申也。矗停水也。涂，泥也。以龙为喻也。匆粢还史矗又音乌。」使见之者景骇，闻之者向震。师古曰：「向读曰响。见景则骇，闻向则震。合韵音之人反。」徒乐枕经籍书，纡体衡门，师古曰：「纡，屈也。衡门，横一木於门上。」上无所蒂，下无所根。独摅意宇宙之外，锐思於豪芒之内，潜神默记，恒以年岁。如淳曰：「　音　竟之　。」师古曰：「宇宙之外，言宏广也。豪芒之内，喻纤微也。　音工赠反。」然而器不贾於当己，用不效於一世，刘德曰：「贾，雠也。」师古曰：「当己，谓及己身尚在，犹言当年也。贾音古，又音工暇反。雠音上究反。」虽驰辩如涛波，ぴ迦绱夯，师古曰：「大波曰涛。ぃ布也。藻，文辞也。」犹无益於殿最。师古曰：「殿音丁见反。」意者，且运朝夕之策，定合会之计，使存有显号，亡有界@活不亦优？」主人尔而　曰：师古曰：「，古攸字也。攸，　貌也。」「若宾之言，斯所谓见势利之华，暗道德之实，守奥之荧烛，未昂天庭而睹白日也。应劭曰：「尔雅，东南隅谓之，西南隅谓之奥。」师古曰：「、奥，室中之二隅也。荧烛，荧荧小光之烛也。昂读曰仰。音乌了反，其字从穴夭声也。」曩者王涂芜秽，周失其御，侯伯方轨，战国横骛，於是七雄阚，分裂诸夏，应劭曰：「七雄，秦及六国也。」师古曰：「音呼交反。阚音呼敢反。」龙战而虎争。游说之徒，风^电激，并起而救之，师古曰：「^读与扬同。」其余Y飞景附，煜其间者，盖不可胜载。师古曰：「Y，疾风也。煜，光貌也。煜音于及反。音下甲反。煜又音育。」当此之时，搦朽摩钝，`刀皆能壹断，师古曰：「搦，按也，音女角反。断音丁焕反。」是故鲁连飞一矢而蹶千金，虞卿以顾眄而捐相印也。应劭曰：「鲁连，齐人也。齐围燕，燕将保於聊城。鲁连系帛书於矢射与之，为陈利害。燕将得之，泣而自杀。讥切魏新垣衍，使不尊秦为帝。秦时围邯郸，为却五十里，赵遂以安。赵王以千金为鲁连寿，不受。魏齐为秦所购，迫急走赵，赵相虞卿与齐有故，然愍其穷，於是解相印，间行与奔魏公子无忌也。」李奇曰：「蹶，蹋也，距也。」师古曰：「蹶音厥，又音其月反。」夫啾发投曲，感耳之声，合之律度，淫糸而不可听者，非韶、夏之乐也；李奇曰：「糸，不正之音也。」师古曰：「啾发，啾啾小声而发也。投曲，趣合屈曲也。感耳。动应众庶之耳也。然而不合律度，君子所不听也。淫糸，非正之声也，不谓糸黾之鸣也。啾音子由反。」因势合变，偶时之会，风移俗易，乖忤而不可通者，非君子之法也。师古曰：「虽偶当时之会，而不可以移风易俗。」及至从人合之，衡人散之，师古曰：「从音子庸反。」亡命漂说，羁旅骋辞，师古曰：「漂，浮也，音匹遥反。」商鞅挟三术以钻孝公，李斯奋时务而要始皇，应劭曰：「王、霸、富国强兵，为三术也。」师古曰：「王一也，霸二也，富国强兵三也。」彼皆蹑风云之会，履颠沛之势，师古曰：「颠沛，僵仆也。」据徼乘邪以求一日之富贵，师古曰：「徼，要也。据可以要迎之时也。徼音工尧反。徼字或作激。激，发也。」朝为荣华，夕而焦瘁，师古曰：「焦音在消反。瘁与悴同。」福不盈　，　（益）〔溢〕於世，李奇曰：「当富贵之间，视不满目，故言不盈　也。」凶人且以自悔，况吉士而是赖！师古曰：「赖，利也。」且功不可以虚成，名不可以伪立，韩设辩以徼君，吕行诈以贾国。师古曰：「贾，市贾也，音古。」说难既酋，其身乃囚；秦货既贵，厥宗亦隧。应劭曰：「酋音酋豪之酋。酋，雄也。说难，韩非书篇名也。吕不韦效千金於秦，立子楚为王，封十万户侯，以阴事自杀也。」师古曰：「吕不韦初见子楚在赵，而云『此奇货可居』，故班氏谓子楚为秦货耳。安说效千金乎？应说失之矣。」是故仲尼抗浮云之志，孟轲养浩然之气，张晏曰：「孔子云『不义而富且贵，於我如浮云。』孟子曰：『我善养吾浩然之气，而无害，则塞乎天地之间也。』」师古曰：「浩然，纯壹之气也。」彼岂乐为迂阔哉？道不可以贰也。师古曰：「迂，远也，音于。」方今大汉洒埽群秽，夷险芟荒，师古曰：「洒音所蟹反，汛也。汛音信。」廓帝，恢皇纲，基隆於羲、农，规广於黄、唐；其君天下也，炎之如日，威之如神，函之如海，养之如春。师古曰：「函，容也，读与含同。」是以六合之内，莫不同原共流，沐浴玄德，师古曰：「原，水泉之本也。流者，其末流也。」禀昂太和，枝附叶著，师古曰：「昂读曰仰。著音直略反。」譬犹屮木之殖山林，鸟鱼之毓川泽，师古曰：「殖，生也，长也。毓与育同。」得气者蕃滋，失时者苓落，师古曰：「苓与零同。」参天而施化，岂云人事之厚薄哉？师古曰：「，古地字。」今子处皇世而论战国，耀所闻而疑所觌，师古曰：「觌，见也，音徒历反。」欲从旄敦而度高泰山，怀八滥而测深重渊，亦未至也。」应劭曰：「尔雅，前高曰旄丘，如覆敦者敦丘，侧出曰八泉，正出曰滥泉。」师古曰：「敦音丁回反。度音徒各反。八音轨。」宾曰：「若夫鞅、斯之伦，衰周之凶人，既闻命矣。敢问上古之士，处身行道，辅世成名，可述於後者，默而已？
主人曰：「何为其然也！昔咎繇谟虞，箕子访周，师古曰：「访亦谋。」言通帝王，谋合圣神；殷说梦发於傅岩，周望兆动於渭滨，师古曰：「说，傅说也。解已在前。望谓太公望，即吕尚也。钓於渭水，文王将出猎，卜之，曰：『所得非龙非螭、非豹非罴，乃帝王之辅。』果遇吕尚於渭阳，与语大悦，曰：『吾太公望子久矣。』故号曰太公望。」齐甯激声於康衢，汉良受书於邳沂，郑氏曰：「五达曰康，四达曰衢。」晋灼曰：「沂，崖也。下邳水之崖也。」师古曰：「齐甯，甯戚也。声激，谓叩角所歌也。沂音牛斤反。」皆　命而神交，匪词言之所信，师古曰：「信合韵音新。」故能建必然之策，展无穷之勋也。近者陆子优繇，新语以兴；郑氏曰：「优繇，不仕也。」师古曰：「繇读与由同。」董生下帷，发藻儒林；刘向司籍，辩章旧闻；扬雄覃思，法言、大玄：师古曰：「覃，大也，深也。」皆及勹君之门闱，究先圣之诎拢应劭曰：「宫中门谓之闱，宫中巷谓之凇！故古曰：「谝艨啾痉础！蛊沛短术艺之场，休息篇籍之囿，以全其质而发其文，用纳圣听，列炳於後人，斯非其亚与！师古曰：「亚，次也。与读曰欤。」若乃夷抗行於首阳，惠降志於辱仕，师古曰：「夷，伯夷也。惠，柳下惠也。辱仕谓为士师三黜也。」颜耽乐於箪瓢，孔终篇於西狩，师古曰：「谓作春秋止於获麟也。狩合韵音守。」声盈塞於天渊，真吾徒之师表也。且吾闻之：壹阴壹阳，天之方；师古曰：「，古地字。」乃文乃质，王道之纲；有同有异，圣　之常。故曰：慎修所志，守尔天符，委命共己，味道之腴，师古曰：「共读曰恭。腴，肥也。」神之听之，名其舍诸！师古曰：「舍，废也。诸，之也。言修志委命，则明神听之，佑以福禄，自然有名，永不废也。」宾又不闻和氏之璧韫於荆石，师古曰：「和，古和字也。韫亦臧也，音於粉反。」随侯之珠藏於　蛤？师古曰：「　即蚌字也，音平项反。蛤音工合反。」历世莫 
，不知其将含景耀，吐英精，旷千载而流夜光也。应龙潜於潢污，鱼鼋r之，师古曰：「应龙，龙有翼者。潢污，停水也。r谓侮狎之也。潢音黄。污音乌。」不睹其能奋灵德，合风云，超忽荒，而M颢苍也。师古曰：「M，以足据持也。颢，颢天也。元气颢污，故曰颢天。其色苍苍，故曰苍天。M音戟。」故夫泥蟠而天飞者，应龙之神也；先贱而後贵者，和、随之珍也；勹暗而久章者，君子之真也。师古曰：「时暗，有时而暗也。」若乃牙、旷清耳於管弦，离娄眇目於豪分；师古曰：「牙，伯牙也。旷，师旷也。离娄，明目者也。眇，细视也。」逢蒙绝技於弧矢，班输榷巧於斧斤；师古曰：「逢蒙，古善射者也。班输即鲁公输班也。一说，班，鲁班也，与公输氏为二人也，皆有巧艺也。古乐府云：『谁能为此器。公输与鲁班。』榷，专也，一曰竞也。榷音角。」良乐轶能於相驭，乌获抗力於千钧；师古曰：「良，王良也。乐，伯乐也。轶与逸同。相，相马也。驭，善驭也。乌获，壮士也。」和、鹊发精於针石，研、桑心计於无垠。孟康曰：「研，古之善计也。桑，桑弘羊也。」师古曰：「和，秦医和也。鹊，扁鹊也。研，计研也，一号计倪，亦曰计然。垠，　也。」仆亦不任厕技於彼列，故密尔自娱於斯文。」师古曰：「密，静也，安也。」
固以为唐虞三代，诗书所及，世有典籍，故虽尧舜之盛，必有典谟之篇，然後扬名於後世，冠德於百王，师古曰：「德为百王之上也。」故曰「巍巍乎其有成功，焕乎其有文章也！」师古曰：「此篇论语载孔子美尧舜之言也。」汉绍尧运，以建帝业，至於六世，史臣乃追述功德，私作本纪，师古曰：「谓武帝时司马迁作史记。」编於百王之末，厕於秦、项之列。太初以後，阙而不录，故探e前记，缀辑所闻，师古曰：「e与撰同。辑与集同。」以述汉书，起元高祖，终于孝平王莽之诛，十有二世，二百三十年，综其行事，旁贯五经，上下洽通，师古曰：「固所撰诸表序及志，经典之义在於是也。」为春秋考纪、表、志、传，凡百篇。师古曰：「春秋考纪，谓帝纪也。而俗之学者不详此文，乃云汉书一名春秋考纪，盖失之矣。」其叙曰：师古曰：「自『皇矣汉祖』以下诸叙，皆班固自论撰汉书意，此亦依放史记之叙目耳。史迁则云为某事作某本纪、某列传。班固谦，不言（然）〔作〕而改言述，盖避作者之谓圣，而取述者之谓明也。但後之学者不晓此为汉书叙目，见有述字，因谓此文追述汉书之事，乃呼为『汉书述』，失之远矣。挚虞尚有此惑，其余曷足怪乎！皇矣汉祖，纂尧之绪，实天生德，聪明神武。秦人不纲，罔漏于楚，师古曰：「言秦失纲维，故高祖因时而起。罔漏于楚，谓项羽虽有害虐之心，终免於患也。一说，楚王陈涉初起，後又破灭也。」爰兹发迹，断蛇奋旅。神母告符，朱旗乃举，粤蹈秦郊，婴来稽首。革命创制，三章是纪，应天顺民，五星同晷。师古曰：「晷，景也。」项氏畔换，黜我巴、汉，孟康曰：「畔，反也。换，易也。不用义帝要，换易与高祖汉中也。」师古曰：「此说非也。畔换，强恣之貌，犹言跋扈也。诗大雅皇矣篇曰『无然畔换』。」西土宅心，战士愤怨。刘德曰：「宅，居也。西方人皆居心於高祖，犹系心也。书曰『惟众宅心』。」晋灼曰：「西土，关西也。高祖入关，约法三章，秦民大悦，皆宅心高祖。」乘衅而运，席卷三秦，割据河山，保此怀民。师古曰：「保，安也。怀民，怀德之人也。」股肱萧、曹，社稷是经，爪牙信、布，腹心良、平，龚行天罚，赫赫明明。述高纪第一。孝惠短世，高后称制，罔顾天显，吕宗以败。刘德曰：「罔，无也。顾，念也。显，明也。言吕氏无念天之明道者，徒念王诸吕，以至於败亡。」述惠纪第二，高后纪第三。太宗穆穆，允恭玄默，化民以躬，帅下以德。农不供贡，罪不收孥，张晏曰：「除民田租之税，是不供贡也。」宫不新馆，陵不崇墓。师古曰：「墓，合韵音谟。」我德如风，民应如屮，师古曰：「论语称孔子曰：『君子之德风，小人之德屮也。』故引以为辞。」国富刑清，登我汉道。师古曰：「登，成也。」述文纪第四。孝景莅政，诸侯方命，孟康曰：「尚书云『方命圮族』，言鲧之恶，坏其族类。吴楚七国亦然。」克伐七国，王室以定。匪怠匪荒，务在农桑，著于甲令，民用宁康。师古曰：「甲令，即景纪令甲也。」述景纪第五。世宗晔晔，思弘祖业，师古曰：「晔晔，盛貌也。」畴咨熙载，髦俊并作。师古曰：「畴，谁也。咨，谋也。熙，兴也。载，事也。谋於众贤，谁（能）〔可〕任用，故能兴其事业也。作，起也。」厥作伊何？百蛮是攘，师古曰：「攘，却也。」恢我疆宇，外博四荒。师古曰：「恢，广也。博，大也。」武功既抗，亦迪斯文，刘德曰：「迪，进也。」宪章六学，统壹圣真。封禅郊祀，登秩百神；协律改正，飨兹永年。张晏曰：「改正谓从建寅之月也。」述武纪第六。孝昭幼冲，冢宰惟忠。燕、盖p张，实睿实聪，如淳曰：「p音c。」应劭曰：「p张，诳也。」罪人斯得，邦家和同。述昭纪第七。中宗明明，夤用刑名，邓展曰：「夤，敬也。」时举傅纳，听断惟精。李奇曰：「时，是也。於是时也，选用贤者。」师古曰：「傅读曰敷。虞书舜典曰『敷纳以言』。敷，陈也，谓有陈言者则纳而用之。」柔远能迩，硪威灵，师古曰：「虞书舜典曰『柔远能迩』。柔，安也。能，善也。故引之云。恚炽也，音充善反。」龙荒幕朔，莫不来庭。孟康曰：「谓白龙堆荒服沙幕也。」师古曰：「龙，匈奴祭天龙城，非谓白龙堆也。朔，北方也。」丕显祖烈，尚於有成。师古曰：「丕，大也。烈，业也。」述宣纪第八。孝元翼翼，高明柔克，师古曰：「翼翼，敬也。尚书洪范云『高明柔克』，谓人虽有高明之度，而当执柔，乃能成德也。叙言元帝有柔克之姿也。」宾礼故老，优繇亮直。师古曰：「故老谓贡禹、薛广德也。优繇谓宽容也。亮直谓朱云也。繇读与由同。」外割禁囿，内损御服，离宫不卫，山陵不邑。张晏曰：「不徙民著县也。」阉尹之　，秽我明德。如淳曰：「任弘恭、石显使为政，以病其治也。」师古曰：「谓宦人为阉者，言其精气奄闭不泄也，一曰（王）〔主〕奄闭门者。尹，正也。　与疵同。」述元纪第九。孝成煌煌，临朝有光，威仪之盛，如圭如璋。阢琼д裕朝政在王，师古曰：「赵谓赵皇后及昭仪也。王谓外家王凤、王音等。」炎炎燎火，亦允不阳。张晏曰：「天子盛威，若燎火之阳，今委政王氏，不炎炽矣。」师古曰：「允，信也。」述成纪第十。孝哀彬彬，克　威神，师古曰：「彬彬，文质备也。言哀帝忿孝成之时权在臣下，故自　持其威神也。　，执取也，其字从手。」雕落洪支，底鼎臣。服虔曰：「雕落洪支，废退王氏也。底，致也。周礼有屋诛，诛大臣於屋下，不露也。易曰『鼎折足，其形渥，凶』，谓诛朱博、王嘉之属也。」晋灼曰：「，刑也。」师古曰：「者，厚刑，谓重诛也，音握。服言屋下，失其义也。」婉娈董公，惟亮天功，大过之困，实桡实凶。应劭曰：「以董贤为三公，乃欲共成天功也。易大过卦『栋桡，凶』，言以小材而为栋梁，不堪其任，至於折桡而凶也。」师古曰：「婉娈，美貌。亮，助也。尚书舜典曰『夤亮天功』，故引之也。桡，曲也，音女教反。」述哀纪第十一。孝平不造，新都作宰，不周不伊，丧我四海。师古曰：「造，成也。遭家业不成。周颂曰『闵予小子，遭家不造』，故引之也。言其自号（宁）〔宰〕衡，而无周公、伊尹之忠也。」述平纪第十二。汉初受命，诸侯并政，制自项氏，十有八姓。述异姓诸侯王表第一。
太祖元勋，启立辅臣，支庶藩屏，侯王并尊。述诸侯王表第二。
侯王之祉，祚及宗子，公族蕃滋，支叶硕茂。师古曰：「茂，合韵音莫口反。」述王子侯表第三。受命之初，赞功剖符，奕世弘业，爵土乃昭。师古曰：「赞功，佐命之功也。奕，大也。」述高惠高后孝文功臣侯表第四。景征吴楚，武兴师旅，後昆承平，亦有绍土。师古曰：「言景、武之时以军功，故封侯者多，昭、宣以後虽承平，尚有以勋获爵土者。」述景武昭宣元成哀功臣侯表第五。亡德不报，爰存二代，应劭曰：「二代，二王後也。」师古曰：「二代，谓殷、周也。言德泽深远，故至汉朝其子孙又受茅土，以奉祭祀。」宰相外戚，昭韪见戒。张晏曰：「韪，是也。明其是者，戒其非也。」述外戚恩泽侯表第六。汉迪於秦，有革有因，刘德曰：「迪，至也。」c举僚职，并列其人。晋灼曰：「c音　c之c。」师古曰：「c角才户反，谓大略也。」述百官公卿表第七。篇章博举，通于上下，略差名号，九品之叙。述古今人表第八。
　
元元本本，数始於一，张晏曰：「数之元本，起於初九之一也。」产气黄锺，造计秒忽。刘德曰：「秒，禾芒也。忽，蜘蛛网细者也。」师古曰：「秒音眇，其字从禾。」八音七始，五声六律，刘德曰：「七始，天地四方人之始也。」师古曰：「解在礼乐志。」度量权衡，历算出。师古曰：「，古攸字也。攸，所也。」官失学微，六家分乖，刘德曰：「六家，谓黄帝、颛顼、夏、殷、周、鲁历也。」壹彼壹此，庶研其几。述律历志第一。上天下泽，春雷奋作，刘德曰：「兑下乾上履，坤下震上豫。履，礼也。豫，乐也。取易象制礼作乐。」师古曰：「易象曰『上天下泽履，雷出地奋豫』，故具引其文。」先王观象，爰制礼乐。厥後崩坏，郑卫荒淫，风流民化，湎湎纷纷。师古曰：「言上风既流，下人则化也。湎湎，流移也。纷纷，杂乱也。湎音莫践反。」略存大纲，以统旧文。述礼乐志第二。雷电皆至，天威震耀，五刑之作，是则是效，刘德曰：「震下离上，噬嗑，利用狱。雷电，取象天威也。」师古曰：「易象辞曰『雷电，噬嗑，先王以明罚敕法』，故引之。」威实辅德，刑亦助教。季世不详，背本争末，师古曰：「不详谓不尽用刑之理也。周书吕刑曰『告尔详刑』。」吴、孙狙诈，申、商酷烈。师古曰：「狙音千豫反。」汉章九法，太宗改作，张晏曰：「改，除肉刑也。」轻重之差，世有定籍。述刑法志第三。厥初生民，食货惟先。割制庐井，定尔土田，什一供贡，下富上尊。商以足用，茂迁有无，货自龟贝，至此五铢。扬榷古今，监世盈虚。师古曰：「扬，举也。榷，引也。扬榷者，举而引之，陈其趣也。榷音居学反。」述食货志第四。昔在上圣，昭事百神，类帝宗，望秩山川，明德惟馨，永世丰年。季末淫祀，营信巫史，邓展曰：「营，惑也。」大夫胪岱，侯伯僭，郑氏曰：「胪岱，季氏旅於太山是也。」应劭曰：「僭，秦文公造（四）〔西〕祭天是也。」师古曰：「旅，陈也。胪亦陈也。胪旅声相近，其义一耳。」放诞之徒，缘间而起。师古曰：「谓方士言神仙之术也。」瞻前顾後，正其终始。述郊祀志第五。炫炫上天，县象著明，师古曰：「炫炫，光耀之貌，音胡眄反。县，古悬字。」日月周辉，星辰垂精。百官立法，宫室混成，张晏曰：「星辰有宫室百官，各应其象以见咎徵也。」降应王政，景以烛形。张晏曰：「王政失於此，星辰变於彼，犹景之象形。」三季之後，厥事放纷，师古曰：「三季，三代之末也。放，失也。纷，乱也。」举其占应，览故考新。述天文志第六。河图命庖，洛书赐禹，八卦成列，九畴叙。李奇曰：「河图即八卦也。洛书即洪范九畴也。」师古曰：「庖，庖牺也。，古攸字。」世代宝，光演文武，春秋之占，咎徵是举。告往知来，王事之表。述五行志第七。坤作势，高下九则，张晏曰：「易曰『地势坤』。」刘德曰：「九则，九州土田上中下九等也。」师古曰：「，古地字。易象曰：『地势坤，君子以厚德载物。』高下谓地形也。一曰，地之肥瘠。」自昔黄、唐，经略万国，（变）〔　〕定东西，疆理南北。师古曰：「（变）〔　〕和也。疆理谓立封疆而统理之。」三代损益，降及秦、汉，革　五等，制立郡县。晋灼曰：「　音　削之　。」师古曰：「音初限反。」略表山川，彰其剖判。述地理志第八。夏乘四载，百川是导。师古曰：「四载，解在沟洫志。」唯河为艰，灾及後代。商竭周移，秦决南涯，服虔曰：「河竭而商亡。移亦河移徙也。」如淳曰：「秦始皇本纪决河灌大梁，遂灭之，通为沟，入淮、泗。」自兹亻汉，北亡八支。服虔曰：「本有九河，今塞，余有一也。」文　枣野，武作瓠歌，服虔曰：「　音因。文帝塞河於酸枣也。」张晏曰：「河决瓠子，武帝亲临，悼功不成而作歌。」成有平年，後遂滂沱。刘德曰：「成帝治河已平，改元曰河平元年。」爰及沟渠，利我国家。述沟洫志第九。羲画卦，书契後作，师古曰：「读与伏同。」虞夏商周，孔纂其业，e书删诗，缀礼正乐，师古曰：「e与撰同。」彖系大易，因史立法。师古曰：「谓修春秋定帝王之文。」六学既登，遭世罔弘，师古曰：「罔，无也。无能弘大正道也。」群言纷乱，诸子相腾。师古曰：「腾，驰也。」秦人是灭，汉修其缺，刘向司籍，九流以别。应劭曰：「儒、道、阴阳、法、名、墨、从横、杂、农，凡九家。」爰著目录，略序洪烈。师古曰：「洪，大也。烈，业也。」述艺文志第十。上曼下暴，惟盗是伐，师古曰：「易上系辞云：『小人而乘君子之器，盗思夺之矣；上曼下暴，盗思伐之矣。』引此言者，谓秦胡亥之时。」胜、广掀穑梁、籍扇烈。师古曰：「飞火曰稀Ｉ龋炽也。烈，猛也。言陈胜初起而项羽（益）〔烈〕盛也。弦舯匾７础！购蘸昭籽祝遂焚咸阳，宰割诸夏，命立侯王，诛婴放怀，诈虐以亡。述陈胜项籍传第一。张、陈之交，迦绺缸樱携手 
秦，拊翼俱起。应劭曰：「 ，逃也。」师古曰：「 
，古遁字也。拊翼，以鸡为喻，言知将旦，则鼓击其翼而鸣也。」据国争权，还为豺虎，师古曰：「言反相吞噬也。」耳（谏）〔谋〕甘公，作汉藩辅。述张耳陈余传第二。三　之起，本根既朽，刘德曰：「诗云『包有三　』。尔雅曰『烈、　，余也』。谓木斫髡而复　生也。喻魏、齐、韩皆灭而复起，若髡木更生也。」师古曰：「　音五葛反。」枯杨生华，曷惟其旧！应劭曰：「易云『枯杨生华』，暂贵之意也。曷惟其旧，言不能久也。」师古曰：「枯杨生华，大过卦九五爻辞也。旧，合韵音臼。」横虽雄材，伏于海　，沐浴尸乡，北面奉首，旅人慕殉，义过黄鸟。刘德曰：「黄鸟之诗刺秦穆公要人从死，言今横不要而有从者，故曰过之。」述魏豹田儋韩信传第三。信惟饿隶，布实黥徒，越亦狗盗，芮尹江湖。张晏曰：「吴芮为番阳令，在江湖之间。尹，主也。」云起龙襄，化为侯王，师古曰：「襄，举也。」割有齐、楚，跨制淮、梁。张晏曰：「韩信前王齐，徙楚。英布王淮南，彭越王梁也。」绾自同干，镇我北疆，应劭曰：「干音捍。卢绾与高祖同里，楚名里门为干。」师古曰：「左氏传云『高其干闳』，旧通语耳，非专楚也。」德薄位尊，非胙惟殃。吴克忠信，胤嗣乃长。述韩彭英卢吴传第四。贾廑从旅，为镇淮、楚。张晏曰：「刘贾晚乃从军也。」晋灼曰：「廑，无几也。」师古曰：「二说皆非也。廑，古以为勤字。言贾从军，有勤劳也。」泽王琅邪，权激诸吕。濞之受吴，疆土逾矩，师古曰：「矩，法制也。」虽戒东南，终用齐斧。张晏曰：「齐斧，越斧也，以整齐天下也。」晋灼曰：「虽戒勿反而反，竟用此斧於吴也。」师古曰：「易云『丧其齐斧』，故引以为辞。」述荆燕吴传第五。太上四子：伯兮早夭，仲氏王代，逭于楚。师古曰：「诗卫风云『伯兮A兮』，f风又曰『仲氏任只』。此序方论高祖兄伯及仲，故引二句为之辞也。」戊实淫 
，平陆乃绍。师古曰：「楚王戊为薄太后服奸，削东海郡，遂与吴共反而诛。景帝更立平陆侯礼，续元王之後也。」其在于京，奕世宗正，师古曰：「正，合韵音征。」劬劳王室，用侯阳成。子政博学，三世成名，师古曰：「谓刘德、刘向、刘歆，俱有名闻。」述楚元王传第六。季氏之x，辱身毁节，信于上将，议臣震栗。张晏曰：「申意於上将。上将，樊哙也，欲以十万众横行匈奴中，布曰：『哙可斩也。』时议臣皆恐。」师古曰：「信读曰申。」栾公哭梁，田叔殉赵，见危授命，谊动明主。布历燕、齐，叔亦相鲁，民思其政，或金或社。李奇曰：「鲁人爱田叔，死，送之以金。齐贵栾布，为生立社。」述季布栾布田叔传第七。高祖八子，二帝六王。三赵不辜，淮厉自亡，燕灵绝嗣，齐悼特昌。掩有东土，自岱徂海，支庶分王，前後九子。六国诛毙，适齐亡祀。城阳、济北，後承我国。张晏曰：「济北王志，吴楚反後徙王川。元朔中，齐国绝，悼惠王後唯有城阳、川，武帝乃割临环悼惠王冢，以与川，令奉祀也。」师古曰：「适读曰嫡。」赳赳景王，匡汉社稷。师古曰：「赳赳，武貌，音纠。」述高五王传第八。猗与元勋，包汉举信，刘德曰：「包，取也。」师古曰：「包汉，谓劝高祖且王汉中也。举信，举韩信也。信合韵音新。」镇守关中，足食成军，营都立宫，定制修文。平阳玄默，继而弗革，师古曰：「革，改也。言曹参为相，守静无为，一遵萧何约束，不变改也。」民用作歌，化我淳德。汉之宗臣，是谓相国。述萧何曹参传第九。留侯袭秦，作汉腹心，刘德曰：「袭秦，椎始皇於博狼沙中。」图折武关，解厄鸿门。师古曰：「图折武关，谓从沛公入武关，说令为疑兵，又淡秦将以利，劝因其怠懈击之类也。」推齐销印，分略健⑿牛皇古曰：「酚肭同。越，彭越也。信亦韩信也。谓於垓下围项羽时也。信合韵音新。」招宾四老，惟宁嗣君。陈公扰攘，归汉乃安，师古曰：「攘音人养反。」毙范亡项，走狄擒韩，师古曰：「走狄谓解平城之围也。禽韩，伪游云梦也。」六奇既设，我罔艰难。师古曰：「罔，无也。」安国廷争，致仕杜门。绛侯矫矫，诛吕尊文。亚夫守节，吴楚有勋。述张陈王周传第十。舞阳鼓刀，滕公厩驺，师古曰：「鼓刀谓屠狗也。」颍阴商贩，曲周庸夫，攀龙附凤，并乘天衢。师古曰：「乘，登也。」述樊郦滕灌傅靳周传第十一。北平志古，司秦柱下，师古曰：「志，记也，谓多记古事也。司，主也。」定汉章程，律度之绪。建平质直，犯上干色；师古曰：「周昌先封建成侯，盖谓此也。平字当为成，传写误耳。」广阿之廑，食厥旧德。张晏曰：「任敖也。吏遇吕后不谨，敖击伤主吏也。」师古曰：「廑亦勤字也。易讼卦六三爻辞曰『食旧德』，食犹飨也。」故安执节，责通请错，蹇蹇帝臣，匪躬之故。师古曰：「易蹇卦六二爻辞曰『王臣蹇蹇，匪躬之故』。此言申屠嘉召责邓通，请诛朝错，皆不为己身，实有蹇蹇之节也。」述张周赵任申屠传第十二。食其监门，长揖汉王，画袭陈留，进收敖仓，塞隘杜津，王基以张。师古曰：「杜亦塞也。谓说令塞白马津。」贾作行人，百越来宾，从容风议，博我以文。李奇曰：「作新语也。」师古曰：「论语称颜回喟然叹曰『夫子博我以文』，谓以文章开博我也。此言陆贾尝之越也。从音千容反。风读曰讽。」敬繇役夫，迁京定都，师古曰：「繇读与由同。言刘敬由戍卒而来纳说。」内强关中，外和匈奴。叔孙奉常，与时抑扬，税介免胄，礼义是创。师古曰：「税，舍也。介，甲也。创，始造之也。创，合韵音初良反。」或或谋，观国之光。师古曰：「诗小雅小F之篇曰『或或谋』，言有智者，有谋者。易观卦六四爻辞曰『观国之光，利用宾于王』。故合而为言。」述郦陆朱娄叔孙传第十三。师古曰：「本传作朱、刘，终书其赐姓也。此言朱、娄，本其旧族耳。」淮南僭狂，二子受殃。安辩而邪，赐顽以荒，敢行称乱，窘世荐亡。师古曰：「窘，仍也。荐读曰荐。荐，再也。长迁死雍，其子安又自杀也。」述淮南衡山济北传第十四。蒯通壹说，三雄是败，覆郦骄韩，田横颠沛。被之拘系，乃成患害。师古曰：「言伍被初不从王反，王系其父母，乃进邪谋，终以遇害也。」充、躬罔极，交乱弘大。师古曰：「小雅青蝇之诗云『谗言罔极，交乱四国』。此叙言江充、息夫躬之恶，引以为辞也。」述蒯伍江息夫传第十五。万石温温，幼寤圣君，邓展曰：「尔雅『寤、逢，遇也』。」师古曰：「此说非也。言万石幼而恭谨，感寤高祖，以见识拔也。尔雅云『{，遇（之）也』，非谓寤也。诗小雅小宛之篇曰『温温恭人』。」宜尔子孙，夭夭伸伸，师古曰：「诗周南螽斯之篇曰『宜尔子孙振振兮』，论语称孔子『燕居，伸伸如也，夭夭如也』，谓和舒之貌。此言万石子孙既多，又皆和睦，故引以为辞也。夭音於骄反。」庆社于齐，不言动民。邓展曰：「庆为齐相，齐为立社也。」卫、直、周、张，淑慎其身。师古曰：「卫诗燕燕之篇曰『终温且惠，淑慎其身』。淑，善也。引此诗言以美四人也。」述万石卫直周张传第十六。孝文三王，代孝二梁，师古曰：「代孝王参及梁孝王武、梁怀王揖。」怀折亡嗣，孝乃尊光。师古曰：「折谓夭也。孝亦谓梁孝王也。」内为母弟，外捍吴楚，怙宠矜功，僭欲失所，思心既W，牛　告妖。师古曰：「W，僭W也，音莫候反。解在五行志。」帝庸亲亲，厥国五分，师古曰：「庸，用也。用亲亲之道，故分梁为五国，立孝王男五人为王。太子买为梁王，次子明为济川王，彭离为济东王，定为山阳王，不识为济阴王。」德不堪宠，四支不传。晋灼曰：「（子）〔支〕，父母之四支也。」师古曰：「此说非也。谓孝王支子四人封为王者皆绝於身，不传胤嗣，唯梁恭王买有後耳。其事具在本传。」述文三王传第十七。贾生矫矫，弱冠登朝。师古曰：「矫矫，高举之貌也，合韵音骄。」遭文睿圣，屡抗其疏，暴秦之戒，三代是据。建设藩屏，以强守圉，师古曰：「圉合韵音御。」吴楚合从，赖谊之虑。师古曰：「劝文帝大封梁、淮阳。梁卒距吴楚，不得令西也。从音子庸反。」述贾谊传第十八。子丝慷慨，激辞纳说，师古曰：「爰盎字丝。此加子者，子是嘉称，以偶句耳。」　辔正席，显陈成败。师古曰：「　，执取也。其字从手，亦或作 
。」错之琐材，智小谋大，师古曰：「易下系辞曰：『德薄而位尊，智小而谋大，力少而任重，鲜不及矣。』此叙言朝错所以及　。」　如发机，先寇受害。师古曰：「发机，言其速也。吴楚未败之前，错已诛死。」述爰盎朝错传第十九。释之典刑，国宪以平。冯公矫魏，增主之明。张晏曰：「矫辞以免魏尚也。」师古曰：「张说非也。矫，正也，正言其事。」长孺刚直，义形於色，下折淮南，上正元服。师古曰；「淮南王谋反，惮黯正直。武帝不冠不见黯。故云下折淮南，上正元服也。元，首也，故谓冠为元服。」庄之推贤，於兹为德。述张冯汲郑传第二十。荣如辱如，有机有枢，刘德曰：「易曰『枢机之发，荣辱之主也』。」张晏曰：「乍荣乍辱，如辞也。」自下摩上，惟德之隅。师古曰：「诗大雅抑之篇曰『抑抑威仪，惟德之隅』，言有廉隅也。此叙言贾山直词刺上，亦为方正也。一曰，隅谓得道德之一隅也。」赖依忠正，君子采诸。师古曰：「诸，之也。」述贾邹枚路传第二十一。魏其翩翩，好节慕声，师古曰：「翩翩，自喜之貌。」灌夫矜勇，武安骄盈，凶德相矗　败用成。师古曰：「次饺匆玻音式延反。」安国壮趾，王恢兵首，孟康曰：「易『壮于趾，征凶』。安国临当为丞相，堕车，蹇。後为将，多所伤失而忧死。此为不宜征行而有凶也。」师古曰：「『壮于趾』，大壮初九爻辞也。壮，伤也。趾，足也。直谓堕车蹇耳，不言不宜征行也。」彼若天命，此近人咎。师古曰：「彼，韩安国也。此，王恢也。壮趾，天命也。谋兵，人咎也。」述窦田灌韩传第二十二。景十三王，承文之庆。师古曰：「言景帝庸主耳，所以子皆得王者，由文帝之德庆流子孙也。庆合韵音卿。」鲁恭馆室，江都N轻；师古曰：「N谓轻狡也，音初教反。」赵敬险v，中山淫k；师古曰：「v，辩也，一曰佞也。k，酗酒也，音咏，合韵音荣。」长沙寂漠，广川亡声；胶东不亮，常山骄盈。师古曰：「亮，信也。闻淮南谋反，作战具守备，後辞及之，发病死，是为不信於汉朝。」四国绝祀，河间贤明，李奇曰：「临江哀王阏、临江闵王荣、胶西于王端、清河哀王乘皆无子，国除。」礼乐是修，为汉宗英。述景十三王传第二十三。李广恂恂，实获士心，控弦贯石，威动北邻，师古曰：「北邻谓匈奴也。」躬战七十，遂死于军。敢怨卫青，见讨去病。陵不引决，忝世灭姓。师古曰：「忝，辱也。」苏武信节，不x王命。师古曰：「信读曰申。」述李广苏建传第二十四。长平桓桓，上将之元，师古曰：「桓桓，武貌也。元，首也。」薄伐猃允，恢我朔边，师古曰：「恢，广也。」戎车七征，冲~闲闲，邓展曰：「~，兵车名也。」师古曰：「~音彭。」合围单于，北登阗颜。票骑冠军，Y勇纷纭，师古曰：「如Y之勇，纷纭然盛也。」长驱六举，电击雷震，师古曰：「六举，凡六出击匈奴也。震合韵音之人反。」饮马翰海，封狼居山，西规大河，列郡祈连。述卫青霍去病传第二十五。张晏曰：「置郡至祈连山。」抑抑仲舒，再相诸侯，师古曰：「尔雅云『抑抑，密也』。」身修国治，致仕县车，下帷覃思，论道属书，师古曰：「属音之欲反。」谠言访对，为世纯儒。师古曰：「谠，善言也。访对，谓对所访也。谠音党。」述董仲舒传第二十六。文艳用寡，子虚乌有，寓言淫丽，托风终始，师古曰：「寓，寄也。风读曰讽。」多识博物，有可观采，蔚为辞宗，赋颂之首。师古曰：「蔚，文彩盛也，音郁。」述司马相如传第二十七。平津斤斤，晚跻金门，师古曰：「斤斤，明察也。跻，升也。金门，金马门也。」既登爵位，禄赐颐贤，师古曰：「颐，养也，谓引招贤人而养之。」布衾疏食，用俭饬身。师古曰：「饬，整也，读与敕同。」卜式耕牧，以求其志，忠寤明君，乃爵乃试。儿生，束发修学，师古曰：「，勉也。」偕列名臣，从政辅治。述公孙弘卜式儿宽传第二十八。张汤遂达，用事任职，媚兹一人，日旰忘食，师古曰：「诗大雅下武之篇曰『媚兹一人，应侯慎德』。一人，天子也。媚，爱也。此叙言张汤见爱於武帝。」既成宠禄，亦罗咎慝。安世温良，塞渊其德，师古曰：「诗f风燕燕之篇曰『仲氏任只，其心塞渊』。渊，深也。塞，实也。谓其德既实且深也。此叙言子孺亦有之。」子孙遵业，全祚保国。述张汤传第二十九。杜周治文，唯上浅深，师古曰：「言观天子之意。」用取世资，幸而免身。延年宽和，列于名臣。钦用材谋，有异厥伦。师古曰：「伦，类也。言异其本类。」述杜周传第三十。博望杖节，收功大夏；贰师秉钺，身衅胡社。李奇曰：「李广利，胡杀之以血涂社也。」师古曰：「衅者，以血祭耳，非涂之血也。」致死为福，每生作　。师古曰：「每，贪也。张骞致死封侯，李广利求生而死也。」述张骞李广利传第三十一。乌呼史迁，薰胥以刑！晋灼曰：「齐、韩、鲁诗作薰。薰，帅也，从人得罪相坐之刑也。」师古曰：「晋说近是矣。诗小雅雨无正之篇曰『若此无罪，沦胥以铺』。胥，相也。铺，遍也。言无罪之人，遇於乱政，横相牵率，遍得罪也。韩诗沦字作薰。薰者，谓相薰蒸，亦渐及之义耳。此叙言史迁因坐李陵，横得罪也。」幽而发愤，乃思乃精，错综群言，古今是经，勒成一家，大略孔明。师古曰：「孔，甚也。」述司马迁传第三十二。孝武六子，昭、齐亡嗣。如淳曰：「昭帝及齐王无嗣也。」师古曰：「嗣合韵音祚，」燕剌谋逆，广陵祝诅。昌邑短命，昏贺失据。戾园不幸，宣承天序。师古曰：「序合韵音似豫反。」述武五子传第三十三。六世耽耽，其欲粒师古曰：「六（者）谓武帝也。易颐卦六四爻辞曰『虎视耽耽，其欲痢弧５⒌，威视之貌也。粒欲利之貌也。耽音丁含反。烈舻印＝褚磷肿髦稹！刮奈浞阶鳎是庸四克。晋灼曰：「方，并也。」师古曰：「言并任文武之臣，是用克开四方也。」助、偃、淮南，数子之德，不忠其身，善谋於国。师古曰：「淮南，谓淮南王安谏武帝不宜兴兵讨越也。」述严朱吾丘主父徐严终王贾传第三十四。东方赡辞，诙谐倡优，师古曰：「诙音恢。」讥苑捍偃，正谏举邮，师古曰：「邮与尤同。尤，过也。」怀肉污殿，弛张沈浮。述东方朔传第三十五。葛绎内宠，屈油踝印Ｊ古曰：「公孙贺妻，卫皇后姊，故云内宠也。」千秋时发，宜春旧仕。张晏曰：「千秋讼卫太子冤，发言值时也。」师古曰：「宜春侯，王诉也。」敞、义依霍，庶几云已。如淳曰：「若此人等无益於治，可为庶几而已也。」师古曰：「敞，杨敞。义，蔡义。」弘惟政事，万年容己。咸睡厥诲，孰为不子？述公孙刘田杨王蔡陈郑传第三十六。王孙I葬，建乃斩将。云廷讦禹，福逾刺凤，师古曰：「逾，远也。」是谓狂狷，敞近其衷。师古曰：「衷，中也。论语称孔子曰『不得中行而与之，必也狂狷乎！』此言朱云以上盖狂狷耳，云敞之操近於中行也。衷音竹仲反。」述杨胡朱梅云传第三十七。博陆堂堂，受遗武皇，师古曰：「论语称孔子曰『堂堂乎张也』，盖美子张仪形盛也，故引之。」拥毓孝昭，末命导扬。刘德曰：「武帝临终之命，（也）〔霍〕光能导达显扬也。」遭家不造，立帝废王，权定社稷，配忠阿衡。怀禄耽宠，渐化不详，阴妻之逆，至子而亡。师古曰：「阴谓覆蔽之也。」侯狄孥，虔恭忠信，师古曰：「匈奴休屠王之子，故曰狄孥。音　。信，合韵音新。」奕世载德，于子孙。师古曰：「，延也，音弋豉反。」述霍光金日传第三十八。兵家之策，惟在不战。营平皤皤，立功立论，师古曰：「皤皤，白发貌也，音蒲何反。」以不济可，上谕其信。师古曰：「春秋左氏传晏子对齐景公曰：『君所谓可，而有不焉；臣献其不，以成其可。』此叙言宣帝令击西羌，充国不从，固上屯田之策也。」武贤父子，虎臣之俊。述赵充国辛庆忌传第三十九。义阳楼兰，长罗昆弥，安远日逐，义成郅支。陈汤诞节，救在三；郑氏曰：「三，谓刘向、谷永、耿育皆讼救汤也。」师古曰：「诞节，言其放纵不拘也。」会宗勤事，疆外之桀。述傅常郑甘陈段传第四十。不疑肤敏，应变当理，刘德曰：「肤，美也。敏，疾也。言於阙下卒变，定方遂诈，非卫太子也。」师古曰：「诗大雅文王之篇曰『殷士肤敏』，谓微子也，故引以为辞。」辞霍不婚，逡遁致仕。师古曰：「遁读与巡同。」疏克有终，散金娱老。定国之祚，于其仁考。广德、当、宣，近於知耻。晋灼曰：「当宣帝时始仕，至元帝时以岁恶民流，便乞骸骨去。此为知耻。」师古曰：「此说非也。当为平当也。宣，彭宣也。言广德、平当、彭宣三人不苟于禄位，并为知耻也。本传赞曰：『薛广德保悬车之荣，平当逡巡有耻，彭宣见险而止：异乎苟患失之者矣。』述隽疏于薛平彭传第四十一。四皓遁秦，古之逸民，不营不拔，严平、郑真。应劭曰：「爵禄不能营其志，威武不能屈其身也。易曰『不可荣以禄』，又曰『确乎不可拔也』。」吉困于贺，涅而不缁；禹既黄发，以德来仕。师古曰：「论语称孔子曰：『不曰白乎？涅而不缁。』涅，污泥也。可以染皂。缁，黑色也。言天性洁白者，虽处污涅之中，其色不变也。缁，合韵音侧仕反。」舍惟正身，胜死善道；郭钦、蒋诩，近遁之好。应劭曰：「易曰『好遁君子吉』，言遭暴乱之世，好以和顺遁去，不离其害也。」述王贡两龚鲍传第四十二。扶阳济济，闻诗闻礼。玄成退让，仍世作相。师古曰：「仍，（类）〔频〕也。」汉之宗庙，叔孙是谟，革自孝元，诸儒变度。如淳曰：「造迭毁之（义）〔议〕也。」师古曰：「谟，谋也，合韵音慕。」国之诞章，博载其路。师古曰：「诞，大也。谓宪章之大者，故广载之。」述韦贤传第四十三。高平师师，惟辟作威，图黜凶害，天子是毗。邓展曰：「师师，相师法也。」师古曰：「尚书洪范云『惟辟作威』，言威权者，唯人君得作之耳。诗小雅节南山之篇曰：『尹氏太师，惟周之氐，秉国之钧，四方是维，天子是毗。』言大臣之职，辅佐天子者也。此叙言魏相欲崇君道而黜私权，故引书诗以为言也。」博阳不伐，含弘光大，天诱其衷，庆流苗裔。述魏相丙吉传第四十四。占往知来，幽赞神明，师古曰：「易上系辞曰『神以知来，知以藏往』，言蓍卦之德兼神知也。说卦曰『昔者圣人之作易也，幽赞於神明而生蓍』，言欲深致神明之道，助以成教，故为蓍卜也。」苟非其人，道不虚行。师古曰：「下系之辞也。言人能弘道，非其人则不能传。」学微术昧，或见仿佛，疑殆匪阙，违众迕世，师古曰：「论语称孔子曰：『多闻阙疑，慎言其余则寡尤；多见阙殆，慎行其余则寡悔。』殆，危也。谓有疑则阙之也。此叙言术士不阙疑殆，故遭祸难也。」浅为尤悔，深作敦害。师古曰：「尤，过也。敦，厚也。」述眭两夏侯京翼李传第四十五。广汉尹京，克聪克明；延寿作翊，既和且平。矜能讦上，俱陷极刑。翁归承风，帝扬厥声。张晏曰：「受任为右扶风，卒，宣帝下诏褒扬，赐金百斤。」敞；亦平平，文雅自赞；师古曰：「平读曰便。便，辩也。赞，助也，以文雅助治（述）〔术〕也。一说，赞，进也，以文雅自进也。」尊实赳赳，邦家之彦；师古曰：「赳赳，材劲貌也，音纠。」章死非罪，士民所叹。述赵尹韩张两王传第四十六。宽饶正色，国之司直。丰好刚，辅亦慕直。师古曰：「，是也，音乌奚反。」皆陷狂狷，不典不式。师古曰：「典，经也。式，法也。」崇执言责，隆持官守。如淳曰：「崇为尚书仆射，是言责之官也。哀帝及傅太后欲封从弟商，崇谏不听也。」晋灼曰：「隆谏武库兵不宜以给董贤家，此为持官守也。」宝曲定陵，并有立志。邓展曰：「孙宝曲桡定陵侯淳于长也。」晋灼曰：「何并斩侍中王林卿奴，是立志也。」述盖诸葛刘郑毋将孙何传第四十七。师古曰：「本传毋将隆在孙宝下。今此叙云毋将孙何，是叙误也。」长倩 
，觌霍不举，苏林曰：「 ，行步安舒也。」师古曰：「不肯露索而见霍光，故不得大官也。 
音弋於反。」遇宣乃拔，傅元作辅，不图不虑，见踬石、许。师古曰：「诗小雅雨无正之篇云『F天疾威，不虑不图』也。虑，思也。图，谋也。言幽王见天之威，不思谋也。此叙言望之思谋不详，卒为石显及许史所颠踬也。踬音竹二反。」述萧望之传第四十八。子明光光，发迹西疆，列於御侮，厥子亦良。述冯奉世传第四十九。
宣之四子，淮阳聪敏，师古曰：「敏，疾也，合韵音美。」舅氏蘧Z，几陷大理。师古曰：「蘧Z，口柔，观人颜色而为辞佞者也。言淮阳宪王舅张博为谄辞，几陷王於大罪也。蘧音渠。Z音除。几音钜依反。」楚孝恶疾，东平失轨，师古曰：「恶疾谓眚病也。轨，法则也。」中山凶短，母归戎里。张晏曰：「戎氏女归戎氏之里也。」元之二王，孙後大宗，孟康曰：「谓哀、平帝。」昭而不穆，大命更登。邓展曰：「昭而不穆，有父无子。」张晏曰：「大命，帝位也。」师古曰：「更音工衡反。」述宣元六王传第五十。乐安　　，古之文学，师古曰：「　　，盛貌也，音弋（叙）〔救〕反。学，合韵音下教反。」民具尔瞻，困于二司。师古曰：「诗小雅节南山之篇曰『赫赫师尹，民具尔瞻』，言师尹之任，位尊职重，下所瞻望，而乃为不善乎，深责之也。此叙言匡衡失德，不终相位，故引以为辞耳。二司者，司隶校尉王尊劾奏衡追奏石显扬著先帝任用倾覆之臣，司隶校尉王骏劾奏衡专地盗土也。司，合韵音先寺反。」安昌货殖，朱云作荨＝灼曰：「荩丑也。」师古曰：「朱云廷言欲斩张禹，是为丑恶之荩音欹，合韵音丘吏反。」博山敦慎，受莽之疚。师古曰：「疚，病也。孔光後更曲意从莽之欲，以病其德行也。」述匡张孔马传第五十一。乐昌笃实，不桡不x，遘闵既多，是用废黜。师古曰：「诗f柏舟曰『遘闵既多，受侮不少』。遘，遇也。闵，病也。谓见病害甚众也。此叙言王商深为王凤所排陷也。」武阳殷勤，辅导副君，既忠且谋，飨兹旧勋。高武守正，因用济身。师古曰：「言傅喜不阿附傅太后，故得免祸。」述王商、史丹、傅喜传第五十二。高阳文法，扬乡武略，政事之材，道德惟薄，位过厥任，鲜终其禄。师古曰：「鲜，少也，音先践反。」博之翰音，鼓妖先作。刘德曰：「易曰『翰音登于天，贞凶』。上九处非其位，亢极，故『何可长也？』位在上高，故曰翰音。博拜时闻有鼓声也。」师古曰：「『翰音登于天』，中孚卦上九爻辞也。翰音高飞而且鸣，喻居非其位，声过其实也。」述薛宣朱博传第五十三。高陵修儒，任刑养威，用合时宜，器周世资。义得其勇，如虎如貔，进不跬步，宗为鲸鲵。师古曰：「半步曰跬，音空G反。」述翟方进传第五十四。统微政缺，灾眚屡发。永陈厥咎，戒在三七。邺指丁、傅，略窥占术。述谷永杜邺传第五十五。
哀、平之恤，丁、傅、莽、贤。武、嘉戚之，乃丧厥身。高乐废黜，咸列贞臣。述何武王嘉师丹传第五十六。
渊哉若人！实好斯文。初拟相如，献赋黄门，辍而覃思，草法e玄，师古曰：「辍，止也。e与撰同。言止不复作赋，草创法言及撰太玄经也。」斟酌六经，放易象论，师古曰：「放音甫往反。论，论语也。」潜于篇籍，以章厥身。师古曰：「章，明也。」述扬雄传第五十七。犷犷亡秦，灭我圣文，师古曰：「犷犷，恶之貌。言无亲也。犷音，又音九永反。」汉存其业，六学析分。是综是理，是纲是纪，师徒弥散，著其终始。师古曰：「散谓分派也。」述儒林传第五十八。谁毁谁誉，誉其有试。师古曰：「论语称孔子曰：『吾之於人，谁毁谁誉，如有所誉，其有所试。』此叙言人之从政，可试而知，故引以为辞也。」泯泯群黎，化成良吏。师古曰：「黎，众也。言群众无知，从吏之化而成俗也。」淑人君子，时同功异。没世遗爱，民有余思。述循吏传第五十九。上替下陵，奸轨不胜，猛政横作，刑罚用兴。曾是强圉，掊克为雄，师古曰：「诗大雅荡之篇曰『曾是强圉，曾是掊克』。强圉，强梁御善也。掊克，好聚敛，克害人也。言任用此人为虐於下也。掊音平侯反。」报虐以威，殃亦凶终。师古曰：「尚书吕刑曰『皇帝哀矜庶戮之不辜，报虐以威』，言哀闵不辜之人横被杀戮，乃报答为虐者以威而诛绝也。」述酷吏传第六十。四民食力，罔有兼业，大不淫侈，细不匮乏，盖均无贫，遵王之法。师古曰：「论语称孔子曰『盖均无贫』，言为政平均不相陵夺，则无贫匮之人也，故引之。」靡法靡度，民肆其诈，师古曰：「肆，极也。」逼上并下，荒殖其货。师古曰：「荒，大也。」侯服玉食，败俗伤化。张晏曰：「玉食，珍食也。」述货殖传第六十一。开国承家，有法有制，家不臧甲，国不专杀。师古曰：「杀，合韵音所例反。」矧乃齐民，作威作惠，师古曰：「矧，况也。齐民，齐等之人也。」如台不匡，礼法是谓！如淳曰：「台，我也。我，国家也。」师古曰：「匡，正也。台音怡。」述游侠传第六十二。彼何人斯，窃此富贵！营损高明，作戒後世。师古曰：「诗小雅巧言之篇，刺谗人也。其诗曰：『彼何人斯？居河之麋。』贱而恶之也。此叙亦深疾佞幸之人。故引诗文以讥之。营，惑也。」述佞幸传第六十三。於惟帝典，戎夷猾夏；师古曰：「於，叹辞也。帝典，虞书舜典也。载舜命咎繇作士，戒之曰：『蛮夷猾夏。』猾，乱也。夏，诸夏也。於读曰乌。」周宣攘之，亦列风雅。师古曰：「攘，却也。」宗幽既昏，淫於褒女，师古曰：「宗幽，幽王居宗周也。」戎败我骊，遂亡酆高。张晏曰：「申侯与戎共伐周，败於骊山下，遂杀幽王。平王东徙都成周。」大汉初定，匈奴强盛，围我平城，寇侵边境。师古曰：「境合韵音竟。」至于孝武，爰赫斯怒，王师雷起，霆击朔野。师古曰：「霆，疾雷也，音廷。」宣承其末，乃施洪德，震我威灵，五世来服。师古曰：「自宣至平凡五帝。」王莽窃命，是倾是覆，备其变理，为世典式。述匈奴传第六十四。西南外夷，种别域殊。南越尉佗，自王番禺，攸攸外寓，闽越、东瓯。师古曰：「攸攸，远貌。」爰洎朝鲜，燕之外区。汉兴柔远，与尔剖符。师古曰：「柔，安也。剖符，谓封之也。」皆恃其，乍臣乍骄，孝武行师，诛灭海隅。述西南夷两越朝鲜传第六十五。西戎即序，夏后是表。张晏曰：「表，外也。禹就叙以为外国也。」师古曰：「此说非也。表，明也，明以德化也。」周穆观兵，荒服不旅。张晏曰：「观，示也。旅，陈也。犬戎终王而朝周，穆王以不享征之，是以荒服不陈於廷也。」汉武劳神，图远甚勤。王师，致诛大宛。郑氏曰：「，盛也。」师古曰：「此说非也。小雅四牡之诗曰：『四牡WW，骆马。』，喘息之貌。马劳则喘，此叙言汉远征西域，人马疲弊也。音它丹反。」腹主，乃女乌孙，孟康曰：「敢籼狻浮⑻杼瑁爱也。」师古曰：「此说非也。敢羯现Х础福好貌也。魏诗葛屦之篇曰『好人提提』，音义同耳。女，妻也，音乃据反。言汉以好女配乌孙也。」使命乃通，条支之濒。师古曰：「濒，涯也，音频，又音宾。」昭、宣承业，都护是立，总督城郭，三十有六，修奉朝贡，各以其职。述西城传第六十六。诡矣祸福，刑于外戚。师古曰：「诡，违也。言祸福相违，终始不一也。」高后首命，吕宗颠覆。薄姬ㄞ魏，宗文产德。如淳曰：「薄姬在魏，许负相，当生天子。魏豹闻负言，不与汉，遂禽而死也。」师古曰：「ㄞ，古坠字。」窦后违意，考盘于代。师古曰：「诗卫风曰『考盘在涧』。考，成也。盘，乐也。此叙言窦姬初欲适赵，而向代，违其本意，卒以成乐也。」王氏仄微，世武作嗣。子夫既兴，扇而不终。师古曰：「扇，炽也。」　弋忧伤，孝昭以登。上官幼尊，类M厥宗。应劭曰：「诗云『是类是M』。礼，将征伐，告天而祭谓之类，告以事类也。至所征伐之地，表而祭之谓之M。M者，马也。马者兵之首，故祭其先神也。言上官后虽幼尊贵，家族以恶逆诛灭也。」师古曰：「M音莫暇反。」史娣、王悼，身遇不祥，及宣飨国，二族後光。恭哀产元，夭而不遂。邛成乘序，履尊三世。张晏曰：「至成帝乃崩也。」师古曰：「乘序，谓登至尊之处也。」飞燕之妖，祸成厥妹。丁、傅僭恣，自求凶害。中山无辜，乃丧冯、卫。师古曰：「冯昭仪，中山孝王母也，为傅氏所陷。卫姬，中山孝王后也，为王莽所灭。」惠张、景薄，武陈、宣霍，成许、哀傅，平王之作，事虽歆羡，非天所度。师古曰：「作，起也。度，居也。言惠帝至平帝王皇后七人，时虽处尊位，人心羡慕，以非天意所居，故终用不昌也。度音徒各反。」怨咎若兹，如何不恪！师古曰：「恪，敬也。」述外戚传第六十七。元后娠母，月精见表。师古曰：「娠音身。」遭成之逸，政自诸舅。师古曰：「言成帝贪自逸乐，而委政於王氏。」阳平作威，诛加卿宰。师古曰：「谓王商及王章也。」成都煌煌，假我明光。师古曰：「煌煌，炽貌。」曲阳（ФФ）〔RR〕，亦朱其堂。师古曰：「（ФФ）〔RR〕，气盛也，音许骄反。」新都亢极，作乱以亡。述元后传第六十八。咨尔贼臣，篡汉滔天，行骄夏癸，虐烈商辛。张晏曰：「桀名癸，纣名辛。」伪稽黄、虞，缪称典文，师古曰：「稽，考也。」众怨神怒，恶复诛臻。张晏曰：「复，周也。臻，至也。十二岁岁星一复，莽称帝十三岁而见诛也。左氏传曰『美恶周必复』。」师古曰：「复音扶目反。」百王之极，究其奸昏。述王莽传第六十九。凡汉书，叙帝皇，张晏曰：「十二纪也。」列官司，建侯王。张晏曰：「百官表及诸侯王表也。」准天地，统阴阳，张晏曰：「准天地，天文志也。统，合也。阴阳，五行志也。」阐元极，步三光。张晏曰：「阐，大也。元，始也。极，至也。三光，日月星也。大推上极元始以来，及星辰度数，谓律历志。」分州域，物土疆，张晏曰：「地理及沟洫志也。」穷人理，该万方。张晏曰：「人理，古今人表。万方，谓郊祀志有日月星辰天下山川人鬼之神。」纬六经，缀道纲，张晏曰：「艺文志也。」总百氏，赞篇章。师古曰：「赞，明也。」函雅故，通古今，张晏曰：「包含雅训之故，及古今之语。」正文字，惟学林。师古曰：「信惟文学之林薮也。凡此总说帝纪、表、志、列传，备有天地鬼神人事，政治道德，术艺文章。泛而言之，尽在汉书耳，亦不皆如张氏所说也。」述叙传第七十。



            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
