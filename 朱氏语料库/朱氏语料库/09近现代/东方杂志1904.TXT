
      │东方杂志│（１９０４年１～１２期）

    ●第一期・新出东方杂志简要章程
    一、本杂志以启导国民联络东亚为宗旨
    二、本杂志略仿日本太阳报英美两国而利费Ｒｅｖｉｅｗ  ｏｆ  Ｒｅｖｉｅｗ体裁除本社撰译论说广辑新闻外，并选录各种官民月报旬报七日报双日报每日报名论要件以便检阅。
    三、本杂志区别门类如左：
    一社说选论来稿附  二谕旨  三内务  四军事  五外交  六教育七财政  八实业  九交通  十商务  十一宗教  十二杂俎十三小说  十四丛谈  十五新书月旦
    四、编次方法首关於本类之论说次史事次章奏次公牍次规程次新闻，仍以先内国后外国为序。
    五、每类无论多少各自为页不相搀杂以便分钉成书。
    六、同志寄稿属登请署真姓名及详细住址以便通讯，惟应否登载由本社同人酌定原稿恕不检还信资自给。
    七、每册卷首编成目录详注页数以便检讨全年十二册另编总目录亦注明页数。
    八、本杂志分门别类搜罗宏富选择精审有志之士，欲检查时事者得此可免抄录之繁。
    九、本杂志字数较现行各杂志为多售价，极廉内地人士无力遍阅各报者得此亦足周知中外近事。
    十、本杂志用洁白洋纸洋式装钉每月一册，每册二百五十页约十五万字另加精美图画以十幅为准。
    十一、每月二十五日发行。
    十二、每册售价大洋银二角五分，预定全年十二册银二元五角遇闰照加。
    十三、邮局已通之处每册加邮费三分信局酒力由阅报者自给外国邮费照算。
    十四、本杂志托上海棋盘街中市商务印书馆为总发行所。
    ●第一期・社说（选论来稿附）
    ◎论中日分合之关系（本社撰稿）
    ☆别士
    天下有自然之势非人力所可逃，往往经数千百年之久神光离合起伏万端，而其终也仍归於此天然之局，此所以衷叹於天定之不可逃也，我与日本相知盖古和在三韩大海中，其文见於山海经为四千年前之箸作其时我已知有日本矣，秦汉之际三神山之说日往来於世主之心说者以为即日本顾日本与我之交，其有信史者，则始於曹魏，自魏之后在隋在唐往来不废踪迹浸密矣，然非所谓国交国交始於明高丽之争以兵戎相见，德川氏既开幕旋即和平溯自徐市载童男女入海，始至德川氏与明媾和止中间二千年我与日本之或和或战均无当於天下之，故其关系於天下之故者兆於甲申成於甲午而始终皆不离高丽当甲午之战也，我固不能知是役牵动之钜，想日本亦未必能测其终，而其终也卒至俄人牵德法以群动，纟跞毡局臂而夺之，俄吞旅顺矣。德人无报，乃扌饨和澹英法纷纷各谋抵制，丙申丁酉间遂骚然不可以终日，又适宫庭多故，乘舆内不自安谋所以救近忧者於是禁近之间分为二派一为法。祖一为开新而执政之中亦分二派一为联俄一为亲日，其微诣非有所取於新旧也，亦非有所别於俄日也。然既各有所挟持，则波澜相生久而愈阔一演而为戊戌维新之局再演，而为戊戌训政之局三演而为已亥建储之局，四演而为庚子排外之局，五演而为辛丑回銮之局，六演而为癸卯俄约之局，终至甲辰之俄日开战祸变之来格於滔天，而沿流溯源其原点只二一，皇室之不相能一中日之分合而已，而皇室之意见又时与中日之分合相涉试观甲午之后，俄人乘间行其噢咻，故相髦荒为其愚弄，似中日之交离矣。然至戊戌皇上亲政，乃决计联日洎乎训政，政策一反，非惟不联日而已，其与俄交亦非专壹，至庚子乃议一切排之，回銮以后，一切习为软媚未始无倚俄之心无如俄人事会既成不复再忍突然出其真面目，以相向於是吾人始怖绝於修罗药叉而知罗刹之必不可亲，吾确知夫近日诸大臣中主俄者日以减主日者日以增政策已四变矣。夫国家政策之棼，未有甚於此十年间者也，继自今以往，政策其可以一定乎，吾尝论之东方大陆诸国有一特例为世界所无其例文明之族必不足以敌野蛮之族，自北方起者必为在南方者之君支那，印度从古如斯发指眦裂末如何也，而惟日本不堕斯例其至大之事在北条氏之拒胡元元人之力横掩亚洲白种之人，亦为所慑而惟日本以独力拒之，因得留古人之文化不为胡马之所蹂，其功烈亦比於希腊之拒波斯而法人之拒回教矣，而今日拒俄之事乃拒元之事之结果亚欧之荣落，黄白种之兴亡专制立宪之强弱悉取决於此也，而我中国腼然为亚洲之大国，吾固可决吾民之意即甚不肖亦必不敢曰吾愿欧洲之兴，而亚洲之败也，吾愿白种之滋而黄种之灭也，愿刻薄吾身之专制政体日昌而安乐吾身之立宪政体日亡也，夫既不欲自处於奴隶与牛马矣，则当此存亡一发之系则必与我之同利害者相共而后可以集事也明矣，此所谓天定而不可逃者非欤夫此又非盲从迷信之谓，倘吾人不察而以向之倚俄者倚日束手委命一切听客之所为非惟自害，且以累客盖天下之有鉴於中国之必不可扶植也，而又不欲日本之独吞之於是瓜分之说斯定支那分而日本孤固不若支那强而与日本并立之为得计也，故所衡量於中日之间者，固不必待有俄人之冲突，与俄人之呈败象，而有可决之於天理人情之际者矣，若是者宗旨既明而后政策自此始。
    ◎论中国责任之重（本社撰稿）
    ☆闲闲生
    今言世界大势者，皆注目欧美矣。虽然吾谓今之欧美亦受动而非主动者也，柏林大会盟约既成，欧洲诸国，坚持均势政策，彼此牵制俯受钤束，美国宣布孟禄主义，巩固同洲擀御外侮鹰瞵鹗瞬，莫敢窥伺即间有争端，如一千八百九十七年希土之衅，一千九百二年英德委之役，皆不久即定，而无与於全局盖鸣煤酰有和平之望矣，欧美之人，知其域内之无可展布也，乃竭其心力奔注於外，於是乎有美西之战英特之战，虽亦同种相争，而其意则别有所属，盖一以拓太平洋之海权一以畅南洋之航路也，且夫当太平洋南洋之冲者，非我东方之国乎，东方诸国我为大其山河之雄厚民物之殷蕃，又他人之所不及者也，果能奋厉有为尽其奄有此土之责，修明纲纪，去故就新疏瀹我民智，恢张我国力甯不可东联日本，北挈朝鲜南引暹逻，西招阿富汗波斯诸部出而与欧美诸国，雍容揖让抗衡於坛坫之上，彼欧美者方将各保疆土相安无事之不暇而乌敢逾越范围以肆其非分之凯觎乎，独奈何具此主动之力不以雄长大陆而反俯首以听他人之指挥不以控御全球而反束手以待他人之脔割损威失体，已不可言，乃至祖宗墟墓之乡，国家根本之地，亦被侵夺莫可如何，友邦仗义出而代争将以夺诸强邻，归之於我，而我犹不能为一兵一矢之助，徒袭中立之名以为偷安旦夕之计，吾不知我国之人尚有何颜以自立於天地间也。虽然吾愿我国之人无自废弃也，中立之事已降明谕际此战时，自不能不终居局外，天佑东土幸而日本克捷，黄种之前途，可以稍除障碍，而东方之大局，亦将渐有转移我以势力未盛，不能拒封豕长蛇之荐食，异日强敌既膺大难既除安可不图桑榆之补以答我良友之盛意也，且同为东方之主人，亦安可不乘此时机为先驱者稍分尺寸之劳，以完此对於同洲同种之天职也，今者战事方殷列国旁观干涉未能，瓜分未定，正天所以畀我上下发愤自强之时，苟急起而直追焉安见此弱者之不可复强亡者之不可复存乎，不甯惟是我不自立，则列国皇皇焉有事於我或谋保全或肆攻取酿成至大之变局，我一旦反其所为则彼之视我而动者亦必变易其方针以相待，然则东方之安危固於我是系世界之利害亦於我是占我之责任不可谓不重矣，人惟自以为无足重轻，故委心任运不复求所以树立之道及既知其尚有可为未有不幡然而起者，吾愿持是以祝我中国也。
    ◎论中国民气之可用（本社撰稿）
    ☆崇有
    国者人民之聚合体也，民强斯国强，民弱斯国弱善觇其国者不观其国势之强弱而观其民气之盛衰民气未衰，虽因一时弊政，日就陵夷一旦有人起而善用之，不难转弱为强，五洲交通以来白人横行世界，既奴红黑棕三族，亚洲黄种亦为所蚕食，几无立锥之地，论者谓白人殆天之骄子，非他种所得望其肩背，自日俄交战，俄罗斯以四十余倍之地，三倍之人历数年之经营，据形胜之要地竟为区区日本所大困，种族强弱之说因之以破，凡吾黄人其亦可以自奋矣，论者又谓日人生质勇敢游侠武士道之风，遍於全国不若吾民之委靡不振也，我中国向以宽柔为教，文人学士以好勇斗狠为厉戒，以从军行役为至苦，见於文词诗歌不可悉数，都会人士之稍知书识字者，耳濡目染渐磨既久，往往弱不胜衣行不正履。呜呼，吾国民果皆如是则诚绝望矣，顾吾观乡僻愚民聚族而居辄因饮食细故遽起争端，按户输捐计丁投器，父子兄弟，相率出战前仆后继踵趾相接曾不闻退缩之事，是非有平日之豢养也，是非有朝廷之爵赏也，是非有史乘之名誉也，所以悍然置生命财产於度外誓不反顾者亦以一乡一族之胜败为一已之胜败，一乡一族之荣辱为一已之荣辱故若是迫切也，其穷无复之者或流为会匪、盐枭、海盗、标客，莫不敢死善战，轻於一掷即如往年义和团，无知妄为贻国大患犹足以表见吾民之轻生好义，非奄奄无气者比也，我国教育未普所谓知书识字者不过千百中之一二，而乡僻愚民随地皆是奈何以区区少数之人之怯弱遂用以代表吾国民耶，然至国家有事，召募士卒其趋而应之者皆此乡僻愚民及穷无聊赖者也，一旦临敌各鸟飞兽散无复平日气概勇於私斗，怯於公战，虽为驭之不得其道而求其大原因，则在人民无国家思想，故视胜败荣辱与已若毫不相涉，夫民无国家思想非民之罪政体实为之善乎的格维尔之言曰，欲人民之爱国必与以参政权，参政权与爱国心常为正比例，孟德斯鸠之言曰，不使人民参预政事，则人民与国漠不相关，然则国家欲得民之死力非授以政权不可世徒见欧美日本之人为国而死，而叹为不可及自实言之又何以异於乡愚之斗哄特造因不同而收果遂异耳，诚使为国家者开诚心布公道日讨国人而训之以国事之艰屯国辱之可耻，凡有所兴作必与吾民共之其能论议时政者又从而奖励之施以普及教育之道，约以设立议院之期使人人知已与国之关系，则向之所谓乡僻愚民会匪盐枭海盗标客本为地方大害者，皆可利用以擀御外侮则何日本之足羡白种之足畏哉（古今名将能使士卒致死以立大功者皆其平日待士之厚足以得其心，故其战也非为国家而战为将帅而战其死也非为国家，而死为将帅而死名将既没百练精兵皆成废物，其跋扈不驯背叛国家者士卒亦例戈相向是其证也，使国家之待民亦如名将之待士，则人将移其爱将帅之心以爱国家矣。）不然者当强邻迫逼之时，犹复上下疑忌，务思以压制之，所以愚弱之置敌国外患於不顾必与吾民争一日之胜负，不胜则揭竿斩木纷然四起必召外兵之干涉，即胜而民气益靡亦无以应列强之凭陵，呜呼此岂吾民之幸此岂吾国之幸，此岂吾国之幸此岂吾君之幸，则何如上下一心乘此未衰之民气，固结之鼓舞之因势而利导之以守我疆土强我种族也。
    ◎对客问
    第一（本社撰稿）
    ☆日本长尾雨山
    有客问予曰支那可兴矣乎，予对曰不得而知也，曰可亡矣乎，曰不得而知也，不得而知。奚言奚论虽然，且论予之所以不得而知，不亦可乎，予读支那之史，又闻见其近事，盖知亡徵有十兴兆，有十矣。何谓兴兆有十，环球之面区而国者不遑更仆栖而息者，其丽不亿，而求其旧邦孰若支那者较其人众，孰若支那者芒芒禹迹古之九洲悠悠史籍五千春秋尧舜之所治周孔之所起礼文之丛衣冠之地昔，则如彼其盛今何如是其衰书曰，念兹在兹释兹在兹，不其然乎，夫一言偾事一人定国苟有可兴之机何忧无兴之之策兴兆一也，孟子曰待文王而后兴者凡民也，若夫豪杰之士虽无文王犹兴，支那风气闭塞有志之士不顾流俗奋起而求启之履重洋乞学异国者踵续项望於途兴兆二也。孟子又曰，无敌国外患者国恒亡，今支那之为国，外敌四逼侵陵日继当是之时若能愤悱，则何不可启发之有兴兆三也，朝廷已鉴乎世界之大势厘革百度更张庶政楚材晋用取长舍短鸣煤踅矣，兴兆四也。各省建武备学堂练武足兵将以御外侮兴兆五也，制体育章程设为庠序学校盛敷新学民向文明兴兆六也，且夫环球陆地，五千二百余万英方里，而支那畛域居其十之一人口十五亿一千三百余万人，而支那民黎超於其四之一有地如是其大有民如是其众试求诸世界万国孰敢比肩者固足以称雄天下矣，兴兆七也。土地膏腴沃野千里山林薮泽之生货财者不可訾量西人之言曰，支那一国所产煤炭，足以应世界无穷之需，其他可推货财之殷阜如是兴兆八也，民勤俭不辞劳越疆行佣他邦者皆垂橐而行捆载而归外货内敛不知岁几千万镒矣，兴兆九也。古圣贤流风余泽尚存乎，人以忠孝仁义为道兴兆十也，兴兆有十，而陵迟不振何也，是予所以谓不得而知者也，何谓亡徵有十，从古当国之方兴也，政恒美矣，其君莫非汤武其国莫非商周久而丛脞惰隳遂以亡矣。今夫潴清水於池沼之中，始则洋洋焉，澄明可鉴，久塞不疏水腐虫生，而犹不知浚清，淤泥浮焉，莱芜生焉於是池沼亦为田矣，政亦犹水不疏则不通，不通则不变，不变则滞，滞则废政，废而亡徵见矣。前代暂措当清朝之初圣祖仁皇帝起於东边，戡定中州余威远被四表拓疆之大倍蓰前明治理之修明文教之振兴，古所不多有高宗纯皇帝励精图治恢宏前然於祖宗有光焉，既而教匪发贼接踵胥起内讧未除外患继之内外多艰不遑甯处，以至今日积弊所渐虽有英雄几无所措手亡徵一也，民心不安产业不理邦将崩析而不能守亡徵二也，国帑穷乏财用不赡以四百二十七万七千余英方里，四亿余万众之大国一岁入款仅不过八千八百余万两而其出款超於一亿一百余万两，入不敷出何以持国亡徵三也，边徼要害之地为外国所侵蚀甚至举祖宗发祥之地，全委外人占据而不知所以挽救亡徵四也，蒙古西藏属地亦任外人之蹂躏四塞无守何以保中原哉，亡徵五也，南省饥馑民不得食旱民作盗而不知授产绥抚遣兵诗伐饷糈不给助盗为乱良民怨，嗟相率从贼蔓延日广讨平策穷蚕尔小盗经岁不平国人渐将疑朝廷之威力亡徵六也，长江枭匪乘衅将起而督抚掩饰苟且糊涂偷安一日亡徵七也。交通转运国家利源之所在也，而铁路舟航多委外人经营有利，则朝廷不能收且启外人瓜分壤地之祸亡徵八也，统一币政平章税务国家财政之根基也，今无划定之制亡徵九也，兵制国家守御之所由也，而有事则驱乌合无赖之徒以当强寇何以得奏肤功哉，亡徵十也，其余宿弊大害不忍尽言矣，有亡徵如是而犹居然为世界雄邦何也，是又予所以谓不得而知者也，答曰果如子之言所以兴者十所以亡者十兴亡之数相埒则纵使不兴亦不亡矣乎，予曰兴乎兴乎子自兴之亡乎，亡乎子自亡之奚待乎予言哉。
    ◎论中国必革政始能维新（录癸卯十二月中外日报）
    自道光壬寅与英立五口通商之约以来，至於今日甲子已逾一周矣。自始至今中国局面已经数变，最初时政府与疆臣於西国之政体，初无所知以为西国所以能横行一世，凌蔑中国者恃其船坚炮精而已，我若有之自可与之匹敌，故相率设立制造船政等局，期与西国并驾齐驱而其所译之书亦以制造工艺为最多，是为浮慕新法时代，此时代中在野者之议论，若冯氏之抗议，若郑氏之危言，若陈氏之庸书等，其识见自高於当局诸公，能於枪炮船舰外，多所指陈，然仍不离於有形象之举措，而於西国之政体，则概乎未之有闻也，至於戊戍而局面一变，维时若裁汰冗官，若开经济特科，若改文武科兴制度，若立大小学堂，若振兴农学，若奖励工业若议立商会，若设立农工商局，若定律例，若整顿水陆师凡西国所已行之事，无不立见诸施行，朝降谕旨，夕责成效求治之意急於星火，是为实行新法时代及乎是年八月以至庚子秋冬，则太后临朝权臣当国，推翻新政，回复旧观无论何事，但为戊戍秋夏间所举行者，必革除之而后快，朝野上下咸抑承风旨，於西政西学不敢有一字之涉及，何论施行是谓阴遏新法时代，及乎拳祸猝起，两宫蒙尘既内恐舆情之反侧，又外惧强邻之责言，乃取戊已两年初举之而复废之政，陆续施以表明国家实有维新之意，然而疆臣之於朝廷从其意不从其令，而朝廷之诏诰臣下又全以文而不以实宜乎，日日言维新而去维新固甚远也，是为敷衍新法时代。
    至於今日则似不可谓之敷衍矣，京师大学堂章程颁行已久，复恐其不善，特令张制军重为商榷又斟酌於科举学校之间，而定为按科递减之法，是注意於育人材也，商部初定董之以亲贵，副之以名人命之订商律，又督责各省疆臣，力行保护商人奖励农工之政策，是注意於辟利源也，其他若财政处，若练兵处其命意抑可类推，是为近时试行新法时代。然而起视中国其果有拨乱反正之气象乎，抑未也，起视中国之民，其果有鼓舞作新之气象乎，抑未也，本馆敢断言之曰，中国之於新法无论为浮慕无论为阻遏无论为敷衍无论为试行抑无论其为实行，皆无裨於今日之大局无救於今日之危亡是岂新法之不可行哉，抑岂是等新法皆於欧美诸国而不宜於中国哉，然而其收效异者何也，则由中西之政体截然不同故也。
    夫所谓中西之政体截然不同者何也，盖西国之政体以地方为百姓之公共产业以百姓为一国之主人，而以君主及大小辟吏为百姓之代表，是故於一国有利之事百姓欲兴之政府不能不兴也，於一国有害之事百姓欲除之政府不能不除也，若是者其政体以民为主人而政府为百姓之公仆，至於中国则反是乃以皇帝为一国之主人以地方为皇帝之产业大小辟吏为皇帝所役使之人，而百姓特为产业上之所有物等於奴隶犬马如是，则一国之事惟皇帝得主持之，惟官吏得与闻之若百姓，则惟有束手受治而已何暇与闻国事以此一大原因乃结成二大恶果。
    其一、则官吏以为我乃皇帝所用之人，但使不得罪於皇帝，则虽剥削元气，败坏大局皆与百姓无涉，非百姓所能责问。
    其二、则百姓非特不欲与闻国事，且并不知有国事，其於国家之利害安危，皆视为身外之事极至国亡君死，亦漠不关心率存一今日属此明日即属彼之意。
    试就第一端而极言之，夫以皇帝为一国之主人，孤立於民之上，而统极大之方舆，无数之生灵，此乃至危之道也，既已为一国之主人，则一国之成败，惟皇帝一人任之，他人不能过问犹之既为一家之主人，则一家之兴衰惟家主一人任之，非他人所能过问也，然皇帝亦犹是人耳，一人之聪察岂能及千万人之共见共闻一人之刑赏岂能及千万人之公是公非，故虽极之庸世误国，灾害并至而皇帝皆可不之知，既不之知，即无所施其挽回，而治术穷矣，不得已乃有惩一警百之说，以示威灵之不测，夫误国者百而被惩者乃止百分之一，而其余九十九人咸得幸逃法网以害於而家，凶於而国岂有不贻误国是之理，除弊且不能，况於兴利彼为臣下者，但自顾其私而已，苟无所利於已抑更有害於已，则皆可置之不办，即使诏书迭下，督责严切，皆可以敷衍塞责了事，更何新法之能行哉。
    ◎祝黄种之将兴（录甲辰正月中外日报）
    盛衰之故，当其未至，人心若有无端之感触焉，而后成败之迹随之，及成败已形而悲愉斯盛，回念未事之先，其感觉何以若斯也，求其故而不得则曰气数，气数盖其说以吉凶之来均有一定方其将莅，虽形迹未彰而而气机已动虚之心感於此机缄之朕，故有所不自知矣，此理诚否非常智所能知，若据常理度之，毋亦事之未来，为惨为舒於实事实物间必有徵兆，能与人之官骸相感触而此感触之致，则身能觉之而口不能言之遂谓动於自然者也，洎乎既有一成见据乎方寸，则所造之事自渐与其成见相近，而其事遂无效而有效，因果为因於斯为烈矣，自人类战胜诸动物以来，以杂色人与白色人较，则杂色人败，以白色人中之闪弥斯族含弥斯族与亚利安族较，则闪含二族败以亚利安中之拉丁族与条顿族较，则拉丁族败寻其大例，则一切人不如白人，而白人诸种以后起者胜，於是以支拉夫人为白种中之最后起，彼拉丁条顿二种人，且岌岌乎有从祧之虑，其他诸族，不足言矣。俄人既得此历史之诚证，知其种为天下之至优，疑惧既捐局量自远筑非常之路以越悉毕尔举三韩氵岁貊而臣之，不复为日本地，西窥藏卫以图身毒，俄人殆以为大一统矣，观其百十年间巧取蓝崮或阻之虽曰师武臣力毋亦自信其必兴之一念有致之哉，夫有一自信必兴者必有一自信必亡者，他人吾勿知，若吾中国则固自以为黄种之随红种黑种而去势已必然，举事建谋均属诬妄，由是其信益深，其志益隳而其像益近是黄白种人之限非天限之已限之也，夫彼此之限，使谓出於政教由於历史则人尚能竭力以修改之至谓由於种族则天之所命而茫然自失者固其理也，而不图俄日之战所发明者乃黄白之例不可尽信而君权民权，则在所必争又不惟政教而已，凡为一种曾为他种所制者，则难为谋未为他种所制者则易发愤，亚洲诸国无一不曾受他族制者，而日本则否欧洲诸国又无一为曾受他族制者，而俄国独然其诸历史之关系欤，二者皆人事所造者也，既知其为人事所造，人能造之吾必亦能吾有以知夫俄日战后，吾国人之理想必有与今大异者矣，黄种之兴其可量哉。
    ◎综论本年世界之大势（录癸卯十二月万国公报）
    近年以来，世界之进步，有足令人惊讶者，且轮船铁路电线交通似织高山峻岭不能隔，重洋溟渤不能限风俗互殊言语各异不能阻，七万二千里周之大球消息灵通，往来便捷近若比邻亲如一家不图古人所谓缩地之法，乃实验之於今日，诚生斯世者之幸福也。
    兹於一年之末，总五大洲治乱之大略，而纵论之。
    上年未完之案，至本年始定者，一英国南非洲之战，一美国飞律滨之役是也，至本年之大关系在西方之欧洲，则为土耳其与马其顿，盖马其顿受土耳其之暴虐，以致激而生乱，玻利加里助之蔓延及巴堪半岛之诸小邦，於是俄奥两国出而干预其事，以新章程逼土耳其其施行，英法德则托其权於俄奥压制乱源，今已不致失和矣。然或谓此不过暂时之计，虽为过去而实则不能一劳永逸也，故现在祗有一法即使欧洲之间不许土耳其人，得占寸地方能常保平靖，诚以回种、蒙古种、鞑靼种，皆素无上等之教化，故所至之处无以提挈人类，万难令有上等教化者，出乎其下也。
    至於非洲之在本年，则其东北有撒马利兰之乱，撒利兰者回种小柄也，其生衅之由亦因上等教化，不能与中等下等者相和合，盖此种人不过稍高於印第安，以仇英之故，转引英国之侵略，然地势广漠，人数不多，故一时亦难肃清。
    又有非洲西方小柄，名索古多者於本年灭亡，此国之人为黑种，敌英而杀其官，以致全地尽被英人占领，约二十万方英里，其所以大败则因无以敌英国最新之快炮也，近日非洲之南方，亦有黑种一小柄，杀害德官拘禁英人，而英属好望角，已派兵助德往剿矣。
    非洲之西北摩洛姑，国中有争位之举动，盖摩国在位之君主，颇有变法维新之志，而其旧党乃拥一亲王以作乱，其地亦为回种，人民稀少而交界於法，故法国从而觊觎之又若西班牙与英亦甚邻近，又蹑法之后焉。
    若夫美洲，则南美之哥伦比亚亦有乱事，而佛业齐拉，则几与英德诸国开衅，所幸不久即了，其最大者莫如巴拿马之自立，盖开通巴拿马海腰，实为关涉全世界之工程，哥伦比亚已与美国立约，而其上议院忽犹豫巴拿马本其联邦之一，遂自立以期必成，美国首认，各国俱以为然，盖知哥伦比亚，不过用其私心，故万不能直之也，今哥国新易一民主，已允於巴拿马不加勉强，而致轻动干戈矣。
    北美英属坎拿大，与美属阿拉斯加争界，已由两处派人，在英京集议公断，其地遂归美国坎拿大虽甚不愿，未致生有他变，於此可知南北美洲本年之无事也。
    本年惟一之目的必注重於远东，即中俄满洲大问题，夫俄之势力，经略亚洲之北而欲得一无冰之口岸，处心积虑已非一日，其初仅能通船於黑龙江，以中国之弱，俄遂两次乘最美之机会，而涉及满洲，盖数十年中一经太平之难，再经中日之战是二役也，均足显明中国之无用，而俄人攘夺之心大炽，以致与德法聪明，勒日本退还辽东，而自取旅顺大连，然其时尚未梦想全满也，无如中国政治日坏，庚子祸作，守旧党人，挑衅各国，东三省竟与俄人启衅，亦如撒马利兰之引英进兵者，其后各国联军皆撤，而俄国乃得寸则寸，得尺则尺毫无退志，密约磋磨，迄无就绪中国政府犹以联俄为上策，不愿各国之闻问，至今日而已为无及，深可浩叹，故辽东之患，自始至终，悉由於中国为无骨之大汉，无足扶持，而有此失望耳。
    满洲问题，近虽俄日协商，然已置中国於局外，吾不知协商一定，两国互相酬酢，而中国居於何地也。俄与日既立约，本无可言，他国不愿更有参酌，为中国助力，则俄之直据满洲，中国何从退之乎，且英已进兵西藏矣，满洲先失，西藏继焉，列强麇至，中国又何从退之乎。闻俄国知英兵之入西藏也，叹曰惜哉已迟数日，未以西藏为吾之保国也，夫俄得满洲，岂仅以满洲为限，必至山东德国占领之圈界而止，各国各张其圈界，一如满洲西藏。呜呼，中国固瓜分而世界亦为之云扰矣，吾故尝谓不患中国之强，而患其弱，以远东之大局，即世界大局也。
    以上皆就本年而论，五洲大事，略具一班，不知一千九百零四年之变态，又将若何也。
    吾人大同之希望，必在於人类交通，而其原点则由教化，世界大政治家大格致家，大哲学家辈出，无非以迫教化之进步，而高人类之程度，今将本年教化之成事业者，举要如下。
    一西比里亚铁道之成，为本年第一有关系之事，此路之关系不独政治上之方针，尤在於通商运送及邮递，以其时速费省，故各国铁路公司，与邮便公司，皆已订立通约，而轮船公司亦因之灭价，此后东西交通之程途，较前年已缩一半，盖本年之大工程，无过於此矣。一乃大西洋太平洋之间，美洲之大陆，亦於本年，加添最大速率之轮船铁路，水陆飞行使由欧洲绕西半球而至远东，有非常之便捷，而与绕东半球者争胜，则太平洋遂为人类交通之中心点矣。
    英国於非洲之极南好望角，拟筑联一铁路，经非洲之大陆而北至埃及，又东折从叙利亚，波斯连印度，而入中国界，达极东之海岸，其工程於本年亦渐次预备，吾知将来之世界，无南无北无东无西，必成为最近最亲之一大社会也。
    由斯以言，可知欧美之教化，进而益高，以供给全世界人类之用矣，至亚洲乃祗有日本，略出而为之，以与闻於大同，中国虽大，而深闭固拒，初则骄傲谓他人之不我若，继则疑了，谓他人之皆我谋，要其受病之源，皆在教化乃竟至二十周之初叶，呈露种种阴状朝不保暮殊足为之流涕而感伤也。
    ●第一期・谕旨（癸卯年十二月初一日始）
    上谕前安徽青阳县知县汤寿潜著赏给道衔署理两淮盐运使钦此癸卯年十二月初一日。
    上谕善耆现在穿孝步军统领并工巡局事务著那桐署理钦此十二月初二日。
    旨兵部主事著郭人凯补授工部主事著高铨，补授广西河池州知州著李本诚补授广东高州府通判著毓隆，补授河南陈留县知县著刘世莹，补授四川南江县知县著魏鸿仪，补授福建永福县知县著陈应辰，补授福建德化县知县著谭宗晋补授，四川璧山县知县著程赵疲补授直隶平山县知县著吕庆坡，补授江苏宜兴县知县著张仲儒，补授广东大埔县知县著胡良铨，补授直隶武邑县知县著李绮青，补授广西桂平县知县著聂延祜，补授江西大庾县知县著周宝琦，补授直隶平谷县知县著郭廷莲，补授福建将乐县知县著王祖锡，补授截取举人陈桂龄著以知县用俸满教谕于书云著，以教职用常瑜著以知县用銮仪卫笔帖式著文扑补授起居注笔帖式二缺，著国仁耆泰补授都察院笔帖式著恩鉴补授荫生荣铎著以文职，用联增著以文职用黄承宪著内用梁德懋著内用胡承业著外用常文炳，著外用张国勋著外用查办前任陕西澄城县知县斌术著内，用前任直隶吴桥县知县铭彝著外用江西道监察御史著刘汝骥补授，截取Р坷芍欣璐缶郑德霖，刑部郎中乔树冉内阁中书涂宗翰刘秉权陈湘涛俱照例用保送知府翰林院检讨，洪汝源著以知府分发省分补用保送直隶州刑部主事，汪世杰著交部记名以直隶州知州用保举直隶候补道缪桂荣著，照例用保举山东侯补知县李蔚初著照例用卓异俸满，贵州遵义府知府王联璧著回任准其卓异加一级仍注册，候升开复前安徽东流县知县郭继泰著，准其开复原官照例用开缺送部，引见四川绥定府丰绅布著回原衙门行走拟补内阁中书润麟吏部笔帖式，象镛盛京刑部笔帖式怡钦惧，准其补授盛京户部本处郎中锡龄阿著，准其补授察哈尔游牧快速员著全立补授明保，直隶补用知府邵振清著於初十日预备召见钦此。初六日
    上谕岑春煊奏特参加府等官贪婪酷虐，请分别惩处一摺前广西南甯府知府惠荣贪财滥索纵信劣幕捐，指江苏知县姜思燮招摇纳贿赃款累累，经岑春煊访查明确实属酷虐之尤惠荣著，即行革职永不叙用并发往新疆充当苦差，姜思燮著一并革职永不叙用，另片奏参代理广西桂平县知县华照借案勒索呈控有，据华照著即行革职永不叙用并发往军台效力赎罪以照儆戒钦此，上谕两广总督岑春煊奏参贪劣不职文武各员一摺，广东候补道李庆荣罔利营私操守难信候补直隶州知州徐口声把持局务，放利徇私署罗定直隶州知州钱溯灏纵子索贿颠倒是非，广州府佛山同知张宏运遇事婪索不┰民艰试用通判陶仁寿性情贪狡反复无常，揭阳县知县李求声卑鄙龌龊，有玷官箴石城县知县萨铨忠无耻卑污工，於牟利陆丰县知县左学易肆意贪婪声名狼籍，候补知县刘德恒才足济奸难期达善高要县县丞梁有为操守不谨代理封川县文德乡巡检试用县丞吕樾牟利营私，试用县丞葛宝华在海丰县县丞，新任屡串诈赃署海康县典史补用典史胡廷弼诈赃勒索署兴甯县十五都，司巡检候补从九品王文勃贪劣无耻开缺番禺县，兹塘巡检王存武胆大妄为署番禺司巡检试用从九品拜宝，熙行止卑鄙候补通判何岳嵩行检不修均著革职永不叙用，试用道刘清泰庸懦无能言多反覆，试用知府朱庆桂声名平常难资表率，署钦州直隶州连平州知州张卿云惟利是图罔恤民难，试用知府毕昌言规避钻营罔知自爱博罗县知县陈宗凤，信任家丁办事颟顸广甯县知县蓝光第性情阴险声名恶劣，定安县知县陈永辉溺於嗜好心地糊涂陆远县知县钱祖荫，嗜好甚深缉捕不力现署增城县调补高要县知县刘慎寰，前署归善县任内纵子扰民被控有案长乐县知县蒋希曾性情卑鄙物议沸腾，试用知县聂宗诗嗜好甚深操守难信候补知县吴懋勋愚昧无知难膺民社，试用知县张宗晋收受贿规行为，卑鄙候补知县钟元棣顾利而行工於奔竞试用知县蒋泽前在顺德县审案串通贿释盗犯，海康县清道司巡检任皓违例擅受儋州薄多司巡徐成，擅受民词电白县水东司巡检於瑞罔利营私声名恶劣，德庆州悦城乡巡检胡念兹勒收典规前代理临高县典史候补，从九品鲁家琪行止不端署顺德县教谕候补。教谕陈伦元有玷司铎均著革职南海县知县王崧年力就衰难膺繁剧著开缺，另补丰顺县知县朱益湛操守平常复疏约束著开缺留省查看，潮州镇总兵蒯德浦信任劣员居心放利前统西河兵轮赤溪，协副将吕文经贪利徇私船务败坏前署赤溪，协副将补用参将沈祺山办匪畏葸调度乖方外海水师，补用参将罗笙狡诈性成声名恶劣，新全营参将方沾畏葸性成缉捕废弛海口营参，将朱荣辉声名平常调署建阳营游击，潮阳营游击永禄迭见劫案毫无整顿调署，潮阳营游击清远营游击伊昌阿办事颟顸声名甚劣，调署增城营参将建阳营游击王德杰声名平常不知振作署顺德协副将，补用游击林有成遇事含糊捕务怠玩，调署水师提标前营都司后营守备王愆斌营务废驰难资得力，前署广州协右营都司补用守备魏陆办事疲玩难期振，作代理潮阳营守备刘夺标工於钻营卑鄙无耻前带瑞字左营，补用游击陈才业任意妄为性情狡滑前帮带诚字中营补用游击，贾文祥办事畏葸贻误事机管带诚字左营升用游击陈存功素，嗜赌不守营规前带安字营兴甯营都司刘居德玩视捕务盗案日多，清远右营守备邓佐卿久病贪劣恋栈贻误均著革职永不叙用，并不准投效军营陆路提标后营游击丰寿纵容子弟被控有案，前带振武军右旗补用都司庄长胜营勇肆劫纪律毫无署碣石，镇中营守备补用守备梁炳元纵兵焚掠误毙多命均著革职归案讯解，统振武军补用副将周天意办事乖方拖欠饷项署，广西梧州协副将外海水师补用副将黎中配欠额侵饷，查有实据均著革职永不叙用现在该二员私自逃走，并著饬拿追欠前带飞雄轮船都司尽先守备傅守文纵兵滋事，且有缺额著革职发往军台效力赎罪署南韶连镇总兵广西梧州协副将江志，前带北江西海水师记名提督王光辉年力就衰不胜营务，均著勒令休致另片奏参广西补用道钱锡宝人颇有才藉权恣肆，广东补用道朱士林贿赂公行肆无顾忌等语，钱锡宝朱士林均著革职永不叙用钦此，奉旨光禄寺赏醢署署正员缺著熙煦补授钦此。初八日
    上谕锡良奏甄别贪劣不职，各员以肃吏治一摺四川懋功厅同知陈晋泰群小弄权声名狼藉，前署忠州直隶州知州候补直隶州储世钧信任丁幕诈赃，被控署犍为县知县赵光普治盗无能，惟知嗜利试用知县洪云锦朦禀妄为商情冤抑，补用知县张凤德瞻徇同僚滥借商款，候补知县王兆祺抗委玩公规避取巧陈炳泰言行不符，近於偏诞徐鸣基籍贯不的素有劣声张之鹤，鄙劣可讥操守难信黄镒躁妄喜事行，同痞棍前署长寿县候补知县何树仁纵丁诈赃，被控有案著一并革职，候补知府岱寿驭下宽纵弊混多端，著以同知降补越厅同知孙锵乖谬离奇离膺民社洪雅县知县高如恂才具平庸暗於听断，惟文理尚优均著以教职归部铨选夔州府，通判黄绍勋年力就衰糊涂昏愦雷波厅，通判陆汝诚身弱多病鲍事颓废前署南江县广安州，知州聂汝涵疏庸成性控案甚多均著，以原品休致前署奉节县准补筠连县知县高世坦专喜逢迎不知职守，试用知县黄秉钺委查事件瞻徇欺朦曹文瀚才既凡庸性尤狡诈，均著以府经历县丞降补资州直隶州知州龚定求办事疲软，捕尤疏彭县知县黄德润捕务迟钝人地不宜金堂县知县王用绶性情迂缓声明平常，均著开缺另补另片奏胪举贤员等，语署按察使成绵龙茂道沈秉{防土}候补道越藩凤全候，补道署重庆府知府张铎成都府知府雷钟德署甯远府知府黄兆麟奏补邛州，直隶州合州知州方旭署浩州知州开县知县邹宪章富顺县知县赵渊汶，川县知县如柏夹江县知县申麟，屏山县知县陈伟勋黔江县知县广厚署，万县知县云阳县知县江贲之署大邑县知县赵金鉴，奏补中江县知县高士鹏均著传旨嘉奖余著，照所议办理该部知道钦此，上谕现在时事多艰国势积弱各直省伏莽未靖蠢动堪虞，非练兵无以卫国亦非练兵无以保民比年以来迭经，谕令各省裁汰绿营改练常备续备各军近复特简庆亲王奕嫉劝炖砹繁事宜，於京师设立总汇之处期收画一整齐之效，惟练兵实为急务筹饷实为艰难，凡军中食用所需何在非吾民膏血现当闾阎困敝岂忍再裘裆是以前此练兵处胪陈筹饷各条仅以酌提中饱加收烟酒等，捐饬令各省照办嗣复谕令户部就公家固有之利除弊节流统筹妥议，兹据详细覆陈各摺片著即依议办理朝廷深为至计垂念民依宵旰焦劳难安寝馈朕仰承慈训躬行节俭为天下先，近年宫廷用款实已力从撙节仍著内务府再加核减，每年约当省出若干并著工部内务府将一切不急之工概行停止，匀出的款以济要需此外大小臣工，以及富商大贾如有愿捐钜款准其照章优奖，至户部所拟各条均清厘於定例之中，并非搜括於正款之外各该督抚身膺重寄休戚相关司道各官，亦皆同受国恩务当各抒忠赤共念时艰清白，乃心廉正率属毋徇情面毋受欺朦，如有巨宦劣绅把持阻挠，即当加以惩治倘能实力奉行确有成效不特兵饷有资，即近年各省琐细之捐亦可逐渐停缓总期去一切弊病裕一切饷源，即保民命一切元气不得意存敷衍延宕塞责用副简练军实体恤民艰之至意钦此。上谕广东廉州府知府员缺著李崇光补授钦此。上谕广东潮州镇总兵员缺著赵国贤，补授云南普洱镇总兵员缺著赵伟补授钦此。上谕奉天奉锦山海道兼按察使衔著文韫调补方朗，著补授吉林分巡道钦此。初九日
    奉旨分发江苏道吴成允河南道陈宝桢广东道钟昌世，奉天知府谈国桓山东知府何沂，河南知府冯娄生奉天知府田芗谷直隶知府张相笏，江苏知府榕兴贵州知府何肇勋奉天同知，闽臣孙自熔北河同知胡玉棠陕西同知陈尚纟校奉天直隶州知州郑承源直隶直隶州知州荣俊，安徽直隶州知州德昆山西直隶州知州王文埙四川直隶州知州罗芳城贵州直隶州知州，谢祖禹吉林知州方世立山西通判章耀，奉天通判杨清江苏通判莫小农山东通判方振麟文茂广西通判陈显廷，云南通判黄培龄贵州通判胡尧年江苏知县周祖同山东知县管锡仁河南知县延寿浙江知县叶大琢，四川知县熊登第奉天知县王寿祺忠声何厚忱邹维麟陈良杰丁立传欧阳朝华直隶知县王崇炎江苏知县王贵铭桂彦璜曾科进，山东知县陈斯祜山西知县凌荣昌河南知县李春和聂鸿藻陈凤池，新疆知县韦德昌浙江知县陈镛江西知县郑清彦，福建知县茅祖复湖北知县唐鼎昌四川知县张文焕樊润文福宗英章仪庆钱福年，广东知县周贡金李在杓广西知县廖萱荣贵州知县喻怀亮，两广盐大使张锦标黄森楷俱照例发往内阁侍读，著英斌补授内阁中书著俾寿补授户部员外郎，著春溥补授刑部汉字堂主事，著荣山补授光禄寺署丞著明魁补授工部司匠著荣福补授，京察官盛京户部郎中锡龄阿著准其於各任内每次一等加一级交军机处记名以道府用钦此。谕旨本日引见之盛京户部郎中锡龄阿著记名以道府用於十四日预备召见钦此。上谕四川学政吴郁生奏举劾教职等语安县学教谕江维斗著，赏给内阁中书衔长寿县学教谕张洪泽阆中县学教，谕传守中南部县学训导李本筠南充县学训导吕季昌，均著赏给国子监学正衔成都府学训导薛华墀嘉定府学教授谬锡藩年老糊涂，均著勒令休致犍为县学教谕王易攵忠通同作弊合江县学训导廖湛华声名甚劣芦山县学教谕王周桢多事妄为代理江津县学教谕试用训导杨裕勋包庇劣生代理长宁县学训导试用训导张学潮贪利无忌均著即行革职钦此。上谕本日召见之直隶补用知府邹振清著交军机处存记钦此。初十日
    奉旨截取兵部郎中杨市礼部郎中欧阳熙吏部，郎中李坦掌广东道监察御史蒋式星湖广道监察御史朱锡恩国子监学录吴昌燕，俱照例用保送直隶州户部堂主事连启著交部记名，以直隶州知州用俸满北城兵马司正指挥赵录俊，著照例用拟补中城兵马司副指挥周培祚，著准其补授保举奉天候补知县张霁，著照例用福建福州府理事同知著斌超补授。太庙五品官二著双保文普补授，社稷擅五品官著伊密杨阿补授钦此，谕旨本日引见之明保直隶候补道袁世廉著於十五日预备召见钦此。十日
    上谕陕西汉中府知府员缺著恩开补授钦此。十三日
    奉旨载庸载昆溥霖载镗加恩著赏给二等侍卫在大门上行走钦此。十四日
    旨这所参疏防越狱之管狱官毕节县典史江兆机，著革职拿问交曹鸿勋提同刑禁人等严讯，有无松刑贿纵情弊按律惩办有狱官署毕节县知县龙友松据报先期公出，惟未能先事预防亦难辞咎著一并交部议处，仍勒限严缉逸犯梁小寅务获究办余著照所议办理该部知道钦此，奉旨苏州织造仍著荣铨接管钦此，上谕本日召见之贵州遵义府知府王联璧著以道员在任候补钦此。十五日
    上谕前据御史高润生奏参直隶署新城县知县钱澄辔等各款，当经谕令袁世凯确查兹据查明覆奏钱澄辔，虽查无贪婪实据，惟听断不慎信任家丁招摇弊混水清县知县李振钧虚糜勇饷捕务废弛，均著即行革职钦此，上谕前据御史张元奇奏参安徽巡抚诚勋贪黩各款，当经谕令魏光焘确查兹据查明覆奏均属传闻之误诚勋，著免其置议总兵费金组擅离防次出境迎送著交部议处，准补丽水县知县李宝丹办事草率工於逢迎著即行革职钦此，上谕袁世凯奏请开去会办练兵差使一摺，现在时事艰难练兵为当务之急前有旨派庆亲王奕甲芾砹繁事宜，以袁世凯近在北洋派令会办原以该督於兵事夙所讲求特加任，惟当任劳任怨挽回积习认真整顿毋稍推诿所有练兵一切事宜，著随时会商庆亲王妥筹办理以副朝廷整顿戎行之至意，所请开去会办练兵差使之处著毋庸议钦此，上谕本日召见之直隶候补道袁世廉，著改归江苏补用并交军机处存亡仍发往河南交陈夔龙差委钦此。十七日
    旨正白旗蒙古副都统著毓秀署理钦此，上谕周馥奏山东利津县境甯海庄漫口堵筑合龙，请将出力各员奖励一摺，此次甯海庄大险漫口情形甚重经周馥，督饬各员上紧堵筑於本月十四日合龙工程悉臻稳固办理，尚为得手所有在工出力各员自应量予奖励，山东候补知府李耀良徐鼎袁均免补本班，以道员仍留原省补用山东补用同知潘毓候补，同知彭宝铭北河候补同知沈宝贤，均著免补本班以知府仍留原省补用候补知县文治著免选本班以知州，不论双单月尽先选用试用直隶州州判仓永培候补府经历丁宝邃陈永修试用县丞林凯清田鸣冈崔曾耀顾金寿梅东寅均著免补本班，以知县仍留原省补用总兵朱唐仁著赏戴花翎吴志宠宏著赏加提督衔副将孙朋山颜呈云，均著以总兵记名简放参将袁坦著免补参将以副将尽先补用游击黑鸿甲于普清，均著免补游击以参将尽先补用千总刘长胜著免补千总以守备尽先补用，另片奏降革各员请开复等语候补知府郭勋候补同知查苹龄，均著开复降二级调用处分已革候补知县陈庆蕃著，开复原官原衔升阶并免其送部引见已革，河北试用从九品郑蓉第补用副将郭成外委周荣，均著开复原官以上四员并准免缴捐复银两又片奏督办河工臬司，尚其亨等调度有方尚其亨著赏给头品顶戴直隶补用道，窦廷馨著交军机处存记余著照所议办理该部知道钦此。二十日
    上谕翰林院学士著毓隆王鲂虿故谇沾耍上谕张亨嘉著在南书房行走钦此，上谕大理寺少卿张亨嘉著充京师大学堂总监督钦此。二十一日
    上谕贵州镇远镇总兵员缺著范德元补授钦此。二十三日
    上谕诚勋奏特参庸劣不职各员请分别惩处一摺，安徽黟县知县孙家瑚心地糊涂罔知，振作前署太平县知县候补知县陈良桢才具平庸听断草率前，署徽州府经历候补县丞蔡树人操守不谨宣城县主簿文澜行同市侩无为州泥氵义巡检，娄作霖擅受民词寿州正阳巡检周云庆性情贪鄙英山县，七引巡检程盘任性妄为休甯县汰厦巡检陈士钦才具颟顸，均著即行革职甯国县知县刘彦办事竭蹶人地不宜，著开缺另补余著照所议办理该部知道钦此。二十六日
    上谕现在日俄两国失和用兵朝廷轸念，彼此均系友邦应按局外中立之例，办理著各省将军督抚通饬所属文武并晓谕军民人等一体，钦遵以笃友邦而维大局勿得疏误将此通谕知之钦此，上谕现在日俄两国失和非与中国开衅京外各处地方，均应照常安堵本日业经明降谕旨按照局外中立之例，办理所有各省及沿边各地方著该将军督抚等加意严防慎固封守，凡有通商各口岸各国人民财产教堂一体认真保护随时防范，倘有匪徒造谣滋事即著迅速查拿从严治罪，京师地面重要著步军统领衙门工巡总局顺天府五城御史严密巡查，切实弹压俾铺户居民各安生业，所有各国使馆教堂尤须加意保护，倘有不肖匪徒妄造谣言藉端滋扰即行缉拿审讯，轻者按律惩处重者立即正法以示警戒，京外各衙门皆有地面之责务当严饬禁令销患，未然毋得稍涉疏懈用副朝廷调和中外闾阎之至意钦此。上谕昨据御史汪凤池奏密陈大计一摺据称此次日俄开衅设因东方ㄈ扰，或以西巡之说上渎圣聪若误听其言必致人心惶骇群情涣散等语，现在日俄两国失和并非与中国开衅京师内外照常安堵，何至有巡幸之举该御史辄以此等，无据之辞轻率奏陈实属不明事理，汪凤池著传旨饬嗣后如有妄造谣言淆惑众听者，著步军统领衙门顺天府五城御史一体严拿惩办以靖人心钦此，上谕肃亲王善耆御前大臣差务较烦著开去步军统领，并工巡局差使步军统领著那桐补授并管理工巡局事务钦此。二十七日
    上谕恩寿奏特参庸劣一摺请旨革惩等语，江苏调署盐城县知城上完县知县戴光盗名欺世利已蠹民著，即革职令回籍交地方官管束新阳县陈绍唐捕盗疲缓敷衍塞，责署无锡县知县候补知县许氵桂祥缉捕不力怠玩因循均著一并革职，震泽县知县夏辅成才欠果决人地不宜著开缺，另补江甯县典史谭本藩管狱不慎署秣陵司巡检郝耀奎藉端，需索通州吏自朱大颐任心妄为宿迁县峒吾司巡检周凤藻操守难信元和县章练塘县丞程恩浩违例擅受嘉定县，县丞张辅廷纵容扰民青浦县田山司巡检吴廷芬性情使候补道汪瑞怨闳木拍系廊穑澄吉南赣甯道江毓昌试用道沈铭照南昌府知府沈曾植，特用知府陆长佑临川县知县戚扬进阳县知县陈庆绶萍乡县知县彭继昆，候补知县黄秉湘大挑县知县周景祁均著传旨嘉奖会昌县，知县马文兆怠于听讼驭下不严，前署德兴县知县拔贡知县张鸣珂听断疏虞酿成命案南康县知县周祖庚误庸废事，积案累累安仁县知县王氵孛任用劣绅勒捐苛扰，前署万年县知县大挑知县孙如滨纵容丁役审案，糊涂前署永安县知县大挑知县李镜铭纵丁索扰罔恤民艰前代理义甯州知州，试用知县翟凤仪性情贪鄙声名平庸甯都直隶州知州绪成钻营苟且心地糊涂定南厅同知恩彦不勤听断积案甚多，饶州府同知陈履贞驭下太宽颇滋物议代理赆县知县试用知县胡上襄家教不严，致滋物议前署广丰县知县大挑知县陈廷业工於欺朦官声甚劣准补建昌县知县梁口泰办理捐卡擅离职守，试用知县吴锦熔抽税苛细怨黩烦兴试用直隶州州判胡宗衡抽税营私不遗少物崇仁县教谕，贺骧不守官箴庐陵县县丞陈廷宪年力就衰德化县典史王文蔚违例，擅受宣昌县典史朱锡九疲玩不堪署兴安县典史候补府照磨傅长龄任性，妄为统领续备左军补用副将刘光文年迈无能玩视营务左军后营管带补用游击蒋春发性好治游缉捕废弛，均著即行革职上犹县知县黄传羲精力不足驭下太宽署瑞昌县知县候补知县姚慎恩才欠开展精力亦衰，均著以教职归部铨选署荣安县知县候补知县胡逊之体弱多病难膺民社著，以府经历降补调补南昌县知县鹿恭听断偏执难胜烦，要著开缺另补余照所议办理钦此。二十八日
    上谕前因入冬以来得雪稀少，朕亲诣大高殿拈香并派员分诣时应宫等处，拈香虔申祈祷仰荷昊慈眷佑立沛祥，昨日复经得雪郊原沾润朕心实深寅感允，宜敬谨报谢用答天庥朕于本月三十日亲诣大高殿拈香时，应宫仍派醇亲王载澧昭显庙仍派顺承郡王讷勒赫宣仁庙，仍派贝勒载涛凝和庙仍派贝子溥伦，同于是日分诣拈香恭行报谢，仍冀慰邀鸿贶膏泽应时以慰农望钦此。二十九日
    上谕载振博迪苏均着补授御前大臣，并赏穿带素貂褂钦此，上谕荣庆著补授军机大臣并赏穿带素貂褂钦此，上谕内务府大臣增崇著赏穿带素貂褂钦此。三十日
    上谕上年顺天直隶各属被灾地方业经分别缓口粮租小民谅可不致失所，惟今春青黄不接之时民力未免据加恩著将被灾歉收之武清等州县，各村庄应征本年春赋地丁钱粮等项，并原缓光绪二十九年及节年地丁钱粮等项，分别缓至本年夏后及秋收起，征其坐落武清天津二县地方之津军口苇缓课纳粮地私亩，并归入该二县灾歉村庄一律办理，以纾民力该督即按照原奏开明详细数目刊刻讠誊黄遍行晓谕，务使实惠均沾毋任吏胥舞弊，用副朝廷履端布约踊葭芙之至意该部知道钦此。甲辰年正月初二日
    旨溥伦现在出差正蓝满洲都统著芬车署理钦此。初六日
    上谕魏光焘奏特参不肖各员等语，除戴光谭本藩前经恩寿奏参降旨分别革惩外，江苏署安东县知县六安县知县吴大照貌，似有才操守难信署江都县知县江甯县知县卢维雍性情浮夸办事不实，宝山县县丞蔡镜莹轻躁喜事安东县教谕，唐锡晋不知检束候补道杨慕疆行止贪鄙不恤，人言候补知府陈琦心地糊涂妄，希幸进候补知县胡崔庆志趣卑鄙妄事营求，均著即行革职奉贤县县丞徐耀赓精力就衰江阴县，县丞刘葆懿素有疯疾靖江县教谕倪恩荣年已衰迈，均著勒令休致余著照所议办理该部知道钦此。上谕魏光焘奏参统兵大员营务废驰请旨革职一摺，统领南洋常备左军云南提督张春发驻防清江控扼冲要应，如何力图振作加意操防，乃该提督玩视营务所部马步各营疲玩充数，经魏光焘派员点验兵勇名册大半不符操演阵法，不成行列似此营务废驰丧心昧良实堪痛恨，仅予革职不足蔽辜张春发著，即行革职发往军台效力赎罪所有常备左军，前旨派令道员杜俞接统著该督饬令认真训练，务当埽除积习期成劲旅另片奏参常备左军中营管带守备张高阶巧于钻营，诸事刻核右营游击张奇能包厘营私克扣军饷，著一并革职永不叙用该部知道钦此。初十日
    ●第一期・内务
    ◎吏部议覆变通明保人员班次摺
    奏为遵，旨议奏事内阁抄出光绪二十九年九月二十七日奉，上谕御史汪凤池奏中外保荐人才冒滥甚多请加裁抑等语，现在时事多艰朝廷求才若渴，原期甄拔得人近来保荐各员固不乏可用之才，而瞻徇情面滥登荐牍者亦复不免嗣后内外臣工务，当核实荐举汲引真才不得稍有冒滥以副，朝廷实事求是之意至所称明保各员无论候补候选酌定班次各节著吏部议奏钦此，钦遵抄出到部查原奏内称为政在乎，得人而欲拔真才须杜幸进，近年以来中外保荐人材送部引，见者接踵而至其中固不乏出众之材，而才具平常滥登荐牍者亦复不少，甚非所以励人材而端士品也。应请明谕中外大臣保荐人材务须矢慎矢公不得仍前冒滥，并请饬下吏部将明保各员，无论候选虿棺枚ò啻斡敫靼嘞嗉渎钟梦奕我桓耪枷龋其有应缴捐免保举及留省银两者应令一律照章补缴，方准轮选轮补以昭平允而杜取七等语查定例各省奉，旨发往或督抚题明留於该省虿拐呶蘼塾μ庥Φ髦缺，令该督抚酌量才具择其人地相宜者悉准酌量补用又钦奉，特旨以何项官员留省即补及明保人员引见奉，特旨以何项官员留省补用尽先补用，遇有缺出悉准该督抚酌量先尽补用不积，各项班次之缺又奉旨即用及奉旨以何项官员，尽先选用人员无论双单月不入班次即行选用，又截取人员选班按照例定正额铨选外双，单月不积各缺无论何项班次是否积缺铨选二缺之后，插选截取一人又部选之缺轮，应截取插选时先尽镑项，即用人员铨选镑等语臣等查各省明保人员引见奉，旨赏给官阶班次臣部归，特旨班内遇有缺出准该督抚酌量补用，是特旨人员既经明保其才具能否胜任，该督抚必灼见真知，故遇题调要缺及留补选缺专归该督抚酌量补用并非一任占先自毋庸另定班次，其明保引见奉特旨，即用即选人员向系不论双单月，即行选用该御史奏请酌定班次臣等公同商酌，近来明保人员逐渐加多各项班次稍形壅滞，惟究系特恩擢用人员未便率议，更张查截取人员资俸较深且系奉旨记名若概令明保，特旨人员占先未便向隅拟请嗣后明保，特旨即用人员如与截取同时到班先尽截取人员用过后再用，特旨即用即选人员如此略为变通，则特旨人员不致统压各班矣。其由捐纳劳绩复经明保候补候选之员。有应补交捐免保举及留省镑项银两臣部於该员赴部引，见时按照定例办理谨将臣等，遵旨议奏缘由缮摺具奏伏乞，皇太后皇上圣鉴谨奏奉旨依议钦此。
    ◎吉林将军长奉中缺通判地方情形，今昔悬殊拟请改繁遴员请补摺
    奏为中缺通判地方情形，今昔悬殊拟请改繁统由外拣员请补以资治理恭摺仰祈，圣鉴事窃照吉林双城厅抚民通判向系繁疲难中缺遇有缺出归部拣选，如本省有应补之员，亦准扣留外补照例定为三年俸满著有成效出具切实考语，具题到部入於即升班内升用仍在任候升嗣於光绪二十四年前，任通判吴廷珍呈请开缺修墓案内经吏部议覆，改为二留一咨历久循办在案查该厅兼辖旗民号称难治，然当时荒田甫辟人烟未稠尚可从容展布，现在厅北属界哈尔滨一区为东清铁路总会之所，华俄杂处交涉日繁加以煤矿灰窑流民麇聚鼠牙雀角讼狱孔多化导抚绥更非易，易据吉林分巡道文韫详情。
    奏改前来奴才伏查法无历久而不变治贵因时以制宜双城厅通判一缺，今昔情形既有繁简之殊自当因时变通，以期治臻上理拟改为冲繁难近边要缺，遇有缺出统归外补无论满汉在於候补拣发委用人员内，择其熟悉边情善办交涉者拣选请补如候补委用无人，准於试用班内遴补仍照定例三年俸满著有成效出具切实考语入，於即升班内升用仍在任候升是否有当除咨部查照外理合恭摺具，奏伏乞皇太后皇上圣鉴饬部核朱议施行谨奏奉，朱批吏部议奏钦此。
    ◎直督袁饬巡警局天津府县收丐防窃保卫居民札
    为札饬事访闻津郡地方现届冬令时有窃贼，且沿途乞丐渐多殊不成事试思设官，所以卫民天津创立巡警岁需钜款，居民各效捐输原欲共资保卫，乃地方仍有窃贼各局官弁坐糜薪饷取诸民，而民未受其效官亦何以对民生乞丐一项，津地有教养局育黎堂广仁堂及卫生局之贫民院等处，均可收养乃仍有乞食於路者地方不能教民养民，致穷黎流而为乞有司牧之责者能无愧怍应，严饬巡警局赵道天津府凌守天津县唐令嗣后务当保卫闾阎各段巡警，尤宜加意巡防期於居民安枕不准再有窃贼，并将地方穷黎乞丐随时收入教养局等处，其少壮者使学习工艺俾可，自谋生计老弱分别留养倘再有窃贼乞丐定，惟该道等是问除分行外合行严饬札到，即便遵照办理此札。
    ◎直督袁批天津道等会议采择日本狱制分别缓急办法禀
    批据禀日本监狱之制有未决已决民事惩治军狱民狱区分六等，惟已决民事惩治三监宜急仿办拟将军流徒三项人犯专归已决监学习工艺，余如追偿欠债词讼命盗牵连人证应候押追押讯暨窃贼土棍从严惩办各犯拨入民事监其南北，巡警局营务处天河二府属罚充苦力人犯概入惩治监，以上三监房屋即在西门外拓地建置，现在开办伊始先建监房一区可容囚犯五百人，将来再行扩充所议均属妥协仰即遵照办理至监狱名目应否沿袭其名仰或另易他号候行臬司核议具覆余照行此缴。
    ◎议纂则例
    刑部设立则例馆聘西洋法律专门家一员总纂，并往日本延聘留学华生拟熟悉法学者一员充当副纂，再由本署选派熟悉律例者数员会同办理将中西律例参酌增改并请在户部拨银三万两以充经费。
    ◎革除夫役
    广西各土州县向例派用乡民充当夫役衙蠹藉此苛索滋扰不堪自前护抚丁中丞奏请永远革除，奉旨允准闻去冬柯中丞又会同粤督岑制军刊发，谕旨其示文曰广西泗城府属凌云西林西隆三州县本系改土归流土例相尚从前多已禁革，惟派用乡夫一项以该州县地属边徼缺分瘠苦向无夫役行店遇有需用人，夫骤难雇募暂仍照旧派用当时本限以定额不许滥派并议给日食钱文以示体恤无如派夫之名色未除不肖官吏仍复藉以滋弊无论是否需夫，皆按月照额轮派其应役者固无日食发给转令未应役者按名缴钱实为边氓之累本年据署广西布政使司朱荣ロ议给各州县津贴银两，将派夫一项详经前护理广西抚部院丁嗣骶咦嗨煤筱舫歉属凌云西林西隆三州县永不许有派用乡，夫名色倘再敢苛敛派钱即从严参处以昭惩敬等。因光绪二十九年八月初六日具奏奉朱批知道了钦此，除分行钦遵查照外合亟出示晓谕嗣后官家需用人，夫均系发给民价随时雇募所有，从前派夫名目业经奏明永远革除倘有不肖官吏役保仍向民间藉端索钱苛派准其指名禀控按律严办决不宽纵。
    ◎记湖南议事公所
    湘抚赵中丞札饬司道开设议事公所定章十四条举凡一切应行新政事宜均就所中议办先行选举议董以投票多数为定再行送由中丞核准方得与议，并分常会特会常会每月朔日举行特会为有地方大事或中丞交议之件而设临时定期。
    ◎韩改内政
    韩国近欲改革内政议政府特开会议决定数款，一废水轮院礼式院铁道院及西北铁道局归并农工商部，一废平理院另设高等裁判所於法部，一废赏勋院设赏勋府於议政府，一废地形衙门归并度支部。
    ●第一期・军事
    ◎练兵处分设司科章程
    总理会辨襄辨提调各一员
    军政司正使一副使一
    考功科监督一
    搜讨科监督一制度股管理一步队股管理一炮队股管理一马队股管理一工队股管理一
    粮饷科监督一支发股管理一军需股管理一建造股管理一
    医务科监督一
    法律科监督一
    器械科监督一
    军令司正使一副使一
    运筹科监督一
    向导科监督一
    测绘科监督一
    储材科监督一
    军学司正使一副使一
    编译科监督一
    训练科步队监督一炮队监督一马队监督一工程监督一辎重队监督一
    教育科监督一
    水师科监督一
    ◎饬修军备
    政府有电致江督略言俄日恐将决裂一二礼拜即有兵事速挑练精锐成军以备候调北上分布关外等情江督即行知统兵诸员并派上次陆师毕业生某某二人为新军营官克期训练，直督袁慰帅现因东事日亟密饬津海关道唐及招商铁路两局总办周梁二道向某国购办军械闻付价之法计分三期以订立合同时为第一期应付三分之一，某国将军械装船时为第二期再付三分之一，其余一分俟军械到华时付清并闻此项军械已由上海五马路某洋行承办云。
    ◎粤西军事纪要
    著党王五肥之妻日前带领党羽十余名在隆安古潭墟背后山洞藏匿该洞约长四十余里，前数日其党四人诣绥远军统领和太守廷彪处投诚愿作引线遂将女党擒获并获亲随九名枪毙四名，现已解请左江道并皆处斩，上林县某大令日前在伯墟点验团勇被匪侦知将勇围攻杀死百余名大令骑马奔逃该墟妇女被掳百余口来宾县某大令闻警派兵往援亦为乱党击退，甯明州知州接印。次日请护送之哨官入署宴饮忽报离城五里有贼三四百人围攻村场请兵救助时已入夜，城内亲兵仅余四五十名力薄不克援救更虑扑攻县城即时罢席督勇上城分守各处匪饱所欲望城散去后该护勇回龙行至巴龙地方正遇官军与贼交绥官军死六人伤数人已败退，贼亦自负死伤并督男妇幼孩分劫沿河所泊货船负载而去，共得赃约七八千金烟土布货为多护勇见之奋力兜击败勇还队助之，又被枪毙练勇一名旋以子药已罄匪遂挟所掠而去矣。桂省之乱岑云帅之意拟多调外省营兵柯中丞则欲招本省土勇月前业已奏请户部拨饷二百万俾得转给州县，就地招募闻户部已允拨一百万，桂省军饷半多取傍粤东岑云帅近又派员解款三十万以十万解往南甯二十万解往柳州以资接济，怀集县属各处近颇平靖乃日前又有土党竖旗作乱之事怀集县已派员到府告急，西省镑防营近因饷项难筹每营裁汰勇丁百名现驻南甯之萃字军，则裁一营所裁各勇各给发恩饷半月另派勇丁に突丶以免流为盗贼滋生事端有不肯回籍者即饬拿按照游勇例惩办，思恩府属大连湾地方距府城约十余里日前有游匪数百聚匿其间府尊和太守闻之立派所统绥远军前后两营前往会同该处团练县剿讵游匪凶悍异常，四处埋伏炮毙勇丁练丁四五十名，勇练等力不能支乃各退去，南甯上石霾叫媾擦村本月初六日游匪三四百名肆行攻掠左江道余观察闻报立调常备军并亲兵前往围捕及到匪已闻风先逃，只获一名交县讯办，著匪滕正义日前在宣化五塘地方然图起事，该处团练往攻不克禀请左江道，余观察移行左江镇督兵前往剿办，该匪闻信窜往思恩府属安定土司经驻扎该处之绥远军驰往会同先锋小队各勇围攻当场毙匪数十名获匪十余名马十七匹枪十四杆余匪大败逃散，匪首黄三才在上思厅属那坡村驻扎贵字营弁侦悉带勇前往围捕匪党预为准务在村外四处埋伏枪毙营弁二名勇丁十数名，东省灵山县著匪方广安即方十二前在该县纠党劫掠杀毙教官施某经官重赏购缉该匪遂率党羽逃至永氵昌地方仍以抢劫为事，经县尊顾大令立廷购线禽获讯供不讳即行正法，柳州府属匪首黄飞凤近经广东善堂董在和睦乡招降带同匪党三百余人至府投诚祖太守绳武令其缴械归农。该匪则又支吾并在柳州聚众滋扰谋劫柳属转运逼码事经署右江道柴观察先期侦知设计掩捕四十余名正法市墟不惊民人大快，匪首覃老发盘踞柳属油麻弄徒党极多经祖太守绳武分派管带长清等分路攻破附近巢穴老虎洞小油麻弄等处该匪势穷率党窜伏谷中祖太守设法购线诱之出谷者十二名擒获匪首覃老发唐万里罗老金刘六一等正法柳属始获安靖，岑云帅会同桂抚柯中丞奏派广西臬司刘廉访督师剿匪兼办善后事宜已奉旨允准刘廉访日间起程拟先往柳庆继至太平归顺等处随后前往百色，柳庆镇杨镇军带兵剿匪将印交陈中军收管公事令其代拆代行陈中军某夜被盗将印窃去杨镇军禀详大吏将陈中军押讯，惟陈中军禀称镇军只委代理公事署中并未交印与其收管印之失去与伊无干等语未知其中有何纠葛也。
    日俄军事纪要
    ◎日俄宣战情由
    记者曰，俄人以狡黠之术，思欲占领满洲，固匪伊朝夕矣。徒碍於列强公论，不敢明肆厥毒，然恐吓薄迫，曾无已时，盖自庚子以来要挟之条，屡觏不一觏，而我政府瞢焉罔觉，不筹利害驯至撤兵而反增兵，无乱而反有乱，犹不敢以强硬手段对待之，失策已甚而彼昏者流，且信其可恃，甘与结约订款，遂令狡俄益恣其贪婪得寸不已，而更希尺迄於去冬祸机日迫而当轴者犹事弥缝，呜呼误矣，然彼俄者不甯图维满洲而已且侵攘及於韩，韩固日本之所保护者也，於是日本出而有协商之局，及俄国延搁日本协商公文，至於三月之久，且支吾其要索，日本乃宣告停止协商，决计与俄构兵，是日俄军事之所由来也。
    ◎日俄交涉决绝始末录天津日日新闻
    维持韩国自主独立，暨疆域地土之完全无缺，藉以保护日本国在韩国所享莫大之利益，於日本国泰民安之局，实为紧切亦属不得不然之举，是以凡有令韩国沦陷於阽危之一切举动，日本帝国政府实不能漠然观望之，俄国曾经与清国订定条约矣。又曾经向列国一再声明无他矣，而俄国毫不顾忌，其占据满洲地土，依然如初甚至竟於韩国境内显其侵攘举动，如果满洲为俄国所并，韩国主权之难保，势所必至也。
    日本帝国政府为保维东亚永远和局起见，深愿将日俄两国在满洲及韩所享利益，与俄国和衷相商，妥为调剂，期免枘鉴，於是上年七月间将我期望之意，达之俄国政府矣，彼亦允我所愿，因於八月十二日日本帝国政府，饬令驻俄日本公使，将应议大纲各条，与彼国政府会商，其要端如左。
    第一条
    日俄两国各相允约，务须顾重清韩两国之自产独立，暨其疆域地土完全无缺。
    第二条
    凡在清韩两国之各国商工事业，自有均等机会之原则，而日俄两国允约谨守无违。
    第三条
    俄国允认日本国在韩国所享之莫大利益，日本国允认俄国於满洲铁路上所筹各业已享之格外利益，日俄两国并允为保卫上开利益，各自有权可得施行切当办法，但不得违背第一条所约定之宗旨大纲。
    第四条
    俄国允认日本国有权，独能劝导街，俾韩国得以整饬政务治理。
    第五条
    将来推展韩国铁路，入南满洲即奉天省境内，因山海关及牛庄轨路，可以接联清韩两国境界，俄国允不阻碍。
    初日本政府意欲饬驻俄日本公使，在彼得堡向俄政府会同商议，藉便磋磨，将此事局妥速归结，无如俄国政府藉俄皇巡游在外，故为游移不允在彼得堡开议会商，只得改定於我东京会商矣，迄十月初三日，俄政府方将覆文送到，将约允顾重清国自主独立及疆域地地之完全无缺一节，以及约守於清国商工事业各国有均等机会之原则一节，均行驳斥，但愿我政府声明将满洲地方及其滨海一带地，确然置於日本利圈之外，且俄国政府意存牵制日本在韩所施举动，使之不得自由，即如日本为保护在韩所享利益，随时可得派兵之权，俄国既允於前却将日本视为军务紧要地段不允占用於后，并欲将韩国境内北纬三十九度迤北，作为中立地带之事，商於我政府，夫俄国曾经宣播无敢侵占满洲之意，而何以至今不愿按照曾所声称将顾重清国自主独立暨疆域地土完全无缺之条，列入此次应商条款内乎，是我政府实所苦於索解之处，其俄国政府之所以不愿列此条款之故，正以使我政府益觉将此项宗旨列入应商条款内之必不可少也，查日本於满洲得有商务钜利，固当助而长之，推而广之属望甚切，且按我国政治所系而论，因韩国之於满洲，其所关利害更为紧切，如将满洲地土，全然置之日本利圈之外是系断不能依允之事，於是我政府将俄国所商各节，决意驳斥矣，因我政府除将上开意见，知会俄政府外，并将俄国所覆条款详妥酌拟，至如中立地带倘遇有必须划定之时可在清韩两国交界划分，相距均同，即如各以五十基罗迷达为中立地带之限，将此各条於东京，屡经会商之后，至十月三十日，将定而不移之条款，送交俄国政府矣。
    嗣后日本政府催俄国答覆，不止一再迟延至十二月十一日，始有复文查所复各条，俄国政府将满洲之事全行删除，以为彼此相商各条，上在韩国所系之件，仍执定遇有军务不得占用韩国境内之地为言，争执划定中立地带之义，依然如旧，查日本政府数月以来，与俄国之开议，意在和衷商议，调剂彼此两国在满洲韩国所享利益，屏除彼此两国或生龃龉之端，而乃将满洲一条删除不议，实属与当初所期之本旨相背者也。於是日本国政府除向俄国政府再行妥细斟酌外，将遇有军务限制占用韩国境内之地一节作废，并删除设立中立地带之条，为议并驳以俄国政府既在满洲限划中立地带为不可行，则於韩国亦当一律照办。
    俄国政府最后所覆本年一月初六日在东京交到，并於此答覆内，称愿将下开一节添入会商条款之内。
    日本可允认将满洲及其沿海一带地方，作为日本利益圈外，至日本国及列国按照与清国所订现行条约所得优利各权，有所措施，俄国并不阻碍惟不得在满洲地方，设立他国租界。
    而俄所商各条，仍存划定中立地带，及不得为军务起见占用韩国界地两节，以为抵制之件，是俄国明知我国究竟不允愿存此项条款，而尚谓如无此项抵制条款，所议别款概不能允诺。
    至於保全满洲地土事宜，俄国未曾一言覆及，然如不将保全地土之条订定明确，而允同所覆别款，亦於实际毫无裨益也。夫条约中所有权利，固与国家主权相需而存，然则俄国一旦并吞满洲与清国有约，各国在满洲因约所享之优利各权，亦即归於乌有，固不待论。故日本政府酌定顾重满洲之疆域地土完全无缺，必令俄国允诺，实为紧要至於限制设立外国租界一事，亦与日清续订通商行船条约所载，颇有窒碍，故将此条限制删除，至有关韩国各条，实无以退让一步，仍须执定前议等节，於本年一月十三日，向俄国求其三思而覆我，催覆再三不但无所答覆，问其应覆日期，亦并不确订相答。
    日本政府方与俄政府开议，始终以谦抑和衷为主，诚不外乎向俄国政府求其认允俄国政府曾所自行声明之宗旨也。而乃俄国政府固执一已成见，凡我所商酌之议，遽行驳斥不甯惟是，一面无故推延不作答覆，一面原集海陆兵备，其大枝队伍已压韩国境上矣。日本帝国政府虽念切於保维和局，忍之又忍慎之又慎，持重抱满始终无移，今也俄国政府出於似此举动，实可谓迫我弃却保维和局之望者也，日本政府遂不得不将两国之间向所会商之议於此决绝矣。
    日本天皇宣战敕谕
    朕今已与俄国宣战敕令海陆两军协心戮力以与该国从事疆场并命有司各尽职务，按照已之权限於国际法范围之内施行手段努力图维以达国家之目的，朕为文明帝国平和进步之计深冀巩固各国友谊并维持远东永久之平和以不妨碍他国权利利益之政策确保我国版图之将来，此为国际上关系最为紧要之端亦朕长此不变之目的也，我国臣民均能仰体朕意竭力各尽义务用能与列国关系渐加亲厚今者不幸竟致与俄国公然对敌殊非朕之初心韩国独立我帝国之所焦虑者不惟两国历史均有关系亦为我邦安全无缺之要图也，不意俄国竟背其前与中国成立神圣条约之保证食其屡向列国宣告之前言，一再占据满洲地方该国欲固自己地步，且有并吞三省之意，夫使俄国若并吞满洲不能维持中国之独立即远东大局亦无永久安全之日，故我帝国与俄交涉以冀解决问题期得永远平和我国当事有司仰体朕意尝与俄国提议协商乃三个月以来商议数次该国不但丝毫不由我主张，而且任意迁延解决事局阳虽唱导平和阴乃增修海陆兵备努力经营希图饱其欲望朕至此始信俄国实无希望平和之心，彼既拒我之议韩国之安全以危而我帝国之利益亦必被其妨害平和交涉不能保全将来之和平，即不得不力进一步与俄干戈相见深望我国官民忠义勇武克复永久和平，则保护帝国名誉之日当不远矣。
    俄皇宣战敕谕
    朕以维持和平之宗旨为使巩固东亚之静谧专尽其全力为此等和平起见，日本国政府曩关韩国之事谊提起两帝国间现存协商约款改订案件朕赞其议命朕之政府使专任其事，然而该商议未告其终局况且不待接受朕之政府所致之最近覆答，而日本国政府来文知照该商议及外交的关系绝断尚且无豫告，此所谓外交的关系绝断即军事的行动开始之存意日本国政府使其所属水雷艇突如袭击在旅顺口外朕之舰队朕由极东大守接受此报明，朕就命执干戈应日本之挑战朕际为此决意深祈上帝之救护朕之臣民为防护其祖国不疑齐起赴朕之所命朕对朕之水旱军偏祈上帝之加护。
    ◎韩国战事汇志
    日俄已於癸卯年十二月二十四日在济物浦开战，俄舰考里支及哇也克皆为日舰所擒（哇也克载重六千五百吨长四百二十尺龙骨长五十二尺马力二万匹造於一千八百九十九年内有六寸径炮十二尊三寸径炮十二尊十四寸径炮六尊放鱼雷管六个每点钟能行二十三海里兵弁共五百七十一人考里支乃炮舰载重一千二百十三吨长二百零六尺龙骨长三十五尺马力一千五百匹造於一千八百八十七年内有八寸径炮二尊六寸径炮一尊快炮两尊一寸径炮四尊放鱼雷管两个每点钟能行十三海里半兵弁共一百六十人），除在济物浦捉获俄舰两艘外尚在釜山捉获俄国东方铁路公司航船两艘，该二船已带入佐世保矣（所获二船一名嫩尼乃俄国之大清东方铁路公司之业战重一千三百六十吨船主名浮伦梳夫乃由上海往旅顺等处装载货物者一名奉天亦该公司之产载重八百八十六吨船主名哈罗卑修期克亦由上海往旅顺等处装货者），二十六日午前日本海军又在高丽仁川捕获俄舰两艘，俄国运舰名松花江者在仁川为日本舰队击沉，有日军一万五千人已在釜山登岸，又有俄兵三队共三千人向高丽进发，俄国舰队复至高丽青浦意欲夺回被擒之考里支炮舰哇也克巡舰是役俄国兵舰共有九艘有被日本擒获者有被击沉者，得俄京消息甲辰正月初四日有俄可萨克兵一小队在高丽境内某处抢获日本兵士若干名，有日本大运兵舰两艘一名西努开丸一名哈喀塔丸於十二月廿八日到济物浦十四号运兵舰所载之工人四百名将无数战事物材运登於岸。所办各事甚按秩序前往内地之法纤悉俱备，日人已在济物浦建立码头，正月十三日上午有俄国马兵一队出现於平壤之北七百迈（约十九英里）外之地日本步兵遂发枪攻之俄兵旋即退去。
    ◎附记济物浦战事详情
    俄轮松花江於十二月二十三日由上海到济物浦是日午后见有大队舰向该港进发，其时俄国炮舰预备开行欲带公文以往旅顺，但见所来之舰乃系日本运兵舰为日本战舰与鱼雷舰所护送考里支舰见有日本鱼雷舰两艘随之而行，故复返港内。
    十二月二十四日日本巡洋舰与大铁甲船三艘已离该港，当末次之日本运兵船离去之时该船则为千代田船之所追击。
    二十三日所来之日本战船共有六十二艘该三铁甲舰在九里外之郁答陵下碇难波高千穗千代田及灭鱼雷舰四艘运兵舰三艘来至外港晚间，遂以兵三千五百人登岸其运兵船之多寡不得而知，次日晨日本船队未离港以前彼等悬示暗号令哇也克与考里支两舰於午前离去倘不难该处，则日船定驶入港内击沉彼等也港内各国战船之统带劝俄国两船不可出外，日领事加藤往谒俄国领事普林诺司开君请其转告俄舰统带投降，但彼答之云俄人并无投降之理甯可一战而沉也。
    午前十一点二十分哇也克与考里支两舰将所有杉板等弃去以备与日本舰队相战，当时日舰泊於圆岛之口日舰则有大铁甲巡洋舰十五艘尚有若干之鱼雷舰考里支舰则发炮两响哇也克即随之而战其战事始於午前十一点五十五分彼此相战有五十分之久俄舰两艘遂再返港内，但日人下一公文请港内各舰离去该港因彼等欲进港内将俄舰两艘击沉也，自得此文以后意法美战舰各统带遂集於英舰塔尔巴会议，议至两点钟后遂升暗号告知日本水师提督谓彼等之舰断不出外，并劝日人不可在中立之港攻击云。
    哇也克舰舰侧与舰面已被击伤汽炮亦复受伤，舰首亦为鱼雷所炸裂因考里支之汽炮太坏，故不能再驶舰上有数人受伤哇也克舰之统带与武弁数名水手七十五名或被伤或击死午后两点钟哇也克乃系一快舰本可逃避，但因考里支船不能照办遂决计自行炸裂该舰之水手即调往哇也克舰，午后四点十五分考里支舰即自行炸裂，午后五点钟日本巡洋舰一艘鱼雷舰一艘在口外五里停泊午后六点钟哇也克舰因不能修理，故决计沉下遂将各水手移至意法美英各舰预备将该舰沉下俄国运舰松花江亦在港内彼之水手亦移往法国巡洋舰即自行焚毁午后六点半钟哇也克舰自行纵火焚毁至九点钟沉下。
    二十五日晨俄领事得有公报，谓彼已作为囚犯彼之屋已为兵所围无人可许见，彼日人已占据租界，其余各俄人尚得自主，但均被看守俟至与俄使商定后再行办理。
    ◎旅顺战事汇记
    日俄两国已於十二月二十三日夜十一点钟在旅顺口开仗俄兵舰为日本鱼雷击坏两艘，日俄两国复於二十四日晨续战，俄关东总督阿列克雪夫於十二月二十四日下午电告该国政府业经发刊俄国官报云日本鱼雷队於二月八日即中历十二月二十三日晚间攻击碇泊旅顺口炮台，左近俄国舰队俄国战船利秃斐散号察利肥次号及头等巡洋舰均已被攻毁坏，又奏云顷所报受伤兵舰刻尚浮在水面惟察利肥次号系碇之处受伤利秃斐散号船底车叶水管俱已损坏将校士卒溺毙五人伤者八人，战时俄国曾发水雷二个均不获中，又奏云日本舰队炮击旅顺口历一点钟之久始向南而去，是役俄国将官死者二人士卒九人士卒伤者五十三人，炮台上死者一人伤者三人，俄船披拉大伐号代安阿号阿司可儿号娜斐克号船底均受重伤，惟炮台震坏尚未已甚云，日本兵轮十六艘攻击旅顺内有大战舰六艘即三笠号朝日号初濑号敷岛号富士号八岛号全归水师提督东乡统带，据北京使署最近所来之消息谓旅顺口所有之俄兵不满二万。
    俄国因水师武弁甚少，故水师所有之末弁均升显职俄皇论及战事谓日人背信乘黑夜无备而攻我俄炮台与战舰斯言传闻欧洲各国皆以其言为可笑咸曰日本先行开战后发宣战书，虽系实事然已早与俄政府交付哀的美敦书矣。故俄舰在旅顺口已有警钟讵意开战之时俄舰武官正在岸赴跳舞会，其大舰亦未设御鱼雷之网云，俄关东总督电致俄政府谓目下俄国大战舰皆受重伤至其再能出海御敌与否实难预言其他种受伤之军舰数日内将预备出海，俄国鱼雷运兵船恩伊岁在旅顺口正设水雷误触水底已埋之水雷登时轰毁遂即沉下死者九十六人，俄关东总督电致俄政府云俄舰为日人所击坏者至今共七艘名察利肥次（载重一万三千一百吨）利秃斐散（载重一万二千七百吨）玺伐司妥坡载重一万零九百六十吨）彼得阿怕罗可克（载重一万零九百六十吨）拍拉大（载重六千六百三十吨）阿司见儿（载重六千五百吨）载斐克载重三千吨）俄国巡洋舰播牙林遇大风撞於磐石而沉，十二月二十九日日本驱逐舰速岛号（载重三百七十五吨）及朝露号（载重三百七十五吨）二舰乘大风雪袭击旅顺破坏俄舰二艘，俄国远东总督出有晓谕东三省民人之告示云。
    俄国钦命留守远东大臣阿为剀切晓谕事照得东三省军营商会绅民人等一体懔遵现因俄日构兵本留守拟定六条特此通谕知之，一俄日交涉正值睦商之会讵伊心怀叵测陡施奸诈袭攻我国水师似此势勒强迫碍难坐待不得不背城借一保护利权以杜侵犯华疆而免转蹂俄界。二此次俄华利益本系枝接蒂连援辅车相倚之论，分宜遇敌犯境合破同攻乃据华国照会愿守局外袖手之，则因此本留守要求满洲各官所有俄军行营驻防购办粮草一切临境应用各项不惟不应拦阻尤宜极力襄助。三东三省居民人等无论士农工商各宜安居守业，如俄军抵境尔等以信相遇俄军不但不忍欺凌反加保护。四东清铁路并电线德律风一概责成附近良民协力保卫至各属府官暨乡会村长均应同心设法俾勿损坏实为至感，倘或有人谋损不惟严惩谋犯，抑且惟尔坐视谋损附近官是问。五胡匪者东三省之巨恶也，俄军甚愿灭此朝食以保良民尔等勿畏报复各宜多方帮助指明该匪啸聚何林麇集何所务期扫尽巢穴灭其党类，倘若有暗藏匪党并向知匪迹隐结不露者与匪同罪。六本留守深冀尔等居民与俄军同心相遇倘或华官民仇视俄军俄政府定行殄灭此人，决不姑宥尔时政府亦必自行设一相宜之法以保本国利益。俄历一千九百四年二月初三日，记者曰俄之辱我甚矣，自庚子大创联军入都幸和议告成而列国师退乃俄人独藉口於保护迁延不撤满洲之兵，且日增其要索要其意在占领满洲而碍於列国之公论不获明，遂其欲则借要索以发难惜夫我政府之不能执理以拒，而且倚而信之俄遂益恣其狡谋名虽未占满洲实则无异已占，今观其告示称满洲人民为顺民则彼直已以满洲之地为彼地，而民为彼民矣，於乎满洲之民其从之乎，吾闻张宏范使文文忠招张世杰降文忠曰，吾不能擀父母乃使人逆父母乎，嗟夫满洲人民其亦悲於中而愤於外否耶。
    正月初九日晨二下钟时有日本鱼雷船一队来攻，停泊旅顺口之俄舰佛里维仙日人之意，盖欲於攻击时使其余装载引火之物之各轮船得以驶近以冀堵塞旅顺口门俄舰侦知其事，即偕同岸上炮台发炮攻击日舰未几即有二日舰被炮火击伤，即驶近海岸以免沉没，其一艘在相近灯塔处搁浅该处居港门之右尚有一般在相近黄金山某处搁浅该处居港门之左是役也，俄军炮击日舰直至黎明方止后有人见有日汽船四艘沉下尚有鱼雷八艘即向本国水师舰队等待之处驶去，至失事汽船之日水手有若干名淹毙其余殆由日鱼雷船救起至此次日本水军所失之实数尚未查悉目下旅顺口仍能出入自由，盖缘日人堵塞之计不得行故也。东乡司令长官公报云正月初九日午前四时旅顺堵塞港口船五只已由老铁山之南方驶向旅顺港前进因先到之船天津丸进路转而向左在距此西南约三英里之海岸似因中敌弹而自行触礁旋，则后继之各商船等虽进路之方向变为东北，然仍受敌人探海灯之阻害又被猛烈之炮击武州丸之舵机先被击损而失其运转之自由因至天津丸之附近触礁而自行坏，沈武阳丸亦受敌弹之害遂不能到港口而沉矣，报效丸仁川丸不顾敌之炮击而猛进渐至於港口在勒笃维仙战斗舰之旁而仁川丸，则在其东侧各自火点爆发乐行破坏船员齐作哄声视船之沈而后移於小艇，当彼等移至小艇时虽即欲尽力以近本国之水雷艇，然因不独敌人之探海灯时发大光以烛日本之水雷艇及小艇且炮攻亦益加猛烈於是不得已迂道而航行他处遂不能与本国之水雷艇即相接近清晨以后风浪益大艰险益甚，直至本日午后三时左右始得渐与日本舰队再行相遇。
    附记俄日两国损失之船舰
    今将俄国所失之船记录於下察利肥次乃包钢甲之大战舰有暗轮三具，长三百八十八尺九寸阔七十六尺寸压水线二十六尺载重一万二千九百吨马力一万六千匹载煤二千吨有尼哥劳斯水锅船中有八寸之胶带船首船尾则有四寸胶带自水面以至船面则有六寸之铁甲船首尾大炮之护甲版厚十寸其余各炮之护甲板厚六寸十二寸径炮四尊六寸径炮十二尊十二磅快炮二十尊三磅霍斯几司炮二十尊鱼雷筒六具有两具藏在水中，怕拉大乃护甲巡洋舰系在圣彼得堡葛来努岛船厂所造有暗轮三具有直列烟囱三条桅两枝长四百十六尺阔五十五尺压水线二十一尺载重六千六百三十吨马力一万一千六百匹机器三副船面保护之钢甲，由寸半至二寸半各炮之护甲板，则厚六寸，六寸径炮八尊十三磅炮二十尊小炮八尊，此外尚有鱼雷筒数具，佛里维仙乃大战舰建於美国费拉达尔腓亚廓来司厂有暗轮两具有直列烟囱二条长三百七十六尺阔七十二尺三寸压水线二十六尺载重一万二千七百吨马力一万六千匹载煤二千吨机器两副尼哥劳斯水锅二十四个火舱一千三百五十三平方尺通火之地有五万八千一百零四方尺有夹底可储石油水面之胶带六寸护炮甲版厚五寸保护船面之甲版，由三寸至四寸船首甲版厚九寸大炮护甲版厚十寸船之首尾载有十二寸径炮各二尊六寸径炮十二尊十二磅快炮二十尊六磅快炮两尊三磅快炮二十尊一磅快炮六尊鱼雷筒六具内有四具在船侧之水底一具在船首水面一具在船尾带有二等鱼雷船两艘兵额约七百五十名，今将所失日本国之船登录於下，高千穗乃双暗轮之船有烟囱一条桅两枝长三百尺压水线十八尺六寸载重三千七百二十七吨马力七千一百二十匹载煤由三百五十吨至八百吨每时约行十三海里，则可行四千海里以至九千海里机器乃拉司里公司之所造船面护甲版由二寸至三寸桅上了台护甲版厚二寸载有十寸径炮两尊六寸径炮六尊快炮两尊一寸径机器炮十尊格林炮四尊鱼雷筒四具水师兵三百五十七名，松岛乃法国拉先地方所造置於千九百年一月二十二号乃护甲巡洋舰也，有暗轮两具船首有护炮甲板一付烟囱一条桅一枝长二百九十五尺二寸阔五十尺六寸压水线二十一尺二寸载重四千二百七十七吨马力三千四百匹载煤四百零五吨机器三副水锅六个火炉十八具船面以钢板保护以植物细胞膜质保护载煤之处护大炮甲板厚十一寸八分两旁载四寸七分径炮十尊六磅快炮五尊三磅快炮十一尊鱼雷筒四具内载水师兵三百六十名松岛乃中日一战时伊东水师提督之坐船也。千岁船乃护甲巡洋船造於千八百九十八年一月二十二号在旧金山所置有暗轮两具直列烟囱二条桅二枝长四百零五尺阔四十九尺压水线十七尺七寸载重四千七百八十四吨载煤六百至一千吨可行四千英里机器两副双面水锅四个单面水锅四个船面护甲版，由四寸半至一寸四分三桅上了台之护甲版厚八寸六寸径快炮四尊五寸径快炮四尊八寸径炮两尊四寸七分径炮四尊十二磅快炮十一尊两磅半快炮六尊鱼雷筒四具全在水面载鱼雷二十五具水师兵四百六十五人。
    ◎俄国防务汇记
    俄舰在亚细东方数目列后坡拉大伐舰载重一万零九百六十吨马力一万一千二百匹载炮自十寸径至五寸径速率十七海里（每百海里合华里三百二十一）彼得阿怕罗司克舰与前数同玺伐司妥坡舰与前数同珀利司斐铁舰载重一万二千六百七十四吨马力一万四千五百匹载炮自十寸径速率十九海里坡畀伊大舰与前数同阿司列畀阿舰与前数同（此舰未到）利秃斐散舰载重一万二千七百吨马力一万六千匹载炮目十二寸径至五寸径速率十八海里察利肥次舰载重一万三千一百十吨马力一万六千三百匹载炮自十一寸径至七寸径速率十八海里以上皆头等舰戈摩败舰载重一万二千三百三十六吨马力一万八千匹载炮自六寸径至五寸径速率二十海里拔安舰载重七千八百吨马力一万七千匹载炮自七寸径至三寸径速率二十二海里罗玺阿舰载重一万二千二百吨马力一万八千匹载炮二寸径速率二十海里路利克舰载重一万零九百四十吨马力一万八千五百匹载炮二寸径速率十八海里策米铁道司快舰载重五千八百九十三吨马力七千匹载炮自十二寸径至二寸径速率十五海里（此舰未到）以上系巡洋全甲舰播嘎秃舰载重六千七百五十吨马力九千五百匹载炮自五寸径至四寸径速率二十三海里阿司可儿舰载重六千五百吨马力一万九千五百匹速率二十二海里伐冶舰载重六千五百吨马力二万匹载炮五寸径速率二十三海里代安阿舰载重六千六百三十吨马力一万一千六百匹载炮四寸半径速率二十海里怕拉大舰与前数同奥罗拉舰与前数同（此舰未到）播牙林舰载重三千二百吨马力一万一千五百匹速率二十二海里娜斐克舰载重三千吨马力一万八千匹速率二十五海里以上皆巡洋半甲舰。
    ◎俄国满洲兵数
    第一旅顺口二万零三百五十人其内步兵为第三第七两旅团，第三旅团之内为东部西伯利亚狙击步兵第九第十第十一第十二四联队第一联队二千人，第七旅团之内为东部西伯利亚狙击步兵，第廿五廿六廿七廿八四联队第一联队二千人，第廿七联队在海城第廿八联队在辽阳，第三旅团中除留第十一联队为留守联队，此外之三联队全部已向辽东半岛沿海岸及鸭绿江岸出发骑兵为后贝加尔及可萨克之背鲁夫纳夫陈斯几骑兵联队一中队，凡百五十人炮兵一为东部西伯利亚炮兵大队中之二中队，凡六百人一为旅顺口要塞，炮兵一联队凡二千四百人工兵，一为东部西伯利亚工兵大队之第二大队，凡一千人一为关东省堡兵中队一中队，凡三百人水雷队为水雷布设中队一中队凡二百人。
    第二达尔尼二千人内步兵为东部西伯利亚狙击步兵第十四联队，凡二千人第三大连湾四千四百人内步兵为第四旅团，该旅团内一计东部西伯利亚狙击步兵第十三联队，凡二千人一计东部西伯利亚狙击步兵第十五联队之四中队，凡一千人一凡可属於此旅团之二联队，如第五第十四两联队骑兵为后贝加尔及可萨克之背鲁夫纳，夫陈斯几骑联兵队四中队，凡六百人炮兵为东部西伯利亚炮兵大队中之一中队，凡三百人又后贝加尔骑炮兵一中队，凡三百人水雷队为水雷布设中队一中队凡二百人。
    第四皮子窝四百人内步兵为东部西伯利亚狙击步兵第二联队之一中队，凡二百五十人骑兵后贝加尔及客萨克之背鲁夫纳夫陈斯几骑兵联队之一中队凡一百五十人，第五安东县五百五十人内步兵为东部西伯利亚狙击步兵第十五联队之一中队，凡二百五十人炮兵为东部西伯利亚炮兵大队之半中队炮四门，凡一百五十人骑兵为后贝加尔及可萨克之陈斯几骑兵联队一中队，凡一百五十人。
    第六凤凰城七百五十人内骑兵为后具加尔及可萨克之陈斯几骑兵联队三中队，凡四百五十人炮兵为后贝加尔骑炮兵一中队炮八门凡三百人。
    第七金州七百五十八内步兵为东部西伯利亚狙击步兵第五联队三中队，凡七百五十人。
    第八营口一千二百人内步兵为东部西伯利亚狙击步兵第五联队五中队，凡一千零五十人炮兵为东部西伯利亚炮兵大队之半中队炮四门凡一百五十人。
    第九海城一千一百五十人内步兵为东部西伯利亚狙击步兵第廿八联队四中队，凡一千人炮兵为东部西伯利亚炮兵半中队炮四门，凡一百五十人。
    第十辽阳一千九百人内步兵为东部西伯利亚狙击步兵第十五联队之一中队，凡七百五十人又第廿八联队四中队，凡一千人炮兵为后贝加尔骑炮兵中队炮四门凡一百十人。
    第十一奉天五百五十人内步兵为东部西伯利亚狙击步兵第十五联队之一中队，凡二百五十人炮兵为后贝加尔骑炮兵半中队骑兵为后，贝加尔及可萨克之陈斯几骑兵一中队，凡一百五十人。
    第十二吉林二千七百五十人内步兵为东部西伯利亚狙击步兵第十六联队，凡二千人炮兵为东部西伯利亚炮兵第一旅团第七中队炮八门，凡三百人又后贝加尔骑炮兵第二中联队，炮十二门，凡三百人骑兵为阿摹尔斯及客萨克之阿尔公斯几骑兵一中队，凡一百五十人。
    第十三甯古塔一千二百五十人内步兵为东部西伯利亚狙击步兵第十八联队，中队凡五百人骑兵为阿摹尔斯几及可萨克之阿尔公斯几骑兵三中队，凡四百五十人炮兵为东部西伯利亚炮兵大队一中队，凡三百人。
    第十四哈尔宾四千五百五十人内步兵为第三旅团，该旅团内为东部西伯利亚狙击步兵第十七联队，凡二千人又第十八联队六中队，凡一千五百人骑兵为阿摹尔斯几及可萨克之阿尔公斯几骑兵一中队，凡一百五十人炮兵为东部西伯利亚炮兵一大队炮二十四门凡九百人。
    第十五齐齐哈尔一千九百五十人内步兵为东部西伯利亚狙击步兵第十二联队之六中队，凡一千五百人炮兵为东部西伯利亚炮兵第二旅团第二中队炮八门，凡三百人骑兵为阿摹尔斯几及可萨克之阿尔公斯几骑兵一中队，凡一百五十人。
    第十六海拉尔一千人内步兵为纳尔陈斯克第三预备大队，凡三千人。
    此外尚有东清铁道掩护队五十五中队，凡二万四千人其驻屯最多之地为哈尔宾横道河子公主岭辽阳大石桥等处其他省有驻屯於铁道线路沿道各处者（以上共计六万九千五百人）又另有所谓铁道队者，此铁道队以四大队结成之分驻於哈尔宾横道河子公主岭辽阳四处圣彼得堡之报告谓伊文诺甫将军前往达尔给斯丹一事俄兵向丕麦司进发者必将大为加增，至接到旅顺战败之消息后海参威一带大加防护在尼哥劳士克之地有多兵聚於该处库页岛，则只有兵一旗盖俄人以为日本不至往攻该处也。
    俄人顷者已遣陆军遍布於鸭绿江外拟即布阵以压韩国查该军由旅顺口调来者有东部西伯利亚狙击步兵第九第十第一第二共四队，由大连湾调来者有第十三联队由青泥洼调来者有第十四联队已集安东县备调者有第十五联队，俄人又因旅顺兵力单薄，故又调第七旅团之第二十五第二十六两联队前往填驻该旅团之第二十七联队刻下系驻海城第二十八联队则驻辽阳。
    ◎日本防务汇记
    日本政府赁船四十六艘以作运兵之用，其中日本邮船会社二十四艘大坂商船会社六艘三井洋行五艘东洋汽船会社两艘尚有他行之船九艘。
    日本邮船会社之船为阿波丸、博多丸、钻歧丸、春日丸、日光丸、三池丸、山口丸、金州丸、佐仓丸、天津丸、大连丸、神户丸、山城丸、小樽丸、立神丸、近江丸、仁川丸、新泻丸、营口丸、萨摩丸、芝罘丸、玄海丸、肥后丸、钏路丸共二十四艘。
    东京汽船会社之船为日本丸、香港丸共二艘。
    大坂商船会社之船为台中丸、台南丸、福岗丸、鸡笼丸、平壤丸、姬川丸共六艘。
    三井洋行之船为汉城丸、元山丸、有明丸、爱宕丸、万田山丸共五艘。
    尚有他洋行之船为千代丸、太郎丸、福井丸、京都丸、严岛丸、报国丸、韦方丸、佐渡国丸、报运丸共九艘。
    ◎战事杂记
    日本新购军舰日进春日两号已於华正月初一日安抵横须贺港，俄远东总督宣命凡居满洲之日人必登时擒获而送至旅顺，日皇宣旨云倘战费不足特愿卖宫廷珍宝以弥补之，俄京有师队起行前往西伯利亚俄皇辞别之演说之间以兄弟称之曰愿天保朕兄弟，俄远东总督出示勒令华民承办军务差使如不从命即派兵剿杀，大清东方铁路之护军目下尽遍户部大臣统辖约有五万人然非全为战士也。俄政府已谕令该国兵部大臣苛鲁巴金即行交卸部务前赴满洲统辖该处各属俄军事宜，有俄舰名波给塔号格尔姆拜号佛罗西亚号佛罗立号四艘近由海参威驶抵日本之北海道於该处击沉日本小汽船一艘，有俄国巡舰三艘在日本东山道之青森县口外游弋为日本鱼雷船击毁。
    ◎中国中立汇记
    中国政府声明特别事宜如后各项，一由北京至山海关各国留驻兵队以保海道通畅系按先绪二十七年三月二十五日即西历一千九百零一年九月七日各国和约办理仍应遵守此约，原有宗旨不得干涉此次变局之事。一凡寄居本国局外境内之他国人，如有私行接济两战国禁货有碍本国局外之责者应由地方官设法禁止或知照该管领事等官分别究办。
    中国官民应一律禁止有碍局外事情如后各项，一本国民人不得干预战事暨往充兵役，一民间船只不得往投战国或应招前往办理缉捕转运各职司，一不得将船只租卖於战国或代为安装军火或代为布置一切及帮助以上各事以供其交战及缉捕之用，一不得代战国购办禁货或在境内制造禁货运销战国之陆海军所有禁货如后各项（一炮弹船丸火药及各项军械）（二硝磺及制造火药各种材料）（三可充战用之船只及其材料）（四关涉战事之公文）一不得代战国载运将弁兵卒，一不得以款项借给战国，一船只非避风患不得擅入战国所封之口岸，一船只驶入战疆不得抗拒战国兵船之搜查，一不得为战国探报军情，一除战国各项船只在中国口岸购办行船必需之物应遵守后列各专条外不得售粮食煤炭於战国。
    中国应享局外之权利如后各项，一中国仍得与两战国通使往来如常，一中国得设兵防堵本国疆界，一战国不得稍犯中国作为局外之疆界，一战国不得封堵中国口岸，一中国所发给之护照文凭两战国均当照准，一中国人民仍得与战国通商如常苟非用兵处所皆可前往贸易，一中国人民寄居战国境内者其身家财产均仰该国保护不得夺其资财或勒充兵役，一中国人民如有侨居战国封堵口岸者本国得派两船前往保护或接载出口，一中国船只得运载战国公使及平民，一中国船只所载战国之货物及战国船集所载中国之货物苟非军例所禁者可以往来无阻，一中国船只所载军器若系专为自护之用者不得以禁货论，一中国船只虽载有禁货若系运往局外之国或运自局外之国者战国不得截留，一中国船只倘经战国拿护不得迳行入公，应先经战国法衙审询，如果系犯禁方可按例惩治如系误拿应由战国赔偿损害，其偿额由该战国法衙判定，中国得派官员前往观战，惟不得有所干预。
    战国陆海军如有在中国局外境内者应遵守后各项，一战国陆军如有败逃入中国境内应收其军器听中国官员约束不得擅自行动，一战国逃兵在中国境内者如乏衣食中国政府当量力供给俟战事告终再由本国如数偿还，一战国之缉捕船只不得驶入中国海口地方，惟因暂避风患或修补捐伤或购求行船必需之物实出於万不得已者不在此例一俟事毕即当开出该地方，一战国兵船不得於中国各海口地方交战或缉捕商船或屯留该处为海军根据之地，一战国兵船及军需运船有驶入中国海口地方者如系寻常经过并无他意方准其驶入，平时所准进出之口岸限二十四点钟内退出，若遇风浪危险难以出洋或修损伤未能完竣或购辨行船必需之粮食煤炭尚不足驶至最近口岸之数，则应听中国水师统将或地方官酌展期限一俟事毕即当退出，一战国兵船及军需运般不得带领所捕获之船只驶入中国口岸惟或因避风修捕损伤或购求行船必需之物件实出於万不得已者不在此例一俟事毕当即退出，惟停泊之际不准使俘虏登岸及锁售所虏船只物件，一战国不得在中国海口暨陆地局外疆界招募兵队及购办兵器弹药及他种战具，如遇有战国兵船在中国海口修补损伤其工程以能达最近之口岸为度，一两战国兵船及军需运船如在中国之一口岸内其后到之船应俟前船出口经一昼夜奉有中国水师统将或地方官之命令方准前往。
    所有未尽事宜由各直省将军督抚等随时查看情形参酌公法，分饬遵行以上各条候行文出示之日施行应即一体遵照办理。
    南洋律法官所拟通饬南洋所属各海关及南洋海军等官训条，一现在日俄两国争战凡战国之战舰均禁止停泊中国水道辖境各口或停泊为争战起见或为布置一切战务，并禁止如甲战国之战商各舰出口后其停泊在中国水道辖境内或泊鉴之处之乙战国之战舰不准追踪前去必须候过至少二十四点钟后方准开行，二一经晓谕之后如有战舰进中国水道辖境口岸或停舰之所，此项战舰应令自进口时起於二十四点钟内离开出洋，除非遇风潮或因缺食物或因修理，凡遇此等事情如逾二十四点钟之限该口官长应饬令迅速开去除仅敷即时需用食物外不准多带食物等件接济此种舰只，如因修理而来一经修毕不准在中国辖境水面逗留逾二十四点钟之限，三凡战国之战舰不准在中国各口岸及水道辖境内多备食物接济只准向华民购办以敷及时需用之食物等件为舰上水手人等之急需，如购煤斤只准接济仅敷回本国至近之口岸不准多备，四两战国之战舰不准以捕获之战利敌舰或商舰进中国水境。
    当日俄未战之前奉天官吏即已与外务部商定两国战地界限，盖知满洲境地难以全作为局外中立之地，故於满洲全境中分出何处为战地何处为局外中立之地也，兹将当时奉天交涉局议定后禀请外务部核覆之条章十则照录於下，一日俄二国倘在奉省地面开仗拟即指定战地两国开战及驻扎之军队只能在战地限内不得逾指定战地界限之外，一西自盖平县所属之熊岳城中间所历之黑峪龙潭洪家堡老岭一面山沙里寨双庙子以东至安东县界街止，由东至西所历以上各地名分为南北界限，界限以南至海止其中之金州复州熊岳三城及安东县街为指定战地抑或西至海岸起东至鸭绿江岸止，南自海岸起北行至五十里止为指定战地，两国开战后，凡战地县内之村屯城镇人民财产不免冲突，倘有损失照公法应由战败之国认赔，如有无故杀伤人民烧毁房屋抢掠财物何国所行之事应由何国认赔，两国开战我既守局外所有界限以北之城市，应由我自行派兵防守两国军队不得冲突，其在界限以南即指定战地内之金州复州熊岳安东镇各城向有华官处所仍当由我派兵保守坚壁清野以卫民生而清界限，一两国未经开战之前所有战地限内安东复州熊岳各村屯向有之巡捕队仍照旧驻扎两国不得阻拦，并不得收我军械如两国定期开战以上各巡捕队均行调回。各该城内驻扎至省城外地面兵少亦当酌调一二营弹压以免惊扰俄人亦不得阻拦收我军械，一两国徵调军队有必须由指定战地限外地方经过者不得逗留，久住粮食柴草一切日用之物须该国军队自行备办携带以符我守局外之例，一我既守局外两国开战以前开战以后均不得招募华民匪类充当军队，一如有匪徒窃发在战地限外者归华队剿捕其在战地限内者与何国兵队相近，即由何国剿捕惟均不得越界以免别滋事端，一两国如已订定开战须将日期及在何处开战预先知照华官出示晓谕俾人民知避免遭兵祸，一两国开衅无论胜负军队俱不得冲突窜入指定战地界限以外之地如有侵及限外之地杀伤人民烧毁房屋抢掠财物以及一切损失应由越限之国认赔，其战败之军队及受伤人等无论行抵何处我既局外一概不能收留，一此次指定战地限内之地，但供两国战时之用如胜负已分军事已竣所有指定战地两国兵队均各随时退出不得占据，一两国宣战以后所有指定战地限内除日俄两国外其余无论何国兵队不得任意拦入，并届时无论何国官民一切人等如欲赴指定战地限内地方者均应照章向华官请领护照，及向沿途华官呈验方准前往其不应前往之人仍由华官查禁。
    江督札饬各关道公文
    光绪二十九年十二月二十七日承准外务部电开日俄失和业经钦奉，谕旨按照局外中立之例办理本部已照会各国公使声明东三省系中国疆土盛京兴京为陵寝宫殿所在责成该将军敬谨守护该三省城池衙署民命财产两国均不得损伤原有之中国兵队，彼此各不相犯辽河以西俄已退兵之地由北洋大臣派兵驻扎各省及沿边内外蒙古均按照局外中立例办理两国兵队勿稍侵越，倘阑入界内中国自当拦阻不得视为失和，惟满洲地方尚有外国驻扎兵队未经退出之地面中国力有未逮恐难实行局外中立之例，东三省疆土权利两国无论胜负仍归中国自主两国均不得占据等语，一体查照等因到本部堂承准此合行札饬札到该道即便分别移行遵照毋违特札。
    江海关道袁照会商业会议公所
    为照会事照得日俄两国失和构兵中国应守局外之例业奉，上谕颁行中外并蒙外务部拟订条规通饬遵守由道出示晓谕在案上海为通商总汇富商巨贾聚集於斯，诚恐不知禁令或有纠合巨资密地帮助战国以供军需情事相应抄录示稿备文照会，为此照会贵董事请烦查照传谕各商一体遵照后开条规办理毋得，故违致干查究望切施行。条规见前
    江海关道袁照会英美法德各领事公文
    为照会事照得俄日开战诚恐内地匪徒造谣滋事业奉督抚宪通饬文武各员预为布置毋使滋生事端务将各国妥为保护仍饬会商各国领事勿令兵船驶入长江口内以免人心惶惑转生事端，遵经本道先后会商贵总领事暨各国总领事荷蒙会议佥允长江各口各国原有兵船驻泊者仍旧一律留驻，此外不再添派入口兹经电奉督抚宪复谕深佩贵总领事暨各国领事敦睦之谊饬，再照会申明除分别照会外，为此照会贵总领事查照仍希照复备案望切施行江海关道。
    江海关道袁照会日本总领事公文
    为照会事照得此次日本与俄国开战我国应守局外之例业经遵照南洋大臣电饬备文照会，贵总领事转致水师兵官不得将兵舰在中国沿海属地并口内停泊采运及作为战争等事在案，至於两国商船非战舰可比既在局外之国往来贸易我国自应一律保护以符公法昨与贵总领事暨俄国总领事先后面商两国游弋师船在杨子江口外及口内彼此均不与商船侵犯以免日后别生枝节，仰承一体照允当经本道电奉南洋大臣复谕深佩两总领事睦交之谊饬，再照会声明除照会俄国总领事外，为此照会贵总领事查照仍希照复备案望速施行。
    日总领事复关道袁观察函
    启者前来函内开奉南洋大臣电谕准贵总领事电，现在出入吴淞长江日本商轮数多又有俄国兵艘常川来往难保无要挟日本商轮侵中国管辖之权希饬妥为保护云云，查日本商轮必悬他国旗帜以免为战国兵船所获，公法居局外者亦当设备以为卫法自护其权饬道加意防范等因未知贵国商轮现在出入吴淞长江者共有若干艘是何船名曾否改悬何国旗帜用特奉询即希见示以赁核办等因到署，准此本总领事查本国商轮出入吴淞长江者随时来往多少船名并无一定至改悬旗帜一节本国人似无敢擅改者，惟日俄两国既经开衅所有本国商船出入贵国地方自应妥为保护以昭公允相应函请贵道查照施行是为至要，俄使照会外务部谓奉天各属马贼侵毁俄国行军铁道电线於军务阻碍匪浅，贵国不加阻止是默认其与俄为敌，而暗助日本岂复成局外中立之国，俄国将不能照局外国相待云云，外部得此照会急电北洋大臣飞饬各营速防剿马贼勿使滋事贻累大局，奉天将军增祺电致外务部云俄国军需局官员要其预备运车五百辆为运送俄兵之用增覆以须候外务部命令后得外务部复电云，中国已宣告中立局外於日俄两国宜视同一律不得独助俄人也。粤督岑制军有电致政府力陈东三省俄兵既未退出，且用东三省铁路调兵转饷则我於中立之责任并未完全急宜请俄兵退出，由我派兵保护商民路矿严饬华民不得应募以收回主权云云。
    俄远东总督恳请中国助以兵力保护满洲铁路中国政府复书曰贵国曾谓敝国於满洲铁路力不能支，未便恃为保护，然此犹系平时语以今日之干戈扰扰焉，能加我以保护铁路之责乎，日本公使又因俄国在辽西屯兵有违中立之例向外务部诘问外务部当令驻俄胡星使转向俄廷诘问旋得胡星，使电称俄已允许中国中立，惟辽东地方不在其内辽西地方亦未允作为中立之地不能阻止俄人屯兵云云，外务部得电后仍令胡星使向俄廷力争。
    俄舰满洲停泊浦江藉名保护领事及其商民日本亦派遣兵船秋津洲来沪力要南洋大臣及江海关道迫令满洲船退出淞口，日舰方允退去日本总领事小田切君电达南洋大臣略云战国兵船进口限二十四点钟退出载明中立条例断不容俄人违背，若逾限淹留中国自背条例后患堪虞请饬上海道勒令即日五点钟开去南洋大臣覆日本领事云，此事前据沪道电报已饬令切商俄领并飞电外务部转商俄使饬遵既有条规自应照办，惟该兵轮商定在先与骤然进口微有不同，且照条例如事未毕尚有展限之处敝处相隔较远由电内外相商往复需时，现又电道竭力筹办务当不背条例并祈就近与沪道从长妥商总期两无关碍，江海关道袁照会俄总领事云本道前经备文请贵总领事限令贵国兵轮满洲於正月初五日下午五点钟起至初六日下午五点钟止，二十四点钟内起碇开出中国管辖江海属境之外，此系恪守中立条规毫无偏倚定荷贵总领事原谅转致贵国兵轮船满洲遵办，惟究於何时驶出淞口请烦查明见复勿再推诿以便本道照会日本总领事立即转致秋津洲兵船一律遵照限期驶出口外以示公允而符条规，俄领事照会关道云接展贵道来文，具悉查本国兵轮满洲系於俄日未战之先，久在上海停泊本总领事日前奉本国驻京大臣札与贵国外务部会议之后，贵国外部知悉不能限该兵轮以局外通行之例，近已定议不请该兵轮离沪可照各他国兵轮一律停泊，惟该兵轮在中国水面停泊之时不得干预各种战务，并云此项定议业已由贵国政府行知，贵道遵办等因本国驻京大臣来札，又云如有各种问题关系此案者只能由北京政府与本国驻京大臣会商定议，未经定议之先该兵轮满洲不得稍有移动等因各在案，故本日贵道来文复请满洲兵轮离沪一事本总领事业已遵照驻京大臣来札立即电禀北京应请贵道遵照贵国政府训条，此项训条本总领事知贵道定已奉到并请贵道於本总领事未接驻京大臣回示之前勿遽设法办理此事，此项回示断不拖延时日本总领事一俟接到即行奉闻该兵轮亦俟接有回示即行遵办是以数点钟之延搁实与彼此有益，江海关道袁电禀外务部云俄兵轮满洲先由职道商令移泊江心并查禁装运军需各情形迭经电禀，昨晚日领事照会日俄开仗贵国外部颁行中立条规声明俄兵轮停浦未去民心惶惑日本暨各国商务有碍与条规限二十四点退出者，不符本兵轮秋津洲为防商务利益被俄兵轮胁迫本日进口停张华滨应俟俄兵轮满洲起碇向中国管辖外开去，经一昼夜并於满洲驶经张华滨之前预行移泊吴淞长江上游以示公允而符条规，俄兵轮何日何时开去廿四点钟何时起算预先知照等语职道商之税司自应守定中立章程会晤日领事亦以俄兵轮宜速出行迟恐生事商之俄领事以公使与外务部商定在先必须请示后行职道告以中立条规，如此未便违背致日人有所藉口回署后即备文限该兵轮昨日五点钟起至本日下午五点钟止出口拟候接复照办即复日领事转促秋津洲驶赴长江上游暂泊过廿四点钟出江以符条规再日舰入口恐俄兵轮满洲万一出口，该国商轮往来虑遭不测此亦实情乞钧部转致俄使饬遵外务部顷已与俄使商定应允将驻泊吴淞之满洲船内一切军火炮位机器拆卸大半存在上海洋关以便随时查验其空船，则准其停泊浦江惟船内所有俄兵均由别船载往他处，至於日兵轮秋津洲则由上海道速即照会日本领事令其开往他处，日本总领事照会上海道云本国兵舰秋律洲和泉须磨三号，现在吴淞停泊因煤斤及必需之件甚为缺少不能开赴最近之口岸，拟在上海采办各项等因经三兵舰主呈报前来本总领事查战国兵舰在上海公地采办必需之件前有俄国兵舰已经办理，今本国兵舰情形相同应援照前例办理相应照会贵道请烦查照并转致新关税务司一体照办即希见复。
    ◎各国中立汇纪
    美廷照会各国请会同知照日俄两国，声明自二国开战以后列强皆诚心各守中立之道，列强亦会同知照中国政府声明，中国须要承认法国准其擅行保护日俄行军之事，德皇已签字允许命横滨德国军医院及青岛德国海军医院以后，无论日俄战伤之兵弁皆一律医治，英皇於俄日战事於中历癸卯十二月二十六日将中立之谕签字，英美德法奥班以及荷兰与丹麦均宣中立之示，美国政府曾接到英政府电传公文一扣内，开贵国欲拟划定日俄战地界限及不许侵入中国疆土等因敝国亦一律照办云云，美国政府接电后遂与英国同於廿六日宣明中立，美政府决计严守局外美外部大臣海君意欲限制相战之地使其区域甚小，又须俄日两国不得侵犯中国土地，日本宣告高丽不为中立之地与英法意战船各统带之意相反，日本遂逼令俄国相战，目下英京人民及商务中人皆愿俄日两国独自开战不愿他国干与其事，英国官场中人亦皆具有此愿云，莫斯科人大有联德之意，该处德国领事查察此事不过以为报告之用，并非赞成俄国亦并非开罪於日本泼来之人多有主俄之意以反对德总领事，因德报馆登有论说主持连日也。日本屡战屡胜五洲公报面目一变，奥国各报尝刊长文庆贺日本各报得胜之喜德京人士亦生助日之心。近法国各报袒俄者有之袒日者亦有之，惟各报深望俄日两国仅在远东施其战事英国屯煤之地业已奉命依战事条例，凡给用兵国战船之煤以仅足敷，该船至最近之地为止英美德法意五国公使联名签字致公文於中政府公保北京平安请勿扰动。
    ◎附记本社专信
    河野蠖屈生特报癸卯十二月廿三日自北京发
    旅顺口目下贮煤七八万墩每日约销煤一千四五百墩，仅能支五六十日於是与英商公司订约收买开平煤四万墩顷英商改约减半，盖自有深意存焉，而其所改约之煤二万墩，亦未交付恐日本政府以为战时禁制品而阻止之要之俄军兵舰，火车所需煤炭既已匮乏不知至五六十日后其能如何处办穷状可想。
    袁马二帅军队不日将派往东疆料知马军进往锦州朝阳其他诸军一队驻屯永平府，一队热河附近以守严正中立，俄骑兵目下出没蒙古地方侦探情况，惟清国中立虽不可知将来变态，如遇日本陆军第一次接仗获二帅军队，或进往奉天以北之野扼俄军背后，南清诸军约一万人将调遣北行於是合袁马二军在东边者，其数凡四万据守长城内外之要地俄军恐不能恣意横行矣，昨鄂督张制军赴天津见直督袁制军当系会筹东省紧要事宜，以决定中国将来之态度也。
    驻天津俄国武官少将某日前问袁制军曰，今已知贵国严守中立之例，惟未审界限若何愿闻其详袁曰，此次无论日本行动如何若竭敝国兵力击贵国驻蚵洲之兵固为分内之事，惟恨敝国帑藏穷耗无动兵之力不得已而守中立之例，幸察鄙意俄武官默然遂去他日俄武官又访袁制军曰，在满洲所设电线有人系铜线以窃音信於途者敝国将欲增派兵员以守备之公亦无异议乎，袁曰此不知何人所为，然绵延数千里之长线以兵守之，为贵国计不能为有利之事岁月之久，或有是事亦无如之何已俄武官语塞而去。
    ●第一期・外交
    局外公法摘要
    录正月北洋官报
    ◎第一
    局外中立之义
    局外中立界说
    局外中立谓我国值他国交战均不干预战事，无论迳行干预与主使他人干预，均为不合公法，其对战国一律看待不得厚於此而薄於彼藉以维持和平之局。
    局外中立始於何时如我国既自认局外矣，应以何日为始当就审知两国已经开战始有局外之义，倘事起仓猝他国尚未知悉，则战国不得责备他国以局外之义，盖局外之起点以战不战为断，倘两国因事龃龉战衅未定之时无所谓局外也。
    局外中立之宣告
    国家值战国启衅之际，欲为局外之国当由外务部或驻使咨会列国与战国声明政府之对两国战国一视同仁，续守邦交不敢渝盟一面示谕本国人民及寄居之外国人民须一律遵奉局外之规条，然咨会示谕与否本无轻重按之国际公法，虽未经咨会示谕亦当守局外之义，其遵列宣告者不过外使诸国晓，然於我之宗旨内使人民体认其应遵之规则藉悉战时疆界耳。
    ◎第二
    局外中立之权
    局外中立国之权利
    一局外者所派公使领事等官驻居战国一如平日，倘所驻境内变为战地战国均应妥为保护，惟不得干预战事阻挠战事，苟无此等举动战国不得拘拿局外之外交官，一局外之外交官在受围之地方仍受战国之保护，可随时任意出境亦得与该本国通递书函，惟该外交官所发邮函电信若於战机稍有窒碍者战国亦可阻止。
    一局外之使署领事署若在战地仍得悬挂本国旗章，战国军队不得发炮攻击或焚毁拆卸并不得霸占勒租驻宿军队一局外之军舰，及官舰虽在公海仍有治外之法权，其在战国海界内亦如之如局外之公家舰，显违公便致阻挠战事，战国政府须遣外交官会商办理不得运遣兵队，向局外船舰冒味理论致害局外之特权，一战国待寄居敌国之客发一如敌国人民之便，至其身家私产一律保全不得稍有侵害，若战国藐视此项公例虐待客民局外者必须严词理论得伸雪而止。一局外国商船为战国军舰所截阻经其盘查果系违犯战争公例立即押送战时法衙秉公审断将该船及禁货一律入官，惟其截查与审讯之法均须按照公例，如违背公例，该船主货主所属之国向该战国严行理论得如数赔偿而止，一战国非经局外国之允准不许军队军舰入局外国陆境及领海，倘经准甲国队舰入境，须勒住乙国不得对甲国队舰施行战事。一战国不得在局外国水陆境内招募屯驻军队与购买制造军舰军械（以下所言军械俱兼子药而言）及一切直供战事之物料，若战国在局外国一切举动有关於预备攻敌之基础者，不论何事均可由局外国禁阻，一悬局外国旗之商船载有商货即使该货主系战国人除禁货照例入官外其余不得捕拿。一悬战国旗之商船载有商货，如该货主系局外国人除禁货照例入官外其余不得捕拿，一局外国军舰护送本国商船途遇战国军舰应由舰长声明，商船内并无禁货船内应置文凭一应完全并无违式，则战国军舰不得临船查问。一局外国应示谕本国人民及旅居客民恪守所颁局外法例，所有沿边陆境禁止战国兵队阑入，倘败军逃入境内当收其军器而留禁之，不准其任意回国至领海暨口岸内海等处与陆地规则稍异须设防范战国舰队规则。
    ○附录北美合众国日斯巴尼亚国交战时日本政府所颁上谕
    现值美日启衅朕冀与两国续守邦交特颁行局外中立之规条，无论本国臣民暨旅居本国人均须遵照国际法之原则，与所颁之规条认真奉行以完公正中立之义，如敢抗违不特战国照例办理本国无从庇护本国法衙亦按章惩处不贷。
    应行禁止事宜如左（一）民船领受战国缉捕商船民船之执照（二）私投战国海陆军或干预料理军务或充军需运船缉捕船之船员（船员谓自船主以至水手）（三）运送投军及干预料理军务充当船员等人至境外者或虽未运送已与人明订各约者（四）将船只租卖与战国或代为转运军械或代为装船或帮办以上各事以供其战争缉捕之用（五）私给战国各等军舰以军械者所有物料可直供战争之用者仍以军械论，此项规条自出示之日起一体遵办。
    防范战国舰队事宜如左（一）缉捕船禁止驶入本国海界，其因暂避风涛修补伤损缺乏粮炭等事则准其入境，倘风涛已定修补完竣粮炭购备应即勒令出境（二）战国军舰不得在本国海界内交战及屯踞海军，倘有关涉战事利用本国领海一切皆为厉禁（三）战船暨军需运船进口若非关涉战事准其驶入有约之口岸限其停泊一昼夜，其因暂避风涛修补伤损缺乏粮炭等事，准破例展限限满即退出海界不得於停泊限内扩充战备（四）战船暨军需运船带同所捕敌船，若因暂避风涛修补伤损缺乏粮炭等事，准其进口者仍不得驱逐虏俘登岸或将所捕船只货物交给别人（五）战船暨军需运船不准在境内招募兵丁焙买军械及可直供战事之物料，若修补船只其工程之限度以能驶回该国最近之口岸为限（六）战船暨军需运船准在口岸购买粮炭，及航海料其购买额量以能驶回该国最近之口岸为额，其购买煤炭者当核其前次采买之期已阅三月始准该船再购（七）如两战国舰同时并泊本国口岸甲国船只须俟乙船只出口阅一昼夜，由本国海军官或地方官妥为照料始准出口，此项章程俟颁行之日起一体遵照。
    一战国若侵犯局外权利无论误犯故犯，应由外交官提问伸雪责令赔偿倘所侵犯系在局外境内，则局外者即可施以兵力以擀卫主权，其侵犯权利之人除全权大臣外一律捕拿，其夺获物件应由局外讯明办理。一在公家海面不论事关军务与否战国不得侵犯局外权利，若在敌境及军队占领之地则可遇时稽察仍不得动用局外私产及破毁私产，即局外船只亦不得动用倘为军务自卫起见，欲动用铁路不必俟业主允否，惟动用之时先宣告必须动用情状暨日后赔偿之据始准动用。
    ◎第三
    局外中立国之责任
    一局外者不得干预战事亦不得接济兵丁船舰军械金银及直供战事之物料，若民间私行借助则与政府无涉，一局外者私许甲战国以某项利益纵非显违局外公例乙，战国亦有一律均沾之权，局外者不得拒斥乙国要索。一局外者於两战国均有维持版图之义无分，彼此若甲战国军队军舰及其平民逃入境内，例得保护其人与物倘被乙战国追究无庸交出，应在境内安抚逃军禁其赴战及修备战事俟，战局告终然后释之回国。
    ○附录陆战规条
    第五十七条
    中立国如在境内收有败逃兵士应安置於距战地最远之处，此项兵士亦可拘置本国营垒或炮台或特设处所。凡武员如肯宣誓收者不遣决不自去，则可无庸拘禁任其自由。
    第五十八条
    中立国与两战国虽未订立收养逃兵条约亦当存博爱之心，以食物被服等给养收留之兵士给养之费应俟战局告终向该战国取偿，逃军入境不得带同俘虏，若有俘虏应行释放以平民看待。
    一局外者於本国海界内有保护战国船舰之权，除有时因事禁止进出口外（如禁追者进口禁后至者出口之类）其因避风修补购物及避追击而寄泊境内者，皆无限制只数至军舰本有治外之权，该舰纵有捕获俘虏货物亦准其进口，除该浮脱出舰外应照商船办理其在舰内者局外不得认作平民。一局外者应禁战国假道攻敌若系疾病疮痍之人应许其假道或收留抚恤。一局外应禁止战国在境内募兵或采办军械及直供战事之物料，一局外国民若多往战国私充兵本形迹可疑应行出示阻止不准效尤。一局外者应禁止战国在本国海陆界内交战及预修战备，一局外国民仍得与战国通商如常倘国民抗害军务不利於战国应设法弹压，若其事在局外境外则由战国自行惩办战国不得向局外理论本国亦不任其责。一局外国民私往投军战国可待之以敌不得向局外理论本国亦不任责。一局外国民代战国贩运军械各项其事，若与局外政府无涉者战国不得向局外理论只由战国自行拿捕。一局外船只在本国境外者不得拒战国之搜查。一局外船只倘有偏徇甲战国助其军务之实据，乙战国可拿捕该船并禁货监赴法衙按国际公法审办该船主货主之政府不得过问。一局外船只若驶泊战地或战国口岸战国一律拿问其载有禁货进口虽不寄泊敌地亦一律拿问。一局外船只抗阻搜查者一律拿问。一局外船只如有下开可疑情形者即行拿问（一）船中应立之文凭忽有两分不审孰真孰伪又有伪写涂改之迹者（文凭指执照之类系局外国所发给）（二）船中不置应立之文凭或隐匿文凭或毁弃文凭（三）闻见军舰所发停驶之信号而仍不停驶希图免查者（四）强抗搜查者（五）所呈文凭未足为证明该船是否属某国籍者。一局外船只不得驶入战国所封禁之口岸，违者该国可将船货拿获入官，一局外者不守公例致贻害战国，该战国可要索赔款兼求伸雪若受害重大该战国即可决裂开衅。一战国如遭局外违犯公例，贻害已国按下开二例分别办理（一）局外迳行干预战事（二）局外在境内防范疏懈致违犯公例。一局外违犯公法其违犯有误犯，故犯直接间接之分，其受害亦有大小轻重之别，其伸雪之法赔偿之额自不得一概而论应分别等差按照国际公法斟酌办理，战时禁货（一）兵器弹药自是禁货之显然者，然足供制造战具之物，其是否禁货应定界说，禁货分裂如左（一）兵器弹药爆药硝磺及所有物料中可专充战事之用者，以上物料不论泊在战国口岸或将运到或已运到战国海陆军均作禁货论（二）粮食饮料货币电信物料（线白金镪水锌等类）铁路各物料煤炭材木等。以上物料系将运到战国海陆军或赍至战国口岸转送军营者始认为禁货，以上二项倘分量太少不适於军需，且系本船自用者无庸以禁货论。
    一局外船只载有战国官吏公牍亦同禁货一体拿问，惟战国所发公牍实系战国外交官与其本国政府往来者不得视为禁货，一局外船只不得载运战国将弁兵丁违者敌国可缉捕入官。
    ◎第四
    补遗
    一局外者不得允战国在境内募兵，惟寄居境内之该国人民，则听其招募，但不得屯兵境内。一局外船只不得驶入战国所封堵之口岸违者该国可拿获入官，惟其因遭遇风浪驶入封堵口岸以避患者则不可禁阻。一局外者应严禁本国人民代战国购办禁货，或在境内制造禁货运往战国销售苟经敌国兵船查出其禁货较少者，但将禁货入官余货及船仍应放行，若有确据证明船户实知情故犯，则船货一并入官，惟不得另加惩罚。一局外者若准其民商售粮於战国应无分彼此不得偏售於一国，一局外者得设兵防堵本国疆界。一战国不得封堵局外口岸，一局外者所发给之护照证据战国闲均当准行，一局外人民如有侨居封堵口岸者本国得派兵船前往保护或接载出口无阻。一局外船只得运载战国公使及平民，一局外船只所载军器若系专为自护之用者不得以禁货论，一局外船只虽载有禁货若系运往局外之国者，则不得截留，一局外者得派官员前往观战，惟不得有所干预。
    ○中外交涉汇纪
    中俄
    自奉天省城设立交涉局以来其事务之繁几不胜办，因商之俄人又於沿铁路一带各站设分局以理之，惟营口缺，如今总局之总办拟在营再设一局不惟办理交涉，并可将地方所有讼案就近审讯以分海，盖二县之劳乃一再商之俄官卒未经首肯盖恐一有华官不第分其权，且居民心思必为一变，又将有复为华民之意矣。此虽彼族闲论之语，然亦未必不实作此计较也。各处分局遇有俄人交涉要事均不敢担当悉以总局推托，然各分局离总局又甚遥远往返函商动时日往往有俄人急躁难待者，因与分局吵闹殊难办理俄员屡向增将军请将各分局一律撤去，增将军不允又说之於交涉总办李观察亦不允，俄兵占据东省之初曾由交涉局与俄兵官订定驻兵章程，凡华俄兵驻蛑所彼此不得越界所以防混杂而免交哄也，今俄兵驻蛑所华民固不敢越界俄兵，则纵横凌厉无所不至几使华兵不复能忍，惟长军帅以时局艰难坚执衅端不可自我而开之宗旨，力戒营弁转谕各兵切勿卤莽别滋事故。奉天已仿照上海办法设立会审公堂增祺氏电云自设立会审公堂后所有交涉案件俄人均至该堂办理所派之会审，俄员办理事件尚称秉公不致太偏，故近来之人心及地面稍觉安静前设之交涉局事件渐少日后不妨裁撤云。东三省自被俄人占据后惟所欲为恣无忌惮自将军以迄州县均慑，於俄人之威莫敢谁何凡地方紧要隘口亦俱建筑炮台，九月以前守台弁兵尚不致十分精密即俄兵之散处於吉省全境者，亦仅於万名左右今则来者愈多，所携枪械亦较前精整各处炮台轮班严守日夜不懈而且俄兵往来靡定，即大吏密饬交涉局详加防察亦无自知其确数目下俄兵之在吉省者，大约在二万六七千上下惟俄人声言除水师不计外，吉省有足兵六万合之奉天黑龙江两省足有俄兵廿万云。俄兵之聚集於东三省者向确以辽阳哈尔宾为最多，其次为旅顺大连湾甯古塔等处，今则以上各处益复增多而新民厅海兰泡伊通州凤凰厅宽城子呼伦贝尔阿勒楚喀沙草峰南冈等处，均有俄人车辙马迹焉，铁路各车站亦莫不驻有重兵严为警备。黑龙江将军有电咨政府略云驻札东省，俄官近日屡遣弁兵驻屯黑龙江一带，据其统带声言该国驻远东总督日前奏明俄皇，谓距黑龙江省城四百余里之蒙古部尔布特其地，东西五百余里南北四百余里土碱滋生苗禾难耕树木甚稀地极平坦，如在彼处建立都城东省利权不致为人所夺，且使列邦不敢正视俄皇业已俞允云云，东省久为俄人所占今又在彼建都得陇望蜀，其吞并之志更显而易见请速设法拒阻不可，希图苟安致使大局愈形糜烂云。奉天将军电京略称俄马队司令官劳某带马步兵约三百名，分由戈邦子安山前赴锦州府属之广甯义州，各内地游历恐其滋事密电毅军胡统领派营员酌带弁兵相随，防护向来游历无带兵队之理奉省俄兵，虽时有往来亦公沿大道一带从无遍历内地之事特此飞布请即核示云。又驻锦州某道与某尚书电云，近日俄人至锦甯广义各邑者络绎於途穷山僻地周历不遗。盖因前次绘图阻於马贼未能详尽，故复派员分段详测恐遭不测特於甯义两邑，均驻队为援似此举动理合耳目各营无帅令不敢多事取咎伏乞密达，宸听饬部力争并电渖遵办大局幸甚，极东总督阿列克塞夫电致中国政府请在奉天设立一部中，用清俄两国之官会同办事设立此部之意，乃为各国欲在东三省办理开矿铁路制造等事，故奉天府尹一缺俄人屡次嘱增祺电致政府，请简奉省驿巡道志彭氏补授而政府所简廷杰氏，俄人谓其庚子年任直隶臬司时并不保护教士商人，且亦不剿办义和拳匪直一庸碌之流实不能胜奉省爱尹之任云。新任齐齐哈尔副都统且程都护德全赋性刚强俄人惧之，故驻京俄使雷萨藉称程之原职卑微不应骤升副都统，且云副都统向例满人不应简放汉人迫请外部将程撤任庆亲王已有应允之意，惟伍秩庸侍郎大与反对谓中国黜陟自有权衡他国不得干涉俄使亦无可如何。俄远东总督致奉天将军照会云为照会事照得大俄国因保卫满洲各境之安全，成东亚之和平不惜糜费钜帑调运兵队驻扎各处，原为保全中国主权起见，兹以日本猜忌嫉妒节外生枝有破坏平和，侵吞中国地土之意致与大俄国开衅此后满洲驻札各兵，自当悉力调赴前敌所有各处铁路关系重大保护之任贵国责无旁贷，设有损坏以致转运不通有误军事，不但所损铁路工程之费须贵国赔偿，即因此而失误军事以致损失各件亦应贵国担随而大兵所过之处，既无需贵国地方官供给惟住房马草等类势难携带不得不借重地方支，应所有阻碍军务之城塞桥道民房等类届时，应由本大臣查明随时折毁不得抗阻统乞通饬各属地方文武一体遵，照特此照会伏乞查照施行须至照会者，奉天将军电告中国政府谓俄国，近以提出关於地方行政之暂定规则六条相要其要目如下，一俄国官吏与中国地方官会同参与民政，一在土匪蜂起之时当由中俄两国会商从事讨伐，一中国地方官之黜涉当先请俄国之承诺，一俄国官吏之俸给由俄国政府支给之。一奉天将军当担任保护在管内之俄人之责。一以上五条之暂定规则与中俄二国之中央政府无何等之关系，奉天将军增电外务部略称据俄阿督来文坚称，鸭绿江沿岸各地断不可任他国人出价租买，请饬该地方官切实防禁等语查俄人集资购买地亩业经电达在案亮邀垂鉴顷复来文嘱，禁阻他国购买恐於将来该埠一切定多纠葛伏乞速示机宜为盼，又电据安东县密禀沿海地亩现经俄人出价收买为数亦属不少，本月税契百三十张共地三千零七亩恐将来开埠又多纠葛此等契尾应否照发等云，特此飞布伏乞核示以便转饬遵照，驻旅顺之俄督有电致外务部云俄日开仗之时，俄国之兵轮尚须分泊大沽口以联声势，此后如有俄兵须退居天津及北京时系属临敌调度之策绝非侵扰贵国内地，贵国无须疑虑更不可阻挡特此预为声明等语，外务部当将此电大意据实奏闻，旅顺口黄金山炮台之下俄人在彼新筑船渠日夜以炸药轰穿岩石西湾浚渫工事，亦甚急急每竣工一部即沈设军舰碇泊浮标然，现今碇泊船舰以外则不能收容云。库伦至张家口凡八日程现在俄人用四轮双马车沿路安站每五十里易马一次两日可至俄兵在库伦者，已二千余名建造炮台城塞尚拟招练蒙古马队，又有俄国马队二十五人武弁一员由库伦南行至乌蓝城遇张家口警察队，即飞报洋务局经刘道前往拦阻始返去。库伦办事大臣丰护戎电告外部谓俄租界兵房及哈托克等处，炮台均已架炮防守其兵丁除可萨克兵三千余名外又招练蒙兵二千五百人每日巡查华人出入甚严，日间忽来照会禁止华兵出营三十步以外，否则须将军械交出请速示机宜。伊犁回汉民构衅滋事已派谟贝子驰驿往，查顷闻俄人又出为干涉将军马亮已叠电外务部告急请示办理。俄使照会中国外务部谓中俄两国已经订约，彼此已允将西藏作为中俄两国保护之地并无他国可从中干预也。驻藏大臣电告外部谓俄兵近日陆续入藏，且意欲在乌什及化罗克二处建筑兵房炮台请贵部速为照诘驻京俄使电阻。驻藏大臣又电告政府谓俄人之在藏地者与达赖喇嘛联合极力阻止英兵之入藏，声言英兵若不肯退却俄国虽援藏民而动干戈，亦所不辞喇嘛僧等为俄人之甘言所欺该处人情汹汹危急异常，俄兵近与西藏居民因采矿苗动辄斗殴驻藏大臣，恐滋事端因特电致驻俄胡使面请俄皇约束俄兵各守条约免起衅端，据胡使电覆略云西藏之地虽与各国定有条款，然俄国实不在其列，该国现视他国开采各矿故而垂诞亦思染指，然准与不准权操在该国不能强行进步至与居民时有斗殴之事各束民兵可也。川督电云藏界勘验事关重大川省道府各员实难，其选请外务部选派熟悉英文长於交涉之员一二人速驰来川以便拣员伴送前往初五，召见各国钦使俄使临期不到仅遣武员四人入见。
    中英
    有英兵二队侵入西藏，其一队有野战炮四尊兵士千人役人四百人一队，则有野战炮二尊兵士五百名役人二百名当此二队经过康包兴（译音）之际曾与少数之西藏兵接仗数次英兵得胜依旧前进，驻藏裕大臣纲已起程前往英营与英武官会商嗣，又电咨政府云达赖喇嘛不听开导不允支应，夫马纲因交涉紧要未敢再缓是以自备资斧前往边界会暗英员阻其进兵，惟违赖自上年陇突地失以中朝保护不力为撼誓与英人干戈相见以示不屈，其意颇坚大有百折不回之势，有英兵五百人於秦王岛登岸云驻秦王岛山海关等处并闻尚须续调兵队，英国将於盛京安东两处设立领事官。
    中美
    驻京美康使致外务部函谓兹接本国外部函送到万国律司会所出之，单此会系於一千九百零四年西九月二十八二十九三十三日在散鲁伊斯聚集为赛宝会中之一事，该会大意系欲商议万国公法与海洋公法各要事，於各大国所定律例应甚关系各国於此等事各定有讯断与办理之例，该会甚望万国所定者均能归於一律，又各国讯问案件向有二本，一本於该政府所定之例，一本於由古以来所传之该会欲详加查考比较，此二本所开展之法本国外部嘱将此单函送贵亲王查照，并云该会系美政府允为照料其用意亦系美政府所心许，故嘱请贵政府届时派员至会以为中国代表之人并请将此事布闻各省俾，凡司律之人均得知悉该会所有商定辨论之事，将来必编订成书分送曾派人员来会之各国政府云。美国所定禁止华工之例计至华历今年十月二十日，即西历一千九百零四年十二月七号十年期满案，照前约中美两国如欲修改此例须於六月以前，即西历一千九百零四年六月七号以前预行声明，否则展限十年现在华外部及驻美使臣叠次函商办法，并由旅美华民具禀外部商部吁求保护华盛顿政府，已於去腊初十按中美条约急派蔡西尔戴飞生二人饬令兼程驰赴奉天安东为领事，又派毛尔根为青泥洼领事以为蔡戴之辅，每领事又派翻译学生一员以充通事。
    中墨
    驻美华使梁诚奉本国政府简派兼充出使墨西哥之职，此事甚关紧要现美政府知照墨政府言华人多由墨国偷进美境请议禁例亦，如美国以禁华人近日美国下议院饬工商部用装钉铁线围守美加界地内装电铃，如有人逾越其铃自鸣以防华人越境，并照法围守美墨界地近来往墨华人日多交涉事务将来不少，故中国政府特派钦差以保护华人利权，按中墨立约通商多年中国向未派钦差领事驻蛉眨前中华轮船公司总理伍学晃曾递禀梁使，恳乞奏请政府设立钦差领事驻墨，以保护旅墨侨氓当时梁星使批示允为咨请外务部，今政府已派梁星使兼充出使墨国之职前充出使美日秘古国大臣，今改为出使美墨秘古国大臣谅不久必奏派领事驻蚰国旅墨华侨庶有赖也独是美政府，又请墨国设立禁例将来墨国若顺邻邦所求不识我国当职者能按约与争否。南美洲墨西哥国与中国互市日久，惟条约港上向无领事之设。年前驻美梁星使忽接到该国驻美使臣来文，以现奉本国总统给发文凭派委卫冠斯机君来於广州口任领事官，并请照各国优待之例给予准凭云云，梁使以各国自来所派领事并无给予准凭办法，故将该领事文凭咨返粤督存贮一俟该领事到后即拟送回云。
    中法
    法人现将效俄人所为规取琼州地方业已筹画一切，法属安南人有行劫龙州者，经郑京卿向法国索偿辞甚严正未知如何了局。法国展拓汉口租界原议拒铁路余地六十丈为止，日前由法领事会同租界委员定立界石由铁路轨道丈量，较原议多占十余丈争论未决现由该员禀商关道详请院示办理。
    中德
    光绪二十九年十一月十一日山东洋务局照会德国梁委员云为照会事，本月初七日奉抚宪札开准德国派驻济南商办事件，梁委员照会内开现奉本国外部来文内开除胶州德界暨仍归烟台领事管辖，登莱两府外其余山东全省均归特派驻扎济南商办事件委员梁凯办理，其权与驻扎通商口岸各国领事官一律等因前来承准，此正拟备文照会贵部院旋准贵部院照会内开，光绪二十九年十月十六日承准本国外务部咨开本年十月初七日，接准大德国驻扎北京穆大臣函称奉本国外部札，开除胶州德界暨归烟台领事管辖登莱两府外其余山东全省均归派，驻济南商办事件委员梁凯办理其权与驻扎通商口岸，各国领事官一律请转咨山东巡抚等，因当经本部覆以查山东省内贵国交涉，较繁遇有应商事宜自可由地方官与贵国驻扎济南委员商办等，因相应咨行贵抚查照可也，等因到本部院承准，此除分行查照外相应照会贵委员请烦查照施行等，因到本委员准此相应备文照复为此照复贵部院，请烦查照等因到本部院准此除分行外合亟札饬札到该局，即便移行知照毋违此札等因，到局奉此除分别移行知照外相应备文照会跚委员，请烦查照施行须至照会者，山东巡抚电京略谋国自占领某处极力经营，近更筑造兵房炮台其木料石灰业已陆续运到急宜预为抵制，请贵大臣速照诘驻京该国公使云，德国伯爵威德尔由保定至济南游历经袁宫分别咨行一体照约保护中日，驻京日本公使内田康哉照会外务部，略谓照得本使署驻屯军队平日约束本极严密，兹因连得捷电军人欢忭之余恐乘间外出，聚饮滋事本大臣已严为告诫并出示晓谕不准驻屯军队出外逗留，应请贵部通饬地方各官知悉如有大日本军队及商民等，在外滋事准即扭送本大臣惩治为此照会伏乞查照施行须至照会者。
    中韩
    外务部据吉林将军来电时有韩兵越江骚扰，即电咨驻韩许星使向韩廷诘问，并电复吉林将军令将该兵所扰地段及毁坏村舍所损官私利益估计若干，迅速查复以便向韩政府照约索偿。驻韩华使因北恳岛交涉照会韩国外部云，为照会事照得豆满江中国交界附近地方贵国官吏等，欲管辖该江左边中国地方一事殊属违法行为，而且驻扎边界之贵国兵勇猬逾国境现在中国领地内者甚多，所以本公使屡次照会贵部，望贵政府迅速严饬该地方文武官断不得再有如斯不法之举，而现据驻在南方乌苏里之交界官昆美萨禀称，茂山稳城间钟城地方驻兵去年十一月，又越国境侵入中国滋扰该地方无辜良民肆行横暴，因之中国地方遂欲驱逐此等暴兵，而其时韩兵等愈恣暴行焚烧房屋，不少又该地方中国人及韩人遭遇暴兵被杀戮者极多，此次我交界官接驻在钟城贵国官吏李范允函内称，今奉政府饬令当管理使之任，虽属中国之地应行管理，因用兵勇保护以便居住於该中国地请许其意等语，交界官已拒所请等因前本查贵国兵丁擅进中国地方，又贵国官吏管辖中国地方决非寻常合法之事，加之中韩两国居民雠敌之念，愈酿愈深贵国政府务必速行设法详细审查本件情事，将坛进中国地方之钟城兵勇及约束不严之，该武弁等一律处治重罚且剿令驻蚬境贵国文武官无得更行不法之举，贵国兵丁亦严戒毋使再犯中国领地，实为公便为此合行照会贵国政府请烦查照云云。驻韩许使请派兵赴韩保护使馆北洋，已允选派毅军步队一哨就近前往并调马步两营驻九连城以固边防，驻华韩国公使现因宗国乱机已动俄日，又有决裂之虞即起程遄回高丽，韩国政府已命元帅府记录局总长闵泳喜为驻蛑泄韩使。
    ○照请防患
    驻京各国公使去腊月杪联衔照会外部略云，刻下日俄业经开战贵国愚民难保不滋生事端加害俄国使馆，务望镇抚人心防患未然免酿交涉云云，外部接准当即咨行步军统领衙门出示晓谕。
    ○各国交涉汇纪
    俄韩
    韩国新任驻华公使闵泳氏，日前已由韩京首涂赴华履新传闻，该使遽赴中国使任者系奉韩廷密旨与俄驻远东总督阿列克塞夫议订借兵密约也，查该国参将李学均前此尝赴旅顺与俄督议订此约，后因人言啧啧事遂中止，今见日俄战机遂迫故复遣令该使前往重申前议闻，该使禀商密约情形业已议用密码电报。韩国近向俄国借兵并订密约既经定议俄兵二千名不日即将来韩驻屯，又闻俄兵六千名日前已往鸭绿江沿岸各地驻屯，驻韩俄使日前行文韩国外部略云顷接龙岩浦森林公司，函称已雇清韩工人若干名将，遵照条约采伐鸭绿江沿岸慈城厚昌等处森林祈为查照云。
    法韩
    法巡舰巴司加而抵韩后即派海军兵士百名携有巨炮二尊驰赴韩京保护使馆，现在韩京军队密布仿佛一争战之场矣，驻韩法使与韩皇筹谋保护韩国善策云，除韩廷认法为保护之国外别无长策以出危境。
    日韩
    日本在韩设立督抚衙署派德川侯爵为驻汉城之大臣加藤副之，韩皇尝於前月二十八日遣派专使前往驻韩日本公使馆致贺日军战胜之喜，想韩政府不久将新设外部俾与日合办一切要政云。
    暹法
    暹法所订之约已於十二月三十日在巴黎签字，闻暹政府於法外部大臣达而喀塞所拟各节一一允，从约中载明法允将驻守香带蒲兵队撤去，惟法人撤兵之宪暹国须将克拉地方之炮台及炮台邻近之地交与法人，归法人所有云议约专员於该约互换之前须将约中条款逐一声明。
    英俄
    俄使边坎多甫伯爵已离伦敦前往圣彼得保赍有英皇爱威之手书，系与俄皇讲友谊者送交俄皇，圣彼得堡传言谓达尔哈斯丹总督爱文诺甫将军，已奉有命令倘英与俄决裂或在波斯或在西藏所行之事於俄之权利有损者，则须预备兵力往印度进发。
    英意
    英意所订公断之约业已画押。
    英日
    日本政府为外交之事已派男爵金子往美国男爵杉松往英国。
    美巴
    有上条陈於上议院者请将巴拿马归入美国，然欲收此土应送十兆元於巴拿马国，又因科仑比亚失去巴拿马之地须送十二兆元以为偿补，又为该运河公司权利起见应给以五十兆元。
    土蒲
    土耳其国与蒲尔茄利亚国会议条约时所请妥定居留地一节尚称顺手。
    ●第一期・教育
    ◎论小学教育
    录鹭江报
    人有人格志罔不达国有国民治罔不兴。十九世纪以来泰西各国相切相砺以有今日，曰惟教育故教育门类甚繁约举之有初等高等之分，一国之人不能人人受高等教育不能不人人受初等教育，故文明各国教育程序虽高且备，而犹沾沾於小学岂无意哉，观瑞士寻常小学以其本国联州制度，及学校所立之地编为科目，比利时师范学校有教育学科，讲习国民义务之理，且有本国宪法州郡制度，及初等教育规则各科列於第三学年学科中，美利坚师范学校高等学校以迄小学校，皆有关系本国宪法之学科，奥大利匈牙利寻常高等两小学，历史一科附附国家之组织，千八百七十年后，男女师范学校亦以其本国宪法及政治别列一科教之，德意志之巴敦大侯国小学第八年级，历史一科，附有大侯国宪法，及制度要旨普鲁士宪法制度虽不列科目，而教历史时必述历代君相之勋业，德普名人之传记，以增长其爱国心公共心法兰西夙重国民教育，其国政治及社会之状态悉蒙其影响日本维新，凡读本伦理历史地理各讲义，皆隐寓政治经济之意，然犹教育之形式而已其精神则在多养小学教员施以活泼教育，譬之学校在一村内即采村内事为教育资料见村长为儿童所素知者，则言其职任与地方关系见村内获有盗贼，则言法律警察监狱之重要见村内有兵队，则言兵士为国命所关，其尊贵有如此见村内开市场，则言贸易分业之关系无非就儿童数见数闻之事因势利导时时以国字贯入儿童脑中无地无小学，即无人无人格无地无国民小学者国民之渊薮，国民者强国之张本也，有教育之责者其亦於小学加之意乎。
    ◎论穷僻州县兴学尤不可缓录汉口日报
    大郡名城与荒州僻县，文野之程度，何相悬太远乎，究之区域分而人材不分往往山泽之彦秉赋朴厚迥异寻常，特以为地所限遂令有美质而不得成就殊可惜也。明诏兴学已数年矣而吾噪声自近省诸府县，次第开办外距远若上五府，或仍守书院之旧，而不知学堂为何事或思改书院为学堂，而苦於不得其法，或力本能办，故为延宕而不办，或有人欲办，因经费不足，而不能即办世变日亟需才日迫内地各属之学堂兴办，尚遥遥无期，此有心人所为长顾却虑而不禁抚膺浩叹者也，顷闻两广学务处创为学务表册，分条指问令各州县将学堂事宜，勿论已开未开，易开难开，所以然之故，须一一填对统限一月内，据实禀报，违者严行议处，又闻山西学臣新筹一变通之法为他日渐进之方，各处如有书院义塾未能及时全改为学堂者，可先定经史舆算四门，分科以肄之，按时以授之，积分以核之，视学者程度如何，酌用通行习见之教科书，以立其基，一俟课程之表定，师范之才多举而扩之，事半功倍，今吾鄂省岣餮堂规模形式虽较粤晋两省为完备，然详於省岫略於州县荆襄郧宜施所辖属地至并草草之规模形式而亦无之，谓非缺点之大者哉，诚欲使穷僻州县普通兴学其要在以学堂之办否定牧令之功过，盖官得其人百废可以具举矧学堂为当务之急，苟严为札饬限以日月责令地方官就地制宜勿延勿诿办理速者从优记功，否则立撤其任简贤往代此一法也，其次在奖励地方之绅富学堂之设也，有官立以为之主尤必有民立以为之辅上五府风气虽未大开，然申送来省出洋游学者颇不乏人，但令广为开谕则贤者出力富者出财中小师资取诸省岫有余，图书标本求诸沪汉而无不足相机利导责在有司，盖众擎易举不因繁剧见优亦不因瘠苦见绌也，此一法也。二法并用，然后参粤省之新章，核各属之公款，举所谓宾兴卷价育婴善堂庵观寺院一切出项，统由州县官尽数列禀，听候移拨以为开办学堂之经费，持之以果将之以渐守之以恒浸而渍之易荒僻为文明化，椎鄙为俊杰中小学栉比林立而高等大学之选斌斌，然悉出其间犹得谓地有遗才乎，吾日望之矣。
    ◎管学大臣等奏遵旨重定学堂章程妥筹办法摺
    奏为遵
    旨重定学堂章程妥筹办法恭摺仰祈，圣鉴事窃臣百熙臣荣庆前因学务重要奏请，特旨添派臣之洞会同商办光绪二十九年闺五月初三日奉，上谕京师大学堂为学术人才根本关系重要著，即派张之洞会同张百熙荣庆将现办大学堂章程一切事宜再行切实商办，并将各省学堂章程一律厘定详细具奏务期推行无弊造，就通才俾朝廷收得人之效是为至要钦此仰见。圣朝兴学育才务求实际防微杜渐不厌推详之至意臣等，曷胜钦服臣之洞伏查上年大学堂奏定章程宗旨办法实已深得要者，既难得领惟草创之际规程课目不得不稍从简略以徐待考求增补至各省初办学堂管理学务，深通教育之法之人而学生率皆取诸原业科举之士未尝经小学堂陶熔而来不自知学生之本分，故其言论行为不免有轶於范围之外者，此次钦奉。谕旨命臣等将一切章程会同厘定期於推行无弊，自应详细推求倍加审慎数月以来臣等，互相讨论虚衷商榷并博考外国各项学堂课程门目，参酌变通择其宜者用之，其有过涉繁重者减之每日讲堂功课少，或四五点钟多亦不过六点钟所授之学排日轮讲少，或四五门多亦不过六门皆计日量时以定之，绝不苦人以所难中人之资，但能循序以求断无兼顾不及之虑，至於立学宗旨无论何等学堂均以忠孝为本，以中国经史之学为基俾学生心术壹归於纯正，而后以西学瀹其智识练其艺能务期他日成材各适实用以仰副。国家造就通才慎防流弊之意计拟成初等小学堂章程一册，高等小学堂章程一册，中学堂章程一册，高等学堂章程一册，大学堂章程附通儒院章程一册原章有蒙学堂名目，但章程内所列实即外国初等小学之事，查外国蒙养院一名幼稚园兹参酌其意订为蒙养院章程及家庭教育法一册，此就原订章程所有而增补其缺略者也，办理学堂首重师范原定师范馆章程系仅就京师情形试办尚属简略，兹另拟初级师范学堂章程一册优级师范学堂章程一册，并拟任用教员章程一册将来京师师范馆应即改照优级师范学堂办理，此外如京师仕学馆系属暂设皆系有职人员不在各学堂统系之内，原定章程应暂仍其旧将来体察情形，再为酌定经久章程至译学馆，即方言学堂前经奏明开办兹将章程课目一并拟呈其进士馆系奉。特旨令新亓士概入学堂肄业，此与仕学馆意相近课程与各学堂不同，而仕学馆地狭无可展拓不得不别设一馆以教之，兹亦酌定章程课目别为一册将来仕学馆，或归并进士馆或照进士馆现订课程改同一律容，随时察酌情形办理又国民生计，莫要於农工商实业兴办实业学堂有百益而无一弊最宜注重，兹另拟初等农工商实业学堂章程一册附实业补习普通学堂及艺徒学堂各章程中等，农工商实业学堂章程一册高等农工商实业学堂章程一册，实业教员讲习所章程一册实业学堂通则一册，此皆原定章程所未及而别加编订者也，又以中国礼教政俗本与各国不同而少年初学之士胸无定义庞杂浮嚣在所不免，此时学堂办法规范不容不肃稽察不容不严，兹特订立规条申明禁令编各学堂管理通则一册，并将此时开办各项学堂设教之宗旨立法之要义总括发明订为学务纲要一册，各省丙能慎选教员学职按照现订章程认真举办，则民智可开国力可富人才可成决不致别生流弊至学堂毕业考试升级入学考试，亦经详订专章中学堂以下及收入高等学堂者，由督抚学政会同考核高等学堂应升级者奏明，简放主考会同督抚学政考验京城高等学堂比例办理京师大学堂奏请。简放总裁会同管学大臣考验以昭慎重而免冒滥其奖励录用之法比照，奏准鼓励出洋游学生於奖给出力之外复请分别录用章程亦经详加斟酌拟有专章伏候，圣明裁定将来应即分别照章奏明办理，所有一切章程将来各有应行变通增损之处，其大者仍当奏明办理小者由管学大臣审定后，通行各省照改谨将学务纲要各学堂管理通，则毕业学生考试专章奖励专章，暨各项学堂章程分别缮写成册并开列章程名目次序清单恭呈，蒙御览如，俞允应由管学大臣通行各省一体遵照开办所有臣等遵，旨会商厘订学堂章程各缘由遵，旨与政务处大臣会商意见均属相同谨合词恭摺具陈伏乞。皇太后
    皇上圣鉴训示谨奏
    ◎管学大臣等奏请试办递减科举注重学堂摺
    奏为拟请试办递减科举注重学堂，俾经费易筹学堂早设以造真才而济时艰恭摺岢卵銎恚圣鉴事窃臣之洞本年春间会同直隶督臣袁世凯，具奏科举阻碍学堂详陈流弊一摺钦奉，朱批交政务处议奉在案窃维奉，旨兴办学堂已及两年有余而至今各省学堂仍未能多设者经费难筹累之也，公款有限全赖民间筹捐，然经费所以不能捐集者由科举未停天下士林谓，朝廷之意并未专重学堂也，然则科举若不变通裁减，则人情不免观望绅富孰肯筹捐经费断不能筹学堂，断不能多入学堂者恃有科举一途为退步，既不肯专心向学且不肯恪守学规况科举文字，每多剽窃学堂功课务在实修科举止恁一日之短长学堂，必尽累年之研究科举，但取词章其器谊无从考见学堂兼重行检其心术，尤可灼知彼此相衡难易迥别人情莫不避难而就易此已早在。圣明昭鉴之中当此时势阽危非人莫济除兴学堂外更无养才济时之术，若长此因循坐糜岁月国事急矣，何以支持议者或虑停罢科举专重学堂，则士人竞谈西学中学将无人肯讲兹臣等现拟各学堂课程於中学尤为注重，凡中国向有之经学史学文学理学无不包举靡遗，凡科举之所讲习者学堂无不优为学堂之所兼通者科举皆所未备是，则取材於科举不如取材於学堂彰彰明矣，顾或又虑学堂功课虽重积分之法而分数定自教员保无以爱憎，而意为增损殊不知学堂功课之优绌，皆系当堂考验全堂学生及堂内执事人员众目共睹教员即欲违众徇私，而公论可凭万难掩饰臣等尚恐偶有此弊，故於中学考试归诸学政主持督同道府办理高等学堂毕业，则请简放主考会同学务大臣考试，并不专凭本学堂所定之分数如是，则中西之学既已兼赅固不患，其偏重取舍之权仍在试官更不患其不公，凡科举抡才之法皆已括诸学堂奖励之中，然则并非废罢科举实乃将科举学堂合并为一，而已窃思就事理而论必须科举立时停罢学堂办法方有起色，学堂经费方可设筹惟此时各省学堂尚未能遍设，从前大小镑种学堂尚未定有详细完备章程，故已设之学堂办理未尽合法学生品类不齐，或不免间有流弊其不欲遽议停罢科举者，未始非老成持重之见，然使此时一无动静天下并未见，朝廷将来有递减以至停罢之明文实不足以风示海内士民，用收振兴学堂之效臣等公同商酌，拟仍查照臣之洞会同袁世凯原奏分科递减之法吁恳，天恩明降谕旨布告天下将科举旧章量为变通从下届丙午科起每科递减中额三分之一暂行试办，一面照现定各学章程从师范学堂入手，责成各省实力举行认真整顿至第三届壬子科应减尽时，尚有十年计其时京外各省开办学堂已过十年以外人才应已辈出，且科举既停天下士心专注学堂筹办经费必立见踊跃，如有办理无效及尚滋流弊者应由学务大臣随时考核，咨行各该督抚严行覆查将不得力之学务人员，分别参处庶几学堂日前有起色以期仰副，朝廷造就真才实事求是之至意兹拟递减科举办法分条胪陈如左，一乡会试中额请自下届丙午科起每科分减中额三分之一俟末一科中额减尽以后即停止乡试，一学政岁科试取进学额请於乡试两科年限内两风考两科考，四次分减每一次减学额四分之一俟末一次学额减尽，即行停止学政岁科试以后生员即尽出於学堂。一科举停止后会试总裁改於大学堂毕业考试时奏请，简放分别内场考试乡试主考改於各省斑等学堂毕业考试时奏请，简放分别内外场考试，一科举停止后各省学政毋庸裁撤，即令会同该省嵬该省督抚考察整顿全省学堂功课，并中学堂以上选录学生及毕业考试等事务，以昭慎重查日本各处皆有视学官正与学政之名义相合，一科举既议停减旧日举贡生员，年在三十岁以下者皆可令入学堂，肄业三十岁以上至五十岁者可入师范学堂之简易科，若三十岁以上既不能入学堂并不能入师范简易科者，及年至五十六十者拟请自下科起举人於每科会试后大挑一次，或拣发一次并多放胆录分送各馆俾得议叙其大挑拣发未入流之举人，及恩拔副岁优各项贡生均此照孝廉方正例准其考职，分别用为州同州判生员亦准比照已满吏考，用为佐贰杂职分发各省试用其年在六十以上不能与考酌给虚衔，至经生寒儒文行并美而不能改习新学者，可选充各学堂经学科文学科之教习，每届三年查其实有成效者比照同文馆汉文教习例给予奖叙如此，则旧日应科举之老儒亦不至失所矣，似此量为变通暂行试办於科举仅止徐加裁损，而学堂立可顿见振兴，且於年岁已长不能入学堂之举贡生员，复为之宽筹出路京官之任学差者，如故其放试差者，且更增多尤属毫无窒碍合无仰恳，宸断俯赐施行俾全国臣民确见裁减科举归重学堂办法咸晓，然於朝廷意向所在则必人人争自濯磨相率而入学堂，以求实在有用之学气象，一新人才自奋转弱为强实，基於此大局幸甚臣等谨合词恭摺具陈伏乞。皇太后皇上圣鉴训示谨奉
    ◎管学大臣议覆严选师范变通新进士入堂肆业片
    张百熙等片再六月初八日承准军机大臣交片本日御史张元奇，奏各省学堂宜严师范又奏本科进士入堂肆业可否酌为变通各摺片奉，旨张之洞会同管学大臣妥议具奏钦此等因，并将原摺片抄交前来查，原奏请严选师范振兴实业洵为知本之论，现已拟有初级师范优级师范学堂章程各省不难照办，京师现设师范馆亦拟即改照优级师范学堂章程办理原奏又称蒙学，但课中文俟考入中学堂后再习西国言语文字等语，该御史所谓蒙学意即指初等小学而言，臣等现拟小学堂章程即严申此禁，凡初等小学堂概不令兼习洋文高等小学堂亦须斟酌地方情形办理，其可兼习者亦准占读经时刻与该御史所见正同，至另片称本科修撰庶吉士中书主事悉入学堂肄业博采众论，尚有不便拟请酌为变通或择年岁合格，其年长者听之或考定额数其额外者听之等语此次钦奉。
    特旨凡进士之授京职者一概令入学堂，原欲使向业科举之士增益普通学识讲求方言以期皆能通时务，而应世变用意至为深远自未便限以额数转开趋避之门，惟其中年齿较长有不能强就学堂程度者亦属在情形臣等公同商酌拟定一格，凡新进士年在三十五岁以下者无论翰林部属中书，均令一体入进士馆肄业并酌给津贴银两，由该进士本籍省分筹解交大学堂按月转给俾资旅费而示体恤，不准托词规避其年在三十五岁以上自审精力实已不能就学者，准其赴部呈明改就知县分发各省与本科即用知县一律较资叙补，其自愿留学者听似此量为变通，自可免迁就入学有名无实之弊矣，所有臣等遵旨核议缘由谨合词附片覆陈伏乞圣鉴谨奏。
    ◎管学大臣等奏专设总理学务大臣片
    张百熙等片再学务一事实为今日自强要图，必须全国一律举行方有大效关系至为重要条理，又极精详各国均设有文部大臣专司其事，凡厘定条章审察学术核考功过，皆归其综理现在整顿京外大小学堂必须特设专专员方能专心致志筹办妥协查，现在管学大臣既管京城大学堂又管外省镑学堂事务，目前正当振兴学务之际经营创始条绪万端，即大学堂一处已属繁重异常专任犹虞不给兼综更恐难周，况京城大学堂不过学堂之一，其所办是否全行合法师生是否一律均有成效，亦宜别有专门考核之大员方无窒碍臣之洞，与诸臣商酌拟请於京师专设总理学务大臣以领辖全国学务，其京师大学堂拟请设总监督一员，请旨简派三四品京堂充选俾专管大学堂事务不令兼别项要差，免致分其精力仍受总理学务大臣节制考核如是，则全国之学务与首善之大学皆各有专责而成效可期矣，臣之洞与政务处王大臣暨管学大臣商酌意见均属相同谨附片具陈伏乞，圣鉴训示臣之洞谨奏。
    ◎管学大臣等奏请派职官出洋游学摺
    张百熙等片再查，近年自备资斧出洋游学学生多年少未学不明事理之人，於时局实在情形办事艰难之故毫无阅历，故嚣然不靖流弊甚多若已入仕途之人类多读书，明理循分守法如内而京堂翰林科道部属外而候补道府以下等官，无论满汉择其素行端谨志趣远大者使之出洋游历分门，考察遇事咨询师人之长补已之短用以开广见闻增长学识则实属有益无弊，其能亲入外国学堂留学者尤善职官出洋游历游学者，众不独将来回国后任使之才日多而在洋时，与本国游学生渐相稔习灼知其品谊才识何人为学行，兼修之士何人为乖张之逞之徒异时以类相求黑白确有明证，且力持正论之人日多，则邪说讠皮词势自孤而不敌学生嚣张之气，亦必可默为转移若高爵显秩，亦令出洋游历则其凭藉既崇展布愈广为效尤为宏钜，惟出洋游历游学与奉命出使不同虽一品大员，亦止可酌带翻译一二员随员二三人，此外游历职官止可酌带翻译一人随从，尤须简少游学者无庸随带翻译查外国太子亲王游历来华者从未见其多带从人，盖游历所以资历练非以壮观瞻省事节费犹，其余事日前臣之洞面奉，皇太后懿旨已为职官者皆读书明理深知法度之人，令其出洋游历最为有益无弊翰林尤宜多派出洋满汉皆宜选派等因钦此，慈训殷殷仰见，圣虑渊深无微不烛亟应钦遵办理拟请明降谕，旨无论京外大小辟员凡能自备资斧出洋游学者，分别从优奖励谨拟其等差如下，一游历以遍涉东西洋各国往返在三年以外者为上，择游欧美两洲之一二国或二三国往返二年以外者次之，专游欧美各国中之一国往返在一年以外者，又次之仅至东洋游历往返在一年以外者，又次之无论东西洋其游历在一年以内者无奖。一游历之宗旨以能考察其内政外交海陆军备农工商各项实业及其章程办法为要义，除一二品大员兼综博览以多接见，其文武大臣及其贤士大夫采听，其议论参观其政俗务其远者大者外，其庶司百职或各因性学之所近，或各就职业之所司以分门考察能得其实际为要义，凡游历考察所及均宜详晰记载笔之於书回国后，或应缮呈御览或应呈送政务处及各部院督抚衙门考核当视其官秩分别酌定，凡应奖者仍必须有蚣侵作实有所得者方准给奖，年限虽多毫无记录者仍不给奖。一游学较游历为尤有实际最为成就人才之要端，且岁月较久劳费尤多如宗室勋戚，以及王公之子弟暨内外职官无论实缺候补能自备资斧出洋游学，由普通而达专门考求实在有用之学，得有彼国学堂毕业凭照者，回国后尤宜破格奖励立予擢用，拟请宗室勋戚以及王公之子弟，暨内外职官出洋游学毕业者回国后分别学业等差其最优者翰林或比照大考一二等例，优予升擢阁部寺司官实缺者或比照方略会典等馆差，例优予升擢或列入京察一等候补者，照特旨班遇缺即补次优者略减外官，亦照异常劳绩最优班次分别予以升迁补缺，其游学西洋者道远费重应格外加优至游历奖励比游学应减一等，凡出洋游历学人员并准一概免扣资俸窃谓照此办法，则不烦国家丝毫经费而内外职官愿出洋游历游学者必接踵而起矣，臣等为广励人才讲求时务起见遵，旨与政务处王大臣会商意见，均属相同谨合词附片具陈伏乞，圣览训示谨奏。
    ◎兼湖广总督端奏选派学生前赴比国学习实业摺
    奏为选派学生前赴比国学习实业恭摺具奏仰祈，圣鉴事窃奴才於本年迭次选派湖北各学堂学生前赴德美俄法各国游学均经先后，奏明在案查近日泰西各国讲求实用教育以为富强之基，其实业学校如工业商业农林路矿无不精研，实验各有专门比利时国在欧洲西部其教育工业技术制造矿业，各有专修学校他若商业，则有高等专门学校农业，则有高等农会矿业及其余工业又有实业公所，故其工艺则机械最精矿产则煤铁最富，其铁路如法国巴黎长六千余里路矿之举，尤为他国所推许中国地大物博实甲环球，惟於工艺素少讲求器械未能自制开矿修路等事，无不雇用洋匠以致事权旁假大利难兴，近年谕旨谆谆以讲求实用为主，比国实业较精学费较省诚能多派学生前往肄业，他日学成而归上足以备任用下足以裕资生，实於大不局无裨益奴才，谨就湖北各学堂学生选得杨荫蕖吴国良汪钟岳罗保寅胡秉柯魏宸祖贺子，才史青黄大伟禄崇姚业经杨循祖邓凤池刘庠云许熊章，喻毓西程光鑫刘荫李光驷王治负瑞年李以祜陈宽沅李彪等二十四人，派赴比国学习实业即令派充德国留学生监督，户部员外郎阎海明兼充比国游学生监督，带同前往该学生等年力正当通晓方言奴才於临行时，举前大学士曾国藩所云以刚大作忠义之气，以精贵窃制造之术二语相敦，勉务使尽心研究克底於成以仰副，朝廷造就人才力图富强之至意至川资学费所需甚钜，然时局艰危需才孔亟不得不勉为其难当，由奴才督饬司道各局极力设筹以备应付，其余一事宜悉遵照外务部议定章程办理，除咨外务部大学堂并咨行出使，比国大臣随时照料考察约束外，所有选派学生前赴比国学习实业缘由谨恭摺具，奏伏乞皇太后皇上圣鉴再湖北巡抚系奴才，本任勿庸会衔合并陈明谨奏
    ◎兼湖广总督端奏选派学生续赴德游学片
    端方片
    再奴才於本年二月间选派学生前赴德国游学业经恭摺，奏明在案兹复选得湖北各学堂学生姚家振文清周树廉源发恩崇王发科哲筠朱和中等八人派赴德国游学，除咨外务部大学堂并行出使德国大臣外谨附片具陈伏乞，圣鉴谨奏。
    ◎署四川总督锡奏兴办学堂并附设师范馆缘由片
    锡良片
    再顷岁以来，朝廷锐求兴学奴才睹川省学堂办成绝少念之莫释於怀，然非务名之难而责实之不易又非集款之难，而择师之不易易者必以学务处得人而后有所责成，其督办提调两员最为重任奴才访求殆遍昨乃奏调甘肃补用道王树冉来川差遣该道博通中外蜀人靡不知之俟，其到日委令接充督办，然学务不能一日虚旷，又当先重提调之选查有请升邛州直隶州知州方旭才优学裕循誉卓然前，办蓬州学堂风气开之独早近往日本考察，并於教育精神之所在秩序之所宜讨究极称精，审兹特委充学务处提调适值编修胡峻，亦自东瀛返蜀该编修经前署臣岑春煊以其品望素著，奏请留川总办省城高等学堂该编修恐规模之或隘也，复请赴日本考求学校归途又诣京师大学堂，暨与沿江新者详加论洞明得失奴才敦促早开省学，并商榷各属办法方旭等咸谓师范不造中小学，终无教习蒙养不立诸学科级难以躐等，而进现拟就省城高等学堂附设师范通檄州邑集资选士往习日本速成科，以明教授之法并设启蒙讲习所恪守钦定章程分年筹办总期乡僻，向风跃官私蒙塾系兴植之基而探其本，虽曰急效难收而胡峻方旭之於兴学均为川省之冠涂辙，既无歧误定与粉饰因循者大有间矣，合将办理大概附片具奏仰慰宥廑伏乞，圣鉴训示谨奏。
    ◎四川学政吴奏设立学堂以备游学而广师范摺
    奏为设立学堂以备游学，而广师范恭摺仰祈，圣鉴事窃臣於光绪二十八年，奏请选派举贡生员出洋游学并酌筹经费事宜一摺奉，旨允准在案臣试竣回首细筹办法窃思游学之举以储师范，则选士为先然考试但凭文字结保，亦属空言不如先设学堂肄习洋文学期以内可徐察，其性质以为选派之地查省城，原有中西学堂附设算学馆，今学生已归并高等学堂春间臣商准，前署督臣岑春煊将空废房屋拨归臣衙门收管，因就旧时讲舍设立东文学堂延聘教习考选举贡生监六十名，於十月间开学俟学生卒业选其学行兼优者咨送出洋，此为郡邑学堂急求师范之计，故程度无取，其过高期限不能不稍迫惟臣原奏之所未及，既经筹改完备余亦略应变通，以期妥协至游学经费臣会同督臣札属在津捐余款等项内，筹提岁有一万九千余金学田项下匀计岁有五千余金，所有学堂常年经费即在此内开支余款积存盐库，以备咨送学生赴东游学并遵，旨续行派往西洋各国计求专门学业此项经费，目前似觉宽余异日尚不敷分布应请专请专款存储，无论地方何项公用不得通融，借拨如州县报解延缓由学臣随时会商督臣札饬催提以符，奏案且为培才经久之计除将详细章程，咨呈外务部察核存案外合并陈明所有开办学堂，以备游学并筹定经费缘由谨专摺具陈伏乞，皇太后皇上圣鉴谨奏。
    ◎学校司覆核大学堂学生何凤华等禀试办字母详文并批
    为详覆事光绪二十九年十一月二十一日奉，宪台札饬据大学堂学生何凤华等，禀请将官话字母一书在保定各军营暨蒙养半日各学堂内暂为试办等情，除批禀悉国民普及教育必由语言一致而成为东西各国之通例，该学生等所呈官话合声字母以反切合音之法，包括一切话文与吾国古时文字单简假借同音之例，初不相背果能通行无阻诚如日本伊泽氏所谓简要器具者，惟人情可与乐成难於臣始高明者狃於典雅之文，而訾为无用愚蠢者本无普通之识，而骇为创闻必先引其端倪而后可收成效，姑候行学校司体察情形如何试办妥酌具覆饬遵缴印发外合行札饬，札到该司仰即体察情形妥酌具覆此札计发，原禀一件书一册等因奉此窃，惟东西通例厂有国语以为普通教育，故各制字母统一语文计英德二十有六法二十有五，俄三十有六，日本五十下至，突厥波斯均无异致产，盖非是则语文互歧教育擀格不能结团体而增爱国心也，中国书契之始虽无字母而说文部首皆有音义相生语言文字，未尝不一迨后孳乳相生竞趋博奥由是文与语离而智与愚判驯至古今异韵南北异音同国晤言，且须通译文化之溥其又奚，如今欲合我国民教育普及诚非创行字母画一而利导之不可查该生等所呈原书，以五十字母配十二喉音音以点分字随笔省本，国书合声之制取首善京音为准用法拼法老妪都知揆，其大意系为中材以下初级教育起见，而於肄习汉文之层级尚不相妨，中东通儒咸极推许诚见夫明为中材开蔽障实隐为中学固藩篱也，原禀所称利益五办法五发明最切简当易得，惟是士夫方矜博雅黔愚甘囿顽庸虑，其倡始之难诚如宪谕嗣复据，该生等禀称京津通易大城蠡高等处渐次流传保定知者尚希试办之始，如虑无人愿效微力不敢告劳等情到司具见端倪已引成效，可期拟请姑如所禀在於保定蒙养半日各学堂，即责成该生等妥订课程先行试办并令合并书报数种，由司详呈核定连同原书一并付印以备推广其各军营是否一律仿办之处，伏候宪裁容俟成效稍著再行禀请转咨学务大臣商定，奏请通行以启颛蒙而普教育除分行为此呈请训示遵行。
    批据详已悉应如所议办理仰即责成该生等妥订课程先行试办，并令拼合书报详送核夺其各军营应否饬办候，另札军政司教练处体察情形一律仿照办理此缴。
    ◎延庆州新设算法学堂禀并批
    敬禀者窃查卑州地方前已遵照宪饬设立小学堂，请有教习每日遵章训课并於城乡各处设有蒙养学堂延师招徒照章办理，只以风气未开学者不甚踊跃仍须随时劝导俾知有益於子弟乐於从事，惟查各学堂所习均系杂学并无专门算法教习亦无专习算学之人，於是卑职在於州署西边设一算法学堂延请精於算学教习招集聪慧子弟入堂学算举，凡笔算珠算筹算无一不讲，各学生愿习何项算法听其自择按法教授仿照天津半日学堂办法，前半日各务本业后半日入堂习算自一点钟起至三点钟止，以一个时辰为度学算术而仍不误本业实於学者有裨，至於堂内延请教习修金及应需煤炭茶水一切，悉由卑职捐廉购办并不摊派绅民分文，现於十一月十二日开学已有报名来学者十数人，将来风气渐开人数日增或可稍启民智而为劝学之一助也，所有卑州新设算法学堂开学日期理合禀请宫保查核。
    批据禀该州捐设算法学堂，仿照天津半日学堂办法实於学者，有裨仰学校司即饬督率认真教授务收实效，仍将学课堂舍逐渐推广以开民智，至此项学堂应更名为算法半日学堂俾副名实并即饬遵缴。
    ◎湖南学务处详请拨款开办编辑所文
    为详请示遵事窃照湘省镑府厅州县开设中小学堂讲求普通科学而教科苦无善本，恐不免学术凌杂之弊，若取日本现行教本与中小学堂程度适当者，从事编译俾成专书庶便各学堂斟酌课授，惟中东风气不同，国体亦异必须增删润色方能归诸尽美，查本处现设编辑所购有铅字机器一架，拟另委译员二名翻译东文各书籍，由编辑员皮绅加以修改刷印成帙敬，呈鉴定咨明京师大学堂发作各处学堂教本之用，如编译人少成书匪易在东学生译有善本，亦可由本处购印颁发尤为费省效速，惟开办之始所需译员薪水油墨纸张工匠辛赀购置编稿所费不赀，将来成书后行销畅旺不难收回成本，拟请宪台核准即饬由善后局或厘金局暂拨巨款以资开办俟分售书价如数归还，本司职道等为画一教法起见，是否有当理合详请宪台察核批示饬遵。
    ◎两广学务处拟请选派学生游学详文
    为详请事窃自本处开办以来所有第一次应行预备之事业已渐次举行，惟普通教育必自蒙小学入手循序而进照，钦定章程蒙学四年余各三年计算至大学卒业之时须历十有九年为期，既缓收效难速兹当新政权舆百端待举欲广储材俟。应时世之要需若仅於现办之学堂求之实恐缓不济急，且学科不备师范难求欲猝，然自跻於欧美学者之列亦必无之事，夫世界交通必能智识互换而后进化，乃速互换智识实以出外游学为最易收效方今学界竞争东西各国互相师尚，即如日本自维新而后学术蒸蒸日上而游学欧美者至今犹相望於道，况於我国兴学伊始岂可置游学为缓图，论语云百工居肆孟子云引而置之庄岳以古证，今若各符节我国出洋学生始於同治十年天津教案之后，斯时曾李诸公慨人才之消乏而深知外国学术之盛亟欲取彼之长补我所短，惟风气未开众情疑阻故止以制造技艺为重，其后学生归国出其才技备，国家任使者实不乏人游学之效灼然，可见至於今日游学之风大盛几人人所公认之要端，故两江两湖四川等省岁岁遣派而尤以直隶总督咨遣为最多诚见乎，培养人材之计之无逾於此也，广东通商最早士气开通工商营业甲於各省而选派游学之事，除上年速成师范外绝无所闻向使数年之前能及早举行此事，则卒业回粤之后农工商务必已受其影响而现在议办之师范实业等学堂，亦不患教习难延取材他省，即如上年派往日本学习速成师范之各生为日甚促所得无多，而近来接见该生等其志趋学识已稍有不同各之访延教习者，且纷纷指名延请是，虽以半年卒业学科全不完备之速成师范，尚能有此小效何况遣往欧美遣往日本，各依其学堂之程课为卒业之期限其为益何可限量，此本处所以再四图维不能不於游学一事亟为筹画者也，今拟为招选章程以四十人为额，其保送之法考选之法遣派之法，及卒业后对於粤省之义务皆撮举大要列为章程十六条，录呈宪鉴其出洋后应守规则东洋已由湖广督部堂张奏定专章西洋，则有外务部二十八年十一月二十八日奏准之章程，在应饬各该生查照遵守至东洋留学诸生近年诚不免嚣张之弊，然近阅管学大臣派学生往东洋留学之奏，则云学生中之诚心向学者均无习气询诸钱侍郎汪参议等所言，皆同兹本处拟派往东洋之学生复经严格考选，当不致滋流弊日本路近而便费亦甚省，欧美路远费钜，然学专而精是以欧美日本拟合派往二十人至各省斑材之士，无力游学者甚多若限以畛域似非，朝廷乐育之意故拟招选之不分本省外籍而取之额，则以粤人居其多数庶有楚材晋用之益而无喧宾夺主之虞，所有拟请选派游学缘由是否有当理合，详请宪台察核批示只遵除详督宪外为此备，由书册暨章程一摺呈乞照详施行须至详者。
    ◎计开
    一游学之额拟定赴欧美者二十人赴日本者二十人，亦可视合格之多寡酌量宽取少取。
    二游学生年龄限二十岁以上三十岁以下。
    三招考各生不问满流本省外籍均可赴选，惟取定之额外籍人不得过十分之三。
    四粤省辟自现任知县以上绅自京职中书外官知府以上，皆可保送游学生惟保送之时，除具函禀及保结外并须按后开三等之格出具切实考语不得徇情滥举。
    五本省辟立私立各学堂均可将本堂肆业生择尤保送，惟所保送者在学所分所学程度必须於考语内一一注明。
    六本省外省镑学堂学生无论现在学堂抑前在学堂，均准自行报名赴选，惟在学所分所学程度必须取有本学堂总理或总教习或监督给与之凭据呈验。
    七游学各生均须觅有保证人照后开格式出具保结交学务处存案，其由官绅保送者即由保送之官绅作保证人，其由各学堂保送及自行报名者，或即由该学堂之总理监督等保证或另觅保证人均可。
    八保送报名齐集后由本处示期考试考试之格约三等。
    第一等精通本国文学外国文会学三年以上普通各学完全者。
    第二等本国文理明畅外国文曾学一年以上普通各学粗完者。
    第三等未学过外国文普通学亦不完全，而本国文学颇优聪明材力足以造就者。
    九考试学生照额取定并於额分宽取，若干名一同留在学务处一两月由处详细考察各学生之性质品行心术若何，分别派否。
    十游学各生应入外国何项学堂俟，选取蟛炜锤魃之质性志愿资格定之。
    十一游学生卒业年限俟选取派定后，视各生前往何国入何项学堂分别定之。
    十二游学生川资学费食宿衣服等费悉由官备。
    十三游学生既由粤省出费派往则卒业返国对於粤省有应尽之义务，其服义务之年限照湖广督部堂张奏准章程定以五年如有游学过於五年者，则视其游学之年分年限之内委充粤省一切差使，照本省向章人员薪水支给不能从优年限满后，听其任便他就或仍留粤省，即视其学业所应得酌量优给薪赀。
    十四游学生卒业得有文凭者应请
    奏明遵照迭次，谕旨及现颁鼓励游学毕业生章程给予各项出身。
    十五高等学堂西学堂校士馆肄业生前经定章声明於卒业后派遣游学，此次招选应先就该堂该馆生中择尤选取。
    十六本省外省如有名誉夙著志愿游学所学能合第一等资格为本处，所灼见真知者亦可特别取送，无庸考试惟亦须觅保证人具结存案。
    ○直隶师范学堂学生添设武备编制暂行条规
    第一章  总则
    第一条  师范学堂本为国民教育之渊源，故其宗旨在养成堪施国民必需教育之教习，而同时又授之以军事教育以发挥尚武精神，庶一旦遇有缓急使人人坚固其义勇奉公之志，此本条规施行之所以也。第二条本学堂之目的原在养成善良之普通学教习，故虽按本条规施行军制而既定之教科仍不许稍怠。第三条所有本条规未及载定等事项皆按本学堂，奏定章程办理。第四条违背本条规者皆当处罚。
    第二章编制
    第一条本学堂以全堂学生为一大队称为直隶师范学堂学生队，该大队分为四中队每中队分为三小队每小队复分为数分队，而每一小队即以一班学生充之各小队中皆设学长一名。第二条本队以左记之官员为干部，计开大队长一人中队长四人小队长十二人分队长员数未定此外号兵二人。第三条各分队须分为数个之学友班以供命令及示谕之实行及切磋琢磨之便。第四条各讲堂内置学长一人学生须由考试成绩优等生中选拔数人每一星期轮流更代。
    第三章服从及敬礼
    第一条服命从令为整军经武之根本上级者有所命令下级者须以诚意服从，第二条敬礼为维持军纪分别上下之本，故下级者对上级者须以诚意严正施行敬礼，第三条上级者有所命令不问其事之如何直须服从，而实行之一概不准抗辨亦不准论其是非曲直，盖命令之是非责任发令者而行令者不任其咎也，命令之主旨有不明白处亦不妨质问，或新受之命令与以前命令有龃龉之处亦准先将其意禀明而后行之，第四条学生对於上级者虽当服从，而对於同级中之奉行上级之职务者，及对於在堂之较已年久者亦当照上级者之礼一律服从，第五条教习上讲堂时学生闻学长立正之号令，须一齐直立对教习行过注目之敬礼后闻少息之号令，始可就坐教习下堂时之敬礼与上堂时同，第六条学生受业之时不问何人来堂如无教习之命令不必施礼，第七条上级者到自习室时最先看见上级者之学生须发立正之号令余皆一齐起立待闻少息之号令始可就坐，第八条上级者下问於学生或学生质问及报告於上级者，不问在何处皆须先立正，但已蒙上级者许可之时不在此例，第九条无论在学堂内外学生遇见上级者皆须施行敬礼同级者须互相行敬礼，第十条学生在堂外被上级者呼唤之时直须趋至上级者之面前行礼立正以承其命令。
    第四章操演
    
    第一条操演之目的在训练学生使人人得军国民之资格，第二条操演大队之密集教练，野外之各个散兵步哨斥候先锋之各个动作部队之散开队次，第三条野外教练每一星期施行一次，第四条实弹射击每一星期演习一次，第五条各学生操演时不准任意不到，但系因病经堂医之许可及队长之许可者不在此例。
    第五章起居及服装
    第一条凡使学生遵奉堂中所设规条为斋长之任务，第二条凡命令及说谕等皆须由斋长直接传达学生，若学生有申请等事必须经斋长上达，第三条学生逐日功课及一切之举动皆以号音为凭，第四条服装整肃与否极关威仪，故学生之服装须洁净端正，第五条凡衣帽靴鞋及其他装具均须按学堂所规定者使用，第六条本学堂每日点名二次第一次谓之日朝点呼起床后，五分钟行之第二次谓之日夕点呼息灯前三十分钟行之届时由学中吹号为令，各学生须按队立正斋长按册唱名学生须疾声答应检查各班学生有无异状，至上级者处回报有病者须受堂医诊视，第七条学生闻起床号音之后直须离床整装将寝具折妥置於床上，第八条每朝点名即毕学生须至盥漱处刷齿净面，然后再将军器革具等拂拭一次每日操演后亦同，第九条学生在饭厅中须各正行仪不准互相谈话，第十条自习室中禁止闲谈朗诵及吸烟等事如不得已必须离席须由斋长许可，第十一条每日中饭后必须展开寝具以为卧床之准备，第十二条日夕点呼既毕须各归寝归寝后禁谈话吸烟，第十三条闻息灯之号令急须一律息灯，第十四条本堂除朝夕二次点呼外仍行不时之点呼以验学生之齐否其法与朝夕点呼同，第十五条欲验学生之怠其戒心与否本堂时时行不时之咚集学生闻此号令各须速整武装预集於本学堂指定之某处亦须随时宜之便直由此至外面行军或操演，第十六条除许可时间之外不准擅自就寝，第十七条学生在堂内不准饲养鸟兽，第十八条军器被服革具等均安置於规定架上，第十九条堂内所备之器具均须小心照料不可使其破损亦不可移置定所以外，第二十条无论堂中何处不准在墙壁上打钉及任意涂写，第二十一条大小便必至厕所吐痰必於唾壶，第二十二条有害风纪之书画器具一概禁止持入堂内，第二十三条上讲堂时学长须豫将欠席学生之姓名查清禀知教习，第二十四条身体衣服之不洁为疾病之原因学生每一星期均须沐浴一次，靠身里衣亦须勤洗指甲宜剪短。
    第六章出入及面会
    第一条凡学生外出日期及时限皆按学堂向章办理，第二条凡学生外出须由斋长处发给木牌出入大门之际，持与号房验看为凭方准放行归堂后须速缴还，第三条凡放假日期至学生归堂时刻斋长须检点木牌将逾限之学生报明於上级者，第四条凡放假日期号房须在大门内守候持有外出证牌之学生，方许出门学生归堂时亦须检点其有无外出证牌遇有逾限归堂之学生，须暂令其在大门内静候至上级者处报明，第五条凡学生外出忽染急病不能归堂之时，可由其亲戚或同学通知斋长仰侯裁夺，第六条凡学生外出不准在污损体面之处逗留，第七条凡学生受业时内不准会客，第八条学生之亲友至学堂时号房须将来客之姓名及学生之姓名登记簿上经上级者许可后方可通知学生。
    ◎各省学堂类志
    北京
    京师西城翠花街私立高等小学校拟迁至南城外之湖南会馆，并请张野秋尚书为总理改名为湖南公学堂，林墨青茂才曾将育婴堂内收养之瞽目女子设法教以浅近科学，如历史地理识字之类拟教成后，即将该女子作为女教习以便转相传授，其间除有二女子其家人惑於谣言将女领去刻有一女子学有成效林，定於明年正月底请各官绅当面考验其所学云。
    营口
    前经俄官创立一俄文学堂兼读华文，今俄监督以华俄并习工以分而难成，兹拟另设华文学堂四所俟华文明通再拨入俄塾，但款项无著拟准人设赌场抽捐以充此费。
    湖北
    李文宗近札饬各属学官命整饬学校以为开办学堂之先导，并饬学官下乡宣讲仿湖南赵中丞训饬学宫办法，各校官每月均设月课所有课卷，均必申报呈阅其宣讲大旨一讲教育以资表率，一广劝导兴学务并谓师范讲义与教育世界每学校官，必购阅一份以为参新考旧之资云，将弁学堂旧学生今冬已届卒业之期，总办宝子廉观察特禀明制军考试诸学生以定卒业之程度，以便给予文凭制军因即定期考试各门并亲至学堂行卒业礼仪闻该学生等程度，能及卒业者不过二十余人制军均拟派入各营充当哨官，仿日本士官见习之例一年之后，再给予薪水并保奖官阶云，警察官分段蒙养学堂现拟本月十八日一律开学，早由警察局发出告白多张劝各分迳堂裱杆俦名，如再迟延一届限期即行截止切勿自误，省中五路小学堂均已次第开办现更拟添设蒙学馆数十处，凡省中居民子弟无力入小学堂者均令赴蒙学馆肆业每日不过两点钟，功课过时仍听各执其业日来报名者已纷纷不绝，惟闻开学之期未定。
    湖南
    岳麓及城南求忠求实校经孝廉各书院经湘抚饬於癸卯十月停课，兹已奏定求实书院改为大学堂孝廉书院与校经书院改为校士馆，一名成德一名达材城南书院改为师范馆岳麓书院改为高等学堂，其高等学堂旧址改为农工商矿各项实业学堂，求忠书院改为忠裔中学堂已蒙，俞允已於甲辰正月一律开学，长沙职员柳振概等禀请抚军越中丞准予暂借府城隍庙创立日，新高等小学堂中丞以该职等在蒙师讲习所研究甫毕遽欲开办高等小学不免躐等，且查阅所拟章程缺而不完亦系蒙学程度，故已批饬改为日新蒙学堂并著禀由该县立案开办，长沙织机巷养正义塾前经陈开端等禀当道改为蒙学堂聘请教习三人，分科教授条规办法俱合程度诸生不收学费每日由堂供给午饭一餐，常德官绅顷议於城内租赁房屋创设女学堂一所，专招十岁以上二十岁下女子入学肄业堂中课程，仿照日本华族女学校规则略为变通，现正筹经费想不久当可开办矣，常德府属之龙阳县拟续设蒙学堂由赵大令从嘉，禀请本府学务处选派名师赴邑开讲以为蒙师研究之地，日前已选派中学堂教习濮君前往按濮君为日本留学生，湘省学务处以各府厅州县学堂林立而教科书苦无善本，且不一律拟取日本现行善本与中小学堂程度，相当者从事编辑增删润色冀与中国风气国体相合现在学务总处，已聘日人并委译员二人专事翻译各种书籍，由抚宪在善后厘金各局拨款应用。
    山东省垣官场中人现拟设学堂曰，公立小学堂已将办事简章印行学额六十名限八岁以上十五岁以下者为及格，每月出费二元四年卒业已租定高都司巷北首民房开办学董十人共认捐二千金为开办经费。
    广东
    大埔志士近组织一乐群学堂以广教育暂租城内张氏祠开办，凡子弟自十三岁以上不分乡邑皆准入学堂肄业，惟倡办伊始经费未充须由学生量力津贴，现以张君韶卿为监督，张君六士为总办，总办兼课中文并课官音彭君荫香饶君，箸荪张君俞人邹君滨海为会办，皆热心教育不领薪水其中教习二位一聘定张君竹似一未聘定洋文教习一位，亦尚未得其人准於二月初一开学。佛山葛分府去腊奉到学务处札饬查书院以便一律改建学堂，随即照会大奎堂绅董现经该堂绅董商议禀覆，略谓众议佛山书院先改学堂遵照章程延请教习，先讲究教授蒙学工夫一俟筹有的款，即多设蒙学田心书堂院，亦应仿照学堂章程多购中外书籍，邀集镇内人士互相博览加意讲求复延各老名宿，按期考课务以不袭皮毛有裨实用为主，此集众会议之实在情形云，旋由葛分府据情转禀学务处核议现已奉批刻期开办，近闻议一师范学堂拟於东门外择地建筑拟聘游美卒业学生陈锦涛为理科教习，此外各科更多聘日人为之，其学生由各府州县保送学费由各府州县担任学级分高等师范寻常师范先为速成科，限一年卒业以应各府州县速开学堂之急用嗣后，则仿照日本学年照常办理学堂之建设，正月内便可兴工建置费约在十万元左右，系由学务处向地方筹拨云。
    广东
    粤东附生单福康以女学废驰具禀督院请准兴办等情，即奉粤督批示谓女学为蒙学基础不特文明诸国女学盛兴，近日浙江四川等省亦颇讲求女学粤东文物巨邦更化最易，现学务处极力振兴教育女学章程，自应循序议及仰两广学务处体察情形核议。
    四川
    渝中志士张君培村近拟於惠氏场清和村大开武备学校，教练陆军业经拟刊陆军预备科招生广告，招集四乡青年学习陆军操法为擀卫桑梓之计，未知官场能不加阻力否也，蜀督锡制军札饬各州县速设小学堂及蒙学堂，予限半年为期如届时办理尚无头绪立予撤参以示惩儆。
    浙江
    杭州近设教育会一所董其事者，系东洋留学生孙君会员约有一百人宗旨专在改良各学堂教育会员，应各担认开办学堂翻译新书练习体操诸务会员每月捐银一元业已开会，杭州向有女学堂三处，然皆教会创设近有高女士者纠合同志商议另设女学堂一所，高女士每年捐款六百元以为之倡堂中教习均系品学兼优之人，并已延请教会西妇一人为英文教习定章不收缠足学生，如已经缠足者入堂亦必解放方可，已择定二月开学专课英文天文地理算学音乐诸学。
    福建
    泉郡中学堂向恃厦门保商局津贴二千金作为经费，并由林绅云龙倡捐一万五千金生息贴用，本已不敷近因延观察拟将保商局卸办，明年此款恐不能照拨林绅，因该堂总理陈铁香太史逝世后该款只允交一半郡绅之，以顽锢著名者复相率抵抗不日拟即停办，兴化中学堂因新任知府不肯整顿经费又无处可筹，於日间暂停各学生得此消息遂谋自投外埠从学纷纷散去。漳郡中学堂前孙鄂斋观察任漳守时极力提倡推为全闽第一，近因水仙花捐不能照缴经费无著，各教习复纷就他处之聘学生所存者寥寥无几，今年仍否照办尚未可知，安溪小学堂於癸卯七月间方见开办学徒颇多，近因安溪县谢大令金元撤任各教习学生相率罢学总理某绅亦托故辞退，诏安小学堂本拟援请坐贾捐截归拨充堂费上台，已批准某令抗不遵办学务遂不得振，厦门某书院近因院规废驰全年课程，除休息外肄业日期不及八十日稍知自爱者均纷纷谋向他处从学，甯洋县为全闽最僻最狭之区，前年设有小学堂一所规模颇整，近因卢大令去任该堂因之渐废。
    江苏
    三江师范学堂房屋现在尚未工竣校舍，俱系洋式壮丽宽广不亚日本帝国大学建设之费，初定二十万两后，因推广规模再支十五万两，现正赶工明年秋间即可落成教习，悉聘日本人士以文学士菊池谦次郎为总教习综督教务，此外文学士有菅君理学士有大森松，原两君法学士有志田君农学士有安藤君，医学士有岸君绘图教习有亘理君手工教习，有杉田君翻译有柳厚那部二君，及华人魏君等任一科教授文学物理经济生理数学农学理财博物绘图手工东语体操等科，近闻已有学生七十名均师范生俟新校舍落成后再行增募此项师范生即充分教，盖至明秋已造毕业之域也，明秋拟再续招学生三百名授以寻常师范功课，以备毕业之后遣往各属充当小学教习豫定每年增招三百名，数年之后各州县小学教习当不乏人矣。练将学堂一切规模刻已粗具教习为日本陆军少尉坂田君大尉天野君，现尚招集江甯遣往日本留学士官学校毕业生之散在各省者为帮教，该堂总办为陶观察森甲，高等学堂系钟山书院改设聘日本文学士白川君为总教习，其教育之程度介乎日本高等小学寻常中学之间，专重养成实务人材唯规模不大尚待推广，练兵学堂仅教兵式体操教习均留学日本士官，学校毕业之青年士官充之教练一如日本成谜亦颇可观，镇江金山河承志学堂系辛曹二君捐资创设后，开办半载近因来学日众拟推广学额扩张功课，每日分授伦理国文英文地理历史算学理化博物生理图画乐歌体操各学，凡年自十三至十七文理清通体质强健者无论本籍外籍有保均可入学。
    ◎派遣游学汇志
    北京大学堂经学部大臣选派速成科学生三十一名往日本留学岁需学费九万余两，此皆於年内起程，又十六名往西洋各国留学年需学费十万余两，此皆於今春起程癸卯十一月三日军机处大臣面奉，谕旨本日张丰熙等奏选派学生前赴东西洋各国游学，一摺师范学生最关紧要著管学大臣择其心术纯正学问优长者，详细考察分班派往游学余依议钦此，湖北於癸卯二月间曾派遣学生前赴德国兹又续，从湖北各学堂中挑选八名派往，又派赴比利时国学习实业学生二十四名，其留学生监督即以前派在德国之户部员外郎阎海明兼充之，日前有已亥年派出游学之陆军学生张鸿藻，及沈某卒业归国不期沈某归来不及二日，即以喉症毙命，张鸿藻谓端制军云时势如此危迫，惟有从速多派陆军学生以期振兴兵政制军已为首肯，现已将各学堂学生调选五十余人赴学务处考选定期，十六日考试二十日起行赴东，闻十六日派军医神保氏试验各学生肺量据力视力重数长短以期与日本陆军资格相合，广东学务日前详请岑云帅考选学生派赴东西两洋游学，共拟考取四十人以二十人派赴日本二十人派赴欧西学期，拟定五年游费悉由官备云师已批准矣。
    ●第一期・财政
    ◎中国货币改革案
    译英国经济杂志
    曩者英国货币协会，欲研究中国货币制度改革之法，特派遣委员於欧洲以调查之，所至各处咸欢迎焉，今调查既终言旋英国本问题之大体，固皆以为是当至其细目则议论繁兴兹该协会之提议，以为欲实行改革，有大障碍二，第一即中国政府之性质是也，当行此改革时，必须有一政府其势力能得实施之者，而中国则无统一之政府数省相合以成国，彼各省者皆自有其广大之自治权也，中国政府无货币制度其全国之领土内，无论何地亦未尝有制造法定之流通货币之事，故直谓中国无画一之货币制亦可也，由此观之中国现在之情形能实行改革与否，及其有实行改革之希望与否，实甚不能无疑也。此外更有一大障碍焉，使中国政府自任实行改革之事已领受所需要之银块矣，彼果能以适宜之方用是银块乎，此则人所不易置信者，故凡研究此问题者皆言实行改革之事，不可尽以委之，中国政府必须列国代中国招致万国委员会，使之监督中国政府，以确保之实行，是尤为切要也，然此事亦颇非易，易其尤难者即列国之於此事，果能否同心壹意是也，世人常疑俄非欲扩张新领地於中国者乎，考俄所为於满洲，其必不肯以满洲置之中国主权之下也，殆不容疑，故俄之於中国也诡称改革不可不施复兴不可不谋，而其实利用此手段以求达其本来目的犹其於土耳其也，此世人所确信而不疑者即如其他各国亦复不足深恃，何则本改革案之所以须要列国之协襄者在乎欲先设立万国银行联盟，委以招募本案所需费款及监督其支销方法之事也，夫如以上之设施必须列国之保护无论矣，而其总办亦非得聪明多识如洛巴特哈托氏者则不可也，今若幸得如斯完备之联盟，又得如斯总办之人其声望果足收列国之信任，而其经理果无失当之恐兼之以中国各总督亦能实心保助，则本改革案之成效固宜无容疑而此事断非容易之谈矣，抑有难者非他即中国本无流通货币者是也，迩兵虽非无二三总督自定货币之制，行铸币之事者然要不得遂谓之为帝国固有之货币也，其实各埠口所最流行者，皆墨西哥银圆之类而已，夫画一币制之事，固有天下无异议，此天下之通理也，然如中国货币甚稀，其人民多不知有以黄金制货币之事，凡我英民就中国钱庄求兑换，其所得之金币辄为其所拒绝，盖尤能适合彼国民俗之货币，乃银货而非金货也，然若货币制度果能完全无缺，则无论何人可不至有拒绝兑换者，如本问题在我英乃属百年前之事，其得失固不论及可也，然在中国，则正当务之为急矣，安得不加以研究乎，凡研究本问题者，皆曰中国所用之货币，以银为宜而其定价也，必须以为金为基，虽然金银之对比价值，宜先时拟定乎，抑逐渐迁移乎，此一大疑义也，而论者多谓先低其价徐使腾昂为得计，又或谓与其逐渐腾昂终达适宜之价值，甯於先时拟定为易行，而最多论者，皆谓货币之价值，当先时拟定之，且设法制限铸造之量，以防其暴溢重以此银行联盟任之监视以平其价值尤为切要，此今日制胜之论也，然欲以此见解而即决是问题，尚得无为早计耶，夫任此事务之万国银行联盟，果能胜此改革与否，尚未可决，且其设立之法亦尚未能定，又其实行之要领亦尚未有其方也。况使列国缔结斯联约，亦颇费时日乎，虽然自其大本论之，则先时解决斯重要问题以定新货币之价值，如预讲如斯银行联盟之功效如何，中国金融之情况万一有如制限货币，以致价值腾昂为须要之时斯联盟果能奏平准之功乎，否得自完其职责，犹十年前印度政厅奏其功乎否，此皆问题之最重要，今日豫解决之者断不可谓尚早之谋也。
    ◎户部覆奏练兵筹款摺
    奏为遵
    旨悉心统筹妥拟具奏恭摺仰祈，圣鉴事光绪二十九年十一月十九日奉，上谕前据练兵处王大臣奏请筹款练兵一摺已有，旨谕令各省妥为筹办并将试行即花税等两条，饬户部议奏昨据御史姚舒密杜本崇及本日给事中熙麟奏筹款流弊各摺，现在时势积弱非练兵无以立国亟应整军经武切实举行，惟民困日深尤在培养元气应就公家固有之利严杜中饱，除弊节流以期款集而民不扰著责成户部悉心统筹妥拟具，奏钦此遵由军械处寄信前来臣等伏查，本年十一月初六日练兵处王大臣具奏，筹款练兵办法内指拨加税及举办印ㄋ傲教蹙奉，旨交议业经臣部缮摺安奏，在案其限提钱价税契并摊派重徵烟酒税两条均奉，旨通饬各省妥为筹办，今御史姚舒密杜本崇给事中熙麟先后具奏，或谓加派钜款民力难胜或谓隐患方深请免加惩，或谓激使避捐为丛驱爵虽措词各异，而恤民固本用意略同钦奉，谕旨责成臣部悉心统筹妥拟仰见，圣谟广运折衷至当曷胜钦服臣等，窃维非练兵无以自强而练兵必先筹饷廑遵，圣训就公家固有之利严杜中饱，除弊节流各节悉心统筹妥拟以期款集而民不扰举，其大端分为十条计严核各省钱粮一条酌提，各省杂税一条整顿各省盐务四条核提漕务闲款，一条清查沙田沙渊一条变通四川土药税厘办法，一条系由在京各衙门应行遵办外，其余各条均请旨饬下各省将军督抚一体，遵照各就本省情形迅速筹办切实举行总期及早集成钜款毋误练兵之用，并将如何办理之处先行详细覆奏仰慰，宸廑所有臣等遵旨统筹妥拟缘由理合恭摺安陈是否有当伏乞，皇太后，皇上圣鉴训示谨奏
    谨将公家固有之利严杜中馆除弊节流各项逐一筹拟缮具清单恭呈御览
    一严核各省钱粮查每年各省丁漕约共额徵银三千一百余万而短徵缺额之数，常在五六百万其中有报水冲沙压，分别豁除停缓者有报水旱成灾分别蠲免缓徵者，有报丁逃户绝抛荒年久未经启徵者官吏，因缘为奸捏灾捏荒弊端百出，即如河南一省辈报水占沙压地亩停缓银十六万七千余，两内多指为中工郑工兰仪工等处决口，所致其实黄河决口堵塞以后，昔年漫决之地早经涸复半属膏腴，而承此业者多系巨室富绅久踞，无粮地亩官不过问推之江南等省，奏销所列坍豁钱粮者恐亦不免，此弊此报水冲沙压豁除停缓之不实者也，又江甯一省辈报抛荒缺损额因兵停缓等银八万余两，安徽一省辈报荒田缓徵等银廿万八千余，两山西一省共报有主荒地豁除停徵等银十余万两，甘肃一省辈报荒地无徵银六万五千余两，陕西一省辈报荒地豁除等银四万余两，或以咸丰同治年间寇乱为词或以光绪丁丑山陕大涛词，试问此数十年来休养生息户口繁滋何至，从前抛荒地亩至今全未恳熟犹每岁仍报荒缺银数万数十万不等显有捏饰，且民间买卖地亩多有取巧飞洒等弊贫者卖田售主勒谏俨η粮，如卖田十亩祗令拨粮五亩而优给价值卖者贪一时之利，售田十亩於人而留五亩之粮，於已迨无田不能完粮急而逃逸粮遂无著，又有富家粮多诡分数户每折纳粮仅完一二户余，则串通粮差不认不完久之无可稽考，而所分之户钱粮亦无可著落此报丁逃户绝抛荒年久未经启徵之不实者也，至各省因水旱成灾分别蠲缓钱粮少，或数万多或数十万年年报灾年年蠲缓报漕之分数略同蠲缓之银数亦略同，谓之列灾其蠲缓钱粮率，皆州县私徵入已上下朋分谓之吃灾此等弊端各省大抵皆然，而河南江西江苏浙江等省尤甚此报水旱成灾分别蠲缓之不实者也，又各省每年於灾荒蠲缓之外无故，而报民欠未完者亦复不少实则民间何敢抗欠钱粮，其中有劣绅大户包完钱粮，而本身则延欠不完者此外大抵欠在书差者为多定例，州县经徵钱粮祗准差役下乡查催不准差役包纳，乃牧令竟有希图多收钱粮可沾余利，预将串票裁给书差下乡催收，或名为截粮或名为包粮或名为撕串此辈，执串在手勒索乡民不止倍蓰而交官则仍有短欠，其短欠成数每年皆不相上下，一若有例可循者名为民欠实为差欠，且徵收考成不及一分，或仅及一分者处分亦甚轻州县遂不甚措意，此报欠未完之不实者也，以上种种积弊或在官吏或在劣绅或在书役，若得督抚大吏慎选督良各就地方情形破除情面认真厘剔不难立增钜款，光绪十年臣鹿传霖在河南巡抚任内严禁州县捏报例灾，该年地丁即多徵银三十余万两，近时江苏办理清赋每年亦多徵银六十万两是其明证，请旨饬下各省将军督抚饬司道，各将该省钱粮积弊详细查明妥定章程遴选得力州县，设法切实整顿提官吏之中馆禁劣绅之包抗，除胥役之弊窦认真逐渐查办不容稍有徇，隐如办有成效准其酌量保奖傥敢仍蹈故辙，即行从严参处以昭炯戒并将拟定各项，除弊章程分别具奏并报部立案毋任推延当，此时艰日亟宵旰忧劳於上各将军督抚诸臣受恩深重自当公忠体国力崇节俭杜绝酬应廉正，率属先以本署办余款酌提若干报效归入公款以为之倡，并饬缺分较优之藩司运司关道粮道均各量力酌提归公，然后查提州县之中饱，则上行下效以身作同自必群相观感，是又在各将军督抚等督同司道各就缺分之优劣酌定，提归公款数目自行奏明办理非臣部所能遥度也。
    一酌提各省杂税查各省牲畜竹木等项杂税名目甚繁，向由各府厅州县设立局卡派人徵收多不报部，拟请旨饬下各省将军督抚派委廉干大员前往各府厅州县，切实查核去其小者留其大者，或仍责成该府厅州县徵收，或另行委员徵收明定章程发给三联印票，以杜隐匿酌给人役薪水以资办公所收杂税，除开支薪水外悉数解交司库不得稍有徇隐以期积少成多。
    一清厘两淮额产盐斤额销盐引查道光年间，淮南原定每年额销一百九万余，引淮北旧额新增亦共岁销四十六万，引同治年间淮南减为五十九万余，引淮北亦减为廿九万余，引近年淮南加增二万余引统计，现在淮南北每年共应额销九十二万余，引而两淮通泰海三分司所属各场无闰之年额定产盐九十五万余，引比较额销引数已多三万余，引乃近年两江总督奏报两淮产盐缺溢考成，则每岁溢产之盐多或五六十万，引少亦二三十万引其两淮盐课课厘奏销，则通计每年不过销盐七十余万，引以观每年产盐实数祗及其半，不知此项每年多产六七十万引之盐究竟销於何处，若非场岸各客与商人朋比分肥何以竟置不问大抵，同治初年军务甫经平定淮南北所派引数，原难遽行规复道光年间旧额迄今休养生息阅数十年，两淮应销盐引实与道光年间无异乃因额引少，且无考成以致私充官滞流弊滋多，即如已革海州运判徐绍垣假公营私致将北官盐积压数纲是其明证，应请旨饬下两江总督转饬运司即将各场溢产盐斤究竟，如何销售均实查明设法整顿务期化私为官以裕税课。
    一整顿两浙盐务查苏松常镇太五府州属，原定额销二十九万余引现在共祗岁销十二万余引，比原额尚少十七万余引何以昔年销引甚多，而近年销引甚少其中显有不实不尽之处，即如光绪九年浙西徵收溢课一项至十八年，始经奏明尽数归公非严以核之，则此无定之溢课亦终不知归於何处，又如上海租界一隅居民逾三百余万，即以人日食盐二钱计之，约岁可销盐四万引而该省所报上海南汇两县，共只岁销五千余引未免过於短绌，又两浙三十二场毗连四五十州县独仁钱等十六州县，设行肩住引票科则甚轻与该省商运引票大相悬裂，其中老少筹盐一项不徵课款又与肩住引票不同说者，谓此肩住筹三项均为枭私射利之径有碍盐法以上各节，应请旨饬下浙江巡抚转饬运司，将浙西引额迅速归复旧制，以裕课帑并将肩住引票及老少筹盐一律改为商票，以杜私销其上海租界并令挑选色白味隹之盐前往销售，勿任成为废岸自弃利权，此外两淮山东等处或为食岸或为民运，亦与两浙肩住情形相同，应令各该督抚详细查明认真厘易，并将如何厘剔之处拟定章程报部核覆。
    一严查甘肃盐厘查甘肃与陕西为邻省，陕西西同商乾四府州属岁销河东，引十五万九千八百廿一道额，徵正课杂课公费防海经费包厘加厘筹饷加价，按引摊捐加价等项共银四十四万余两，花蒙各盐行销甘肃全省，并分销陕西之汉漠凤垢魇簦俱用甘肃榷厘抵课乃只岁报盐厘三万余两较之陕省四府州属所徵银数不及十分之一，又甘肃原设额引七万三千六百八十八道，每引配盐自一百七十八斤五两至二百斤二两不等，折中匀算每斤榷厘八文每年应摧钱十万串有奇约合银七八万两，今只岁报徵银三万余两核计亦不相符，其中不实不尽已可概见，且甘肃为受协省分与云南相同云南盐务初亦徵不足额，自光绪廿一年云贵督臣崧蕃办理，即称提价以来盐务日，有起色岁徵正课杂课溢课厘团费加价共一百一十三万余两同为边徼之地，该督臣昔日即能整顿云南盐务，今日自可整顿甘肃盐务，应请旨饬下陕甘总督通筹甘省盐务情形，应如何变通尽利之处迅即妥议章程奏明办理，以肃鹾政而裕饷源至新疆盐厘向无报部专案惟该省既办百货厘金，其食盐一项自当在百货厘金之内，若仿吉林办法将此项盐税提出另行核实徵收，当可凑成钜款应请旨饬下，该抚察看情形妥定章程报部核办以浚饷源毋任中饱。
    一酌办各省加丁加闰引额课款查各省钱粮均有遇闰加徵之例，而盐课则惟云南一省遇闰加徵其余各省均不加闰殊非情理之平，且两淮产盐分数亦系遇闰加增而运盐销售，则与无闰之年无异亦未免自相矛盾至各省引额，原系计丁怂憬窕Э谌赵龆引额如，故且并有销不足额者尤非核实之道，应请旨饬各盐政查照云南盐课加闰办法及康熙以来按丁加引成例，即将引额课款分别加增其销不足额者，应照长芦两浙盐务章程责成商人照数包缴以期核实而昭平允。
    一核提漕务闲款查漕项之给帮者，有赠贴行月食耗本折月粮等项外，有苫盖楞本松板轻赍个儿钱修仓铺底等项，今各省多已改折而各款未尽遍公其弊，一民间逾限完漕按石加价名为提充地方之公用，实则多入州县之私橐其弊二，江浙海运既督之以二粮道，又分设沪局津局通局派总办帮办提调支应文案催兑监兑各项人员，且多置绅董於其中既滥列保举，又坐糜薪水其弊三，拟请旨饬下有漕各省督抚将限外完漕加及漕项杂款未经报部充分者，据实查明悉数提出充公其江浙海运各局员弁，亦即大加核减并将所用绅董全行删除，此项节省薪水按年报部候拨毋得稍有Ａ１徇。
    一清查沙田沙洲地亩查广东沙田例应五年清丈一次，自道光二十八年清丈起至光绪十七年止，历年开恳所收花息变价等银约共一百余万两，光绪十八年该省设立清佃局以后，究竟开恳若干收银若干迄今总未报部果能切实招垦缴价收息必可增款数十万，又江苏安徽两省滨临江海各沙洲，或应十年清丈一次或五年清丈一次，光绪廿五年及廿八年江苏安徽各巡抚均有清丈之奏，究竟现在如何办理亦未据奏报其余湖北江西浙江等省，或名沙地或名芦地或名芦洲或名荡田均有清丈开垦之例，而所报升科银数亦属寥寥此等洲地早成熟田，或为沙棍把持或为绅富占踞或以芦课为影射而避重就轻，或以荒沙为文饰而以多报少若一律认真查勘缴价纳租，不难立增钜款裨益饷需，应请旨饬各该督抚慎选贤员妥议章程切实勘丈分别等，则按亩缴价先行纳租酌定年限升科母任推延并将如何办理情形，奏明立案不得畏难因循以尽地利而裕饷源。
    一变通四川土药税厘办法查各省土药税厘收数以四川为大宗而徐州次之，四川每年收银三四十万两，徐州每年收银三十万两左右，历据造报有案，然四川全省百余州县较之徐州一府八州县实属大小悬殊，乃四川岁收土药税厘比较徐州所增无几，若非造报之不实即系偷漏走私之太甚及，应切实整顿或仿照官运盐务办法，或设立公司成总收买将应完税项扣收足数再行分售商贩，则涓滴归公不难加增钜款百余万应请，旨饬下四川总督悉心筹画所有该省土药能否由官筹款设局收买转销抑，或招集商股设立公司总收分售，以免偷漏而旺税厘迅速妥议开办，奏咨立案勿稍延缓，此外各省凡向产土药之处各督抚一体筹议章程，设法抽收无使偷漏总期税收日旺款项加增是为至要一暂停不急工程，查同治八年至光绪廿年臣部因筹饷维艰先后四次，奏准将一切可缓工程暂行停止等因在案，现在部库入不敷出万分艰窘，拟照历年成案将各处不急工程暂行停止以资周转，除颐和园奉宸苑工程系奉，旨动用土药税厘，普陀峪万年吉地系由臣部另筹专款放给，并现在已经奏准兴修各项工程均分别缓急酌量筹发此外应请，旨饬下工部内务府及在京各衙门上顾国家物力之艰下念臣部持筹之苦，凡各处工程应行动支库款而尚未经奏准兴修者均自此次奉，旨日起一概暂行停止以资撙节而裕度支。
    以上停止不急工程一条系属节流，其余严核各省钱粮等九条均就公家固有之利柱其中饱除其积弊，但各省情形不同或此有而彼无或此无而彼有或臣部所指犹有遗漏，应由各该将军督抚切实查明认真办理以期款集而民不扰此项，整顿各款均自光绪三十年为始无论新增若干，均即全数提出按年解充练兵之用，其甘肃新疆盐务所增之款即抵协饷，届时由部照数划拨惟理财以得人为要应令，各该将军督抚遴选贤员妥定章程设法整顿有成效，应准择优保奖办理不善，亦即分别撤参以昭劝戒，并将所定章程先行奏咨立案毋任迟延致误饷需。
    ◎政务处议覆筹款办法摺
    奏为遵
    旨议覆恭扬仰祈，圣鉴事本年十月十六日准军机处片交户部，奏代递主事王伊条陈一摺奉旨政务处议奏钦此，将原呈抄交前来该主事所陈筹款办法曰官捐曰吏捐曰商捐曰杂捐，其中分别条目有可行者有未能即行者，有断不可行者谨逐条议覆以备圣明采择。
    一降革人员捐复据称京外降革人员自一品以至末阶报效军费，均准开复公罪自四万两即不准将军督抚擅保开复，又子孙为祖父捐复按原定官阶五分之一等语案，查光绪二十七年钦奉懿旨永停捐纳，其现行常例准捐各项著该部议覆钦，此旋经户部奏准现行常例准捐各项从前停捐之年均未停止，原以常捐各项系就已有实官人员推广请照常开办等因，查现行常捐各条原准捐复该主事所称报效开复与例意尚符，惟三品以上向无捐复之条私罪情节较重有倍半不准捐复之例，近今以来私罪降革人员由各省将军督抚奏请开复者日多一日，开复后於应缴捐复银两则多方延宕，或并奏请免交在朝廷弃瑕录用体恤矜全，而该员等冒滥频仍疆臣，近於市恩滑吏因而取巧不如令其捐输助饷，尚可藉应急需其三品以上有情殷报效者以大员赡军赎咎，亦未便阻其输纳之忱似应一并推广，拟请嗣后四品以下捐复，原官升阶衔翎公罪应照十成例银核收私罪照加五加倍加半之例，核收其情节较重加倍半不准捐复者酌加倍数核收三品以上，准其捐复原衔翎枝由户部另行核定，银数其有报效钜款应否准其开复，原官由户部随时奏明请旨办理，惟永不叙用人员不在此例，至降革故员准其子孙出资捐复，亦足以风贤孝应如何减成亦由户部核定数目，此次奏准后除军营实在战功外无论何项劳绩概不准奏保开复，寻常剿匪不得比附援引从前业已奏准开复各员应缴捐复银两亦不准奏请免交，如有饰词渎请者由部臣一面奏驳一面将应议职名照不应重私罪例议处，一职官捐升据称纳粟利停不准平人报捐实官然已捐官职者，既在仕途似可通融办理拟请佐杂准捐州县州县准捐道府照常捐例银加收等语，查已仕人员捐升与初捐者不同，近日保案过多往往佐杂微员不数年，即保至道府与其滥保开幸进之门不如收捐得报效之实拟请嗣后，凡州县以上均准报捐应升之阶，惟不准越级佐杂以下流品不齐，仍不准捐升正印辟以重名器其成数应照新海防例核收，又查本年七月间广西巡抚柯逢时奏推广捐输增添遇缺先花样经户部，议覆此项花样最优自应停止，惟分缺先分缺间本班尽先三项，现在股票仍准给奖奏请准其捐复盖於推广之中仍寓限制之意，然各项花样遇缺先得缺最速捐项亦最钜现在捐例已停从前已捐之遇缺，先有限一经用完则分缺等项得缺之速即与遇缺先无异，且花样之优不过得缺速非平人报捐实官可比，拟请除已准报捐各花样外，并准其报捐遇缺先花样此次年议捐复捐升，及遇缺先花样均令在部库上兑无论何省芭不准援照，奏请此系专筹军饷暂行推广与寻常捐输不同，拟请定限一年为期如此项军饷另筹有的款即行奏请停止。
    一官捐据称州按缺上下报捐军费佐贰等官，分别报效捐后酌量调剂将军督抚提镇学政运使运同道府等官量力报效每省，限以若干两致仕拥厚资者原缺捐三分之一在京堂司各官每署报效若干，两亲臣贵戚宜先倡率报效钜款等语，查上年九月间御史徐鲇奏筹办官捐一摺，据称请先从外官办起京官俸廉太薄优差寥寥，应从缓议旋经户部议覆以督抚藩臬大员及学政监督织造等官，受恩深重际此时艰当不待劝勉自能竭诚报效道府州县办公，皆不能无资其中固不乏优缺，而出入仅堪相抵或入不敷出者亦复不少，况州县否不齐，若一律勒捐在贤者或自愿急公不肖者必取偿，於民是在各督抚鼓舞提倡使情甘输纳方为得体，除实系清贫无力者免捐外，其余文武各员不必拘定官阶限定捐数，但激以公义令其竭力输纳无庸，抑勒致藉口为难别滋流弊等语，臣等查况主事所拟官捐各节与御史徐鲇所奏大略相同，京官筹捐徐鲇原奏所称俸廉太薄应从缓议自系实在情形，其外官按照差缺分派该部议酌量劝捐已极，周详应请即仍照奏准原案办理至亲臣贵戚京外大小文武官员有情殷报效者，均不拘定数目听其报效如能捐输钜款即由户部专案，奏明请旨特加奖叙以昭激劝。
    一吏捐据称京外衙门书吏分别等差令捐军费捐后发给执照，无论因何斥革按原捐之数交给方准顶充其差役人等，亦按上中下人等派捐等语查吏役以庶人在官例定工食不足，自给遂至营私舞弊蠹国病民上无所与而复取之是导之婪索也，上年十月间陕西巡抚升允奏部吏暗索中饱请化私为官一摺钦奉，谕旨著政务处会同各部将办公经费妥定章程钦此当经臣等恭录，行知各该部澈底清查咨令和盘托出应俟查覆到日遵议章程奏明办理，以期正本清源所称分等派捐殊非政体应毋庸议。
    一商捐据称各国有印ㄋ敖衲獗渫ㄕ鲁蹋凡金店钱庄由官颁给票据银一两取捐三分钱一千取捐二十文三年缴换，再取捐资典商票据不能预定限期，每万两年捐三百两各号全金牌匾月捐一两全金门面月捐两两首饰，各店上等月捐二十两中等十两下等五两等语，查印ㄋ跋志练兵处奏请开办奉旨交户部议奏自应由户部议覆请旨办理，所称票据捐一项上月奉，旨交议顺天府府尹沈瑜庆奏请设造纸官局仿照日本章程办理该主事所称票据捐亦在其内应，由臣等另行核议具奏至牌匾门面首饰店等捐事，属苛细着毋庸办理。
    一杂捐据称各省充公官由官吏中饱虚销清厘归公摊卖本处富户，又寺观富厚者赀财田地以四分归公，富贵家继嗣者产业以三成归公等语，查屯卫官差已先后奉，旨通饬清厘其各省充公熟田岁入租项除确系地方公用外，有无不实不尽应令各该省将军督抚一并详查以重公款，至於寺观暨富家继子应守财产自当归其管业所拟分成入官之处未便定为成格，其愿充地方义举者听以上，该主事所陈各条臣等逐件详核分别准驳如蒙，俞允即由臣等咨行吏户兵三部查办理，并通行各省暨在京各衙门一体遵照所有遵，旨议覆缘由是否有当谨缮摺具陈伏乞，皇太后，皇上圣鉴训示谨奏。
    ◎户部奏各省盐斤加价情形请饬催从速奏报片
    再查光绪十年以后各省屡次举办盐斤加价，历年收支各数皆应分案报部以备稽核，乃近年各省办理参差不一，如长芦自光绪二十二年起京引每斤收筹收筹饷加价半文外引一文，又北引赈塾加价二文，又自二十五年起按引摊捐加价五厘，湖北川淮两盐自光绪十年起每斤收江防加价二文，又应城井盐自光绪二十年起每斤收筹饷加价二文，湖南淮盐自光绪十年起每斤收江防加价二文，又川淮粤盐自光绪二十四年起每斤收练饷加价二文，安徽淮盐自光绪二十五年起，每斤收练饷加价二文，四川盐道商运自光绪二十一年起每斤收筹饷加价二文，又自二十六年起加收练饷加价二文，浙江自光绪二十二年起每斤收筹饷加价二文，此则历年收支各数均未据报部者，又如河东陕引自光绪二十六年三月起每斤加价二文，至二十七年五月减收一文，是河东於二十六年开办乙未纲二十七年开办丙申纲自应照章分别征收加价，今检查河东乙未丙申两纲奏销册，并无列收前项加价银数是否漏报抑系尚未收支，江西淮盐据原任两江总督刘坤一奏称，自光绪二十一年以来已三次加价，而臣部所知者仅筹饷加价二文，其二次三次加价各若干如何徵收，又广西江西等省粤盐据署两广总督德寿奏称本有加价厘税，今复各加每斤十文十余文不等查，广西粤盐每斤加价二文，江西粤盐每斤征口捐十文皆系新案加价，其原有加价厘税等项如何征收，又安徽练饷二文加价於淮盐外浙盐北盐曾否一律照征，又浙江盐商分年摊捐之六万两，及十五万两自何年摊捐起归入何案列收现均无卷可稽，此则已报而未办或已办而未报及并未咨报详细办法者，以上各款前经臣部行查未据，各该省声覆盐务为入款，大宗亟应严防侵蚀若任其延不奏销难免无亏挪之弊，应请旨饬下直隶湖广四川各总督，湖北湖南安徽江西浙江山西广西各巡抚先将以上所指加价近三年，收解各数开单具奏毋任延缓，所有奏催各省奏报盐务加价缘由谨附片具陈伏乞，圣鉴谨奏。
    ◎安徽凤阳关道移覆布政司加征烟酒税文
    奉上谕安徽等省每年各派烟酒两税额银二十万两等，因到关查此项烟酒税银凤关虽亦常征，而检查历届所征数目从前按加八成征税每年只三百余两，上年奉部饬加三成按十一成征收计其成数实已无可再多，而核其征数仍只五百六十余两，良以凤关所设地段只沿长淮一带地方既非宽广，而往来船只载运烟酒两项者尤属寥寥，纵使设法整顿微特商民避重就轻势必纷纷绕漏将，并旧日所征者而无之，即幸而照常行运如仍以成数递加，虽加至百倍约计每岁所入，亦不过五六千金核诸奉派之数，仍属无裨万一再四筹思终非凤关所能为力，准移前因合将凤关逐岁征收数目及万难筹办实情移覆。
    ◎各省理财汇志
    北京
    财政处近因筹饷甚窘，故近日发二十一处四百里排单催外省应解银九百余万两，鹿尚书日前切属户部司员，从明正起所有应放之款皆不给发，以备饷需惟万不能缓之款，则须由司员回明各堂官酌办，政府前以国步艰虞百废待举而库储一空难以措手，查得近年银价低落各省不甚悬殊，其向以制钱折徵丁漕各州县受亏甚多，而应徵房田税契报解者什不及一因，请旨通饬各省著自本年为始，责成督抚将所属优缺，优差浮收款目澈底确查酌提归公，并将田房税契切实整顿岁增之款，各按省分派定额数源源报解如情形实有为难，准在本省镑项原有中饱陋规内酌量筹补必须筹足定额，不准稍有短欠直隶应派三十万两袁宫保奉到廷寄，即与司道筹商以直隶系缺额之区各属缺分，本属瘠多优少从前粮租折徵盈余业，经奏明尽数解充学堂经费除支之外仅可提银二万有奇，又宣化府属各州县屯粮粜价加增约可提银二万两至钱粮浮收之项实已无可再提，惟田房税契民间或有隐匿漏报州县亦有影射，办公报解无多久成积弊，因饬藩司切实整顿本年为始约计每年可提纹银十五万两，并择州县之中缺分较优者分别派提约可集银五万两以上，三款共可提银二十四万两永定大名等处，河工岁修抢险各款撙节酌提银四万余两，宣化盐税项下提银二万两，凑足三十万两之数每年分作夏冬两季提存拨用，日前业已会同顺天府具奏矣。袁宫保与庆邸协议练兵数十万闻其筹饷之法一系提官员中饱一系办印ㄋ埃一系加烟酒税一系指拨海关加税一系仿办膏捐，闻於五项内每年须筹银数千万两，现加税及印ㄋ岸条已交户部妥协矣。
    江南
    江甯摺扇为土货出口之大宗，现有某商等仿照丝经纟逡蛋办认捐之例禀请认捐，总局每年认销八百箱每箱捐洋一元年捐八百元已由局移商厘捐局核准，照行并饬下关厘局嗣后遇有扇箱验截放行豁除捐章该商等奉谕后，即就承恩寺设立扇业认捐公所实力经理。
    安徽
    皖省奉到酌提中饱，上谕派安徽每年摊解银十五万两藩司已札饬各属一体认捐，而每年则自认银一万两以为之倡此外，凡优缺优差各员皆须摊捐，芜湖鸿昌肥皂厂系商人江学朴等於，癸卯年三月间集股开办仿照西法制造肥皂数月以来颇有进步，惟仅芜湖一隅之地所售究属无几拟欲装运出口销售，又恐税厘重叠成本加重不免亏折，故於日前具禀道辕拟请援照仿行工艺商务维持成案，略谓上海纱厂江甯公茂厂肥皂装运出口皆系值百抽五，沿途关卡概免重征恳准照金陵公茂肥皂厂章程一律办理通详大吏，并分别移行一体知照以恤商艰而挽回利权云云，关道批云该厂仿西法制造肥皂已奉外务部核准，援照上海纱厂章程每值百抽五完一正税概免重征，惟俟中英新约举行之日用机器造成之货物，应依正税加征一倍等因在案，俟会商税务司刊给凭单分别移行知照可也。
    浙江
    浙省司道各库均因赔款搜索一空，现时翁筱珊方伯以前定各捐抵作偿款不敷，尚钜拟将盐斤酌再加价业已详请抚院核办云。
    福建
    闽浙总督李勉帅因财用艰难商诸司道，拟将从前所设善后税厘济用防振各局悉数裁撤合为财政总局，委候补道唐观察赞襄为督办程太守祖福为提调，内分四所属税厘者为税务所属济用者为杂捐，所属防振者为度支所另设一报销，所以清眉目其南台税厘总局亦令撤销。
    河南
    河南奉派筹款四十万已奉明文内二十万仍出於烟酒两项，由厘税局主政其余二十万则五万出於各州县丁漕平余内，又拟办当捐房捐地捐每价银一两征银三分计可得银十万余五万尚无著落。
    湖北
    铜币局添设之新厂已於年前开工鼓铸以期周转市面共计新旧厂，每日所出之铜元不下一百二十余万元外，银元局每日亦可出二十万元合计每日在厂可以出铜元一百四十万元，是以近日市面顿觉铜元加增向之换取钱票者钱庄，均须将铜元加价数目来已不复作此态矣，湖北铜币银元官钱三局去年皆得获利三厂共计有一百数十万之谱，该局所提各办事人薪劳红利亦复不少中等办事人可得五十余千，其余可以概见矣。江汉大关向归英人经理每年所收税约计二百二十万，去岁年终综核所入海关银数竟多至二百六十余万，盖开关以来收税从未有如此之旺者。
    湖南
    湘省行用铜元向系在鄂附铸，现已自行开局，惟机器无多制造亦未尽得法，现由湘抚赵中丞派员来鄂详加考察以便仿照扩充。
    广东
    粤省钱价日涨以钱局所出仍不敷，用兹岑督札谕钱局委员由本月十六日起每日加铸铜元二十万，现时督署电灯机器移往钱局定第六开炉至十二点钟方能得二十万铜元，粤省钱局去年分共造解五种银元，约有六百九十三万余两铜元造解约有七千五百三十八万余个统计赢余约有一百四十三万两，除支销外约得赢余六十五万八千余两，南洋粤商禀请岑云帅拟设立银行一切规模，均仿照汇丰银行名曰宝丰惟集股二百万两一时未易开办，须自南洋招集华商巨股始克开办云。
    ◎各国财政汇志
    俄国
    俄国近向法国借款六千万法郎计银仅二千四百万圆耳，以为远东军之国用按西伯利亚铁路俄国年耗六十万卢布，满洲一带铁路之被水者其修补之费需五千五百万圆，又据英京电云俄国更将筹集蒙古铁道之建设费不知此款果於何出顷查得俄。
    千九百四年之豫算表与千九百三年之比较，进款共一垓九秭八京零四千四百九十三卢布千九百三年一垓八秭，九京七兆零三万二千六百七十八卢布出款共一垓，九秭六京六兆四亿五万八千二百五十一卢布，千九百三年一垓八秭八京四亿零五千二百二十九卢布余款，共一京三兆六亿三万六千二百四十二卢布，千九百三年一京六兆六亿二万七千四百四十九卢布，其余款中有额外进款加入计二兆亿五万卢布，千九百三年二兆五亿卢布国库未用之存款，有一秭九京五兆七亿九万二千五百六十卢布，千九百三年一秭七京二兆一亿三万五千七百九十四卢布，额外用款共二秭一京二兆一亿七万八千八百零四卢布千九百三年一秭，九京一兆二亿六万二千二百四十三卢布，除两兆卢布外全作建筑铁路之用，千九百四年豫算表之余存数有二垓一秭，七京八兆六亿三万七千零五十五卢，千九百三年则有二垓七京一兆六亿六万七千四百七十二卢布。
    日本国
    西十二月十一日元老院会议，其开会之宗旨专在议决财政之紧要案件以应目下时局，故於当日之会议确定财政大体之策一面，更募集公债以备供给军资同时增徵各种租税，又另设新税其中将地租及所得税增加二倍以上，为战时税闻此项税率之增加并有一定之期限，非无期限而永远增徵者，自日俄开战日本银行所准备之现银自一亿二千万元内外而减至一亿三四百万元率，此以往或尚不免再减缘此一部人士筹所以维持之，如园田孝吉氏首先以黄金器具为银行之准备（尔来金表金锁等渐不合时尚而以银表为通用），其影响渐及於大众，昨今以古金银类持付银行者甚多当局者大为得意，试概算之则日本货币以外现存之金银类，若不知名之旧家死藏古今银至少亦不下一亿，旧华族之金银古器具加以平民所有装饰品等，则确不下三四亿国民能悉出之於，市场足以供二三年之兵费，日本银行不必另筹他策而维持兑换有余矣。
    ●第一期・实业
    ◎豫抚陈奏设立矿务总局片
    再查豫省地脉沃衍不乏矿产多系土人零星开采，资本不裕作辍靡常抚臣锡良於光绪二十八年，设立豫南公司曾经奏明有案，现值振兴矿务之际，似宜规及全省设法推广保我利权，现经臣与司道熟周於省城设立矿务总局，将豫南公司事宜归并兼办所有全豫各属已办拟办未办各矿，除福公司现在请办之处不计外，余悉归该商经理派委布政使瑞良按察使觉罗钟培为督办，并查有现办豫南公司之候补道于沧澜，於矿务颇为熟悉堪以派委总办用专责成，由臣督同该司道详议章程集股筹资次第勘查开办，除咨部立案外理合附片具陈伏乞，圣鉴谨奏奉朱批商部知道钦此。
    北洋大臣准商部咨设法制造煤油公饬司道查照札
    为札饬事十二月二十三日准商部咨开本部奏明劝办商会，原以提倡土货抵制洋货为要，又查煤油一项中国行销甚广，只以制造无人不啻货弃於地，近年关册所载俄美诸国及南洋等所产煤油，每岁运进中国值银至一千数百万两，非设法抵制无以挽利权而塞漏卮中国，如山西湖南等省均产煤油，而以川滇为最多，惟未经提炼质多渣滓未能合用必应官为提倡分饬各属查明，如有此项矿产亟宜仿照洋法详细考求提净油滓与外洋所制一律合用招集股本，设立公司售卖并随时报明本部果能办有成效自应酌予奖励，除分咨出使各国大臣考求外洋煤油采取制造等法报部备查外，相应咨行贵督查照饬属分别办理可也，等因到本大臣准此除分行外合行札饬札到，即便查照办理此札。
    ◎署漕督陆饬各省司道速议屯田缴价章程通饬遵办札
    为札饬事照得屯田缴价开办年余叠，经前部堂陈及本署部堂行经各省司道妥速筹办在案，查各省屯田情形不同办法自异，而截长补短勉符部章下恤屯户之艰上体，朝廷之意应悉心商摧妥定章程俾州县有所遵循，则办理可以从速本署部堂察阅各省州县来详，往往以清丈难行劈分不易托词延宕暂顾目前或且偏听屯丁之言倡为邀免之说明，知其未必能准而姑以搪塞一时是卫所空裁未见丝毫之利屯田觜铪醺鹩牢耷謇碇期，设奉部诘其将何词以应，且有一二州县办理得宜已经分限完缴，若因此意存观望相率效尤殊於大局有碍，本署部堂以为欲早竣事必先明定章程藩司粮道，宜各按该省情形通盘筹画秉公会议定一简便易行之法，通饬各该州县遵照办理能於不背部章而事易集正不妨，稍事通融值此时势艰难公款支绌各该州县，务须振刷精神剔除积弊毋庸敷衍塞责玩忽循是为至要，除分行外合行札饬到该司道，即便会同筹议通饬遵照仍将所定章程具报查考毋违切切特札。
    ◎直隶农务学堂制成芦粟糖等品物呈请查验禀并批
    兹呈上试验场芦粟糖二筒栗子粉二匣薯芋粉，二匣番茄酱油二瓶烟草一匣红白葡萄酒二瓶白葡萄糕一瓶，伏乞赏收查验并呈石瑞霖试制火酒二瓶，流动肥皂四瓶定质肥皂一匣，原石质玻璃料一盒均请查验，其所制火柴料白火药硫强水均以有险未便，即呈合并声明批据禀已悉送到制成芦粟糖等十二种，除烟郑呼吸难通尚须极力讲求外，其余十一种当即发交工艺学堂考验，兹据该学堂逐一化验开呈送前来，应将原摺随批发去仰，即查照再行详细考校改良，具覆核办并将原摺一并呈缴此札。附工艺学堂化验清摺
    红葡萄酒此酒之色并非本色系用亚尼林所造其质甚劣，所用之料惟葡萄汁加糖作成无酒精质至酿法亦不合宜，白葡萄酒此质亦甚败劣其作法与制红葡萄酒同，惟不加亚尼林而已实不堪用，香肥皂此质不佳其原料系脂膏与苛性曹达，然所用之苛性曹达过剂，故有白晶之质现出，若不改良恐难销售，流动肥皂此质甚劣无用玻璃及原料此种原料名曰硅石制造玻璃甚属合宜，然非指现有之样而言缘其太劣也，至配合玻璃料之分剂尤须改良，番茄酱油此质劣极实难胜用，酒精此质甚佳大有用於平常化学及酒精灯等，芦粟糖此糖甜味太少质亦不佳，只可用之以作次等糕点葡萄糕此质甚佳，若再改良作方形硬块加之以柠檬水，其味益美足可畅销栗子粉质佳味美薯芋粉洁白尽善。
    ◎各省农桑汇志
    蒙古
    内外蒙古旷土前由大吏，奏请借垦已奉谕旨谕令农民备价领种，现闻吉林之郑家屯一带荒田亦招人领票讲买每方二百四十亩定价八十余金。
    河南
    蚕桑局有地植桑，惟荒废日久渐已枯萎，今丁臂察葆元禀明汴抚重加整理。
    广东
    岑制军拟於顺德县属之西樵设立蚕桑社派员研究种桑养蚕焙茧缫丝之法。
    福建
    蚕桑总局尝於癸卯秋示谕农民定购浙江桑秧兴办蚕业，已於冬间运闽准令定桑农民缴齐桑价领回分种。
    ◎各省矿务汇志
    东三省
    俄人近於东三省镑地考察地质发见银铅锡铁煤等矿多处，闻已集股六十六万磅设立公司并拟先开铁矿。
    直隶
    开平矿局一案业经中西官商集议英人所允让之录如下，一认中国为地主应有地主特权，一按章照缴报效款项及税金一督办以华官任之，其总办则中英各一所有前发股单作为酬劳股一公司名目作为中外合股公司。
    湖南
    湖南矿务旧设阜湘沅丰公司，兹已归并为一名曰湖南全省矿务总公司集股银三百万两，并设矿务银行及购地总公司其要旨以招集华股官股兴办，非由公司经理不得过问云。
    湖北
    湖北矿务局前曾派员分往各地探查矿苗近已言旋五金，各矿以大冶南漳兴山为最所采矿苗均交矿师陈君化验，闻尚须聘一洋人来鄂实验一切并规画开办，各事俟化验有效拟将上等矿质寄至美比二国会场比赛。
    四川
    甯远府属之瓜别土司辖境产金旺盛，且质精块巨久为外人垂涎，现已准民开采设立矿局雅州府属之天全州芦山县大穴头鱼拖硐二山银矿甚旺，前曾禁人开采今已驰禁派员前往设局办理。
    ◎各省堡艺汇志
    直隶
    张家口近设工艺局专收无业贫民及警察局轻罪羁押人犯，现已派员至京资雇造肥皂洋料及织巾等工匠俾令前往开办。
    江苏
    江甯工艺局所收无业游民学习手工仿造毛巾与西人所制无异，且定价甚廉销路颇伲惟纟宕大布等项尚无大效，近闻购订织布机器仿织洋布，而江甯士民闻风兴起纟逡祷房多向外洋选买新式铁木各机来甯试办，近又有候选教谕郭某自筹股本万元置办机器多具延聘教习招收学生，仿造绒棉丝布毛巾等物名曰，金陵劝工厂已拟具章程禀请派处立案并请饬地方官妥为保护。
    福建
    闽人陈某以新法创造织布机器悉用木质价廉工省每架仅十余金，而每分钟可织宽三尺长二寸之布，近已将机样及织成之布解送商部查验给发专利文凭。
    广东
    广东张竹君女士创设女工艺厂招收妇女一百二十人教以粗工织物及仿制笠衫线袜顾绣等事。
    四川
    四川劝工局现有出品十余种而陈列所地僻货少，且原定章程不准外人入观现拟变通定章准人入内观览，并派员引导东西士商游历复议宽筹经费厂屋。
    ●第一期・交通
    ◎署川督锡奏设立川汉铁路公司摺
    奏为遵照商部新约铁路章程设立川汉公司集股开办恭摺驰陈恳请，敕部立案仰祈圣鉴事窃奴才，本年闰五月在直隶正定府途次，即将拟由川省设立川汉铁路公司以保利权等情，专摺奏蒙敕下外务部议覆该部，亦以川省物产充盈水陆转运节节阻滞，非修铁路以利转输恐商务难期畅旺，请俟设立商部后切实招商专集华股妥定章程奏明办理等，因奴才先於行抵湖北宜昌后舍舟而陆藉以查看由鄂入川之路接篆后探访川省百物蕃昌，而民间生计之艰公家榷厘之绌皆因商货不畅所致，故虽暂候商部颁行定法不得不思患预防早为区画，但川汉铁路其关系之大不独川省奴才，前摺已经详陈入川以来体察地方情形，深悉民情骚动士习浮嚣拳匪，虽属就平而伏莽滋多动辄借端思逞傥不自为举办，不惟利权坐失抑更防护难周设非自为主张，断不能靖边陲而消衅隙正筹议间适准商部来咨业，经重订铁路简明章程二十四条奏准咨行照办查各条内，其宗旨在於重国家之权柄全华民之利益。其办法则或官商集股请办或华洋附搭股分皆须地方官查明是否公正，殷实尤须督抚查明此路确於中国商运有所裨盗且於现定章程无所违背者，即咨会该部酌核办理川汉轨道纡回修阻以及山径之逼仄险峻，咸视芦汉为过明知款钜工难只以事势危迫不容缓办，必应设立公司奏明得旨允行，然后人人知事之必成无虑旁挠豪夺俾集款勘路次第可以措手奴才，现已在川设川汉铁路公司遴任署藩司冯煦为督办数员以辅之悉，取物论所归者倡率乃能有济一切遵照商部章程先集华商股本，将来推广或附搭洋股或添借洋款务与章程吻合，随时咨会商部办理川路关系全局傥始基不慎将来跋前雍罂钟谢谥无及者，拟将勘路估工等事克日兴办务饬委办，各员实力筹集期於全路告成以上副，朝廷建轨利国利民之至意除咨会，两湖督抚臣妥商并办暨俟议定详细章程再行绘具图说具陈，并送咨商部查核外谨将设立川汉铁路公司缘由恭摺由驿驰奏伏乞皇太后。
    皇上圣鉴敕部立案施行谨奏奉朱批该部知道钦此
    ◎河南巡抚陈奏明办理芦汉铁路情形片
    再查芦汉铁路南北分头营造，现在皆至豫省辖境大河以南行车已过遂平大河以北插标购地，亦入彰德府界内所有勘路行车事宜，经督办铁路臣盛宣怀暨直隶督臣湖广督臣各派道员经理，惟南北干路铁轨经行豫境一千余里值此夫役麇集时虞恃众滋事，其应购地逵刃胗氪寰游薨持平给价以顺民情，虽经严饬地方官认真弹压保护自应添派大员分投督饬照料方臻周妥，现经臣派委候补道丁道源总理，河南北路铁路事务候补道张楷总理，河南南路铁路事务饬令会营督县与直鄂所派之员联络一气随时随事妥商办理，以专责成而资得力应需公费司筹拨的款核实撙节支用作正开销仍俟，铁路告成火路开通之后察看情形应否裁撤另行奏明办理臣为维持路政起见，除分咨外理合附片具陈伏乞，圣鉴谨奏奉朱批该部知道钦此。
    ◎山东巡抚周奏设立电线藉通河防消息片
    再山东黄河险工林立瞬息变迁必须消息灵通以便随时防御，免误事机臣到任后咨商电政大臣，准由东省安设两岸电线专管河工电报经臣派员赴沪采办机料分投布置，先就中下两岸由省城下至利津采庄北岸由右河下至利津盐窝共设八百里择要安设电房，酌派电报学生经理所需经费银两饬由河防局筹垫另行造册报销，除分咨查照外理合附片陈明伏乞，圣鉴训示谨奏奉朱批该部知道钦此。
    ◎外务部通行各海关札
    为蛐惺虏槟诟坌新中薷恼鲁痰诎颂踉孛鳎非奉中国政府允准不得由此不通商口岸之内地，至彼不通商口岸之内地专行来往等语，今本部核定章程四条一凡内港轮船欲前往轮船向未行驶之内港，或欲专作由此不通商口岸之内地至彼不通商之内地贸易者，须先将详细情形报明最近口岸之税务司以便转禀商务大臣，会同该省督抚体察情形俟政府允准后方可发给专照前往一凡额专照者，作此项不通商口岸来往买卖时其一切行驶停泊搭客以及起下货物，并完纳税厘等事均须照他项华船一律办理，一凡领专照者欲行停作此项买卖时，须将原领专照缴还本关注销一凡领专照者除遵照以上三条办理外，并应一体遵守其余各内港章程行驶以上四条即作为小轮来往，彼此非通商口岸之暂行试办章程，倘有修改之处即随时酌量情事增改除札行总税务司转饬，各关税务司遵照外相应札行该关道监督遵照可也此札。
    ◎署江西义甯州州同设电报禀
    窃维义甯县地方距省城三百六十里西州与两湖属县，浏阳平江通城通山崇阳兴国州等处接壤四通八达为冲繁要区文牍往返动稽时日役者苦之，即就商务而论此间出产除零散百货不计外，如茶市一项久为外洋艳称每年中外各商来甯设庄收茶者，向分八帮合计资本约值三百万金有奇，然较之从前年渐减色推原其故，皆离九江通售口岸陆路三百六十里而茶商专足报信往返至捷亦须七日，货价涨落朝夕靡常消息不灵本多亏折，因思中华土产惟恃丝茶两大宗抵制外洋漏卮，若不及时补苴诚恐愈趋愈下卑职奉委来甯署州同事接见绅商，皆云茶务转机莫若由甯城设电报接通九江信息灵便不特商务起色，且於地方公事所裨实多况甯州素产杉木需用电杆就近采办用费无多，即常年局用开支援照子局章程统年不过千余元之谱，曾见九江汉口茶市登场往来商报三等，居多如甯城设局报费必旺可收事半功倍之效，故敢敬献刍荛上陈宪鉴如蒙采择仰恳详咨北洋电政大臣核夺施行，再卑职於已亥年奉前督办电报事宜盛咨调监造张家口至库伦电线工程辛丑年修复，居庸关外电杆卑职亲往多伦诺尔围场开采杆木，故电务情形粗知大略合并缕陈。
    ◎北京陈阜运煤公司章程
    一本公司与京汉铁路公司议订合同由陈家台至阜成门首尾枝路增造计数十里，言明除干路外专归本公司运煤并载煤炭灰石粮果等项不能另租他人。
    一本公司每日包车至少以二十辆为限不得再少。
    一车价由陈家台至阜成门每辆洋银二十八员合银二十一两。
    一每车运煤均二十墩计三万三千六百斤每千斤合车价六钱六分五厘。
    一计煤末一宗山价车价以及驼足等费每千斤本银统计二两左右。
    一估现时卖煤末二两五钱除本得利了如指掌，其余红煤煤块各种煤色照此类推较诸煤末获利有加无减。
    一慈家务百余窑每岁需用粮食布雅杂项不计其数本公司，拟另开杂粮行即将运煤回车载贩各窑照抵煤价从中获利可计而知。
    一慈家务各窑产烟煤者多本公司将此车并运烟煤转售京汉公司以抵车价两获便宜。
    一本公司招集股银十二万两专为租地设厂经营生产之用，除倡议同人已先认二百股，其余千股如有同志或自认股若干或代招股若干均听其便。
    一每股收京平足银一百两整按年五厘行息另有息摺四季支取。
    一本公司所获余利除各股东官利以及地租房屋人工夥食纸张笔墨各项开销尚余净利匀作十股，股东应得五股倡始执事人及经理人应分二股，以二股作酬劳办事人等留一股备随时添置公司应用器具。
    一本公司每届年终将生意盈亏以及出入帐目造具清册印送各股东以备察核。
    一每年二月当柬请各股东亲临公司议事一次，所有办事条规如有应行增减之处互相参酌，俾臻美善以垂久远之计，倘经理人有不合公论者果有实在劣迹再觅公正之人另充斯任以昭公允。
    一本公司所请经理人并各夥友及工役人等均觅公正勤慎可靠之我，且有妥实铺保以昭慎重。
    一凡各股东未届算帐议事之期不得随时干预以专责任而重事权。
    一凡代招股诸君每股足股一百扣收五两以为酬费，其所扣之五两能凑足八十两，当以十成股票一张奉送有不愿附股者交银之日听其扣回。
    一招股者能招成五十股公司中可位置一席每月优给薪水招足百股，除月薪外年终花红格外从丰招至二百股者，可充公司倡始执事之人应得利益一律同沾。
    一本公司用人理财均仿西例办法在事薪水一律从丰，倡始执事人并经理人及夥友工役等不得预支分文以绝冒滥。
    ◎吉长铁路合同
    第一款
    华东铁路公司兼辖由吉林兴筑铁路以达长春之事，此路专为振兴吉林省城商务起见，名曰吉林枝路所有关涉兴筑此路之一切章程详订於后，此项章程援照自中国光绪二十二年八月初二日，即俄国一千八百九十六年八月二十七号至中国光绪二十四年五月十八日，俄国一千八百九十八年六月二十四号中国政府议订华东铁道干路及满洲南境枝路条款，此次兴筑吉长枝路彼此仿照办理全无所异。
    第二款
    本路兴筑时专设监督部以吉林将军为总办，与华东铁路总办大臣所许权限相同，而以吉林副都统副之其监督参赞为吉林道权限与总工师及副工师相同。
    第三款
    本路兴筑之先由总工师派令工师沿途踏勘测绘成图，呈诸吉林将军及华东铁路总工师查明定。
    第四款
    本路兴筑时当豫求整顿之法克期使市面振兴，凡筑路所需地址须先期测绘成图送呈吉林将军察核必经将军允许始得兴工吉林省居民专资田地为生计，所有车站轨道以及采办沙石灰土须按照实价公平发给一依华东干路采办章程，凡筑路必需地亩时遇官地必将价银缴官时，遇民地则饬地主领价以便迁移。
    第五款
    凡铁路所需之地一经买定地主即不得擅自占用，若欲将地推广则议定之后必将地图呈请吉林将军允许给以合宜之价值，然后归铁路应用，铁路公司既购受地亩必先纳税，然后得充造屋筑路安设电线及一切工作之需，至於管理车辆以及转运货物规则自当援照华东铁路公司所定章程搭客运货，设电通信种种税项由公司徵收，惟矿脉所在若欲开采则须另订章程。
    第六款
    华东铁路及本路兴筑时所需材料之类订定，由哈尔宾机器局供给并供给吉林省城及长春两局所需不得占用民地另设机器局。
    第七款
    本路工程期限自约章钤印笠匀十六年为断，中国政府如需此路须将兴筑之费连利息归偿始得受买，若三十年后中国政府如欲受买此路，则於四十四年内由华东铁路公司将铁路财产举付诸中国政府，但中国政府须将价值照偿。
    第八款
    吉林枝路工竣之后华东铁路公司允附寄中国邮件弗收寄，赀有时中国政府欲附载兵士军械粮食则收运费之半。
    第九款
    中国人民之寄居铁路界内者如或犯罪，则不论轻重胥归最近之铁路交涉局委员讯理，如中国人违犯铁路规则被俄巡捕所获时，须移交铁路总局委员讯鞫巡捕勿得禁锢。
    第十款
    吉林枝路附载中国外国货物应输税项，此后应遵从中国政府所定章程，此项章程由中国外务部户部与驻京俄使商订。
    第十一款
    兴筑此路所需沙石灰土之类均应免税木料，则遵从中国税章值百徵十概由西木税局於转运时立即徵收。
    第十二款
    中国人民之在铁路界内贸易者所享权利与俄人相同。
    第十三款
    此约在中国京师批准之日，即由华东铁路公司筹备俄银之名，卢布者三十五万枚交吉林将军收受。
    第十四款
    此约系特订之款此后不论何处兴筑铁路及分筑枝路，皆不得授照此约施行。
    第十五款
    此路兴筑时华东铁路公司勉力为中国布置经营中国官府亦须辅助一切。
    第十六款
    此约既钤印缶中国外务部大臣及俄国财政部大臣允准之日即为总工师效力之初。
    ◎巴拿马运河条约摘要
    美国全权大臣外务卿哈氏与巴拿马新共和国全权大臣巴勒辣氏互定巴拿新运河条约刻，已签押该约二十六条摘要如下。
    第一条美国当维持巴拿马共和国之独立。
    第二条所开运河两岸凡五英里以内之地美国有使用管辖之权，美国凡有必需之地得於巴拿马领内随意设置海军屯煤之所。
    第三条美国於第二条所受让与地域之内有一切使用权利无异於主权者，第九条运河之两端定为自由港。
    第十六条运河定为彼此分属之区。
    第二十一条美国若必需炮台保护运河可任便兴筑。
    第二十二条自此条约批准互换之后美国当给一千万员与巴拿马共和国又此条约持续之间，美国每岁当给二十五万员以为以上诸权利之酬报。
    ◎各省铰坊阒
    湖北
    两湖轮船局现改归李观察厚禧接办，因局中亏欠甚钜一时不易清厘，由观察禀商兼院厚集商股官商合办，并添制轮船扩充航路挽回利权，汉口至宜昌航路商业渐盛出口进口货物，虽未知其确数而来往航轮日多，所装货物涌塞即此可见其概矣，现日本大坂公司特又添沅江丸来汉常川开往宜昌等处，此航路中惟大坂公司首屈一指。
    安徽
    皖省泾县万安煤矿公司自筹资本银四万两，前经禀准商务总局按照新章办理，现闻该处所挖之煤已屯积数万吨，因水道干涸未能运销拟即设法开通以期利便。
    ◎各省铁路汇志
    东三省
    俄国欲由安东县经大孤山至复州造铁路一支测量之事已於日前告竣，更拟沿路设一电线，现已开工矣。满洲铁道吉林至长春之支路政府本拟自行建筑该路经费约需二百余万两，拟在户部筹款八十万招集民股一百万两余，则饬令吉林将军筹集，惟俄我必欲由东清铁道公司经办谓与该省将军订有合约志在必得，湖云楣侍郎前往营口旅顺各埠系监收新民厅铁路布置巡警事宜，该铁路工竣决与俄国东清路线联络一气，故北京道胜总办巴士诺甫前往旅顺与俄国铁路大臣会议接通办法，闻已立有条款与直督袁制军公同商准然后施行。
    直隶
    俄我拟於张家口修筑铁道至北京以此要求，政府今已在新民厅辽阳安东等处往来丈量颇有兴工之意，惟中国政府祗允其在新民厅修筑铁路通至奉天，及辽阳至安东等处至於京张铁路决计由中国自办万不能允外我干涉云，津镇铁路北端归德国修筑青岛铁路公司刻已派人来津料理测量事宜，拟先由津修至德州由德修至济南名曰津济铁路今春即行开办，正太铁路业已估妥需费三百九十万金每计一里土路需银三千刻已向某银行借定巨款，今年先拨二十万两为购地垫土之用，言明甲辰年二月开工九月告竣，现拟在京设立总局潘子静观察为总办而用人行事之权，皆在洋员观察仅司公文签印及禀见督办传话而已，芦汉铁路南北分修现已均至豫省辖境大河以北，已筑至彰德府界内大河以南，亦过遂平均已行车大约三四月间即可直接云。
    河南
    福公司自浚县道口镇至修武县待王镇一段铁路计程七十五英里均已完竣，现拟展筑至清化镇，该镇为由豫入晋孔道商务甚旺以煤铁药材为大宗此次工程闻该公司分作两段办理已派定工程司彭乃克氏管理第一段，其第二段则派乌拉士监理至由清化镇至山西泽州府一路现方从事测量此线所经太行支麓蜿蜒数十里须开隧道多处，其工程甚钜著名工程家格那士豫算每英里工费最少二万金磅云。
    安徽
    皖北铁路现拟自浦口开筑直达南信阳州名曰浦信铁路已由督办盛杏荪宫保派令委员督率洋匠会同履勘树立标志惟开工日期未定。
    四川
    建筑川汉铁路约须五千万金之资本创办人任一千万两四川省筹一千万两上海广东安庆等通商口岸共集三千万两开办须五年始得工竣，现拟铁路章程二十条具禀商部外部，其铁路线四千一百余里由汉口经宜昌巫山云阳至万县重庆又绕内江资阳以达成都府分二支路一至西北灌县一至叙州之富顺。
    广东
    葡国新任驻华公使行抵澳门即有华商往见商议澳门至广州铁路之事，谓去年中政府已准葡国建筑此路二十三晚，又集公司建路之华人及葡人等在澳门督署集议所议各事甚合公使之意，现已订立合约该公使先至北京请中政府签押后即准该公使出费勘路，该合约有中葡合璧文字签字者有华商八名及葡人四五名，佛山铁路由缸瓦栏直至三水河口一段日来加工赶筑路基已成，其沿途铁轨已安设至江边乡而寨边乡一带亦将次第告成，省佛铁路已成而粤汉干路现亦赶筑石围塘圈入之地所有林木塘亩均已填好，其工事业已开始自石围首站斜达山村跨桥过芳村河南折而之黄浦云此段地基多平原坚坦悉用柚木作垫半月工程可达山村海滨矣。
    广西
    督办广西边防郑京卿电奏请开广西铁路以防法人，并使地方富足匪势自灭顺天电线志略。
    北京
    大北公司已於北京至额尔库斯克之电路上另辟新路以达欧洲。
    ●第一期・商务
    ◎商部奏劝办商会酌拟简明章程摺
    奏为劝办商会首在提倡酌拟简明章程缮具清清单恭摺仰祈圣鉴事窃维泰西向重商学列为专门其为商人者皆以经营贸易之图视同身心性命之事用能任重致远凌驾五洲日本地处亚东风气早辟，虽其物产之盛不逮中国远甚而商业蒸蒸日上亦颇足与欧美抗衡纵览东西诸国交通互市殆莫不以商战角胜驯至富强而揆厥由来实皆得力於商会，商会者所以通商情保商利有联络而无倾轧有信义而无诈虞各国之能孜孜讲求者其商务之兴如操左券中国历来商务素未讲求不特官与商隔阂即商与商亦不相闻问不特彼业与此业隔阂即同业之商亦不相闻问计近数十年间开辟商埠至三十余处各国群趋争利而华商势涣力微相形见绌坐使利权旁落浸成绝大漏卮，故论商务於今日实与海禁未驰以前情事迥异臣等忝膺恩命亟思振兴商政上慰宸廑现在体察情形力除隔阂必先使各商有整齐画一之规而后臣部可以尽保护维持之力则今日当务之急非设立商会不为功夫商会之要义约有二端一曰剔除内弊一日考察外情中国商人积习识见狭小心志不齐各怀其私罔顾大局即如丝茶两项为出口货之大宗往往以散商急思出脱跌盘争售而一二殷实巨商亦为牵累其他货物之作伪搀杂卒至亏本者难以枚举有商会则亟宜声明罚例儆戒将来此则剔除内弊之说也，中国地大物博百货殷阗特制造未精贩运不广利归外溢亟待挽回即如玻璃纸张洋蜡肥皂之类，凡洋货之适於民用者皆华商力能仿造之货，如果办理得法逐渐扩充不徒自造自用并可详探各国市情以广销路有商会，则必应议设公司藉图抵制此，则考察外情之说也惟商会之设，其中详细节目应由各商自行集议酌定简章具报臣部查核至提纲挈领臣部实总其成入手之方端资提倡臣等公同商酌谨拟商会简明章程二十六条缮具清单恭呈御览如蒙，俞允即由臣部刊刻颁行并拟劝谕各业之商务较巨者先在京师倡设商会以开风气之先至外省镑业商人有能并心壹志筹办商会者应责成该处地方官该商等将会章呈案时即行详报督抚咨部不得稍有阻遏以顺商情此项章程将来或有增改之处，仍当随时奏明办理所有臣等酌拟商会简明章程缘由理合恭摺具奏伏乞皇太后皇上圣鉴谨奏光绪二十九年十一月二十四日奉旨依议钦此。
    ◎商部拟定商律摺
    奏为遵旨拟订商律谨先将公司一门缮册呈览恭候，钦定事窃臣载振於光绪二十九年三月二十五日奉上谕通谕惠工为古今经国之要政急应加意讲求著派载振袁世凯伍廷芳先订商律作为则例等因钦此仰见朝廷慎重商政力图振兴之至意维时伍廷芳在上海会议商约臣载振曾与函商先将各国商律择要录以备参考之资旋於七月十六日奉旨设立商部伍廷芳复承简命补授臣部侍郎於八月间来京臣等与之公同筹议当以编辑商律门类繁夥实非克期所能告成而目前要图莫如筹办各项公司力祛曩日涣散之弊庶商务日有起色不至坐失利权，则公司条例亟应先为妥订俾商人有所遵循而臣部遇事维持设法保护亦可按照定章核办是以赶速先拟商律之公司一门并於卷首冠以商人通例於脱稿后函寄直隶督臣袁世凯会商在案嗣准军机处交片内开十一月十一日奉上谕袁世凯差务太繁请开去各项兼差一摺商务商律现已设有商部即著责成该部详议妥订等因钦此，并准该督咨同前因自应钦遵办理兹将商律卷首之商人通例九条暨公司律一百三十一条缮具清册恭呈御览如蒙俞允即作为钦定之本应由臣部刊刻颁行此外各门商律仍由臣等次第拟订奏明办理，现在伍廷芳奉旨调补外务部侍郎臣等深悉该侍郎久历外洋於律学最为娴熟嗣后筹议商律一切事宜仍随时与该侍郎会商以期周妥所有拟订商律先将公司一门缮册呈候钦定缘由理合恭摺具陈伏乞皇太后皇上圣鉴训示谨奏奉旨依议钦此。
    ◎奏定商会简章程二十六条
    第一款  本部以保护商业开通商情为一定之宗旨，惟商民散处各省风尚不同情形互异，本部势难周知其隐钜细靡遗自应提纲挈领以总其成至分条系目则在各省镑埠设立商会以为众商之脉络也。
    第二款  凡各省镑埠如前经各行众商分公立有商业公所及商务公会等名目者应即遵照现定部章一律改为商会以归画一其未立会所之处亦即体察商务繁简酌筹举办至於官立之保商各局应由各督抚酌量留撤。
    第三款  凡属商务繁富之区不论系会垣系城埠宜设立商务总会而於商务稍次之地设立分会仍就省分隶於商务总会，如直隶之天津山东之烟台江苏之上海湖北之汉口四川之重庆广东之广州福建之厦门均作为应设总会之处，其他各省由此类推。
    第四款  商务总会派总理一员协理一员，分会则派总理一员应由就地各会董齐集会议公推熟悉商情众望素孚者数员仍由会董会议或另行公推或留请续呈任议决后禀本部察夺。
    第五款  商会董事应由就地各商家公举为定总会，约自二十员以至五十员为率分会约自十员以至三十员为率就该处商务之繁简以定多寡之数，举定一月后各无异言者即由总理将各会董职名禀明本部以备稽查至任满期限及续举续任等悉如上条办理。
    第六款  公举会董应以才地资望四者为一定之和程，如下所列乃为合格一才品手创商业卓著成效虽或因事曾经讼告於事理并无不合者，二地位的系行号钜东或经理人每年贸易往来一方巨擘者，三资格其於该处地方设肆经商已历五年以外年届三旬者，四名望其人为各商推重居多数者。
    第七款  商会总理协理有保商振商之责，故凡商人不能伸诉各事该总协理宜体察属实於该地方衙门代为秉公伸诉不得直或权力有所不及应即禀告本部核办该总协理设有纳贿偏徇颠倒是非等情或为会董及各商所举发或经本部觉察立予参处不贷。
    第八款  凡商务盛衰之故进出口多寡之理以及有无新出种植造各商品总会应按年由总理列表汇报，本部以备考核其关系商业重要事宜，则随时禀陈至尤为紧要者并即电禀。
    第九款  各会董既由各商公举其於商情利弊自必纤悉能详应於每一星期赴会与总协理会议一次使各商近情时可接洽偶有设施不致失当，若商家有紧要事件，则应立赴商会酌议其关系商务大局者应由总理预发传单届期各会董及各商理事人齐集商会公同会议务须开诚布公集思广益各商如有条陈尽可各抒议论俾择善以从不得稍持成见。
    第十款  商会会议必须照会通例章程办理，凡开议时应以总理为主席该会董事到场者须有过半之数，否则不应开议至议事之法假如一人建议更有一人赞议或复有人起而驳议，总之不论人数若干均须令言者毕其词而后更迭置议从众议决，由书记登册俟下次会议将前所议决登册者当众宣读无所不合，即由主席签字作准一切会议章程应按照本部嗣后奏定公司条例（详见第八十六七条又第八十九条至第九十四条又第九十九条至第一百二条）办理毋得违异。
    第十一款  会董或有徇私偏袒情事致商人有所屈抑准各商联名禀告商会，由总理邀集各董会议议决即行开除，其情节较重查系属实者即具禀本部援例罚惩至总理协理或他董通同徇庇等情准各商禀控到部查办诬控者反坐。
    第十二款  总理协理专司商务案牍呈报商情及代商伸理各事，其於商人利益所在不得稍有所染，即应行提倡应行整顿，凡可兴利除弊之举亦必邀同会董会议议决方可举办不应偏执专擅转拂商情如有上项情弊准各会董或各商人公禀到部察核办理。
    第十三款  分会办事章程与总会同惟按季宜将商务情形列表报由总会汇报本部，查核其应行提倡整顿各事则就近与会董议妥办理移知总会备案至关商务重要及紧急事宜仍随时先行函电本部一面移至总会以免迟延。
    第十四款  商会既就地分设各处商情不同，各商会总理应就地与各会董议订便宜章程禀呈本部核夺总以有裨商务无背本部定章为断。
    第十五款  凡华商遇有纠葛可赴商会知总理定期邀集各董秉分理论，从众公断如两造尚不折服准其具禀地方官核办。
    第十六款  华洋商人遇有交涉龃龉商会应令两造各举公正人一人秉公理处，即酌行剖断如未允洽再由两造公正人合举众望夙著者一人从中裁判，其有两造情事商会未及周悉业经具控该地方官或管领事者即听两造自便设该地方官领事等判断未尽鲍允仍准被屈人告知商会代为伸理，案情较重者由总理禀呈本部当会同外务部办理。
    第十七款  商会开办之始应先由该地方官体察情形借给公房一所以资办公一俟积有余款酌为，盖造逐渐扩充以臻完备。
    第十八款  商会应由各董事刊发传单按照本部嗣后奏定公司条例令商家先办注册一项使就地各商家会同可分门别类编列成册，而后总协理与各会董随时便於按籍稽考酌施切实保护之方力行整顿提倡之法，至於小本经纪不愿至会注册者悉从其便不得勉强转失保商本旨。
    第十九款  凡商家定货之合同房地出入之文契以及抵押称贷之券，据凡可执以为凭者均应赴商会注册将凭单上盖明图记以昭信实而杜诳诈欺伪等弊。
    第二十款  中国商人向无商业学堂肄习经商一切，故凡为商者悉系父传其子师传其弟所有行号簿册各不相同设有讼告呈堂核帐眉目难清吏胥藉得高下，其手现由本部厘定帐簿格式如下开三项即颁行各商会妥慎印行各商会并盖明图记於上每季由会董发交各商家俾如式登记设有纠葛即以此项帐薄为据，至各商每季实需簿册若干悉任自行酌计开单加盖牌号交会董凭单向商会支给一流水簿照记每日出入各项，二收支月计簿，照记积日成月出入各项，三总清簿照记全年来货之源销货之数往来之存欠开支之数目赢亏之实在以为一行号之总册。
    第二十一款  商会原所以保商而办公经费不可不事筹计，今拟酌输於商而仍从保商之意者如下列三项此外该商会不得於部定章程外别立名目再收浮费一注册费，按照各业注册之实数酌输毫厘田，该商面缴商会掣取收条为准，二恁据费按照注册恁据所载之实数及期限之多寡酌输毫厘由执有凭据人面缴商会掣取收条为准。
    以上两项姑列条目，其办理情形层折较为繁重自应由各商会明定专章以期轻重适当详慎无弊，三簿册费按照市价酌定不得高抬按委由会董向各商收取缴呈商会随掣收条如有苛派居奇情弊准众商联名具控本部核办。
    第二十二款  各商会应於每年底由总会开列四柱清册将所收公费报部查核，除节省开支外其实存项下应以七成为商会公积以一成为总理协理及分会总理红奖以二成为会董红奖。
    第二十三款  商会既以公费七成提为公积各分会应按季将余款解交总会汇存的实银行生息总理及会董不得任意挪动违者按例罚惩参处至应行酌量动支者除后开各项事宜准其核实报销外余须禀准本部方可动用，一分会每月不敷开支并无可再事撙节者该总理及会董可公商於总会由总会会议借垫若干俟日后有余缴还垫本，二购置房地添办应用器具以及修理扩充等事均准总理邀集会董会议酌量开支，惟无论公积若干总须留存万金以上不得全数支给，三公积之数约逾五万两以外遇有巨商创设行号公司足以抵制进口货物收回中国利权者，该商集资已得十之七八尚短二三成一时无可招集各会董会议时可从众议决量予资助用示国家振商之至意，惟该商素无声望会中未能坚信者概不准行，四大市设值银根奇紧该商为该处人望所系适以积货过重不能周转一经倒闭必致牵累商务大局者总会应举行特别会议从众议决准将存货抵借公积款若干力为维持订期缴还月息约以四厘为率以副保商之实政，其无关商务大局或以资本亏蚀致欲停闭者不得朦混擅称，五公积款俟日渐充裕准各商会添建房舍购置就地所出之精良货物名曰陈列所尽隐师外国博物院之意而先从简便立有基础冀得次第推广互相观感俾中国商品渐臻月异日新之效。
    第二十四款  商会之设责在保商，然非一视同仁不足尽其义务各商品类不齐，其循分营业者固多而罔利病商自相践踏亦复不少，又如柴米油豆攸关民生日用各物无故高抬藉端垄断等情，该总理及会董务须随时留心稽察，如有上项情弊宜传集该商导以公理或由会董会议按照市情决议平价，倘敢阳奉阴违不自悛改准该总理等移送地方官援例惩治以警其余。
    第二十五款  现届开办之初应先就各省商务最繁次之区设立总会分会嗣后商务日有振兴，则商会亦因时推广其南洋各商以及日本美国各埠华商较多者亦即一体酌立总会至考察外洋商务本部业经另订专章行知出使各国大臣约派随员领事遵照办理。
    第二十六款  凡商人有能独出心裁制造新器或编辑新书确系有用或将中外原有货品改制精良者均准报明商会，考核后由总理具禀本部酌量给予专照年限以杜作伪仿效而示鼓励。
    ◎商律
    ○商人通例
    第一条  凡经营商务贸易买卖贩运货物者均为商人。
    第二条  凡男子自十六岁成丁蠓娇晌商（按年月计算足十六岁）。
    第三条  凡业商者设上无父兄或本商病废而子弟幼弱尚未成丁，其妻或年届十六岁以上之女或守贞不字之女能自主持贸易者均可为商，惟必须呈报商部存案或在该处左近所设商会呈明转报商部存案（如该处未设商会即就近赴各业公所呈明转报商部存案）。
    第四条  已嫁妇有必须有本，夫允准字据悉照第三条办理呈报商部方可为商，惟钱债觜铪醺鹂髡鄣仁卤痉虿荒艽瞧湓稹
    第五条  凡商人营业或用本人真名号或另立店号某记某堂名字样均听其便。
    第六条  商人贸易无论大小必须立有流水帐簿，凡银钱货物出入以及日用等项均宜逐日登记。
    第七条  商人每年须将本年货物产业器具以及人欠欠人款目盘查一次。
    ○造册备存
    第八条商人所有一切帐册及关系贸易来往信件留存十年，十年以后留否听便倘十年之内实有意外毁失情事应照第三条呈报商部存案例办理。
    第九条  无论何项商人何项公司何项铺店均须按照第六七八条遵守无违。
    ◎公司律
    ○第一节  公司分类及创办呈报法
    第一条  凡凑集资本共营贸易者名为公司共分四种一合资公司一合资有限公司一股分公司一股分有限公司。
    第二条  凡设立公司赴商部注册者务须将创办公司之合同规条章程等一概呈报商部存案。
    第三条  公司名号后设者不得与先设者相同。
    第四条  合资公司系二人或二人以上集资营业公取一名号者。
    第五条  合资公司所办各事应公举出资者一人或二人经理以专责成。
    第六条  合资有限公司系二人或二人以上集资营业声明以所集资本为限者。
    第七条  设立合资有限公司集资各人应立合同联名签押载明，作何贸易每人出资若干某年某月某日起期限以几年为度限先期十五日将以上情形呈报商部注册方准开办。
    第八条  合资有限公司招牌及凡做贸易所出单票图记均须标明某某名号有限公司字样。
    第九条  合资有限公司如有亏蚀倒闭欠帐等情查无隐匿银两讹骗诸弊只可将其合资银两之尽数并该公司产业变售还偿不得另向合资人追捕。
    第十条  股分公司系七人或七人以上创办集资营业者。
    第十一条  股分公司创办人订立创办合同所应载明者如左。
    一公司名号二公司所做贸易三公司资本若干四公司总共股分若干每股银数若干，五创办人每人所认股数公司总号设立地方如有分号一并列入，七公司设立后布告股东或众人之法或登报或通信均须声明，八创办人姓名住址。
    第十二条  设立股分公司者应将第十一条各项限先期十五日呈报商部注册方准开办。
    第十三条股分有限公司系七人或七人以上创办集资营业声明资本若干以此为限者。
    第十四条  股分有限公司创办人应订立创办合同与第十一条同，惟须声明有限字样。
    第十五条  股分有限公司招牌及凡做贸易所出单票图记亦均须标明某某名号有限公司字样。
    第十六条  股分公司不论有限无限如须招股必先刊发知单并登报布告众人，其知单及告白中所应声明者如左。
    一公司名号二公司作何贸易及所作贸易大概情形，三公司设立地方，四创办人姓名住址，五公司总共股分若干每股银若干现招若干及分期缴纳之数，六收取鄙银地方，七创办人有无别得或他人应许之利益，八创办人为所设公司先与他人订立有关银钱之合同之类。
    第十七条  凡创办公司之人不得私自有非分之利益隐匿以欺众股东倘有此项情弊一经查出除追缴所得原数外并按照第一百二十六条罚例办理以示惩警，至其应得之利益先在众股东会议时声明允认者不在此例。
    第十八条  公司招股已齐创办人应即定期招集各股东会议，即由众股东公举一二人代为查察人，查察股数是否招齐及公司各事是否妥协。
    第十九条  如股东查出公司创办人不遵照按第十六条声明各项办理及有他项弊窦者众股东可以解散不认。
    第二十条  如股东查明公司创办人确系遵照按第十六条声明各项办理，亦无他项弊窦该公司应於十五日内呈报商部注册开办。
    第二十一条  公司呈报商部注册时所应声明者如左。
    一公司名号，二公司作何贸易，三公司总共股分若干，四每股银数若干，五公司设立后布告股东或众人之法或登报或通信均须声明，六公司总号设立地方如有分号一并列入，七公司设立之年月日，八公司营业期限之年月日如无期限亦须声明，九每股已交银若干，十创办人及查察人姓名住址。
    第二十二条  公司开办三月后限於一月内董事局须邀请众股东会议将开办各事宜详细陈说，俾众股东知悉如有关紧要者即可请众股东酌夺。
    第二十三条  凡现已设立与嗣后设立之公司及局厂行号铺店等均可向商部注册以享一体保护之利益。
    第二十四条  股分银数必须画一不得参差。
    第二十五条  每股银数至少以五圆为限，惟可分期缴纳。
    第二十六条  每一股不得析为数分。
    第二十七条  公司必须遵照第二十一条声明各项办理方能刊发股票违者股票作废，他人因此受亏者准控官向该公司索赔。
    第二十八条  公司股票必须董事签押盖公司图记为恁，依次编号并将左列各项叙明。
    一公司名号，二公司注册之年月日，三公司总共股分若干，四每股银数若干，五股银分期缴纳者应将每期所交数目详细载明，六附股人姓名住址。
    第二十九条  股分有限公司如有亏蚀倒闭欠帐等情，查无隐匿银两讹骗诸弊只可将其股分银两缴足并该公司产业变售还偿不得另向股东追补。
    第三十条  无论官办商办官商合办等各项公司及各局（凡经营商业者皆是）均应一体遵守商部定例办理。
    第三十一条  凡合资公司股分公司於呈报商部注册时未经声明有限字样应作无限公司论，如遇亏蚀除将公司产业变售偿还外倘有不足应向合资人附股人另行追补。
    第三十二条  无限公司或铺户等欠帐亏短可向股东铺东追偿并将自己名下产业变售封抵（详倒帐追欠各专条内）。
    ◎第二节  股分
    第三十三条  附股人应照所认数任其责成。
    第三十四条  附股人应在公司入股单上按式填写签押送交公司指定收单之处，依期缴纳股银。
    第三十五条  司股人无论华商洋商一经附搭股分，即应遵守该公司所定规条章程。
    第三十六条  附股人不能以公司所欠之款抵作股银。
    第三十七条  数人合购一股者应准以一人出名，其应得权利即由出名人任领分给合购各人若有缴纳股银不能应期缴足者，仍由各人分任其责。
    第三十八条  如无违背公司章程股票可以任便转卖，惟承买之人应赴公司总号注册方能作准。
    第三十九条  公司不能自己买回及抵押所出股票。
    第四十条  附股人到期不缴股银创办人应通知该附股人限期半月逾限不缴可将所认股数另招人接受。
    第四十一条  公司令各股东续缴股银应於十五日前通知，逾期不缴再展限十五日仍不缴，则失其股东之权利。
    第四十二条  股东於展限期内不续缴股银公司可将所认股数招人承买得价不足仍向原股东追缴。
    第四十三条  公司欲给红股应於创办时预行声明不得隐匿。
    第四十四条  附股人不论职官大小蚴鹨衙或以官阶署名与无职之附股人均祗认为股东一律看待，其应得余利暨议决之权以及各项利益与他股东一体均沾无稍立异。
    ○第三节  股东权利各事宜
    第四十五条  公司招股东会议至少於十五日前通知并登报布告，其知单及告白中应载明所议事项。
    第四十六条  公司董事局每年应招集众股东举行寻常会议至少以一次为度。
    第四十七条  举行寻常会议董事局应於十五日前，将公司年报及总结分送众股东查核。
    第四十八条  举行寻常会议时公司董事应对众股东宣读年报并由众股东查阅帐目，众股东如无异言即行列册作准决定分派利息，并公举次年董事众股东有以帐目为未明析者可即公举查察人一二名详细查核。
    第四十九条  公司遇有紧要事件董事局可随时招集众股东举行特别会议。
    第五十条  有股本共合全数十分之一之股东（或一人或多人不限人数）有事欲会议者可即知照董事局招集众股东举行特别会议，惟必须将议会事项及缘由逐一声明，如公司董事局不於十五日内照办该股东可禀由商部核准自行招集众股东会议。
    第五十一条  股东於所认股数到期不能缴纳者不能会议。
    第五十二条  众股东无论举行寻常及特别会议即将所议各事由书记列册，凡议决之事一经主席签押作准后，该公司董事人等必须遵行。
    第五十三条  众股东会议时所有议决之事，董事或股东意为违背商律或公司章程者均准赴商部禀控核办，惟须在一月以内呈告逾期不理，至股东禀控必须将股票呈部为据。
    第五十四条  公司创办时所订合同及记载众股东历次会议时决议各事之册，并股东总单须分存公司总号及分号俾众股东公司及公司债主可以随前时往查阅。
    第五十五条  公司总号应立股东姓名册，册内所应载者如左。
    一股东姓名住址，二股东所有股数并其股票号数，三每股已缴银若干何时所缴，四股东购入股票之年月日。
    第五十六条  凡购买股票者一经公司注册，即得为股东所有权利与创办时附股者无异，其应有之责成亦与各股东一律承任，如须续加股银亦应照缴。
    第五十七条  中国人设立公司外国人有附股者，即作为允许遵守中国商律及公司条例。
    第五十八条  凡公司有股之人股票用已名者无论本股本多少遇有事情准其赴公司查核帐目。
    第五十九条  股东赴公司查核帐目应先期三天函告该公司总办，如无总办即总司理人俾可预备（公司股东不一其人司事有逐日应办之事任意查帐未免难於应接致有掣肘误公等弊，故应先行函订）。
    第六十条  公司往来书札及各项事件如股东欲赴公司查阅亦须先期三天函告公司总办或总司理人预备，如所查之书札及各事於该公司较有关系或略有窒碍者总办或总司理人可请董事局酌夺，如有应行秘密之书函不合宣布者亦不得交与股东阅看。
    第六十一条  如有股东以查核公司帐目书札及各事为名实系，借端窥觑虚实私自别图他项利益碍公司大局者董事局应禁阻其查阅。
    ○第四节  董事
    第六十二条  公司已成初次招集众股东会议时由众股东公举董事数员名为董事局。
    第六十三条  公司董事至少三人至多不得过十三人，惟必须举成单数为合例。
    第六十四条  董事局议会如有三人到场即可议决各事，惟务须遵守会议条例。
    第六十五条  充董事者必须用本人姓名暨至少有该公司股分十股以上者。
    第六十六条  董事薪俸如创办合同未经载明者应由众股东会议酌定。
    第六十七条  各公司以董事局为纲领，董事不必常川住鲍司内，然无论大小应办总商各事宜总办或总司理人悉宜秉承於董事局。
    第六十八条  董事任事之期以一年为限期，满即退最初一年应掣签定留三分之二以后按举轮替（如人数不能合三分之二者即取其相近之数）。
    第六十九条  董事期满如众股东以为胜任可於寻常会议时公举续任。
    第七十条  董事期满股东欲另举他人应於寻常会议两日前将拟举之人姓名通知公司总办或总司理人，其愿充董事者亦可先向公司报名俟会议时由众股东公举。
    第七十一条  董事如有事故不能满任，董事局人数不敷可由董事局暂委一妥慎之股东代理，俟众股东於寻常会议时再行公举充补。
    第七十二条  董事办事不妥或不孚众望，众股东可於会议时决议即行开除。
    第七十三条  董事遇有以下各事即行退任。
    一倒帐，二被控监禁，三患疯癫疾，四董事局会议时并未商明他董事接连三月不到。
    第七十四条  董事未经众股东会议允许不得做与该公司相同之贸易。
    第七十五条  公司股本及公司各项银两系专做创办合同内所载之事者不得移作他用。
    第七十六条  公司亏蚀股本至半应即招集众股东会议筹定办法。
    第七十七条  公司总办或总司理人司事人等均由董事局选派，如有不胜任及舞弊者亦由董事局开除，其薪水酬劳等项均由董事局酌定。
    第七十八条  公司寻常事件总办或总司理人司事人等照章办理，其重大事件应由总办或总司理人请董事局会议议决后列册施行。
    ○第五节  查帐人
    第七十九条  公司设立后众股东初次会议时应公举查帐人至少二名，其酬劳由众股东酌定。
    第八十条  查帐人任事之期以一年为限，限满众股东於寻常会议时另行公举，如众股东愿留者可以续任。
    第八十一条  董事不能兼任查帐人。
    第八十二条  查帐人不能兼任董事，如经众股东举为董事即开去查帐人之职。
    第八十三条  查帐人因有事故不能满任董事局可以委人暂行代理股东於寻常会议时再行公举。
    第八十四条  查帐人可以随时到公司查阅帐目及一切簿册董事及总办人等不能阻止，如有询问应即答覆。
    ○第六节  董事会议
    第八十五条  董事局会议至少必须三人到场方能开议。
    第八十六条  董事局会议应就董事中公推一人充主席一人充副主席。
    第八十七条  董事局会议主席董事主议主席不到，由副主席代理副主席亦不到临时另举一人代理。
    第八十八条  董事局会议时所议之事有与董事一人之私事牵涉者该董事应自行回避。
    第八十九条  董事局会议时每人有一议决之权（所谓议决之权者指一人有决事之一权也，假如有五人在场辈议致事则五人得有决事之五权）。
    第九十条  董事会议事件如有意见不同者总以从众为决数，如董事在场辈有五人有三人以为可行二人以为不可行，所议之事即可从众照行即由书记注明记事册内主席签字作准。
    第九十一条  董事局会议时如在场董事连主席共有六人会议一事三人以为可行，三人以为不可行，则彼此议决之权相等主席董事可加一议决之权酌理以决定其事，若议决之权不相等主席即不得加一议决之权。
    第九十二条  董事局会议时应就公司司事中选派一人充书记，将所议决各事登记董事局会议决事册。
    第九十三条  书记将议决各事登记会议记事册候下次会议时对众董宣读如无不合即由主席签押作准。
    第九十四条  董事局会议议决之事於下次会议时经主席签押，其原未到场之董事若无异言即为默许。
    第九十五条  董事局每一星期须赴公司会议至少一次总办或总司理人可将应办各事向董事局请示，如有紧要事件可请董事局随时至公司会议酌夺。
    第九十六条  董事局寻常会议期数任便酌定，如有紧要事件，但有二人欲行会议者可即定期举行特别会议。
    第九十七条  董事局会议议决之事，该公司总办及各司事人等必须遵行。
    ○第七节  众股东会议
    第九十八条  股东寻常会议及特别会议以主席董事充主席亦可由股东另行公举。
    第九十九条  会议时股东有事请议即由请议之人建议并须一人赞议再由众人议决。
    第一百条  会议时有一股者得一议决之权如一人有十股者，即有十议决之权，依此类推惟公司可预定章程酌定一人十股以上议决之权之数，如定十股为一议决之权或二十股为一议决之权依此类推。
    第一百一条
    凡会议各事决议可否从众所言为定，如彼此议决之权相等，则主席可另加一议决之权，惟必须照第九十第九十一两条办法一律办理。
    第一百二条  凡决议可否，即由书记登记股东会议记事册由主席签字作准。
    第一百三条  公司有重大事件如增加股本及与他公司并合之类招集股东举行特别会议，若议决准行限一月内复行会议一次以实，其事议毕施行。
    第一百四条  股东会议时所议之事有与股东一人之私事牵涉者，该股东仍可到场嵋槲阈牖乇堋
    第一百五条  股东不能到场嵋檎呖沙鼍唔ブづ扇舜理，代理人如非股东祗能代行议决之权，不能所辩驳以申论其原因。
    第一百六条  股东派会议代理人所出凭证应於三日前送交公司总办或总司理人查核。
    ○第八节  帐目
    第一百七条  董事局每年务须督率总办或总司理人等，将公司账目详细结算造具年报每年至少一次。
    第一百八条  董事结帐时应先由查帐人详细查核一切帐册，如无不合查帐人应於年结册上书明核对无讹字样并签押作据。
    第一百九条  公司年报所应载者如左。
    一公司出入总帐，二公司本年贸易情形节略，三公司本年赢亏之数，四董事局拟派利息并拟作公积之数，五公司股本及所存产业货物以至人欠欠人之数。
    第一百十条  董事局造成年报应於十五日前由总号分号分送众股东查核，并分存总号分号任恁众股东就阅。
    第一百十一条  公司结账必有赢余方能分派股息，其无赢余者不得移本分派。
    第一百十二条  公司结账赢余至少须拨二十分之一作为公积，至积至公司股本四分之一之数停止与否乃可听便。
    ○第九节  更改公司章程
    第一百十三条  公司有权可以订立详细条规章程以补律载之不足，惟不得与明定之条例有所违背。
    第一百十四条  董事局欲将公司创办合同或公司章程更改必须由众股东会议议决。
    第一百十五条  众股东会议议决必须股东在场者有股东全数之半，其所得股分必须有股分全数之半若不能如上所限，而在场鄙东以为事在可行者已居多数可以暂时决议公司事，将决议之事登报并通知众股东限一月内重集会议从众决定。
    第一百十六条  公司如欲增加股本亦须照第一百十四条第一百十五条办理，并於决议后十五日内呈报商部。
    第一百十七条  公司欲增加股本必须众股东将原定每股银数缴足之后方能举办。
    第一百十八条  公司增加股本其新股票因涨价所得之利应归公司。
    第一百十九条  公司增加股本其新股银数缴足后董事应即招集众股东会议当众宣布会议时众股东有欲查核者可公举查核人一二名详细查明是否缴足。
    ○第十节
    停闭
    第一百二十条  凡公司遇有后列各款情事者，即作为停闭（一经众股东照第一百十条会议例议决停闭）（二股本亏蚀及半）（三公司期满）（股东不及七人）（五与他公司并合）。
    第一百二十一条  公司停闭之时即以董事充清理人，如董事不能胜任可由众股东会议公举所公举之清理人众股东亦可随时会议开除。
    第一百二十二条  公司停闭之时如众股东不克公举清理人可呈请商部派人清理。
    第一百二十三条  有公司股本全数十分之一之股东若以清理人办理不善可呈请商部派人接办。
    第一百二十四条  清理人将账目算结款项清还后应开具清册招集众股东会议决定允准方能了结。
    第一百二十五条  公司停闭后所有账簿来往紧要信件必须留存十年，十年限满留否听便。
    ○第十一节  罚例
    第一百二十六条  公司创办人董事查帐人总办或总司理人司事人等有犯以下所列各款者依其事之轻重罚以少至五圆，多至五百圆之数（一不依期呈报商部注册）（二不将律定布告各事布告或布告不实）（三凡以上各条明定应交人查阅之件若无第六十条第六十一条情事不交查阅人查阅）（三凡以各条明定应将人查阅之件若无第六十条第六十一条情事不交查阅人查阅）（四阻止他人查问以上各条应当查问之事）（五未经注册先行开办）（六未经注册先发股票）（七不遵律设立股东姓名册或不依第五十五条开载或开载不实）（六未经注册先发股票）（七不遵律设立股东姓名册或不依第五十五条开载或开载不实）（八股票不遵依第二十八条所定开载或开载不实）（九不遵第五十四条及第一百十条将公司创办合同或记载众股东历次会议之事之册或股东总单公司物业总账总结年报赢亏总账公积账分息账分存总号分号或以上各件开载不合或开载不实）（十亏蚀至半不遵依第七十六条招集股东会议）（十一公司创办人有违第十七条私自得有非分之利益）。
    第一百二十七条  公司人等不论充当何职如不遵以上第七十五条将公司股本或公司各项银两移作他用者除追缴移用之款外，并罚以少至一千圆多至五千圆之数。
    第一百二十八条  董事总办或总司理人司事人等违背商律及公司章程被人控告商部，商部应视其事之轻重罚以少至五圆多至五千圆之数。
    第一百二十九条  董事总办或总司理人司事人等有偷窃亏空公司款项或冒骗他人财物者除追缴及充公外，依其事之轻重监禁少至一月多至三年或并罚以少至一千圆多至一万圆之数，若系职官并详参革职。
    第一百三十条  如有违背以上条律而未载明罚款者即酌其轻重罚以少至五圆多至五百圆之数。
    第一百三十一条  以上各条例奉旨批准颁行后自应永远遵守，惟此案初定之本如於保护商人推广商务各事宜未能详尽例无专条者仍当随时酌增续行请旨核准颁行。
    ●第一期・宗教
    ◎浙江台州府通报续获要犯王幼生即优生讯供解甬归案审办禀
    窃甯邑闹教案内先后获办饬解匪犯情形迭经卑府禀报旋因匪首王锡彤及其子王幼生等日久未获，又饬属迅将卑府前发赏络抄贴一面商由营防购线严缉务将要犯获究兹据线民以要犯王幼生匿迹新昌县属石黄坑报经甯海练防各军於十二月二十二日驰往拿获由甯海李令讯取粗供於二十五日转解前来查王幼生系王匪长子王匪闹教一切行凶均系该犯怂恿而成，卑府前在甯海行次曾经悬赏严拿，今已缉获随提该犯细讯已据供认，惟诘王匪行迹坚不吐实该犯王幼生实系案内要犯，所有本案肇事逞凶各犯前已饬县解请本道审办，现既讯有确供自应一并迳解甯波归案质办除将该犯妥解海门由台防统领转交威远兵轮解赴本道宪归案办理外理合具文禀报仰祈核示。
    ◎山东利津县申报教民抗租公文
    窃卑县地近海滨教堂虽少而教民散处户口众多夏间甯海决口滩淤地，又复被淹卑前县方令桂芬以本年灾区既广必须详勘禀请抚宪饬委勘丈委员鲁令厚三就近勘明，汇册具禀在案卑职抵任后按册徵催讵於十一月初一日忽接青州法教士爱天理函称教民王鸿藻地被水害，因此地租未完望暂将传票收回俾其急办地租等语卑职随查九月二十八日据里差刘凤鸣以二河滩租户监生王鸿藻拖欠上下两忙租价恃教抗缴屡催罔应恳请传追等语，卑职以前任与委员所报灾案无王鸿藻在内王鸿藻在内，王鸿藻原未呈报被  灾传谕该租户业经前县与委员勘明并不成灾令即取保照禀纳租在案，惟爱教士既已函恳是以於百分为难之中准予展限半月俾其设法张罗修函照复迨本月十九日王鸿藻呈送京钱四十千文到案卑职以该生领认海滩地二百五十余亩定价每亩京钱一千六百文应缴四百余千，先令合算仅交京钱二百千有奇欠数尚钜，且查该监生素不安分问以余租始谓前县方令谕照每亩四百文完租继云伊神父谕以八百京钱纳缴卑职当以方令谕话并无卷据即爱教士，前次来函不过代尔央恳缓限急速理租并无求止纳交一半租价之说乃该监生咆哮不服任意刁赖卑职伏思教土以教导人行善断无纵容教民抗租之理，况利邑教民众多设使人人效尤何以徵收赋税更无以折服百姓当将该监生戒饬交礼房看管，再予宽限五日将拖交租价如数清交释放，除将未复信札抄呈外所有讯明催徵教民租价不服责押缘由理合禀报鉴核。
    ●第一期・杂俎
    光绪二十九年中国事纪参录天津日日新闻大公报，正月初十日命荣庆会同张百熙管理大学堂事务，北京选八旗兵一千二百九十三名，由直督袁世凯督练。十一日理藩院尚书阿克丹卒，以奎俊代之。十二日法主教久觐，大学堂总教习吴汝纶卒，十三日各公使夫人入觐皇太后。十七日驻京公使会议阻止中国征收出口米税，十八日驻藏大臣讷钦山西巡抚俞廉三因病开缺，二十日以张曾扬为山西巡抚，是月也，盛京桐沟匪党犯锦州，广西匪势猖獗，将延及湖南湘抚调兵防堵，直隶遵化州玉田县河间府任邱县等处有土匪起事之报。
    二月初四日前署台湾巡抚唐景崧卒，十八日以绰哈布为荆州将军，二十二日铁路督办大臣盛宣怀入京，直督袁世凯奏准选京旗官弁遣赴各学堂肄业，二十三日命督抚保护回国之出洋华商。二十五日，江督魏光焘到任，二十六日粤商张振勋报效学堂经费银二十万，二十八日，以设三江师范学堂事命管学大臣议奏，二十九日，召广西提督苏元春来京。是月也，吉林马贼猖獗，江西九江匪徒纠众约期起事，护抚柯逢时派兵弹压，广西宣化属四五塘地方有匪警派兵剿之，户部奏加税免厘预筹办法，直督袁世凯署江督张子洞奏请递减科举。日本大阪博览会将中国吸烟缠足事列入人类馆，留学生力争之乃止，营口夹皮沟复有六合拳匪作乱，派兵剿之，奏准开办国家彩票，议定开筑正太铁路，桂匪窜湘粤边界，长江徐州一带有匪徒起事之说，直督袁世凯奏办印ㄋ埃浙江衢州匪乱延及绍兴一带。
    三月初一日特派呈重熹为会办电政大臣，初二日云贵总督丁振铎到任，初七日闽浙总督许应癸开缺。初八日皇太后皇上启銮谒。西陵
    初九日以锡良为闽浙总督，松筹为热河都统，初十日派盛宣怀随同袁世凯张之洞吕海寰伍廷芳会议商约，十一日为俄人交还营口之期，及期爽约。十四日大学士荣禄卒，十五日命缓办印ㄋ埃停止苛细杂捐，十六日以庆亲王奕嘉军机大臣。
    十八日皇太后皇上自西陵启銮回京，二十日汉信铁路筑至矿山，二十一日以岑春煊调暑两广总督，锡良调署四川总督，李兴锐调署闽浙总督张人骏补广东巡抚，陈夔龙补河南巡抚德寿补漕督。二十三日贝子载振赴日本博览会，二十五日命订商律，总税务司赫德拟定银钱准价，俄人要挟密约七条方许退兵。二十六日皇太后皇上回宫。是月也，直隶玉田县柳河套拳匪倡乱官军往剿，获二十余人正法，盛京城内俄兵退扎城外，荆州将军济禄卒广东会党蠢动俄人照会外务部更改满洲退兵条约，又填入数款，迫令签字。
    四月初一日，寓沪各省绅商以东三省新约事，大会於张园议之。初三日南洋大臣电奏东三省事不可轻易签押，初四日京师大学堂学生会议东三省事，日本照会外务部劝拒俄人密约，初九日俄人复据营口。二十日湖广总督张之洞入京，直隶宣化镇何乘鳌为御史李灼华所劾交部议。二十三日，赐张之洞紫禁城骑马，二十四日滇督丁振铎等电奏云南临安府被匪窜陷，二十五日赐张之洞西苑门内骑马。二十六日云南石屏州为匪所据，二十七日以崇礼为大学士，敬信为礼部尚书，协办大学士。是月也，美国请东三省择地开放，列入商约，留学日本学生寓沪志士均编义勇队言欲以拒俄也。
    五月初一日以那桐为户部尚书，铁良为右侍郎，初四日以伍廷芳为外务部右丞，联芳为左侍郎，顾肇新为右侍郎，以王文韶为武英殿大学士，昆冈为文渊阁大学士，崇礼为东阁大学士。初六日，调补安徽巡抚饶应祺卒，初九日，以铁良为京旗练兵会办大臣。十四日户部火灾，十五日俄使见庆亲王，要索新约七条，庆新王拒之。是月也，修中葡条约，山西设警务学堂，河南推广高等学堂，江西萍乡县有哥弟会匪，欲起事被获诛之，驻日本使臣蔡钧期满撤回，以候补道杨枢代之。
    闰五月初三日派张之洞会同张百熙荣应厘定学章，初六日滇督丁振铎电奏克复临安，章炳麟邹容等被拘於苏报馆，初七日上海英领事遣译员会讯苏报案。十三日苏报馆被封，十四日大高殿火未成灾，以刘光才为广西提督，十五日考试经济特科，十六日驻华法使以西安土匪杀害教民，照会外务部。十九日经济特科发榜，二十三日沈荩至京，被拘。二十七日，经济特科覆试。
    六月初四日烟台大水，初八日杖毙沈荩於刑部，十五日奉懿旨明年万寿庆典，免上徽号。二十五日驻俄使臣胡维德电告，俄派阿力喀塞克夫为关东总督，是月也苏元春奉旨交审，湖南某处有匪蠢动。
    七月初四日，广西巡抚柯逢时电请钜款济军，初九日大连湾商民公电外务部，述俄人举动。山东巡抚周馥电奏德人经营铁路事，初十日青泥洼华俄新设之海关开征，十六日设商部以贝子载振为尚书，伍廷芳为左侍郎，陈璧为右侍郎，二十一日定商部值日次序，二十七日广西提督冯子材卒，是月也，俄人要求张家口外之哈哥希根二地为租界，英人要求修建河南铁路。
    八月初一日奉懿旨明年万寿庆典，免王公百官报效廉俸，初六日以路矿事归并商部，刑部定苏元春罪定为暂监候。十一日俄人以铁岭及营房电线交还，以贻谷为绥远城将军。十五日有桂匪一股，窜入湖南，十八日为俄国驻东三省兵队第三期撤退之期不如约，中美中日商约均签押。十九日广西电奏连获胜仗，二十日张之洞疏陈出洋学生升途，二十一日奉天将军增祺电告俄驻奉省领事要求西关外练兵所，以敬信为大学士，裕德为兵部尚书，煦续为吏部尚书，荣庆为礼部尚书，奎俊为刑部尚书。
    江西奏办省嵫堂，奥督岑春煊电告广东潮嘉匪势日甚，二十二日以溥兴为理藩院尚书，是月也新疆巡抚电告外务部，俄人安置各路电线，阴布兵权，又电告俄人拟在新疆贷款，不用息并代改兵制，俄人欲自奉天起安设电线，德人设领事於济南日俄商订协约。
    九月初一日商部奏请实行保商诸政驻藏大臣有泰电告英人逼入藏地，奉天将军增祺电告俄人招抚马贼，初九日俄兵复据奉天省，增祺被锢各署被占，十二日召直督袁世凯入京，粤督岑春煊电请率师勤王，十五日张之洞袁世凯与庆亲王会议拒俄策。十六日王文韶开去外务部大臣，以那桐为外务部尚书，兼外务部会办大臣，荣庆为户部尚书，兼在军机上行走，溥兴为礼部尚书。十七日，派那桐会同应庆亲王瞿鸿礻几办理财政，十八日以孙家鼐张百熙为改政务处大臣，二十二日俄使催问所索各款，二十六日俄兵入营口，二十八日俄将军巫哥库来京要求承办路矿事，二十九日，奉天将军增祺牍告俄在安东县山后建设炮台禁驻华兵，是月也电饬陕西巡抚升允修理行宫。
    十月初一日，御史张元奇劾商部尚书贝子载振，饬各省振兴农务，粤督岑春煊电告大股乱匪剿除殆尽，初三日俄使与外务部议订商约，初六日直隶提督马玉昆奏兵力未厚，皇太后拟增添兵队，初七日俄占海城，初十日奉天密探电告俄兵又来千余名，分居五部衙门尽逐各员。十二日奉天将军增祺电告凤凰城安东县等境忽来俄兵驻守，十三日御史王乃徵奏请变通兵制，十六日以庆亲王奕嘉练兵大臣直隶袁世凯为会办大臣，铁良为襄办大臣，将使各省军制号令器械画一，十七日驻藏大臣电告俄在西藏某镇筑炮台。十八日驻藏大臣电告俄兵入藏，二十五日以廷杰为奉天府尹，二十八日商部尚书贝子载振请开缺不允，是月也吉林将军电奏日本兵入吉境，奉天将军电咨外务部，俄人勒令解散团防，侍郎张翼以开平煤矿事革职，日本欲与俄战。
    十一月初二日，俄使照会外务部，令中国力拒英人入藏，初四日命实力保护回国之出洋华商，初六日设练兵处分三司十三科二十镇，初七日命非军务省分不得奏调人员，初九日命不准滥行优保人员，以徐世昌为练兵处提调刘永庆为军政正使，段祺瑞为军令司正使，王士珍为军学司正使，四人均赏副都统衔，奉天将军增祺电告俄增凤凰城之驻兵，十一日直督袁世凯奏请开去各项要差，以便专任练兵，未允。十二日，政府电告各省，如日俄开战，我国严守局外。十三日库伦办事大臣电告俄情，二十日俄兵七千余人直入旅顺口，驻扎各处。二十四日中日交换商约，中美在津人员会议开平矿局事，二十五日刑部侍郎胡拯┓蠲苤几奥盟常见关东总督阿力喀塞克夫议无所成。二十七日改管学大臣为学部大臣，添派孙家鼐为学务大臣，以伍廷芳为外务部左侍郎，陈璧为商部右侍郎，是月也审判英国印度皇后商轮撞沈寰泰兵轮案，奏准递减科举，漕督德寿卒以陆元鼎实授，俄兵入吉林，定章炳麟邹容罪监禁三年广西募兵防匪，政府以东三省事开密议会，学堂章程拟定奏闻，日本兵入韩，俄兵入锦州。
    十二月初一日，特开御前会议福建水师提督杨岐珍卒，以曹志忠代之。初二日驻俄使臣胡维德电告俄国将起内乱。初八日驻韩使臣许台身电告各国皆派兵轮入仁川港以备保护驻韩使馆，商部拟定商律奏闻，初九日，命核减宫廷用款，十一日驻俄使臣胡维德电告俄国学生与工人群起为乱，十六日直督袁世凯奏请开去会办练兵差使不允。十八日政府派员稽查往来电报，二十日山东利津决口堵合奏闻，二十一日以张亭嘉为京师大学堂总监督。驻日使臣杨枢电告日本军舰已起碇，离岸列阵专候军令，二十三日俄日决裂，二十七日宣布日俄开战守局外之例，以那桐为步军统领，兼工巡局，是月也北京开商部列入商约，英兵入西藏者日多，俄少将某带兵入锦州内地游历，俄兵扼守恰克图，驻华英使调停开平矿务事。
    明治三十六年日本事纪录天津日日新闻
    一月八日行陆军视兵典礼，○十五日开催地方官会议。二月十三日开催师团长会议，十八日小松宫彰仁亲王卒。
    三月初一日下议院议员举行总选举，大阪市开第五次内国劝业博览会，初三日以监狱管理利权移於司法大臣。
    四月十日天皇亲行观舰礼於神户，十四日天皇皇后驻跸於西京行宫，二十一日举行博览会开会礼。
    三十日，天皇亲临博览会。
    五月八日，第十八次议院召集，十日天皇皇后还自西京，十二日开议院，二十六日太子及妃临博览会，六月五日闭议院，十一日俄陆军大臣苦罗巴金来。
    二十三日开元老会议（对俄问题第一次元老会议）。
    七月十三日农商务省大臣平田东助文部省大臣菊池大麓辞职，枢密院议长西园寺公望侯致仕，侯爵伊藤博文代之，又以山县有朋松方正义任枢密院顾问官。
    十五日以司法大臣清浦奎吾兼任农务商省大臣，大藏省大臣曾根荒助兼任递信大臣，男爵儿玉源太郎任内务大臣，兼摄文部大臣台湾总督。
    八月一日大阪博览会闭会，十日开地方官会议，九日有设对俄硬派会者，至者一千三百余人，二十七日，日本船十一艘以捕鱼事为俄人所捕。
    九月一日阁臣集议来年度支豫算於首相邸，五日新易海军中将六员，其他军令部员亦有更易，八日准国定教科书翻印，十四日对俄同志会会员谒桂相，上书。十七日对俄同志会开大会於仙台，二十一日首相以日俄协商事入奏，二十二日以波多野敬直任司法大臣，大浦兼武任递信省大臣，久保田让任文部省大臣，二十三日，大风坏淀桥，小学校人，多死伤者，三十日参谋本部次长陆军中将田村怡与造卒，驻日俄使朗善自东京至旅顺。
    十月三日驻日俄使朗善自旅顺还东京，五日俄同对志会开全国大会於东京，来会者二千四百人，外相小村寿太郎与驻日俄使朗善会议协约，六日皇太子出巡，俄密使阿西比列布奉其远东总督之命至日京，八日中日通商改正条约议结签押之报至，九日首相以下往访频繁，参谋次长福岛少将与桂儿玉寺内各相密议，海将伊东伊集院齐藤向山山田诸将，开参谋会议。十日俄国密使阿西比列布发长部，至元山故有栖川大将铜像成，举行除幕礼。十二日以儿玉源太郎为参谋次长，桂首相兼任内相，十三日，五元老四阁臣会集密议，十四日小村外相会驻日俄使朗善，十五日韩国北境不靖韩廷借俄兵之报至。二十日首相陆相外相递封奏，参谋本部召集预备将校於二周间令其讲习，二十二日伊藤侯自大矶还。二十四日荻原书记官上陆於龙岩浦，俄人拒绝之公报至。二十六日伊藤大习山桂小村及西部都督黑木大将递封奏，小村外相会俄使，二十七日，阁议准京仁京釜两铁道之合办，以上村中将补常备舰队司令长官。二十八日枢府会议决定各省辟制通则改正，三十日小村外相会俄使，三十一日韩国派驻日本公使李址熔至日，旧使高永喜归国，下议院长片冈健吉卒。
    十一月一日，小村外相会俄使，二日俄兵千人闯入奉天之报至，军舰音羽试水於横须贺，天皇临观，黑木奥二中将擢任大将，东宫殿下嘉仁亲王擢任陆军大佐，五日改正文官休职年限，常备舰队吉野千岁以下数艘，自佐世保赴韩，七日犬养毅大石正已二人自中韩归，十日海军少将齐藤实氏以下川十余人，均有更易，十二日天皇幸兵库县陆军演习地，小村外相会俄使，十三日以大冈育造氏为东京市议会长。十四日旅顺实行徵税之报至，陆军大演习，行幸之际，对南朝忠臣儿岛高德以下数十人，有赠位恩典。二十四日，韩刺客高永根鲁允明刺之亡命禹范善於吴市，二十八日天皇临幸陆军大学校，行毕业典礼，三十日天皇幸士官学校，行毕业典礼。
    十二月一日，内阁会议自午前十时至午后三时小村外相会各国公使晚餐，二日政友进步两党开联合会，议定决议书及宣言书，三日政友进步帝国三党共开大会，四日德州公爵任上议院长，近卫公爵任枢密院顾问，五日开第十九次议会，八日协商事得俄国覆文，十日议院开天皇亲临赐敕语。十一日，下议院解散小村外相会俄使，十五日颁对俄命令於驻俄粟野公使及各舰队司令官，十六日元老会第四次会议。二十日备战，二十一日大冈育造寺提唱新政党，发表宣言书，小村外相会俄使旋电致栗野公使，二十三日天皇幸炮工学校行毕业礼，二十五日各大臣会於首相邸，开临时阁议，二十六日交付京釜铁道会社保证命令书，二十八日山县伊藤松方大山四元老入奏要事，闻临时阁议，近卫公病帮，以特旨叙从一位勋二等，京釜铁道会社以选迸市公威任总裁，枢府决议关军事费，布紧急敕令，三十日各部大臣开陆海两军会议，公布台湾守备军司令部敕令。
    一千九百零三年欧美事纪  录天津日日新闻
    一月一美国旧金山至檀香山之海底电线告成，俄皇劳户部大臣维忒以手诏，六日西班牙首相塞格司卒，英国以土耳其於一千九百零二年许俄舰四艘经过达旦纳尔海峡事为背约，诘之。并言英亦当援此例，奥美二国，旋亦以是为请。十日有飞他者谋刺西班牙王，未成鞫之，知实欲刺其内务大臣也。十三日西太平洋法属孛塞群岛为海水所没被灾者八十余岛，死者千余人，十四日英舰喀利亦经过达旦纳尔海峡，十五日美国议院新增免各国进口煤税一年之新例，以乏煤故之。十六日，德太子游历地中海各国抵俄京，谒俄皇，俄皇赠以马队副提督衔，十九日德巡船炮击委内瑞拉卞罗斯炮台，二十日英藩部大臣张伯伦在非洲演说，论禁止华工事，英皇与美总统始以无线电报通问，二十四日瑞典王有疾太子摄政，二十七日德皇诞辰，锡驻华德使穆默男爵，二十八日法贷七兆五十万法郎於摩洛哥，以关税作抵周息六厘，俄皇第四十次会议西北利亚铁路事。
    二月二日，摩洛哥官军大败乱党，德前相迪尔白卒，四日特帅勃林士庐卒，十一日比国判定谋刺比王凶犯罗彼喏以永远监禁之罪，十三日南美洲委内瑞拉与英德义各国议和，在华盛顿签押，十四日，俄与波斯所订商约至是实行，俄许波斯出口货物大半免税，十八日西班牙太后卒。二十二日罗马教皇行登位二十五年庆典，二十三日土耳其允办俄奥两国所拟马其顿变法章程，土政府派希米兹柏索为监督，监察颁行变法章程。
    三月五日美国会议允开巴那马运河，与古巴换约，十一日英国批准新定陆军额为二十三万五千七百六十一名，十三日英藩部大臣张伯伦自南非洲还英京，十四日英兵占据南非洲西境苏科多城，土酋及其相遁，十六日土耳其欲聘德员训练马其顿警察，为俄人所阻。十七日德国贷款出国债票二十九兆马克，周息三厘，十九日英属坎拿大首相李雅拟定华人进口身税，由原定一百元增至五百元，二十三日南美洲委内瑞拉总统加士忒鲁辞位，议院不允。二十五日印度人民疫死者四万二千八百六十五名，未报册者尚不久算，二十七日摩洛哥又乱，二十八日英皇世子坎拿大公爵自印度还英京，德皇后堕马伤腕，二十日非洲之东马达加斯加海岛大风，三十日葬英故提督马里达於苏格兰之伊丁勃城，三十一日英皇赳葡京再往丹抹，英皇后归甯丹抹法水师提督顾作卒。
    四月一日，俄国斯拉实司脱之国家铁路工厂罢工，辱其总督，枪毙小堡二十人，伤五十人，三日德皇抵丹京。七日德皇归国，八日俄国不撤满洲驻兵以密约七条要求中国，英皇自葡京启跸往英属吉勃拉塔海峡，大阅驻防兵队，塞尔维亚国批准宪法作废，议院解散，法律删削旋谕止之。苏格兰铁路工人罢工，九日英国之伦敦及坚儿觉埠轮船执事人役罢工，十一日德太子游历土耳其，土王赠以头等宝星。
    驻马其顿沙威城俄领事，为布加里亚村兵所杀，十二日法总统劳毕抵法属北非洲，亚尔吉尔总督与首相不睦辞职，十三日德太子行抵希腊雅典城，十四日土国奥巴铁路公司，在土京议用资本一千五百万法郎克，十六日英皇行抵地中海之摩达岛，绅民欢迎，至二十四日启跸。十七日，俄奥二使觐见土皇，以乱事诘之。十八日土使为布加里亚乱人所困，几为所囚，十九日美国允荷德两国在太平洋布设海底电线，俄人於是日始，至二十一日，三日间虐杀在计由富之犹太人。二十二日义大利外部大臣普林尼第辞职海军大臣莫积代之。二十七日英皇抵义京会义王及罗马教皇，法总统抵非洲法属突尼斯。
    五月一日德皇及其太子与首相褒洛大将华德西至义京，英皇至法京。二日德总统会英皇於法京，三日德皇会罗马教皇。四日英皇归国，六日德皇归国。七日特兰士伐尔所贷债三十五兆镑，已付三十兆镑，周息三厘，约至一千九百五十三年，可清还，英属新金山铁路罢工。十三日法政府裁女教会四百所，英国新造一万六千三百五十吨之兵舰康门威尔者试水。十四日，英国以尼罗河事与比立约，二十三日英副将满甯攻退麻木兰土酋杀其兵二千人，德相褒洛归国，二十六日布加里亚人释放土国专使，二十八日俄兵部大臣苦鲁巴金游历东方，二十九日美外部致书华使，陈说不向俄人索回东三省之利害，后又致书欧洲各国，俄逐英太唔士报访事人。三十日德皇以路易士窦昨赠日本皇后。
    六月四日，法上议院改新例，民人从军以二年为限，八日法人声言平乱，以开花炮击摩洛哥为非葛城，计六时之久降之。特兰士伐尔定例局颁例，黑人等不得有地方自治选举权。十一日塞尔维亚乱党围宫弑王及后大臣以下，死者甚众，十五日塞尔维亚集议，奉首领克拉佐基为新王，三十日英国议准财政新章，中法美墨各员，在法国官银行集议维持银价。
    七月二日，德派司坦男爵出使美国，五日太平洋电线公司成，八日法总统与英皇会於英京，十日法总统归国，十一日德皇往那威布加里亚厌兵，请各国公断劝土耳其撤回军队土国允之。十四日俄皇至哥木海给及担姆斯达墨西哥，美国派使赴柏林伦敦爱姆斯达旦会议用银事。十八日法国派赴英国之商约议员抵英。二十日罗马教皇卒，俄国所设安东至韩国龙岩浦海底电线成。三十日英议员阻设常备军二万五千於南非洲及令印度出常备军费之议，俄国乱事纷起密克拉达团地方罢市，三十一日，法人图芒呈请政府以其所制汽船通行军中，八月二日俄德会议商约专使墨美二国派议钱弊专使均开议於俄京，四日红衣主教沙拖被举为罗马新教皇，七日英简挠拂库特世爵为澳大利亚洲总督。九日法国马塞启大会集议，义人某抢击法相，未中，土耳其马兵击死驻英奈司脱之俄领事，旋科以死罪，给恤死者家属四十兆法郎克。十一日，俄国计由富地方又乱，十二日德皇自那威归国，十三日俄皇特命阿力克塞夫为东方全权总督，管辖满洲，十八日土耳其兵为乱党大败，二十日义大利水师尽移於西西利岛，会同各国办理其马顿事，英派地中海水师赴沙罗捏给。二十一日，坎拿大与日本重订商约，二十二日土耳其允俄索各款，俄允撤回水师，二十三日英相沙士勃雷侯爵卒，二十四日阿毗辛尼亚国以欲加税与法国不睦，二十五日有俄韩龙岩浦租地新约十款之说，二十六日美户部大臣路德辞职，塔夫塔代之。二十八日土耳其兵枪击美国驻利巴嫩非拉忒副领事，美饬地中海舰队移师诘之，英以黎明敦为孟买总督，三十日哀丁泊尔乱党据黑海沿岸各地，三十一日，英皇以商议马其顿事，会奥皇於维也纳。
    九月一日，布加里亚王额避位不果，又还京。英禁俄国荷兰亚尔然丁等糖进口，俄户部大臣维忒兼任内廷议政大臣，四日驻日俄使以日俄平分韩国请於日本，日本不允，七日英皇归国，九日土耳其人纵火焚避难山中之马其顿人十五万，而布人之在莫奈司忒地方被杀者亦五万人，十一日，土耳其兵重修哀丁泊尔却特利遏其隆抱司泊尔司数处炮台。十五日奥太子与德皇会猎，十七日英政府决议招集水师於君士坦丁，令其停止杀戮，英藩部大臣张伯伦户部大臣罗坎内务部管理印度事务书记汉白尔均辞职。匈牙利更动政府。十八日，奥皇谕禁陆军改用匈牙利号令记号以保奥匈合国之帝权人心大动。十九日德皇会奥皇於维也纳，二十日，德兵部大臣高士洛辞职，英苏格兰户部大臣哀礼奥塔辞职，三十日俄皇与奥皇会议马其顿归欧洲各国公同管理事，哥伦比亚议院，以全权付总统，与美国议开巴拿马河约。
    十月一日英国迫令俄奥两国推广马其顿新政条款。
    二日布加里亚人与土耳其人战，英法会商摩洛哥事，三日英南洋政府禁比利敦及墨西哥银币入口，五日英国新内阁成，以张伯伦为户部大臣莫得尔登为藩部大臣，福司忒为兵部大臣莫尔雷为苏格兰书记，白洛的克为印度书记，斯坦凌为邮政大臣枢密院长岱文西辞职，六日塞尔维亚更易内阁，以格罗次为首相，七日法暹约成。八日为俄国撤满洲驻兵第三期不践约，中美新订商约成。九日土布二国各议减退兵数，十一日英美二国通无线电报於大西洋，十二日英国驻东南各水师提督议东方有事会集水师之策，英法会商属地界限约成，义皇及后抵法京，十六日英皇赠奥皇以陆军大将之职，十九日英国驻大西洋水师会操於西班牙洋面，义皇及后离法京。二十日土布再议退减兵数，波斯亲王阿答尔伯爵奉政府命，充德国巡船水师官三年，二十一日美国与坎拿大国会商阿拉斯加疆界事，坎拿大专使不允将绝旦河二小岛割与美国，二十六日布加里亚后备兵悉数解散，亚利伯之亚门地方有乱，二十八日俄外部大臣拉司道夫呈俄皇手书於法总统，复与法外部大臣德加士会议，三十一日西班牙比尔抱地方罢工。
    十一月三日德属非洲有乱，四日哥伦比亚不愿签巴拿马运河约，美派兵舰往，而哥兵舰即炮击驻巴拿马之美副领事馆，五日德皇会俄皇於威斯伯俄皇旋归，六日美国认巴拿马新立政府，德相褒洛与俄外部大臣於斯道夫会议於斯塔特，九日南美台达明峨地方有乱。十日巴拿马派员赴美，会议运河约。十一日俄国以阿尔美尼教民财产，悉没入官，十四日英舰会悉义舰攻色摩利伦，义皇及后赴英京，警察於中途获虚无党刺客一人。十五日英兵入西藏据其要隘，十六日巴拿马运河约成，美巴二国签押美国出金十兆元，得管河全权。二十日英皇见义外部大臣，新锡兰政府议准加税章程，二十一日德皇病愈，德皇以头等红鹰宝星赠日本陆军大臣寺内正毅，以普鲁士冠宝星赠横滨知事周布公平，二十三日义皇及后归国，二十四日美国用兵於斐利滨之角罗岛，大败摩洛斯土族，二十六日英国向波斯索得电线利权，而俄国向阿富汁索得通商利权，三十日土耳其改民兵期为九年。
    十二月七日俄国革命党谋举事，不成，土耳其炮台击毙义大利将官，以义将欲树国旗於土炮台故也。三日智利以新造战船二售与英国，十二日，英德商约批准仍展二年。十五日众言德皇曾谕议员勖以极意注视外交，哥仑比亚人举将军尔雷士为总统。十六日英国宣言不认塞尔维亚弑王与后，而重立之新政府各国如之，十七日法京发售俄国承筑中国正太铁路股票，奥皇重申德义奥联盟之约，美国派水师提督伊文率舰队至远东，布土交战土耳其大败，布加里亚亟筹额外兵费金一兆镑，十九日澳大利亚自治地公举以女子与选举权，工党获胜，二十三日德义所订公断条约议成，二十六日，自亚伯利亚之蚩塔经库伦以达张家口之线，俄人测量完竣，二十七日美政府迫令韩国开放义州为商港。
    ●第一期・小说
    ◎侦探小说毒美人
    ☆美国乐林司朗治原著
    格偏维尔镇，达於某湖滨，湖故众水所汇，一面出峦起伏草木葱郁，与地平同尽，四时风景雅足动人，时五月某日，晨钟才八下，镇中街衢寂静，惟数童子奔走跳跃，逗留道中盖将入学塾而偷闲於此也。
    学塾在镇极南山坡上，塾初建於湖滨，湖多柳树格核维尔以此塾为首创公宅，寻以他事迁此，居民亦渐多，自五十家增至千余，而旧塾胜地，遂为销夏别墅，且市肆第宅渐推广至北境，新塾独处镇南林木环绕，饶有隹景，其地当湖傍第二带森林，东望峰峦苍翠，远连天际。
    方新塾落成时，格遍维尔镇少辰咸集，妇女亦有至者，群立院外，仰见塾高二层皆黄漆光可鉴人，众正纷忙拟悬新钟，有伊利亚劳平者，居此镇最早建此塾与有力者曰，是宜名中学校谅众意无阻我者，约翰洛脱曰，是名甚当必无阻碍复一人曰，是名颇合愚意度亦不拂众情，派森腊爱特独摇首微笑曰，吾镇仅一小村恐不能居高等之名，如欲名之惟就地势高峻言或可，然吾必望其扩充，庶几名实相称此当日设塾命名之大略也，其后是塾仅盛於夏季，至今犹是一小村塾，塾中正教一人，助教或蒙师一人。
    是日学童一队入塾后，正驰骋草地间，有年长者六七人，环侍女助教，状颇惊骇，若欲有所问者时当鸣首次塾钟，杰矮乃劳列适司其事，先注视时钟复登山坡眺望，返见钟鸣时已逾二十杪，遂引绳叩钟，且谓女教师格偏脱曰，吾不能久待我当尽我职，师前嘱我时至八句钟半即速鸣钟，切勿迟延，故我必须言未毕钟声皇皇复於钟声断续间隐约闻其语曰，师虽未至吾鸣钟矣。杰矮乃力拽钟绳方鸣至常时之半遂止。又语格偏脱曰，尔意是钟不准乎屈而士孛劳来先生纵迟至当逾一刻，格偏脱转目东顾殷勤注视以一手按旁立女生美桃肩上答曰尔师非染疾，即时表有误，不然必来此主晨祷美桃盍入室习命分越十五分钟，两人尚俯首伏案，目注石板算式倏届二十分钟杰矮乃及学生六七人相继步入格偏脱曰杰矮乃尔师来曰未也，欲我往视之乎，格伦脱作色起止之曰，汝毋然，彼将笑我矣。言毕，顾视诸生曰，吾当俟之，至九句钟杰矮乃及诸生默然，退至游廊美桃谓格伦脱曰彼殆遭不测矣，余度其必有事也。格伦脱曰，汝何妄言遂至窗前见一女童玩於草场粼荒死祭矗乃兰时方习字母年极幼黄发飘肩后闻唤即至曰姑娘何事曰乃兰尔曾见孛劳来先生早膳乎，曰然，曰其人无恙否曰然谈笑如常当无恙也，且早膳时犹领众祝谢，余母为余言其食量颇畅格伦脱与女童接吻，乃步至书案检学生名册，似甚忙欠迨闻钟鸣九下，杰矮乃突入曰姑娘欲余鸣钟乎，格伦脱曰然汝叩毕速往弗兰夫人处，询孛劳来先生何故未至速返，毋久留杰矮乃闻言，面颊微红步履声若忽增健者。
    是塾除厅事及左右厢外仅两学堂是日生徒就位似较平日为早，然情状均甚惊惶，若欲有所问讯者杰矮乃先趋出户，遥望村路寂无人影返见钟绳动宕，止之格伦脱曰姑舍是孛劳来先生或抱重疾矣，汝速往视杰矮乃自施上取已冠，且转念曰师若有疾，当以书来格伦脱挥手令速去，乃步入南首年长诸生课室两颊犹作红色语诸生曰尔师，因事迁延不久当至愿各守汝位勤诵习师虽未在，余信汝曹必无失常余将往课徒料不必别设斋长，盖汝曹固无需此也，孛劳来情性和蔼诸生素心服之，故闻格伦脱言即取书诵习，格伦脱旋至年幼诸生处，并洞启互通南北二室之门。
    弗兰夫人宅居镇中央山麓，杰矮乃持帽奔赴不少延，返时气喘甚，面有忧色且喘且言曰，格伦脱姑娘余师不在彼处，弗兰夫人言师於八句钟前，即来塾出门时渠方为乃兰栉发自后未尝见之，格伦脱闻言缓步自讲中下，行时簸摇若不能自主者迨至两室间，其面红色已退，扶门柱强自撑持谓诸生曰汝曹今晨有见孛劳来先生者乎，言毕室中寂然，有顷一生离座出，自格伦脱室中蹒跚而前衣服朴陋，两臂稍长肩圆身屈，目钝而疾，在格伦脱所课生徒中年最长资较钝名曰彼得，齿半启尚无言诸生皆笑之，格伦脱曰毋哗，复柔声问之，彼得曰尔今晨曾见孛劳来先生乎，彼得点首曰唯曰尔於何处见之，生颐指湖所在曰在彼曰在湖滨乎，曰然，曰距今几时，曰恐在上学时前曰去此远近若何曰远甚，约近印第安土山，曰噫彼何所事曰卧地注视而已，杰矮乃曰姑娘是必演枪无疑，闻师近在彼处新设一靶，且常偕数童往彼演习，言至此目忽翕张，若甚惧者且曰尔料其已受伤乎。格伦脱急回顾彼得曰尔今晨果见孛劳来先生乎，曰嘻，曰尚见何人，彼得即举臂掩目若畏人之狙击者杰矮乃曰余料必有人击之，格伦脱止之曰杰矮乃毋复言，复顾彼得曰有人惊汝乎，彼得摇首不语，格伦脱曰何人，彼得嗫嚅良久曰无他，曰彼得尔必告余，有何人在湖乎。彼得泣曰一一一怪物复询之，不复能言，於是诸生年长者数人纷纷评论或曰恐遇暴客或曰恐扭伤足踝一六龄者曰恐堕入湖中矣，一尤幼者曰彼必能游泳如他物，格伦脱止之曰毋妄言，格伦脱言时愁见於面忽舒忽急，若莫喻其故。
    ●第一期・丛谈
    薯精代电  英国阿尔兰地方所产荷兰薯为最佳，近日德国所产有过之无不及也，德国农人之植荷兰薯者十有八九，此薯可供食品可制物件，德国出口货糖片薯粉等类为大宗，而最奇妙者，惟此荷兰薯精以此精作火可与电光相埒，船艘道路之灯用此精者甚夥，驻德美领事有言，若以此等薯精制为电火，必驾乎电光之上，以粗薯精作薪煤，其火更烈，且不必需人照料，更不患有失慎之虞，价廉工省诚奇制也。
    撮光镜之电灯  近日新出一种电灯，其罩用撮光镜为之，能撮其光为一点，光同白昼，在灯下作事不伤目力，此光又可用之以晒像片可以不藉日光，有人创用流质制为撮光镜以照像者，较之玻璃所照更为快捷而明净云，化学能变人皮，美国卜技利大学堂有专究化学之医生鲁士，近得一法用特士电光及厘地詹质配制，欲使黑皮色变为白人，据教习浦思言，曾试练厘地詹质料，将来使黑人变为白人之事亦必可成。
    鱼雷船之新制  水底暗行鱼雷船，为十九世海军最毒之器，专为轰炸铁甲之用，此船在水底暗行，船上只二三人即可敷用，盖以一二人司驾驶之事另以一人或二人安置炸药不论何等大船，一经船从水中安放炸药延时即自炸碎，该船在水中行走，惟气管两条出於水面，以便使人得吸空气及放烟气，惟行军往往未曾临近敌船，即为敌人窥见，将船打伤而人在艇中行走无法逃避，今美国纽约地方新验得一法能使船虽伤坏而人犹能得生，其法用大木一块，系於炮筒水面之外，一觉船坏人即可从炮筒内爬出，立於大木之上，即可逃回本军大船，然惟虑炮船过窄，筒息不通，入时闷死近有武弁某在纽约海试验，用大犬二条放入炮筒之内将船放入水中，旋该犬由内爬出直登水面所系之木，复放他犬试之亦如之此真为愈出愈奇也。
    新式潜水雷艇  德国海部已将西班牙制之潜水雷艇，仿造多艘在基尔港实验多次，颇有成效按该艇系用电力运动可容三人，虽不吸新空气，亦可在水中存活二十四小时艇中有水雷射管二。
    环球第一大学堂  美国纽约地方现创造极大学堂一所，分科授学，共八十七斋，可容学生五千人客厅十三，浴所三十六规模广大洵为环球学堂之冠。
    最小辈和国共和国小者，在法国南曰哇尔丹多人口六千，其国现有总统二人隔年而主政，在意国南曰沙玛里人口八千二百，现有总统二人，每六阅月改选一次，最少之军队，天下军队之最少者，莫过於摩洛哥（非洲小柄名）全国兵数仅三十二名，其王名亚尔拔力主万国平和之议，下令国中欲废此三十二名之军队，以为实施弭兵之策云。
    世界最大之地图  今岁美国散路易斯万国博览会，场内设一最大之万国地图，长四百八十英尺，幅广二百四十英尺，此地图为农务省之出品，於地面上以芝草为界线，各州之境界线以一种草表示之，而各州农产物皆排列实物模天然之地形，俾见者一望而知其出产形胜也。
    世界之巨人  俄人马希年二十二，身长八英尺，科学士某见之，以其为伟丈夫，甚惊异之，携往莫斯利各国学会闻之，皆研究其发育机关观者纷至沓来，德人路相治人类学有名於时尝曰，是实巨人中之巨人，彼寻常之巨人虽至高者仅及其肩而已，马希有一长靴著之仅及膝，他人著之，则已没腰，十二岁之小儿可潜藏其中，若右手食指之指不中容半园之银货。
    ●第一期・新书介绍
    ◎社会通诠
    英国甄克思著  侯官严复译  上海商务印书馆发行  全壹册定价壹元二角半
    欲改革政治必先改革社会，欲改革社会必先考察社会之由来之现状，迩年风气浸辟，译述颇多而可借镜我国今日之社会者殊鲜吴人甄克思Ｅｄ．Ｊｅｎｋｓ著为是书，原名ａ  Ｈｅｓｌｏｒｙ  ｏｆ  Ｐｏｌｉｔｉｃｓ  提纲凡四，更目十四，据天演之例以考社会之阶级胪殊俗之制，以证社会之原理其所发明宗法社会，谓由豢扰禽兽至於种人群制再进而为耕稼民族又进而为工贾行社虽言我国事绝少，然无一不与我国四千年来社会吻合，严氏又时时引伸其义证以我国社会情状，可以为治群学者之龟鉴矣。泰西诸国，今皆入军国社会而我犹滞於宗法社会之中，故民族主义已属陈言，我国之人犹欢迎之不暇过此以往，吾恐彼此程度相去愈甚，而进步北朝鲜无可期，然则严氏之译其可以药吾国病者，岂浅鲜哉。
    ◎群已权界论
    英国穆勒约翰著侯官严复译  上海商务印书馆发行全壹册  定价壹元
    欧学东渐自由说盛，然所谓自由者必有限域，我国社会骤闻其说，遽尔昌言，往往以不知权界，侵人损已，流於狂恣，则由於未明其说之本原也，是书为吴人穆勒约翰Ｊｏｈｄ  Ｓｔｕａｒｔ  ｍｉｌｌ  所著，原名ｅｔｙ  Ｌｂｏｎｒｉ穆氏为英儒巨擘学识迥绝，所著辄受赞美，兹篇首释思想言论自由次释行已自由明特操为民德之本，次论国群小已权限之分界，终论自由大义之施行，其精理名谈洵万世之奇著也，穆氏自言是书得力於其妻者甚多，则其妻亦达人之俦与，又得严氏之华藻以译之，其传东土无疑也吾愿与当世学士共鼓舞而迎之。
    ◎小学校  教授学及管理法纲目
    日本田口义治编纂  甯海章┪译  上海会文堂发行  全壹册定价壹元
    学校教授学及管理法之有系於教育之进退，盖不啻什一之比例，彼东西诸国教育进步之捷速若是者，亦由教育学及管理法之良美周密而已，善因得善果固定例也，吾国学校立矣。而教授学及管理法，粗驳而不精纯或且未脱腐败之式，则何望於教育之有进步与是书言教授学者，分章十八，自修身至於历史地理均详其要旨方法言管理法者分章十二自学级至於学舍器具，均明其关系编制，凡学校校长教员皆宜案置一编也。
    ◎最新高等小学中国历史教科书
    临安姚祖义编纂  上海商务印书馆发行  全二册定价四角
    有不明历代掌故，晰累朝政教与夫兴衰存亡之原，而可以树事业者，未之见也，今各省兴学学科中无不列历史，尚已。速水紫阳之书，可以言著作而不可以资教授，学者每一展卷辄兴望洋之叹强令卒读亦徒耗脑力而已，近年以来稍稍有历史课本出，然大都取日本成书点窜一二以为之，颇有伤於国民之感情谈教育者时以为憾是书出自吾国人手，一切弃取无所偏蔽全书二百四十课上起太古下讫现今，其於历朝盛衰之故，因革之端固能举其大纲，无所遗漏而於国朝入关以来以迄两宫回銮之日文事武功，外交内政尤能纲举目张有条不紊而措词得体绝无时下嚣张之习，用诸学堂尤为合宜闻姚君曾在上海澄衷学堂，从事教授阅历有得宜乎其书之可读也。
    ●第二期・社说（来稿选论附）
    ◎满洲善后策  本社撰稿
    ☆孤行
    为满洲图善后计，要以两战国之胜败为衡，俄胜勿论固无所谓善后，日人以霸者师托义声於天下驱市民而战之，战而胜则榆关以外执其枢而为之宰割亦意中事，然以日本今日之实力捃而言之其难有四。
    一财政不足以图满洲也，日本究为方隅所限发挥力不足以称其志气，虽在承平之时，财政已苦无所出地租问题内阁为之解散，近事昭然在人耳目重以东方之役，兵连祸结，其所费不能为之预计，甲午之战以吾国较之，日人曾无一矢之费，然据其岁计报告谓丧失五百兆，况以当俄人之劲敌以比例言之奚啻什五，战事告终而谓能再新造一满洲吾未之敢信，或曰满洲天产其利倍蓰稍稍为之掇拾，以满洲之财治其地而有余斯固然矣，然我犹记台湾一岛其物产之丰何必远逊於满洲日人治之，十年而中山膏壤未能辟其什二驻兵之费岁，且告急於议院非不善治也母财有以限之此其一。
    二兵力不足以守满洲也，夫韩国当日本之要冲，今日之战所为何事满韩协约言者纷纷未必尽无可信日人前锋既捷出全力以扼韩，犹惧不既满洲地域辽远兵分则势孤财政又从而窘之，俄人以血汗所经营者矢穷兵尽必，且纵火而去人民涂炭野无所掠持其后者，又非吾之所敢知矣，即谓徒握其行政权徵土民而为之部伍，而国债累亿万饷糈又何从出也，此其二。
    三以大势论之，日俄战事既开世界万国虽纷纷宣布中立要其各挟一帝国主义从而伺其后，此固有识者所公认也，特以世界战争亦非彼族所敢轻道日俄案结，则彼得以持其重轻或且托仗义之公言为败国泄私忿而有以杀黄人之锐气，故使日人自领满洲则助俄之国适有以假为口实援甲午辽东之例，以公言谢日本即不然执利益均沾之说逞志於中国，而助日者亦将假均势之条择肥而噬富是时大局不可问，而日本之势亦孤哀哉，黄人前Ａ２无可复望矣，然日人之计决不出此此其三。
    四满洲内乱不易驯服也，夫溯满洲之历史，其间官吏之鱼烂，人民之窳败后海先河匪伊朝夕遂乃伏戎满地烽火惊心俄人固尝忧之临之以兵，兵无所施结之以财，财无所继反复无常一夕数变此，固俄人所伎穷而视为隐痛者矣。日人虽大变俄人之政策，悬以兼金之赏，临以节制之师然吾虑杜立山冯麟阁之徒以骁雄食人之心，各拥悍党数万众旦夕之间未必能俯首来廷歌颂德如台人之易扰也此其四。
    日人既不能守满洲以图其后矣，於此时将自践其仗义之名而以夺诸俄人者交还中国，夫然则日人固义声震於天壤矣，试问中国能守其土而有以善其后否，吾知其必不能也，推政府之用心属而比之其道有五。
    一天下惟视为已之生名财产所系者始能有存亡与共之心，既视为他人之物则得失升沈，非我所宜置喙，满洲故土政府犹欲并虚张门面谓有以图其后乎，呜呼桑榆有补今何为者天下之人知政府诸公视东三省为累产也，久矣，特以邱陇所在虚与委蛇设公然布决绝之言太无以自解於人口，其实则谚所谓祗求少布施耳此其一。
    二即曰政府诸公经此波折，发愤变计拜日人之嘉贶腆然受之而不辞，吾知其善后之策，不过遣一介之使语言无味面目可憎表谢意於日本而阴，或以私人之资甘辞厚币效命於俄廷如日人之所料者，而东三省则城郭依然人民如故，又其歌舞升平之一日矣，盖政府自撒兵问题既起，奔命於两强之间，责言盈廷搔首堕颠计无复出忽乃有耸之中立者如释鸟於樊赦囚於狱，呜呼，中立之说真吾政府所愿闻而乐与商榷者矣，设犹谓政府经一变而能改计而有以保全满洲傥亦所谓乌头白马生角虽村妪犹将颖之者乎，此其二三即谓人穷则思奋政府诸公即为衣食计，亦宜以全力应付满洲，然吾知其策不过曰改东三省似是而非之旧制隶诸行省已耳，又或选封疆望臣以知兵号一时者莅而治之已耳，夫然则政府诸公以为后事交出千斤重担卸与他人继今以往俄人必不敢南下而牧马矣，虽然吾知诸疆臣之中，虽有秦始皇复生於其间更筑万里长城於黑龙江之外北连蒙古大戈壁而包围之，而哥萨克马蹄逾喜马拉雅山如平坡决不足以防其一跃也，嗟乎何益此其三。
    四竭诸大臣之心力，无尺寸之功旁皇无策，或且援公法监督权之条而请各与国共移兵以驻满洲援据公法额定，其人数共同监督俄人无论诸强国之承诺否也即承诺矣，而一外国之兵去否未可期先添无数外国兵队驻於我地，试问各国兵队能如公法之听我指挥与否此必不可得之数，然则权在他人於俄人直相去一间耳，夫然则东三省仍不可终保日人之血汗真所谓白战而已此其四。
    五其策果行俄人不能以独力犯八国之师强梁如拳匪居然知难而退，当是时设外国索我以斯须报酬，指矿产一二处铁轨两三条，此亦题中应有之义试问又将如何对付乎，此满洲不能保而愈以引外权之入内地也此其五。
    由此言之，则满洲区域虽竭圣智之长几无以善其后，而终为俄人之委肉矣。呜呼，吾何忍言吾乃推之大势决之公论，欲以当俄人之锋而定天下之大难，其诸辟满洲为万国商埠矣，日俄未战以前亦有进此言於政府者以政府诸公之能力无怪其诧为不可行之言，而以情势擀格委之，今者诚能天牖其衷，计而出此则其利非可以世计，请数其尤著者扬榷而陈之。
    综列国之兵数核其财力踪迹其国交调查其民情，今世界之乐与俄人为敌者日本而外，惟英美而已英人虽海权洋溢足以进击安南而返顾印度，然以越国去远观兵於东大陆，则非其所长非洲战血新乾英人虽甚愤其计必不出此，故后来日本虽不幸为俄人所迫，英人亦仅能以偏师触西藏牵动其锐势而已，不然以海军抗俄人席卷之锋於万一而东方大陆固已入俄人囊中而不可复出矣。美国於满洲商利在所必争，然以鞭长不及之势亦委之无可如何，果然则俄人更挟其外交之长并亚洲强半西胁邻国，如秦皇故事纳韩魏於胯下东面而争天下黄人，虽强恐不能如楚之三户拊其背而扼其吭天下事乃不可复问矣。今者满洲全土以万国逻守之，则俄人羽党未成而前途已塞，虽有雄者无能逾越昔大彼得以绝伦之才，思有以跨舟黑海以逞其并吞八荒之心，而诸国连衡出全力以沮之克里米亚之战，俄人百世下引为大戚遂乃转其睥睨之心移机东道，而今日之祸以成。呜呼时机危於一发，及今图之未为迟暮果能塞其东下之路，则俄人敛戢不驯之志至少亦可数百年，此诚人类和平之一大枢纽也，夫俄人虽惯於冲决平和必不敢以孤军当万国之师，而破坏其商市此非臆度之辞也，吴淞之兵船岂真畏中立国之责言帖，然就范围而卸其军械乎，亦以形势所拘不敢公然为万矢之的，於是委曲迁就丧其声名而有所不悔，此其信而可徵者矣。且以满洲之森林之牧场之矿产之土物辟为商市，则次第转输於世界而我民骤增此莫大之富源，以视今日之脂膏涂地，其利害相去几何，即政府诸公亦必能稍沾其流泽无俟乎，焦心苦思无孔不入嚣嚣然为天下怨府矣。
    或曰如子言是亡满洲也，满洲为俄所攘犹或有复还之日隶之万国，则永远沈沦不可复挽矣，於乎此不知名实之言耳，夫今日之事首当其祸者中国也，以一地委之万国则所失者止一地，以一地予一国，则中原尺土不可留非第中国也，世界犹忧之况开通商埠初非，如波兰之绝其语言耶路撒冷之鞠为茂草也，抑吾敢为之豫言曰战事结果，大局溃烂固不必言设有一线之机，则我不以此声於万国，万国必代吾言之不然，日人以慷慨自命保卫其门庭亦必代我言之夫满洲之地，日人既不能终守，我又不能自守，委之无可委延之无可延，此固不得不然，而亦天下大势所必当出此者也，愿与我国人早图之。
    ◎论中国必不能破坏中立  本社撰稿
    ☆孤行
    自日俄开战中国布告中立以来舆论沸腾，群以中国之出於中立为非计，殷忧之士悲从中来，其结果诚不堪设想，而观诸外人之议论或有谓中国北方将有破坏中立之举，虽然此特慑於庚子之祸，谈虎色变而为皮相之言耳，吾乃窥大势探民情，敢百口保其必无此事，夫群数十万无知之民激而排外如庚子已事此固我国之大不幸而为有史以来之奇辱，虽然如今日之民气无论其奄奄待毙万不能为主动也，即当道诸公复如曩者之勖以义名助以资粮犹必无往者之舞刀拍张前仆后继之概何则民气至今已萎落尽矣，客尝驱车都门信宿津沽间吊弹烟之遗墟访遗闻於什一，而其民媚外之情形久已暴著於人口短衣执奉，无发辫者招摇饼市则行路相避观剧饮啖不付一钱扬长而去不敢索也，驾车入禁门行李累累关吏缩鼻不敢诘也，狭道驰马华人过於其前长鞭击脑流血被面伤者不敢较也，夫民族柔顺至於如此喘息不敢仰首而论者，犹窃窃然虑其毒之有以螫人非责之太苛，则望之过厚耳天下有是理乎。
    抑论者之为此言得无专就战域线外之中立界立说乎，俄人暴横，固明以属土待我固明欲破吾之中立，彼得有以藉口旅顺摧锋而后庶几作迁怒要求之准备胁我官吏，据我中立界劫掠禁杀我人民彼固已实行破坏中立之策矣，然吾观诸政府，其目营营方将有事於宇内国权蹂躏非所计也，人民涂炭非所计也，将来结局亦非所计也，夫政府方针既有偏指虽以不可一世之豪督重兵於边陲，而亲见夫俄人之放肆固亦不敢出一策以应之，然则破坏中立云者俄人破坏之耳於我何闻焉，或谓国权虽替而士气未尽乙乃贩浇《日刺击於俄人之顽悍，或乃出万死不顾一生之计不待发令而与之相爆裂於乎果，若是中国奚至於危亡我将孤身走万里以从之身豪斧坑趾未茄伞
    夫天下事必有因，必有一定之比例，排外狂也而我民方病痿举中原皆病夫舌敝耳聋叫唤不醒於乎，我其如斯民何矣。我敢为中国人士正告曰继今以往我国民欲言排外乎，请先颠倒其思潮鼓扬其血海而日日学为颠狂之疾，颠狂不已继以自杀，夫而后可言排外矣，夫英人以盟国胜负刺激於心急而至狂疾者日有所闻，日本以同洲之仇奋死力相搏，而其国民之义合资慷慨血轮坌涌不能自制转而自杀者屡触於吾人之耳，吾人以剥肤之痛国家生死呼吸之余而举国酣歌若不知其事者，呜呼，吾国人亦学英人之狂疾可耳，亦学日人之自杀可耳，排外何为哉破坏中立何为哉。
    我又为之臆度其间，而以一私人资格揣之，彼族之斤斤然虑吾之排外而破坏中立者，亦自有故，夫黄祸之谣远根历史自成吉思汗以来去，今六七百年欧人无遗忘之一日甲午以后我国腐败暴露於天下，而天下始群知其不足畏，庚子之变举其凶悍桀骜者诛戮无少留遗国势一蹶无复振之势，而黄祸之名辞乃归之若有若无之间而不复播诸齿颊矣，今者日本以新进少年挺一身与世界最强之国起而冲决，未战之前群为日本忧，然至锋刃既交胜负立见，北海卧熊几将避道，夫以种族言之自诩为天之骄子者对兹东土能不惊心中国虽不振要亦黄人之余裔，且中国民素以忍辱而久为天下闻设经此番刺激急起而直追与日本相为后先全力而扼东方之霸权，则天下事未可量也於乎存亡之机在於今日，我国民不知所变计，则人将以反叛之罪加於吾身破其家而菹醢其人民使无复有余烬者必且实行於二十世纪矣。
    ◎对客问第二本社撰稿
    ☆日本长尾雨山
    客局局笑曰何子言之迂也，徒言兴兆与亡徵而不及经济之策是谓空言无益於世矣。抑子亦有说乎，曰不知而言之谓夸知而不言之谓庾庾与夸予岂敢乎，予且与子言经邦八事一曰教育二曰产业三曰交通四曰财政五曰兵制六曰法律七曰行政八曰风俗，教育不起莫以广人智进文明产业不殖莫以阜民生开富源交通之具不备，莫以开风气宣治化财政不整莫以运钧柄振势气兵制不立，莫以御奸宄保治平法律不完莫以护民利持安甯行政不修莫以张纲纪完统治风俗不易，莫以拔陋弊扬光华之八者树国之根基废一不可也，然此犹其末焉者耳，支那之忧非八事不完，盖有更急者焉何以言之有史以来为支那之难者莫甚於戎狄之侵犯，戎狄之侵犯本属种族之争，若夫汤武放伐嬴刘仆兴为有道无道之乘除，故虽天子之尊苟无道，则视为独夫有道者取而代之流血漂杵而民不异至种族之争，则虽力不敌而暂屈心非诚服视为深雠必念报复以寄渥温氏之强盛而国祚不永者以是也，爱新觉罗氏之入关也，圣祖皇帝以不世出之英资修政讲治易风变俗笼盖人心，积德累仁孚民不浅是以国祚之隆与天壤无穷矣。而遐方远裔之民犹有投衅乘隙以复兴汉族为念者，为其政令不便民欤为其威德不能服民欤，盖有之而不尽由於是也，种族同异之论其所渊源者深矣，虽然有时势焉今之时非古之时今之势非古之势，今之种族之争非古之种族之争，满之与汉虽种族不一同是亚洲人种也黄色人种也，今则五方人种势力消长之机所系者广满汉之争是犹兄弟之阋墙耳，顾观列国之势恃雄争强虎视狼贪逞暴陵弱夺人国，而不餍者何限当此之时保其疆土全其社稷之不暇，而尚可构忧於萧墙之内乎，是时之不可也，友邦家君盘敦订谊节旄往来商旅相望於涂设有投衅，而起者环视列国各以自卫商民之道列盾推矛戮力相御，又孰能逞其意气乎是势之不可也。且夫蚌鹬之争渔人之利是之不察可谓知时势者哉，予闻万乘之君得罪一士社稷其危，今察朝廷之制度亦有不可不厘革者存焉，朝廷设官必满汉并列右满左汉朝廷册后，必举於满族汉族不与几非天子以四海为家，以亿兆为子之义是朝廷先立种族之别以汉族为寇雠也，而可望汉族独戴君如父母乎，夫今之时非古之时今之势非古之势朝廷先撤满汉别视之制，以国为家以民为子休戚相与祸福相分则庶乎可以结民心一天下矣，民见朝廷之如是也，舍怨思义投袂挺身如赴父母之急於是乎，举国一致之势成矣，如是而国不强盛者盖未之有也，能如是则教育可起产业可殖交通可开，财政可阜兵制可立法律可行，行政可修风俗可改，不然则坐待亡而已，八事虽完将恶乎，行焉或曰支那人心不一知有家而不知有国所以受侮外国也是知一不知二之言耳，何则上下睽离异种殊族之念结而不解阳为君臣阴为寇雠命与仇谋奚责忠爱予，故曰支那之忧非八事之不完有更急者也，经邦之急在结民心在一天下民心结天下一举国一致之势成而后八事可言矣。未完
    ◎论中国不宜委弃西藏录甲辰第四号外交报
    英人之外交向以迟滞闻，惟此次之略取西藏，则至为敏捷与咸丰八年，俄人之略取东海滨无异，俄人之略取东海滨也，乘我之所不暇争而英人之略取西藏也。亦乘俄之所不暇争，俄人之略取东海滨也，中国人不知之，而英人之略取西藏也，中国人知之而若不知之夫取人万里之地如窃一小物为人所不及，觉非在中国不能得如此之机会也。
    俄人之据东三省也，国论沸腾若有不可终日之势揆之情势固应尔矣，而英人之图西藏也，天下寂然初若以为甚当也者，岂西藏非中国之土地乎，抑英人非外人乎，且平心论之，英之入西藏尚不及俄之入东三省，较为近理，盖东三省之役，究起於寿山等之攻俄，及俄攻寿山而胜之，因有东三省之土，故东三省之役其曲在我，而俄人又有铁路在焉，屯兵保路抑亦无理之理也，而英之於西藏无一焉，吾不知英人之言於中国政府，其操何说以为言大约非藉口於通商之故，即实言中国之力已不能有西藏与其送之俄人毋甯送之英人耳。
    夫使英人而明言中国之力，已不能有西藏，与其送之俄人，不如送之英人，此亦实事实理，使人无可难者然而不能无惧者，英人而为此说，则法人可以此施之於滇粤，德人可以此施之於山东，英人俄人又再行推广其土地，则吾土可以立尽矣。
    今中国之力，岂足以拒英人之入藏乎，此固无其力也，抑岂有词以拒英之入藏乎，抑亦无其词矣，夫东三省者，我之内地也，而西藏外藩也，俄占内地而我告中立，则英占外蕃我岂有不告中立之理乎，若不问俄之占东三省而忽问英之占西藏，吾知英人必告中国，曰中国欲使英人退出西藏必先使俄人退出东三省而后议之。
    然则吾人将为西藏而经营东三省酰东三省之所归，只三途耳，俄败日而全据之一也，日胜俄而戍其地名还我而实不还二也，或列国会议使别立一小柄如希腊，然三也此三途虽不同，而中国之不能再有东三省则同，如此则亦无以为口实而使英人还我西藏矣，亦并无以为口实而使他国勿效英俄之所为矣。
    总而观之，则英人入藏一事於我有三难焉，以兵拒之，则无其力一也，以言拒之则穷於辞二也，听之则效尤者起而中国分三也，欲求免此三难戛戛乎其难之。
    尽天下之事，无生而难者也，必其先漫无布置无形之中难端四伏久之而后发难，然后天下真有不可为之事而使人踌躇於无可如何，今日西藏之问题，非自今日始也，自雍乾时勘定西藏，其所定驻藏大臣之权限，其精密完备，为我向来所无有，有人谓此时必有客卿为我谋者，非我之智之所及也，不意徒有其法而无能胜其任之人，百余年间西藏之事，如在云雾中国士大夫殆无人能详之者，而祸端乃见光绪十四年哲孟雄之役是役之后，泄沓如故，殆如牧者放群羊於猛虎之侧，而牧者酣睡是虎即不甚饥，然久之亦无不啖群羊之理，彼牧者能自免幸矣，其羊则必不能免者也。
    虽然难则难矣，而尚非无可图也，英人入藏之举，为其印度总督之意，其下院人颇非之，日来各英报所论，无一赞成此举者，此我之一线之生机也，然其主脑则仍在东三省必我国於日俄胜负之外，有一善策，由我主动而不由日俄主动者则东三省可以完而西藏亦可以完，其他各省遂无不可以完而后始有图富强之地也。
    ◎论黄祸录二月中外日报
    近日闻德法报纸多言日本若胜则有黄祸，为此言者殆俄人所运动乎，不然何其言之陋也。本执笔人亦黄人之一，於义务得从而论之，案今日之世界白人之世界也，红人已将垂尽棕人黑人亦终底於灭亡，惟黄人数稍多，一时不能尽灭，然亚州之西方北方南方已归白人掌握，所仅存者远东之中国与日本耳，而中国现势如此，若不亟自振拔终亦必亡，日本稍强，然亦迭为白人之所侮，虽此次旅顺之战，为白人受侮於黄人之第一次历史，但以较黄人受侮於白人之历史，则不可同年而语明矣，而西人乃创黄祸之说，真所谓见卵，而求时夜见弹而求沃斯计之甚者也，以本报之意观之日胜俄败，正天下太平之福而白人之受福尤甚焉，阅报诸君毋以此为大日本顺民之言也，请实证其所以然之故，观此数年以来，天下汹汹竞言兵事议院之预算，困於军需国民之秀良，夭於锋镝，凡属有识之士无不以今日之养兵为不可终日之道，然忧之弥甚养之转多，决江溃河势不可止，此亦人群之大妖孽矣，而考此兵祸之所从来实惟两大专制国所致一俄国一中国是矣，俄国之累人者由於狂，盖专制之朝如自觉其财政充足兵力强盛外交得手则妄念愈炽不惜糜烂，其子弟以博开疆拓土之荣（若在立宪国则必有人沮之），其侵人也，无理之可言，而人之防其侵也，亦无时而能懈，俄国自十年以来增置海陆军队不遗余力无日不有与人宣战之势，故各国无不各增海陆军以均其势，此祸之出於俄者也，中国之累人者由於痿盖专制之朝，如自觉其财政空虚兵力衰弱外交挫折，则每思弃遗一切以求保一已之名位而其大臣亦决无爱国之心小民，则本不知国事为何物（若在立宪国则国民必思自救之法）故中国无日不有可分之势，而各国各忧已之兵力不足，致分中国之时之落人后也，不得不竞出於增兵之一途，此祸之出於中国者也，即黄白种人交战之祸，亦无不从此二国而起，俄之用兵於小亚细亚也，英法之一再用兵於中国也，日清之战也，联军之役也。千端万绪，莫不因之，而其归墟尾闾则成为日俄之战，如俄胜日败，则此后流血之事方未有涯，惟日胜俄败，则俄国内容当为一变宪政若成，其国民必不愿养此无数之兵，以与他人为无益之战斗，俄兵既减，而列国之兵可随之而减矣，而此时之中国人亦必感触於日本之兴，从而力行其新政，中国既兴则瓜分之说息而天下之兵可以不用矣，而皆惟日俄之战以卜之，夫天下之祸莫祸於战，若可以弭战者而谓之为祸，岂天下之通论哉，若谓黄人渐强，终有欺压白人之日，夫谋国者不自求其进步，而惟他人衰落之是幸亦徒见其不武而已。
    ◎论中国所受俄国之影响  录二月中外日报
    俄国近日未能胜也，能无败而已，而天下之人，则已各有一俄胜之象悬於心目，其类可分为三等，等各有故，中国内地人为一类，此类人除不知日俄战事者外，其余莫不望日之战胜，至於何以望日战胜持之故，即彼亦不自解其所以然（今日内地有谣传日本大挫於平壤而市面为之恐慌者）此为一类，流寓西人为一类，彼等立说，不过援古时之陈案，与目前之实力以为推，则俄大而日小一也，俄白而日黄二也，俄胜日败固其宜尔，此又为一类，此二类皆於中国之前途无大影响，非吾人所当注意，吾人所当注意者乃俄胜后之中国政府情形也，盖中国上流社会，其惧俄之心抱之已久，已有百余年至李文忠而后确定为政策，俄人於近年又复极意牢笼，威惕利诱无不至，故政府之顺俄原有成局特以此次日俄之役，我固惧俄而念及甲午之事，又不得不兼惧日两者皆惧，此中立政策之所以成也，然惧日之心究不及其惧俄之心之深，且无故日本虽有十胜不能使我政府联日以拒俄，而俄人祗须一胜已足使我政府联俄以拒日，此因果自然之理无足怪者，然吾人不能不有所怵惕於此事者，则以俄虽暂胜一日，即有一日之害，而其害也不必出自俄人之指挥嗾使，而我国人心自有默与感通之故焉，盖专制立宪中国之一大问题也，若俄胜日败则我政府之意必以为中国所以贫弱者，非宪政之不立乃专制之未工，此意一决，则凡官与民所交涉之事无一不受其影响，而其累众矣，黄种白种中国之一大问题也，若俄胜日败则我国国人之意必以为白兴黄蹶天之定理，即发愤爱国之日本亦不足与天演之公理相抗而何论於中国此意一决，则远大之图，一切绝灭而敬畏白人之意将更甚於今日，而天下之心死矣。夫聚举国之人均入於无希望之境，讲学问者不必再言学问，讲运动者不必再言运动，讲工商业者不必再言工商业，愚昧者死心绝望以日待其官长之粝魍馊酥蹂躏，其桀黠者则恁依此二类以鱼肉同胞岂复有生人之趣哉，本报以为此事亦不在远日内当必有见端之处，政府必承顺俄人施行一二压制之事或直接而行之或间接而行之，则不可知而大旨归於於俄有利，夫俄胜之恶果殆不忍言，即言亦不见信，本报以为俄人不妨再小胜数次广行恶事使中国人咸知俄胜之可惧，而后能生其拒俄之心不必观望日本庶几有以自立盖人之在世，必使其心不死而后可以渐进，俄胜者使人心死之道也，岂能不怵惕於此哉。
    ◎论贫与愚之因果  录二月中外日报
    今中国有至大之患二，一曰贫二曰愚，此二者有其一焉，则足以亡国灭种，今乃有其二既有其二而不能去，而欲其富强平乐，必不得之数也，然而欲求此二者之因果，贫生愚耶，愚生贫耶，则不能骤决，自财政家言之，则谓愚生於贫，贫为因而愚为果，盖人必力有所余心有所养而后优游浸渍以学问於师友载籍，若日亟亟於衣食奔走喘汗与牛马等入夜少休衡门敝席儿女满前豕倥＠晃抟怨是残杯冷炙肆意一饱而鼾声作矣，明晨则奔走如故，如此之人其筋力常劳，其神智常昏虽欲稍自清净而不可得，故心失其养其智愈下其境愈困其境，渐困其志弥下如是相乘传为种智若斯之族，观其面貌听其音声，人也，而与之算画拟议衡量古今，则几几乎非人，彼有人之形而无人之心，其故非他，由於不得人之养，故救贫者即所以开民智也，此财政学家持论之大概也，本报则以为人群之事，多系复元无一元者，贫可生愚愚可生贫必定谁为先生殆恐各社会未必一律，若以中国目前之现状言之，已至国家极贫极愚之限，若再过此则非国家矣，其原理如何，虽一时不能论定而欲定救济之方，则本报之意以为宜先救愚而后救贫非智则贫不可救也，奚以明其然也，昔人有言治国如牧羊择其后者而鞭之，今试执中国下流社会之人而语之，苟通人言者未有不知救贫而绝无欲救愚者，盖贫与富之较彼之所知也，而愚与智之较彼之所不及知也，其所以有知不知者，国家之政教使之然，数千年之政教所以明示天下者，但有富贵贫贱而无智愚不肖富贵与愚不肖皆可以增肉体之乐，而贫贱与贤智皆可以增肉体之苦，故富贵而与贤智合则人不得借贤智之途以弋富贵既渐贤智矣，或转有弃富贵而不屑居者然其初念则起於富贵也，若富贵既与贤智相分则人亦孰乐於贤智而为之所以兖兖数千年天下无人不思救贫，其贫之不可救而弥甚者，因所持以救贫之术之误耳上者做八股，八股而中式可以得富也，其次为商为商而诡遇，可以得当也，最下为幕友家丁幕友家丁而得恁城穴社，可以得富也。而其得之之道，皆以遇而不以学夤缘排挤遇也求签算命亦遇也，得者一二仍为分利之人而非生利之人失者千万，则高拱游手以待机会之至如此久之通局合计必贫之数渐增，而富之数渐减，今已至富之数将消尽之时矣，此中国之实情也，如此之社会而谋所以救济之，则不必再与言救贫，而当与言救贫之道，救贫之道智之道也，故曰救中国之贫，宜先开中国之智非然者，使中国之人皆穷高极深以讲出世之学，而视其国家之存亡为不足计，如印度之门婆罗门，然则宜与之言求富矣，夫岂中国社会之情状哉。
    ●第二期・谕旨
    上谕周馥奏考核属员分别举劾一摺，青州府知府曹允源诸城县知县庄洪烈，曹县知县李光华邹县知县宋朝桢荏平县知县豫咸蓬莱知县李于锴准补长山县知县余，则逵费县平邑集巡检试用典史梁鲲，均著传旨嘉奖黄县知县康鸿逵听断不明捕务废弛，沾化县知县丁熙庸弱无能难膺民社，即墨县知县李恒贤，因循疲玩操守平常禹城县知县许源清纵容书差不恤民隐，临煦县知县恒豫公事废弛操守难信，前署昌邛县知县候补知县王家骧相验草率遇事敷衍，试用同知张荣实招摇撞骗来历不明试用府经历王，以济借端讹索掖县县丞孔昭震贪污狡诈候补府，经历张士清拖欠累民抗传不到青州府训导于莲品学有亏蓬莱县教谕田方峤声名甚劣，即墨县拷才岛巡检济润行止不谨前署滕县典史试用巡检倪镐，假公讹索平阳县典史刘实簧办事乖方均著，即行革职安邱县知县柳思诚登州府经历周廷勋濮州州判苏暹武，定府教授刘锡莱青州学正孙士林费县教谕刘实鼎昌乐县，教谕史延佑莱阳县教谕赵思沅单县训导郑振趾，招远县训导彭福源滨州训导傅桂森甯海州吏，自于润朝城县典史李培之沾化县典史王宝人均属年力就衰，均著勒令休致登州府同知吉庆才欠识，拘难膺烦剧汶上县知县锡元始勤终怠缉捕不力博兴县知县梁锡佑，听断疏忽驭下太宽齐河县知县王敬勋颇有才，具性近疏懒阳信县知县谭士绶捕务懈弛人地不宜均著开缺另补，余著照所议办理钦此，上谕云南提督著夏辛酉补授暂缓赴任钦此。正月十二日
    上谕山东登州镇总兵员缺著李安堂调补吴凤岭著补授直隶通永镇总兵钦此。十三日
    上谕吉林将军著富顺暂行署理迅速赴任钦此，上谕吉林将军长顺忠勇朴诚勋劳懋著由侍卫随同都兴阿穆图善转战陕西甘肃克复金积堡等处迭著战功历授乌里雅苏台参赞大臣哈密办理大臣乌里雅苏台将军在乾清门行走并管理神机营事务两任吉林将军治军抚民办理交涉诸臻妥协前因患病赏假调理旋以时事艰难力疾销假方冀医治就痊长资倚畀遽闻溘逝轸惜殊深长顺著追赠太子少保衔赏给一等轻车都尉世职加恩予谥入祀京师贤良祠照将军例赐恤生平战功政绩宣付国史馆立传任内一切处分悉予开复应得恤典该衙门察例具奏灵柩回旗时沿途地方官妥为照料赏银一千两，准其入城治丧伊孙一品荫生荣源著以郎中用用示笃念荩臣至意钦此。十四日
    上谕林绍年奏分别举劾属员一摺云南丽江府知府李盛卿署思茅同知，试用知府谢宇俊署永北同知缅甯通判江蕴琛署个旧同知试用知县雷元澍署昆明县知县顺甯县知县桂福均著传旨嘉奖广通县知县孙延吉押毙多命民怨日滋，试用知县梁王麟貌似有才巧于渔利试用知县沈承钰藉端婪索罔恤民难候补知县蔡桐珍狡滑任性声名平常罗平州学正朱章品欠纯正会泽县训导宋培厚物议沸腾署普洱州判崔绍望藉团苛派广西州吏目陶荣森声名恶劣施甸巡检刘济清贪鄙不堪分缺先典史周凤荪不顾行检均著即行革职甯良县知县徐樾才具过庸事权旁落南甯县知县魏鸿焘报验捏饰甚欠振作均著以府经历县丞降补署南安州知州邓州知州张杰精神委靡信用官亲易门县知县郭显才识短欠吏胥揽权署呈贡县知县禄劝县知县李绍闵过于宽厚听断欠长惟文理尚优均著以教职归部选用署剑川州学正金楚泽双目失明著以原品休致余著照所议办理钦此，上谕丁振铎奏藩司意见偏执声名平常据实密陈一摺云南布政司李绍芬纵容丁役需索门包于各属领解款项加添火耗克扣入已上年周云祥窜扰临安一案该藩司横生异议几至偾事似此贪婪执性殊属辜恩溺职李绍芬著即行革职以示惩儆钦此。十七日
    上谕云南布政使著刘春霖补授袁开第著补授云南按察使钦此，上谕贵州贵东道员缺著云南迤西道松雩兜鞑骨沾恕Ｊ八日
    上谕二月初五日祭朝日坛朕亲诣行礼钦此，上谕二月初九日祭社稷坛朕亲诣行礼钦此，上谕二月十六日祭关帝庙朕亲诣行礼钦此，上谕二月十八日祭文昌庙朕亲诣行礼钦此，上谕云南迤西道员缺著关以镛补授钦此。十九日
    上谕丁振铎等奏特参总兵玩寇殃民嫉功冒饷请从严惩办一摺云南普洱镇总兵高得元抄办镇边厅猓匪调度乖方挟私玩纵以致军士怨愤匪势猖獗陨失良将附近居民惨遭焚杀百十人并有掳获民寨贼营牲畜婪索设投诚礼物情事种种不法，经该督等委查犹复饰词狡展欺罔贪污实堪痛恨所请革职发往军台不足蔽辜高得元著即行正法以昭炯戒丁振铎林绍年著交部查议钦此，上谕广信府知府员缺著何汝翰补授钦此，上谕前据陕西学政沈卫奏参道员郭人漳苛派惨杀各款当经谕令崧蕃确查具奏兹据查明覆奏陕西候补道郭人漳年少偾事恃才擅专委办要案并不会同地方文武妥办竟敢重刑诛戮勒罚钜款致多冤抑桐坪厅通判铁罔恤民艰颠倒是非曲为迎合著一并革职余著照所议办理钦此，上谕周馥奏山东利津县境北岸王庄等处潮泛暴涨大堤冲漫一摺本年正月初间天气骤暖上游冰块挟流而下利津县迤下冰块拥挤河中水势抬高漫过王庄等处，大堤冲决成口因淹五十余庄所有防护不力之下游总办道员朱式泉提调试用知府高令哲尤吉王得坪均著搞去顶戴周馥办无方著交部议处仍责令赶紧堵合毋得再有疏虞所有被灾地方著即妥筹赈抚毋任失所钦此，上谕徐会沣沈瑜庆奏分别举劾属员一摺顺天密云县知县候补知县陈雄藩署香河县知县唐玉书均著传旨嘉奖东安县知县常瑾芳任用蠹役毫无觉察古北口巡检陆光祖於饥民聚众索粮禀报张皇积成重案平古县典史刘树杰票传苛派禀控有案著一并革职署三河县知县何承谟缉捕废弛地方受累著暂行革职留任勒限获犯余著照所议办理钦此。二十日
    旨景麟氵桂泉穆精额唐古色乌押喜春载键亨亮都林著知恩均挑在乾清门侍卫钦此。二十一日
    上谕本科会试知贡举著熙瑛去钦此，上谕二月二十六日祭先农坛朕亲诣行礼钦此。二十四日
    上谕国子监祭酒著景瑗署理钦此。二十八日
    旨右翼前锋统领著兜钦补授钦此，旨正红旗护军统领著达赍补授钦此，旨正红旗满洲副都统著增崇调补所遗正黄旗汉军副都统著卓凌阿补授钦此，旨著派色楞额管理向导处事务钦此。二十九日
    上谕本年朝审秋审人犯著停止勾决钦此，上谕上驷院卿著良泰补授钦此。三十日
    旨翰林院侍读著李士钅醯鞑拐沤ㄑ著补授翰林院侍讲钦此，旨大理寺少卿著李擢英补授钦此。二月初二日
    上谕贝勒载洵之第一子著命名溥健钦此，旨此次会试遣裕德为正考官张百熙陆润庠戴鸿慈为副考官钦此，旨这同考官著吴荫培闫志廉蔡金台王会厘刘廷琛赵启霖关冕钧萧荣爵龚心钊李稷勋孟锡珏何作猷袁励准王兰庭姚舒密刘元弼傅兰泰赵从蕃去钦此，旨内帘监试著忠廉王振声去钦此，上谕锡良奏特参庸劣不职各员分别惩处一摺四川试用知县李瑞麟藉案诬良滥刑任性试用典史胡书年留难需索擅责横求均著革职永不叙用试用盐大使屠义由品行卑鄙素有劣声西昌县县丞李毓┚管仓谷物议沸腾冕山县县丞程元杰罔顾官箴迹近徇利石桥铺县丞沈铣纵容丁役索诈病民忠州吏目沈靖巧滑近利舆情不洽阿所拉巡检白龄胆大糊涂几酿重案试用巡检李仆真遇事生风不知检束补用典史杨拯┪璞子私巧於掩饰试用典史黄涛办厘玩忄曷未能核实均著即行革职兴文县知县许钧鸿疲玩因循事多废弛盐源县知县崇禧少年寡识措置乖方均著以府经历县丞归部铨选琪县知县刘济清嗜好甚深难期振作著勒令休致雅安县知县唐枝中御下不严声名甚劣，试用知县司马瀚轻率粗疏难膺民社，惟文理尚优均著以教职铨选南溪县知县滕含英性情疏慵捕务不力著开缺另补另片奏考查营员等语保安营都司李占春朦领饷银糊涂荒谬著即行革职川北镇中营游击马应喜年力就衰营伍废弛著勒令休致重庆镇右营都司杨联升中营守备李正实才具竭蹶人地未宜均著开缺另补余著照所议办理该部知道钦此。初六日
    ●第二期・内务
    ◎户部奏变通捐输办法摺
    奏为酌拟变通捐输办法条款恭摺具陈仰祈，圣鉴事窃准政务处咨称议覆军机处片交户部代递主事王伊条陈筹饷一摺於光绪二十九年十一月十八日具奏奉旨依议钦此，并抄录条款知照前来臣等详阅议覆各款内除官捐等四条毋庸核议捐复一条应由臣部会同吏部兵部另行妥议具奏外，其职官捐升一条内尚有未尽详备各节应由臣部参酌例案妥定章程，惟此次暂行推广各条系专备练兵要需原与寻常捐输不同政务处原议均令在部库上兑无论何省芭不准援照奏请即臣部兑收此项捐款亦应另款存储以备练兵处随时提取抑臣等更有请者臣部现拟筹收金款以充铸币之需，嗣后如有捐生在各省报效钜款由各该省将军督抚府尹奏请奖给官职者一概令缴库平足金如奉特旨允准仍由臣部饬令将此项金款解交部库俟银库兑收后再由臣部知照吏部注册至收捐期限拟请以此次奉旨之日起定限一年限满即行停止所有推广捐输章程条款缮具清单恭呈御览如蒙俞允即由臣部通行遵照理合恭摺具陈伏乞，皇太后皇上圣鉴谨奏
    谨将推广捐输章程酌拟条款缮具清单恭呈  御览
    一职官捐升系指已有实官人员方准加捐升阶而言原奏断自州县以上始准报捐应升之阶，自系为慎重名器澄清流品起见，惟查知州以下应升知州者内有直隶州州同知县以下应升知县者内有教授学正教谕直隶州州判等官或系举人五贡本班或为举人恩拔副贡专缺均系正途人员，此外尚有应升知县之四项大使虽非正途亦系正印若概不准捐应升之州县未免向隅，且府经历县丞一经厕名劳绩即行保升知县者尤多殊与捐输大有妨碍诚如原奏与其滥保开幸进之门不如收捐得报效之实拟量为推广无论京官外官，凡八品以上悉准捐升八品以下不准捐升正印辟阶至改捐降捐并新海防例原准收捐各条，此次一律均准收，惟由实官加捐各项升阶仍照原奏均不得越本职应升之级，如有续行加捐者赴选人员应俟吏部注册后分发人员应俟吏部验看后方准以次递捐以示限制其收捐成数亦应照原奏按新海防例核收，凡报捐双月班次分缺先分缺间本班尽先花样等项四品以上按五成收捐五品以下按四成收捐，如加捐遇缺先花样应统按照八成收捐由臣部核准后知照吏部仍归新海防例一律选补。
    一旧海防以上各旧例人员如已在各省蛟诓靠庾癯＠七项捐输报捐三班分发，指省等项归原例试用补用者，今加捐花样仍应查照新海防例章一律过班。
    一郑工新海防例以及劳绩议叙等项人员如已在各省蛟诓靠庾癯＠七项捐输报捐三班分发指省等项归郑工新海防例试用者，此次捐输既仍照新海防，例如加捐各项花样自毋庸过班，惟加捐遇缺先花样应照股票请奖办法将已捐双月班次分发指省等项作为遵新海防例已捐人员成数一律补足八成，如已在广西省先捐分缺先分缺间本班尽先等项花样今在部库加捐遇缺先亦应比照办理。
    一现行常例部库及山东等省所收七项捐输内有准捐分发指省一条系按照例定十成银数收捐，此次准捐各项系按照新海防例减成章程核收嗣后由新海防例实职人员如在部库加捐分发指省自应按照减成章程核收至各省代收七项捐输案内所收分发指省仍应查照奏准例定十成银数收捐以示区别。
    一查从前各省捐册到部内有捐小蛟诓烤叱士劢被蛞蚯方痪柘罹以臣部核驳，奏驳之日起如逾一年期限或本身改奖或移奖子弟实官等项均令赴部库捐交三成免逾限银两，若逾五年期限捐交六成免逾限银两始准改奖移奖，今拟量为变通嗣后各省捐册，凡有经部核驳奏驳者仍以核驳奏驳之日起，如逾五年定限改奖移奖实官贡监令其捐交三成免逾银两，如改奖移奖衔封等项毋庸核计，年限亦毋庸捐交免逾限银两均准一律改奖移奖仍照向章不准移奖外姓以示限制并查部库已经上兑之捐项无论大捐常捐既经交库即与各省册报到部无异拟嗣后如有已经交库未经核准各捐生应以银库兑收捐项之日起按照此次所定改奖移奖章程一律办理概不准零星拨抵外姓以免歧误。
    光绪三十年正月十四日具奏本日奉旨依议钦此，相应刊录原奏清单飞咨各直省督抚查照，再此次开捐各项专归部库上兑捐呈必多傥一时毕集其收呈查案核捐批呈付库等事自系纷繁，且恐日期匆迫赴办不及嗣后如有捐生，凡在部库上兑者应於每月十四日以前具呈本部查核原案银数相符应归十五日用印岸库於十六日兑收捐项如於十四日以后具呈到部应归二十日以后付库收银以昭慎重而免舛错其余等日有具呈到部者应随时查核银数相符随时付库收银以免积压至此次推广既系专归部库兑收捐各项应收部饭照费银两按每例银百两收部饭银一两五钱，每照一张收照费银三钱随呈交纳以资办公应一并行知直省督抚将军府尹查照。
    ◎顺天府尹沈奏请设立度量衡并造纸官局摺
    奏为请设立度量衡并造纸官局以一民听而裕国计恭摺仰祈圣鉴事窃维虞书曰同律度量衡，今以中外之不同律致坐失其治外之法权业已奉旨饬令参酌中外更定新律矣，孟子以朝不信道工不信度则其国为幸存，今工部既颁营造之尺而木工复自守其鲁班尺衣工自守其裁尺又有所谓海尺平尺京尺不下十余种，今通商码头及制造局所浸参用法尺英尺矣，晏子以家量大公量小为陈氏盗齐之隐忧魏武以小斛大斛为摇动军心之厉禁，今则京仓之斗斛与州县收漕之斗斛不同，而民间之斗斛则内地与沿海不同而折色与本色徵收迳庭关卡之担数出入差池，由无一定限制之故贪污吏得上下，其手老氏至欲剖斗折衡以息争端，盖亦有慨乎其言之也，今中国之衡则更杂户部既有库平而复有公砝平海关平而发饣襄又有湘平漕平京平之不同各省商人所用之平色，则更歧出汉口一隅平色有五十余种通商码头，则又浸用磅数吨数矣，惟原其故皆始於奸商猾吏之因缘为奸破国家画一之政令以便其巧取蓝嶂私图使个人得窥伺以攘其居间之权利，此皆民之巨蠹而国之蟊贼考西国之政令不同至律度量衡即其主权所在不能听客之所为无论何国人通商於其地皆必折节以就其范围者也，今欲一新耳目扫除弊窦莫如仿日本之法，由国家设局制度量衡颁发各省售卖行用自颁发之日起一切私度私量私衡皆废而不用，则民听不惑而国家统其制造之权，除工本之外酌收其十中二三之赢余以资国用此皆比户所必需，而官造用机器价值工料又较私造为廉又何虑小民之不从令哉，又闻日本官纸之制为国家特权除京师及郡县官署所用官文书之纸由官局创定格式一律颁行售卖，其民间信纸及帐簿用官纸局所售者词讼方准申理，其外不涉官事者听民间自行制造售卖此亦筹款之一法，而与民间不相侵戾官局所定格式既归一律而邮政驿递可一望而知，则不特有便於官书亦大便於邮政矣，大抵筹款之法无所与而取之谓之虐虐，故窒碍难行若民利其便而官收其赢，则其所赢者本为官之特权而非攘夺刻剥而得之者因所利而利之，所输出於情愿而不觉其病况邮政已创立十年而文书不改归一律商约方定钱币而度量衡家自为政不特非圣朝大同之治将来势不尽趋外国之法令不止小民皆有向外之心，而国家之主权日就旁落所关非细应请旨饬下财政处政务处王大臣调取日本度量衡并官纸局章程，由京师设用机器制造务极精工使民间难於作伪颁发各省售卖行用，则一切政令整齐画一公家按年可添千百万进款以办地方之事变法之便利无过於此者微臣职任首善正始之区心殷一道同风之治不揣冒昧敬陈管见伏乞，皇太后，皇上圣鉴训示施行谨奏。
    ◎热河都统松奏整顿热河地方实在情形摺
    奏为整顿热河地方已及一年谨将办理实在情形恭摺具陈仰祈圣鉴事窃奴才渥叨恩命再任热河都统近蒙圣训妥筹改制因时制宜等因尤以广开学堂为谆谆跪聆之下悚惕莫名到任以来，凡热河地方吏治军政与开学理财各事宜极力筹画不敢稍涉因循亦冀边陲又安得以仰纾睿虑查热河筹议改制一摺奴才上年与前都统锡良商定会奏在案锡良在任时举办一切均有头绪，其中未尽节目允宜随时变通务期悉臻妥善热河幅员太广内靖萑苻兼控蒙部号称难治非随时要束终恐宿弊复萌筹款一节无非取之地方虽近搜括均为保卫闾阎起见似即以人治人之道爰举上年未竟之绪切实经营至是尚有成效可窥所筹之款较初办时亦有起色，各属安谧实可以上慰宸廑现在整理实在情形谨为皇太后皇上缕哳陈之一曰史治伏思民生凋敝实由官邪热河仕途最杂各州县官无自然之利以是矬不饬盗贼恣行奴才上年蒙恩署篆时与前都统锡良商定非大加淘汰不足以澄清吏事亦不足以育养黎元，其劣迹有据者劾之使去更择其廉隅自饬奋发有为者用之本年奴才重临热河可见人员太少曾奏请签发即用知县十员以供驱策并奏调安徽道员来热差委各在案当时一切陋规既已禁革，又恐州县各官等无力办公为之统筹津贴使之怵於法而知所向争自琢磨无敢逾越轨范治热河要领不外乎，此所有奏请添设之建平阜新两县已由奴才派员前往试办新改之朝阳府亦经咨商直隶督臣袁世凯一律添设隆县一缺，则因围场迤西人烟寥落拟从缓置此热河近日吏治之实在情形也，一曰军政热河旗营从未讲求操练不足以备缓急直隶派防不胜防之各营分驻朝建各处边荒辽阔兵额又屡经裁汰有鞭长莫及之势以是各属匪徒出没防不胜防，今就强胜军马步四营由旗员自行教练，本年五月挑选将弁十名兵目二十名送往北洋将弁学堂肄业八月挑选旗兵百名咨送北洋配隶练军习操由北洋酌定年限饷章俟各弁兵习成后再行筹建武备学堂扩充加练经奴才先后附片奏明热河新募练军四营每营足额五百名以二营驻扎热境适中之赤峰地方加意操练得以居中控制作为游击之师以二营分扎围场镑处紧要处所专事辑捕奴才於热河选卫队一百名严加训练有事皆可就近策应又虑地方辽阔外匪窜入勾结为患严饬各州县举办乡练使民自为卫本年两次派员带队剿匪与青山黑山等处练兵相辅而行颇资得力所需枪械子药按营配发，下练营不多尚可敷用此热河近日军政之实在情形也，一曰兴学热境僻陋非广开学堂无由转移风气上年会刻奏承德府先行开办中学以为各属之倡业照大学堂通行章程於本年二月开学聘定中西教习分门指授购置有用书籍存储堂中以供学生观览奴才按春夏秋冬季考一次试，其文义渐就雅驯英法文字测算等学粗有涂径诸生中皆有志向学每於委考时勉以勤求实学蔚为有用之才仰副圣朝育才之至意尤戒以谨守范围端正趋向不得沾染习气误入奇袤诸生均能恪遵规则其余各州县小学堂饬令地方官设法开办，惟口外瘠苦筹款太难同时并举势实有所不逮此热河近日学堂之实在情形也，一曰理才热河地方本无岁入正款创办各新政动须支应练饷及官员津贴学堂经费最为要需他如贡院考棚经费新设之求治局交涉局营务处军械所缉捕巡查各处官弁均需薪饷获盗奖赏制造军装添购枪弹需款尤急奴才前与锡良筹商奏请仿照直隶奏准章程劝办酒捐与罂粟亩捐盐柞四税改归地方经理均系就地筹集前都统锡良遵照奏案办理复经奴才责成求治局督办道府各员逐件综核并委员分往各属认真稽查毋任书差人等滋扰舞弊筹款之余仍存恤商之意各款中以酒捐为大宗，各项零星凑集四税，除旗赏照常拨给并添解理藩院办公饭银外不无盈余，近又议添丰甯境之森吉图税局业於十二月十六日附片奏明将来有无成效尚难逆睹，此外煤窑课银严防奸商蒙隐亦有增加商办各矿，因无成效升课者寥寥奏请官办之密云乡等矿，虽无大利益不至赔累统查各项入款较前颇有起色年计得二十余万举办各新政经费不虞支绌以后年谷顺成边境安堵大可归常收放此热河近日筹款之实在情形也，至於绥定蒙旗每思宏宣朝廷德意务使藩服知恩永作北门屏蔽，前喀拉沁各旗旗赏均设法筹垫奏请借支放给日蒙旗困苦奏请由矿课项下加提一成以示体恤遇有案件，则秉公执法不稍假借恩威并用各蒙旗咸遵约束此，又办理蒙旗情形也，奴才世受国恩忝膺疆寄值此时局艰危愧无转旋之力上分宵旰之勤劳东望奉锦杞忧日切寸悃所积耿耿在中仅就所在力图报称所有奴才整理热河地方实在情形理合恭摺具陈伏乞皇太后皇上圣鉴谨奏。
    ◎热河都统松奏添设府县变通办理情形摺
    奏为热河添设府县因时变通谨将办理情形恭摺具陈仰祈圣鉴事窃思为政贵乎，得人办理期於有济，凡用人行政之经各有因时制宜之术，热河添设府县各缺经历奏明在案原议改朝阳县治为府兼理民事实，因朝阳一带边荒去承德府太远偶有警变机括不灵知府官阶较崇改设一缺得以就近督率因境地辽阔就迤东之鄂尔土板地方添设阜新县缺划地而治所有词讼缉捕起造署所修理监狱大费周章当此边境多事之秋不得不量为变通之计，朝建一带旧有盗薮傥府县不得其人恐匪徒窃发为患兼之近日调兵添防亟需肆应之才加意照料奴才审度时势未敢拘执成见查有存亡候补道员现署承德府之曹景成阝交卸承德府前往代办朝阳府事管理朝阳建昌建平三县地方督率官绅整顿乡练慎筹边防该员孰悉情形大可藉资弹压每年按照原奏筹给津贴银六千两以资办公，其有一切民事仍归朝阳县专心经理再查现署朝阳县之何厚，吾年强才裕勤奋有为饬令照旧署理县事，每年仍筹给津贴银四千两府县向在一处诸事均便酌商，又遵照奏定之案添设府经历一员暂行委员兼办暂不更改县名，亦毋庸划分界限一俟边事平定仍照前奏再行酌量办理奴才非动事更张缘时事变迁日新月异，而因地择人又未可稍涉迁就所有朝阳府县因时变通情形缘由是否有当谨会同直隶总督臣袁世凯恭摺奏明伏乞皇太后皇上圣鉴谨奏奉朱批著照所请该部知道钦此。
    ◎热河都统松奏添设建平县知县典史委员试办片
    再热河州县所辖动辄数百里非添官不能兼顾前经奏请在平泉建昌之间添设一县名曰建平县归新设朝阳府管辖该处为盗匪出没之区亟应先行添设以资治理经奴才委员会同平泉建昌二州县将应设建平地界划分清楚俾可分地而治已委试用知县郑焯前往试办并兼理通判事，每年按照原奏筹给津贴银六千两以资办公俟一年后如能办理妥协再行改为试署另设典史一员专司监狱及缉捕事宜亦已委员试办照知县一律办理每年筹给津贴银四百两，该正佐二缺应行举办各项事宜由奴才督同司道府随时酌办期臻妥善除分咨吏部政务处查照外理合附片陈明伏乞，圣鉴谨奏奉朱批该部知道钦此。
    ◎山东巡抚周奏山东试办巡警就已裁兵勇饷糈改练巡军摺
    奏为山东试办巡警就已裁制兵防勇饷糈改练巡军择要布置谨将局制饷章缮单具奏恭摺仰祈圣鉴事窃臣於光绪二十八年九月十六日钦奉上谕袁世凯奏定警务章程著各直省仿照办理等因钦此，查警察为治内要图举，凡诘奸除暴保商卫民诸事皆原本於此山东为多盗之地警务一端尤关紧要，光绪二十七年经前升任抚臣袁世凯奏裁绿营制兵一千三百六十名左右翼防军四百名沿海防军二营亟欲改练因饷绌未及举办臣到任后体察情形查抚镇四标马步战守兵暨河标制兵积弊甚深几同虚设谨遵迭次谕旨一律全裁以抚镇标裁节兵饷截至二十九年三月停止河标兵饷截至二十九年十二月停止先就升任抚臣袁世凯裁汰兵勇陆续节存各饷於二十八年十月起招募巡军委派臬司尚其亨总理警务并派道员会同办理仿照直隶章程参以东省民情风气拟定局制饷章暨学堂章程课本由省设局开办并派弁兵一百名分赴京师天津两处警务学堂练习卒业回东分布城厢及近省三十里要隘划段巡防仍令更番学习使心知其义确守规矩日有进境无滋流弊并将省城东路一带自济南直抵环界沿铁道七百余里又自济南小清河南北两岸抵羊角沟海口五百里均分设马步巡军按地方繁简酌派人数多寡统归省城警务局管理并饬沿铁路各州县添募勇役互相稽查，惟烟台为通商大埠华洋杂处防范宜严饬，由东海关道就近督理以期呼应灵便所需饷项仍归省城警务局支发汇案造报，现在规模粗具布置已定於地方缉捕诸事大有裨益较旧日绿营气象迥不相同自应照此试办以期逐渐扩充所有局制饷章程经臣与各司道等再四商酌力求节省先后派委道员杨晟潘延祖杨嘉辰等会同臬司经理一俟经费稍充再行酌量推广现需饷项已饬藩司在裁节二十七八两年兵勇各饷内提用现订章程系仿照保定办法将来即照此据实造报如有应行增减之处容臣随时奏咨办理，除咨政务处户兵两部查核外所有山东试办巡警局制饷章缘由谨缮清单恭呈御览理合恭摺具陈伏乞皇太后皇上圣鉴敕部立案施行谨奏奉朱批该部知道单并发钦此。
    ◎各省警察汇志
    ○安徽大通总办厘局兼巡警许观察炳榛巡警法令
    一凡有喊人救命者急吹哨四声集同上下值班巡兵前往跟查，如已闭门遨同邻居推门而入务将各犯获案，一凡有劫案急吹哨六声集同上下值班巡兵前往捕拿并飞报各营局调兵兜拿，一凡遇火灾急将竹哨乱吹七八声集同上下值班巡兵严防抢火不得擅离本段并将失火处所飞报总局分局先令退班巡兵前往扑灭，如火势蔓延总局谕令值班巡兵往救方准前往否则即由退班巡兵扑灭，一凡遇各项会匪散放票布随时密禀总局会营严拿倘敢扶同隐匿查出严办，一凡拐带人口之犯立即拘拿如察其形迹可疑即应尾随其后看定破绽再行拘拿，一凡扒手小窃及偷窃沿路砖石树木者随时拘拿，一凡外来僧道强讨恶化画符念咒惑人以及无业游民卖拳访友者均随时拘拿，如有异言异服之人迹须留心察看，每日所作何事交结何人密报总局再派妥人刺探看出破绽立时拘拿，一凡无业游民本系穷困忽然饮食衣服迥异平常即须详加诘问盘出破绽立时拘拿，一凡遇互殴互骂之人务宜缓言解劝，若或不遵立即拘拿送局讯办，一凡失路男女幼孩须报明总局问明姓名住所送还其家倘尚不能言语即暂收留养并出具招帖注明年貌服色以便亲属认领，一境内查有窝匪窝赌立即密报总局拿办，并将房屋充公其境外附近之处访有窝匪窝赌之家亦即密禀总局会同营县查拿，一凡查有私开台基引诱良家妇女者密报总局严拿重办并将房屋充公，一凡烟馆既有定额即应照筹议所给发门牌此外不得私设，如查无门牌并有容留匪类情事即报明总局立将该烟馆封闭讯实治罪，一沿街不准搭尽扒席棚并不准大小便各担各摊须择宽阔处所停歇，一各户粪土秽物应即挑送河干若或倾弃街心及水沟者议罚果系无力分别惩责妇女违犯坐其夫男，一每夜十一点钟烟馆酒肆一律闭门，如有游勇地棍盘踞即行拘拿，一每夜十二点钟后栅门一律关锁，如有请医觅稳者须手执灯笼报明本段巡兵递送下段方准前往，一各街五家设立路灯一盏，一轮船到埠即应亲至洋棚照料搭客上下行理资财遇有扒手立即拘拿，一游勇地棍讹诈店铺调戏妇女甚至三五成群拦截小桥摘取熬女首饰者随时拘拿，一每夜八点钟后，凡形迹可疑背负衣包箱笼者即须盘诘必有的实恁据方可放行，否则即送总局讯究，一凡上谕颁行法律各宪示谕禁令与总局新立章程均当遵守违者惩治。
    ○江西九江警察章程
    一总分局各巡兵功过分作半年结算一次，准其互相抵销，一记大功一次者折赏银一两记大过一次者折罚银一两，一凡在三大功以内者折给赏银在三大功以外者除给赏银外仍准记升兵记升巡目，巡目记升巡长记保功牌，一如当时遇有缺出该巡目巡兵等即经升补者不复再给赏银以杜重复冒滥，一凡在三大过以内者折扣罚银在大过以外分别降革巡长记降巡目巡目记降兵巡兵查其所犯之过情节重者革，轻者记革，一记革之巡长等仍扣罚银以示惩儆，如当时降补者免其科罚，一凡满三大功三大过以外者自五六次以至十余次，其赏罚银两均以三两为度，一记升之巡目巡兵等均按记升日期先后挨次序补，一赏银罚银之后准将以前功过注销，其半年内仅记小宝小饼一二次不敷比较者另行存记俟下届汇算。
    ○江苏常镇通海道郭招募警察巡兵示
    招募警察巡兵教习操练昼夜更代分班站街有事，则闻哨赴警无事则按部巡查其章程宗旨无非盘查奸宄保卫闾阎清理街道防救火烛侦探事实排难解纷名为警察实与保甲异派同宗经本道与府县会商以镇江西门外保甲改为通商场警察暂借江西会馆先行设局布署俟保甲冬防告竣即将薛家巷保甲总局改为警察总局举，凡兴革权宜及章程内紧要事件由本道总持其成自为督办以镇江府祥守为提调丹徒县洪令及洋务局邵牧为随办另委前署武进县窦令驻局正办遇有地方事件交涉洋务仍会商丹徒县洋务局办理，其分段四局仍照旧制界址归警察局统率，惟查原有保甲经费无多警察用款甚钜亦经本道禀定官商合筹官款於扬镇两关所发护照平粜局米粮之一钱四分四厘内截留一分以济公用其余，凡租界外行栈铺店无论华产洋产皆一律输助警察费仿照工部局章程收房租十成之一业经商同领事司铎并委员绅妥为经理，其居民小С极贫不计外，余皆酌输已先由警察局编查门牌造具清册俟巡兵站街后，即按月照收至警察巡兵招募两班先行操练娴熟编队站街按照街巷路址分点路灯以便行人，又盖造巡兵房三所分驻巡兵扼要防护西门外街道窄隘各货地摊诸多不便另设菜市厂自大闸口以西至西门桥下一带先行拆盖厂房百余间迁设各街之鸡鱼鸭肉菜蔬各货摊为清理街道之计，其原有自住市屋售卖鸡鸭鱼肉等物者听便至不碍街道之货摊暂准免迁，以上各项办法除饬由警察局议定章程分别刊布外，所有警察改办一切事务均经本道悉心考核至周且密，倘有不肖奸民造谣煽惑一经访察定即惩办。
    福建  保商局提调张文川太守以厦门洋面辽阔小习惯讹诈虽经官府出示谕，各小船载运番客行李物件不得讹诈，然无人督察则仍阳奉阴违故仿照延观察租输巡洋保护客商之法，而变通之特向某洋行租一小鹇置吭伦饨鸲百七十元煤炭一切自备亲兵二十余名每晨由厦开出港外至就近同安，安海石码石浔等口洋面往来巡驶至下午仍驶回厦泊碇名之曰水警察云。
    山东  运河所设工巡管系以运河裁缺节省之余银一万三千余两为底饷以运河曩日闸官所抽收之闸费改作船捐化私为公，作为贴饷每年约收京钱六万千共用船捐局委员六员清书六名司事六员设局六处曰台庄曰济甯曰夏镇曰安山曰姜家沟，此营兵即以沿河汛兵挑补计工巡营兵一营设管带官一员哨官四员哨长五名巡目三十五名巡兵四百名火夫四十名均归兖沂道节制调遣，其饷项则巡兵三两三巡目五两哨长十二两哨官十八两管带五十两连公费亲兵共一百二十两其管辖之境界南至江南接壤之台儿庄北至东乡属之姜家沟，其辖境以运河一带为主两岸共管五里共长五百四十三里共设巡厂二十六处分屯於东阿东平汶上嘉祥钜野济甯鱼台金乡滕县沛县峄县各属之地界，而此运河又与马场微山蜀山昭阳独山南阳各湖相接连一水可通其沿堤两岸共有一百六十七处村庄，共居民六万六千七百三十户共有天主教民七千二百三十余户耶稣教民四千五百五十七户，其运河之船只头等船二百石以上者约五千余二等船约一百石以上者六千余三等船五十石以上者约六千余四等船五十石以下者约八千余连湖船及黄河之盐船约在数内，凡运河附近之船共分六帮以安清会为最大，且又与吴楚之哥老会会党通气者也，闻其会首亦颇有才识但不出名亦不滋事故无人知之。
    扬州  扬州兴办警察自癸卯冬招募巡勇驻扎运辕南公廨内，由管带兼总教习萧游戎逐日教以体操步操枪操等技，迄今数月颇有可观近日督办恩都转总办章观察饬将此项军士分东西南北中五营定於二月初二日为始按段站街以戢奸宄。
    安庆  现闻安庆警察新定章程，凡系查辑轮船之线勇巡兵如能拿获扒手一名起有赃物者每名赏银二两赃重者酌量加赏，一月之中能连获扒手二十名以上线勇巡兵一律倍给口粮分巡及专派员弁均酌记大功一次，十名以上记功一次，如果拿获三十名以上员弁兵勇均照二十名递加奖赏，倘或另段拿获审系由轮船洋划登岸定将该员弁一并记过，巡兵线勇提案重责军棍倘滥拿无辜搪塞充数一经审明线勇巡兵一律提案酌定年限监禁并将该管员弁均酌记大过两次，其有勾通扒手得赃庇纵者一经访拿或被告发线勇巡兵一律酌照捕役通匪豢盗例加等治罪先察之各员弁各科以重咎不贷。
    ◎各国内务汇志
    英国
    正月十二日伦敦路透电云遨伦克伯爵已派为新锡兰总督。
    俄国
    俄国以压制为政治之原质，政府滥用其行政权以为人民之怨府不自今日始，惟近年人民益不平，全国有爆烈之象，今伦敦泰晤士报之俄国通信员所报其国中以政治界之不平而行暗杀者所在多有几成百鬼夜行之状，观去年十一月间暗杀毗野斯脱克之警察署长之案足以见国家内乱之潜伏与人民愤慨之郁勃矣，先是有二个社会主义团体以经济政治之目的集会於森林之中会毕各取道归家，其地警察署长眉脱专零科率警吏一群捕社会党之归家者不从，则拔剑胁之其青年妇女捉其发以行号呼甚惨不释也，悉举而投诸狱待遇酷虐无不至后数日，又查得与会之劳工悉捕之社会党遭此水火之责苦愤激若狂乃发一种之革命檄决议暗杀署长有会员二名任其事卒伺而杀之急避他所大索不见获於是社会党益信此为攻击反对者之长策，而益将习用之遂於虚无党以外，又生二种爆裂弹党，俄国以千九百二年之敕令大压制芬兰人，芬兰人愤激答非常顷有芬兰苦学界之一学生学於英国格兰斯鄂学堂者其父见俄国物则作恶故所寄家书皆不贴俄国邮票函询其子曰汝学费本不足，又出此倍罚之邮费得无困耶，其子答曰困亦无害儿以节俭代之於是其父书例无邮票而此学生常出二倍之邮费焉。
    韩国
    自日韩结约以来在韩所驻之日军并其他所需之施设当设一行政枢要之机关部当局者纷纷议论，此议论之结果设一民政院於韩京云。
    ●第二期・军事
    ◎办理京旗练兵大臣袁等奏北洋创练常备京旗各兵订购大批军火摺
    奏为北洋创练常备京旗各兵订购大批军火照案另筹专款以济要需恭摺仰祈圣鉴事窃以近年迭奉，谕旨饬令各省简练新军营制操法器械均须画一仰见，朝廷整军经武力图自强臣世凯遵於上年创练常备军一镇并奉命挑选八旗兵丁调赴北洋一体训练蒙派臣铁良会同办理督率各将弁悉照臣世凯所定操章按时练习步伐均已整齐技艺亦渐娴熟，惟北洋自兵燹以后军械制造各局扫地无遗间有枪枝子药散於民间，臣世凯於前年抵任后派员分赴各州县定价收买，虽经陆续收集类皆机件残损式样参差仅足操演手法后又购拨鄂厂所造快枪考校未精尚欠坚利亦未足为制胜之具方今各国讲求武备枪炮之制日新月盛精益求精，现在北洋创练常备京旗各军实系自强始基营制操法均归一律，其器械自未便稍涉递迁就致误事机是购备军火实为刻不容缓之图臣等查制造之精向以泰西各国为最，近来日本考求日进固亦未肯多让而工贱道近价值较廉兹据日商呈验该国明治三十年新式马步快枪发营演放并派员赴日本制造厂将该国明治三十一年新式行军快炮一并考验工料均极精坚，其子弹之线路速率涨力穿力及炸弹之广狭信管之疾徐一切程度均与泰西不甚悬殊当饬支应局兵备处司道向日商三井大仓两洋行订购六密里半口径五响新式步快枪一万二千杆，马快枪二千杆皮件一万四千套并随枪零件俱全计日金三十八万九千二十元无烟子弹七百万粒演装无药子弹七万粒计日金二十九万八千八百七十五元五角共日金六十八万七千八百九十五元五角又七生半陆路炮四十八尊连子药车备件车六十辆挽马具骑鞍具二百三十六副计日金三十六万三千五百十元又七生半过山炮十六尊连随炮各种器具四十九套驮鞍九十六副计日金四万九千六百九十七元九角各种炮弹二万五千八百五十六颗药筒二万五千六百个弹药箱十八对计日金三十四万三千一百九元六角，又新式手枪六百五十杆枪子十三万粒计日金一万九千一百十九元一角共日金七十七万五千四百三十六元六角以上，行用运保等费一概在内议明此项枪炮按照所验各该年分新式仅将枪枝表尺酌改尽善余均照式加工制造并於枪炮各筒原刻年号之处改为光绪二十九年制字样及镌团龙花纹於上以便识别业於八九月间订立合同枪限五个月炮限六个月先后造齐运至天津交收内，惟炸弹装配加慎须缓三个月方能交足，其价值各於造齐装船起运时先付一半其余一半俟到津点收相符再行照付兹计枪炮两项价值共日金一百四十六万三千三百三十二元一角，按现时镑价约合银一百二十万两上下惟北洋各项饷向照岁支各款按年估拨遇有添购船械及大批军火均系随时奏请饬部另拨的款，此时部库同一艰窘深恐无从筹措而事关储备军实不得不力任其难设法挹注查光绪十年间北洋购办西洋大批军火及青铅等件由前督臣李鸿章奏准出使经费银四十余万两，此外江浙广东等省均经借拨有案兹拟由津海关积存出使经费项下借拨银四十万两，又东关四成洋税项下加拨银十万两，又上年奏明由顺直善后振捐项下借给长芦盐商赎回法兵售出脱渭壑敌衅揭六十四万两合库平六十一万余两，已据各商陆续缴还，现存银四十七万余两，又上年九月开纲以后各商随引呈交新案加价截存银三万余两，即於此两款内凑拨银五十万两共计银一百万两余不敷银二十万两上下俟各局所年终截数各省协饷一律解足，如能匀筹固属甚善否则尚须息借商款以济要需臣等为遵旨创练新军购制利器期成劲旅以卫畿疆吁恳天恩俯念北洋限於财力军火不敷准予，如数购办俾资利用而备不虞除将原订合同另行钞录分咨查照并俟定造各件交收完竣由局汇案造报外理合会同恭摺具陈伏乞皇太后皇上圣鉴饬下外务部练兵处户部立案施行谨奏奉朱批该部知道钦此。
    ◎署闽浙总督李奏设立军政局整理营务情形摺
    奏为闽省设立军政局整理管务谨将办理情形恭摺具陈仰祈圣鉴事窃臣伏读电钞光绪二十九年十月十六日钦奉上谕前因各省军制操法器械未能一律迭经降旨饬下各督抚认真讲求训练以期划一乃历时既久尚少成效必须於京师特设总汇之处随时考查督练以期整齐而重戎政又於十一月十六日钦奉，上谕各省军政各督抚照例设营务处派监司大员总办以专责成立法未尝不善乃承办各员往往视为例差不能认真经理甚至役使勇丁提扣口粮统领营官私送公费遇有查阅等事临时敷衍弥缝襄办会办尤为虚设军政之坏半由於此积习相沿实堪痛恨著，各该督抚凡派办营务必须择精明韬略操守严正之员不得以庸软不职充数嗣后如有缺额扣饷种种情弊一经发觉即行奏参严惩，其襄办会办名目即著一律裁撤以肃军政各等因仰见圣主整军经武之至意曷胜悚佩伏念近来中国积弱之，故皆由於兵气不扬自庚子之变迭奉明诏通饬各省裁汰绿营改练常备续备巡警诸军前督臣许应领豆庑鞫十七年四月即经遵旨议奏将福胜祥胜两军改为常备军左右两镇共练兵五千七百人二十八年十二月复奏议加练为六千人，并将福强福锐福毅等军改为续备三军分作中左右三路而以绿营编立巡警似亦粗具规模而荏苒两年曾未开办，许应两恍逗缶前兼署督臣崇善量为核议增减奏明常备两镇均於本年八月内成军，其他则至今仍未改定，盖福强诸军练兵防勇羼杂其间，本已不能一律而绿营窳惰人所共知，即为之改易名目而兵丁不合格式将弁不能新操即使外袭皮毛学人步伐而仅能列队转走持枪装放亦不足与语强兵之道，此前督臣所以踌躇满志而未有以定之也，臣到任后考察常备军左右两镇现已改习新操者仅有左镇又以成军不久操章未定营哨各官多不能身自教操进步甚窘求其通野外击射之要务行军攻守之机宜枪炮子弹之理法，盖尚难之至於枪炮为行军利器无论各军不能一律即一军一营之中亦复名式各歧前督臣先经奏明闽省储有快炮二千余尊快枪二万余枝臣到任后委员查点，则所谓快炮者不及百分之一皆系旧日废坏土炮即定更所用小铁炮五十具亦在其列怏枪，则惟常备军左镇武备学堂共有数百余枝他皆旧式为各国所弃而不用者臣目击时艰日迫良用隐忧自非大加整理难收实效当於省会特设军政局分立参谋执法督操理饷四所，凡参议军谋规画形势调度营伍进退将校悉以属之参谋所整饬营规稽查额饷颁行军律惩办匪类悉以属之执法所察观操务考定操章教课营弁监督战阵悉以属之督操所预算军实颁发粮械筹议运道勾稽饷册悉以属之理饷所各拣能尽本门责任之员分任，其事而以知兵大员董而理之查有记名道徐绍桢曩在赣粤统兵日赴操场指挥教授著有成效经臣电奏调闽差遣於本年八月二十二日奉旨著以道员发往福建补用业经随臣到闽现委令总办军政局务节制水陆各路防营责成将一切操法战术军制逐一考究编订颁行各军官弁有不知新操不能束伍甚或役用兵丁侵蚀饷额毁失军械贻误戎机者均令随时指参并遇事会同藩臬两司经理已於本年十一月初十日开局闽省从前本有营务处嗣因节费移归善后局兼办，又另设督操营务处专司督察常备军操务事权纷杂未见实效，今既设立军政局应即将善后局所兼之营务处及督操营务处一概裁撤，其军政局需用委员兵役薪水经费统由局筹拨俟各军一律改定再行汇造清册报部立案臣现拟设法腾挪巨款即先购置新式快枪一二千枝以便新军得所讲习免致临时或有不能装放之弊，又闽省上年开设陆军武备学堂与军政局相为表里亦经派该员徐绍桢总办以期一气相通藉收强兵之效所有闽省设立军政局派员经理营务大概情形理合恭摺具陈伏乞皇太后，皇上圣鉴训示谨奏奉朱批该部知道钦此。
    ◎署四川总督锡奏剿办甯远夷匪并纠参匿报之府县摺
    奏为甯远夷匪大股出巢焚掠查明酿变匿饰之府县据实纠参，并现筹剿办情形恭摺仰祈圣鉴事窃查甯远府属地处夷疆各支夷人性成矿悍全赖宽猛相济控制得宜俾知怀德畏威而其要尤在地方官之公正廉明斯得攻心之策，光绪二十五年该处夷人滋事曾经调兵募勇办剿各夷震慑军威始振悔罪投诚准予就抚维时该府知府唐翼祖身与其事迨既平定宜如何惩前毖后严密防范以期日久相安乃该府近年昵比匪人甘受朦蔽地方公务一以委之门丁所用听事管夷人等广索夷贿类拥厚资，其所倚任之土司又复矫纵强梁睚眦报复夷人愤於官吏之政以贿成熟视勇练之不堪一战，本年六七月间阿什支夷匪出巢焚掠府城外西昌县属黄连坡马家村等处，该府县既未赶紧设法堵剿又复匿不禀报以致夷情愈横，八月十六日等日该夷匪遂纠大股千余人凶扑小麻柳合龙场等处恣意残害计居民被焚掠者九百余户被杀伤者三百余人，勇团出御阵亡六十余人始据该府县等禀报前来禀内仅据声明被戕勇团各数於受害乡村情形一概隐匿并捏称毙匪多人众志成城未遭蹂躏等语实属酿祸殃民狡诈乖谬署西昌县知县杜国棠事前毫无布置事后并未亲赴各乡勘验随同任意讳饰似此贻误地方玩视民命均难稍事姑容，据该管司道揭参前来当将该府县撤任遴员接署相应请旨将甯远府知府唐翼祖署西昌县知县候补通判杜国棠一并革职永不叙用以示惩儆，至阿什夷匪恃其地险众悍辄敢在逼近府城地方纠合大股惨残多命抗拒官兵若不痛加惩创，何以弭后患而保生灵际此冬令水涸雪深该夷处处皆可乘间蹈隙正宜厚集兵力防剿进逼以为扫穴擒渠之计查该府县城内祗府县练勇邻近越夷疆分扎防军一营止资堵摄阻其勾通万难抽动内地防军昧於夷情地势莫若以夷制夷就近选调各士兵会剿仍酌量辅以官军用期得力兹据署知府黄兆麟禀称调集士兵团练一千余名请照章发给口粮并拟暂募土勇三四营以备进剿请发饷械等情奴才以事关边圉自应竭力筹，维已饬藩司先后拟发饷银二万五千两并酌给枪械严饬该府等务须实力剿办迅速蒇功毋得老师縻饷亦不准迁就了事敷衍，目前其余安分各支夷人仍饬加意拊循以杜煽构助乱，除咨部外所有剿办甯远夷匪暨查参府县缘由理合会同兼署成都将军副都统奴才苏噜岱恭摺具陈伏乞，皇太后皇上圣鉴训示再所遗甯远府知府员缺川省现有应补人员拟请扣留外补合并陈明谨奏奉朱批唐翼祖杜国棠著革职永不叙用余依议钦此。
    ◎两江总督魏奏派员招募江南武威新军片
    再南洋向有强军马步十一营旗尚称劲旅，因调归直隶督臣袁世凯训练后兵力遂形单薄嗣复改营为旗尤觉不敷分布当此防务吃紧自应酌量增募，现经臣派委留江补用参将魏荣斌驰赴湖南按照湘军营制招募六营共三千人，又委江南陆师学堂毕业学生王继美刘泽沛分赴皖省招募勇丁两营，魏荣斌所招六营拟即名为江南武威新军令先就镇江驻扎王继美刘泽沛籍隶江皖出身学堂勇丁则由颖筹一带招募哨弁由学堂挑选拟名为江南武威新军左右翼在省垣驻扎均饬训练新操一律纯熟听候调遣至江阴吴淞一带炮台护军各旗均已添募成营期臻周密除将各该营旗饷项饬司局设法筹拨咨部外理合附片陈明伏乞圣鉴谨奏奉朱批该部知道钦此。
    两广总督岑通饬各营整顿军械化
    照得军营器械从前多恃刀矛近来专尚枪炮刀矛坚实虽顽钝亦尚可用枪枝，则全赖机簧一有损坏便难演放，至各营台领用位炮机件尤关紧要稍一不慎贻误非浅，兹查各营招用勇丁本未教练纯熟演放枪炮往往横使气力机括顿形损坏或擦洗不慎机身受伤或沾染潮湿易於锈涩至枪炮弹码收藏不慎尤易潮坏，夫营勇领用枪炮原恃以杀贼赖以防身即有性命相依之势，况刻下所用新式炮枪值价何等昂贵购运何等艰难岂可不加爱护随时抛掷，现据军械局拟呈保护枪炮说略各条查核尚属详明应即通饬水陆各营责成统带管带各宜随时督率勇丁演习擦抹认真考查，倘各营台领用枪炮并非打仗操演无故锈坏者是平日该管弁漫不经意，除分别记过撤差其不能修理者即令照价赔偿各营领用子码倘有潮湿亦照此分别办理以重军储至偷售枪枝子码接济匪徒粤省镑营时有所闻嗣后该统带管带等务切实稽查有犯必惩，如仍玩忽纵庇一经本部堂访闻查实定照军法严处断不仅止将枪枝等件勒令赔还已也，除随时派员赴营照册查点并咨行外合就札饬为此札仰该统带即便遵照办理暨通行所部员弁一体凛遵并将此札大意随时诰诫什长勇丁咸使知悉仍将奉札日期报查毋违此札。
    计黏单一纸  保护枪弹说略一枪之制胜全在操练娴熟庶一枪可得一枪之用，凡枪之准星远近速率疾徐自统领以下皆当随时考察并晓谕各兵时时演习，然后能尽枪之利用，一兵与枪本有性命相依之势自当爱惜保护毋使锈坏发放子弹后宜急用温水洗净枪筒以棉纱擦干薄抹菜油当由统领督饬营哨各官随时察验，一枪枝购置非易倘有在其锈坏当由统领严定兵勇罚，则仍责令该管营哨各官赔偿，一临阵开仗以后倘枪枝有炸坏等情及一切意外之事当即就近报局缴修不准迟延隐瞒，一各营兵勇倘有偷售枪枝子药及以旧换新等弊一经查出除重惩兵勇外仍责令该管营哨各官赔偿，其失察之咎分别轻重办理，一各营操演用去若干弹子其子壳必须缴局用去数目亦必按季报局不得迟误，倘系临阵开仗免缴子壳。
    ◎裁撤武员
    广西
    粤督岑制军日前电咨西省武员祗留提督一员左右镇各一员抚标中军参将员提标中军参将一员总镇留中军游击各一员，督抚及两镇各标每留千总一员把总一员，此外员弁悉行裁撤每员发恩俸一月驻甯之左江镇移驻百色，驻百色之右镇江移驻柳庆至柳庆一镇亦在裁撤之内云。
    广东
    岑督前已将广西武职奏请裁撤，现下又欲将广东省武缺大加裁汰，祗留武缺大员连日已议定裁留章程饬营务处四司道核议其章程将全省武缺裁去只留督标中军抚标中军水陆两提督及水陆两提督中军云。
    广西军事纪要
    署理柳庆镇总兵杨军门发贵所统营勇去腊二十八九等日在洪水河与匪交锋大败之后，该营左哨吴庆祥遂於正月初旬率勇百余人挟带枪炮逼码潜行逃散不知所往，该弁有妻及子女四口寓在南甯城内大院子街，杨军门已电饬宣化县将吴家属概行收押至如何办理现尚未知左江镇张总戎得贵因案提省所遗之缺，岑云帅委前署提督丁军门槐署理并带衡军中左右三营前张护镇所统贵字五营亦交丁军门接统南甯上思太平恩宾州等五属各营亦归丁军门节制军门由龙州来甯，初九日路经新甯州该处百余村庄具禀请援有一挪些村被匪首陈姓率党四五百人占驻丁军门立督衡军前往救护枪毙匪党数十名擒获匪首陈某及其党羽十九名均即就地正法并起出被掳妇女十口交地方官传亲属给领著匪黄五肥率党千余人诣绥远军和统领廷彪营投诚，惟该著匪之党不肯呈缴军械和统领，故不收录现该著匪又复率党他窜不知所之，著匪闭云培经和统领招降后甫及三百复叛而为匪匿在隆安属之桥建墟适该县令下乡与之相遇，被所带之勇复行擒获解交左江道讯明正法该著匪亲随党羽十余人悉被县勇轰毙勇等亦毙六名伤者三名，去腊马平县属五都上里与忻城县交界有匪首刘发洲韦十一等在各村逼人进会，其五都一带喇寨村巴好村均有从匪拜台窝聚匪党时出劫掠情事。是月十二日刘发洲聚匪二百余人匿在巴好村，该处团练林绅驰赴绍字中营行营禀报，马平县陈少春大令又带亲兵往三都适经过此，登即督队围捕将近匪村匪党上山开炮拒捕各勇丁猛攻枪毙数名，擒获数名勇丁受伤二名刀战至夜匪窜走忻城边界，勇丁恐匪伏匿山坳未敢远追收队暂扎水元墟，次日适五都团练局董韦子寿带练丁一团往理苗附近捕匪被匪围攻伤毙练丁数名营勇闻信驰往救援追至忻城地方擒获匪目覃老长等数名军，前正法余匪窜往各山{山弄}分匿不出勇丁不熟山路未敢遽入，搜捕收队而回，再扎三都之土博墟防守。
    日俄战事纪要
    ◎韩境军事汇志
    正月初四日圣彼得堡电云有俄兵一队已从东三省饼鸭绿江而至韩国将义州占据与日兵彼此攻击后日兵旋即退后以俟从西方南方所来之兵也，义州乃一深水之港在鸭绿江口乃釜山义州铁路之尽头也，倘俄国占据此处则俄国在韩国行军大为有益矣，日本战舰曾助日兵阻止俄人从鸭绿江而进韩境，其后又在辽东湾相战又复回鸭绿江攻击占据该处之俄兵也。
    韩国平安北道定州地方正月初八日到有俄兵一千人嘉山有俄兵四百人，安州之俄国马兵亦增至二十骑。
    近有俄国骑兵七十名渡图们江南下而入境城此项俄兵从何而来尚未确知，想系驻屯辣芝脱利奴沿海州之骑兵联队云又传闻不日尚有步兵一千人前往该处驻屯，此兵系黑龙江军管所属奴柏卡伊士克之东部西伯利亚狙击步兵第七联队云。
    正月初五日日本政府令驻韩法国公使送信与驻韩俄国公使迫令俄使率领使馆人员及领事馆员退出韩国国境。
    正月十三日韩京来电云据日平壤来电云有俄国骑兵数百名已至离平壤二里之处，日俄两军之第一次冲突当在此地，又云近日在七星门外之俄国骑兵与日本哨兵互以炮火相攻击此为平壤地方传来急报所言，又云今日上午九点钟见有俄国骑兵若干名在离平壤七星门七百迈当之处，现已由日本兵击退之此事见诸公报按此项俄国骑兵大约系侦察队。
    日本运船之来者日无间断，至日军人数现尚未知，盖其举动甚为秘密也，大约已经登岸者过一万二千人马八百匹。
    现仁川各处日人房屋暨日本租界各屋均已改为兵房，又韩国电报已归日本管理韩京兵房韩皇南宫均由韩皇许假日本以为驻兵之用。
    东京正月十四日电云因俄人常窥韩国北境，故该处之韩国防军已逃平壤一带官民避走一空。
    正月十五日横滨电云俄兵已占安州之兵房并将韩兵二百名夺下军装而驱散之，有高丽人八十名逃至凤阳。
    俄日两小队已在凤阳彼此决裂，其后俄人遁走甚为扰乱将其军械弃下俄人一退致令日人得占要地，虽不知俄人所伤若干，然必有所失，而日人则并无所伤焉。
    参谋总长否拉将军於正月十六日报告谓有日兵六千马兵二百占踞平壤，并建筑炮台且每日从釜山由海道运兵至镇南浦以至平壤，又谓有日兵二千五百名并无炮队在西朝鲜湾之咸从登岸，且向南满洲之茂山及旅顺进发。
    正月二十日东京电云西国军务访事人现由牛庄满洲及他处前往平壤，与韩人甚相为难，因韩人以为彼等为俄人故不允供给粮食及工人也，韩皇在法使署存金六十万元以期得保平安。
    正月二十一日平壤函云在平壤某处之日本陆军某队於正月十二日下午三点半钟接得某处报告，云有俄国骑兵三骑前进义州街道离平壤约二千迈当之处，其后情形不得而知於是日本陆军某某长特下命令属部下更严其警戒至是日下午五点钟日军某侦探归，七星门言俄军於十一日在乌颁（译音离平壤八里）地方张营住宿，其总数有八十三骑均於本日上午十点钟以后抵顺安地方，其中有四十骄尚向前进行并未停驻，本日下午一点钟抵敷三巴巴里地方（译音其地离平壤二里之处）本日夜间即在该处张营过宿云又同时归来之某侦探亦言十一日上午八点钟有俄国骑兵若干从安州地方出发，当即在色斯里马克译音地方休憩三十分钟，又在离肃州之明音地方一里许之地吃昼餐，下午五点半钟至乌颁地方即行停驻预备过宿云云，既而又接某处报告云本日有俄国斥候兵三骑从距平壤一里半许之处前往顺安，又停驻於距平壤约二里地之俄国步兵一百零五名於昨夜正月十一日入安州，於是日本陆军某某队长於是夜以警急舍营严备警戒下是日下午十点钟至翌日十三日夜恪守之命令十三天明时天气快晴寒威凛烈有十二日入城之日本后藤少尉所率之骑兵斥候某骑即於是日上午八点半钟经过七星门前在义州街道上向北前进约行二千迈当至并岘之鞍部地方，其一骑方将下斜面时见群集附近之韩人忽散乱遁去，日军因以知俄国骑兵业已接近遂向后退却既而果见有俄国骑兵於二十人至该处，且登鞍部之西方高地侦探日军旋以一伍纵队从本道前进追击日本斥候队先是在七星门守备之日本小哨吉林某队派兵扼守七星门北方之城壁，待俄军之接近此时俄军以快马追日本骑兵於是日上午九点半钟两军相对，其间仅二百迈当之距离乃互相射击发射数次之后俄军停战勒回马首向后退却，随越并岘之鞍部全没其踪影，此实为陆战第一次之射击后据某侦探步哨之报告调俄军有二马受伤恐系因日本军射击所致。
    ◎旅顺战事汇纪
    ○第二战
    旅顺初战罢越四日日本东乡司令长官又下第二次攻击之令，时光绪二十九年十二月二十八日也，风雪晦冥咫尺不辨受令者第四驱逐舰队曰速岛曰朝雾曰春雨曰村雨冒雪前进中途分散二十九日午前三钟，朝雾舰抵旅顺口外五钟速岛踵至了望海上祗瑙威国商船一艘遍觅俄舰不可得突炮声起，自对面始知俄舰尚在口外亟发鱼雷应之中俄舰一则速岛所发也，朝雾所发无功遂相率归队春雨村雨两舰因风雪失道先归至，三十年正月初一日，而速岛朝雾亦至或曰俄舰受伤者即旗舰贝洛巴布罗夫斯克云。
    ○第三战
    俄舰遁入旅顺口内久不出，日本知非堵塞港口不足以制其死命海军省乃以二十余万圆购日本邮船会社之仁川丸（二千三百三十一吨）天津丸（二千九百四十三吨）日本商船会社之武阳丸（一千一百六十三吨）武州丸（一千二百九十四吨）兵库商人川村左吉之报国丸（二千七百六十六吨）凡五艘尽撤船中各物仅留锅炉机器等件满载土石以备堵塞之用，部署既定堵塞令不下舰队中敢死士愿应募者几二千人至有血书请者，其后海军中佐有马良橘等七十六人当选意气飞扬不可一世不得与者咸引以为憾。
    光绪三十年正月初九日午前四钟日本堵口船五艘由老铁山南驶向旅顺真野中佐率驱逐艇丛云夕雾不知火阳炎四艘撄井少佐率水雷艇隼鹊真鹤千鸟燕五艘从俄军频以探海电灯了瞩既见之发炮猛击天津丸，首当其冲图避电灯略改针向行至老铁山东遂触礁以后各船改向东北行俄军舰电灯随之炮亦至武州丸舵机被击，转运不便行距天津丸四百迈当许即自沈没武阳丸继之，报国丸猛进将至港口当俄舰佛来维仙之旁仁川丸在其东各纵火自焚在船将卒於船没时各登小舟驶归水雷艇队时天犹未明俄军电灯照耀如昼炮弹如雨不得已迂道行水雷艇奋勇赴援，惟报国丸伤兵官三人水兵一人余皆获救得免是日也，日本驱逐水雷艇又分两队一往鸠湾一往大连湾乘夜进击均不遇敌而还。
    日军攻击旅顺后有人在搁浅之日商轮上搜获旅顺口挨大末斯口（译音）及黄海地图数张有一搁浅日本轮船中火焰上升后经人在船底寻获电线及生电之器，盖日人预将该电线等暗置船内欲令该船自行炸裂也，后由经理水雷俄官将电线割断火焰始熄初九日间有人见有日战舰十七艘鱼雷船十二艘尚有汽船若干艘在口外游弋，然该战舰等相距炮台甚远二十四夜及二十五早天未明之时有鱼雷船一队驶近海岸当被俄舰佛勒维仙及岸上炮台发炮遥击是役也，有日鱼雷船二艘被击沈没，初十日十一钟时日本舰队及鱼雷船八艘复驶近旅顺口俄舰队及岸上炮台复发炮击之，惟日军所发之开花炮大半未能命中当两军相击有一开花炮击中俄舰挨斯高捋夺之某巨炮致该炮毁不能用，尚有俄水手一名被飞弹击中腿上致受重伤以上二事乃俄军受损之处也。
    初十日午前十一钟四十五分日本舰队进窥旅顺遇俄舰亚司哥诺维兹克卑耶三艘於口外发炮互击，约三十分钟俄舰亚司哥二巨炮毁诺维兹克伤亦甚卑耶烟囱被击断将士死二十二人伤四十一人亟退港内烟焰上腾火甚炽，则日本舰炮弹爆裂也，俄舰以次入口以是知堵塞之举未成当时相度俄人举动似欲诱日舰前进使炮台之炮横击又欲引日舰入口使触水雷幸被日军窥破不受其害。
    方两军之交战也，上村司令官率日本巡洋舰队屯大舰队南突俄驱逐水雷艇二艘，见於老铁山侧日本巡洋舰以极速力追之，且发炮遥击其一遁入港内，其一不得脱避至鸠湾於湾北触礁日本舰队发炮击之歼焉。
    夫堵塞港口之事自有海战以来曾不数购拿破仑第一欲封堵欧洲大陆各口志不得遂前五年美西之役，美兵官合布逊欲堵塞桑交古港亦无效，拿破仑第一时敌军战器不及今日之利，美西二国兵力悬绝而犹不能奏功况俄为世界最强之国而旅顺又为其竭力守护之要塞乎，日本兹举虽未能成可谓勇矣。
    ○第四战
    堵塞旅顺之事不成，而俄海军司令长官马克罗甫又以正月二十三日视事日本海军乃不得不乘其防备未至复肆攻击以挫敌势。
    二十四夜半日本驱逐鱼雷艇分甲乙二队驶往旅顺口遍索俄舰不见，黎明乙队正布设机械水雷俄舰觉之发炮猛击，乙队不为动布设既竣乃鼓浪，去午前四钟三十分甲队至老铁山南与俄驱农鱼雷艇六艘遇遂开战日本驱逐鱼雷艇曰朝潮曰霞曰晓者与俄舰紧相摩切战尤力阅时二十分俄舰泰司勒基伤重将倾覆又二艘亦不支，败走俄司令长官马克罗甫闻警驾巴耶尔舰出援，巡洋舰卑耶从日本巡洋舰四艘密园司泰勒基他舰见巴耶尔卑耶出亦麇集为助，马克罗甫和不敌亟退去自始至终日本舰所发炮，凡二百次俄兵官伤六人兵伤三十一人死三人日本毁鱼雷艇一兵死七人伤八人。
    是日午前七钟日本海军乙队将之旅顺港外突见俄驱逐鱼雷艇二艘欲归港遂趋过，其前痛击之其一遁去，其一创甚不能行日本驱逐鱼雷艇名涟者捕得之曳诸舵尾顾受水多重不得前中途缆断日本艇释之去虏鱼雷手一人火夫三人归至十钟十分俄艇沉是役也，日本兵死二人伤三人俄军死伤不详。
    初俄舰巴耶尔卑耶之退也，日本大舰队巡洋舰队趋而前午前八钟至旅顺口巡洋舰队正对港口为甲艇队助大舰队旋驶至老铁山侧发炮遥击港口俄炮台亦时时以炮应之，自午前十钟起至午后一钟四十分乃罢战。
    同时日本巡洋舰一队至大连湾无所见乃发炮尽魅山岛之房舍，高砂千早两舰至旅顺西岸搜索俄舰亦不遇敌无功而还。
    当两国军舰相战时日本灭鱼雷舰与俄国灭鱼雷舰相遇甚近，有一日本兵跃至俄舰斯提里格斯支号正遇该舰长由房中出欲将日兵踢落水中，日兵遂出其所佩之腰刀将该舰长之首级砍落，其时有日本灭鱼雷舰四艘乘势将斯提里格斯支围住痛击，故该俄舰无路可逃其余俄兵二十名遂降，俄国灭鱼雷舰受伤甚重，其受弹伤之处形如蜂窝云。
    威远炮台及峦子营两炮台均大受破损，亦有炮艄北蛔覆者欧罗巴新市街於是日上午火焰甚盛，而旧市街甚为寂莫路上行人殆无一人炮台附近亦不见有兵卒俄舰立都维三尚在港内，该处虽有俄国驱逐舰四艘，然均不升烟，舰上亦不见一兵前次炮击时为日本巡洋舰队击破而停搁於鸠湾之俄国驱逐舰乌奴西得里尼系一千九百年所进水者，计三百十二吨，其速力每点钟行二十七海里，又此次为日本驱逐舰所炮击，而后沉没之斯代立古斯气系於一千九百零二年进水者计二百四十吨速力每点钟行二十六海里半。
    正月二十四日之战有人言彼在旅顺登岸闻有俄国灭鱼雷艇一艘沉下船上各人均行失去，此次之战俄人甚为惊恐几於失心虽马哥鲁甫提督勇敢竟欲外出，然该提督仅有两舰一为五烟囱之毕雁一为努维舰驶出以助灭鱼雷舰也，当日人始行攻击时此三舰之各船员均行离船而往岸上其时日本炮弹坠下港内甚多，而港内有多轮停泊焉，亚哥轮船仅与被坏之佛勒维仙战斗舰相距一缆之远，该舰乃近日始由港口拖进港内者也，一经亚哥轮船上人登岸后佛勒维仙舰之中央遂为炮弹一枚所击，以致武弁兵士死者共十九名，日舰离港外甚远亦有相距十三英里者，然战斗舰五艘则为黄金山所遮蔽，故彼等发炮之地更近各炮弹几於全行经过言事诸人之首而落於港内船岙俄舰或新城之房屋商轮并无中炮者不过有舢板一艘为炮弹所中而已，俄舰被炮弹所击者仅有二枚，一枚击中佛勒维仙舰，一枚击中附近船岙之大两烟囱，巡洋舰该炮弹击中该舰几当水线之中并将船边之物击破，但不能击沈该舰，又未击坏水锅，且未能令火药库炸裂，然该舰被火焚者良久，俄人后向其友人言曰此炮弹之所击伤毙者约及百人也，又有人谓彼专注视船坞，因该船坞有战斗舰一艘正在修理而炮弹纷下如雨亦见炮弹一枚坠於距船坞不远之地，然船坞不至受伤也，大清东方铁路公司之蒙古船当攻击时泊於佛勒维仙舰左右作为医生船已为一弹所中死人六名，俄国舰队共有大舰十二艘当攻击时除毕雁努维两舰外尽泊於港内并不发一炮言事者，则谓此实无他不过惊恐而已言事者又谓不能将俄国战斗舰与巡洋舰详加分别彼等见马哥鲁甫提督乘毕雁舰悬挂彼之旗号而出努维舰即随之而出此两舰约放炮一点钟后复回避匿之所言事者不能言及该舰被击与否也，努维机器师一名见有一弹坠於地上被击而伤毙者共十五人有俄人三名击死新城大街较他处受伤更大大屋十余所被炮击毁炸裂之物竟至四五十尺之广地上有新坎{穴舀}甚多所存者并无他物祗有被击之房屋各物及砖石而已港口之高炮台已为炮所击想受伤其大言事者见由该处坠下之石甚多，当该轮船等离港之时旅顺港内仅有战斗舰三艘即佛勒维仙沙利维茨及塞巴司拖波是也，前之一日俄国水师官员将旧轮船两艘悬挂大清东方铁路公司旗号满载土石在港门左首与灯楼相近之沉下日轮同列沈下该两轮之桅杆与烟囱及船面之物尚属可见祗留出水路一道约三四百尺以旗号与浮钟为标识攻击后一日有俄国大舰四五艘从晨至暮皆在外访查日舰因传闻是早见有日舰共二十五艘也，因此致竟日人心大为震恐后知不确人心始定灯楼对面已设有无线电线台，然用之者甚少自马哥鲁甫提督到后各事均有改良修理各舰亦较迅速，但沙里维茨及佛勒仙终恐无用也，俄人并未退出该处自攻击后两日每日从火车运来可萨克兵一千五百名共三千名岸土严用军律治理路中，则用兵看守华人不许离出，且须与俄人作工并设法禁其私逃旅顺口自开战以来即将港口锁禁，无论何国船只一概不准出入北口陆路火车虽通行无阻惟装运军械粮食及俄兵队商人妇孺而已，他国人民非有总管执据不得擅行出入以是，凡在该处经商之华人均不能逃出，前有瑞典国商船一艘招揽搭客每人水脚十元载至烟台一二日间附船者已有三千余人，该船主面谒俄提督，请其放行无如俄人不允，延宕三四日不得已又复登岸而空船尚未见出口。
    俄官日前在黄金山之最高处了望见日本战舰在东南一带傍一海岛停泊式，若长蛇皆高悬日旗大小不等细数之约三百七十余艘俄人无不骇然，以为日本通国水军数目向无此众多，今何有如许多船人咸不知其所以，然之故阿提督即以此数报之俄政府，又以多寡不敌且宜停战以待接济遂高悬白旗，然日舰犹时来窥伺动辄相击时下俄舰被毁者约不下二十艘日舰亦毁数艘带伤洞腹者不知其凡几此真巨战也。
    正月二十日日本舰队七艘奉命攻击海参威，由捷径过韩国沿海岸向海参威进发二十日正午至斯特辣罗克湾渐次向海参威进发，午后二点钟离炮台海岸约六俄里是日寒威凛冽手指欲坠寒暑表在冰点以下二十一度，各舰舷侧铁板面倏结冰花海面冰块远浮风浪鼓动如连山白雪，惟斯特辣罗克湾灯塔昏暗难以明了，日本舰乃破冰接续前进海参威四面皆炮台难於入口，虽察得该处最单弱之炮台攻击两次，然以炮台地位甚佳，故不应炮二点四十分舰队停炮嗣有俄舰由港中出侦探动静恐为日本鱼雷般所攻仍退回。
    自日俄开衅瑙威国商船之为俄人扣留在旅顺数礼拜者业於正月二十七日由旅顺出口三十日，下午已抵上海矣，据该三船之船主云在旅顺未出口之先曾在俄官之前具结认明不将俄国炮台之情形泄露於外质诸船中之人据云念四日之战日舰攻击甚烈，且所发之炮极准於是内港及旧镇皆受伤甚重，所有在内停泊之商船上人皆为炮火所逼不敢在船中停留避至岸上近传新镇被焚之事系属无根之谈，有俄舰数艘现在港内狼狈不堪，惟舰中战具尚属无损，至於舰中短少粮食军器之说是否尚不可知炮台之炮因击射力不足不能将日舰击退，有一日弹在炮台之内炸裂究竟伤炮台及俄兵几何船中之人因相离甚远未能察出念七日尚见旅顺有俄兵及水手无数。
    正月二十八日东京电日本舰队大机关士南泽君於日前堵塞旅顺口之役亦与有功，正月二十四日又与俄驱逐舰交战身受重伤，故已蒙保升为总机关士之职，除奖五等日光宝星以外并奖以四等金鹰宝星一颗，按此项宝星为日俄开仗以来首次奖赏也，日本军队近者屡获战功日本国民豪气勃勃各报亦极赞美日本海军之功。
    ◎俄国防务汇志
    ○海防类志
    目下辽河尚未解冰俄国炮船习乌基依然入渠俄人一俟辽河开河，即将以水雷埋於河口，目下有水雷二百五十具已从哈尔宾运至牛家屯停车场以预备之，俄人在欧洲波罗海造船处，今赶造战舰以被海军之缺。
    正月十五日伦敦路透电云俄国巡洋舰健努来尔阿摩拉尔已至塞，每沟尔海岛之盘他达尔给他地方，按健努来尔阿摩拉尔舰乃装甲巡洋舰载重四千七百二十二吨，每时能行十四海里船员共有三百十二人。
    俄国装甲巡洋舰迭脱黎当司开请允在苏彝士停泊以便修理，想须俟两礼拜后方能竣工也。
    正月十六日伦敦电云传言有俄国战舰四十五艘将於西六月离出波罗的海，俄战舰数艘停泊在红海苏彝士湾因乏炭不能在局外之口岸购用，故已将载炭轮船三只擒获而夺其炭，该船二只系英船伊特利克与法兰克利一只系挪威船玛替利大伊特利克船载重三千七百七十五吨，乃麦乃尔轮船公司之船造於千八百九十四年法兰克利船载重四千二百吨，乃一新造之轮船也。
    正月二十日伦敦电云俄国复向土耳其政府要求，准黑海舰队经过达达纳耳斯海峡土耳其政府拒绝之云非有列国之承认难以许可意国某报宣言谓日本与土耳其於此事有暗中订结契约之事，俄舰在苏彝士湾擒获之载煤炭船三只，今得俄皇之命已被释放，然又有电云英轮船阿利尔今日在红海被俄舰擒获，该轮船亦载煤炭欲往新嘉坡。
    西比利阿贝加尔湖冰上有铁路系俄人所安设以便运军物，昨日已经告竣，今该铁路火车因冰破而沉於湖中（贝加尔湖系亚洲最大之湖长约千华里宽一百十七华里当无冰时曾以渡船运火车越湖，有冰时该运船亦有破冰之器以开水道而近日始造铁路在冰上）俄国波罗的海舰队奉命前往远东该舰队内有防岸战斗舰三艘阿泼拉辛、俄歇科甫、圣约辛，第一舰则载有十寸径炮三尊余则载九寸径炮四尊，各舰均有六寸径快炮四尊每时能行十五海里，因船面离水太低，故为出海最劣之舰，该舰队不能多载煤斤故须有载煤船一队同行出海方始无虑也，又有三第巡洋舰细味来那、科尼罗甫，又一即近日再造之丕尼奄爱夙法舰首二舰并非护甲之舰，且系旧式但彼等所载之炮手均系操练舰队之炮手，其目光前已著名，故该舰亦足谓之凶猛也，其外尚有他舰在半途中可与其舰队相连者其中则有八千吨之战斗舰，希赛瓦尔开载有十二寸径炮四尊六寸径炮六尊每时能行十五海里，又有旧战斗舰那物林载有十二寸径炮四尊六寸径炮八尊又载有旧式之六寸径炮数尊，但此种旧炮必将行更换也，此舰队可在地中海或印度洋与新战斗舰奥司来比亚旧包甲巡洋舰涅辛磨甫新护甲巡洋舰奥路拉与灭鱼雷艇相连，从波罗海亦可得鱼雷巡洋舰十二艘，但此鱼雷队须数月以后方可启程也，想有舰五六艘灭鱼雷艇九艘或十艘作成波罗海舰队，今已出口此舰队与半途所会同之舰可作为二等或三等或四等之舰队，其内则有防岸战斗舰三舰，再造旧式巡洋舰两艘二等巡洋舰一艘三等巡洋舰二艘灭鱼雷艇二十艘，该舰队可於三月杪或四月至远东之海面，但沿途烧去之煤至少须有六万吨也，与今日之日本舰队相斗则无用再言，但与三月以后之日本舰队相斗，则尚可一决雌雄，该舰队如何出口尚属难明奥司来比亚、帕拉达、涅辛磨甫、丕尼奄爱夙法各舰均有伯里威尔式之有管水锅此等水锅近日可得有能驶最远之汽力，故此四舰可以出海，其余各舰则用旧式故不知此等之舰能用已之汽力到埠与否也，济物浦一战物拉雷管带已将瓦里安舰自行炸裂俄人甚为满意，其炸裂之故实因欲免日人之捕获是乃俄国舰队最紧要之事也。
    日本水师亦有此等意见，但日人此意见一试而瓦里安之物拉雷统带与科粒司之比利耶，甫统带则已将彼等之名载於史中与一千七百八十八年雪坑之所为无异也，正月二十四日北京电云俄国因防备朔边必须闭塞营河口，故将用一万圆收买帆船十艘装以石块而沉没之，但因该处为英美军舰碇泊之处当经英美两国领事急将其事告知其国公使目下英美两国公使向政府提出抗议阻止俄国如此之暴举。
    俄人深恐日本军队将由渤海湾地面上岸，故特布设水雷四个，又海城俄国铁道守备队因知马贼拟欲暗埋地雷攻毁俄之铁道，故已通饬各段严加警备有数机器匠工人由旅顺口逃出，详述内中之情形云目下旅顺口港内惟因日本人曾沉没数船以塞其口，故俄兵船皆不得出口亦只可於内中暗暗修理，而日本海军皆停泊於港外，俄人则竟藏於港中绝不敢出头以出而应战此亦足见其海军无能为矣，又各山上之炮台则实已为日本海军所击毁非倾斜跛欹即东倒西歪而俄人亦只可昼夜赶速修理以尽其用云。
    俄国舰队残部  尔来经仁川旅顺海战后俄国海军力殆减杀其半，今示其现势如左：
    战斗舰
    
    排水量
    
    速力海里
    力笃维散号
    
    一二九○六
    
    一八
      癸卯十二月二十三日被日本水雷击坏似永失战斗力
    察利肥次号
    
    一二、九一五
    一八
    
    同上
    边列斯微士号
    
    一二、六七四
    
    一八
    阿斯拉比亚号
    
    一二、六七四
    
    一八
    
    在亚非利加东岸途中
    坡边克号
    
    一二、六七四
    
    一八
    边上勒坡斯克号
    
    一○、九六○
    
    一六、三
    坡尔答瓦号
    
    一○、九六○
    
    一六、二
    
    癸卯十二月二十三日击坏须修补装甲巡洋舰
    些巴斯士坡尔号
    一○、九六○
    一七、五
    装甲巡洋舰
    克勒摸坡伊号
    一二、三五九
    二○
    
    碇泊海参威港
    露西亚号
    
    一二、一三○
    
    二○
    
    同上
    利右利克号
    
    一○、九三六
    
    一九、七
    
    同上
    巴耶尔号
    
    七、八○○
    
    二二、○
    士美土利东斯呢号
    
    五、八八二
    
    一六、五
    
    在亚非利加东岸途中
    欧鲁拉号
    
    六、六三○
    二、○○
    
    同上
    巡洋舰
    瓦利耶克号
    
    六、一○○
    
    二三、八
    
    癸卯十二月二十三日击沉於仁川
    坡加质伊儿号
    
    六、一○○
    
    二三、八
    
    碇泊海参威港
    巴儿拉答号
    
    六、六三○
    
    二○
    
    癸卯十二月二十三日为水雷艇击伤坐礁不能用
    细了那号
    
    
    
    六、六三○
    
    二○
    
    十二月二十四日击破须修补
    亚西哥利士号
    
    六、一○○
    
    二三、八
    
    同日击破遂沉没
    卑耶号
    
    三、二○○
    
    二五
    挪伊克号
    
    三、二○○
    
    二五
    
    同日击破须修
    夫西拉夫克士号
    
    未详
    
    在东洋回航途上亚弗利加东岸
    海防舰及舰
    克列美亚西质号
    
    一、四九一
    一三
    阿资瓦细奴号
    
    一、四九一
    
    一四、一
    阿西坡呢克号
    
    一、三三四
    
    一三、一
    苏细义士号
    
    一、三三四
    
    一二
    撒比亚加号
    
    一、二三六
    
    一四、二
    哥列芝号
    
    一、二一二
    
    一三、五
    
    癸卯月十二月二十三日在仁川击沉
    满洲号
    
    一、二二四
    
    一三
    
    碇泊上海解除军装
    希利了克号
    
    九六○
    
    一一、七
    坡夫儿号
    
    九五○
    
    一一、二
    西夫知号
    
    九六○
    
    一一、七
    以上各舰中有抵抗力者为战斗舰四支（内有一只老朽殆不堪用）装甲巡洋舰四支巡洋舰三只炮舰八只，其他水雷驱逐舰十三只水雷艇十七只（此内老朽不堪用者亦不少）。
    ○陆防类志
    哈尔宾消息云驻此俄兵日前已有数千拔队南下经安东县而至韩国义州以及昌城对岸一带侦探一切，闻俄人尚拟陆续派兵南下。
    正月初六日有俄兵数百名侵入平安北道定州地方，又有俄兵约二三十人渡过博川江在博川江北岸十里许之嘉山一带出没，又定州义州之南约二十里平壤约三十里亦有俄兵出没云又有俄国哥杀克兵一队约三百人经由平壤而至义州，故安州附近一带地方因之人心皇皇大为不靖。
    俄人为防备中国兵队计特於自田庄台至新民厅间各要地方分布骑兵及步兵若干新民厅现有炮数门及哥萨克兵二百名，此外尚有哥萨克兵二三十名徘徊於沟帮子附近专事侦察，又营口俄兵其第十一联队已离该处他往唯留第十五联队兵二中队与哥萨克兵若干而已，盖因日本陆兵在该处上陆之谣传已息故也。
    俄国海参威参谋长所公布之要塞司令长官对於文官及地方居民之权限甲乙二种录如左：
    ▲甲施行戒严令之地域
    第一条要塞司令官在紧要之时得令要塞地区内之住民从事要塞上之事务，且要塞上所需之器具材料及运输所用马车类暨食粮品等物均得取诸住民，凡文官经要塞司令长官向之要求前条所记之事时当从速办到，且须帮助该司令长官之事务（参看要塞条例第七十五条）。
    第二条凡市郡各警察署悉行隶属於要塞司令长官遵照该司令长官之命令办事（参看要塞条例第七十七条）。
    第三条凡在要塞地区内之邮便及电信局当听从要塞司令长官之命令司行事务（参看要塞条例第七十八条）。
    第四条要塞司令长官有权令其地区外之住民退去（参看要塞条例第七十九条）。
    ▲乙为合围地之地域
    第一条凡要塞地区内住民所贮藏之一切食粮品均须应要塞司令长官之取求（参看要塞条例第七十九条）。
    第二条无论何人概不准入要塞之内（参看要塞条例第七十九条）。
    第三条要塞司令长官在其地区之住民为施行戒严令之故，所有地方之最高等指挥官该住民等当无限服从之，且该官须禁止有害之言论（参看要塞条例第八十一条）。
    按最高等指挥官乃皇帝之代表该官之命令可视之为敕令而遵照之。
    第四条要塞司令长官有抑止居住於其地区为各种职工之辞退兼掠夺防备持久上所必要之材料之权（参看要塞条例第八十二条）。
    第五条凡在地域内之营造物其他物件如有为我军队之障碍或令敌军容易，其动作或易酿成火灾者要塞司令长官均有破坏之权（参看要塞条例第八十三条）。
    第六条凡有认为要塞防备之速成及持久上必要之案件要塞司令长官得以自己之权能命住民照办（参看要塞条例第八十五条）。
    第七条凡一经布告为合围地，则向来要塞地区内所施行之维持国家之秩序及社会之安甯等诸法令均停止，其效力自此以后凡关於该种要旨之施行命令概归要塞司令长官之权内（参看戒严令施行法条例第八条）。
    第八条若在要塞地区内因维持各种秩序及施行战斗行为须行特别之事，系现行法令中所未尝记明者要塞司令长官得以已之权施行之（参看戒严令施行法条例第十二条）。
    第九条凡左所记各项之犯罪均於军法会议处断之。
    一扰乱地方及谋叛之事。
    二将军用弹药武装品及食粮烧灭或毁损者。
    三毁损水道桥梁井户及道路者。
    四毁损电信及电话线铁路及铁道所用之车辆者。
    五袭击巡兵及夜间巡兵又以凶器抵抗巡兵及夜间巡兵及文武警察官者或杀伤之者（参看戒严令施行法条例第十条）。
    按海参威要塞参谋长为俄国陆军少佐男爵蒲德泼儿古达。
    正月十七日东京来电云癸卯十二月二十四日俄国乌港要塞司令长官布告乌港戒严命见十二月二十五日乌港之关东报中其文如左：
    第一条今依敕令施行海参威要塞戒严令晓示距海参威市二十五俄里以内之住民。
    第二条前所记之区域内当遵守战时之诸规条，其大略如左。
    第三条左记之诸规条於本官认为最要之地域须严重励行关於军队及要塞战斗上之目的决不顾虑个人之利害及希望。
    第四条无论兵士与住民其身力及资财均须供要塞战斗上之用，故无论何人之粮食不但不可依赖要塞之供给，且在要塞为合围地之时，其各自私有之贮藏食品亦须出而供给要塞。
    第五条要塞为合围地之时当由本官公布人民，但其事前则无预告。
    第六条凡欲免去戒严令施行地及合围地之困难者可速即退去要塞区以外，其愿意留於要塞内者至紧急时即须迫命退去，且其前途一危险概不担保。
    第七条凡欲坐火车退出於要塞地区以外者须至铁道停车场敖近之司令官处报明事宜，该司令官专司海参威至启笃里斯合乌奥停车场（即尼哥利斯克市之停车场）间准许退去者准乘车乘火车时自能携带之财产以每一人自能携带者为限制，此外概禁止携带，其愿从车道（指车马所通之道路而言）退去者虽准其各自携带一切财产，但家畜及食料品概不准送出。
    日本大阪某日报云不论何国凡扼要关隘皆禁人用摄影法映照形势以故炮台所在外人不得，而知独俄人军律不严将士疏懈以致旅顺炮台图式得入我日本军士手中，中有数台明系华人所筑后经俄军葺治焕然一新总计各处炮台约有三十座，其在老虎尾半岛者名曰威远此外如心鸡头如高山如蛮子营如馒头山如城头山共六座老虎尾威远一台面临大海由是迤逦达西南之老铁山绵绵不断，老铁山炮台在旅顺尖角处老虎山之麓黄金山一台为诸炮台中最大者，其地处老街之南与老虎尾对峙旅顺口门有一角突出迤东南及正西各有炮台二座正西各台总称黄金山炮台犹之老铁山诸台总称老铁山炮台也，黄金山之东牧猪礁炮台分建营垒二牧猪礁东北，则为崎聿嘴炮台以上诸台皆面临大海此外新街之后椅子山松树山二龙山亦有炮台围护以防敌人自背后来攻椅子山分筑鞍子山望台二炮台藉以控制东方松树山炮台，则又在椅子山之东又东则为二龙山炮台，又东则为鸡冠山太波山蟠桃山诸炮台此皆用以防敌人自新街之东暗袭者新街之西，则为杨家屯太家屯，其地在鸠湾附近亦新筑炮台，但未告竣其已成及缮修完备者都计二十六台至业已度定地形方在鸠工庀材者亦复不少，当日军第四次进攻旅顺时毁於炮火者即威远及蛮子营二台，盖因老尾半岛直对海洋以致台既倾颓炮座亦皆欹侧也。
    正月十九日伦敦电云传言俄人豫备退归总铁路以期在内地相战，以阻日兵之进步苦鲁巴金将军与亚督之大营驻於奉天。
    正月二十日俄国骑兵七十余名至韩国镜城，又有若干名至吉州盖侦察日兵而至者也，在图们江之俄兵不甚多不过守备地面耳，珲春有俄兵千余名嫩几胡斯译音有俄兵一千八百八名，凤青斯几译音，有俄兵六百余名，城律地方尚留日本民四十余名元山有日本民二千余名，他国人二十余名该处粮食足敷衍本月之用。
    正月二十五日天津来电云目下在营口以南之俄兵约近六万人，其中新募之兵占其大半，旅顺口二万名金州二万名复州五千人，盖平八千余人营口及牛家屯一千余人辽河口炮台有野战炮三四门以炮兵七十余名守备之。
    海参威附近一带之俄兵如左：
    一珲春附近之俄兵  南满洲珲春地方自俄人占领其地以来置炮步兵各一中队余亦曾分一支队驻屯於其北方南冈译音，地方至此次开战时乃直将附近之支队聚集珲春，又渐次退至巴式脱地方与其附近之守备队相合，故今日渡图们江而入韩境之俄兵乃均系此等俄兵移往者。
    一巴式脱附近之俄兵  俄国以守备巴式脱为要事乃属於最近之事，近日忽以全力注集於是湾之要塞及其附近且凡遇有他国人之旅行，该处者必设种种之口实以阻止之甚或强诬以军事侦探而捕之置诸监禁之地，此等之事已屡次见之，盖其原因实因财政穷乏该处俄人之设备甚不完备欲不令世人知其底蕴，故将该地面掩蔽至如此之秘密，此次两国开战急令其陆兵聚集该处目下合计其地之骑炮步兵约有一师团之数俄人闻日本军将击该处实为最恐惧之事。
    一尼哥利斯克之俄兵  尼哥利期克为军团所在之地照例平时须驻屯俄兵二万余人，然在开战以前其地只有一千五百俄兵，其后究竟须发展是等之兵力与否则不得而知之，惟据乘东清铁道经过包克拉尼启奈耶（译音）而遣往辽东之兵数考之，则是地驻屯俄兵之大部分可知其已前往辽东，盖俄国本声称从本国输送大兵至辽东，但实情则其输送来极东之俄兵总计不过十八万，据俄人所言目下将其余大兵驻屯於满洲或辽东实则全为虚语，今探得其确实之数如左。
    哈婆罗敷斯克  二十四及一百三十五两联队炮兵第二第三第四三中队合计，其他铁道守备队宪兵共六百名哥萨克兵则无一人。
    波克拉尼启奈耶  哥萨克骑兵百名步兵三十二联队百名。
    代麦高  哥萨克骑兵五十名。
    甯古塔  哥萨克骑兵六百名步兵十八联队八百名。
    模陵  哥萨克骑兵四百名。
    伊孟坡  步兵四百名。
    斯巴斯谷克  步兵二百名。
    正月二十八日平壤来电云观俄人之报告每日变化无定，然义州昌城以南俄国步骑兵不出三千名龟城泰川定州有骑兵若干其侦察队常出没於嘉山博川甯边附近鸭绿江有韩船编成之军桥安东县有新筑炮台数处。
    同日东京电云据某英字报云圣彼得堡传来消息俄国因满洲陆军军需品不足甚以为忧，其原拟从海上输送来东之军需品概满载火车中每日从俄国运来远东，但此事与其铁道沿路已开设之商业有大害，且有碍於输送军队之事。
    正月二十九日东京来电云，据最近之调查构成旅顺要塞之港口及临海之要塞炮台如后：
    馒头山炮台炮八尊、鸡冠山炮台炮五尊、老铁山炮台炮九尊、又四尊又八尊又五尊、黄金山炮台炮八尊，又不详，北斗山炮台炮五尊又五尊又八尊，其间亦安置隐见炮（外面不能望见之炮）者为威远北斗山金鸡山老虎尾等各炮台此外更有二重山炮台安子山炮台椅子山炮台等日来工事尚未完竣者及拟建筑而未动土工者尚有二三处，然旅顺要塞既已目为已经完竣其分布之整齐防备之坚固遥出於昔日中日之役时之上也。
    据最近调查乌苏里一带之俄军如下
    一尼古拉西克  一万人
    东部西伯利亚狙击步兵第二联队  二千人
    同第三联队  二千人
    同第四联队  二千人
    同第二十二联队  二千人
    同第二十三联队
    二千人
    此外尚有骑炮兵若干
    
    
    亚拉西士利那
    五千八百人
    步兵
    
    东部西伯利亚狙击步兵第一联队
    二千人
    
    呢哥来近卫联队
    二千人
    
    
    龙骑兵一个联队
    九百人
    骑兵
    东西希哥萨克一联队  九百人
    三  坡西威土及杨知加  六千四百五十人
    
    东部西伯利亚狙击步兵第六联队  二千人
    步兵
    同第七联队
    二千人
    
    控亲西希哥萨克一联队  九百人
    骑兵
    正骑兵一中队
    百五十人
    
    要塞炮兵一中队  三百人
    炮兵
    野战炮兵二中队
    六百人
    
    山炮兵一中队  三百人
    水雷队  水雷布设中队一中队二百人
    四
    珲春
    二千人
    步兵东部西伯利亚狙击步兵第二十一联队  二千人
    但自杨知加及珲春则派遣将校侦探一小队
    在朝鲜镜城方面附近
    五巴拉巴西
    二千人
    步兵东部西伯利亚狙击步兵第八联队
    二千人
    六巴坡勒布加
    四千人
    步兵
    东部西伯利亚狙击步兵第十九联队  二千人
    
    同二十四联队
    二千人
    乌港
    八千人
    东部西伯利亚狙击步兵第二十九联队  二千人
    同第三十联队
    同
    同第三十一联队
    同
    同第三十二联队
    同
    但以上各地缘我乌苏里西希哥萨克骑兵及乌苏里西希铁道队各一旅团，今不一一分记。
    满洲凤凰城鸭绿江之间俄兵共有一万四千人，计凤凰城三千，安东县三千，鸭绿江之两岸八千想初次陆战必在鸭绿江矣。
    俄人现在牛庄添兵有三尊团战之炮已架於河下之小炮台，并购拖船十只装载石块意欲自沉河口以堵塞水道阻截他船行驶。
    二月初一日东京电云据报告谓在大同江有哥萨克马队一千六百名前进队已至平壤以北三十英里之生阳场有马队五十名与日本陆军之步队挑战，但日人不行答复，又云俄人在汉城（不知是否）附近之地捕获日人三名，但后见彼等乃系渔人遂即释放通事之人则被拘禁。
    初二日接牛庄来电云俄国第十五队东西比利亚步军队普连姆斯克打拉根军队及野战炮队皆已驻扎牛庄，牛庄之火车站亦派有俄官一员带兵二十名驻扎其内，至於中国铁路尚无阻碍，按牛庄地方当一千九百年时已为俄兵占据至今未曾交还，此次因防日本攻袭故俄又增添防兵。
    营口河西田庄台地方刻无俄兵驻扎，惟每日於火车到站时即有俄马队十名二十名不等，驶过河西预候察看火车上下人等有无日军细作近日营口俄军水陆设备极严辽河口暗设水雷二百五十余个岸上陆军每日三操在大街往来调炮，惟陆军去来无常难计其数商民震恐纷纷西迁俄人亦有将细软之物运送车站者俄国巡捕厅已将家具什物全行拍卖俄军现派兵百余名赴沙岭驻扎间三四日辄有兵二十余名赴沟邦子车站侦探俄人以日军将攻牛庄，故防备甚严港口业经自行堵塞祗留浅狭之水道一条以作出出入船只之道，除违禁之物以外所有货物皆准船只在牛庄装载卸交，但所有船主皆得有俄官之训令，其不得在黑夜出入口门，俄人昔日在旅顺青泥洼及鸭绿江一带皆用有印度人无数以资守更之用近日不知何故，忽将印度人总共百名歇退其中事实无一知者，现在鸭绿江之南共有日军六万名以外尚有大军一大队向哈尔宾进发，前数日於旅顺入口时为水雷炸毁之俄国灭鱼雷船实名斯考里其所误触之水雷即正月二十四之役日本人在该处暗布者按斯考里灭鱼雷船於一千九百零二年始克造成落水载重三百五十吨船尾有暗轮一只马力三千八百匹每小时速力二十六海里船中备有小炮四尊鱼雷管两具，虽山海关牛庄铁道之铁轨车业已运入山海关城内，但山海关至新民屯及营口等处之火车仍照常往来所有在火车办事及司机之英国人亦照常执役，每一车站有袁军二十名守护袁军所穿之号衣所执之军器及所受之操练皆甚完备军令亦严所有中国周围之精兵大都荟萃於此，现计在万里长城之外者不下二万人，此二万人皆为中国头等军队各事可靠，惟彼等皆与奉天增将军祺所用土法之兵反对，正月十九日有俄国骑兵二千五百人步军六千人由哈尔宾运往吉林之东近据华人报称俄人近日由海参威招募海贼三千名以补满洲逃去之兵额，闻此等海贼已领俄人之饷，惟将来未必为俄用命，因其已联成一排俄会也又由牛庄避难之华人云俄军已满布於牛庄至旅顺及往北之铁道傍，但日军仍常有登岸铁路亦常有拆毁者，凡要紧之铁路桥皆有俄兵二三百名镇守桥上，每数英里皆有巡兵一群，此等防军大都为西比利亚之科萨克兵或鞑靼人类都粗蠢，惟能坚守其位搜觅食料恶待华民又近来由南方运来之俄兵尸骨无数，初皆疑为阵亡者及至查明方知实系冻死者也。
    俄国警察满洲区域  俄政府近已订定东清铁路租界以内管辖敬礼区域计分七区，兹录如左
    第一区
    由东清铁路西方国境之满洲驿起至伊奈克迭止计，凡三百三十九俄里正署长驻满洲驿副署长驻哈拉鲁驿。
    第二区  由伊奈克迭起至查脱驿止计，凡五百三十七俄里，正署长驻布哈脱副署长驻齐齐哈尔。
    第三区  由哈尔宾起至哈突海萨止计，凡二百四十五俄里，正署正驻伊们柏副署长驻所未详。
    第四区  由哈突海萨起至乌苏里州之国境止，计凡二百五十八俄里，正署长驻呵苦拉尼基拉驿副署长驻哈突海萨。
    第五区  由哈尔宾新市街起至南方开原止计，凡四百一十俄里，正署长驻拱纠吾林副署长驻亚姆英。
    第六区  由开原起至大石桥止计，凡二百四十六俄里，正署长驻辽阳副署长驻大石桥。
    第七区  由大石桥南端起至旅顺口青泥洼止计，凡二百七十三俄里，正署长驻旅顺口副署长驻瓦房店。
    右七区外又於哈尔宾设一警察总稽查
    东省消息云俄国派守铁路兵队号称五万人，然皆弹压土匪则有余御大敌则不足其余哥萨克马队俄人虽倚之如干城之寄然蛮野横杆不守纪律，且有勇无谋俄人近由俄属欧州调动大军急如星火殆恐原有兵队毫不足恃也。
    鸭绿江西岸俄人恐日本步兵渡江派兵严行防守极形巩固中国声明严守局外并划辽河以西为中立之地，中国独未派兵防守人皆疑之现探得关外驻兵袁宫保早经与俄人言之嗣得俄公使照称自牛庄至山海关中国如果派兵俄先派兵三万名至北京驻守是以关外驻兵之议遽止专在关内一带驻拨兵营为聊固吾圉之计。
    日俄未开战以前各国著名报馆在旅顺访事者共有二十余人，现闻旅顺俄官近下一令饬各访事员一体出境某报通信员并命以二十四点钟离埠寻派兵一名监视登舟日本则竟与俄人相反准各访事随同前敌侦探一切并准携带译人仆如有所需，且声明以礼款待落落大方真无愧文明气象。
    十四日有数俄人复来至沟邦子各处侦探兼遍看铁路车站上各处之情形亦至本处之机器，厂内俯视一切因而此处之英人即遣舌人前去访问伊之原委，据云伊乃专为探询曾有中国某宫保之兵出关否或此兵数开经何处驻扎更为何事而来，此处访明之后回禀上宪云云。
    本年正月与客腊等月因日俄失和开战寓居东三省内之俄人每恐中国或不能照约严守局外中立，故不时携带舌人或兵卒数十名及武官一二员向锦州府属或辽河以西一带探询曾有中国之大兵派出关外各处驻扎否及各城镇之兵卒若干或军装子药若干皆一一详细查清回报上官，近数日内又有数百名忽至新民屯与田庄台四外各处来往巡游於某日至某处宿下之后即有向未作通事之任而能说俄语者一人亦系山东产，即日日向外打探各项军情，稍有所闻即告诸俄官因之俄人等亦皆爱惜此等人时赏钱物然向为通事者则甚忌之一日，彼又妄言此处曾有大兵若干军装若干尽在民家暗藏云云，俄官等即向该处之官长要索官长等则云实系谣言并无此事，并问此系何人所言因之旧通事即欲复前日之仇明向官长实说，故该中国官长即立捉此人枭首示众。
    俄人所建旅顺炮台共有二十二座并略得其炮数如下所纪，第一台炮未详，第二台六寸径大炮六尊，第三台六寸径大炮五尊，第四台十一寸径大炮九尊，第五台六寸径大炮四尊，第六台六寸径大炮八尊，第七台六寸径大炮五尊，第八九十台炮俱未详，第十一台在椅子山炮未详，第十二台在安子山炮未详，第十三台十一寸径大炮八尊，第十四五台炮未详，第十六台六寸径大炮八尊，第十七台六寸径大炮五尊，第十八台（最大）炮未详，第十九台六寸径大炮五尊第二十二十一二十二台炮俱未详（二十二台与十二台相连）。
    闻安东县及其附近鸭绿江沿岸之俄兵现在增筑炮垒甚为汲汲。
    廿二日东京电云海参威俄国军队之粮食虽贮藏於该处之兵粮库，然其所有仅足供步兵二旅团两月之用是以日前常向哈尔宾筹办食粮后因铁道为马贼所毁以致从哈尔宾筹备食粮更为不易目下俄人因此大困，又云辽东地方俄人建筑兵舍现已不足，又云在保塞德湾至元山间之俄国宣教师及商人等已悉移往海参威港矣。
    闻阿力喀塞夫总督与其幕僚等依然在奉天尝胁迫增军帅供给工人及食物等俄人，又施其怀柔政策传谕民间宣言中俄两国互相补助，凡诸举动概出一律愚民无知俄人即欲以此策动之而增军帅因无中政府之命令若遽准允阿力喀塞夫又恐贻滋后患，故每事不听阿力喀塞夫之言因之阿力喀塞夫遂擅自发布严厉之命令云所有在满洲之中国人均应帮助俄军以防日本兵若不听此命严罚不贷云。
    ○转运类志
    俄国远东总督阿力喀塞夫刻在奉天力筹运粮之法，然卒无济於事，盖西伯利亚东清两铁道筑造工事甚不完备已属不便运输益之马贼随在与俄为难运输尤难，目下铁路沿线每五俄里驻扎俄兵约二百名之多严行保护俾得转运粮食药弹，然所运有限究不足以充满洲各地俄军之需而开战以前犹能以义勇舰队汽船由奥铁萨装运军粮送赴远东开战之后，此路已全杜绝，故目下满洲俄军大有乏粮之虞云。
    闻俄国远东总督前有公文致驻满洲铁路总办云现在西伯利亚铁道往来运兵须加意保护，每三里须设兵房一所派可萨克兵三十名驻守云云。
    俄国西伯利亚铁路甯古塔左近之一段刻下，又被拆毁数十丈，惟其如何毁坏不得而知，若仅铁轨毁伤两礼拜之间尚可修毕，如系炸药轰毁，则非修理月余不能竣工，又破坏之处若在甯古塔左近松花江支流之铁桥则修续至捷非半载不克要之俄国刻正调遣陆军间不容发之际该路被毁必受害不浅也。
    俄国现颁发军务章程宣明煤炭白米及一切食料皆系军需中所禁之物不须局外之船将此等物运至日本，又德京电云俄国刊发宣示之书大旨谓俄国行将查看局外之船稽察军需违禁之物。
    ○粮饷类志
    俄人因海参威粮少已命旅居该处之人出境以便政府即取懊处之粮藉济急用韩京来来电云，据从义州来之韩人言俄军目下在鸭绿江右岸一带地面筑造炮垒极为迅速，其中亦有已竣工者而安东县地方目下已有俄军约一联队驻在该处并闻尚有二师团以上之俄兵，由北而南向安东县进行该俄军等亦称韩国为敌国声言将渡江而进义州居民因之大为惶恐，皆已预备避难之事。
    正月十七日东京电有俄兵千五百人占领韩国咸镜道会甯郡街徵敛粮饷。
    正月二十四日东京来电云俄国目下发布号令在黑龙江及后贝加尔两省收买各种谷类，黑龙江一省须收买二十万布特后贝加尔一省须尽其所有而收买之。
    正月二十五日东京来电云在满洲地地方俄国兵备之不整顿及其粮食之缺乏为世所已知之事，先是西一月下旬日俄问题渐见紧迫俄人已明知日本将出於战此时阿力克塞夫仓卒令驻京雷萨公使游说当轴冀令英美法各国公使当调停之任，然英美两国公使均谢绝之时局渐迫进而至於开战阿力喀塞夫狼狈不堪，现在奉天研究供给粮食之法，然西伯利亚东清两铁道向来构造不甚完全，且输送力甚乏，且所到处之马贼横行因於每五俄里间布置保护铁道兵二百名是以在满洲各地各兵所需粮食弹药终不能赖铁道以输送之未开战前可用义勇舰队汽船从奥特塞由海路运至远东，既开战后此路中断是以军需品输送之难状实有不可以言喻者。
    据天津电谓旅顺口有电致此间俄清银行嘱令速送银来，至少须送二十万罗卜否则甚难支持该银行接电后仅筹集十万罗卜之纸币遗店员假装作中国工役人私从山海关送往旅顺，旅顺军备之不充实於此益足见之。
    ○战时规律
    海参威俄国司令官陆军少将瓦六纳符出示保护中韩两国人民及俄人之规条录如左，一工商等人及苦力小堡各安生来安堵如平时，二开战以后凡商船之定期出洋者须暂时停止工商人等各自豫储食物以免缺乏之虞，三凡有业之中韩两国妇稚欲归本国者暂迁至尼苦利司苦及哈拔洛夫司苦等处安心以待便船或俟火车载运，四若有虚构谣言致令人心汹惧者当执付军法会议所处以重刑不稍宽贷，五木工砖瓦工冶铁工以及其他苦力小堡可投本帅处报名各执本业，其有愿修制机器者恪遵管理人指挥工值格外从丰支给著速遵行毋贻后悔，六尔等财产器物之在本地者自当优加保护毋惧损失私自收藏，七中韩两国之人若酗酒滋事辱侮平人定行执付捕房惩治，八若有华人串合韩人开场聚赌定当执付军法会议所处以重刑，九若有马贼阑入安分民家及正经店铺恣行劫掠者定当执付军法会议所处以死刑，十若有损坏行军必需之物如铁路电线之类者定当执付军法会议所照例施行，十一本师所辖诸官署遇有缺乏食物马匹时须由中韩两国之人供给以利行军当取用时由官吏给以公平之价，十二不论何人有违犯本帅之令者悉付军法会议所议罪，十三如华人中有不明以上各条文义者可请中国贸易事务官详悉讲解。
    俄京圣彼得罗堡来电云俄廷於西历二月二十八号颁发交战时法律计共八条，一侨寓俄境之日本人，凡在亚东总督所辖地方者苟能遵守法律自当照章保护，且准继续安居各营生业，二当宣战时寄泊俄国港中之日本商船止禁运战时应禁之物余皆仍准转运，惟货物载满之后即须开行出口不得逾越此律宣布后四十八小时，三中立国人民祗须遵守俄国法律及俄与他国交际法律，则在俄国各港口市廛皆得照旧经营并不加以压制，四苟不关涉海陆军事务确守中立国人民本分，则可任便经营商业，且随时为之保护，五中立国船舶应将后开各条一律遵守（甲）中立国船舶除附载敌国货物及战时应禁之货物外一律免予扣留（乙）敌国船舶除附载战时应禁之货物外，若祗载中立国货物一律免予扣留（丙）封闭港口之时须力防敌人出入应以兵力制之，六战时应禁之货物开列如下（按除各国交战时通行禁运之物外，凡米谷及各项食物足供战事之用者以及造船物料虽悬中立国旗亦包含禁货之内），七中立国不得载送敌国军队敌人电报信函以及将军舰运船交付敌国有敢附载战时应禁之货物者虽系中立国船舶一经捕获得即充公，八弗论敌国及中立国皆须遵守以上规制有违犯政府所定此种规则，且临时有出人意外之举动者照法律施行。
    正月十三日俄政府颁发战事规条申明施行严禁之物一各种军械如甲胄枪枝及枪上零件之类二各种火器及药弹（按内分弹炮枪弹信弹炮鱼雷筒火药包弹之金火硝硫磺）三制造炸药材料及材料中之一种地雷水雷达伊拿马伊秃以及嘻洛几希伦导引爆弹必需之物引放地雷水雷必需之物，四制造炮械及炮上所用各种零件炮车所需火药储弹盒储弹箱野战时铁工所用器具行营中庖丁所用器具用以运送器物之具载货车浮桥造桥所用之木架铁线马上所用鞍辔之类五兵士衣服弁兵装束所需之物皮张行囊刀鞘储甲胄器掘濠所用铧锹之类野战时所用铜鼓野战时马队所用鞍辔之类号挂篷帐六侦敌船中一切装饰军中建筑所需之物渡河所用之器以上诸器不论悬中立国商船旗与否皆须禁止，七各项船舶所需诸物及汽锅之类与夫船舶所需诸物中之一种，八各种薪炭煤火酒及那美夫他九德律风电报铁路之类所需各件，十专供陆战海战之器物米食粮专供行军所用之马匹及其他动物严禁供给敌人亦不准送至敌人注意之地。
    ◎日本防务汇纪
    ○海防类志
    日本布置海面防御地域无论已国外国各帆船非经有司允准不得通过或停泊，其防域如下东京湾函馆小樽佐世保竹敷港舞鹤港纪淡海腰豆殴湾长崎，有日舰五艘驶赴台湾防守兼袭西来俄舰。
    ○陆防类志
    日本照会高丽谓日本自行建筑汉城义州之铁路乃为行军之用也，汉城至平壤一段之铁路归陆军管理不日即可成功。
    日人於陆军举动决不使人知之所知者不过常有兵下船以运兵船载往而已，然载往何处则不得而知，日人已将美国轮船所载之牛肉面粉等往旅顺者拘获各港门之水师官员甚为敏捷，凡轮船进口者须格外当心，因鱼雷船左右甚多也，以欲指明彼等所行秘密之法须磨船主（该船主之船名不得而知想系日本邮船会社之船也）於中午到埠遂将其货卸下午后即奉命预备汽水出海晚间则载兵士二十名出海该处西人无有知之者所知者不过该轮出口而已。
    注韩华使电报政府云日本兵已到汉城者计有七千五百余人在济物浦平壤者计有一万三千余人陆续登岸者尚多不在此数，俄兵大队则悉驻义州。
    二月初六日伦敦路透电云日本之步军及炮军已驻守韩国之安州平壤两处，且知日本尚拟添运多兵至该二处藉资防守云。
    日本载运军士至济物浦现似暂行停止韩北境口岸现今仍可出入自由所有日军载运之军械等物皆向海州及镇南浦两处进发日本取道该两处因为省时节费起见且至战场近兵士可免长途跋涉之劳。
    前在济海浦登岸之兵士所带粮食及军械甚形充裕所过之处纪律整严秋毫无犯令人称道不止，当在该处上岸时建筑浮桥将军马粮食运至岸上所有兵士等在该处歇一二日后即拔队起行向汉城进发所有军粮等均由火车载往所至之处，虽无粮食一切要需之物可购，然日军已预为布置可无告罄之患就日军所带之军械马匹及一切要需之物观之约计每日须用日洋一兆云云。
    闻日兵队抵汉城后即分队向义州进发，沿路即建筑保垒三四座，然於平壤所作者尤为坚固缘该处日军将来必与俄人大战也。
    俄日开战已逾月余日军在高丽登岸者计二万二千人内一万六七千人已由济物浦登岸后搭火车向汉城进发缘汉城系日本大军会集之所，该处有马六千匹炮一百五十座，其余一切军械粮食不可胜数闻日军皆由该处取道奉天向平壤及鸭绿江进发，日军队纪律颇严并无骚扰情事当行抵汉城时皆在日本居民家寄宿或在公共之屋内居住其步兵雄壮异常甚为严肃，马兵所携之炮重笨恐不能适用，惟过山炮较可日军亦在该处购马四千匹以便载运军械等物并出钜资雇高丽工人五六千人以供服役日人所费为数甚钜。
    日人现派一军赶造铁路，该军已达北方一带不久可达鸭绿江由此观之日人之铁路将来较俄人在满洲之铁路尤为得力。
    日本内阁诸大臣议将舞鹤铁路工程克期告竣确定本年公费五十四万三千余元，加以去年余下之二十万六千余元及他处移拨之一百四十万元共得二百一十四万九千余元限十一月福知山西舞鹤路工报竣十二月东舞鹤及军港路工报竣海军省，则谓若能於十月中一律报竣更隹，因商之作业局务必并日经营云。
    ◎观战条规
    日本陆军省所订报馆访事人观战条规第一条，凡愿从军观战之人须将履历及馆主保单禀呈陆军省，外国人须经本国公使领事禀报外务省，外国人祗须禀报馆主姓名及其报馆之名无庸履历保单。第二条，愿从军观战者须一年以上从事报馆事务，第三条，不通日语之外国人准带翻译一名，翻译自雇从仆须将履历保单禀报陆军省。第四条，外国人除翻译外准带一仆如上例，第五条，同时数报可公选一人访事，第六条，既准从军访事即当发给文凭。第七条，从军访事之人属於高等司令部，第八条，从军访事之人常川洋服左腕围以阔二寸之白布以红字书报馆之名，第九条，从军访事之人须将文凭随身携带以便随时查验，第十条，从军访事之人须遵陆军总统之命恪守所定规则违则屏斥，第十一条，从军访事之人所有书函电报非经本管将弁察阅不得递寄并不准用暗号密码，第十二条军署军队给与从军访事之人方便可在开战之地随时支给粮饷仆从人等准附车船，第十三条，有犯陆军刑法及保护军机者依陆军治罪法於军法会议所治罪，第十四条，本规第六条第十三条翻译及仆从皆须遵守。
    ◎战事杂记
    有由海参威避难来沪者云该处自闻旅顺口俄军大败以来，群相惊惧日本军舰来攻又云俄官日前尝令商民迅速退往他处，如不退则系自愿服从军役之人，故居民现多避往哈尔宾，又云该处现在已无俄舰碇泊想皆游弋港外以为警戒也，又云该港布设水雷区域极狭恐不足以资防备。
    正月廿六日伦敦电云日本与高丽所订之商约将俄人在高丽所得之利权削去，即高丽不得有权将马山浦港口之巨济岛相让，又将在济物浦左右之佛罗司岛之开煤矿利权并郁陵道岛及图们鸭绿两山谷之伐木利权等全行削除。
    侨寓日本神户华商近会议於中华会馆各签字应募日本军债数目如下十万元者二人三万元者一人一万元者十人二万元者一人一千元者十三人余不录总数共四十一万二千元。
    在满洲之俄国陆军缺少粮食为不可蔽之事实，闻每人每日所需之粮食其五分之二由俄官给发，但因不敷所需故亦时常听其部下肆行掠夺，然终难满其所需俄兵苦之。
    又云据增将军告外务部云昨日阿力克塞夫远东总督称病来奉天实则至该处之俄国军事交涉局请中国兵保护东清铁道，盖其真意恐马贼破坏铁道并虑中国兵役与马贼通同一气与俄人为难特欲以此笼络中国兵也，唯增将军已力拒之。
    正月二十日东京来电云此间某处来电云俄国近送骑兵数百名前往张家口，又云伊犁地方俄人亦拟遣往兵队若干。
    正月廿七日本馆伦敦电云俄政府已预筹额外之款七十五万六千卢布以使环贝加尔湖之铁路从速竣工。
    登州十一日来函电云初十日有华船一艘载来日本水兵二十八名在登州上岸，据言其舰已在秦皇岛沈没，因初七日与俄舰交战将俄舰击沈之后本舰受伤甚重，故亦沈下当沈下之时有华船将舰中之人救起，共救得二百人所有救起之人在隍城岛耽搁一日复在长山岛勾留一日，然后到登州余者尚有留在岛中亦有往登州西面之港者中国地方官曾赐牲口与彼代步每名又给钱四百文以作饭食之用，然后送往烟台据云俄舰中人无一救起者。
    据旅顺关东报言阿力克塞夫总督实於正月初八至奉天斯德式儿将军已被任为关东省独立军团司令官里纳维启将军已暂任为满洲俄军总指挥官以苦鲁巴根将军到任为止。
    二月初六日东京电云各报馆论日人在炮弹中所用之希磨西炸药之能力有俄国炮手，一名系近日俘获者，今在松山红十字会医院医治，彼之左肩与手被伤由中取出各式之碎弹一百六十块，从此则知此药之炸力较力裁炸药之力更大也。
    二月初七日东京电云法国各领事与水师代表人往松山日本医院考察，彼等见日人看待受伤俄人之情形大为满意。
    正月初日十莫斯科新闻有云俄国最圣洁之像已带至圣彼得堡后则带至远东随同陆军前往，此像乃圣女之像在圣赛给司前常安於脱雷斯科寺院之内约方一尺满缀宝石，此像之史记甚为奇异曾与阿立克塞司大彼得亚历山大第一诸人出征时同行有银牌一具在该像之左右将各战之事载明。
    正月十七日金州电云日人已将在金州之铁路一段炸坏约有三百尺余并毁汽车一辆牛庄地方民政厅向有禁令不准居留，其地之他国人高悬已国国旗近来该处喧传日本兵已上陆，该处以外诸国人均不顾前次之禁令各於其门前悬挂其国旗表明其并非俄人，其地之俄人亦甚多避难於他国人之住宅者俄国之将校均速预备令其妻子避难之事，该处之民政长官兼俄国领事克罗塞氏亦将其眷属送至天津，该处人心惶惶於此可见有德国商船斯都尔巴古者，今日由浦盐抵埠，该船搭载日本人十三名华人千五百八十五人奈古浦丸之船客船员四十一名亦在内该船内之水手二名溺死（按日前奈古浦丸为俄舰轰沈之时其船员即为俄舰运至浦盐此次乃由德船运回长崎）。
    正月初七日长崎来电云为俄国军舰所轰沈之奈古浦丸除水手村田常右卫门及荷物方宫田作二郎之外，其船客四名及各舰员均乘搭德船，斯多巴至长崎据奈古浦丸船长云本船在舻作岬遇俄舰时俄舰当即放空炮一发，且示信号云本船不许尔船并行以后又连发二三信号奈古浦丸乃答之云愿互相救助俄舰乃旋转其舰首阻止本船前进，且发有弹之炮於是余等悉乘杉板船当时本船即为俄舰所轰沈，余等乃从古罗模波号之网梯而上俄舰，该俄舰即将舰客居於一室将舰员另居三室於十二月念九日下午四点钟至浦盐三十日早押入未决之监狱即日下午五点钟移入德船正月初四日离去浦盐。
    ◎中国中立汇记
    ○严杜接济
    外务部日前曾接驻华俄使照会将俄政府所认为战时禁货者分件指明，当经外务部电致各省大吏一体遵照兹将禁货分列如下，一手执及炮队各军器，二铁甲，三火器，四炸爆各料及器具，五炮一工程队及军队中辎重之应用各物，六带刺铁线，七扁艇及浮桥，八军队备用之物及号衣，九驶海船只若遇挂带局外商旗前往敌国海口有军务之意者，十船只各式汽机，十一各式锅炉，十二石煤，十三石脑油，十四酒精，十五电信德律风及铁路各物料，十六粮食饮料，十七米石，十八马匹及他项牲口，十九海陆各战应用各物。
    外务部致驻华俄使照会叠据奉天将军电咨华癸卯年十二月二十八九及本年华正月初一初二等日贵国兵队由火车南行於附近车站各地向地方官索取车马以供转运等，因窃维彼此通好供应匮乏原地主谊所应有是以历次贵国军旅过往敝国各地方官无不供备刍秣以笃邦交即上年贵国军队调赴辽左，该将军曾为备车五百余辆可见两国交谊原无不可通融惟近日贵国既与日本宣战敝国已表明守局外中立公例业经备文照会各国及贵大臣当已蒙垂察是以备车转运一节殊於中立公法有碍恐他国藉为口实不得不避嫌疑顾全大局理合备文申明伏乞贵大臣即行电达军前以后於此等事件均乞停止以符公法而免藉口为此照会伏乞查照施行须至照会者。
    芜湖米捐局卞关道童会衔严谕米商恪守中立告示，照得俄日两国战事方殷中国应守局外之例，现奉北洋大臣来电准外务部颁行中立条规，内开除战国各项船只在中国口岸购办行船必须之物应遵守各条外不得售粮食煤炭於战国等因，又奉抚宪函开接山东抚部院周电开查芜湖等处出粮不少恐有不肖商船贩粮出海接济战国请速饬认真严查禁止等因，奉此查芜湖轮船运米出口向由新关税务司取具保单填给三联执照运抵指赴之关即於联照加盖关防限期缴还芜关核对稽查原不致有奸商偷漏出洋之弊，但俄日战事方兴中国既守局外之例自应将米粮一项格外认真稽查以防不肖之商售与战国致违条约除谕饬米业三帮董事互相稽查外合亟出示严禁为此示仰贩运米粮各商人等一体知悉不得贪图小利将米售与战国如有阳奉阴违情事一经查出或被告发定即从严惩办决不姑宽勿谓言之不预也其各凛遵毋违切切特示。
    外务部咨江督魏略谓电准北洋大臣复称前据铁路局禀英商介记有面粉八千包，拟由天津装运营口交英商收等情当饬拒却旋闻该商欲潜运旅顺又分饬洋关暨沿海文武并轮船铁路各局严切查禁兹准，前因当再申禁各等因前来本部查局外中立条规前经咨行在案，其第二条载明凡寄本国局外境内之他国人如有私行接济两战国禁货应由地方官设法禁止或知照该管领事分别究办第六条载中国官民不得代战国购办禁货第十二条载不得售粮食煤炭於战国等语，现北洋业经申禁南洋一带难保无华洋各商私运禁货情事亟应严守局外条规设法禁止相应咨行贵大臣查照转饬所属文武各员一体严密防范毋稍疏忽至要等因，日俄开战后中国既守局外则无论何物一概不能卖与战国此公例也，近接奉省来函云俄人谓中国既守局外则官家固不应接济战国物件而商人则不在此例，故屡向民间购买粮食稍不应允即行强取，虽经增将军及交涉局据理以争而俄人置之不问增将军不得已遂电致政府请示机宜并请另简贤员前来襄助。
    俄国前拟购买民船若干艘填塞营口港口刻闻驻京英美两国公使日前已将此事照会外部略云，若按国际公法战地通商港口不能禁止，况营口原为通商之港尤非战地可比，今者俄人竟拟填塞该港殊属有违公法贵国务速向其力沮云云，外部照覆英美两国公使略谓营口原属通商之地向由华官徵收关税，惟自被俄兵占领以来税关事务已为所夺归於华俄银行办理，现在该地尚未交还致被作为战域，故中国虽为公法中立之国实无权力阻止务乞贵国设法商阻云云，查营口河口现有俄国炮舰一艘碇泊中央，其两侧则有英美军舰各一俄若填塞该港则英美两国军舰皆不得出。
    ○争论战地
    增将军与俄人议定之战地西以辽河为界东南则离奉天省城四十里已将图说咨呈外务部查核，外务部当即电咨奉天将军谓所议战地界限亦属无可如何之事，惟福陵相离甚近虽在界外尚须切实商订务使不致震惊为要等语。
    正月念四日东京来电云驻虮本┟拦使诘问驻京俄公使云俄国何故将中国中立区域视若并无其事而派兵屯驻於辽河以西俄国公使答云俄国未尝明言辽河以西可为中立之地，且以现在俄兵尚未撤退之地为中立甚不为，然故俄国行其合宜之处置。
    阿力克塞夫命驻京俄使雷萨向政府宣言云镇抚满洲马贼为中国之责任，又云保护东清铁道亦为中国之义务继又反对中国主张以辽河以西为中立地之事前后自相矛盾可谓奇矣。
    正月念五日电云辽河以西虽已定为中立之地，唯俄人置之不问络绎派遣兵队驻屯於新民屯田庄台沟帮子等处，其他一带地方则派遣侦察兵不绝於途至山海关之火车日有军服之俄国陆军往来不绝并在各处收买食粮品新民屯之电报局亦为俄人所监视毫无中立之实而中国之各地守备兵其数甚为有限袁总督之军队，其大部留驻关内马玉昆之兵亦留於朝阳不见有前进之象。
    驻京俄使雷萨日前又向中国外部要求略设有必需之际，辽河以西亦须作为战场云云或谓俄使此次之求，盖因中国政府调兵往驻辽河右岸俄国不得不分兵力防备，故欲要求辽河西岸亦作战场使华兵足迹不至关外，则俄兵无后顾之忧，然此项要求不惟日本政府不能相容即中国政府亦万不能允也。
    外务部因俄人欲阻止马玉昆出兵之事特行照会俄公使云中国此次派兵北进一为镇定土匪一为守护中立，贵国兵队出没关外实恐民心因而动摇，此时即将贵国兵队退至辽河以东。
    传闻袁宫保近已照会俄国辽东总督云辽河以西中国中立界内，俄兵不得侵入否则即以兵力从事至辽河沿岸俄兵限於五日内务当尽退云云。
    当派驻辽河以西境界以南一带地方之中国兵预定为二万名日前已发派者为保定常备军一万二千北洋亲军一千五百而以其半数守朝阳以其半守山海关，袁宫保送公文於阿力克塞夫远东总督云中国已守中立俄国军不可从辽河入内地，若入内地敝国亦当不相让在辽河沿岸之俄军限五日内退去，因欲迫其实行故特派以上大军前往辽西，中国划定中立界限系以辽河为界，日本虽已认许而俄国实欲并辽西一带亦为战地只许中国屯兵於直隶边境并以关外铁路沿路二迈当之地作为局外中立地点，故现在中国所派之常备军系驻九门保守榆林一带而以马军分驻朝阳建昌平泉石匣古北口等处皆属直隶境也，闻驻华俄使严辞诘问中国当道谓贵国既守局外何以仍派重兵驻於直隶边境似欲与俄为难请即将兵撤去否则我俄即认贵国有意挑衅我俄不如先向贵国决裂云云，而中国当道答以中国派兵即为严守局外也，贵国何云有意为难安知独为难於贵国而不为难於日本请勿多疑至撤兵一节断不能允云，闻俄国近与中国政府商议欲将辽河以西作为临时战地即万不得已亦必划出四五十启罗迈当为此地区域闻俄人藉口於欲遣兵保护辽河右岸之满洲铁道以防马贼云。
    ◎俄舰满洲交涉汇志
    俄国总领事照复江海关道文为照复事本日接展贵道来文内开俄兵轮，满洲一事顷奉外务部电谕照商俄国驻京大臣现接复称应饬将该船炮身后膛拆卸并收取一切军器并不干预，现在军事等语饬即与税务司酌定将所收军器存储海关酌留水手数名看船并随时稽查保护日本驻京大臣亦允俟满洲船照办即饬秋津洲兵船出口等因奉此除函致新关好税务司即将满洲兵轮所储军器妥为起存，并将其余一切派员面商外照请转致满洲兵轮管带官查照办理仍希见复等因到本总领事查满洲兵轮拆卸炮身后膛并起存洋枪一节，本总领事现亦奉到本国驻京大臣电饬当即转致该兵轮管带查照至於兵轮水手上岸一节亦经本总领事与贵署万翻译面谈想万翻译定将本总领事之意禀知贵道矣，兹准前因相应照复为此照复贵道请烦查照须至照复者正月十七日，俄国总领事致江海关道函查本国兵轮满洲拆卸炮身后膛并起存洋枪一节，现奉本国驻京大臣电谕将该炮身后膛并洋枪交与海关等因奉此相应函致贵道查照转致好税务司订期与本总领事面商一切仍请将好税务司订於何日何时来署面商先行示复为荷正月十八日，江海关道照会日总领事文为照会事照得俄兵轮满洲号拆卸军火汽机一事顷奉外务部电谕商诸贵国驻京大臣以俄兵船果能将炮位后膛枪枝子药并行船要紧机器拆卸令该船不能行动，即可照办弁兵在船亦无妨碍已电贵总领事饬速商办以便日本兵轮早日出口等因，除照会俄总领事一面函致税务司查照将满洲号炮位后膛枪枝子药并行船要紧机器拆卸起存并将起存日期见示即行转请贵国兵轮开出中国江海属境外相应备文照会为此照会贵总领事请烦查照施行须至照会者，正月廿一日，日本总领事致江海关道函俄兵轮号拆卸炮身后膛一切并要紧机器军器存储海关等因迭奉本国驻京公使电谕并准贵道来函均经商妥在案查此事已经商定，自应从速拆卸了结，因此屡经函询贵道示知日期迄今未准复示殊深惆怅应请贵道赶紧办理是为至要再者所有军器等拆卸事毕本总领事当赴关察看然后电禀驻京公使饬令在吴淞之本国兵轮出口合并声明正月念一日。江海关道照覆日本总领事文为照复事正月念二日接准来文以俄兵轮满洲拆卸炮位后膛枪枝子药并紧要机器一切早经驻京公使与外务部商妥俟各项禁件起存海关由本总领事赴关察看电请饬令在淞之本国兵轮开出口外再查所开禁件内水雷一项未经列入应一并起存等因，查此事先奉外务部电谕即经转致税务司照办旋准复谓关上无宽大之处可以存储汽机请禀拨蚊船一只傍在新关对面备装等语随又禀由南洋大臣电复船隶李军门饬即就近商办业已飞布去后应俟蚊船派拨到沪即行装驳另行知照兹准前因除函致税务司将水雷一项一并起存外相应照复为此照会贵总领事请烦查照施行须至照会者，日总领事照会江海道道文为照会事本月七日准贵道来文内开俄兵轮曼佐号拆卸军火汽机一事奉外务部电谕商诸贵国驻京大臣以俄兵船果能将炮位后膛枪枝子药并行船要紧机器拆卸令该船不能行动即可照办弁兵在船亦无妨碍已电贵总领事饬速商办以便日本兵轮早日出口等因，内除照会俄总领事一面函致税务司速将该舰炮位后膛枪枝子药并行船要紧机器拆卸起存等因本总领事准此查俄舰满洲在沪拆卸起存机器禁件早经议定乃事隔旬余尚未办妥行船紧要机器及洋枪手枪两项亦未起卸此中濡滞之，故本总领事无从悬揣惟此事延搁太久有碍公务亟须了结为此照会贵道请烦查照将此事迅速办妥勿再稽缓并望将所以迟迟之故即行见复望切施行须至照会者，外部与俄使所商满洲兵舰起存军械拆卸汽机准泊浦江事，现闻俄使业经接奉日总督允准之文已行文该舰统带照办日本公使亦有照会至外部略谓如果俄舰确遵外部所议办理亦饬秋津洲立即驶出中国江海之外施即电致南洋大臣略谓俄舰满洲在沪已久与开战以后到口之船不同应令声明不载军火不装煤炭粮食并不干预该口所有往来商船诸事俟两国战事结局之后再行驶出，如俄船照办即准停泊江心至日本秋津洲兵轮近日进口应按局外条例办理云云卸去军装之事前经议定，惟日本政府之意欲於卸去该船军器减少其兵队之外再将该船机器诸要部全行撤去，务使其不能行驶为止，故中日俄三政府各执意见迁延日久不能定议，现探悉当局已议定准将该舰内军装卸去，惟闻日领事云因尚未接有日政府之明文云，英报云俄国炮舰满洲已於正月廿六日卸去军装旋即将军装交与亚洲之国以备存储而政府又深防该舰与敌人相遇以免战务之险，此等之事为历史中第一次之事也，决计卸去军装之事乃系外交商议之事满洲统带廓来君不过遵命而已，世界中尚有他国水师肯如此允许低降之命令者乎，若遵此命令则俄国在远东之威势已挫灭殆尽矣，管港官喀尔逊君今派大货船两艘泊於满洲船畔水巡麦鲁君则管此两船所有之小炮军火共有七百三十箱，火药甚多八寸径六寸径四寸径大炮之炮弹及鱼雷筒四具均全行卸下麦鲁君乃一水帅炮手将各件全行卸下货船即将该两船拖至制造局将所有子药存在中国炮船承泰以至战罢为止各大炮后膛诸件则带至岸上交与税务司好博逊君存於海关货舱此事在东北半球无有可与较者廓来船主及满洲船各员不能不为伤感也。闻俄舰满洲军装当已卸下日本总领事一俟接到上海道照会即由日领事及日舰秋津洲之武弁登舰查验，又闻满洲舰兵弁在租界中登岸一事曾由英美工部局以寄居租界有害治安故起而抗议，然此事并非本题所应有之议论，且不在於领事之权限以内，故此事或由俄领事与上海工部局日后再行商议亦未可知，今则未能定议也，至於卸去军装以后是否依然视满洲舰为兵舰而付与以兵舰之特权，则现均未曾议及故日后待遇之法或许再有争办昨晚又闻俄舰满洲之统带忽谓尚有一事，须待北京俄使训条即电致俄使雷萨君，此事若能由该公使一人决定则本件解决无须时日使该公使不能定其训令势必更与远东总督或俄政府商议恐又不免迁延时日也，俄舰满洲已由原泊之处移至他处寄碇。
    ○屯兵守境
    北洋局外中立军颁处所武卫左军总统巴玉昆驻朝阳一带中路马队五营前路步队一营亲军卫队一营亲军小队二哨统领赵倜驻建昌一带左路步队四营统领陈希义驻平泉一带后路步队，三营统领方有田前后炮队二营统领余同仁驻石匣一带右路步队一营管带王金龙驻石北口一带右路步队二营统领孙多庆，吴凤岭军门现已督办兵队行抵永平随带兵勇九千人间有马队一千五百人，按此军系马宫保所部前队目下并不出关，此外又有马军八千人前往朝阳附近各处驻扎以上所述两军统计一万七千人益以袁保宫所统保定马步炮各军计一万二千五百人，又洋操旗兵三千人统计关内精锐之兵已有三万之多，该兵不特可以效命疆场，且均极与欲俄决一死战盖彼屡闻俄人虐待东三省人惨状有所感愤於中，故尔誓死仇俄也。闻中国所定辽右中立地界因俄国抗议之故，现已收回出兵朝阳及锦州两处成命仅拟遣派袁军前赴永平驻屯而且其数极少果然则中立之局从此破矣，马宫保兵一万名已驻屯於朝阳袁制军之常备军一万人已至锦州俄人闻此消息大为畏惧，俄人推测之意均以为该两军名为防守中立实则欲於其附近日俄两军接战时出而助日本俄公使雷萨及俄国某大佐近常扬言云中国有敌对俄国之意，俄国即当以十万大军从张家口直冲北京，又令此次俄人所收买之北京及天津太晤士新闻纸常论日本陆军之弱小俄国之强大以冀中国政府因以生疑惧之念当袁军将出关外之时俄人复施其种种恫喝之手段政府欲令俄人之感情毫无伤害乃阻止袁军出关，且云辽河以西虽将为俄人所蹂躏，然切不可为俄人所厌怒继因日本公使内田氏之劝告乃佯与雷萨公使磋商中立地域问题以掩外人耳目俄公使亦深知中国政府之意遂将此问题消灭於无形之中。热河都统电政府云日俄开战后我国既守局外则关外一带均宜派重兵防守以为镇压之计，况热河地方马贼甚多更为紧要除马军已於昨日开来二营外尚祈饬北洋大臣酌拨数营即速开来以资臂助袁宫保亦电致政府云日俄之战，俄人屡败热河一带地旷兵稀深恐俄人战败之后溃入古北口等处果尔必生不测之虞应请饬令马军门速将驻扎昌平一带之淮军派遣其半驰往古北口驻扎以防俄窜云云闻政府已饬马宫保照办。日俄开战以后北洋各军队均分拨各关要隘，按照中立条例慎固封守内地不免空虚闻政府刻已调拨河南湖北江北山陕各省练军北来以镇堂奥各省咸已遵调开队北上约二月杪均可齐集保阳云。
    ○红十字会
    现在日俄开战广东职商邓倬卿等联合同志拟仿赤十字会章程集资救济伤病士卒已纪昨报矣，兹闻该会并已具禀督署随奉岑云帅批云查赤十字会为疗治军人伤病而设，现在局外各国均有此项善举事属可行该绅商拟劝捐集资汇解军前附会洵属见义勇为深堪嘉许至所集款项应交何处汇解并由该绅商等自行酌商办理，近有居留广东省城之美国女医士以日俄开战倡设赤十字会联合同志六百人愿赴亚东助日本赤十字会疗治战伤军队香山郑君陶斋应之邀张君弼士左君小竹张君直绳黄君诏平等数人捐资协赞并劝华医之精於外科者偕行，惟恐经费不充或形竭蹶特往香港商同温君佐才冯君华川开会演说普告绅商量力捐输以成美举闻其收款之处省中交广仁善堂港中交东华医院均给收据并将助款姓氏数目汇登省款各报以昭大信上海各商董暨英法德国美各国代表人聚集於英工部局会议创设上海万国红十字会各举总理中董沈君敦和及施君子英西董英按察司威生金君英工部法工部两局总董某某广学李提摩太君同麦行传密生君医生巴福伦君高易行孚尼而君以上各员系任该会常川办事之责刻下中国商人已捐银五万两云。
    ◎各国中立汇记
    驻东京之英德两公使照会日本请其尊重中国之中立并限制战务之地，日本之复答与照复美国无异谓俄若能限定战务之地，则日本亦当照此办理也。
    正月十六日伦敦路透电云英美两国彼此会议将军务禁物之事议定，以保护彼等之权利。
    同日电云柏林以为因日韩联盟后俄国不能在高丽保护中立并独断之事。
    伦敦泰晤士报著论说极言英国不宜中立。
    日俄之战致令中立各国亦为震动，瑞典已徵调各军派往沿海各处驻扎西班牙亦准遣兵队前往燕子岛并预备徵调各军矣，葡萄牙亦尝派兵舰一艘前往远东此外各军似已调齐。
    正月廿一日东京电云埃及政府目下声言两交战国均无权利运搬战时捕获物以经过苏伊士河或将捕获物运至埃及国之港湾或埃及国之领土（按若照此办理，则俄国在红海所捕获之船舶，若欲运至本国祗有绕行好望角之一法）又云在泡德寨都及苏伊士运河之俄国运舰屡欠逾越圾及国宣言中立之时日碇泊该处埃及国政府已向之提出抗议矣。
    正月三十日伦敦电云德法两国之红十字会请许彼等在战场助力而俄皇不允。
    英国中立条规，一当此战务之时两战国之战舰不许用英国各港或海道绵岛英伦海岔各岛或在英属各处及海外属地或保护之国或英皇所辖之海道不得作为战务之用或在该处购买他物以备兵用，又两战舰此后有他战国之战舰离去之时则此战国之战舰不得遽离出港口海道水道须至廿四点钟后方可离去，以使该舰能离至英国所管之地以外也。二倘目下有战国之战舰在英国之港或海道水道则该舰须於廿四点钟内离出，三两战国之战舰以后不许在英国所辖之港口海道水道除仅供给船员之粮食及他物外，不得购买粮食等所给之煤，除仅足供该船至本国最近之港或往最近中立之地外倘未得特许不得供煤斤於战舰在英皇所属之港或他港海道或水道均亦如是倘在英属海面三月以前曾供以煤斤者始可再供煤斤。
    英国天津驻屯军司令官现派士官三名兵卒八十名往秦皇岛保护开平矿务局之事业各国东洋军舰驻泊所在表，各国东洋舰队（除日俄外）驻泊之所列表於左。
    韩国俄领方面
    英国
    城津一艘
    美国
    仁川二艘
    德国
    仁川一艘
    意国
    仁川一艘
    中国北方
    英国
    牛庄一艘  威海卫二艘
    美国
    牛庄一艘
    德国
    胶州一艘  又旗舰三艘  烟台旗舰一艘
    澳国
    烟台一艘
    上海方面
    美国
    上海二艘又旗舰五艘
    德国
    上海二艘
    中国
    上海三艘又旗舰六艘
    长江方面
    英国
    汉口二艘宜昌一艘重庆三艘
    美国
    汉口一艘
    法国
    重庆一艘
    德国
    汉口一艘
    福建方面
    德国
    汕头一艘
    香港以南
    英国
    香港二艘又旗舰十艘，广东三艘新嘉坡二艘
    美国
    香港一艘马尼刺五艘
    法国香港一艘
    广东二艘西贡一艘又旗舰五艘
    德国
    香港二艘
    意国
    香港一艘
    葡国
    澳门一艘
    现在海上游弋者英国二月十八日由上海发一艘三月四日由香港发往仁川一艘，法国二月廿三日由上海发一艘三月四日由上海发一艘，意国三月五日由上海发往长崎一艘。
    波兰人之愤言译日本报
    
    日本复堂学人寄稿
    是为旅居曷律镇之波兰志士某君寄台湾总督府参事官大内君之书，某君生於波兰为人意气慷慨，尝得罪於俄政府谪西比利亚数年，期满归国著一书曰西比利亚真相后去国，居曷律镇，从事铅椠以鼓吹排俄宗旨自命，曩年大内君游西欧偶与相见论当世事颇有所契合，近日又寄此书於大内君云。
    大内君足下，往岁与君邂逅，一见如旧披沥心胸痛论时事，往复不倦仆窃以自幸，且以欣慰，自从一别参商路隔东西异天，不得亲接謦咳，握手一堂何前者相遇之不期而后日相离之遽也，延领东望缱绻於怀日夕未息不知足下亦能念仆否，侧闻大邦与俄国久有违言乃今事势逼迫干戈相见期在旦夕，然仆窃信大邦，君明臣良国运日上，加以水陆将士，忠勇莫俦一旦赫然发怒膺惩暴虏捣穴覆巢当不远矣。足下意气慷慨一念忧国，以大有为之材遇大有为之时其所树立殆不可量甚盛甚盛，仆本波兰人，其怀怨蓄愤於俄人也久矣，此固足下之所稔知顾仆祖宗已来，一百余年每切齿於俄人，思一旦得而甘心焉，今大邦将问罪於俄人仆窃不自量欲招募敝国志士别立波兰义勇军上之为大邦效一臂之力下之为故国雪辱报仇，欲以绍祖宗百年来之遗志，不知足下以为果可行否乎，所拟徵募义勇军纲领，具於别纸祈足下为仆致之於大邦当局，并揭诸报章公示一世，大邦人士若不见摈，俯垂教诲幸甚，情蹙事急书不尽意。
    再者，北美合众国芝加戈有波兰人同盟会本部，其所刊报章曰志歌达足下若欲悉波兰义勇军团组织方法，急将一书寄仆，或寄志歌达报馆主笔可也。
    ◎招募波兰义勇军旨趣纲领
    今日本帝国为保全东邦之治安，拥护清韩之独立起见，出征俄之师，其名正其言顺，环球各国莫不欢欣⑽瑁同表感忱此固日人所豫料，英美二国夙与俄国利害相反，休戚相暌甚於冰炭，其出力支助日人，亦夫人而知之，然至波兰遗民，与日本帝国其声势关系，出於自然有不须齐盟而密於齐盟者想日人聪明，则未料及此也。
    盖我波兰在十五世纪号为极盛，言其版图，则一百十七万方里（一里约念九万二千步）计其人民，则三千五百万口，据欧陆中原屹然为一雄邦，厥后政教无常君民异心，上下反目国势陵夷不能复振，迄至十八世末纪，终为俄奥普三国所割（波兰初割在西历一千七百七十二年八月五日其后一千七百九十三年一月四日又割，最后至一千七百九十五年十月念四日尽邦其地隶於俄奥普三国波兰亡）自是而后，波兰不复成国而於中原大势，关系之钜，则未尝一日全丧也，由既往以测将来盖知其当然矣，假令波兰民种而不绝迹於地上乎，一旦际会，则蹶然奋起以图中兴王国，恢复社稷，此其居心岂止一朝夕而已哉，夫割波兰者非俄奥普三国耶，而吾人之於俄人必欲得而甘心者，则以俄之於我怨毒最深，惨虐最至其诡秘阴险，殆有不可以人理测，此吾人之所以视为鬼蜮不共戴天者也。
    初三国之割波兰也，波兰人民之立於俄人桎梏之下者，三分而二其土地则分而三此由力不敌势不竞故耳，不然波兰遗民其心岂一日忘本国哉，亦亻心亻心亻见亻见吞冤饮泣，为仇敌所驱役与牛马同皂枥哉，苟以为不信乎。一千八百三十年之役，可以见已当时情势不忍复道然师兴已来俄人所费财帑无虑一百三十兆卢布（一卢布约值日金一元）其余琐细款目不与焉，则俄人之疲弊困顿可知矣，其间一胜一败，兵连不解杀人屠邑，不知凡几阅岁乃平，则波兰遗民之胆略气势亦可知矣。其后三十余年（自一千八百六十三年至翌年）波兰复起，当时俄人所费至八十兆之多犹病不足后十余年（一千八百七十年）偶有俄土之役，久之不解是时志士窃谋兴复，拮据经营苦心备至，然波兰遗民承蹉跎流离之后，疮痍未复气馁力弱不能复起与俄人为敌，至今时以为憾。
    自时厥后，忽忽三十余年，长子育孙殆将一世，日月不为不久矣，事端不为不繁矣。然而未闻波兰人有所奋兴耸动一世之耳目，意者波兰人终不复起乎，吁是何言也，盖波兰人隐忍持重含垢包羞，不敢妄发者实有待於今日耳，盍观晚近之波兰人乎，胆气张矣，势力强矣，其生齿则日月滋殖一岁之间，殆百之二，且自农奴制废，凡百情状洒然一新财力亦稍稍涨旺，年盛一年盖由今日言之，波兰人可以复起矣，况俄人方与外国构兵，此洵所谓千载一时，不可复得之秋也，苟使我波兰人而无胆无气，忘耻忽仇忽牛为马，为人奴为国贼乎，则吾不得而知矣。不然，复祖宗既死之仇，刷百年未雪之耻，失之今日将待何时火燎中原炎炎初腾，才熄於前忽炽於后，今俄人既已窘於外患矣，又将有内忧起於萧墙之间，彼其宵衣旰食之不暇，其能不颠沛僵仆者几希矣。
    今日本帝国将问罪於俄人，保与国於疆场，拯百姓於水火，其名则正，其言则顺，虽古王者之师，莫以过焉宜乎环球诸国额手相庆，先睹为快，不啻大旱之望云霓也，於是时也。波兰人士窃在下风，倾慕殊深，又况与俄世仇，死生为雠吾人而有力乎，当殊死自效者，非今日而何，吾人而有血乎，当沥於故国之土者，非今日而何，吾人而有气乎，当大声疾呼於世者非今日而何吁波兰遗民，今日不起明日不起，更待何时。
    昔法皇拿破仑一世之崛起於西欧也，兵精卒勇，马首所向草木风靡，俄奥普三国，亦为其蹂躏始选波兰人，别立一军名曰义勇军（初以波兰捕虏为之）其后波兰人士竞先赴之，遂为法军中坚，摧锋陷阵每战辄克，拿破仑之霸业与有力焉，奥人某尝论之曰，自法国创建波兰义勇军之后，曷律镇募兵（即波兰人在奥属者）无复一人足倚赖者，推原其故由军中波兰人不喜为奥国致力，甚至挺身囚虏，与波兰义勇军，合为一体倒戈内犯耳，盖波兰人之在奥属者，较之隶俄普二国，所处稍优然犹如此，况为俄人所箝束拘缚，与犬彘为伍者乎，假使俄人鞭笞驱迫，立於矢石之间谁有为乱人沥肝血於战场者，又况当今之时日本帝国问罪於俄，一旦招募波兰志士，别立义勇军，波兰人闻之，自东自西翕然响应奔波赴之，未旬月间，必能成军，呜呼，谁谓波兰人不足以大有为乎。
    或谓当今之时，招募波兰遗民，别称义勇军决非易事，亦所谓可言不可行者，是大不然。今我波兰人之在北美合众国者，殆及二百万人，选其壮丁数千编成一团，事甚易易，所需经费亦非甚钜，给以精锐兵仗别立一军，向敌前往效力行间，则其举动必有足刮人目者，且黑龙江及西比利亚之陆师，以波兰人为多，盖俄人之意不过虞波兰人在本国者声劳稍隆不可制驭，故驱之极东远地，以杀其力耳，然由今言之，则其术将穷。何者，其所以豫防内乱於未然，正所以助长外患於将来也，其所以外远可忌之敌，正其所以内启可乘之衅也。盖波兰人之在西比利亚者，一旦闻日本招募波兰义勇军，则驱之转战於满韩之野，其不肯出死力以与日军相抗也必矣，不特此也，苟有际会投身於日军，与义勇军为伍，果毅致死较之在俄军之日，如出二人亦犹之拿破仑一世当时耳，他日兵火既接，俄人为日军囚虏，其数必夥，其奉罗马旧教者，皆波兰人（波兰人奉罗马旧教俄人则奉希猎教二者迥异其不相容亦职是之由），呜呼，胜者所用败者之基也，使波兰人在俄军乎，怯懦蠢蠕与儿女等耳，一旦投於日军，一鼓飚起猛如熊虎，抑何伟哉。
    今我波兰人宿怨含毒於俄人，既已极矣，其蓄势藏勇亦既已久矣，方是之时，有志士别立义勇军，以与俄人，决死生於呼吸，报仇雠於跬步，波兰人之闻之者，无老少无贫富，无贵贱上下云集麇至振袂而起，则其声势所及，岂易测哉，然余窃谓进退灵活，耸人视听者，则惟奥属之波兰人也，盖波兰人之居奥属者，其数最多大约居全国人口十之三，其平日与奥国内政关系尤密，使其一意同力，则左右外交之方针，亦不为难，且巴尔干半岛，连岁驿骚为奥俄二国患者，久之未决，假使波兰人起与为难，其纷纠葛藤不知何所底止，即西欧大势不至动摇而奥国崛强不肯让一步亦足以窘迫俄人，其波及於东邦者，岂鲜少哉，况乎俄属波兰州郡所在汹汹，俄国驻军与土人，方且反自相轧，未尝一日少息，政府有司将奔命之不暇亦何有於绥抚哉，则俄人之痛苦困顿可知已。
    日本水陆二师将士忠勇，兵精气锐一旦抚剑而起，其摧败俄人，犹拉朽振槁耳，此岂待藉援他人者，然吾犹云云，窃以为吾人而起乎，俄人於此，内则祸起衽席寝食不暇，外则强敌日迫，四境月蹙，终之腹背割裂，身首溃决使当日虎狼之俄人，与犬羊骈尸於粪土朽壤间，岂不快哉，此乃我波兰人夙昔之愿也。
    呜呼，波兰之亡百余年於兹矣，其间慷慨志士屡起屡跌前雍蟀希割颅折首椎心呕血不知凡几，昊天不吊恢复之志徒存而中兴之功莫就，乃至今日泯泯乎无闻焉，盖国之兴废天也，非人力也，吾波兰人，岂甘为三国奴隶者，奈时不利无如何耳，今日以后前途辽邈恢复大业，未知何时而成，惟有死生不贰进退不惑，必遂乃已耳，今组织波兰义勇军，非敢谓侥幸万一，别有希图也。俄国为文明列国公敌无道不法，人类不齿日本帝国，将出问罪之师其自为谋，乃所以为东亚诸国，而又为环球人类也，又况吾人与俄，九世宿仇，三生大憝义不忍默，窃不自揣，敢纠合同人志士聊效犬马之劳，欲以为义战东道，即蒙采纳岂特吾侪区区之愿亦波兰遗民亿兆之幸也，若夫波兰人士心事徵诸往时历历可睹，苟使虎狼暴虏，颠顿困踣，知公道有在，天网不漏足矣，过此已往，无复望矣，以为不得有如天日（至於招募军团及施设方法具载别纸今不言及）。
    ◎书后
    波兰亡国之惨至於今人冤之，况为其遗民者，又况每起每跌不能复起，以至近日亲睹日俄之役，此其心中痛恨果何如哉，夫我日本征俄之师名正言顺勿论已，乃若水陆二师六十万之虎貔，二十五万屯之艨艟将忠士勇饷足兵精，此岂藉援於他人者，即有波兰遗民，千百成群亦何所用，如内应一事，谈何容易然其心缱绻於故国，未尝一日少忘，百余年犹旦暮也，则其言悱悱恻恻，使人可泣可哭，不禁涕泪横集者，岂无由而然哉，盖深痛幽恨之余乃出於此虽计未足用言未中节，而其志则洵可悲也，呜呼亡国之祸何代无之，而后人之不能无憾於波兰末路者，以其最惨最毒也，然原其故由君民反目上下异心耳，夫君民反目上下异心，人人朋党相敌，恩雠相报徒知有身不知有家，惟知有家不知有国，以此处於虎狼相食之世，国安得不亡民安得不灭，盖国无大小，时无古今一也，至於兴亡盛衰之理声响相应，形影相随丝毫不紊，若烛照而数计焉，呜呼人实自丧天岂丧我，后之为波兰人者，其亦知所戒哉。
    皇师征俄之岁三月
    
    日本复堂学人识
    ●第二期・外交
    ◎中外交涉汇纪
    驻京各国公使以及参随各员觐见名单
    驻京各国公使等於正月初五日诣甯寿宫觐见，两宫恭贺新年兹将各国公使以及参随各官衔名录下，奥国使臣齐干参赞纳色恩，副领事卢达伟代理翻译副领事沙谔文，卫队统带水师游击罗达科舞四几美国使臣康格头等参赞固立之卫馆都司布鲁司二等参赞费靳器汉文参赞卫理，英国使臣萨道义头等参赞兼汉务参赞戈颁，二等参赞骆珂赍，三等参赞吉恩顿副汉务参赞伟晋颂卫队统领包尔，医官德来格，法国使臣吕班武随员伯利索，领事官甘司东，参赞官费康参赞官端贵随员雷登汉文正使穆文奇，汉文副使柏良材总文案官苏馨医官欧宜穆卫军统领芮斯朗德国使臣穆默参赞拉德威随员洪功基汉文参赞夏礼辅翻译官卜海伯医官古玛和管带卫队席伯克日本国使臣内田康哉，二等书记官郑永邦，二等通译官高洲太助二等通译官岛川毅三郎外务书记生近藤锦太郎通译生小村俊三郎陆军炮兵大佐青木宣纯护卫队长陆军步兵中佐山本延身陆军一等军医佐藤恒丸，俄国使臣雷萨尔，头等参赞罗达臣头等翻译柯理索福二等参赞洛日新二等参赞礼萨阔维斯齐，武备监督卫队统领副将倭格罗德尼阔福义国使臣嘎厘纳翻译威达雷，医官克雷司毕卫队统领马弥呢比国使臣姚士登参谋葛飞业参赞礼赫特随员狄西业翻译茫伯衡翻译林阿德和国使臣希斯特头等汉文参赞欧登科，大西洋国使臣白朗谷参赞阿梅达总税务司赫德主教官刘克明林懋德初七日美国使臣康格带领商议银价专使精琦等觐见。
    正月十九日各国内眷暨翻译等觐见名单
    奥国使臣齐干带领美国使臣康格之妻，康格之妻妹马氏康格妻之侄女马姑娘女翻译雷氏，日本国使臣内田康哉之妻，二等通译官高洲太助之妻外务书记生新国千代橘之妻随带翻译小村俊三郎，日国署使臣贾思理之妻子一名女一名大西洋国参赞阿梅达之妻随带翻译阿梅达，德国署卫兵统带富来合之妻医官古玛和之妻，随带翻译卜海伯法国武随员伯利索之妻，子二名领事甘司东之妻翻译穆文琦之妻子一名，书记苏馨之妻子一名随带翻译穆文琦，俄国二等参赞落日新之妻书记生库林阔福之妻医官廓尔萨阔之女，随带翻译学生琅德曾英国二等翻译伟晋颂之妻，都司白格绍之妻都司经之妻，凯公之妻奥姑娘默艾姑娘随带翻译伟晋颂。
    赴美赛会正监督伦贝子及副监督黄开甲暨随员等前日至日本觐见日皇，由日皇赐以勋章及礼物伦贝子叙勋一等赐以旭日大绶章黄开甲叙勋二等赐以旭日章诚章叙勋四等赐以瑞宝章彭谷孙叙勋五等赐以瑞宝章程大徵长祥金森许瑞祥四人各赐七宝花瓶。
    二月初二日韩国使臣闵咏吉  觐见呈递国书
    发给宝星外务部於正月十四日发出三等第一第二四等第一宝星若干佩花，北洋大臣转发颁给各国驻守铁路之兵官。
    中比
    江海关道袁照会商业会议公所公文为照会事，光绪三十年正月初十日准理领袖比总领事薛照会准本道照会旋於是月三十号准英会讯公廨来函均以华洋控案应用牌票及传票务先查明，然后出票请照办示复等因，今各领事议定嗣后遇有案件倘尚未查明确实终不出牌票拘提华人如被告确系紧要拘提自当查明后再行出票，又各领事议妥凡有寻常案件控告华人应出传票，惟如有控案系钱债追款为数甚钜恐被告逃逸应出牌票照请查照等因到道为此照会贵公所请烦查照施行须至照会者。
    中日
    驻东京中国公使於光绪三十年正月十三日照会日本外务部云顷接本国外部电谕日俄失和朝廷轸念均系友邦，故照局外中立办理已经通饬各省一体遵守并严谕各省地方官保护外国商民教士，惟盛京兴京均为陵寝宫殿所在，故饬各该将军敬谨守护至东三省之城池官衙人命财产两国均不得损伤，原驻之中国队彼此各不相侵辽河以西俄兵撤退之地则由北洋大臣派兵驻扎各省及各边境内外蒙古均照局外中立之例办理两国军队不得侵越，若有阑入境内中国当用兵力拒之不得目为失和，但满洲有外国驻军未撤之处中国之权力未逮恐难实行局外中立之例，然三省之疆土权利无论两国胜负仍为中国自主不得占据，除照会驻北京各国公使外合向贵国外部大臣切实声明本大臣接准电谕兹特照会贵大臣请烦查照遵行须至照会者日本外务省十七日照覆中国驻日公使云日本政府之意深愿贵国国内平和不因日俄两国开战致生扰乱除俄国占领之地以外贵国全土俄国苟能尊重贵国中立之权利敝国亦当遵守，且敝国军队之於战场克遵纪律断不致无端毁坏中国财产盛京陵寝宫殿以及贵国各Ａ３官衙俄国苟不妄行蹂躏即断不致少受毁伤此当为贵国政府之所谅也，至战境以内贵国官民身命财产敝国军队尤当十分郑重保护唯该各官民若有相援或厚遇敌国则日本政府自不得不执Ａ３机应变之办法，抑日本与俄开战非出征略之目的实为防护本国正当利权利益并保东亚和平起见，故如战争结局牺牲中国而占领贵国领土是则本国政府所绝无之意也，再贵国领域之中凡当兵马要冲之地当依军事上必需之际暂行假用断不稍损贵国主权度为贵国政府所深信也，相应照覆贵公使酌度情形办理。
    传闻日本欲简派领事驻扎汕头以办理交涉事务并传其国教，现已派员来汕日间晋郡谒道府宪协商此事云，外部接日本内田公使照会内称俄国既能派兵在东三省保护铁路及该国他种利益，我日本亦将援例派兵保护日人利益即请速示何处可为我日兵屯驻之所云。
    中英
    闻川督锡清帅电致枢府云英人自入西藏以来藏番颇有相抗之势加之俄人从中耸动并与藏番外貌极为亲密终久不免起事前已将一切情形电致政府请示机宜业已月余未接覆示企望甚殷究竟如何务速妥筹办法示下为要云云，闻枢覆电云日俄开战后东省已成战地英人虽入西藏务当设法处置万不可容藏番与俄人通同向英国起衅以致不可收拾等语，十二日伦敦电云英国外务大臣兰士当在上议院演说时谓英政府之意须西藏自主倘有别国欲弄权管理该处，则英国必伸足於其地以管理此事已为西藏人所熟知藏人甚信赖俄国能助之，故令英国有许多难事，又云论及西藏之事俄国已言之甚明，但其言虽明多未妥善，英领事照会桂抚柯中丞云梧州以上浔郁一带商人时常被劫梧州向有道员驻办交涉便捷请复旧例等因，现与岑督商酌仍令盐法道移驻梧州督带水师员弁认真清理河道以安商旅并饬该道兼办洋关通商事务即往梧关衙署遇有交涉妥为办理等语。
    中德
    德京电云胶州至济南之铁路初次开驶火车时德皇曾电贺东抚周中丞，中丞亦即复电致谢德皇美意并云极望此后中德交谊日形亲睦本抚以及商家当协力图维以慰德皇之希望云。
    中俄
    库伦办事大臣德电致政府云某国马队驻恰克图者时出骚扰某旗札克牧群牛羊悉被抢掳蒙情汹汹恐滋事端请速与该国严定边界约束章程以固疆圉云云，蒙古欧尔格地方现为俄兵驻守，凡过往之人非得有俄人执照皆不得行现外务部又传报谓俄人将侵及好尔，驻俄公使胡维德电致政府云俄国政府之内部甚虑，俄日开战则巴尔干半岛之叛乱势必乘此机即将暴发俄国政府甚以此为虑因之其国中之主战派渐次失其势力，故我政府极宜趁此机会更出於强硬之态度对俄国以挽回东三省之利权云云。
    中法  直隶总督袁宫保照会驻津法国提督略谓现奉本国政府命令调派兵队赴永平府驻扎以防战国败兵闯入兼防本地土匪滋事希即转告各国统带以免误会云云，该军队已於初八日由保定调马队七百名初九日步队二千名初十日步队一千名均乘火车至泺州下车后已同往永平府择险驻扎，正月二十五日北洋大臣照会法国驻津提督略谓所有山海关秦王岛马坊等处先后法人腾出之军营已由法国统带官交付该处村长其马坊未腾出之营数月后一并交还等语，现北洋大臣已饬地方官查收并致书称谢云。
    中韩
    新任驻京韩国公使闵星使永哲近由本国乘轮赴任，已於十八日行抵塘沽与同前任驻京钦差浦星使气春乘坐火车晋京浦星使交卸后即行回国。
    中丹
    代理丹国驻沪总领事瑞典瑙威驻沪总领事哈勃克君於二月初七日代理丹国领事时已将中国与丹国所立新约签押。
    ◎各国交涉汇志
    韩比日意法  正月二十二日韩京电云韩国外务大臣昨日在议政府会议提出左之各件，一京义铁道问题，二比利时领事要求金矿问题，三通用日本军用手形事四处罚嗾使施爆裂弹之吉永洙平壤镇卫联队长崔洛周镇卫大队长李圭完及李在和，四人之事，五汉城电气公司损害事，六日本人浅田商店损害事，七以官报发表日韩议定书事，八意公使要求金矿问题，九法公使要求金矿问题，十龙岩浦开放问题。
    美巴
    华盛顿电云美国上议院已批准巴拿马运河之约，美国第三队步兵已奉命前往彼新立民主国以保护彼处之利益与物产也。
    日俄
    日俄协商俄国所提议之要领译录如下，一俄国承忍日本在韩国之诸种特权，二俄国承忍日本在韩国南境从其利益举行经济与军队之事，三俄国虽亦承忍日本在韩国北境自由办理商业之事，然此地（即言北韩）与韩国商境无论为海岸为内地日本均不得永远占领城砦，四以鸭绿江以及图们江之沿岸五十启罗迈当（约英三十里）之地为中立地日俄两国概不得於其地筑城砦朝鲜海峡俄国船舶得往来自由，五凡关於满洲提出不论何等之条件俄国概不容认唯其关於商业上之利益即许日本及诸列国从事代表之，又闻尚有一条言俄国当告知列强应尊重照与中国所结之约而在满洲所获得之一切权利云云，此次在高丽济物浦因战受伤之俄兵士若干名由日本红十字会悉心医治俄政府深为感激是以特挽法国驻济物浦之法领事向日本红十字会代为致谢并欲将医药之费照数给还或另给他款以充该会之经费云云，词经日本红十字会之会长伯爵松方君向法领事声谢俄政府之盛情并请法领事转告俄政府谓此次本会为俄国受伤兵士用去之费万不能收回，惟日后设俄国集有恤款交给本会本会自当乐受也。
    ◎日韩议定专条
    日韩
    大日本国特命全权公使林权助大韩国暂署外部大臣李址熔各奉妥宜委任订定专条如下，第一条，为日韩两国睦谊永敦并俾东方平和之局弥臻巩固起见韩国政府推诚相信于日本国政府至於改善国政事宜可听日本国政府赞绞┬校第二条日本国政府顾念日韩两国邦交辑睦应担保韩国宫廷得获升平又安，第三条，日本国政府确实担保韩国自主及疆域完全，第四条倘因被日韩以外之国侵扰或因韩国民乱以致有韩国宫廷不得相安或韩国疆域难期完全之虞，则日本国政府视其情形若何应立即措施扼要之法遇有此项事宜在韩国政府理宜极力予以辅助俾便日本国政府措施一切并在日本国政府随时酌看情形可得占领军略上扼要之地以期事在必成，第五条，凡与本专条宗旨不相符合之约非将来彼此允诺两国政府不得与日韩以外之国有所商定。第六条，至与本专条相涉之细目日本国全权大臣与韩国外部大臣随时酌看情形会同妥商订定，明治三十七年二月二十三日光武八年二月二十三日，东京二十五日电云日本天皇派往韩国慰问韩皇之专使伊藤侯爵拟於月之二十七日由神户乘坐军舰启碇前往云。驻韩日本公使林照会韩政府谓近来时势日逼作乱之民日众请将巡警兵严如训练以便巡守街道弹压乱民保全京都之太平至於督办巡警之员大都办理不善以后须请责成该员整顿云，正月念壹日午后两点半钟日皇特召枢密院议长伊藤博文侯爵入宫面谕一切后闻侯爵前往韩京赍送天皇御书呈递韩皇又闻侯爵拟带随员七人衔名如下，枢密院书记官长都筑馨六、陆军少将宇佐川一正、海军少将坂本俊笃、侍从子爵东园基爱、公使馆二等书记宫国分象太郎、外务省参事官坂田重次郎、帝至制度调查局秘书古谷久纲。
    日美
    东京二十五日电云日本政府近派有栖川亲王为美国圣鲁伊万国博览会赛会专使。
    英俄  传闻俄因英在西藏独占利权不准彼之增兵有意决裂，正月初七日伦敦电云驻圣彼得堡英使发有密电谓倘英国以兵力侵占西藏则俄国定侵伐印度。
    美韩
    正月初五日汉城电云美使今日午后经高皇召见遂将义州龙岩浦开通商埠之意，转致高皇高丽政府於一二日内将开通义州龙岩浦之议交与内阁想此议必批准无疑也。
    美俄
    美国都城华盛顿官报云美政府不认俄国在满洲之权利有优於美国之处并愿俄国守一千九百年各国在北京与中国所订之约保全中国在满洲之治权，又美京近有人宣言谓美政府在满洲于政治上商务上皆当得应得之利权驻美俄使闻之，因向美政府谓此言是否为美政府所发美外部海大臣回言云美国于满洲不欲得政治上之利权，所欲得者惟商务上之利权也，此言不啻于以上所宣言者相反，然美国于处理满洲之事实与日本无异，美政府又坚持云据成约而言俄国当退出满洲之兵而据千九百年之约，则当保全中国在满洲之治权，又闻美国近时询问俄国云彼究於何时始将满洲之兵退出，惟并未得有答复现在美政府於此事曾否照会俄国虽不可知，惟闻其政务部已直电俄京内阁以推究其事矣。
    土蒲
    德京十六日电云土耳其王已准议订土蒲两国境外贸易之约，至於会议土国新宪军之事亦经酌订所议情形已呈土廷察夺，按其所有交涉而观之阿尔班尼亚不在整顿之列，十七日电云土耳其及蒲尔茄利亚国订议一切俄国甚为满意，念六日电云土耳其国及蒲尔茄利亚国复行和好，土耳其与蒲尔茄利亚疆界贸易之法商议新设土耳其军队业已停止，其结议已送交土政府据众人之意，则谓奥尔卑尼亚不作为行新政之区，土耳其蒲尔茄利亚两国已订定条约将为俄国所批准也。
    英波
    英国在波斯国得有紧要之矿务利权。
    德意
    近年新定德意商约画押时德皇意大利王大法官波罗伯爵及意大利外部大臣剔拖尼君彼此互换申贺之电。
    法意
    正月十七日德京电云法国总统罗倍君已於本月初九日抵斯配西亚（希腊之岛），大约在意大利国句留五日法国之人皆望法意两国乘此时在余普尔斯各示其海军之势。
    ●第二期・教育
    ◎两广学务处批女学堂绅董禀请给他拨款由
    禀悉家庭教育为学校教育社会教育之基，若无女学安得有家庭教育，近来稍识时务者莫不知女学之不可不兴或大声疾呼或独居深念无如礼法嫌疑之所在社会风俗之习惯，一旦有人不顾非议，毅然创举鲜不失败加以主持此等事者半属少年其精锐进取之心久不为人所谅而此辈少年诚亦不敢保其必无失行稍贻人以口实遂至下流归恶万矢交丛在任事之人当其一往直前固早已不计毁誉顾一人之毁誉不足计，因此而愈窒新机固亦当事者所当神沮心伤者也，欲求稍减阻力，惟有任事之人格外加慎自立不败行之果效，则毁者自可转而为誉其事乃可有成由是而言，则择人万万不可不慎来禀所列各学董教习人品究意何若未能深知以本处所闻杜清持似难胜教习之任该绅等如果欲保全而扩充此女学不得不先易杜清持教习得人而后宗旨学科始可得而言，大凡各国所以首重教育者重在养成人格女子为国民之母养成人格尤不可不亟固应授以普通之知识尤贵授以应用之技能日本女子课程於衣食育儿裁缝割烹簿记等事视之特重中国家政不治悉由女子之无知能今该学堂欲兴女学乃不列家事一科，虽有国文修身历史地理算学卫生各科仍是空言并无实践，且该学堂为小学堂耶，抑中学堂耶学生年龄以何为限均未声叙无从查核应饬将学科妥加修改并将学堂程度补禀声明至该学堂开办既已年余必有成绩学生分数如何课本讲义如何亦应饬检呈备核如果确有成效自当为之保护提倡并为补助经费俾其力底於成所请拨地提款各节统俟禀复到日再行核议可也。
    ◎各省学堂类志
    直隶
    天津学界逐渐推广，惟女学尚未盛行近有河东志士张止峰毛绍权张少辅赵漱〈香覃〉张寿山赵绍颜诸君联合同志拟将自己子女集有数人择定妥地不日开学以为之倡如他人愿入学者凡能合格概无阻止不纳分文至教课诸公俱系女学生父兄躬任所有学中之子女均不缠足经费即由诸公自备亦不捐敛此举果能获效实为后生女子造福不浅是在开化诸公之热力耳。
    湖北
    鄂省幼稚园落成后已由兼督端午帅出示招考分设二科，一为保育科须十五岁至三十五岁之女生专习师范，一为幼稚科须四岁至十岁之女生收入教育愿入学者即赴园中报名听候示期传考，有陈某在汉口开设淑慎女学学生以十五岁以下六岁以上为合格，其课目十五门分为国文东文教育图画历史经传体操刺绣烹饪修身理科算学舆地书法缝衽等门现已具禀夏口厅请详学务处立案。
    江苏
    警察局分段蒙学堂现已一律开办所有蒙学堂之教习，当道拟将各学中之年长学优者派充或将师范学堂去年三等卒业学生派充其副教习即将本地之设馆训蒙师考选，现已一律出示其投考蒙师者务须向在省中设馆之人，其年在三十前者文理尚优，即派入师范或年已过五六十精力就衰不能复充教员或文理未见明顺不能充官设蒙学堂之师者本年均有安置，自此以后即不准该蒙师等私自设馆授课，所有该居民等亦不得私自集学闻官设蒙养学堂已定数为六十处每警察分局十处。
    浙江
    杭州公安女学校在积善坊巷准甲辰二月开办其简章录下职员分校长一人，教员四人监督一人内庶务一人外庶务一人除外庶务公举一老成干练之士外其余皆聘请女士充之，仆役分司阍二人女仆十人司厨二人，教科分寻常高等两科寻常科目修身国文算术图画裁缝唱歌体操高等科目则增入英语中国历史地理诸科，定额寻常科二十名高等科二十名走读学生不住校者无定额，入校资格须举止娴雅身体健全不得缠足，已缠足者入校后以渐解放学龄限十一岁以上二十岁以下，入校规约学生须公正绅士保证先试读一月每年缴膳资二十四元不得著艳丽衣服及涂抹脂粉款项缘创办伊始诸多支绌所冀众力捐助相与维持。
    广东
    潮阳林君邦杰客腊创办林氏蒙学堂聘定林渐鸿林嗣殷二茂才为教习林茂才时青为监督林菁英为算学教习远近向学者已有八十名之多，该学堂总理拟添聘教习一人，现在访择其堂中经费及购书籍纸笔一切皆林君邦杰一人担任林君於商界已发奋为雄而於教育子弟尤见热心诚知当务之急者哉，又闻得邑有郑展卿茂才等亦创办一蒙学堂就学者颇众云，高等学堂学生黄君鹏汉黎君启英嘉应人闻在省时二人以乡俗改良之难皆由女子无学，故誓振兴之黄有女弟三菊英莲英富英均入蒙学堂读书菊英则自己亥年已就傅读现十三岁黄君已令其教旅中妇女有志读书者云黎君自客腊假回举家妇女均教之读以为乡族倡嘉应妇女识字者甚鲜，故迷信之俗较各地尤甚黄黎二君欲开化之以为改革之助可谓知所先务矣，若能鼓其热心组织女学堂使教育普及岂不伟欤。
    ◎派遣游学类志
    留学日本人数籍贯考
    中国学生之东游留学者年多一年前年正月仅五百七十九人九月中增至一千五十八人，近则已有一千四百人，今将其所留学之学堂及学生人数开列於下，帝国大学十九早稻田大学四十札幌农学三，法学院大学十，日本大学三，第一高等学校六，第二高等一第五高等一高等工业十二，高等商业四大阪高等工业九高等师范及附属中学十千叶医学专门三蚕业讲习所五熊本医学校二炮兵学校一熊本土木学校一，士官候补生见习士官百零三，熊木铁道学校一东京府立师范二正则英语学校正则豫备校二十三，物理学校四测量专门校四音乐学校四东京外国语学校二，女子美术学校一帝国民族专门学校二工手学校二十日本女子大学附属高等女学校三制药学校一金泽医专门一警察学校一岐阜县制造所一成城学校二十四振武学校（成城学校武科改称）七十六，弘文学院二百四十九，同文书院百二十七庆应义塾三清华学校五十四，晓星中学一顺天中学二神户中学一帝国妇人协会十诚言小学三面町小学校一此外散在各所学修预科者仍一百八十四人学生年齿少则七岁老则五十岁试区别其原籍省分如下，旗籍二七奉天一直隶七七山西一陕西一河南七山东四十湖南百三十湖北一二六江苏一七五浙江一四二安徽五五江西二七福建四二广西八四川五七广东百零八贵州一七云南二一。
    留学分科
    京师大学堂派往日本留学三十一人，其所分科学特录於下文科大学哲学杜福垣哲学王桐龄（但以教育学为主）历史及地理学唐演理科大学地质矿务学及地文学顾德邻化学吴宗┉成隽数学及物理学冯祖荀物理学朱炳文动物学席聘臣植物学黄艺锡法科大学私法黄德章（尤以民法为重）私法余昌（尤以商法为重）交涉学曾仪进（国际公法国际私法）刑法朱献文公法屠振鹏统计学范熙壬政治学周宣民事刑事诉讼法朱深理财学张耀曾（尤以财政为重）法科大学兼文科大学教育行政学陈发檀农科大学农学景定成农艺化学钟赓言工科大学应用化学何培琛刘冕执史锡绰电气工学刘成志王舜成医科大学内科医学苏振潼外科医蒋履曾药学王曾宪高等商业学校商业学陈治安。
    ◎各国教育类志
    柏林孩童报  癸卯年柏林新出一孩童报每星期出版一次所载皆启蒙要理小⒉荒茏远琳吒改感殖た山步庵显浅易明能令小⒃枚娱心乐听不倦，并於每星期就报馆中招集阅报之小（限十四岁以下）演说阅此报之益处倘有口才敏捷且能揭出报中要理者则厚奖之每期入旁听席者辄有数百人之多，闻有数小⒀菟瞪蹙，虽成人未易与争胜殆习惯自然与。
    暹罗创兴女学
    闻暹罗国皇后近拟创设华族女学校一所，延聘日本女子高等师范学校教授安井哲子公立女子职业学校教习中岛富子高等师范附属小学校训导河野清子三女史前往该国分任教育之责已於东历正月二十三日首途前往就职矣。
    俄国教育腐败之原因
    俄国教育腐败已久，其故由於政府支拨教育经费为数过苛也，计该国陆军兵费每岁支银三亿卢比海军经费仅八千万卢比而核计教育之费仅当其十三分之一不过二千八百万元已耳，初等教育不课智育德育教习则纯用威力手执皮鞭视学生如罪人学生亦唯命是听耳，又该国教育与宗教并行，凡学堂必有宗教一科如克森大学且专以宗教为主脑，其余紧要学科反视若赘瘤其余大学亦半由宗教家当教育之任，故学生屡有革命之举前据该国调查本国人民目不识丁者居十之四，西伯利亚居十之八因之军事教育极难施行，且全国内未设小学校之村落有二万村之多，其教育之微弱又有如是者。
    ●第二期・财政
    ◎美国会议银价大臣条议中国新圜法觉书
    ○第一篇
    中国驻扎华盛顿代理公使致美外部大臣公文第二百七十七号
    为照会事查西历本月十九号，致贵大臣第二百七十六号公文内，称本代办已接本国政府训条，办理会同各国筹商会议银价之事，兹本代办附呈觉书一件，内载本国政府筹办此事之法，本国政府倚望贵国政府详细查察觉书内所载一切，并行设法以便此事成就俾各国共享利益，即希贵大臣察阅请烦查照施行，须至照会者一千九百零三年正月二十二号沈桐签押。
    ○附觉书
    近因银价起落无常，无论用金用银各国，均於商务大有关碍，中国政府现拟会同墨国，请美国政府合力Ａ４期补救时局，共享利益。凡两国通商之实际，均赖所用国币，价值可时有常查西历一千九百零二年（即中国光绪二十七年）是年最高最低之银价，每盎士（约中国七钱五分）所差，金约至十仙，其数几至银价十分之二，是以用金之美国，与用银之中国彼此通商汇价无常，现拟筹谋用金国与用银国汇划之价目有常，不但於用银国有紧要关系，即用金之国贩货至用银之国，及推广在东方各国之商务关系亦重，兹将各处官报，暨一千九百零二年英国所刊之官商年册，所载用银各处入口之货物价值，核成美国货币开列於后，以便明晰此项商务之紧要也。
    ○计开某某诸用银国进口货物价值
    中国
    一百九十六兆九十三万四千三百四十二元
    墨西哥
    六百五兆零八万三千四百五十一元
    飞猎滨各岛  三十二兆十四万一千八百四十二元
    英属海峡居留地
    一百五十兆元
    马来合邦
    十八兆元
    法属印度支那
    三十五兆七十五万元
    交趾
    二十四兆元
    法属东京
    十二兆三十万元
    暹罗
    十二兆六十万元
    高丽
    五兆五十万元
    波里非亚
    三兆三十万元
    可仑比亚
    十一兆零八万三千零二十八元
    瓜梯马拉
    一兆五十二万一千九百元
    亨都拉斯
    一兆零七万四千零五十元
    尼卡拉瓜
    三兆五十万元
    巴拉瓜
    一兆八十三万八千七百一十元
    以上共美金五百七十四兆六十二万七千三百二十三元
    右所开用银各国入口货物价值，较多於美国每年入口货物（此照一千八百七十九年）且其货物系全由用金之国贩来，该用金之国，制造货物以供全球之市廛，并复欲推广销路，查以上诸表惟印度暨南美洲用银数国，未列入其内谅亦可约齐该国，合力以使用金用银国之货币价值比例有常。
    查中国为数最多，惟此繁盛之商务，因中国目前财政及币制情形，有倾跌之虞，至跌落於何等地步殊难预料，况中国因被别国重索赔款，将银出售是以购买洋货之力殊形减损美英法德及他国所有现在贩运至中国货物之数不免减色。
    中国商务按照以上之表，虽为诸国之冠，若照其丁口财源，分匀此例，则为数仍少。即以美国而论近十二年运入中国货物，较前数倍计现值金二十四兆元，现将中国入口货物价值，按名分摊每人只得美洋五角，查日本进口货物，此十年内由每人一元二角五骤增至每人三元，则中国丁口计四万万人，若照日本之数增加，每人购物计值美洋三元，共计应得一千二百兆元，较之以前美国入口货价最多之数，加增三分之一，为振兴若大商务，中国政府想西方各国必不忽视，盖欧美各国由此可以畅消各项制造工作及数百万资本，亦可布置裕如，而太平印度两洋商船云集，亦可比欧美两洲来往商船之盛。
    虽整顿币制一事，即可疏通数万人众之交易，但此不过扩充商务办法之一端，与放本及工作者均有裨益，欧美各国制造家须亟筹出路及推广已有之路，藉便消流本国敷余之货，由是放本家可添获利益中国人民众多，可以畅销外国货物正是欧美疏通制造最要之地，可以畅行无阻，以使制造各国格外兴旺。
    假使中国整顿币制，与别用银之国币制相仿，可有如此利益足见中国并非私见，现今特商请墨美两国，会同各国筹商用金及用银之国汇价有定不致起落无常也。
    考察财政经济事宜，不能仅顾目前之利益，应通盘详审其常远相关之要键，虽赔偿之款中国现竭力筹付，若各国所定之政策，能使中国定一统国一例之币制，并可销用各国工厂之货，其将来所得利益之重，尚非赔款可比，但此赔款在某某数国，颇视为重要也。
    中国因恐币制之弊端，阻止以上之进步，并保存领袖制造国，发往用银国之出口商务及转运生意不致清淡，并使放本者及制造家复得信取，因此数项中国政府特请美国出场商请各国合力承办，此事中国政府并未要用金国或用银国复还制造银币无限之制，并亦深知各国已经删去金银并用之法，此法即金银货币并可制造无限，就请重订此制定必无成。
    是以中国政府并非盼望，亦非要求用金国创拟新章更动准度及大改币制，但中国所望者即用金国之用银藩属，及用银之国合力订定办法，以便金银货币支兑准定，并设法维持所定之比例数而已，闻美国上下议院，现为飞猎滨岛，筹拟此种办法中国政府颇愿美国及他国政府讨论此种办法，以期现在用银之国，因本国局面不能尽用金币，乃采择最善之法，以便施行。
    中国政府意谓若美国政府，准以中墨商请各国，即可易得一迅速及完美章程，补救此种财政之局面，查此局面不免使用银国觉其欠付洋款，日见其重有亏耗之虞，且损失用银国购买货物之力由是伤毁用金国商务之兴旺，如英法两国暨其亚洲紧要之属地，及德俄两国在亚洲有巨大商务，及土地利权允肯会同中美两国将诸用银国定一相同币制，及条陈办法以整顿中国与别国理财交涉事宜，可使中国仍旧销用银子及购买制造诸国之货物及设法办理该国等辅助之小洋可使金银货币比例，价值有常则维持银价一事可望有成，中国政府复愿美国不论用何等办法，与该国相宜商议，此事从速颁行并知此事紧要，诚恳美国政府速定此议，及郑重筹画是所厚望。
    ◎第二篇
    美总统罗斯维德致上下议院训谕
    美总统递交上下议院外部之报告书，内附墨西哥头等公使，及中国暂行代理公使公文，申请美国政府合力图维，以期复回及维持用金与用银国货币支兑定价等事。
    上下议院均鉴，兹递交外部报告，内附墨西哥头等公使及中国暂行代理钦使公文申请美政府合力图维以期复回及维持，用金与用银国货币支兑定价，兹并提举该议院应给政府权限，听其相应承办，以便襄助墨中两政府之愿也。罗斯维德签押
    ○西历一千九百零府年正月二十九号由白宫发
    外部进呈总统报告
    兹进呈照译墨国头等公使来文，及中国代理公使之原文，申请美国政府合力图维，以期复回及维持用金与用银国货币支兑定价，查该二国使臣，并未有请美国更改币制，且明白申称亦无意复回各国金银并用之制，该二国使臣意谓若美国与欧洲有东方藩属之国及别用银自主之国筹议，或可商定圜法以阻止目前与用银国贸易商务汇划价目不时涨落之弊，若此事可见成效，全球制造各国出产贩运至中国及别用银之国，方见格外容易，该二国来文中指称美国自己似已起首办理此事，如上下议院现为飞猎滨筹拟之国法，若可筹商整顿中国圜法，以便中国可付欧洲数国及美国赔款兼使各国满意，则此事将与赔款有紧要关系，若得成效，则非特与美国及有此赔款摊分之别国，即与中国自己，及其日后进化有第一等紧要之关系也。恭请总统酌裁，应否将墨中来文递送议院查阅及请议复给予政府权限，准总统自行酌定，应如何办理及办理应至何种程度为止，照准该二国来文之所请。
    
    海约翰签押
    西历一千九百零三年正月二十八号由华盛顿外部衙门发
    钞录墨国头等公使西历壹千九百零三年正月十五号来文内附觉书（觉书大指与中国代办钦使西历一千九百零三年正月二十二号之觉书相同译者注）。
    中国代办钦使西历壹千九百零三年正月十九号来文（内述该代办已奉该政府电传训条准与墨国申请美国会同各国筹议维持银价事译者注）。
    中国代办钦使西历一千九百零三年正月二十二号来文内附觉书
    ◎第三篇
    中国圜法条议
    一中国政府从速定有效之措置，以期设立圜法，该法以有一定金价之银币为主，其措置以赔款国之多数能满意为准。
    二将设立及管理此圜法，中国政府应聘用合宜之外人援助。
    三此法举行，中国政府应派一司泉Ｃｏｎｔｒｏｌｌｅｒ  ｏｆ  ｔｈｅＣｕｒｒｅｎｃｙ  之洋员，总理中国圜法该正司泉应有合宜帮办数人管理制钱局，及别项正司泉所指派之事。
    四正司泉每月刊造详细报告书，申明钱币情形内载消流Ａｍｏｕｎｔｓ  ｉｎＣｉｒｃｕｌａｔｉｏｎ借货Ｌｏａｎ及外国信用汇票Ｄｒａｆｔｓ  ｏｆＦｏｒｅｉｇｎ  Ｃｒｅｄｉｔｓ等项得若干。其帐目并非中国政府之帐目，准赔款相关国所派之代表人，有适当时可以查看，若中国政府以此为善良办法，可昭信於币制该司泉准有条陈及提举之权。
    五中国政府定一单数本位，为价值之主  Ａ  Ｓｔａｎｄａｒｄ  ｕｎｉｔｏｆ  Ｖａｌｕｅ该单数本位，应有金若干重，大约价值约计兑银一两之金价，或较墨西哥洋一元价值稍贵并定章程随时准代铸此单数本位五倍十倍二十倍价值之币，但收其合理之铸费终久国家亦应自造此种银币。
    六中国应亟铸银币□□□□元，通流本国该币应用相当之模范，其大小照墨西哥洋元此银币於所定单数本位之金价，计三十二换此例，设法维持嗣后按以下所指之办法，准照应需之数添铸至辅助小洋Ｓｕｂｓｉｄｉａｒｙ  ａｎｄ  ｍｉｎｏｒ  ｃｏｉｎｓ即银币白铜及红铜币，其分两价值，亦应预备以便用为宜。
    七金币银币不论在何省完缴国家公项，照其定价，平等收用假此种款项原定银币亦准用此新币按照币价推算。
    八中国政府自己酌裁饬同督抚陆续晓谕各省，将所铸新币，限定某月某日起，准作付债之用，惟限期以前之债款，仍照合同支付。
    九维持银币定价，中国政府应在伦敦及别处通商巨埠，设一信用借贷款Ｃｒｅｄｉｔ  Ａｃｃｏｕｎｔｓ以便出售金汇粟，其汇价较平日银行汇价稍高，假按新法章程平日银行伦敦汇价应新式银币一元，兑换二先令政府或俟汇价高至一元零百分之二，兑换二先令方卖汇票，此等汇兑归正司泉官专理，惟不论何人交贮新铸银币一万两以上，方得售此汇票。
    十假为设立通行圜法，及有适当支兑之汇款，因需借项所用之财源作抵，应敷支付利息，及偿还资本，惟管理财源之办法须使凡有关系者为然。
    十一所有铸头出息Ｓｅｉｇｎｉｏｒａｇｅ  Ｐｒｏｆｉｔ应另存贮，一俟贮至五十万两，应按照汇票数月之多寡摊分各银行存贮，此存贮金款，最少积有□□□□两之数方止。
    十二假金款出售，日见支绌准户部在外洋之经理人，收金卖票正司泉官可用银币收回此票，以补金数缺乏，其价目由正司泉定夺。
    十三定银行条规，准官家银行或可靠银行，发用钞票，与通宝同价并用，归正司泉官监督。
    十四筹急就新币流行各省通用，正司泉官托地方官钱票庄商家，及最相宜者经理此事。
    十五准五年以内，新章流行各通商口岸，及推行僻远地方，收纳各项关税须用新币本地赋税一俟新制流行，亦即改用新币并定条款，以便赋税帐目，均以新币记数。
    十六俟新币铸成□□□元，新章即行开办。
    十七正司泉官及各国代表人，准为中国政府提举整顿财政之事。（未完）
    ●第二期・实业
    ◎河南巡抚陈奏筹设商务农工局大概情形摺
    奏为豫省筹设商务农工局以兴庶务而浚利源谨陈大概情形恭摺仰祈圣鉴事窃照光绪二十九年八月初七日奉上谕商部奏拟於各省设立路矿农务工艺各项公司请饬各将军督抚会同筹办等语，著各省将军督抚於商部议设各项公司会同筹画悉心经理等因钦此，又於十月初一日奉上谕商部奏请通饬各省振兴农务一摺著名省大吏速饬各府厅州县认真确查极力讲求一律切实兴办等因钦此仰见朝廷阜财利民殷殷图治跪聆之下感奋莫名臣维振兴农工商务实目前切要之图豫省绾毂中原不邻商埠人情安於固陋风气迄未开通坐弃膏腴诸待整顿敢不钦遵明诏勉力图维，况近日铁轨交驰漏卮可虑若不锐意教养无以筹抵制即无以保利权，故论生财於今日豫省较他省为难亦较他省为尤亟臣自到任以来督同司道早作夜息详加体察窃见百为窳惰物力艰难农工类乏精良商情亦皆涣散非筹倡导之法不足以利推行非设总汇之区不足以资整理筹商至再略有端倪现於省城设立商务农工总局一所，凡全省种植工艺商务统归该局经理务期上下相孚联络一气以官督商办为宗旨以开民智收实效为指归派委布政使瑞良按察使钟培督办，其事并遴委特用道胡翔林为总办奏调河南差遣江苏候补道丁葆元为会办以专责成而资筹措，惟是事属创始条理万端绌用繁当急先务入手办法厥有二端，一曰兴办蚕桑中国出口土货以丝茧为第一大宗获利既丰见功亦速臣前在漕督任内曾奏请试办江北蚕桑冀开清淮风气豫省土性沃暖地本宜桑如南阳鲁山等处向亦讲求蚕事惟饲蚕未尽，如法土桑种亦不佳以致所织丝绸销路不畅亟应由官提倡广劝植桑查省城本有桑园一区年久废置殊觉可惜臣现派员先将旧有之树择其尚可生发者量加修葺一面筹款赴湖州采购桑秧十万株来豫补种并分发河北等处栽植兼募浙省匠师数人来教本省子弟讲求栽桑养蚕摘茧缫丝诸法以据农政之本图即以立富民之基础，一曰创建农务实业学堂农学之进步要以学堂为权舆古昔有教稼之官各国设专门之学良以欲尽夫地力必先启发其心思，惟非得旷衍之区不敷设场试验兹查河内县东有荒地数十顷堪为设立此项学堂之用当经臣派委候补道韩国钧前往该处择地建屋妥订课程购书延师招考肄业举凡化分土质精审耔种测量气候以及浇培粪壅之法务令考究研求实有心得卒业后转相传授并於学堂附近设试验场便购各种植物分别试种以资实验一面由臣出示晓谕民间通饬各属就地方情形一律设法提倡切实兴办，盖农工商三者分言之则农可足民工可利用商可裕财合观之，则农事兴斯工艺盛工艺盛斯商业隆臣谓商务初基以提倡土货为第一要义诚属确论此微臣发虑造端所以尤兢兢於振兴家务也，至於商务工艺现虽民质尚陋物产未丰亦应由粗及精由近及远渐次整齐利导查河南均瓷汝，瓷久已著名近则釉色迥不如前仅止坯样仍旧拟即设法改造以期适用易销草帽缏一物以鹿邑所制为最佳每岁出口甚多颇为西人称许现已饬各属一律仿造必精必良以收自然之利他如制洋皂造番巾织毛巾诸事执业非难行销尚易亦宜设法筹办以改良已有之工创办未有之工为主所有各厅州县应设之化莠习艺所及工艺学堂现已通饬筹立讲求一切工作如果渐著成绩似亦足为劝工之一助此试办工艺之大概情形也，豫省地多斥卤硝碱为出产大宗果能提炼如法不第推行内地，且可出售外洋应即酌定办法广筹销路以为商务嚆矢芦汉干路南北皆入豫境需煤甚钜查禹州三峰山煤矿已由本地绅商集股开采创设公司现经设法维持疏通水运，如能煤旺畅销亦属大宗贸易并拟俟桑株茂发蚕事日兴即当设厂购机加精织造以图进步，而利懋迁至若百货之盈虚各业之衰旺市价之涨落皆当综核详求随时调剂此拟兴商务之大概情形也，总之商民百业相需以生相辅以成其间事体繁博亟宜兼营并举现在开办伊始仅获粗立规模其应如何招集商股扩充土产研精制造以及保护劝惩诸事已督饬该司道等妥拟细章筹拨的款次第认真兴办要贵因地制宜实事求是臣不敢铺张杨寓托空言以欺圣明亦不敢敷衍因循昧远图而狃积习，惟有督同司道悉心规画竭力经营务期百度维新财源日辟以仰副，朝廷利用厚生之至意除将应办事宜随时奏咨并咨部立案外所有豫省筹设农商工局开办大概情形是否有当理合恭摺具陈伏乞皇太后皇上圣鉴训示谨奏奉朱批商部知道钦此。
    ◎署四川总督锡奏覆陈川边屯垦商矿能否试办情形摺
    奏为遵旨查议川边屯垦商矿等事分别能否试办恭摺缕陈仰祈，圣鉴事窃奴才承准军机大臣字寄光绪二十九年七月十五日奉上谕有人奏川藏危急请简员督办川边因垦为屯，因商开矿等语著锡良查看情形妥筹具奏等因钦此，伏念保固川边此疆臣欲求其策而不易得者也，原奏筹虑周至但按切事势，则有深中要者亦有尚形隔膜者盖百闻不如一见即奴才在川必向曾驻台藏文武遍加谘问复录行商矿等局司道再四推求，然后具知其实大抵藏之急务固非屯垦商矿所能解其危迫川省力所能到与事所当均於议覆桂霖具奏筹藏三端摺内恭陈，宸听今但论川之屯垦商矿等事分别能否试办者不敢推诿不能办者不敢迁就窃查徼外地非不广而树艺不生草木不长者恒多间有可耕仅产棵麦非番属之甘於荒弃也，冰雪弥望风沙蔽天盛夏犹寒弗利稼穑，故蜀民最勤於农事甯远通秦黔而不来垦辟知其犹石田而无所获也，今招募之亦必不至若集商股恐无应者番地利於游牧羔犊等事以为资业打牲灰┒外绝少工艺蛮盐价贱并不敢诸内地衣者氆氇次曰褐惟汉民用布，其数甚无几也，故官盐布店断然难设销茶犹巨然川商运至打箭炉而止穷荒贩贸皆冒险阻耐皲瘃以竞锥刀柔脆者不堪其苦况川省榷茶已重无论官运商运再事取盈傥征多而值昂立至印茶侵入说者辄以矿产蕴藏富三坝等处本多采金之夫勤一日之力赡其一身仍土法以求之殆难增拓未经开凿之处土司等惑於风水以为神禁不可犯祖训不可违往往性命争之其愚未易导诱也，且川省屡勘巴底巴旺等矿并在明正土司属地积年开办虚糜公帑停废无功然则非有历著成效之廿人不当轻举而其人将於何处求之农商矿之难如此虽知其难苟有可图又不容於不办原奏巴塘土性沃衍宜於垦种访之洵非虚言盖气候较温又与冈峦而硗确者不侔虽由来榛莽之区，然人力当尽不得谓前此所未有遂后此为难成奴才拟在该处先兴垦务，但以方里计之不过州邑之地较蒙地广狭迥别未便率请简派重臣督办应由奴才拣换巴塘粮员都司前往宣谕土司教牖番民结之以恩谊分之以利益并派打箭炉同知刘廷恕督率其事建昌道，则常往炉城考察傥土司等反复强梗现有驻炉续备右军两营随时调往弹压如此威惠并用需以岁月或期底绩，惟究竟能开田土若干顷亩谷麦孰宜灌溉孰便均俟巴塘文武查勘后方得端绪而因垦为屯之议更难先事计之要之垦此一隅供兵食者几许印藏入川之路不必专由巴里塘大道也，设团练於要荒之外设防镇於广漠之中岂非用意是而课效则非者哉，但巴塘垦务既办他处如能耕作推行较易牧政矿政又当次第考求似於边务总有起色，至於原奏请以左都御史清锐督办川边农商矿等事并将四川商务归并一局夫以该左都御史之忠诚清亮奴才深喜分任之得人惟垦务规模尚隘而巴塘远僻省城商矿合局事务繁赜遥隔断难兼顾所请自毋庸置议川省商务奴才到川即以现署臬司成绵龙茂道沈秉熟悉情形委令到局会同员绅日与扩行凡於裕国而不累民者主持必力应俟议办粗就再行专案具报所有遵议川边屯垦商矿各缘由是否有当理合恭摺安陈伏乞皇太后皇上圣鉴谨奏奉朱批该部知道钦此。
    ◎署闽浙总督李奏筹办闽省矿务片
    再中国振兴商务以开矿为最要，闽省矿产甚多久为外人觊觎，光绪二十八年间虽曾经前督臣许应磷嗌枳局，然祗委总办两员坐拥虚名毫无实际所设华裕大东两公司尤为漫无权限自非另行设法筹办不足以自保利权，查矿务办法不外官办商办二端，然官办则款项既苦难筹商办则权力亦恐不逮必须招商集股自立公司官与维持方足以开辟利源隐杜侵越，现在福建设立商政局通省矿务均归统辖应即通饬各州县详细查明境内有无矿产分别已办未办呈报该局一面督饬商会绅董纠合殷富仿照湖南办法先行议立总公司分厂承办或全用土法或参用机器以资本之多寡为衡酌量开采，如果获有余利再图推广闽省商富流寓南洋各岛多其中不乏通晓矿务之人并由局广为招致劝令出资认办较易集事此次议设公司之后无论何人凡有在籍在京呈请来闽勘办矿务均应由商政局督饬商会详加查核分别准驳至办理章程仍俟商部核定咨行一律遵守除分咨外务部商部外理合附片陈明伏乞圣鉴饬部查照立案谨奏奉朱批商部知道钦此。
    ◎各省农桑汇志
    蒙古
    开垦蒙旗东路左右两翼放垦之地，去年虽已丈毕因地广人稀除南路原已垦种之地不计外迤北种植愈艰领垦者殊属寥寥，按和林上都在元以前皆都会繁华之地乃不逾时而荒废净尽致无故址可稽，则由於教育不行民无远虑故也。
    山东
    黄河决口田亩经沙泥冲突土变恶质或十数年不能栽种齐河县东北离城三十里怀家庄久经此患地已不毛，偶有种葡萄者其根入土最深成活甚易比户效之缘庄尽种葡萄，秋后采卖颇能获利，今外洋制酒需此极多，各州县弃废之沙田若性质皆宜葡萄如法种之岂非大利。
    江苏
    镇江府祥太守前谕邑绅某觅地种桑兴办蚕务已有成效嗣韩君以种植无多意欲推广，闻知刘君少臣讲求树艺，因又禀请祥太守札委刘君为会办，并请将县学后寿邱山下三十余亩及南门武庙旁十余亩荒地开垦种桑先行出示招认，如有地主执业者限一月内呈契候验立案以俟将来收取利息时分别给予。
    广东
    蚕桑之利为中国商业一大宗粤省素享其利者首称顺德，次则南海，但不知考求新法以致外人攘夺近年出口丝货大减，故岑云帅日前饬属建设蚕桑社欲以挽回丝业之利南海县姚大令奉札即转行各巡司将各属司地每年产蚕若干种桑若干逐一查明禀覆以恁妥定章程即行开办，又闻云帅前派冯刺史嘉锡等赴顺德县属考察蚕桑情形已经回省禀覆大约设社开办为期不远矣。
    安徽
    皖南荒废田地以太平府属为最多，从前虽有客民开垦而苦於土民之扰累地质之硗瘠大都旋垦旋弃壬寅夏太平府周太令到任即大张示谕将无主之业概行招佃於客民中择委首事四人令其随同委员稽查劝垦一面筹垫经费招募勇丁十名为之巡缉保护及至去冬当涂县属之报垦者已在三千亩以上经太守造册具报在案兹太守更明定章程所有认垦已成熟地者饬令每亩缴价本洋一元，由县填发执照准其永远完粮管业不准书役人等需索丝毫，其甫经认垦而尚未成熟者限至第三年再行照办，其不愿缴价者则令按亩完纳地租此项田价地租除开支应用经费外盈余之款概交地方官收存预备学堂保卫等要用并饬芜湖昌繁昌两县一体就地办理。
    ◎各省矿务汇志
    奉天  奉天增将军电致政府略谓俄人於铁岭县及昌图所开煤矿开工业已一年，每日出煤均在五百吨左右原允厘税并交并以一成盈余提公乃叠经交涉局婉词催询均置不答顷复於新民承德两属另开新矿并无片纸知照已先后动工，似此强行伊於何底既无力阻复难理喻非由大部与该公使执争或电驻俄公使与彼政府理论难期得力直隶候补道刘云门观察峻奉北洋大臣委办漠河金矿原拟另招新股重行开办，并在北洋暂借银一万两以资川费公用乃到后矿地全为俄兵所占叠经电禀北洋及外务部向之理论而俄人一味支吾迁延至今仍未交回观察无奈遂即还律与袁宫保面商办法。
    直隶
    威海卫传言谓金矿公司现已开得一矿，从矿中取出石英熔炼后可得金四两，又从铁矿中得金四两有余，开平矿务局决不能归还中国，惟该局总部或可移设天津俾在华股东亦可与议各事华洋平权而已，张侍郎既经革职，即可置身事外以后诸事将与直督直接商办，宣化怀来各属硫磺出产甚广，现有翟君等创设硫磺官局拟在天津举办业经据情禀蒙直督批准今春即行开局。
    山西
    前有德国精通地学者名俄里刀方曾悉心考验山西省煤矿，据云通省俱有宝藏，而惟烟煤为最旺共计约有十二万三千六百兆吨得九万方里煤池以当轮船火车盛行之时足敷五洲万国二百年之用青煤矿尚不在此数，此外另有煤油矿盐矿特著者为铁矿倘能开采得法山西一省之矿足可富充全国考十九世煤铁为富国之本，凡产煤铁之区较之产银者尤为丰富，况山西不惟多矿其土地沃壤百谷咸宜，又有黄河贯绕全省使治理得法不难立致富强，然必先使道路疏通以便转运倘京津太原铁路通后转运山西各矿必变为中原最富之区也。
    四川
    川省矿务局现於天芦宁远宁雅各添设分局一所以兴地利，法商戴玛德前与川省订立矿务合同旋即回国客腊以该合同将次到期，又推展六个月闻该商约在二月望前后由法国抵上海即往四川开办矿务。
    ◎各省堡艺汇志
    直隶
    保定省城丰备仓设立饼干局专在天津雇到工人仿照洋式制造干粮可以随身携带，便於军中行营开队之用，现已造有成数装桶运营源源接济吴金印者天津人从庚子年创设藤草帽行销路颇畅系用凉帽之料织成草帽之式颇为精细总行在山东德州闻吴金印曾奉东抚之命派往日本考查一切，近来所织之帽更为精细，其销路当较前更畅。
    河南
    闻晋豫富商某某等拟就河南省城设立纱厂一所，命曰晋豫公司刻已筹集股本公议条规约在春末夏初即可兴办。
    江苏
    苏州创设工艺局去冬，由上海购到织绸缎等机器三十余架，由三首县挑拨罪犯若干名入局学习并拟招募学徒业於客腊十七日开局。
    湖南
    河南省城前曾创办煤气灯因赀本不敷旋即停歇，现有长沙附生杨辅贤集赀数百金拟即在省续办，前在抚辕禀称制造各品提炼五金均已习炼有素，奉赵中丞批示云查创设煤气灯修改厂屋购备汽机安埋铁管雇觅工匠计非钜款莫办乃云仅费数百金即可创造大言欺人希图朦准殊属不合至所称制造各品及提炼五金各技既云习炼有素即将所制各物呈验再行面试录用。
    湖北
    兼督端制军现拟在省城外洪山地方设一皮带厂聘请外国工师专制牛皮造成各样物件并多造营中紧要器械以应急需已委员总办一切，喜仲泉观察回荆防后开办八旗劝工厂已将章程款项筹办齐全并在省聘请毛巾棉带新奇花布各织工师并高等手工制造铜铁各匠师为该厂教习观察，又条陈绰留守请将无业各旗丁发往本府属之监利公安各马料田庄开垦，如有成效即为该旗丁执业闻留守已允俟章程订定后会商端兼帅奏明办理。
    ●第二期・交通
    ◎总邮政司新定寄费清单
    现因口岸至内地各处无汽机运送之便者重大邮件须加寄费以故将向定之资重行删改印成第四十号寄费清单嗣后中国境内略可作为两项，一属口岸轮船火车已通之处一属腹地轮船火车未通之处，如查其详则凡信与明信片无论口岸腹地一切并未改章是以往来外洋者仍照邮会章程资例办理，一经完费便可於中国通行，其中国境内之信及明信片亦系照旧纳费便可通行各处，惟重大邮件如新闻纸贸易契刷印物书籍货样包裹等类，若接寄在口岸界内者仍系照旧办理倘接寄在腹地界内者应照左方清单之丙丁戊已等费办理。
    （图略）
    此单自光绪叁拾年贰月拾陆日起即为定妥所有前项费单已於是日注销作废仰各寄件人周知勿误。
    兹将单内甲乙等字另行指明如左。
    甲
    系於附近邮局指定处所接寄各项之件
    各项邮件口岸界内乙
    系於通商口岸界内往来便於运寄之件（凡信与明信片无论归入何等均照此条纳资，惟外洋信处不在此列。）
    
    
    腹地界内  此四条内均各分别重大邮件之专责
    
    
    丙腹地每省本境两局往来之件
    丁肮地绕越他省两局往来之件
    重大邮件两界互相
    戊口岸腹地互相往来专在每省本境之件
    已口岸腹地互相往来仍须绕越他省之件
    外洋各国
    庚往来香港澳门青岛等处之件
    各项邮件
      辛往来已入邮会各国之件
    
    
    壬往来日本之件
    癸往来未入邮会各国之件
    此四条内信及明信片系於中国通行他项邮件只在口岸接寄若重大邮件出入腹地应加丙丁戊已等费
    ◎邮政新章摘要
    查单内邮资数目总计分两大类曰中国境内曰外洋各国两类区分，共有七等其详分列於左。
    ◎中国境内
    一凡往来口岸轮船火车已通之处即按第一等纳资，其内仍分邮局暨往来各局两项（凡信及明信片无论经由何者何处均照此等纳费）。
    一凡重大邮件往来腹地轮船火车未通之处即按第二等纳资，其内仍分每省本境绕越他省两项。
    一凡重大邮件经由口岸腹地互相往来之处即按第三等纳资，其内亦分每省本境绕越他省两项。
    以上三等务宜识其信与明信片较第二三等之重大邮件迥不相同切勿淆乱。
    ◎外洋各国
    一凡往来外洋各国者除重大邮件出入腹地必须另加中国资费外余照四五六七各等办法分别完资。
    一凡外洋重大邮件出入腹地界内者即按第二等资费分别加纳。
    一凡外洋包裹一项如出入通商口岸界内者除按国另加资费外并应交纳口岸之资费，如出入腹地界内者除按国另加资费外并应交纳口岸内地互相之第三等资费。
    一凡往来外洋之重大邮件及包裹如系行经内地某省毗连通商口岸者，则加一每省本境之资费如系行经内地某省不与通商口岸毗连者则加一绕越他省之资费（凡行省之毗连通商口岸或有汽机运送之便者即系直隶山东江苏安徽江西河南湖北湖南浙江福建广东三者数省之处）。
    一凡第一二三等之资费无论中国外洋邮件倘应交纳即须先完满费，如於交寄之时未完满费该件概不收寄或迳投於信柜之内该件即难免遗误之端至由外洋寄来之件自系有入境欠资此等邮件亦可照投，惟於经过总局之时查其欠资若干代为粘贴欠资票以表其数收件人必须照数补交满费方可领收倘使不欲补交即系不欲领收该件之明证。
    一凡发去外洋之件必粘满费邮票方可由西比利亚之便路运送。
    一凡来往内地无邮政局处所之各项邮件，如邮政局仍用挂号民局转寄则脚费系按民局自订之数由寄件人或收件人付给，惟各项邮件既入民局之手如有遗误即惟民局是问与官局无涉。
    ◎以上各要节须与以下章程参看
    一凡欲购邮票者或用银圆或用铜钱悉听自便，倘用银圆则每圆可购值一百分之邮票倘用铜钱则每制钱一千枚亦可购置一百分之邮票，惟银圆值价各处不同应以本地行情为准，其用零开小洋者每次为数不得出一圆之内。
    一凡邮政局所用之分量均系按英镑合算英一镑合华十二两，英一两合华七钱五分英一钱即华七分五厘。
    一凡欲寄件者如系应归第一二三各等之件均应先纳满费，惟已递到所寄之处无论何类资费倘查出所粘之票不敷或全未粘贴应向收件人加倍索取，但由外洋递到之重大邮件另有专章不在此列。
    一凡信件类长不得逾二尺宽厚不得逾一尺重不得逾四镑即华三斤。
    一凡新闻纸刷印物贸易契三类每类重不得逾四镑长宽厚各不得逾一尺五寸，如系成卷其径宽不逾四寸者其长即可至二尺五寸。
    一凡货样类长不得逾一尺宽八寸厚四寸如系成卷，其长一尺径宽半尺。
    一凡邮件交邮政局寄递若关系紧要者莫若请局挂号，其挂号邮件每件编号各邮局加意慎重无虑遗失，其挂号邮资必按右单所列交纳满费，若邮政局偶疏遗落仍有赔抵之法见邮政章程第十一第十六等章。
    一凡包裹如往来通商口岸界内轮船火车所通之处长宽厚各不得逾二尺重不得逾二十二镑，惟出入腹地轮船火车不通之处长宽厚各不得逾一尺重不得逾六镑，如往外洋各国另有特章。
    一凡发去香港澳门之包裹如重不逾三镑资费系二角五分逾三镑未逾七镑者资费五角逾七镑未逾十一镑者资费七角五分至包裹由中国此境至彼境经过香港澳门者每镑另加资费二分以符搭换邮船之费倘包裹发去青岛重不逾二镑者资费三角由二镑至十一镑资费四角由十一镑至二十二镑资费八角以上各资俱系指在通商口岸计算。
    一凡包裹往来宜昌重庆两处者应言明由河船或由跑差寄送，由河船者比照戊条纳费由跑差者比照已条纳费。
    一凡包裹往来能办汇票之局即可挂号保险，其保险费系按估价值百抽一核算，惟其费至少不得在一角以内。
    一凡汇兑银每张钞票不得逾十圆，惟一人欲领若干张钞票亦无不可。
    ◎指示另条
    一凡有邮局处所官商军民之公私信函书籍刷印镑物货样小包银两微数无不能由邮政局或往国内各处或往外洋各国随意递寄。
    一凡邮政局发信有一定时刻各处邮局俱经宣示，凡欲寄信者莫若先时早来以免耽延。
    一除右单所列之各费外并不准邮政局人员暨信差等另索酒资，倘寄信者若疑邮政局有不妥协之处譬如另外需索以及邮件遗失或误投等弊即请亲谒或函致邮政司以期立去流弊而儆将来。
    一凡投送邮件者如有舛误迟延等弊即请将该件封面上详细书写缘由数语交邮政局以恁稽查。
    一凡各处邮政局如有格外之情事该处邮政司无法结办者即请将缘由函致北京邮政总办以恁酌核办理至各处邮政局之司事人员差役等均奉有总邮政司之饬谕於来局之人员等谦和接待以昭辑睦。
    一凡交邮政局寄递之邮件须於封面上写明寄交某人姓名信寓某省某府县村镇及作何业或在何铺店字号逐一详细登载以免延误。
    一凡交寄之邮件寄件者亦可於封皮后面或角上将姓名住址详细注明，以便该件若无法投递邮政局即可交还本人，如有不欲注写者亦听其便。
    一交邮政局寄递之件不得用脆薄之封皮须用坚固封套或箍裹以防同装一袋长途起下或致擦磨伤损。
    一凡交邮政局寄递之件封面上须粘有足敷满费之邮票，此票须加慎结实粘贴以免撕揭擦损遗落。
    一邮政章程业经汇总开录装订成帙以备考查，此书在各邮局发售每本制银一百文。
    一凡淫邪图册及轰爆发毒危险各物海关例禁之货应税货物与金银珠宝等类俱为邮局例章严禁一概不准封装信件内寄送，惟金银珠宝与应税货物可装成包裹递寄另有局章可循。
    ◎各省铁路汇志
    东三省
    俄建满洲铁路尚未竣工已用去英金三千七百万镑除资本之利息外该路建筑工程，每年已折阅英金一百万镑保护此路之费用岁需一百五十万镑又轮船公司所折阅者亦有二百万磅又在远东养多数之兵并开通各港，该国每年费用约需八百万磅至一千万磅之数，又东方铁路公司尚须筹备五百万磅以为修路之用，因有七十里之铁路与桥梁均为大水冲坏必须修补也。
    山东
    胶济铁路现已通至山东省城业已卖票，今年冬间即可分头通至清江浦并德州云。
    江苏
    甯沪铁路将次开办所有经过常州之路前由洋工程司带同翻译赴常履勘两次已择定南门下塘一带地方，兹因该处地形卑湿河梁过多复於上塘另行勘定插立标记。
    浙江
    杭州拱宸桥新埠至钱江闸口之铁路前有沈绅文孙李绅厚祜两人争办当奉聂中丞咨行盛宫保核夺饬令二绅合资开办，不招洋股免致利源外溢后经聂中丞盛宫保会衔具奏当邀俞允刻已整备勘丈准筑单轨计阔四尺八寸，其工师机料等系向英日两国招购不日当可鸠工。
    湖北
    湖北铁路现已修至河南将近许州铁路汉局总办钱铭伯观察特於正月二十一日率领洋工程师乘坐火车前往该处查勘以便即日兴工。
    ◎各省电线汇志
    奉天
    京函云热河旧设之电线经庚子变乱被匪拔毁达奉锦之电始於去岁修复，惟通报京津各处仅借关外一线转达现值多事之秋缓急难恃承德至古北口一带及达通州各电线关系尤重业经估价共需银三千余两已经热河副都统奏明在围场押荒项下动支以便赶紧接修云。
    湖南
    湘省西路电线自长沙至常德现已设成常德以西分二段常德至辰州为一段，辰州至洪江为一段现正两边赶造限三月内相接。
    ◎俄国铁路汇志
    路透电报云俄国政府欲筹一西伯利亚行军大捷之方法拟在贝加尔湖冰面建筑铁路限於西二十八号完竣查该湖每岁十一月即尔渐冻至十二月中旬或正月上旬始结坚冰，夫该处寒气极烈尚至此时始结坚冰是颇可异实则不然，盖斯时狂风益烈簸荡湖水有碍结冰故也正月上旬以迄四月之杪为该湖结冰之期是时结冰之厚约有九英尺有半所结之冰随在可以乘车至重之物亦可运行，惟时以阿尔哺斯山颓雪之故致冰上多生龟裂无何复结为冰以临冰层层重叠往往自成宽约三尺至六尺不等之冰堤，因是大碍交通然则欲在冰上建造铁路其不安全可豫想而知也，夫货车固可三阅月间安全行於冰上惟火车之重量究非货车比彼厚九英尺以下之冰甯能支此，且俄国铁路之轨视欧美日本加广火车量随而益重其不能於该湖冰上安全运输更不问而知矣，即使可以建设铁路则列车之数亦必大减驶行甚缓有断然也，总之即此冰上铁路造成於行军亦非甚便而俄国所以为此空前之擘画者缘纡回此湖建筑铁路工事不能速成而又急於与日本开战故也，查纡回此湖铁道缘由也，克科至湖之西南端之苦克由是环湖之东南部而至湖之东洋之米索士克延长计二百四十三俄里，其间一部已经竣工，然沿道山谷相连工事至难即十分赶工亦必后此一载方克全线开通闻此次建设之冰上铁路，俄由现在湖上连络船航路湖西之贝加尔驿而迄湖东米索士克驿其间长互六七十俄里，惟果能造成而适用与否则尚在未定之数也，俄国所建西伯利亚铁道当帝国委员第十年祝贺会所发之公报，则俄国至今日西伯利铁道及东清铁道所用之总费额至九亿四千万卢布之巨额，其全线凡九千有四十二俄里今核之於日本里及银圆合算一哩平均费十六万六千圆，然工事甚困难塞加某贝加尔线与兴安岭之大队道未见十分成功以上所示之费额其实大半不过平地布设费其铁道敷地及材木之费额不在其内，又使役西伯利囚徒而使劳动之人不少，则此铁道之正确经费尚较此为大，且究非算定之限又前三年北清事变之际为中国人所破坏者当经费百分之十二，其保护满洲铁路所费者又不下四千七百万元。
    ◎全国电线汇志
    亚欧新电路
    上海大北电报公司布告新开至欧洲之电路，按此路自上海经烟台北京而至额尔库斯克由额尔库斯克经俄京以至英国之尼斯他德而抵法国，由法之里布经葡萄牙西班牙直达德京计上海至德京之时间不逾三点钟云。
    太平洋海底电线
    太平洋海底电线既於癸卯年六月初九日开通，现美国各地发电费价值大减比前此北部线减少五十二钱至一元二钱云。
    ●第二期・商务
    ◎商部定接见商会董事章程
    中国自通商以后商务日疲说者咸归咎官商之情不通，而公家亦向未讲求保商之政地暌势隔措手何从，且商与商心志不齐意气不合往往同操一业非但平时痛痒各不相关或反为倾轧排挤只图利已不顾损人，若不亟行联络设法保护正恐商务之坏不知伊於胡底今本部奉旨设立屡承保商之诏日夕孜孜力求所以上答宸廑而下酬众商之仰望者爰思商何由保必须先通商情，情何由通必须先联商会，商会者并非本部强令各商联合不过使各商自相为会而由本部提倡之保护之使商与官息息相通力除隔膜之弊，盖泰西商政通都大埠商会林立凡商务切已利害之事无不随时聚论考求精当其所以侵夺华商之利益者，尤不遗余力年盛一年京师虽非通商口岸而首善之区本根所系即命脉所关苟能同心合力首先举行商会联络以为各省之倡率，则我中国商务之振兴其枢纽实系於此本部实有厚望焉。
    一各商各业操术不同即情势迥别商会章程即令各商业中自行似议，盖在商家无论大小本有同行公议之所商会即是此意，现不妨就原有条规作为底稿各商董悉心斟酌或增或减大旨以同心合力互相扶持为主定稿后送呈本部核夺存案，如或有未妥由本部传令该商董来署面加讨论会同酌改总期於曲体商情之中务令遵行无碍历久不渝始为尽善。
    一各商各业应各举公正绅商数人呈递职名来署谒见作为董事以后所有商会一切事宜，即由该董事与众商会同筹议悉心擘画。
    一本部设商会处一所另派专员接待各商董嗣后来署讨论一切事宜，或呈递条陈均由商会处随时回堂酌办俟定议准驳亦由商会处传知该董事遵照办理。
    一各业中如有体面巨商欲进谒本部堂宪面陈议论者即自行来署先赴商会处呈明来意，由商会处随时回堂接见绝无阻遏惟於议论商务外不得别有干求之事。
    一各业举定董事后商会处即将各业各董衔名注册存案，各商会应订定常会特会名目会议时如有建白或有特别要事即行赴部陈说至市面行情亦应随时开送本部若有要事亦由商会处传知该董即行来署毋得延诿。
    一各董事常川来署不必定穿公服本部门皂等役不准稍有需索留难等事，倘有阻遏该董事尽可直言指报由商会处送交司务厅严办至於各董事洁身自重亦不可私相授受以市小葜缕粜杷髦渐。
    一各商举行商会以后如有商家条陈何利可兴何弊可去若者宜办若者宜停均由商会处交与商会筹议禀复，凡禀复各件亦不必拘以公牍体制祗须字迹明净盖用某业商会戳记送至商会处转行回堂分别办理。
    一以上各条该董事等均体面商人务须明白商会处专为商会而设，万不可可视为出入衙署冀通声气之路，凡呈递禀函不关商会之事及有别项词讼仍行一概送至司务厅听候批示准驳以清界限而杜流弊。
    ◎商部劝办商会谕帖
    为剀切劝谕事方今朝廷重视商政特设专官本部职司其事惧不克称敬为众商开诚一言今日我国商人亦甚可悯土货贵则成本重洋货行则销路狭经营之苦求利之难大异昔时推其致病之由一於商情之不聚，一由於商力之不厚一由於商智之不开不特官与商隔膜即商与商亦不相闻不特彼业与此业隔膜即同业之中亦不相闻甚且冒充牌号私抛空盘伪造低货祗争一已之私而不顾大局卒至买客挑剔牙侩把持拖累同行败坏市面言之可为痛心，况自通商以来各国群集买卖交易相形见绌无论本小力微者更益不支即巨商大贾资本充足而商务日败市情日竭恐亦未能独享厚利本部职在保商仰体朝廷子惠商民之至意思所以聚商情厚商力开商智入手之方莫如各业分设商会一事各举总董按期会议，凡一业中何货易售何货搁销何货成本较重何货利息较厚何货当思仿造何货当思改良举一切物产衰旺工艺优劣市情涨落销场畅滞合同业商人时加考察互陈利弊互究得失联络一气务思所以补救之法，而且该业之中某利当兴某弊当革某铺有亏折某人有屈抑某人制新器应予专利某人造伪货应予禁止更可由各业会董随时随事径呈本部查核事属公允立予办理商会一设不特可以去商与商隔膜之弊，且可以去官与商隔膜之弊为益商务良非浅鲜泰西商务之盛大率由此本爵部堂奉命以来日夜兢兢保护维持责无旁贷特以愿力无穷文告有限市尘间隔势不能家喻户晓所望各业商人共体此意公举业董速订会章集有成议克日具报或有思虑未周之处，该商董等尽可各抒所见匡其不逮本部曲体商情概不责以文貌总期上下一心官商一气实力整顿广辟利源，凡我商人同享大利实有厚望焉，幸勿视为具文迟延自误有负本爵部堂殷殷劝喻苦心是为至要。
    ◎出使比国大臣杨拟黎业斯赛会商人须知
    一总会场建於比国黎业斯城乌尔忒及莫斯两河汇流处维恩地方面积约广三十亥克带尔（每亥克带尔合三万二千方营造尺）与比国北境铁路及国家铁路通联以便游人乘坐火车直抵场内。
    一现择於光绪三十一年三月开会至少六个月之外倘游历者众再可宽展一二月中国各商一定赴会主见宜即速诣该管关道衙门报明本商夥商名数於光绪三十年三月杪截止，俾会员预为占定基地各商出洋亦宜从早预期到会布置一切免得临时局促。
    一物件装箱必须预先详造货本清册按箱编号到会场蠹错ゲ崮勘ü兀每商祗开验一二箱倘货册不符必致箱箱开验失时误事。
    一货物装箱后计箱若干件应在出口地方先行呈报本国入会官员每箱请给会场封条一纸粘贴箱面载运到比即可直达会场毋须在海口存栈报关致多费用。
    一货物之入赛者应按比国国家铁路章程运回时准其免纳运费，惟入曾时照章交费其比国商家铁路暨别国铁路各处定有准期之行船公司将来均拟商请减收运费。
    一中国精美驰名之品，如北京影泰蓝雕漆江西磁器雕磁江浙绒缎帕带，北京平金苏广彩绣广东雕牙嵌钿福建髹漆什物石叟铜器皆可入赛。
    一入会货物虽由各商自办，然亦宜知梗概即如裘帛为衣被苍生要需北商贩皮货，除羔皮不合外宜带整只貂孤黄獭谔’沂笠鼠南商贩绸缎除甯绸湖绉不合外宜带散花摹本缎闪缎颜色固以华丽为佳尤以元青为通用，总之贵者少置廉者多备进本既轻获利自厚。
    一赴会商家能各带能晓法语翻译一人最为利便否则数家必须公带一人而参用英文翻译华夥言语不通一经隔膜受亏实甚，到会场笞苄胩碛米ǔ渎翕分比国人男女均有取保受雇甚为稳妥工资并不昂也。
    一会场但有大厦各租地段须由各商自行阑隔，成室扁直之件宜於障蔽层叠之件宜於摆列倘有屏幔橱架之属灵巧易於装拆精致可以出售者宜各自酌带。
    一凡会中陈炫新创之物堪在比国得领专利文凭者以及工艺图样制造家，或商家图记均由此国政府设法保护。
    一会场实与货栈无异中国土产拟在会中陈设者，如能按照比国国家所定章程会毕仍行运回则当其入境时准免进口税。
    一诸商入会销售货物果能置办得宜非特获利，且蒙比国国家奖赏四远驰名。
    ◎各省商业汇志
    奉天
    俄国商务大臣某欲尽包买奉天所产白盐转售於各地盐商以为攫利之计，将来盐价亦即由彼自定奉天增将军患之遂派委员章某驰赴顺口与远东总督婉言商办以收利权，闻已蒙阿总督允准奉省盐利幸得不为外人所夺云。
    江苏
    镇江江绸号每年约有二百五十万金之生意东南门一带机户全恃此为生活，然本地销场已尽为杭货洋货所夺，因材料与花样皆有所不及故也，其购江绸者专在僻陋省分以风气未开人民习於俭朴贪江绸之价廉耳，顷日俄开战彼专门经营高丽生意者不免歇业，若在营口设庄售货之家须暂以货件交英公司保险所费不资所最奇者各绸号叠接营口来函皆以俄人若何安辑地方若何保护商民为言镇地绸号乃以此盛誉俄人或据来函以示人镇人闻其议论颇为所转移，则关系良非浅鲜也，此外行销江绸於北五省诸家照常贸易，惟该业之岌岌可危并不系乎，日俄战事因本地土货向不销本地恐将来外省文明一启即不愿衣此项绸货销路断绝镇人又失一生业若不及时改良虽欲求保守斯业而亦不可得接镇江土货夙以百花酒江绸并称，今江绸既已如此而百花酒又不若绍兴酒销流之畅以故曩日糟坊遍於市，今则停歇殆尽是亦绸业之殷鉴也。
    安徽
    芜湖商务以米为大宗虽近年以来或由汉口装船或由镇江贩运芜湖出口米数仍复不少，今由米厘局访知去年出口米数六百万零五千二百三十三石八十一斤出口杂粮三十二万六千五百四十四石十六斤而所收米厘亦觉颇为充裕云。
    湖南
    湘省商务总董以本省米粮向由各行户发卖偶值歉岁囤积居寄大为贫民之害客腊已筹集商股万余金，议设湘米公司禀蒙湘抚赵中丞批仰官钱局借拨银五万两照章缴息分期归还饬即开办并以所集商股无多谕令切实招徕俾资周转。
    广东
    江门开埠一节兹闻洋员已将江门地界画分租界，计喾头赵族为法界林族为德界东仓里范罗冈泰甯里为英界水南白石潮连为日本与美界云。
    ●第二期・宗教
    ◎书法国禁约教会事后  录外交报
    本报六十八期所纪法国禁约教会一则，盖译自法文报者也，本报既纪此事，有不能不因之感慨愤发，而为我国同胞告者则以法国系天主教为国教之国而教会之在法国，其权力乃如彼我国系以孔教为国教之国，而教会之在我国，其权力乃如此，法国当百年以前国人方在迷信宗教界内，而教会之在法国以其权力乃如彼我国当今日之世国人已出迷信宗教界外，而教会之在我国，其权力乃如此是我之所以待天主教者，其尊之出乎已国国教之上而信之过於百年前人之信其国教也，岂非事之至不情而可怪者哉，虽然天下之事浅智之人视之常若紊乱颠倒如无法形，然事之原理则从无有一无法形者我国之重异教过於国教，而信今日之教无殊昔时之教者，此必有其说矣。夫人欲胜万物以自存则不能无群而欲禁畔乱以保群则不能无秩序，秩序之设必有二原其理粗而用狭者谓之政府者强有力者尸之是为君主其意精而用广者谓之教，教者大思想家尸之是为教主。教主以一人而范围多国多代之人之心魂而使之失其自由与君主之以一人而范围一国一代之人之体魄而使之失其自由，其理一也。特有精粗大小之不同耳，然人之一身常听命於其心，则国之政术常依附於其教，此亦事所必至，不必由於宗教家之嗾使把持者所可虑者政之依附於教愈深则教之良苦将一一发现於其政而使国家食其报政者有形之事为苦为乐利害切身，凡与之遇其为欣厌动物咸识不待明智而始发明既觉其苦而其事又系人为而非天造，则未有不解炫而更张之故据自然之心理而言天下必无令人共苦之政，因令人共苦之政必早为人改革也，而何以有史以来暴政之行万方一概果何为而致於此，则以政不徒行政之所以能久存者必与其国之宗教相附丽政之是非谁觉之心觉之也，今此能觉之心先有一教以踞其方寸心无自体恒以其祖宗所遗传与幼时之濡染者其是非如是，如是则其生平之所恁以应付万物者其是非亦如是，如是故种智之是非既与宗教之是非合而宗教之是非，又与国政之是非合则令人心恒以为已国之性情风俗秩序伦理皆出於天赋之自然一毫不可以损益值其疾苦切身不可复忍者或以为义命所当然而安之，若素此等之人社会敬羡之史册歌舞之以其视后起之政教重於天赋之苦乐也或则不堪其苦以遁而之他甚者显见其与政教抵触之形如此者，社会贱之国史诛之而此人之心虽躬为其事明饰其非，然其平旦屋漏之中必有若不自释者，盖宗教之理入人如此其深也，所以宗教为因人事为果而政治为宗教与人事相乘之二甲乙宗教之与社会其密合如此使宗教而能引国政於善，引人事於乐则虽明知宗教家之指天称鬼为诬妄，然亦何必犯大难而攻之，而无知宗教之果显於人事，其少数则乐其多数必苦，其一时则乐，其久长必苦，质之万国殆莫不然，夫本为人事谋安乐而设宗教今奉宗教而转得苦是亦不能为宗教宽矣，亦非谓教主为妄人也，教主在其本群各为绝世之人赞以生民未有亦非过誉，惟人之聪明必有所缘起，其缘起又即为之界限各教主之聪明何所缘起乎，彼必观於其本群过去之一切世界及本群现在之一切世界（现在指教主及身而言）因推得其本群未来之一切世界因缘既定而后谋所以补救之方，凡所设施必有所大利於本群而又深宜於本群者，然其为利与宜则必以教主所及见之因缘果为界若时移世易事变繁兴，其端本为教主所不知，则其例必为其教所未备教中本无此例，而强人事以合之人之心虽以迷信而失是非之真人之身，则不以迷信而失苦乐之准此天下所以多恶人而古今所以多乱世矣，悲夫伤哉故吾以为宗教而至妨碍世道使教主而有知，则必不怨人之改革，使怨人改革焉则其人其言，先有可不必遵信之理矣。真教主必不出此，由斯以谈必居其一，理本易明何居乎古今持此说者之鲜也，然而宗教亦有不能不破坏之日，其破坏之故不外二途，一猝遇一新族人一发明一新物理遇新族人者人之心习必以其本群之治法为理之不可疑循焉，则治畔焉则乱及忽遇他种人则每见奉一相反之教行一相反之政始未尝不怪之及久而察其所以为治未必出已国下或大过焉乃从而思其教之所以，然而恍然於此亦一是非彼亦一是非已国之教不过为万教之一耳，则宗教之基址摇矣，创新物理者宗教家必谓教主为非人教主之心於天下之理无弗知，故教主之言於古今之通无弗信，今忽於试验实物之时得一新理显然与教中之要例相违不可两立斯时宗教家必诮之阻之其后在物之理愈证愈明驯至不可移易昔之阻者乃转为弥缝附合以圆教旨则宗教之威信堕矣，今日之世天下相见而新理之发明者日益繁夥，再待数年则以一身而兼通亚欧二洲之古文者，其人愈多古教之书，彼此通译愈足发见教中之公例，则宗教之权力必愈以摧拉法人者全地球开风气之先进国也，其政府之有此举诚无足怪，独怪天主教之焰，方衰於西而遽煽於东比年以来吾国人之入教者其速率之大骇人听闻，若以社会之公例言之，多神教必渐进於一神教而后为无神教，吾国为多神教吾国为多神教，则前途或皆崇奉彼教未可知也，继而思之殆无足虑盖吾民入教若以为取天主教之有益秩序耶，有益秩序者已有古传之孔教矣。无庸天主教为也，取天主教之善言祸福耶，善言祸福者已有古传之佛教矣。益无庸天主教为也，故吾民之入教慕其教之理者绝少，而利其教之势者恒多，理无古今一入迷信非数千百年不能醒悟势则与时代为转移朝不及夕不可长恃若专以势论，窃以为天主教之权力行於我国当以今日为极盛过此以往即见衰谢矣。何哉，吾国国势如此，非兴即亡理不中立倘出於兴二三十年后西人将收回治外法权彼之教士且受於我政府之下何论教民若是者入教为无益倘不幸而出於亡外人各立其殖民地设官吏布法律奉耶教者土民也，奉土教者亦土民也断不能因宗教而改法律若是者入教亦为无益迷信将来之祸福而无益目前之生计此等之事我民不为无一教民断可知矣，而今日我国之民方且因细故而弃旧有之教，我国之官方且昧良心以袒就衰之教抑何为哉。
    ◎北洋大臣袁覆法使凡庚子民教关涉案件不再究问照会
    为照复事接准贵大臣照会以前饬各属重行张贴晓谕之告示应於示内声明，凡有命案及各种轻重等罪以及争竞词讼各件与庚子岁相涉者全行革除勿再提问等因，准此查本大臣前出告示业经叙明前年拳匪构乱民教关涉案件或人命或抢掠或争竞各词讼既已事过情迁均应一律革除不再究问以期安辑而释嫌怨各等语与贵大臣来文之意相合兹准前因除再饬属遵照外相应照复贵大臣请烦查照须至照会者。
    ◎浙抚聂致驻沪法总领事照会
    为照会事照得甯海教案迭经本部院督饬在事文武认真查办，虽保护不力之萧令及周孙二参将业经革职祸首王廷锡正凶僧礼释等亦经先后拿获格毙正法统计已获要犯已有二十余名而首犯王锡彤至今在逃，深为惭愧本部院特派许道鼎霖前往甯波会商提道购线密拿兹据该道来杭面禀赵主教人极明正深知事后文武不遗余力拟先开议以安民教本部院思此案一经议结教民平民即可各归乡里安居乐业，且王锡彤一闻案结必疏於藏匿转易访拿本部院亦可转饬严定善后章程以期民教永远相安诚一举而数善具备除仍一面严密访拿王锡彤期於必获外兹特派委许道鼎赴甯波会同甯绍台道惠道就近与赵主秉公开议理合照会贵总领事请即函知赵主教知照和衷商办。
    ◎各省教务汇志
    江苏
    闻镇江府县将选择教民派充教董以后遇有民教失和等情即先由该董平和劝结，惟以教堂品类不齐甚难其选其素有公正声望者皆各有事事未必允充教董其有意钻谋者或反藉此以便其私图诚不可不慎之於始也。
    江西
    癸卯年临江府鞭刚会匪仇教被拘纠众劫狱县差被戕事乃由教民某甲与教民某乙通奸而造，当经私议给钱和事内有生事之人从中唆使甲遂反议串同鞭刚会匪与乙寻仇伤及一命赣抚即派知县黄锡光前往查办，虽经拘住岱耸名匪首仍未就获后黄令委署新建改派汪大令培接办汪大令到临即访缉匪首一面与教士和平商办该天主教士某君索办凶犯，又索赔款三万金并索土地若干方闻亦有华人从中生事后匪首果经访缉到案羽党众汹汹经汪委员竭力开导免罹法纲始各散退。
    山东
    各州县有交涉处及有铁路处均已由周中丞定章另派精通德语之员前往各州县专办交涉所有地方保护教士西人之责均归所派员承当，如有事故惟所派员是问每月发给薪水录四十两三年奏保一次如果办理妥善遇有冲要缺出亦可请补。
    湖北
    黄冈县团风地方教案系因天主教民向恃教堂为护符，凡为佃户皆不完纳租课且欲强占田亩，田主愤之因遂纷纷入教以为抵制之计并请福音教教士在该地设堂传教遂恃教堂与天主教相争癸租冬天主教民又有不完租课之事田主将该佃户送至黄冈县追缴该佃户即耸动天主教士向黄冈县宗载之大令索放福音教民闻之大为震动即一面向宗大令追讨一面与天主教堂理论岂期该佃户等又恃教堂之势与福音教相殴门致大起冲突团风司乃禀知黄州府邓太守派员调停。
    安徽
    宿松县民教龃龉酿成上控，经藩司札委候补同知朱有宽司马赴宿查查办。
    广东
    驻广州英总领事照会粤省云据教士谭福道禀称有河村里绅耆出仇教长单专与教堂为难，请饬属保护究办标贴红罩之人等情岑督接准照会立札地方官查办。
    须臾忽忆昨夕学塾总董撒姆耳杜伦曾约孛劳来今晨诣彼，披阅数种课本，此时必在彼处无疑格伦脱啮唇思索不胜懊恼，旋顾杰矮乃曰，尔往杜伦君家，视孛劳先生在否，若在询以生徒功课应否由余代授杰矮乃即取草冠匆匆出，格伦脱亦返至案前忧形於色阅五分钟杰矮乃已造杜伦家，其地视弗兰夫人许为近，阅四五分钟杰矮乃归，状甚惶急曰师不在彼，且未尝往，杜伦君言必有事故顷已偕二三人踪迹之矣。
    杜伦急趋至塾村人四五从之，盖就近招集者杜伦且行且言，曰余意当无碍，然孛劳来所以迁延不至者必非无故，余当先询格伦脱至则格伦脱遇之门前，具以告，且述彼得所言及诸生悬想演枪事，方欲详述其忧惧之概忽一人名霍必根者曰，噫吾知之矣，孛劳来君恒喜演枪余於夜分与之偕往者已二三次，颇惜其方司教育，从禽而玩时也，试穿林而往必在水滨。杜伦曰，虽然彼亦当闻此钟声，但彼得既谓见之彼处，余必就此踪迹之，姑娘，毋过虑霍必根所言当不谬言讫遂行。
    离塾未远，遂入林中僻径环绕小山，颇似山麓高出平地，去湖岸远约百码，道左林木沿坡蓊郁，过东弥上弥密绰约成阴路中及临湖处，林木较稀日光多於隙处射入，而矮树丛草独茂榛栌小柳野葡萄等，遍布湖滨四人耦行丛林深草间，隐约望见湖光行时恒呼孛劳来以自慰约行四分迈尔之一，少进有土山起於前湖为所蔽椭圜而平，俗称印第安土山相传为土人所筑或谓古时炮垒或谓古墓事在史前，无可考，既至土山前霍必根忽止步曰余二人其绕出此山边乎，彼在湖滨亦当闻吾侪声，杜伦默然久之曰然霍必根尔往左余往右试遇尔於土山彼面遂分袂行。
    杜伦及从者举步前进，悄然无声，少顷杜伦曰惜吾未挈彼得来，其家在土山彼面距此仅四分迈尔之一，言至此忽顾其从者曰止且曳之稍后，路绕山角微弯作圜形於其转处遥见一黑马首行渐近乃一四轮车，车中端坐少妇身材瘦小，容光照人服饰皆晨妆，知非格伦维尔人也，杜伦等趋而前免冠致敬妇控辔勒马已与相值杜伦等趋至车侧曰夫人请恕唐突，余为撒姆耳杜伦，今往觅同塾教习尔曾於途中遇一修长少年乎？妇默然久之，从容言曰得非一秀丽少年乎，曰然修长而丽。妇曰余早餐后驰行出镇，曾见一人南行我疾驰过之，料去此不远也，曰尔曾睹其面乎，曰未也，余马甚疾，且专意羁勒不暇他顾妇举辔若复欲有言者一从者趋前，询曰尔殆未闻枪声与曰天乎，何至是彼何遇而毙於枪也，杜伦等未及答忽湖滨呼曰杜伦速急转身遥望土地之巅霍必根在焉，挥肱作势甚惶遽杜伦亟前呼曰已得之乎，曰然殆矣，言毕即步至坡后隐不能见，杜伦先见其面色惨白甚惧转顾妇已策马而驰，急呼之曰夫人且止，余友已受伤请少待，或当需尔车马也，言讫纵步上坡，从者随其后，妇复勒马，似有憎厌又若踌躇不决者数分钟后，闻履声甚厉且有喘息声，回顾则杜伦已至面有忧色一跃入车曰，尔必偕余归镇余将延医，想又须请验尸官矣。言毕欲代执辔顾妇不释手策马疾驰迅速绝伦，二人默然良久，妇注目街衢徐曰其事若何曰殆矣，彼自戕乎，曰否必有意外事也，妇紧握其辔曰噫抑何可畏耶，自是不复言及近塾妇复询曰彼为谁曰彼乃塾师屈而士孛劳来也，其人甚善。
    当车过学塾时，格伦脱姑娘尚倚窗盼望，杜伦自度不能停车，因谓妇曰夫人我暂假此车马尔可於何处下车。妇曰无论何处即此亦可，且余愿效臂助，有言当可代达，余虽客居此地，然略知周急，即彼塾中生徒不亦当遣归乎，杜伦引手揽辔曰夫人诚敏於思索哉，可止是请一往学塾告以此事，妇曰固所愿也，车既停杜伦跃出车外，扶之下妇曰余将何言曰见格伦脱姑娘密告以孛劳来君已不幸遇意外事塾中生徒嘱其速速遣散曰诺杜伦止之曰，尚有一言或需汝作证人，愿闻芳名曰向谁作证曰验尸员余必详述此事颠末也，曰余姓杰姆森寓格伦维尔客寓语方毕急进塾。
    时格伦脱尚倚窗前，生徒背诵，无意谛听，倏见黑衫人影临学塾草地，急出外探视含意欲伸现於眉睫，唇动复止杰姆森夫人行至阶下，适相值即启口陈述，似答其所欲问讯者曰余为杰姆森氏，言至是，见窗前门旁有探望者，复低声曰杜伦君嘱余，以塾师事语汝格伦脱曰是孛劳来乎，曰彼已遇意外事，尔速闭塾密遣生徒归家，言至此其身忽摇簸不止举其手，若待人扶掖者格伦脱正惊惶间，未及援手已就阶磴末级坐曰余自知受惊矣，格伦脱俯而抚之杰姆森夫人曰无碍也，容余少憩尔速往散生徒未几生徒徐徐出塾去。
    格伦脱兀立案旁，容色甚惨嗫嚅曰，彼已死矣，余知之余知之，盖真死矣。语声哀甚举手拭目第觉手冷如冰泪已枯渴，转瞬间忆及尚有客在，而杰姆森夫人已升阶徐步入课室，适格伦脱自书斋出，手持冷水一盂悄然奉之客饮毕道谢，且曰余固需是可容余人憩片时乎。格伦脱默然引之入偕坐谓之曰尔愿尽情告余乎曰固余所愿特所知甚略，恐违雅意余寓格伦维尔未久，自疾愈后思假此地清气，一涤俗尘，故日日驰骋湖山间格伦脱曰余亦常见之。盖经由此处非一二次矣，曰今晨曾见而塾师乎，曰未，曰余道出此处钟方八下想为时尚早也，余昨日行路多医者戒勿远驰，故今晨稍行即止，甫至一小溪入湖处，有某厂在前，杜伦止余道旁并询曾否见一修长少年格伦脱曰果曾见乎，曰余答以曾见之须臾有人於印第安土土上杨言寻获曰请道其详，杰姆森夫人移坐少后知格伦脱关心甚复细察其颜色，而逡巡言曰余料彼必尔之良友也，曰尔何由度之。尔谓其已受伤请即详述，杰姆森夫人复略退，眉睫之际若已悟两人之情好者唇微启尚未有言格伦脱促曰噫尔已知之，其速告余曰然退坐椅上若欲强其唇与双眸使勿震动者少顷曰余二人宜安肃余体弱不能不少慎防获，杜伦嘱余以车俟道旁，彼不久当返言急往延医，并邀验尸员，因其所踪迹之人已遭不测恐已死矣。言既起立曰，尔毋过悲若昏晕余病体羸弱恐不能为尔助格伦脱曰，余必不为是疾趋出转瞬已杳。
    杰姆森不胜骇异，立俟良久复将冠上面网徐徐曳下曰异哉，彼弃余而去，若欲昏晕者幸余曾预告之，余安能独留此，恐亦将晕仆矣，踌躇片晌即出课室下阶穿户去履声先徐后疾目光隐现若不胜惊惧者行时喃喃自语曰吁今晨抑何可畏乎，遥闻汽车吹气声惊甚复自怨曰竟使余脑筋震荡至是乎，方叹息间已抵客寓。
    格伦脱既归课室独倚墙立，两手下垂目定神移者约十五分钟，并未挥涕但闻喉间干噎声旋移坐案侧隐首臂间，啜泣不止维时四周阒寂，而门外履声橐橐，杳无所闻即其人及门注目凝睇亦未之知也。
    来者一长身少年，眉目韶秀有微须丰采四溢，目视格伦脱久之，不胜怜惜转身向外，轻步趋出伫立片时意若有所揣度后复步入课室，坐於师席随手取案头一书，见所署姓氏为屈而士孛劳来，即嫣然微笑投书叹曰，惜哉屈而士独喜为此小学塾师，伴此无知生徒也，举目见壁钟，若有所感突起立转念学塾何以如是寂寞，书案虚设典籍四散，果系何故生徒何往教师何往，彼室中之黄发女子，何以掩面号泣再四思索，莫得其故。
    客即步入彼室，足音跫然，格伦脱已觉之，昂首探视若各欲有所问者，客曰恕余唐突敢问屈而士孛劳来安在，语声甚宏，格伦脱渐行向前面有惧色徐答曰，客为谁曰余乃劳勃孛劳来，至此觅弟欲与相晤，今不在此，敢请详告，格伦脱失声泣泪珠盈睫，其胸中苦趣似难言喻，忽仆地举袖掩面悲甚不能出一语劳勃立其旁亦手足无措矣。
    忽门外车声辚辚，格伦脱蹶然起曰余必告尔，但愿尔必忍此惨痛，众已往视尔其踵之，言竟转身向窗几欲倾跌劳勃亟扶之，片刻即醒张目四顾幸车声已远，劳勃汲清水为之凉手润面复以一杯与饮格伦脱既吸尽，举手加额强起语劳勃曰余名海汰格伦脱，劳勃曰余弟之友即余之妹曰否尚非其时今不幸有事，尔当与医生等偕往，助若辈舁尸归，劳勃紧握其腕曰妹乎果有何事，必实告余毋隐曰彼黎明离家携手枪去，云将往演击，问今死矣。曰已死乎，屈而士果何在，余必一见之，此中必有故也，匆匆欲出门去，格伦脱亟止之曰有自转身在此，可乘以南行，往湖滨印第安土山，劳勃依言乘车去，而格伦脱身复僵仆，昏迷不醒。
    劳勃既至印第安土山，见屈而士尸偃卧湖滨惊愤交集，遽离众，跪尸侧医士庞恩谓之曰劳勃君受惊矣，其可再乎，吾未移此尸之前，必先就君商议，盖庞恩既精医术而为人又多才博爱也，时劳勃已起，立一高树旁，闻庞恩言反顾之，义形於色趋就庞恩，庞恩曰君岂不知凶暴之迹起衅之由乎，曰是必为偶蹈不测曰否初视之与自戕及失慎者无异，然彼凶徒所饰为也，曰否否此必无之事余弟最敬神尤好行乐与人无尤曰，虽然吾谓其必非自戕，惟一弹所击适在人寻常自轰处耳，劳勃喃喃曰余终不信，庞恩低声语之曰，君毋执意尚有第二弹伤在其背曰是背欤，殆即被人击毙之证，曰然被人击毙无疑常人出猎，每禁近村，今在此湖滨林间空旷之处，且其人虽发不中的，何至误中已背劳勃方欲有言，庞恩曰姑无论其是否为人谋毙，余亟欲知者君愿将此事宣布否耳，曰余於兹事尚不甚明晰，且君亦未知余弟身世，欲相告否曰姑缓，众以此为疑案，然自余观之果系失慎自戕，则於官吏前顷刻易了。
    言至此，目视劳勃庞恩善相人，至是於劳勃为人已十得六七，劳勃忽植立瞪目，紧握庞恩手曰君意甚确，今必勿暴著此事。庞恩曰，然则余归愈速，其隐秘此事当愈妥，劳勃，凡人遇此等惨事，虽性极和平，畴能默默，故余亦知君之为难，但余所嘉许者，即在此难厄之时而犹能隐忍也，特未识君第以余为医乎，抑以余为友而许其别尽他职乎，少顷庞恩亦徐出其手，与劳勃相握，同时在尸场者四人，见劳勃庞恩肃然不语，颇讶之。
    既而二人悄然返至尸侧，庞恩从容言曰，杜伦君幸勿移此手枪曰诺但余欲审视此枪弹，已否尽放言讫起立，复曰余初睹此情形时，即豫筹办法，固未尝动手也，劳勃行近尸身，跪於其侧，且曰，余愿此事更静肃也。
    维时尸距湖约六尺，尸为一修长少年，容颜韶秀白如云石，惟右颊弹入处，略有血迹发细软作金色，长蔽其面卷曲如圜，手纤纤若女子足小微弯衣蓝色法兰呢常服，身材强健斜卧地上，一似本来倾仆者手右伸左缩去右手不远，有一六门手枪劳勃视之，识为已物杜伦察得六门已空其二，於是藏以待验庞恩先察得第二弹伤痕，即以所携手巾掩尸面车停林外，相去咫尺，并命取马衣蔽其上，劳勃跪尸侧，即揭去衣巾顾左右视良久死者足旁，有大树一适当众人之处及湖水间，枝叶四张荫众人及死者上，亭亭如盖稍远一枪靶在焉，圈分白黑红诸色弹痕累累圈中心绘牛目，劳勃默然无语，未起立前先以一手轻按尸。
    ●第二期・丛谈
    自转房屋  英京格致报云，有工程师为某医院造成一屋，能自转动，任意方向其楼分三层，房舍数十间，可以二人力转动之，其煤气烛管与自来水管及泄水管，皆从屋之中央通行上落，计其造费则比常屋约加二成，而接避风日，则比常法之窗户较为妥适云。
    以油代煤
    英国海军部欲推广战舰以油代煤之法，已将防守婆特墨斯之旧炮舰三艘，改为贮油趸船拆去舱下汽机锅炉等件，改设油池，池内通以抽水机器，以便将油抽过他舰油池之用，现已派驱逐舰色耳里号，斯否夫司号试练抽油过船之法，又改旧战舰苏耳丹号之炉为烧油炉，欲以各种油在该舰炉内试烧，以验火力，所有火夫皆命练习烧油之法，务求火力大而烟少，尚有战舰马斯号，汉尼布耳号，已驶回婆特墨斯，改装烧油之炉，现下祗留一半煤炉，余一半已装油炉矣，按此次改烧油炉，实由夏季会操时经验而得，既知其故，故竭力推广，俾各舰均能常时以油代煤云。
    获鱼妙法  曼呢喇埠西人，多有在埠边海水潮到之处，多开池塘渠通於海，鱼类随潮而入，设法令其不得随潮而出，则鱼留积塘内，食海草而长，每年网捕数次，为业主者获利甚薄云。
    发明鱼雷船之新法
    暗行水底鱼雷船，为十九世纪海军最毒之器，专为轰炸铁甲之用，船在水底暗行，船上只须二三人足矣。不论何等大船，一经该鱼雷船从水中安放炸药，燃时即当炸碎，该船之在水中行走，惟气管两条露於水面以便使人得吸空气及收烟气耳，但行军往往未曾临近敌船，即被敌人看破，故多被敌以炮将船打伤，水中人即立死，盖该艇系在水中行走，无法逃避也，今美国纽约，发明新法能使船虽伤坏，而人犹能得生，其法用大木一块系於炮筒水面之外，凡一觉船坏人即可从炮筒内爬出，登在大木之上逃回本军大船，此真愈出愈精也。
    无线电信改良
    英京泰晤士报云，无线电信之法能不藉钢线而通报消息，无远弗届，可谓巧妙之极，但祗电音一发四处皆能收接，若属秘密之件，即易泄漏，故於战务军情尚觉未宜，今据罗马来信有意国武员，取前人之法而改良之，已考得一法，能使电浪任意射向一方，对其方向者，始能收接，若转往别方则不相响应，意国军务处曾查验其法有效，特饬加拨巨款，再行考究精细，以此通报机密则为用广而无憾矣。
    镜能照海
    希腊附近小柄，名哀来尼者，近有一著名营造目镜之士，新创一镜能在水中望见极微各物，现已报明该国政府，派出能泅水者入海试验，此法若成定将百年来船只遭险入水各宝藏取出也，又云海内因船遭险所失宝物无限，即以一千七百零二年西班牙国所失船只而言，该船满输秘鲁国所积之黄金，行至英荷海峡遭险沉没倘用此镜入水取出，此项黄金足以济该国财政之困难矣。
    染料夺胎
    法国格致士考究蚕虫，能令所吐之丝茧颜色或为白，或为黄，或为绿均随其所食之物为变更，假如将桑叶加红颜料染之则得红丝，加蓝料染之则得蓝丝遍试各色莫不皆然，又植物之色亦可因水土而异，数年前英京赛会有一种法国蓝豆，闻系田土含异质之故，又俄国有工厂能用煤油制成各式颜料，与用吧麻油所制成者无别，且其所染之物亦能经久不变为绿，该厂每年成此项染物颜料，约五万磅。
    人工洋革纸制法
    人工洋革纸者，不用胶类而以寻常纸制成之，其法以浓硫酸与水等积相和为淡硫酸，以洋纸浸之数秒时，即取出在清水或极淡之阿摩尼阿液中洗之即成，谓之硫酸纸其性质效用，大类於天然之洋革纸云。
    ●第二期・新书介绍
    ◎初等小学堂国文教科书
    武进蒋维乔阳湖庄俞杨瑜统著上海商务印书馆发行，第一册定价洋一角半。
    执童子而问以天文地理之学，必茫然不能答授童子以干将莫邪之器必悚然不能用，我国数百年来，课蒙之法殆无异此，父率其子执贽谒师心至诚礼至敬也，乃师所授者非日读数方寸大之字，即授以至高至深之学庸论孟诸书师即日讲数十遍犹恐童子不解况仅口授读法，而置字义於不顾耶，自设学堂以来，稍稍有国文读本之刻，或则文字不合程度或则采择东西读本之资料，有伤吾国儿童之感情，致各省蒙学迭开，皆有无书可读之叹，今见商务书馆编辑之国文教科书第一册，详阅一过其体例严而整，其文字浅而当，其意义明而切，其图画精而多，吾知童子闻之，必乐诵不倦种种利便，编辑大意言之綦详，吾於其所详之外，又得三美焉，通商口岸及各省岬鹊胤缙已开，父诏兄勉尽遣子弟入学堂，然如是者不及全国百之一，内地顽陋如故，闻学堂二字适适然掩耳，且曰此洋学堂也。相戒勿入，非口舌所能挽回自国文教科书出寻常家塾，人各一编成效既见，则父子师弟皆恍然於学堂课本之善，又恍然於学堂所重者，仍属国文，则视学堂为畏途之观念，可破除矣，其美一，书中图画合学堂情形者颇多，如十五课及二十六课等，凡家塾师生见之苟能仿行，则数十人为一班，不劳而逸，好整以暇实为全国教育改良之基础，其美二。我国向有男读书女不读书之陋俗是书述寻常日用及读书情事，男女并论，而图中女童尽为天足，夫童子思想先入为主，自不准缠足之旨既下，应之者百不获一，有是书出，又为改革风俗之一助矣，其美三。具此美质必为学界所欢迎，且闻从事编纂者，皆曾为教员，随编辑之随实验之，又延中外教育家为之校订，宜乎与凡本迥不相若，吾为内地改良教育计故乐为之殷殷绍介也。
    社会进化论日本有贺长雄著候官萨端译闽学会丛书部出版广雅书局发行，定价五角。
    自西洋文明输入中国有志之士震其治平富强之现状，急起直追，欲以一蹴几之而昧昧者又疑文明之事为欧洲白种所固有非可学而能，夫畏难苟安不知变计，其失诚大而不求所以致此之由，一味盲从亦未见其为得，此书叙述社会变迁之阶级自草昧初开以至今日，就历史已往之陈述讨论其所以然，语语精确无一字无来历篇末推言社会将来之趋向而归本於道德，尤为不易之定理。原书日本博士有贺长雄所著，书中多引英国大儒斯宾塞之学说，而参以已意二氏为东西学界伟人，世所共知不待赘述译者专攻政治学有年学识过人故能善达原书指趣非泛泛然就东文表面按字翻译者所得望其肩背学者读之於改良政治之道思过半矣。
    ●第三期・社说（选论来稿附）
    ◎论政府不可自弃本社撰稿
    ☆楚青
    今试曰政府者为少数之贵族建设乎，抑为多数之民族建设乎，则必曰为多数之民族建设又试曰政府对於国民为其仅能享受一切租税贡赋之权利乎，抑为其能尽保护国民生命财产之义务乎，则必曰惟尽其义务，然后能享其权利总此两义无论其为言君主政府为民主政府为君民共主政府要皆不能出此范围不然者谓之无政府。
    耗矣哀哉，吾中国人，数千年来专以倚赖服从为事，而失其独立自治之特性，一旦遇外力之排击，遂无复能为实力之抗拒，至於今日国际艰难之问题，其日接於吾人之耳目而呈种种之惨剧者尤极不可思议之状眈眈列强将实施其十年灭国百年灭种之强硬手腕，吾大陆一片净土不啻机上之肉，吾同胞四百兆众不啻釜中之鱼为问今日，吾中国政府已能尽共对於国民之义务乎，抑放弃其责任而听其若存若亡乎，则吾於今者东三省俄构兵英人猛击西藏美人虐待赛会华人三事窃不能无蓄疑之问题乎。
    东三省非吾之土地乎，其人民非吾之同胞乎，顾自日俄开衅以来，朝廷名虽守中立之旨而东三省之土地不能严拒两国之认为战场，斯已不能实行中立之旨矣，然辽河以西为中立地划归战地以外，战国不得任意拦入，俄人固已承认之，而何以近日俄兵之侵入辽西中立之地，其散处於新民屯沟帮子白旗堡梁家屯广甯双台子锦州等处者，乃多至二千二三百名之众，而又收吾三省警兵之器械，夺我三省商民之财产，坏我三省子女之名节近人诗云流血殷边草苍生大可哀其言沉痛使我心挂樱起视政府所订局外应享各项权利曾有一毫之留人心目耶，而又加以胡匪马贼之出没飚忽妄肆劫掠杀害平民，视官吏如腐鼠或毁拆俄人行兵铁道，冫民冫民棼棼么麽日甚由前之说土地之占据不敢与争人民之涂毒无可告诉是自吾内部观之不得谓之有政府由后之说胡匪马贼之充斥破坏国际之交涉而吾曾不能过问是自外交上视之亦不得谓之有政府。
    奈何东方之惨雾方浓而西北之悲风又起乎，西藏之为我藩属垂二百年，今英人无端欲衤醣鄱夺之食，而吾政府不闻与英政府严正抗辨，夫祸机之发其来也，渐吾见外人之研究西藏问题者不曰俄人阴伸其势力即曰英人竭力以经营而曾无一语道及中国者是已默认其为非吾之藩属矣，乃今值英人进兵西藏，而吾政府果无对付之策，坐视西藏之亡低首下心亻心亻心亻见亻见彼不折而入於俄即转而入於英耳，昔秦不得志於山东诸国，恃韩魏为之蔽，山东诸侯不悟所以保护韩魏之疆圉，而听其先折而入於秦，而各国随以自毙，今西藏为川黔之保障，西藏亡而川黔随之矣，况俄自通里海之道收葱岭以西诸回部归入版图，与西藏成逼处之势英人果唾手而得西藏俄岂甘心为之下哉，顾俄方有东方战事不暇兼顾耳，则吾正幸乘此时会仅须筹应付一夙同盟好之英国苟能仗义执言亟起而与之争，彼亦何说之敌乃计不出此而驻藏之大臣驻英之公使犹复恁公牍之往来仰外部之鼻息而虚与之委蛇。呜呼，吾仰睇太空彼须弥山下之风云抑何其惨淡耶，吾闻之研种类之学者谓西藏高原为吾人类发生之地，今其危殆若此得无吾黄族子姓真有苦海沉沦万劫不复之苦痛而无可逃避耶，吾思之吾重思之彷徨沙漠徙倚冰天吾同胞之前途其不远矣。
    若夫美非所谓文明之国行共和之政治者乎，其往日陵侮吾华人之流寓彼国者，犹不过劳动社会之一部分耳，请姑置不论，至今日赛会则并吾上流社会而亦加以种种无礼之陵侮观於方君守六日记，与游学稽君手书，直不以人类待我，吾不知此时我国专使处此，将生如何之感情，况赛会之事乃吾受请而往者与平日之交际不同，夫无礼之招，且不可施之於个人之交际，况国与国之交际乎，吾度政府是时，经种种困难之问题，必无据理克争之势顾有可以操之自我者，则电召赛会专使及一切赴会华商立行反国赛会品物尽数撤回，即用前日新中国报抵制美禁华工之策，所谓办货者不办美人之货用物者不用美人之物佣力於码头者，惟美货则不起买卖於市上者於美货则有禁为今日独一无二之抵制术，然吾以为彼之抵制之术要之於多数散漫之众，其势涣而难齐，此则操之一政府之手腕，其效明而易见不观於辛丑之岁，醇亲王赴德谢罪，德皇要王行拜跪礼，王不从留滞边境不进，电奏朝廷，按国际公法力争，其后乃收通融之效联玉帛之欢，又去年日本开博览会，设人类馆有损我国体之处，我国留学生出全力以争之，未几日即撤去，此非其明效大验耶，独奈何并此而不敢较是可忍孰不可忍，嗟我同胞九幽沉沉白昼冥冥犹太波兰殷鉴不远政府诸公即不为吾民族谋生存而覆巢之下甯有完卵独不自为谋乎，况今值日本战胜强俄之时正黄白种族荣落起伏千载一时之会，吾愿政府闻吾言而亟起直追，吾同洲强国之后相与左提右携出此沦胥诞登彼岸终必有畅然满志之一日焉，则虽举吾今日之危词等於飘风之过耳，甯非吾国民之大幸哉。
    ◎对客问  第三本社撰稿
    ☆日本长尾雨山
    支那之患其谓在察亡徵而济之不得其道，不若谓在察兴兆而理之不得其宜，苟能察其所以兴而兴乎，虽有百亡徵不足以为患矣，今之言政者二，曰守成，曰变法，主守成者知其兴不知其亡，苟且因循偷安一时惟不能保已威福之惧，主变法者知其亡不知其兴喜新厌故取快於口舌不顾实行如何二者互相反目疾视，觉同伐异冰炭不容，非国家之利矣，夫可变而变可守而守，应机制宜，徇公舍私转亡为兴，化祸为福正政要治理之所存，而今乃如是。呜呼，余复奚言，虽然不言则不达，余姑言之。盖国之本在民，民心离反而上独存者古未有之也，是故欲保国则先保民欲开国则必先开民教育也，产业也、交通也、财政也、兵制也、法律也、行政也、风俗也，所以保民开民，即所以保国开国也，八者相持相因无有后先尝观於世界列国之形势，智术日进文化日开，鸣煤跷抟蝗栈蛐荩今支那风气闭塞，文物不振自非破旧蔽，开新智何以能与列国联镳驰骋乎，破旧蔽开新智不可不由教育焉，何谓破旧蔽，尧舜禹汤文武周公立道垂统，孔子集其大成，诗书礼乐之教纲常伦纪之道，昭昭乎与日月争光矣，百王代兴，莫之能更也。逮至后世，有儒家者挟孔子之书讲孔子之道，自谓孔子之徒，而曲学阿世者有之，炫奇诧异者有之，管窥蠡测立门户之见诬圣矮道沾沾自喜，曾不知贼彼人之子，於是三代直道日以泯矣，风气日以塞矣。训诂之学也，理气之学也，良知之学也，莫非学蔽，而至考证之学，蔽亦已极矣，余尝曰亡孔子之道者，所谓孔子之徒也，从古儒者徒知抱孔子遗经而死不知於孔子以外立学开智其所谓学说者不出章句文字之间苟非孔子之道视为异端邪说力斥不假风气之不开智术之不进不亦宜乎，虽然孔子大圣也，其道昭昭乎与日月争光矣，百王代兴莫之能更也，学者诚能明孔子之道，则於修齐治平乎何有，而今之所谓孔子之道者，儒者之道耳，诬圣矮道门户之见耳，朱之所道非王之道陆之所道，非朱之道儒者益多而去孔子益远，甚矣哉道之泯而学之蔽也，余故曰亡孔子之道者所谓孔子之徒也，而今之主守成沮开发进取者，亦所谓孔子之徒也，是以不破旧蔽，则孔子之道不明而新智不开何谓开新智，覆帱之间庶类群物森罗万象，萌萌芸芸有形无形，有机无机日月之所以光明，云雨之所以行施，品物之所以流形格其物穷其理，则天地所有之物无一不可取出为人用，而格其物穷其理，求之有形推之无形深究而精研学术门流虽甚多要之皆利用厚生之道焉，文明与野蛮之所歧在利用厚生之道精与不精野蛮之民虽禽兽虫鱼崇祀以为神灵，文明之人驱使雷电水火以造机器，助人力语曰人为万物之灵，文明人之谓也，野蛮人则禽兽之不若何也，智之开与不开也，故智开则天地间之物可取以利人用厚人生欧美列国所以富强是已，盖文明者由简单进繁复由粗浅诣精深由薄弱造巩固人人皆能具有恒识之谓也，夫结绳之政不可以理乱秦之绪，当今之世独守其旧而不务广开新智，岂可谓知时务者哉，余曾观奏定学堂章程矣，其不合教育分理者，不一而足，如课初等小学以读经其最甚者也，夫经固不可不读，然幼童六七岁始就学，目不识丁，且所教学科门目，即令识浅近之意犹病其难而乃教之以皓首难解之经，岂不悖耶，且学务纲要所举条目甚多而其大半适足以沮开发而已，往年政府下令各省兴学堂而至今弦诵之声，未遍州闾偶有设一二学堂者，多以高等专门为先，至所谓国民普通教育则茫乎，如不经意而诸生就学者亦不过藉以千禄，夫如是则旧蔽何时而破，新智何时而开，国家何时而得文明乎，夫国之强弱，虽由於兵之强弱，然未始不源於民智之开与否也，民智不开则民不知有国家，所谓国民者非彼蠢蠢者蚩蚩者之谓也，能知有国家能辨臣民之义者之谓也，民不知有国家不辨臣民之义是国无民也，非无民也，虽众矣，无益於国也，无益於国之民，谓之非国民，亦无不可也，有国者虚拥无益於国之民以求国之治安富强，吾恐其难於缘木求鱼矣。
    ◎论中国时局
    录三月中外日报
    近日中国时局，盖与宋代有相似之一境焉，北宋未亡以前，尝为契丹所苦，及金源氏崛起，纸宋以出师伐辽许返其先后所失地，宋人喜而从之及辽亡而北宋亦随之矣。南宋之初大受金人之辱，及蒙古起於漠北，约宋以出师伐金以报九世之仇，宋人喜而从之，然金亡而宋之命运亦告终矣，此二端者皆由外人争为雄长皆与中国有牵涉之处及乎，交战之国一兴一废而中国则必与之偕亡，此殆为今日中国之前车也，其所异者则宋朝两次之举动皆欲藉新造之邦以倾其旧怨之国而今则两无偏倚欲坐观其成败以冀收中立之效耳，是则今之执政更不如宋，以宋人虽曰因应失宜战守乖方而犹有规复，故土之思想报复旧仇之思想，今则并此而无之也。
    当日俄未开战之前，中国即宣告中立，盖自日俄两国以及海外诸强国，无不愿中国之中立者，而其意则有异，俄人之意实欲中国於日本一方面则严守中立之例，以杜中国之助日而於俄国一方面则又愿中国勿拘泥中立之例以获接济之利益，此其大略也，若日本之意则诚不愿中国之干与以致兵强之国为兵力不足之国所累，且中国如助日则他国必出而助俄，然中国助日日人之所益无几，若因此而致他国助俄则日本之所损实大利害之间相去较然此日人所以愿中国之中立也，其他诸国则亦视其所袒之为何国以表其同情至其深意所在则固因东三省本为中国之地，今中国既告中立其於东三省俨如胡人之於越人不复视为已有，则日后各国处置东三省之法亦皆可择利而为之不复向中国顾问，而东三省休矣，而且无论东三省为谁所得，而有得者则必有失者得者固甚愿而失者岂肯甘心，其旁观而不得者亦岂肯束手势必别指一地以为取偿之计，则除东三省而外其余诸行省亦岂有幸耶，此则中立之恶果殆断乎，其不能免者也。
    然而为政府者则亦自有说矣，以中国兵力之不足军实之不备军饷之不充岂能与强俄相抗，故当俄人悔约占地时中俄两国惟以空文相往还而不敢以干戈相见，此固当局者之苦心也，既已示弱於先岂能奋发於后，则除严守中立而外更有何策是则中立之说在政府视之殆以为是固无可设法中之一法欤，虽然中国既告中立矣，而临时防备之方与夫事后调获之术，则岂得不预为计及乃静观时局，则京朝诸公全不以此为意上者方招权纳贿之不遑近日方且以收拾党人修复旧怨为事次者方，且饮食徵逐如故钻营差缺如故一若中国既告中立即可泰然无忧不至复有后患也者至如各行省疆臣则除一二人颇能有所建白而苦於不省外，自余诸公无论其为何如人而皆从事於枝叶全不以东三省为意，夫今日中国之问题不过两端一问东三省地方将来如何处置，二问除东三省外余省有何法可以保存此二者皆本也，若本之不存而徒从事於枝叶则日后结局亦必同归於尽而后止，东三省已矣，诸省我宰源婺魏尾患萍按艘病
    今者俄人毁坏中立之举，已彰明较著矣，辽西为中立之地，中国久有成言，而俄人则屯军其地非特显违成约抑且实贻后患顷者，又知增祺忽徇俄人之意，电请政府饬令东边道代俄人购办军粮，否则即行拿办，此事实为骇闻，俄与日战岂得强令华官代办军粮以破中立之约，其可骇者一也。且俄人如谓东三省尚为中国地则固不应以此法施诸中国也，若谓东三省为非中国地东边道为非中国官则俄人迳自逼勒之可矣，何必请诸中国以张其威权，其可骇者二也。增祺虽为俄人所束缚，然犹是中国之官也，今乃顺从俄人之意，以至难应付之事威逼政府不知其自命为何等人，其可骇者三也，然自此而东三省地方已可证实其非中国有矣，日后无论日俄胜败何若而处置东三省之法殆可悬揣而知东三省既非中国有自余诸省亦岂尚能为中国有耶，自今以后东三省之事若更无法可挽回，则保存诸行省之法亦殆於无可措手也。
    ◎论中国要事不可全付外人
    录甲辰第五号外交报
    中国地大物博，教化夙成断不能谓无人材，惟昔以闭关为冶，所在之俗所造之材其天演所陶冶而成之者，自与泰西殊异，一滨东海一滨西海，蔚然两大文明国，遥遥对峙而中隔中亚细亚高原高山沙碛之险，野人蛮俗之阻，东西二岸，因以不通使命之往来旷千载而一遇，商人旅客转展传说以备异闻而已，使其长此终古，则中国之事势可以不变即中国之政体，可以不改而中国之人材亦永觉其可以足用，观二十四朝之史，其盛衰无大殊矣。虽百世可知也，乃好静之俗可以终古不逾域外而好动之俗则不能不梯山航海以至其地东西乍合风俗殊异如二种原质相遇将欲变为新质，而中国遂不能守其故常通商以后，至今凡六十年，其变以黄帝至今六千年较之，无其大也，所成之势，既为古之所无有，则所谋之事亦必为古之所无有，即所用之材，亦必为古之所无有非惟无此学术而已，乃至此类风俗种性亦为古之所无有，非必我之劣於人也，事出於前圣之所不及料已无其备而人乘之其狼狈失据亦不足怪耳，既以渐困斯不能不改其旧政之一二，然举一从古未有之事即将需一从古未有之学既迫於不得不为而已之材，又无能任其事者於是用客卿聘洋师之说遂如铁案之不可易据理势论之亦谁能谓为不然也，然就数十年之已事观之则所成者辄与所期者反最初设者船政局，其次税务司，其次招商局，又其次电报铁路而最近者为邮政局，方各事创设之始政府之意莫不谓事方创举不能不借材异国俟，本国人习练已成之后则以本国人任之乃数十年间非惟此各局之首领依然归之外人乃至一商船之船主一海关之巡丁一制造局之工头亦从无以中国人任之者，夫平心而论，极繁密重大之事，或非华人所能胜任，若谓中国人乃无一能具船主巡丁堡头之资格者，此非但吾人所不信想亦西人之所不敢言，然而其事则竟至无一船主巡丁堡头，且不惟无此而已鸣煤酰反客为主以中国之地中国之财中国所创意而佣雇外人之事，日变月化仿佛如外人之在外国办事，而中国人为依附末光沾溉余沥之人，此等彼主我奴之景象几於无时，不然无物不显，凡一附邮船一游机厂之人无不能领略之，惟相习已成往往安之，若素然苟一思其故辄有令人大惑不解者，盖我之失其权者由来远矣，当外人之始至也，未便不自知主客之分，其后见为主人者置其事於不问，则一局之内主权必有所归，外人遂不得不操之一既操之而觉其可乐也，则又思为蟠据把持之方焉，再其后则彼之政府知之即利用此为机关，而谋遂其无穷之欲，盖其始本无久假不归之意也。其后则虽不肯遽去，而犹可争者也，最后则争无一争主人稍欲过问一二，且张目攘臂以为大诧不情矣，至此则为主人者始病之，惟病之而亦无如何耳，虽然病之犹愈於不病使主人真能觉彼反客为主之可恶，则主客之名分固在未尝不可据理以力争即争之而不能得亦可卧薪尝胆以谋恢复之道终至光复旧物而止，惟为主人者绝不以外人之把持蟠据为非，且乐外人之积著威信於我民也，反借外人为机关以加其力於民於是外国政府借此等人以为机关而加其力於中国政府，中国政府再借此人为机关而加其力於中国平民，则其效遂不可问矣，夫举一事者，为国家全体谋公利也。乃举一事即延一客而客皆一来而不去，则未举事之先不过此事未显而已，而此事之原力常隐伏於国群已举事之后其事虽若有效而其事之原力已输送於外国，再其后则外国不仅吸收此原力而止乃至据此为根本而谋其吞蚀全体之举咄哉，世安有此怪事此岂曾胡诸公议办新政之时之所及料者哉，本报此论非谓当因噎而废食，但谓国权未失，则用外人与用本国人无异（按西律凡甲国人仕於乙国者必入乙国之藉，即为乙国之子民）国权既失则多一外人，即多一敌国，天下未有无量敌国布於国家之要害而国家可以无事者也，今往事已不可追矣，深愿执政诸公致谨於将来而毋以外人为必可恃也。
    ◎论中国前途有可望之机
    录三月中外日报
    自来天下之局，皆以战事成之未战以前，无人能料之也，往往竭百十年中聪明远识之士，相与讨论之力，仁人志士，相与绸缪之功当时亦自信其近似矣，而经一大战之后，所成之局乃无一为前人所及料，此三十年来欧美之形势，则由普法之战而成，此十年来东方之形势，则由中日之战而成，其所关亦甚大矣，然皆无如此，次日俄之战之所关为尤重大也，此战之后则天下之局，殆将全改，数十年中东西人士之所思议者，皆成往事，又有一新世界出矣，然此新世界必须日胜俄败而后出现。若俄胜日败则世界不能更新，今则日俄之胜败，其象渐分而吾人之拟议，亦稍有起点矣，案此战於世界最大之关系有二，一则黄种将与白种并存於世，黄白优劣天定之说无人能再信之，二则专制政体为亡国辱种之毒药，其例确立如水火金刃之无可疑必无人再敢尝试，此二者改则世界之面目全换矣，其关系之至重者则在中国而日俄次之，英法德美又其次也，案此十年间，所以天下汹汹若不可终日者一由於俄国之弄兵，一由於中国之召侮，今俄国经此挫折若政体不改则将为突厥支那之续，其力不复及於他国，若改为宪政则其政策必与今日之俄国大异如此则俄国之弄兵改矣，若中国则黄种之专制国也，鉴於日本之胜而知黄种之可以兴，数十年已死之心庶几复活鉴於俄国之败而知专制之不可恃，数千年相沿之习庶几可捐，此二者之观念入人至深感人至捷数年之间必有大波轩，然而起虽政府竭力沮之，吾知其不能也不见夫甲午乎，当中日战事将毕未毕之时，岂有人能料及将来有戊戍之局，又有庚子之局耶，如此则中国之召侮改，夫中国者世界之主人翁也，试观今日因中国之危而举世为之驿骚，即可知他日必因中国之强而天下赖以安乐无他国国可以自存而无可争也，然而中国则不特不有所观感而兴今日之事殆其是矣，吾辈中国人固当望中国之兴即他国之人亦岂不望和平之幸福耶，然而中国人中尚有以俄胜日败为希望者，吾不知其何心也，虽然窃料此一派人数年间必归於自然淘汰之例矣。
    ◎论波兰人谋自主  节录三月同文沪报
    余读昨报有波兰人谋自主一事，不禁手舞足蹈欢呼而起曰幸矣乎波兰人，壮矣乎波兰人继续至为俄人所知，极力防御而事遂不成，则又不禁颦蹙而叹曰悲矣乎波兰人，终矣乎波兰人，夫波兰有二十余万方里之地，有二百余万之众，地广而开浚之，讲求之未始不可以富，人众而训练之，振作之未始不可以强，乃竟弃膏腴之地弃精壮之民君臣酣嬉执迷不悟而孰知强邻逼处卒致瓜分之祸哉，尝考波兰之分始於一千七百七十二年，然生权犹未尽失，洎一千七百九十二年俄普再分，则亦几不可为国，时有志士枯西亚士戈，及潘尼亚道士几者尝从华盛顿独立之战，因慕美洲之自由，而慨祖国之受制，於是起而与俄普为难以冀恢复版字，方谓战胜攻取指日可定，而俄普之屡战屡北，几可达其目的，乃奥人从而助之，致令之二人者既无援救之师，复少接济之国卒以败死，虽继起有人要皆无济於事。一千八百三十二年，改属俄国自是而主权尽遍他国，然其地之属於俄者为最多而其人受俄之苛待者为最甚，印度之属於英也，英人初未尝岐视，怀柔之道，惟恐不尽祗以其人之愚顽无知故不得不设官以隶之，俄之待波兰则不然，波兰人非印度比也，材力聪明不无可取俄人於此宜有以开其教化殷其抚育使波兰之人均欣得乐士之依贾覆而后尽字小之道也，胡为视之若奴隶驱之若犬马揆诸一视同仁之义窃有未安，又何怪其含愤积怨思得一逞耶，今者俄以满洲之故，与日本开衅，每战辄北精锐殆尽，又思有以报复将倾国之兵调驻东三省藉为背城借一之举，而且各处会党乘机蠢动则政府之所注意者必有兼顾之不暇苟於此时合全国之力集同心之众一鼓作气固不难转败为功也，虽经俄人察觉肆行阻遏而其国内空虚热有不及众志可以成城匹夫不可夺志俄人虽狡亦将若之何哉，此诚千载一时之会也，若因俄人阻止遂生退葸坐失事机不良可惜乎，昔华盛顿以一旅之众当英国全盛之时犹，且血战数年卒能建自由之旗於美洲大陆至今称为强国非所谓一时之豪杰哉，吾愿波兰之人慕华盛顿之风而蹶然起，吾尤愿波兰有枯西亚士戈及潘尼亚道士几其人者不以死生易其志当此可为之势可乖之时脱彼专制之樊笼立我自由之政府甯自由而死不以不自由而生，吾诵斯语於忧喜之余不禁於波兰人有后望焉。
    ◎论会议银价事
    来稿
    辛丑和约偿金偿银未有爵白了语，金银差率出入甚钜，吾政府惕於银价跌落之敝，欲美国为我一谋，又英美日三国与吾新改商约，亦虑吾圜法堕坏，害中互市遂有要吾整理圜法之专条，适北美墨西哥国夙以产银闻於世者，亦以比年银价跌落，亏损国力欲得美国出而图维，以持其险乃共遣专员游说欧洲觇属情实更东来以察吾国意向，美国又以所属斐律滨之财用与亚洲太平洋岸呼吸相通更遣专使钩稽於斐，既卒事矣。乃来吾国，此斯事之概要也。盖美为资本充集工业新富之国，吾与墨又最承用银之敝者，则彼之来吾国固将以所得经验，为末后之取决也，观其维持之议所扌完枢挈要者，则裁制银矿，使岁出有定数，又使诸国称量其用，岁购银块若干，以定消场，而折中比年金银差率，以定日后金银价值之恒准，无使或腾或降更於吾国有齐一泉币之请，大率欲吾所铸银币轻重肉好略等於墨西哥斯事条理繁曲，数往知来殆非潜研湛思者，不足以知其流变窃意可断言者，则以上诸议如能事事实行，未尝非补宜一时计也。
    顾十九棋中叶以后，世界国币胥尚用金，其未用者寥可指数，於美惟墨西哥於亚惟吾国及斐立滨与英数属地，其他欧美小邦尚间用银，以无关宇内大势，本论可阙略不备举，夫行用金币首始於英（吾国古时亦尝以金银铜三品并用然皆为生金以轻重计未立一定币制）诸国仆缘纷纷效法者何哉，诚以天下之物，惟贵可以驭贱简可以驭烦以金为币定为本位而施於易中即以贵驭贱以简驭烦也，盖万形森列种种色色，自其粗迹而观之，固见有渠醇漓本散朴为器之势，自其精义而察之则皆由烦难而之简易由歧分而趋统一也，泉币之事甯独不然挽近国家学者发明国家元素为至尊无对之物，金之於币亦犹是也（案用金国虽济以银铜然惟金为无限法偿其余皆有限法偿）故窃以为吾国银（兼生银言）铜杂用无有纪极敝在於无最高之主币以为本位，而其害之中於内者则相受之率不能确定便於奸欺诡诈不能有推行尽利之效，其害之中於外者则压抑於尊贵之金受其倾危俨然如二三等国遇一等国，此其害不待今日偿外债而始著也，特政府向者於通国生事未尝深考消耶长耶，任其所至至灾患剥床乃始觉其害也。
    今日欲求补救，苟如美使所计画，未始无一日裨助，然以如此即可永赖是则吾心滋惑，而有不敢信者存也，盖裁制银矿所出者固以人力窒其天产而使诸国岁率认购若干亦必不能密合於真际之所需是以供者要劫求者殆无可以久行之理而强定中数以为金银相差之率是皆以人力，故塞其窦而悖於天然者也，世固有以人力强为之者矣，大氐强为而有成者必其人力强盛而有不相敌者也，若乃五行百产此所资待与彼所供出者皆有自然蕃变之秩序，今欲以劫持之术使必循循於吾意计中之轨道，其势固已难矣，然此事固微曲而难知也，而用他事以为证质，则如欧洲都会变迁，自古及今由政治趋向，以流於商业趋向，虽有大力莫能逆也，今美使之计画，其所恃以持行者不过得诸国许诺，立契彻而止耳，其力甚微弱也，顾於以抑物产之天然力能有成者亦仅矣，盖制治之术有宣导而无壅遏智者观於极微随时当可奔机逗节无笃守之道也，故墨西哥银产极盛，今鉴於衰敝，已有改行金币之倾向，而英人又已遣传员讨究亚洲属地情状，亦将有改行金币之事然则后此受掎挈靡敝者独吾国耳，吾不敢谓循美使决策吾国即能长获利赖也。
    或以美使计画，本为两利，盖金银差率既有恒准，则互市之外商不虞有不测之倾危，有无懋迁，其业自盛国外资本亦可因而流入，以济吾兴作之穷，以两利故则金银价值恒得保持，而无渝越故吾今日利不在骤行金币也，夫为此论亦得其一而失其一矣，金银差率既信且贞事固两利，以吾度之殆难必得借曰得之利在用银国者终不如用金国其故不难知也，盖彼重矣而我则轻彼高矣，而我则下此无论欲乘金贵银贱之时通流吾值微之物产以巧取於一日者之无望也，即令物产因值微而流通矣，以我值微者以彼值巨相易是以我二而易彼一也，国力消耗固不细矣矧互市者一彼一此，吾因去者之值微其丧失既如此矣，而彼来者又令吾以价二购一而有生事不赡之患是两害均中於吾也，长此不变日演日甚，且使吾通国财力偕银陷落沈沦隳劫，其势阽危无殊於日蹙百里也，然则承今之敝建小康之术，其无当於宏远者昭昭然，若黑白矣，吾为此论其词若纷紊纠射，然蔽以一言则今日会议银价补塞罅漏之不足恃而为吾至计当亟改行金币也。
    当丁酉戊戌之际，吾国亦尝有议行金币者矣，论者乃以金贵银贱，则吾物产乘以消行可为国富之补助，证於实际乃得其反此盖不知互市之道主於相剂泉币之权存於驭物而误以物产斥去银泉流来，即可富国也（吾国俗以储银为富者古谚谓之守钱虏亦坐不知此理之弊）然则改行金币使易中之权较於外者无以重轻高下见绌固当务也，而所以扩宏国力之原则须致力於农工商致力於农工商，又必去其淹隐起其幽废其事为平治ㄍ慷使便利五行百产乃不陈腐於乡其他关合於此者，尤非可一二计数，非本论所未能详尽，盖天下之事皆相因而后效，非审一端执一曲所能为也。
    ●第三期・谕旨
    上谕昨已有旨贝勒载洵之第一子命名溥健字著改为亻光钦此，上谕裕德现出差翰林院掌院学士著荣庆署理钦此，上谕裕德现在出差兵部尚书著溥良兼署钦此，上谕裕德现在出差厢黄旗汉军都统著魁斌兼署钦此，上谕张百熙现在出差吏部尚书著瞿鸿机兼署钦此，上谕陆润庠现在出差都察院左都御史著鹿传霖兼署钦此，上谕戴鸿慈现在出差户部左侍郎兼管钱法堂事务著郭曾斤兼署钦此，旨兵部司务著姚文清补授湖南宝庆府同知著何炜补授广东广州府佛山同知著呈豳补授湖北荆州府通判著程诚补授四川夔州府通判著延兰补授河南获嘉县知县著周兆麒补授湖北京山县知县著龙灿章补授广东陆丰县知县著吴葆真补授浙江安吉县知县著钟大什故诤幽羡沉晗刂县著刘德新补授广东龙川县知县著苏育仁补授广东广甯县知县著郑世补授广东长乐县知县著王景沂补授浙江丽水县知县著李树声补授山东海丰县知县著杨增辉补授山东沾化县知县著钟树森补授安徽黟县知县著李有矩补授江西会昌县知县著刘炳辉补授山东即墨县知县著周尚镛补授甘肃华亭县知县著陈翰声补授江西安仁县知县著李玮堂补授福建宁化县知县著秦德莶故诮厝【偃怂锴逖≈以知县用户科笔帖式著佟茂补授工部笔帖式著荣耀补授刑部笔帖式二缺著宝耀明德补授都察院笔帖式著续瀛补授荫生毓揆祺震俱以七品笔帖式用翰林院侍读二缺着达寿崇山补授刑科给事中著吴煦补授京察官礼部郎中隆端著，准其一等加一级交军机处记名以道府用截取兵科给事中杨士燮礼部郎中陶福同銮仪卫经历萧霆震俱照例用保送知府翰林院检讨桂玷著以知府分发省分补用卓异广西浔州府知府张祖祺著准其卓异加一级仍注册回任候升保举在任，候补道补授吉林府知府朱材济著准其补授照例用保举陕西候补道潘民表山东候补知州鲁珍山东候补知县李炬山西候补知县谭家骏俱照例用补授新疆乌什直隶厅同知易寿崧著准其补授明保直隶遵化州训导张体信著以知县在任候选拟补国子监助教景格盛京开原城守尉衙门笔帖式赓喜俱准其补授乌里雅苏台办理内阁事务章京著继荣去拟补两浙嘉兴批验所大使林祖培著照例用年满四川总督衙门笔帖式祥泰著发往原省照例用俸满北城兵马司副指挥郭清著照例升用俸满四川射洪县青提渡盐大使庆绥著回任钦此。二月初七日
    上谕两淮盐运使仍著江苏按察使恩铭署理著，即切实整顿以裕饷源钦此。初九日
    上谕甘肃巩秦阶道员缺著庆恕补授钦此。初十日
    上谕甘肃兰州府知府员缺紧要著该督於通省知府内拣员调补所遗员缺著高熙哲补授钦此，上谕安徽学政著毓隆去钦此。十二日
    旨荫生溥铭著以七品笔帖式用翰林院侍讲二缺著荣光锡嘏补授保送抚民同知兴亮宽序克蒙额岑斌恒廉桂昌松龄恩荣宝楠文鼐著交部记名以抚民同知，用保送抚民通判连升恒毓胜克福克律锡兴恒谦志熙著交部记名以抚民通判用分发江苏道恩焕直隶知府宋樾江西知府潘宗儒湖南知府滕梅甘肃同知刘秉权广东同知夏锡畴贵州同知陈湘涛江苏通判常文炳山东通判董标河南通判迟恩煦杨崇萱甘肃通判荣勋四川通判徐孝哲广西通判胡承业云南通判张国勋山东知县朱作梅江西知县王朝贺湖南知县张超南山东知县边嘉Э山西知县姜德远甘肃知县郭世选江西知县张家驹湖南知县王家槐蒋浚汪焕枝四川知县常松寿龚藩广西知县廖葆真湖北布政司库大使黄厚炎山东盐大使富忠福建盐大使何福鸿广东盐大使甘世茂俱照例发往截取掌陕西道御史王乃徵著照例用拟补吏部郎中裕隆内阁中书致善单溥元朱翰章俱准，其补授户部郎中著熙煜补授东陵工部员外郎著增和补授俸满南城兵马司副指挥刘宗泰著照例升用保举奉天补用知县双琦著照例用钦此。十三日
    上谕本年十月初十日恭逢慈禧端佑康颐昭豫庄诚寿恭钦献崇熙皇太后七旬万寿，京外实任大臣老亲有年逾七十者承欢禄养爱日方长允宜锡类推恩优加赏赍外务部尚书步军统领那桐之母李氏著赏给御书匾额一面紫檀三厢玉如意一柄大卷江绸袍褂料二疋大卷八丝缎袍褂料二疋，兵部尚书徐会沣之继母管氏著赏给御书匾额一面紫檀三厢玉如意一柄大卷江绸袍褂二疋大卷八丝缎袍褂料二疋，盛京将军增祺之母瓜尔佳氏著赏给御书匾额一面紫檀三厢玉如意一柄大卷江绸袍褂料二疋大卷八丝缎袍褂二疋，正红旗蒙古都统吏部右侍郎继禄之母尹氏著赏给御书匾额一面紫檀三厢玉如意一柄大卷江绸袍褂料二疋大卷八丝缎袍褂料二疋，正白旗蒙古副都统诚全之母郭氏著赏给御书匾额一面紫檀三厢玉如意一柄小卷江绸袍褂料二件小卷八丝缎袍褂料二件，浙江巡抚聂辑规之母张氏著赏给御书匾额一面紫檀三厢玉如意一柄小卷江绸袍褂料二件小卷八丝缎袍褂料二件，浙江乍浦副都统柏梁之母杨氏著赏给御书匾额一面紫檀三厢玉如意一柄小卷江绸袍褂料二件小卷八丝缎袍褂料二件，副都统衔西甯办事大臣准良之父恩元著赏给御书匾额一面紫檀三厢玉如意一柄小卷江绸袍褂料二件小卷八丝缎袍褂料二件以示教孝作忠之至意钦此。十五日
    上谕李兴锐奏兴劾文武各员一摺埃建盐法道鹿学良署兴泉永道补用道黎国廉福州府知府玉贵候补知府程祖福平日政绩既有可观均著传旨嘉奖，试用同知李钟鲤办事乖方习气太重前署平和县知县试用同知李绍级不洽舆情操守难信署闽清县知县候补知县倪源寿纵容丁役被控有案署永平县知县试用知县徐元治性好嬉游颇招物议署长泰县知县候补知县罗德聪才识庸懦声名平常候补知县余玉君办事乖谬不洽商情捐升知县田葆禾术善钻营行止卑鄙甯德县周墩丞窦世忠贪婪无耻试用县丞张探源素行不端候补巡检毛殿湘声名卑鄙署督标中营副将顺昌协副将谢国恩办事颟顸营务废驰署督标水师参将准补烽火门营参将赖望云品陋才庸难资得力闽安协右营都司潘玉泰庸懦无能不谙军纪降补守备赖文华钻营贪鄙小人之尤浙江湖州协右营守备裘国祥遇事任性不堪造就湖州协右营候补都司王国云年力就衰难期振作，均著即行革职福建邵武县知县翁立德清流县知县李梦斗才欠开展文理尚优均著以教职归部铨选另片奏参道府等语前兴泉永道延年罔利营私不知大体著即革职分省试用知府彭思桂揽权纳贿声名狼籍著革职永不叙用余著照所议办理该部知道钦此。十六日
    上谕太常寺少卿着王彦威补授钦此。十七日
    上谕本日召见之在任候补道广西浔州府知府张祖祺著在任以道员仍留原省补用并交军机处存记钦此。二十一日
    上谕赵尔巽奏举劾属员一摺南长沙府知府颜钟骥辰州知府刘若曾衡州府知府唐步瀛署沣州直隶州候补知府金还署长沙县知县候补同知直隶州知州沈瀛调署善化县华容县知县胡扬祖衡阳县知县杨永芳调署武陵县平江县知县罗葆祺调署零陵县石门县知县谭承元候补道任国均俞明颐候补知府朱其懿候补直隶州知州方荃，既据该抚胪陈治行卓著均著传旨嘉奖江蓝厅同知前署永顺府知府颜连沅丁书索贿漫无觉查兴宁县郑以蒸积久玩生差骄吏肆永明县知县王毓藻约束不严物议烦兴湘潭县朱亭县丞邓铣宗滥用书差沅陵县马底巡检曾启昌奉职不谨浏阳县永兴巡检吕元吉不守范围兴宁县典史邓继芳不洽舆情均著即行革职宝庆府学教授李升瀛浏阳县学训导胡寿松保靖县学训导伍┉精力衰颓宝庆府经历陈寿仁委靡不振均著勒令休致候补知县秦广瀚谳狱粗疏著以府经历降补城步县知县杨瑞辈哦淌栋迪嫣断刂县刘义厚重钝拙难胜烦剧湘乡县永丰县丞江洪人地未宜均著开缺另补余著照所议办理该部知道钦此，上谕光禄寺少卿著陈钟信补授钦此，旨常山现在穿孝正蓝旗蒙古副都统著德峰署理钦此，旨荫生悦涟著以文员用内阁侍读学士著奎善补授国子监司业著柯劭炔故诤擦衷鹤文二缺著贵福荫桓补授截取光禄寺署正周守信国子监助教韩杜吏部司务赵国夜子监助教刘恩陶内阁典籍苏元龙内阁中书马师周俱照例用拟补吏部主事春元广西庆远府南丹土州州同谌文翰俱准其补授广西太平府恁祥土州州判著沈庆平补授黑龙江绥化厅巡检著马鸿图补授黑龙江呼兰厅巡检著陶克修补授吉林五常厅巡检著乔楫氵云补授吉林绥芬厅巡检著金士骥补授奉天宽甸县六甸巡检著英桐补授甘肃新疆巡抚衙门笔帖式二缺著诚敏世勋补授盛京刑部蒙古主事职衔著德顺补授拟补盛京义州城守尉衙门笔帖式麟春盛京将军衙门笔帖式倭凌阿俱准其补授钦此。二十三日
    上谕周馥奏山东利津县王庄等处堵筑合龙一摺，此次王庄等处凌泛暴涨漫口情形甚重经周馥督饬各员赶紧堵筑於本月中旬合龙办理尚称妥速所有在工出力各员自应量予奖叙道员朱式泉试用知府高令哲游击王得坪均著赏还顶带补用道丁达意着赏给三代正二品封典候补知州何福赓著俟补缺后以直隶州知州用并加四品衔试用府经历袁士芳试用县丞丁乐沅林介策均着免补本班以知县仍留原省补用候补县主簿何国顺着免补本班以县丞仍留原省补用记名总兵朱康仁著赏加提督衔补用参将黑鸿甲著免补本班以副将尽先补用游击，何东来朱长安著免补本班以参将尽先补用都司束兆璜刘福元均著免补本班以游击尽先补用守备李得顺史殿舒周玉美均著免补本班以都司尽先补用千总安凤山著免补本班以守备尽先补用余著照所议办理该部知道钦此，上谕翰林院编修吴士鉴著仍在南书房行走钦此。二十四日
    旨杭州织造著盛桂去钦此。二十五日
    旨巡视南城事务著蒋式星去钦此，旨刑部郎中著丁体晋补授銮仪卫经历著刘廷彦补授云南邓川州知州著曾广り补授山西汾西县知县著贺寿龄补授云南广通县知县著沈宗傅补授四川盐源县知县著王春泽补授云南南甯县知县著范金镛补授广西天河县知县著王锡侯补授广西富川县知县著李恒春补授山西临县知县著赵宗⒉故诮厝【偃酥芎悴著以知县用钦天监笔帖式著耆升补授工部笔帖式著玉海补授江南道监察御史著王诚羲补授福建道监察御史著察曾源补授保送直隶州知州刑部主事何锡礻是著交部记名以直隶州知州用拟补内阁中书谦福著准，其补授截取柄子监监丞张维彬著照例用升补贵州独山州知州沈福銮著准其升补保举陕西候补知县崔铭新马荫梧广东候补知县李炳文胡道源黑龙江即补屯站官恩绵俱照例用开复知府用在任候补直隶州知州前山东莒州知州蒋楷著准其开复原官仍发原省照例用钦此。二十九日
    上谕太仆寺卿裕庚奏因病恳请开缺就医一摺裕庚著赏假六月毋庸开缺钦此。三十日
    上谕浙江定海镇总兵员缺著吴元恺补授钦此旨著改於三月十五日换戴凉帽钦此。三月初一日
    上谕商部奏江苏在籍绅士创设商业公司卓著成效请破格奖励作为商部顾问官一摺擦衷盒拮张謇着赏加三品衔作为商部头等顾问官钦此，旨本月初三日所有进内奏事当差之王公百官均著穿蟒袍补褂钦此。初三日
    上谕前据御史蒋式星奏庆亲王奕加写娣呕惴崴娇畹本派令清锐鹿传霖带同该御史前往，该银行确查具奏兹据覆奏称该银行往来帐目不以示人询以与庆亲王有无往来，据称未经见过诘之该御史所称何据，则称得之传闻言官例准风闻言事是以冒昧上陈等语言官奏参事件自应据实直陈何得以毫无根据之词率臆陈奏况情事重大名节攸关岂容任意污蔑该御史著回原衙门行走姑示薄惩嗣后，凡有言事之责者务当一秉至公殚心献纳如有应行弹劾者仍著据实纠参以副朝廷广开言路实事求是之至意钦此。初四日
    上谕刘光才著开缺广西提督著丁笔鹄砬沾耍谕岑春煊奏特参不职之镇道等员各摺片广西管带威字营署柳庆镇总兵杨发贵所部勇丁挟枪逃溃平日既未能认真钤束，事后又不迅速追缉著革职永不叙用调署太平思顺道本任右江道易顺鼎自便私图不顾大局著即行革职代理象州知州候选通判周彭寿遇案苛罚妄拿无辜办匪忄匡怯肆行虐民著革职发往军台效力赎罪贵州都匀协副将张兴国派赴象州剿匪於匪攻乡村时拥兵不救并朦混领饷纵勇抢杀著革职永不叙用并不准投效他省军营以示惩儆余著照所议办理该部知道钦此。上谕岑春煊奏特参庸劣不职文武各员请分别惩处一摺便东候补知府沈秉模巧於钻营操守难信署佛冈厅同知补用同知黄晋铭性情执拗罔识治理信宜县知县叶祥麟贪酷任性纵丁扰民代理封川县知县补用知县向森藉差苛派操守平常署顺德县知县候补知县张式恭纵容丁役贿释匪徒开建县知县李章铭群下弄权滥押毙命补用知县华承谟居心险诈声名狼籍，试用知县李之韶残酷卑鄙劣声昭著试用知县白怀清貌似有才性颇近利候补盐经历文斗前带盐务缉私轮船缺额冒饷船务废弛琼州府教授陈钟龙藉名送考在外逗留儋州学正黎秉钧擅离职守不知去向合浦县教谕陈锦封久病旷官难图振作试用训导庞凤周惟利是图士林不齿高要县禄步司巡检胡希曾行止有亏被控有案龙门县典史黄继金招摇无忌贪劣颇著试用从九品国钧行径诡僻任性妄为，试用从九品王之湘贪鄙著闻官场败类著即行革职叶祥麟文斗并著发往军台效力赎罪记名总兵广州协副将李先义办匪不力声名尤劣守备惠来营左哨千总方亿捕务废驰不知约束尽先补用守备方彪徇庇营勇毫无整顿均著革职永不叙用并不准投效各营，已革陆路提标后营游击丰寿贪鄙狡猾已革都司庄长胜纵勇扰民均著发往军台效力赎罪高州镇总兵吉瑞年老昏愦疏於约束著勒令休致管带瑞字营陆路补用游击王树芳纵容劣弁横肆诛求大陆协右营守备廖发秀纵兵通匪缺额甚多均著革职讯办，另片奏署思恩县知县补用知县吴莹泽当匪徒拦入县街事前既未防备事后又捏辞欺饰等语吴莹泽著即行革职思恩泛外委东兰营考棚泛外委罗家丰该管守备龙金宝扶同隐饰著一并革职以示惩儆余著照所议办理该部知道钦此。初五日
    上谕广西右江道员缺著张星吉补授钦此，上谕广东高州镇总兵员缺著吴祥道补授钦此，上谕锡良奏特参哨弁缺额扣饷请旨惩办等语四川安定营炮船哨弁候补守备万鸿林缺额多名侵蚀饷银并在泛地贩货实属有干军纪万鸿林著即行革职监追所吞饷项俟缴清后发往新疆充当苦差，候补游击张玉春虽未侵饷入已惟报缴截旷意存弊混著一并革职以肃戎政该部知道钦此，上谕前据御史王乃徵奏参川省贪蠹州县请饬查办当经谕令锡良确查兹据查明覆奏威远县知县徐樾既据查无劣迹即著免其置议马边厅同知陈在廉庸暗无能任丁舞弊前署罗江县知县本任营山县知县翁在明昏贵糊涂玩视民命均著即行革职以肃吏治余著照所议办理该部知道钦此。初六日
    ●第三期・内务
    ◎直隶总督袁奏酌拟购运南米平粜摺
    窃准户部咨议覆御史瑞璐奏请由南省运米平粜以代漕运一摺奏明请旨饬下顺天府尹臣查照光绪十七八两年招商购米平粜参以二十七年奏拟广劝商运暨近年顺直招商派员诸办法通盘筹画体察情形奏明办理等因奉旨依议钦此，咨行到臣伏查顺直各属地瘠民贫，盖藏素鲜频年师旅饥馑竟至十室九空，近年苏浙漕米起运本色仅止一百万石余俱改折南米之来源愈少民间之生计益艰於此而谋接济之方舍招商购运别无良图，查光绪十七八年前督臣李鸿章招商购运南米每年多寡不等并无一定数目臣於二十八年春间奏准每岁办运六十万石经过关卡免征厘税期以三五年后察看民情再行陈奏嗣与前两江总督臣刘坤一商定二十八年免税四十万石二十九年起每年免十五万石，四年后常年免二十万石当由津海关道唐绍仪前通永道沈能虎分别招商给照运至京师保定天津设局平粜年余以来商民交便上年九月间复据津海关道唐绍仪等照案请发护照招商购运旋准两江督臣魏光焘以南省米价未平民食拮据，现值开办冬漕需米尤急先已通饬将沪镇米粮一律仍禁出口，且新约弛禁之后如准无论何项米谷出口则视禁令已弛请俟沪口弛禁后照案购运等因，见复然畿辅为根本重地浩劫遗黎实藉南米为养命之源岂能因噎废食，况禁约中亦未指定顺直平粜运米一项自可切实声明拟请自本年为始每年准运南米十五万石在京津一带平粜稍补漕粮之缺经过关卡免完厘税与漕粮出口一律办理，他省不得援此为例相应请旨饬下两江江苏督抚臣通饬关卡一律照办至臣处所给印照及各关卡验放各事宜仍照二十八年奏案办理以免纷歧谨奏。
    ◎安徽巡抚诚奏安徽省举办巡警摺
    窃维警察一事足以禁暴诘奸，故各国视为要图，上年钦奉谕旨饬令各省一律仿办当经前抚臣聂缉规先於芜湖通商口岸开办巡警奏明在案，奴才莅皖后察看形势安庆介江淮之交当南北舟车冲要奸宄易於混迹亦未可置为缓图，惟需费不赀皖省财力匮乏公款既有难筹省城商务不繁民捐亦未易骤举筹思至，再惟有因时变通查安庆向设保甲局，且驻有练兵若改保甲为警察拨练勇作巡兵则事可立行，而民无扰累随督同司道悉心筹议厘订章程即将保甲局裁撤一面於省垣设立警察总局别设大小分局选派委员按段梭巡并以驻省之练军亲兵一营改为警察营遴委妥员管带计弁兵三百八员名分布城厢内外，凡稽查弹压缉捕巡防责成管带督率认真经理已於十月初一日开办俟有成效再行筹款添设警务学堂，并推行此外各府州县以仰副朝廷绥靖地方之至意计，每月所需经费以原有保甲款项及向设练军亲兵新粮抵算外不敷银八百余两开办置备衣帽等项费用尚不在内已饬藩司暂行借拨将来据实造报作正开销谨奏奉朱批该衙门知道钦此。
    ◎内务改良汇志
    北京  闻政府於编修刑部新律例一事以伍侍郎系律学专家，故即以伍侍郎为则例馆总办，又闻则例馆拟将各狱大行改良，虽不能仿照泰西办理，然必须清洁且严办狱卒之虐待犯人，又闻将来新例除十大恶不论外余可酌量赎罪藉为筹款之助，又闻已由葛大司寇聘定德国律士一员不久即可来京，近闻步军统领衙门议改警部各省警察可有归总之之所且可藉此更改该衙门监狱等处一切弊政云。
    湖南  湖南各州县词讼自湘抚赵中丞整顿以来莫不当堂收词立予讯问积案为之一清署华容县孙令拟於真正命盗等案仍照常呈报自余寻常讼案悉令亲身到堂口诉庶讼棍无从播弄控诉全露真情，且随到随审当堂断结是一举而数善备焉，近已具禀抚辕请准试办旋奉赵中丞批示嘉许除刊列官报外行文按察司通饬各属一体仿照办理即院司收词亦均照办。
    ◎各国内务汇志
    美国  美国为争总统之事异常摇动民政党坚欲推选现任总统罗斯弗尔特仍为民主，而候选民主即为总法官巴尔克及某报主人豪富希尔司特两人此即前任民主克礼夫兰及前候选民主白来安二人所助者也，惟巴尔克君似可有推选之望，希尔司特君之资本及信任产皆有不实之处，恐难符众望也，闻美国上议员纪令嘉上书议院请议加俸每年总统拟给美金七万五千元下议员长拟给一万二千元，各部大臣各给一万五千元上下议员各给八千元，当於一千九百五年西三月四日通行。
    英国
    英国自十六世纪以降所行政策至今不变者有二大端，一於财政及海权上争莫大之势力，一阻尼德兰西班牙和兰兴复其旧日之国势，而法国则不遗余力以反对之，今已入二十世纪矣，试问法国能攘退英国之商务工艺海军乎，曰不能环顾大陆列国间能於商务工艺海军上占优胜之势使英人惊怖而却步者舍德意志莫属矣。
    俄国  圣彼得堡某博士勾引少年子弟演说民权，并出石印报纸名曰民众全权又在各处结立私会有总会分会，又有学生十五人携带布票赴京正在密室商议为警兵拿获，并於布票上查得犹太人入会姓名，又圣彼得堡著名大律师梭哥罗夫被俄廷内部大臣命人拘获下狱因前曾以俄人屠戮犹太人为大害天理，今又以民权反对政府党为因，遂逮捕系狱旋经多人明证力保方被释放，近闻俄皇议定，凡妇女有精通医道自愿充当军营病院医员者准其与男子一律考试充当如出使之例，凡紧急之际亦可暂摄使臣事务，惟入伍统兵此时不便举行。
    韩国  韩政府改正议政府官制如下，第一条议政府设议政一参政一赞政五（专任）内部大臣外部大臣度支部大臣军部大臣法部大臣学务大臣农商工部大臣（以上敕任）一等参赞一（敕任三等三品以上）第二条议政统率参政赞政各部大臣任国家经纶之责遇有庶政命主任大臣施行，第三条参赞辅佐议政参政各部大臣整理府务，第四条议政如查参政赞政及各部大臣参赞等员或不尽其职或有过失会议后务须入奏，第五条所有法律命令议政及主任大臣均行副署签押，第六条议政如有事故参政即代署理，倘如议政参政均有事故赞政员须俟奉有敕旨临时署理，第七条各部署理大臣亦均有赞政权，第八条下开各项会议之后均须奏候敕旨（一法律敕令案之制定及撤裁改正事二岁入岁出豫算及决算等度支之事三内外国债之事四国际条约及重要之国际条件五敕任奏任各官进退之事，但武官及司法官卒业者不在此限六地方官厅之设裁分合各部之专属与否及整理改革等一切事项七各部主管权限之争议八有勋者之上疏奏上依於批旨之件九豫算以外度支之件十关于租税之新设改变存废并官有土地森林建造物及船舶等之管理处分及电信铁路矿山等掘设之事十一遵照特旨交付会议之件十二内地有变之时按抚等特别事务之件）第九条议政府会议有时大皇帝陛下躬亲临幸，第十条议政以下官吏各因意见不论何等事项务须提出请议书，第十一条各部大臣如遇疾病其他事故时使得各协办代参政府会议，第十二条本令自宣布之日施行，第十三条光武二年敕令第十八号即自本令宣布之日作废，近闻韩国议政府议决三事，一全国皆得言论自由，二现在奏任判任各官吏均得随意面奏韩皇，凡曾经判任之官亦得在中枢院建议，又对於韩国内部议决三事一凡任用郡守概依次序二凡郡守观察使之以聚敛为事者一经发觉当即处罚，三修筑韩京内外道路，日本前外务大臣现任枢密顾问官子爵青木周藏氏被聘赴韩国充当头等顾问官。
    ●第三期・军事
    ◎论马哥罗夫死后俄日战局之变动
    录三月中外日报
    本馆得东京专电及俄人公报，知旅顺俄国两水师提督马哥罗夫密拉尔，因乘坐丕脱罗怕夫罗夫战斗舰，率领舰队复入旅顺港口，误触日本所沈机械水雷陡遭击毙窃谓此固大变也。从此东方俄日之战局不日即有一大变动起矣，夫俄国之旅顺舰队自二月八号日本初次攻击时，以鱼雷艇击坏俄舰三艘之后，俄已失其制海之权而战舰均倚於炮台防护之下，不敢出海故每次攻击皆系日舰来，而俄舰莫能往其死生之机主客之形已明判矣，既而俄廷改计亟以马哥罗夫统带水师，苦鲁巴金统带陆师以为阿列克塞夫之代，自马哥罗夫统帅水师后，俄舰即渐敢出海拒敌继则又敢出海巡驶，鸣糜谢指春Ｈㄖ望然受挫以后舰队组织究难完全士卒暮气究难立振，然日人因此而停战者，几有三礼拜之久，夫岂真惧俄人哉，亦欲诱俄舰出海再加以痛创使其只轮无返而已，至四月十三日晨，日舰五艘与俄巡洋舰毕雁战於海上，伤毕雁舰而助之之三舰，亦终不敢在海上久拒，则其兵舰之不能大用，已可概见乃再创以后又丧宿将而於是俄舰不灭而自灭，旅顺不破而自破此其中抑若有天助焉呜呼奇已。
    俄将既亡俄舰既靡於是日兵必速集其水师全队之力乘机而围困旅顺，尽其炮火之能力扫荡其炮台药库建造物，一面再以军舰护送运兵船四面肉薄登岸以次而牛庄，而大东沟而海参威，料其所至当无有不如其志，而俄之旅顺战舰既遭覆灭，则其余各处之舰队亦无足当日本之水师者矣，故逆料自今以后之日本水师必利於急攻而不复为持重审慎之谋矣，此马哥罗夫既死以后战局之变动者一也。
    由此以言日本其竟长驱而不止兵乎，是又不然，日本止兵之期必在占旅顺得牛庄规取２瓮以后，盖日本既得此数地之后必将稍休兵力以经营根据地，而徐俟俄之自毙，俄之自毙果何在乎，余料其必起於阿列克塞夫与苦鲁巴金之争功而结局於内乱盖苦鲁巴金本系宿将，其於战事以持重为主，而阿列克塞夫，则系少年之将，且又恃得俄皇之宠其心中祗知夸功争胜，而不知为大局计，以阿氏与苦氏共事犹如中国古时用观军容使以监军不计全局而一味促战坐使谋臣勇将一败涂地然也，西报言阿氏与苦氏意见乖违此必为俄国陆军致败之根倘陆军中人一经内哄则朝党之中亦必角立，阿党之比来柏素勒夫与苦党之威第蓝姆斯道夫，必在俄皇之前互角胜负朝党一经角立，其下之党人亦必乘机试其反抗，而俄国之大局遂成土崩之势必致饷无可筹兵无可用，而西伯数千里之铁路建如未建远东数千里之广漠占如未占，此又马哥罗夫既死后战局之变动者又一也。
    然而中国当此之际则不可以俄败日胜为可喜，而忘自处之难也，何则，以马哥罗夫虽死而苦鲁巴金犹在，苦氏之主义向来反对远东经略政策，而主张经营中亚之政策当此海军失帅大局方危之时正苦氏可实行其主义之时加以俄人当此创败之后内忧外侮交迫而至必求所以自全之策，其自全之策，必将速以东三省之陆军急破辽西之中立而占内外蒙古，又一面藉口於西藏防御之事而急遣大军占我天山南北路如是则失地得地仍可以上安政府之忧下塞党人之口，夫得协商以外之地日本不能以兵争者也，不特此也俄人既破中国中立之局，必将求助於法，然法人明助俄国之战则英必起而助日以英之水师，直捣俄之波罗的海，俄将何以御之，故法人与其助俄以敌日使英与之为难，不如破坏中国以助俄而使英日无可干涉之为得也，观於广西督师郑京卿之电奏，谓法人屯兵龙州盖即法人助俄，破中国中立之见端矣。果使法国一进兵於云南广西，则中国自救南疆之不暇，必不能全神北顾，且法兵一进於南，则德人亦必将由山东推广势力於长江北岸，夫俄使法人突起而扰乱中国之中立，则可使英美两国不能藉口於保全中立，且可使日俄之战因此而为之停顿，而俄国救亡之策，则可借此得行矣，故但就马哥罗夫密拉尔二人之死以观固大为日本之利，然就法国进兵龙州以观之则中国之中立必将不日破坏，而日本与俄之战亦将因此而不竣，其全功是又马哥罗夫死而战局又一变者此其一也。
    夫马哥罗夫一死，而大局之变一至於此，虽非人事之所为，然中国至此，亦必无可以幸存之理，然则中国将何以自处乎，曰惟仍有就俄人欲破坏中国中立之时我立即与俄决裂乘日本利於急攻之时夹攻其后，如是则自行其破坏即所以自善其保全我而得胜则法德之谋必不复逞而即与俄离矣，我而不胜英美亦可出而责言而我亦可借以自全否则外人之环而谋我者四起未已我或头痛救头不知握要以自分，其力抑或委靡不振坐听他人之分割则适以自毙而且贻累於日本深负於英美其为祸患岂直不能自全而已哉。
    ◎论严正中立  录三月新闻报
    当两国战争之时，非特战国之精神心力，不容稍懈也，即中立国之精神心力亦不容稍懈，其在强大之国一举一动易启两国之猜疑，若精神心力稍有所懈则交谊漓矣，其在弱小之国左支右绌，易於受两战国之诘责若精神心力稍有所懈则遗患深矣是故中立云云者不过使战争之祸不致蔓延而非听其自然概不与闻之谓也，况乎战争之地为中国所属战争之端为中国而发中国当日苟非有万不得已之苦衷断不能出此下策是以当吞声饮泣之时必求所以自脱於万不得已之中而超出於下策之上，则其精神心力专注於瞬息千变之战局者更不容稍懈也矣，中国政府苟能用其精神心力於此，则可知当日所谓万不得已之苦衷，今已解其半而可以筹一策以超出於下策之上矣，严正中立者下策中之上策而中国中立以来所未能者也，夫自古岂有中立国之地而为战国所占据者自古岂有中立国之人民而售军粮於战国者自古岂有中立国之人在中立国之地而听去留於战国者是以中国之中立不得谓之严正中立中国当宣布中立之时固已预料及此即日本之劝中国中立各国之承认中国中立亦皆预料及此预料及此而中国之仍不能不中立者恐俄人东冲西突而无防守之具也，日本之仍不能不劝中国中立者恐俄人东冲西突而分其兵力也，各国之仍不能不认中国中立者恐俄人之东冲西突而败其商务也，所谓当日有万不得已之苦衷者此也，顾自上月底旅顺一役而当日之万不得已者，已解其下，盖旅顺俄国舰队仅存之硕果，如配特罗巴夫斯克战舰，则沈没婆比大战舰贝扬巡洋舰则受伤成废，其余各舰亦无不受伤而雌伏於旅顺港内威名隆重之马哥拉夫则阵亡，自今以后黄海之中当不能见俄舰之只影矣，是则中国沿海沿江无虑俄人之冲突以陆路而论英藏之战俄人不敢干预则蒙古伊犁亦无虑，俄人之冲突日本营於鸭绿江之东中国营於辽河之西夹而持之，则山海关一带亦无虑俄人之冲突是中国今日即与俄人战亦无虑也，顾以中立之言宣布於前万无半途中变之理遽尔宣战必有议其后者，惟仍守中立之言而施行严正中立之实苟有丝毫与中立相背者，则力争之万一俄人不从致出於战则我亦可以告无罪於各国而以今日之战局观之固可逆料俄人之断不肯与中国战也，近日俄人方以照会逼勒奉天将军撤退中国巡捕队此正有怯於中而特为此先发制人之计，中国今日何惧於俄而必曲从之正可惜此以实行其严正中立之举，以免日后无穷之患即不幸而竟出於战东三省以外之地亦未必不保而日俄之役中国与有功焉亦为索还土地之基础，是则今日者尚不得已之有而不能守严正之中立以超出於下策之上哉。
    ◎两广总督岑广西巡抚柯会奏拟裁广西绿营官兵改令州县自募亲兵防剿摺
    窃广西游土各匪往来窜扰处处须防处处须剿勇营疲於奔命，而匪徒仍乘间焚劫不能兜捕净尽臣春煊迭次电奏摺奏拟饬各属自募亲兵并经饬柳州庆远两府属州县先行试募亲兵百名办匪略著成效，惟饷无的款颇难持久臣逢时未到任时先经奏请由州县自募亲兵抵任后饬局筹议各属募齐岁需饷械约银六十万两一时实难筹措伏思绿营习气极深久成虚设西省镑标协营兵丁迭奉谕旨裁汰现计通省尚存马战兵二百五十七名步战兵二千零二十名守兵三千一百八十一名零星分布，且多疲弱而岁支饷银十二万两米二万余石徒糜饷糈全不得力臣等往返商酌广西抚标拟酌留中军参将及都司守备千总把总各一员马步兵各四十名广西督标酌留中军参将及守备千总把总各一员马兵二十名步兵三十名柳庆镇总兵驻柳州府本系新设拟请裁撤而以现驻左江属百色之右江镇总兵移驻柳州以现驻南甯之左江镇总兵移驻百色俾两镇之名与地名适合两镇，镇标均酌留游击千总各一员马兵各十名步兵各十六名，其余官兵一律全裁应发俸饷拟截至光绪二十九年年底为止腾出之款恳准拨作各州县亲兵饷需不敷之数另行设法凑给如此一转移间化无用为有用於军务实有裨益至裁出弁兵如尚有精壮可用熟悉匪情者准由各州县自行招用俾免废弃其官阶较大及无可位置者或留营差遣或咨部候选再当由臣等分别酌办绿营额设马匹本应变价归公，惟一时难变且为数无多拟即赏给各马兵以示体恤谨奏奉朱批著照所请该衙门知道钦此。
    ◎两江总督魏饬南洋各营一律改练日操札
    据总统南洋续备护军新兵等营旗杨镇金龙禀称窃光绪二十九年十二月二十五日据兼办护新各营旗营务处金陵炮台总台官王直牧世绶禀称伏查南洋各营旗操法不一有习德操者有习英操者有习日操者参差不齐未能一致日本操练原系仿效德操而兼采各国之法取其长而弃其短学其便而舍其杂斟酌损益颇为美善即如肩枪手法日操改尚右肩步伐改尚弯腿弯腿固便於操亦易进功，且可养其气力夫兵凶战危事贵专一使锋镝交战之际习德操者以德操应习英操者以英操应习日操者以日操应号令不一参互错乱害事何可胜言，故兵贵精不贵多而不练与无兵同练贵专不贵杂杂而不一与不练等是操练之贵划一明矣，现在北洋湖北及各省之操均系东洋教习而学生游历考求往东洋者为最多即南洋将弁学堂亦系东洋教习各营旗之杂用英德操者习之日久自当娴熟将来将弁学生一出势必处处尽澳日操，则从前所习德英各操之已有成效者一旦尽遍无用不几徒费操习之功乎，当此训练认真之时不如先将各营旗之习英德操者趁早改习日操以归一律免其一改再改一旦有事虽仓猝徵调彼此合营同心同操庶军容既整而胜券可操即无事时各营合操并无二致亦可大壮观瞻一转移间练成劲旅实於操防大有裨益卑职奉大帅示谕帮同督操各营旗稍有所见不敢隐默，又不敢妄自拟议恳请酌夺转禀示遵办理等情前来据此当此内讧外侮交迫之秋时艰孔棘操练兵丁碧为目前急务而操练之法贵在各军一律庶免纷歧伏查江苏各营旗操练从前有习英操者有习德操者为日已久近又聘请日本教习改练日操，若不重申定章军容恐致两歧考西洋各国操练或用本国操法或取邻邦新法通国总归一律该员久历外洋留心兵法阅历较深禀请拟将从前英德两操一并改习日操以归划一实为因时制宜起见恳请宪台可否通饬各军操法归成一律改习日操之处出自钧裁总兵愚昧之见亦不敢妄有所议理合据情禀请示遵等情到本部堂据此除批示外合行札饬札到该营即便遵照一律改练日操切实办理。
    ◎练兵设厂
    练兵处拟在山东河南两江两广两湖等处练兵四大镇并设立制造军械厂以备应用政府颇以为然现议实行。
    ◎添筑炮台
    长江水师提督程军门咨商两江总督拟在江阴添设炮台，另在镇江东码头之和山雨山各添炮台一座并挑挖地营增置防军以资守御江督已委员查看情形随同办理。
    ◎广西军事纪要
    匪首黄五肥黄和顺并廖赖何黄等共九名偕其党羽四五千聚於思恩府属白土司地方署府傅守分统绥远军四营前往围攻为党所败，禀报左江道请兵助战立派衡军三营贵字军五营并常备军共十五营进发，思恩府属隆安附近女党首覃伍氏因其夫为官军所杀誓死报仇招聚乱党数百人大张旗帜上书统领伍后代夫报仇等字妇有二女长年约二十余岁次年约十八九岁尤强悍每出必先导旗上书先锋大营皆衣男服至各村乡则逼迫乡人入会拜台如不允即焚屋杀人人多畏之，南甯著匪黄五肥率党千余散布宣化武缘两县交界之甘村等处希图起事左江道余观察立饬各营分头进剿，正月二十六日行抵该村附近即由陈统领荣廷亲率荣字春字及保安等营弁勇围攻该村迨既攻入不见一匪知其匿伏他处恐中诡计立即退出讵未出村伏匪四面齐至陈统领左冲右突不能出险幸督带左江道亲兵覃秋管带衡军左营黄锦仁率师续到内外夹击匪始逃散而黄锦仁已中枪阵亡，覃秋亦受伤甚重其余勇丁被伤者三十余名。上林宾州武缘等处近因土游各党相聚日众地方文武兵力单薄不能剿办各遣专差到甯告急左江道余观察以目下各营均已遣派无可再调以至各处乱党日炽武缘所属米花平附近有七处村庄俱被大股会党攻入村民被杀无算，署理柳庆镇总兵杨军门发贵所统营勇癸卯十二月二十八九等日在洪水河与匪交锋大败之后该营左哨吴庆祥遂於正月初旬率勇百余人挟带枪炮弹子潜逃杨军门已电饬宣化县将吴家属概行收押，统领督辕亲军各营祖绳武督带所部在柳庆一带剿匪至前在河池招抚著匪黄留芝一股编为绍字先锋营特派黄佩兰管带仍令随营剿匪，柳州府雒容县属三江村癸卯年十二月中旬被匪党四百余人围攻先是假冒官兵五十余人各持洋枪声言经此办匪，片时即去继有大股将至村民知系贼匪集练与之开战被匪枪毙数人练丁力击复毙贼数名，匪党又来百余人，该村卒被攻入掳杀多人闻匪首系张七妹王三六等各有党三百余人，该村现已飞禀县官拨勇剿捕，柳州府女党黄九姑招集党羽数百人到处拜台入会府属洛容罗城永甯永福等县近均为所蹂躏迭经绅商禀官拿办无从弋获有梁四姐者另一女党之头目癸卯年曾降官军此次派其出外招抚黄九姑，奈黄九姑坚不允从梁四姐恐无以覆命遂亦率党逃去，左江镇张总戎得贵因案提省所遗之缺岑云帅委前署提督丁军门槐署理并带衡军中左右三营前张护镇所统贵字五营亦交丁军门接统南甯上思太平恩宾州等五属各营亦归丁军门节制军门由龙州来甯，初九日路经甯州该处百余村庄具禀请援有一挪些村被匪首陈姓率党四五百人占驻丁军门立督衡军前往救护枪毙匪党数十名擒获匪首陈某及其党羽十九名均即就地正法并起出被掳妇女十口。
    左江有游土匪勾结约四五百人图攻州属那摹村，该村曾奉沈牧饬令严办团防各团丁甚为踊跃各匪甫至村边团练已准备迎敌匪不及觉被击毙数名匪党受创益怒猛攻入村团练二百人势难抵御匪党人多械利被枪毙村中男女多名，又入村纵火烧毁房屋五十余间并掳去幼孩多口匪党系由罗阳土司窜来匪目龙义梁老大覃七等此次掳掠那摹村后仍窜回罗阳境更懒村附近一带屯聚沈牧闻报即移请防军毅新营委派中左右三哨弁带勇协同兵练往剿匪，然匪巢在山谷之中甚难进攻且勇练过少恐由小路包出致受其害暂扎为懒村左近又飞请陆分统派拨荣字营助剿匪党闻大兵将至则又窜往伏蓼村而去，太平府崇善县属土地墟前有大股游匪黄有才由太平土县各处窜至约五六百人势极汹涌沿村攻劫练丁枪械甚少致被掳掠而逸，又与江州连界罗白土县各村有陈泽廖文隆陈老其数股匪党肆出抢掳附近江州各村多被攻劫该处团练齐出追剿毙匪数名各党始散。龙州管带衡军右营唐启新日前在上思州剿匪擒获匪目梁四等夺获枪械多件起出被掳妇女数名，又衡军中营张少松在花利剿办股匪龙二等毙匪三名生擒二名，又归顺州属陇宠村被匪攻入放火焚屋大甲村团总陆某被游匪击毙并纵火烧村陇万村亦被匪焚杀。郑惠霖镇军癸卯年奉派赴钦州剿办土匪亲督弁勇事颇认真该处地方赖为安靖，现闻钦属匪党已被镇军率勇追越西省之上思州故镇军遂交卸防务回省，新甯州乱党日盛州属木民村有六七百人猝至夺去财物耕牛无算有生员三人亦被掳去州北十二里许之孤瑶村亦被攻入掠杀焚烧无所不至，该州牧祗有保卫兵百名不敷守城之用因谕令各户每夜城中不论男妇须派二人上城看守并遣人到甯请兵，然甯地又苦兵勇无多不能分派。岑制军致各统带及道府电据报匪首麦痣二石补天沈少英王五肥王和顺周持先王持燕等股全窜思恩他处情形较松正可乘此设法聚歼应请刘提台刘臬司由柳州进剿令祖守由庆远进剿黄镇由百色进剿和令由南甯进剿自迁宾至贵县一路则由东省拨棠字三营委该军统领陈令兆棠乘轮到贵登陆进剿从何处为进兵之路何处须设伏堵截何处可分兵抄包，即由各统领管带详细查探相机布置彼此均须随时约会方可渐逼渐紧一律荡平各属伏莽，虽未大清然柳州已有土兵当无他虞此外各属顷准抚院电已饬各募亲兵於正月起饷当足以资防剿应再由祖守余道谢道等查看情形酌留营哨驻扎防堵，又电昨派各营分路进剿思恩如何布置全由统领管带探明地势匪情相机妥办各匪熟悉路径大兵进逼必图窜越非先断其窜越之路即无以为一网打尽之计务查明各属隘口设法堵截，如布置不密仍被窜越即查明该匪从某路窜去即将某路统领营官惩所有追剿思恩各军均归刘军门刘臬司节制调遣以一事权而期得力如有统领营官不遵调度刘军门刘臬司即据实撤参。祖太守致刘臬司电忻城安勇卢管带观桥报称初三夜遵谕拔队初四卯刻抵加槎直入稿岗遇匪首邓家隆及党百余人盘踞攻击两时之久毙匪多名生擒益日升李东云即李瞒二名余匪散逃收队回扎加槎，因该处水粮将尽初六夜仍回忻城所获之匪路远不便起解明后日即就地惩办当饬该管带仍往加槎扼扎以防匪窜并跟踪追剿余匪。
    ◎藏英战事汇志
    二月十六日伦敦露透电藏民复请英军撤退英军中佐杨黑司班力拒不允遂与英军接战两次，藏民大挫积尸遍野其多数之藏民即逃入山内古鲁地方尚有抗拒者五六十名终为英国步军及格尔克司英军所据。都纳消息称有西藏大将三人从以护军一队皆执来福枪，枪有俄国标识英甚忌之，十七日伦敦电英军志在直抵藏京且英国拟派使驻藏审察情势必不可少，若藏民不允在甘志地方与英协议英军尚拟前进必达其目的而后止，又电英中佐杨赫司班传示消息谓近与藏人一战所得之枪均系俄人制造前曾谓俄人在西藏设法一事今已知其确情想俄人之权力曾令达赖喇嘛反对英中佐杨赫司班也，俄国维兰姆也报载称英国遣军西藏为最要之举动若能得有统辖西藏及达赖喇嘛之权必并得管辖蒙古全地及俄属边界之权，英国此举实系与俄为难也。二十日伦敦电中国政府因俄人外交之巧致欲使英中佐杨赫司班退出西藏华官所致照会有谓应复还该属土治理之权，故英人侵藏之事中国不得不行责问然至今尚未答复，又电英国西藏专使现答覆驻藏大臣云彼将於一礼拜内前往甘志望与西藏各长官届时同在该处会晤以便议妥其事免致再有战事，二十八日伦敦路透电派往西藏之兵已抵甘志并无一人死亡，三十日伦敦电藏民复于红庙山峡攻击英军藏民阵亡三百名英军伤十人，又电中国驻藏大臣曾致书英军统领陆军中佐杨赫司班声言，本拟造谒因为达赖喇嘛所阻，故未遂愿，现拟往甘志地方与之会晤，三月初一日德京电英国派赴西藏之军已於甘志地方与藏民协商至於英军之再往藏京与否全视其结局而定，西藏大臣电咨政府云藏人前此均以服从俄人为主义，近日屡闻俄败故已改其初辙刻下英派专使行将到藏必可妥为安置云云。
    ◎日俄战事纪要
    ○韩境战事汇志
    二月初八日伦敦露透电日本大军已至韩国北境徵调之速实过於俄且在安州建筑炮台，俄将米司青科率骑兵六千人急往安州之外以便与日军开战，初十日俄国公电称密会科将军报称哥萨克兵一队曾於西三月二十三号往浦镇院一带查验已炮击日本看守道路之马队一小队后又攻其巡守兵日人死者弁一兵一旋知浦镇院已为日兵所占尚有日本小队一队驻於河右日本马队不能抵抗我国哥萨克兵一经前进其马队即行退后与步队联合求其保护，十一日伦敦露透电鸭绿江及平壤俄军已退至鸭绿江南岸之濠沟，因牙山白川安州杨根等处皆有日军，然俄军退去时已将河桥五处拆毁是以日军至义州之道，今已不通。十三日威海电得汉城消息知初七日有日本步军一分队与俄国哥萨克兵一队战於安州定州之间日军大胜哥萨克兵缓缓而退，日军阵亡者五十人俄军死伤甚众。十四日平壤电从甯边前进之日军将云山之俄兵逐退即占领之俄兵，今退至朔州昌城其势甚弱，又伦敦电有俄军二万五千名分两队向韩境东北进发其第一队专阻日本炮队之由图们江一带进发者业已行抵大岘，其第二队沿东海岸而进已抵博川日军之先锋现驻东浦湾之宗城，又东京电俄陆军元帅苦鲁巴金报称西历三月二十八号定州之役俄国将校五人受重伤哥萨克兵三人战死十二人负伤。二十二日伦敦电二十日苦鲁巴金电称鸭绿江一带近颇安静，俄国义勇兵出外侦探於义州附近之处小战日军阵亡者六人而俄军无一损伤，又烟台电日本先锋队之骑步军尽集於安州嘉川一带占据小山无数运去大炮数尊因道路难行仍即撤回，此外日军亦不过向前巡探并无大军前进，日本陆军前队尝於二月十七日在铁山地方与俄兵冲突俄军已舍宣州而去，二十七日俄国官电二十二三两夜我国西伯利亚巡兵三十七名及兵官两员於鸭绿江边与日军小战得胜，此队本奉派至韩以击阻敌军在义州左近运兵之事者及渡鸭绿江遂於沙玛连岭岛登岸见有敌国小船三艘驶近我兵即行埋伏敌军登岸者约三四十人我兵发枪击之日军祗发数枪即败而入水三小船皆为我军击毁我军未伤一人，二十七日晨有俄步兵三四十人意欲渡江而往义州西属某处日本步队见之急即前攻俄兵大败而逃，俄官死者一俄兵死者二十一日军无甚损伤。二十八日日本细谷司令官报称西四月十号日本军舰海门於鸭绿江斗流浦地方见有俄兵七名乘渔船来日本陆兵在右岸炮击俄兵即舍舟向左岸而遁死者一伤者二日本无死伤者，二十九日东京电俄兵五千人欲袭击咸镜道之镜城，其先锋队骑兵四十名昨夜已至，三月初二日俄傅尔格少将报称据侦探所报平壤至元山之中途近无日本兵队，其占领平壤者有日兵六千人中有骑兵炮兵是日军固由釜山进镇南浦再由镇南浦而进平壤也，又有韩兵一二千人由平壤转屯汉城，我侦探达於距平壤二俄里之地知日军严备平壤每日有新到军队据海参威韩人报告则日本兵由城津上陆以二月十九日由帽儿山进发，汉城消息俄军之在平安北道者自定州战败益加退却日军前进毫无障害，前驻义州之俄兵均已退往安东日兵占领义州亦无抵抗鸭绿江右岸亦无俄兵又咸镜北道俄兵之时时出掠者亦悉数渡图们江而退，初八日烟台电俄国军队调集於大东沟日本军队已抵龙岩浦两军祗隔一江相距三英里，初十日驻韩日本副领事电称是日俄战舰三艘鱼雷艇两艘突入韩国元山港开炮轰击岸上并击沈日本小汽船五洋丸，又东京公电称是日午后十一钟日本第三十七联队之第九中队由伊皇及咸镜道巡阅毕附搭运兵船金州丸返元山港适遇俄国之露西亚舰於新浦滩俄舰尼其行勒令将校水口少佐八木船长及武弁二人登俄舰并逼兵士投降日兵不屈俄人遂发水雷一直攻船舱日兵迎战俄人，又放水雷一直中机器房船遂裂沈被获者将校十七水兵八十五军营夫役六十五兵士二十余均战没。
    ◎旅顺战事汇志
    ○第五战
    正月二十四日日军第四次攻旅顺无功而俄司令长官马克罗甫亦日加整顿，俄海军气复振於是日本东乡司令官恐其时久备固乃有二月初六日第五次之战。
    前一夕先遣鱼雷艇数艘侦察旅顺海面为俄炮台探海灯了见发炮遥击鱼雷艇即退去翌晨日本水师分三队进发以一队攻鸠湾余舰痛击旅顺炮台马克罗甫侦知日军势盛不敢出战仅率舰队至口外藉炮台自护日舰发炮遥击俄炮台及舰队亦还炮相攻其前被击坏之利秃斐散拍拉大二舰皆与战自午前八钟战至十一钟始止俄人所发之炮仅一弹中日舰，然无所伤日本炮力直达旅顺街市多所破坏旋日本舰队缓缓退去在俄舰队前经过向东而驶战后查悉日兵伤七俄兵死五伤九日军所发炮弹二百零八枚皆十二寸径。
    是役也日舰之与於战事者有战斗舰六艘巡洋舰十二艘水雷驱逐艇八艘俄舰之驶出口外者有战斗舰五艘曰珀利司斐铁曰彼得阿怕罗司克曰坡畀伊大曰普鲁他哇曰玺伐司妥坡巡洋舰四般曰阿司可儿曰卑耶曰基阿那曰诺维兹克，当日本舰队驶至旅顺时其遣攻鸠湾一队中之富士八岛两舰由鸠湾斜击旅顺，俄军颇受损害日舰无伤而还俄舰自旅顺两次战败久已蛰伏港内不敢出及马克罗甫至复能出港梭巡演习阵式炮准且冀与海参威舰队联合然格於日本舰队终不果。
    ○第六战
    日本舰队之五次攻击旅顺也，东乡司令官欲诱俄舰出海痛击之乃俄人狡诈虽出港而以炮台为护符，故日军不得如志越五日又为第六次之攻击兼有堵塞口门之举。
    二月十一日三钟时天未明日军遣堵口船四艘以水雷艇及灭鱼雷艇护之行至旅顺口俄人以探海灯了见发炮猛击四船鱼贯而进最前者为千代丸直至黄金山西侧自爆而沈，其次为福井丸至千代丸左欲待自炸忽被水雷击沈继之者为英彦丸在福井丸左自行炸沈殿於后者为米山丸进至港口与俄之灭鱼雷艇相撞横经千代丸福井丸间亦被水雷击沈，惟英彦丸与米山丸间有路可通未全塞，故堵口之计仍无成效而竟夕奔走护卫之逐鱼雷艇及水雷艇六艘一无伤者，其青鹰及燕二艘於旅顺口外三里许夹攻一俄国逐鱼雷艇俄舰受重伤遁毙舰长一兵六伤十二。
    英彦丸自行炸沈时副舰长杉野孙七死之船中诸人皆登杉板去独舰长广濑武夫欲觅杉野同行往返三次卒不见，而船已将沈不得已乃棹杉板行将出险忽一飞弹至全船纷碎亦死之是役也，日军除杉野广濑二人外阵亡者尚有水兵二伤九。
    先是一日俄舰队在直隶海股击沈日本船繁荣丸一艘，繁荣丸者虽为朝日新闻社访事之通信船实侦察军情者也，二月初十日由烟台至旅顺距老铁山约二十里见鱼雷艇一队船主以为俄舰在港内此必日舰不之避及驶近知有误欲遁去行至庙岛左近为俄舰吉伤旋有俄鱼雷艇一艘驶近以水兵数人登舟掳日人十华人一去船长及水兵二人匿舱下未几船沈幸遇中国渔船救之得免考是役堵口所用诸船皆日本之老朽商船为日政府所购用云。
    ○第七战
    日军以数次堵塞旅顺无效乃决议再攻
    二月二十六日日本舰队启程向旅顺进发十二日夜半抵旅顺口外先遣第四五灭鱼雷艇第十四水雷艇队及蛟龙丸冒敌人探海灯及炮弹而前，且至口门布设机械水雷事毕蛟龙丸先退其灭鱼雷艇及水雷艇在口外巡察及天明第五灭鱼雷艇见俄国驱逐舰一艘将驶入口开炮攻之即沈俄将士尽溺死旋又有俄驱逐舰一艘自老铁山而来又攻之遂遁入港内。
    马克罗甫知其驱逐舰在口外受攻即令舰队中之名伐冶者出援日本灭鱼雷艇与之接战适第三舰队驶至围攻伐冶，伐冶窘甚俄舰队出援者共六艘一诺维兹克一阿司可儿一代安阿一彼得阿怕罗司克一坡畀伊大拍拉大鱼贯出口直攻日舰，日舰佯败诱之徐徐向旅顺东南退去，俄舰不知其计急追之及四十余里日本第三舰队急以无线电报报知第一舰队飞驶而至势将夹击俄舰而第三舰队亦猛攻之马克罗甫知中计急下令回舵以其坐舰彼得阿怕罗司克先率诸舰陆续西驶欲避入旅顺港行至口门坐舰突触日人前夕所设机械水雷立时炸发轰及火药房全舰破碎马克罗甫阵亡同时坡畀伊大舰亦触水雷幸非要害伤不甚重得驶入港内其余诸舰扰乱失措亟向水中发炮以防触水雷之祸幸日舰不甚相迫乃渐次入港。
    当日本第一舰队之迎击俄舰也，俄舰初见即逃相距甚远不及与战其第三舰队恐误触水雷亦不穷追，故俄舰得乘间而遁。
    是役也，日军灭鱼雷艇队中水兵二名第三舰队中太尉一名皆受伤，而俄军则击沈之驱逐舰将士无一生者而彼得阿怕罗司克舰中人阵亡尤多，除马克罗甫外计参谋长米拉司副提督一兵官二十三教士一画工一副管驾一兵弁等六百余人又陆军大佐一其得救者又皆受伤重者为舰长萨练尼及兵官一惟几利尔亲王及水兵等受伤略轻，彼得阿怕罗司克既沈后日本鱼雷艇队水兵皆高立舱面鼓掌相庆旋日本舰队亦停战退归及夜又往攻旅顺第二第四第五灭鱼雷艇队先至第九艇队则於是日三钟至第三舰队则於次日上午七钟至向旅顺口外侦察一周不见敌舰踪迹遂未炮击其灭鱼雷艇队在口外觅得俄军所设水雷三具设法起去旋遣新购之日进春日两舰向老铁山攻击毁其新筑炮台午后三钟全队退回。
    日舰之与战者为铁甲战斗舰三笠初濑朝日欹岔富士浅间六艘装甲巡洋舰春日日进两艘护甲巡洋舰高砂笠置千岁吉野四艘并灭鱼雷艇十二艘鱼雷艇四艘。
    俄舰彼得阿怕罗司克为一等战斗舰载重一万零九百六十吨速率十七海里马力一万一千二百五十五匹水线带甲十五英寸七五装甲，甲板四英寸载煤九百墩有十二径寸炮四尊五径寸炮十二尊小炮三十四尊价值英金百万磅当旅顺败耗传至俄都时朝野震动，俄后闻几利尔亲王受伤痛甚而晕云。
    是役也日军舰队诱敌力战，故能奏此奇功，然皆蛟龙丸布设机械水雷之效，机械水雷为海军中佐小田喜代藏所发明，当布设时小田氏亲登蛟龙丸冒险指挥故安置得法俄人不知乃罹此祸。
    马克罗甫既殁俄皇特简黑海舰队司令长官司廓理罗甫为太平洋舰队司令长官，其未到旅顺以前以阿力喀塞克夫摄行其事。
    ◎俄国防务汇志
    海防类志
    鸭绿江已将冰泮在南岸之俄兵惧日兵追击致仓猝不能渡江，近已豫在各要所浮设木材以备之。二月十八日东京电俄国东洋舰队之无恙者仅有海参威港之巡洋舰数艘，俄若欲以之与旅顺舰队相合，则终难办到是以俄人自将该港口严重封锁为保全之策，俄人之意在欲以陆军得终局之胜利，近闻港口已以木材与水雷严重封锁，二十一日伦敦电俄国义勇快舰司毛连斯克及俄里尔皆拟运载子弹等物驶赴远东，近已回至司土普尔奉命前往黑海游弋以阻商船运载战时禁物往日本云。二十三日营口信辽河冰泮在即俄人自知布置未密深恐日舰来攻，故添队加操筑炮台设水雷昼夜经营不遗余力迨开河后未见日舰动静而俄兵前后已到一万，又有炮兵三中队西炮台修理完竣，昨又沈没木质船十艘内载沙石塞窄河口，然仍日夜防守未尝稍懈。
    二十五日营口信俄人近在小平岛安设水雷，俄人於青泥洼港口埋有水雷三百五十具。
    陆防类志  俄人自与日本开衅以来徵兵调饷不遗余力无如所来新兵大半未经操练，惟哥萨克马队骁劲异常马之娴驯尤为诸国之冠，今大队之在辽阳一带者殆有七八千人，而奉天省城则仅有炮兵五百步卒百余东边则有四五千，其余各处或千余或数百不等，营口一埠为满洲咽喉近已增添新兵约千五百人马队约三百人合计共二万五千人，又将炮台重葺以兵舰巨炮移置台上以作扼口之计。二月十五日天津电俄国远东总督阿力喀塞克夫於二月十一日在营口施行战时法令第一条本令自发布之日起即须实地施行，凡居住营口者不问为何等人均须遵守此令，第二条凡抵营口之旅客及所携行李均须查验，又凡欲来营口之船不论汽船帆船概须於未抵埠之前碇泊河口炮台外五英里听候查验夜间则当以小汽船导之泊於税关附近第三条军器弹药不准装载进口第四条战时禁品不准运往日本或韩国各港，第五条战时禁品输运至中立地者须具不得再从中立地运至日本之证书就於此项证书须交付保证金，其数与该物同价第六条灯明船及目标暂不在港口设定第七条办理战时禁品之事当照一千九百四年一月十四日经俄皇裁可之法令第八条在营口市街及炮台之文武官员须遵守地方厅所发之第二十三号法令，二十日天津电俄军在辽河沿岸一带埋设地雷二十具，二十一日东京电向驻义州俄军现已渡越鸭绿江，而发连城安东县两处之间近无大队，其在鸭绿江图们江一带以及其他各处所建炮台均未工竣，俄人在营口港东岸铁路第一站对面添筑之炮台将次告成现驻该处城内之兵计有一万奉天之南计有四万，惟防守该处江口之兵力殊形单薄，大东沟西岸险要之处俄人挖掘深沟以防日军登岸现日军之在韩日有进步，俄人派兵前往防堵车轮马足不能飞越一步，故又雇华工平垫，然无人应募俄人不得已自行运土，二十三日伦敦露透电俄陆军大将苦鲁巴金决意将凤凰城作为第一防护之地并有俄兵一大队驻於海城倘日兵在辽东海湾之首登岸则可阻止日兵前进，前日本炮击海参威时在乌苏里湾中沙浦里湾前已占地步，今该处已筑有坚固炮台，如他日日军再袭俄人当扼此险以击敌舰，故其陆军当局於筑台工事颇为精细预备土囊二万个妇人亦率市民助役，俄京消息俄陆军大将苦鲁巴金到奉天后即定辽阳为用军之地遂将满洲军部移驻辽阳复专修大道一条与铁路相接，且该处电线可与鸭绿江相通由北京大道可至鸭绿江其地利较胜奉天另有未详地图之道一条向东可通长白山，现在辽阳有要道两条一旦用兵可由此两道运送军队，且与辽东半岛营口辽河口相近，若日军恃其军舰之便任由何处进兵则俄军在辽阳者亦可任便取道出而迎敌苦鲁巴金偕其随从诸员居於火车，如欲他往即可开车如日军由北韩之海岸登陆苦鲁巴金亦可将其本部火车之便向北而进，如在鸭绿江开战即将本部火车移驻凤凰城各营及本部皆防备甚严，因日军每喜乘夜攻击，故夜间益加防备四面皆设侦探军云，二十五日营口信大东沟以西沿海各要害如大孤山花园口貔子窝大连湾等处俄兵均异常戒备，盖以甲午中日之役日军乘隙登岸所以加意严防，又金州为旅顺后路尤为著意现在该处各炮台及鞍山店均已安设地雷，先锋队则在鸭绿江义勇队步兵则在三山岛及青泥洼附近，俄军大队现集於新民屯尝运大炮一尊前往营口安置垒内。俄人在大东沟架设筏桥两座（一通义州一通龙岩浦）近已竣工沙河左近有俄兵万人大东沟有五六十人大孤山有六七百人由沙河以迄九连城一带堆积材木甚多所建堡垒近已告成，惟九连城以北之堡垒尚在建筑云，青泥洼有俄军五千二百五十人义勇队二百人戒备甚严，沿海岸及衙署周围皆埋地雷，神户函俄於旅顺附近黄金山鸡冠山之间皆设栏栅以阻日军前进，二十八日锦州函俄国兵力厚集之处有三一大石桥一辽阳一凤凰城互相犄角，盖所谓中坚也，俄人前在距金州西二十里之南关岭建筑炮台工事将竣内置大炮二十尊扇子山炮台亦已削高垫洼并於附近一带埋设地雷甚多，烟台函俄军近於辽阳城外筑有大壕深阔均丈余，且在该处藏积黍谷甚多。三十日伦敦路透电俄政府业已宣告，凡报馆访事人用无线电报者作侦探论以枪击之，奉天函省垣内城八门每门俄兵一人把守外围八关门仍归华兵把守，现俄兵突将华兵逐去，均归俄兵把守出入，大小车辆客商货物均严密搜查，又在城东八里铺挖濠筑垒修理炮台西关火车站附近亦添筑炮台，闻珲春俄兵在白头山建筑炮台以阻日军登岸，东京电驻屯辽东俄国司令官之最著者一为营口之萨哈罗敷中将一为凤凰城之斯德塞尔中将一为辽阳之利纳维基中将一为旅顺要塞司令官之斯米尔拿夫中将赳赳桓桓皆极一时之选云。
    转运类志
    俄军因辽东地方道途险恶转运不便强设役土人开筑道路目下又开凿昌家堡通远堡间之道路，又架设金家河及其他数处新桥以谋交通之便利，俄政府现出命令以西伯利亚火车运送潜行水雷艇五艘前往远东又命於旅顺设一大船渠限三月内竣工，近据俄将来维亚斯切夫云贝加尔湖以橇渡兵水程不过二十五英里路中各有憩所盛备炭火优给粮食一橇载兵五人。
    粮饷类志
    俄兵因中国严守中立粮秣不能仰给，近已由西伯利亚铁路转运，故不及兼运兵员仅偶尔输送一二千人而已，俄人在东三省设一巡抚以筹取土民粮食牲口骡马为专务而弹压地方则非其所司，二月十六月伦敦电俄陆军监督部近不向满洲输送食品，俄军所用全赖该处之牛只谷类以为供给，俄军现於辽阳左近搜购麦磨面以为食品，然辽阳麦及肉类均甚缺乏颇不易购，故多以高梁炊食或磨黍制饼其乏食已可想见，二十六日锦州函俄军旅顺粮台及辽阳总粮台，现已退至渖阳西门外东清车站附近，如鸭绿江陆战失利即将粮台退驻铁岭，因渖阳四周平坦并无山险扼守故也，二十七日烟台函俄政府电饬各属多备火车运载粮食赴西伯利亚铁路一带。
    ◎日本防务汇志
    闻日本递信大臣以战事既开关防务须严密，因依万国电信条约第八款明示限制以免漏泄军情，一由日本及韩国釜山仁川汉京发往外邦私电须用寻常日本语及英语法语，禁用暗号惟东京横滨神户诸邮局所发暗号在所不禁，然亦须日本语或英语法语译出留存，二日本在韩官署及韩国在日本官署往来之电须用寻常日本语及英语法语禁用暗号，三韩国官电局传电至本邦各处及经由本邦以达外国之私电须用寻常日本语及英语法语此外不得经由本邦电线传递，四凡经由本邦并高丽釜山汉京仁川官设电线之电文，如有差误迟延以及危险之时不克传达等事胥由发电人担承，长崎巡警官传集该地各报馆记者禁止刊布下列之新闻事情，一军机事宜，二军兵将来之举动，三舰队之调度，四战船与雷船运船所致之损伤，五出战陆军之布置，六大炮击射之远近及子药之多少，七军兵团聚处所之地位或名目及用何地以为行军根本，八战船雷船运船停泊之处所，九战船雷船运船之煤炭食水及军需情形再如有刊刻新闻令阅者知悉军兵举动之意思，虽不录出紧要名字亦必将其报控告，凡所传报之件须先经查阅然后印行粮饷类志，二月二十三日汉城电有日本运送船数艘装载粮食抵鸭绿江在该处左岸上陆，日本拟派渔人赴战地相近诸海岸捕鱼以供海陆两军之用。
    ◎战事杂记
    英京各行商制造厂及发明家皆於日俄未开衅之前争向驻英日使劝购各种战具，其所敦劝购买者即马鞍快枪大炮空气船药料代粮丸海底船等物，其中以粮丸为最奇，此物滋养力甚大每兵一名服一丸可充三四日之久后以价昂未购，其空气船亦甚奇可以运载开花弹飞至半空投入俄营尤奇者为海底船船中以发摄力最大之磁电气，若以一人驾驶由海底驶至俄港发出磁电力即可将港内所有俄舰摄出港外，使俄官於不可思议之际已将其舰队摄入日本港内矣，所异者有此奇船而日本不之购也，俄京电俄皇从弟克利鲁及俄皇叔父柏尼斯不日即将出阵与日本交战，香港电俄京消息俄国海军司令长官太公爵阿立克司现将其自用快船名司微特利那者献与国家改造巡洋舰所有船中木质已改铁质一俟造成拨入舰队以便西六月间与舰队会齐驶赴远东。
    二月二十日伦敦电传言阿力喀塞克夫与苦鲁巴金意见不同，阿督主持速战而苦将军则主持慎重，二十一日伦敦电塞尔非亚请以军队五百名助战於俄，俄皇未允，俄国自与日本开战有一里额市之妇人名伯塞夫者请入哥萨克联队从军远东，此妇年逾不惑通骑马击剑诸艺尝进维阿纯司克联队比较骑兵演习得占优胜者也，又俄国政府以日本所用炸药系荷兰弭兵会文明战具条例之所禁显系违背公法，故有日本著名海军士官出为辨白曰俄人，今以我战时所用炸药系能发毒气之一种此实误认今我所用与他国海陆两军之所用相同，但日弹炸裂之时俄国士卒或为所发之气闷死，如谓所发之气有毒则不然，且俄国所用之弹亦与日弹无异乎。
    ◎中国中立汇志
    外务部以赫总税司拟议局外禁货三项办法分行照办行文，北洋大臣略云据赫总税司申称中国中立一事除照中立条规办理外应将三项要事声明一系中国与局外各国通商进出各货只以条约载明之禁货为禁货，此外不为违例一系华洋各船前往战国者於赴关请领下货准单时由关查明如系俄国单开禁货即不发给至行海时倘被战国拘拿无论是否在用兵处所概与中国无涉，一系米谷等粮前往通商口岸照约严行办理暂不准往东三省镑口白面亦一体办理云。外务部以日俄已在韩境开战，战时禁货自应禁止前往业经札行总税务司转饬各关税司遵照，又以中立条规业经日俄政府认准，如有违背不妨据理力争，况曲全於甲必开罪於乙图无事於目前必为难於日后，因电告奉天增将军令其确守定约，俄将廓米萨尔行文增将军责令迅饬华兵由铁路两旁及距开仗处所离去六十俄里等云经增将军竭力磋磨始允每县留警察局队二百人以为巡缉胡匪之用，锦州电现俄员要求增将军谓满洲不为中立之地应遵各条如下一地方政务应守俄国训令，二俄国有黜陟中国地方官之权，三捐税等项须缴於俄国政府，四所留中国军队应受俄国调度增将军拒之奉天增将军电咨外务部云俄人近由蒙古草地驱送战马千余匹行经齐齐哈尔中途突被马贼劫去数百匹俄弁即向副都统署索赔已允赶为缉贼而俄弁尚未满意云。库伦办理大臣电咨外务部谓俄以重饷招募蒙古壮丁充兵各旗争先应募业已设法禁阻而愚蒙趋利不免阳奉阴违恐煽动人心有碍大局非将原集兵力加以威势不能镇慑请示遵办云云，驻俄胡星使电奏略称辽东战地界线经各国承认俄外部并无异言断无遽行违约肆意要求之理，其远东军人贪功喜事渎求尽可严词拒绝万勿含糊以启觊觎，又电蒙古察哈尔都统奎统制顺电达外务部谓俄官驰抵张家口附近潜向蒙古人购取牛马数千头实系违背欲侵犯我中国局外中立之旨请即照会禁止等因，闻外务部已派人设法稽查，北京函俄兵陆续侵入辽西中立地界，故政府业又电令驻俄胡星使向俄政府沮止，据查侵入辽河以西之俄兵新民屯一百名沟帮子五十名曰白旗堡八十名梁家屯一百二十名广甯五十名双台子六十名锦州二百名合计六百六十名，又有伪称测量队之俄兵三百余名侵入伊犁各地，且为久居之计，该处民心因之动摇新疆巡抚电咨外务部即向俄使诘问俄使答以我国此举为牵制英国在西藏之行动云，新民府知府增太守畅晓戎机统马步兵五营为西路屏障正月二十日忽来俄兵百余名带兵俄官诘责谓府街藏匿无数日本奸细及行军所用器具必须沿户搜检增太守告以中国既守局外，我官民必遵公法汝等既欲搜查须彼此签字，如府街藏有日本奸细可照公法办理，倘无证据必须将谣言惑众匪人交本府惩办，俄官允诺盘查毫无实证俄官不得已将通事李成交出，增太守立即枭首示众，俄官仍带兵退回辽东。又俄人赴新民府采买牛马增太守预知其事遂将牙侩传至署内，晓以局外之例责以国民之义，谓遇俄人到时万不可贪其重利代为采买，如与俄人采买查出定当斩首云云，俄人废然而返，北京电库伦大臣因有俄兵护运粮食牲畜等过境将各件开单电询外务部请示外务部查核各件均在应禁之列，且有护兵显非商货当即电覆库伦大臣暂行扣留各件，一面照会俄使核办，伦敦电俄人照会中国不得雇用日本武员训练中国陆军，俄使雷萨欲派参将至永平热河察看兵队外务部咨覆俄使不给执照，惟电瞩袁宫保派员伴往日使闻之亦即照会外务部，如俄派人前往日本亦须照办，俄派几人则日本亦派几人，奉天函沙河子华兵系归东边道，道标管辖，现俄官照会张金波观察以俄日克期开仗催令沙河子华兵赶紧撤出境外张观察未敢擅专飞禀大宪核示，遵办闻将军府尹已会衔出奏，北京电闻日使照会外务部谓珲春港口为日军进取之地请将附近居民迁移他处免罹炮火等因外务部即电告吉林将军传谕该港商民从速移徙内地。
    ◎俄舰满洲交涉志要
    在沪之俄舰满洲军械机器近已拆卸业於二月十四日由驻沪日总领事偕日舰秋津洲舰长同诣海关栈房及南瑞兵轮按照江海关道开送清单逐一点验翌日秋津洲舰开驶出口此案遂结，满洲舰起存各物列下计哈乞开司炮钢质弹子二百十五箱，又铁质弹子一百七十六箱，又弹子连药五十五箱弹子未装药六十九箱炸药六箱（由一号至六号）鱼雷头四个（由七号至十号）八寸径炮用钢炸药弹子一百颗钢炸药子母弹二十六颗铁开花弹五十八颗又群子弹四颗六寸径炮用钢炸药弹四十二颗钢炸圈弹四十二颗又铁开花弹四十一颗又子母弹二十五颗，又群子弹四颗九磅炮用开花弹三百四十二颗，又子母弹三百五十颗，又群子弹四颗二寸半径炮子母弹七十二箱，又开花弹七十一箱引信铜火一箱配八寸径炮用火药三百出配六寸径炮用火药一百十八出鱼雷信子六铜箱洋枪连刺刀一百杆手枪连皮袋十八杆，洋枪子三十二箱手枪子一箱四十七密里炮用火药两箱三十七密里引信一盒，又十一箱九磅炮用引信三盒，又三箱二寸半径炮用引信二十盒六寸及八寸径炮通用引信二箱九磅炮用电火四十五盒电火十九盒木弹子架三百二十件。
    ◎各国中立汇志
    驻韩日使照会韩廷云近日平壤以北各地方官率以俄兵侵入逃亡他处，而关於日本北面进军不便之处甚多应请速派重臣前往该处治理地方，伦敦电俄廷力请美政府允准将辽东半岛之西海岸及营口作为中立之地以阻日军用北直隶海股之东海岸为侵攻满洲之根据地美廷严词拒之。美政府已饬驻俄美使向俄政府辩论责俄官不应将美国波斯盾汽船公司由檀香山运面粉行至旅顺之船扣留，且言如再不将该船放出美政府将向俄索偿逾期之费，维也纳电俄国极力将陆兵聚集远东拟与日本试一大战欧洲某国使臣近向俄外务大臣拉斯道夫自表愿为调停之意拉答云俄国因欲保全威信，故欲与日本试一大陆战以决胜败不论何人以居中调停来商者概难应允，天津电营口有华人房屋美人租之以为集会之所上悬美旗俄官见而撤之，柏林电俄政府派兵舰常巡红海以查船只，如有背局外之例装载军火以济日本者即当截掳，据圣彼得消息谓英君主欲调停日俄战局以便消弭两国争端云，俄军前击开平局运煤船及英国某船船主愤甚电请英使向俄使交涉，闻有非赔偿停滞之一切费用及修理价值不肯干休，伦敦电罗马尼亚政府宣言此次日俄交争我国自应严正中立民人不准投入何国军营效力，又闻希腊国拟暂准俄军於此寄碇，自日俄开战后驻京美使曾向俄使云安东县已订为商埠，今贵国既因东三省事起战然不得在安东县屯兵，又闻美政府所派该处领事现已抵任俄人并未阻止，三月初二日营口电俄官示谕寄碇营口之轮船凡在炮台左面者须离炮台一英里，凡在炮台右面者须离炮台五英里方准寄碇。
    ◎各国军事汇志
    韩国
    韩国咸镜道咸兴地方近有东学党三百余名作乱旋由日军往剿毙乱党五伤二十六生擒三十六有二党魁暂行拘禁余俱释放日兵伤一人，该党声言欲废韩皇另立贤主俾韩境不见日本人及各国教士之踪迹云。
    俄国
    俄属波兰地方瓦鲁遐乌乘俄之有事於东方将谋不轨一唱百和，如澳领波兰地方列麽波希市皆起而应之，俄政府甚以为忧。
    德国
    德属西南非洲地方希兰罗斯人叛乱德军进剿希人大败，正月三十日柏林电德廷曾谕令南非洲各军官命其力将希兰罗斯人镇压，现闻德国陆军少将格兰森伯已将埃及佛罗城中之希人逐出而占据之。二月初三日柏林电德国少将格兰森伯率骑兵三十六人追逐退走之希兰罗斯叛党，不料该党之后队护军忽於半途另有叛军出而接应反击德兵，德兵大挫阵亡兵官七员队长德兰琐斯亦在其内，又阵亡兵士十九人伤五人叛军之阵亡者二十人，格兰森伯亦受微伤，德国现续派兵士四百人往西南非洲多系由卫军挑选者，据德总督毕金马报称乱党蔓延隔河英属地方，故德副将刺苗带兵两旗渡河驻守。二十四日伦敦露透电德军於非洲之西南境与希兰罗斯叛党力战获胜，叛党阵亡者九十二德兵阵亡者三十一兵官受伤者一兵十五。
    土耳其国
    正月初一日伦敦函谓土耳其国查克尔哇地方之阿尔班尼亚人叛乱西爱姆西之土耳其总督统军出战，意图肃清叛党，不料为其所败，故土政府遂即派兵一大队开往查克尔哇以资剿办。又云西爱姆西土督祗有兵二千五百人水粮短绝，且开战之时已失百人而阿尔班尼亚之军共有二万人，初三日伦敦函谓西爱姆西土督之围已解，阿尔班尼亚人已败伤亡者八百人官之死伤者亦众。又伦敦电阿尔班尼亚大乱欧洲震动乱党与土兵相战数次，阿尔尼亚之侦探四播谣言请布加利亚之约所拟之新政既不允从，又不肯让想各国不日必将会议，此时土皇已饬兵队集於阿尔班尼亚。二月十九日伦敦露透电布加利亚军及土耳其军战於克辣司纳地方土军伤数人孟那司特尔地方沿铁道一带叛党甚多乡民亦附和之。三月初二日伦敦电土耳其现因奥国集兵边界，故亦派兵至密脱罗维柴及阿尔班尼亚两处以为抵制而马其顿希腊乱党甚炽有某乱党一人曾戕土耳其权吏八人。
    英国
    二月二十日新架坡电二月十五日英属北般鸟土人在喀汪火车栈杀戮，该处华人并割断电线焚烧房屋击毙者二十人伤者无算。
    ●第三期・外交
    ◎论欧洲外交之变迁  录甲辰第三号外交报译日本国民新闻
    一千九百三年实欧洲外交变局既定之年也，自一千八百九十年，毕士麦辞职外交关系一变，自后十年间，德奥义同盟，俄法同盟两两对峙而英国孤立其间是实形势分明之时代，过此以往尚无大异。观一千九百一年俄皇之聘法及其明年五月法总统之聘俄，又一千九百二年六月德奥义之续订同盟，足以证已。然近三年来，亦既变象渐著，有甲种同盟之国求好於乙种同盟之国者亦有联欢於向不与盟之国者（指英国）关系错综至昨年十一月而始见一结束，今请粗陈其颠末焉。
    一千八百九十七年，希土之役俄奥相约维持巴尔干半岛旧状，此亦甲种同盟之国见好於乙种同盟之国之例也，然事关一隅未波及外交之大局尚可措而弗论，然至一千九百一年义海军驶入法国突伦军港，法总统盛礼迎之，是隐示义法修复旧好之意不得谓非外交变象之发端矣，次年七月而义王聘於俄廷，遂令义法辑睦之情更深一著，盖俄为法之友邦故也。
    是时俄德之交亦迥异於畴昔，夫俄之与法同盟意在抵制三国同盟之势力以徐窥时会援法人而复旧地固无疑也，是故俄德之间貌不相仇心实相忌，然至一千九百一年九月俄皇访德皇於丹辑，偕观德海军。次年八月德皇亦访俄皇於勒法尔，偕观俄海军其亟亟以谋和好之念，又较然可见矣。是年十一月，值英皇诞期德皇诣伦敦称祝谋所以联英德之欢者，不图英国舆论屏为献媚，德皇乃失望而去，是亦外交变象之一也。
    一千九百三年，列邦君主樽俎往还，极从来未有之盛，试逐次递举之。一月，德储君聘於俄，说者谓储君贤明温厚，实足以隐维两国交谊云，四月英皇有大陆之行首至葡萄牙，申同盟旧谊，次入义大利宣言英义海军之在地中海者，已订同盟。五月至法兰西，法之朝野上下盛意将之，其间适有德皇访问义王教皇之举，义王与教皇世仇也，德皇周旋其间，两无所忤，人赞其能。六月德皇至基尔访美海军，七月美舰队至英，英海部竭诚款洽，是月上旬，法总统亦率其外部报聘於英，英法修好之徵，至是益著如所订遇事公断之约洵为二十世纪所宜秉笔特书之一事也。八月英皇再游大陆言将浴於摩里恩伯温泉，遂入维也纳谒奥皇而英於巴尔干乱事不与俄奥联会之举相背驰意自显豁此行也，英皇不一至柏林，有使人注目而视者，九月德俄两皇先后至维也纳，德奥本同盟之国德皇之聘奥固义所当然，至俄奥两皇之会猎於缪斯代格，勾留数日且两国外部大臣迭相密议，则是对巴尔干乱事而益坚，其同舟共济之念耳，是时俄皇本有聘问罗马之约，旋虑警察不严或遭他变厚辞却之，遂令俄义之交稍稍不洽，十月义王入巴黎，而多年汲汲求欢之义法益显其友谊之笃矣，俄皇去奥都乃驻跸於达姆斯塔得经日不去，以其地为俄后故里也，十一月四日遂与德皇相见於威士巴丁，而曩年一会於丹辑再会於勒法尔以修睦谊之德俄克，遂其联合之愿矣，最后又有义王之聘英，维拖罗纽曼伊尔第三以君主之尊，应伦敦府尹之招席间操英语演说，英人誉之尊曰自由主义之王焉。
    今若以国君聘问为足表邦交疏密者，则虽法与德奥之间无冠，盖酬酢之事而法既与义合，俄既与德奥合则俄法同盟与三国同盟对抗之力早经松懈矣，英之於俄虽未尝交相往来而与俄同盟之法既与英合与德奥同盟之义，又与英合则英国孤立之局亦成陈迹矣。
    取近年交涉事件，而察其大势之所趋，则其所以召兹变象者自不难推而得之德忌法之复仇奥防俄之侵袭，此一千八百七十九年德奥所以订盟於先也，义恐教皇假法师以克罗马此所以从德奥之劝而亦加盟於后也，时至今日法已淡其恢复旧疆之念，俄则欲得奥人之助以维持巴尔干近状是德奥已无恃乎同盟矣，法以内政多讧方谋夺加特力教会之实力自不愿为教皇出师以与义人战则义之不必附盟於德奥，又势所必至矣。三国同盟之实力既弛则俄法果何所取而必视同盟为难缓之图耶，自英人征服特兰斯哇尔，而非洲时局大定英法争端已减，此又英法海军之在地中海者所以得竟其提挈之约也，若夫俄奥邦交之密接，则纯恃巴尔干乱事与远东时局以为之因，俄欲罄全力於远东故欲求好於奥以暂保近东之无事，一旦与日本开战，则其进而贾欢於德不又意计中事乎，欧洲外交大局之变迁，与其原因所在，既如上文所述，则日本当此果受何等影响乎，与日同盟之英国既与法言归於好则俄不能假法人之力以抵制日本是诚有益於我，然俄德既有相昵之象则他日之援俄者或不为法而为德亦未可知，若从大局以言则俄法与德奥义既泯其猜嫉之心英又变其孤立之势则他日欧洲列强处他洲之事自易於同心协力自今以往对欧洲一国之交涉即无异於对数国之交涉矣，然则欧洲联会此特欧洲之幸而岂东方之幸哉。
    ◎驻京日使致外务部保全韩国主权土地照会
    韩国因谋保全土地坚固独立起见与敝国订立保护之约，敝国谊不容辞从此於韩国一切权利务当力尽其责任有别国损伤韩国主权土地者与损伤大日本国权无异，誓必以全力保护以期维持东亚永久之和平，除将全约抄录呈核外特此照会。
    ◎外务部咨北洋大臣查照英官从人文
    光绪三十年正月二十九日准英萨使函称接准来函准河南巡抚咨称，据汝阳县禀英都司魏比司德过境所带通事阎姓诸多不合照请转饬该都司将阎姓通事查明照约办理并饬嗣后如有游历内地者严行约束，毋任滋事等语当经译咨天津本国提督军门查照兹查得阎姓并非通事乃十七岁之从人只能作中国之言，该都司自能华语并非初至内地，每以谨慎循分教导从人，此次路间未闻为非亦无控告之人，今豫抚既经来咨已将该阎姓辞去，另由提督通饬在营武官务必将从人严行约束查本国武官与华民相安乃本大臣及本国军门素所深愿并请通咨各省转饬所属以后英官从人如有不合当时即行知会，其主以便就众人在场时查明发落似属简便等因查英使所称英官从人如有不合即行知会查明发落持论尚属平允除咨行河南巡抚外相应咨明查照并转行各省饬属照办。
    ◎中外交涉汇志
    中俄英驻藏大臣近因交涉棘手而藏民动辄惊疑俄人添兵严巡地界，英人贩货往来彼此时有藉端挟嫌之事，癸卯冬达赖喇嘛曾派番僧约集该两国领事宴饮数次为之调停幸藏民之疑虑，从此略减若使英俄再生枝节恐藏地民情易於摇笠玻西藏交涉政府已有拟将某某权利让与英国藉可保持之意，俄人知之已向中国力沮。
    中俄  俄人自入西藏藏番始与为难继则甚为亲昵，故近又颇仇视英人驻藏大臣有护戎泰抵任以后即竭力调停并派兵四处弹压乃始相安无事，闻已电致外务部请与某公使妥商令其电致藏兵弁勿与藏番连络，因藏番等喜好无常勿贻噬脐之悔云云。
    中英
    外务部近与英使密议西藏之事，故已电咨驻藏大臣略谓约束藏兵晓谕番众务勿汹惶自扰候与英使妥议即行电达。
    中法  云南法领事方苏雅前经外部告之法使言，其驻扎中国人地未能相宜法使谓无撤退领事之权须询本国外部癸卯冬法国外部因将该领事撤回。
    中美
    驻广州美国总领事照会粤东大吏略谓现有中美洲巴拿马民主国照请本领事代办巴国滇粤等省商务领事云云大吏以该国向未立约通商无派领事之例，故特电咨外务部商议办理之法旋接覆电亦以该国并未立约不能准派领事，惟准照前者总理衙门办过未曾立约之瑞士等国托美国代办领事之条作为托该领事照料云云，粤东大吏接电因已备文照覆美国派驻奉天及安东之两领事蔡西尔及戴维臣业於二月十八日抵京美使康格曾向外务部商议以便派往，惟因满洲之事未定而奉天安东两处皆在战地之内，故两领事暂不赴任蔡西尔现驻北京戴维臣暂时派赴上海美总领事署办公。
    ◎各国交涉汇志
    日韩
    日使伊藤博文於二月二日觐见韩皇呈纳国书五日复召见韩皇谓之曰，日韩既已联盟尚望日本尽力相助务使韩国日后之成就亦如贵国，伊藤谦词答之并谓韩国不宜急於维新因战事未阑也，至於广添军备尤非所宜，此等事务皆须屏除专注重於教育使全国智识渐开而后可以维新也，然此等密切关系非日韩两国政府同心合力而行之亦不可也，又曰陛下英明久在意中望陛下於此邦行政成效日增敝国实有厚望焉。
    汉城电韩政府现已决定以前外部大臣李址熔为专使前往日本答谢，已於二月三十日自韩起程，又电驻韩日使照会韩政府云现当贵国大皇帝维新之时不论宫中府中凡与各国订约均宜格外慎重，若先事疏忽他日偶尔违约则国家权利或被蹂躏致生意外交涉此实本公使所殷殷念及者也，故此后凡与此等外国缔约之事宜豫告之本公使此为极要之事是以特行照会豫问贵大臣意见如何云云，二月二十四日汉城电驻韩日使照会韩外务部云咸镜南道北青地方队之参领张达謇通俄语袒庇俄国日来频造谣言谓日军衰弱，俄军强盛以惑民心，且又得其为俄谍之确证，请即速从严罚，三月初六日汉城电驻韩日使照会韩政府开列各款，如下一在俄京之韩使馆刻尚驻有人员与俄政府互商交涉之事是何意见须即见告，二据城津日官申禀有一日人被俄人指为谍者嗾令庆兴府韩官拘留请由镜城监察使饬即释回三京釜铁路务须速成请雇募夫役，若干如遇屋宇不敷粮食匮乏应责成沿途地方官随时供给，又该铁路南大门停车场因地址狭隘尚不敷用，请更以二千坪编入。
    暹法  暹法合约所议诸款与一千九百零二年十月所订之约无甚差别暹政府此次於各小节多所退让，而於任用法人一节尤为将就镇大般一地复归原主及办理湄江车路问题各大端亦已妥定。
    英俄  英国协理外部大臣哈定节已简为驻俄使臣以继斯葛特之任，伦敦电英国外务部侍郎哈其氏答诸议员之问曰，俄人撤退满洲兵士屡屡愆期并迫令辞去牛庄海关所雇英人改派俄人司榷我政府迭次驳诘尚未得有端倪，二月二十日伦敦消息俄京以英人占据西藏众情不合俄国亦以威吓手段阻止英国虽互相行文申说英国坚持不允放弃，惟俄英两皇皆愿和平协议以排此难云，英政府已访得俄舰在地中海扣留英国往来商船详情业由外务部向俄政府辩驳，惟俄政府不认。
    英法  二月二十四日柏林电英法两国所订摩洛哥纽芬兰西非洲暹逻及纽希巴来德司之约行将画押，法国以后不得视摩洛哥为属国只得改良其财政之权至於贸易自由则保有三十年之久，英国则允许将苏彝士河为中立地仍以埃及为民主国，又允将马大格斯加阻碍法国贸易之事撤去并保全暹逻土地之利英法两国皆允彼此相助以成此约。
    英德  二月十二日柏林电英德为殖民地所订之约，其中难定者不过数款，今拟於二月十六日宣告作为和约云。
    德意
    二月十二日伦敦电意皇率同外部海部两大臣前赴德皇坐舰谒见彼此宴饮席间宣言两国臣民均当谨守德意奥三国联盟於勿替云。
    俄美
    美国派领事至青泥洼俄人即照会美国云，彼处为用兵之区无论何国人皆不能保护美国谓英领事尚在彼处何得拒我故力与之争。
    土布  二月二十四日伦敦露透电土耳其及布加利亚两国协商迁延已久几至决裂，今已画押矣。
    ●第三期・教育
    ◎中国国学保存论之一  节录政法学报
    道德进步之说迩年以来始炽於中国，呜呼，其将为中国之福也欤，其将为中国之祸也欤，英人颉德有言宗教者道德之标准进化之制约也，国民之大危险莫甚於无所制约焉，无制约之国民言道德进步是助纣为虐也，不观於今日新学界之现象乎，言自由者不图政治改革之公事而持为个人竞争之口实也，言社会主义者不知平均劳力之公理而持为均财自逸之口实也，其他等等莫不如是以如是坠落放逸之浮薄青年虽与之以立宪政治之幸福亦恐其不能享而岂值言革命矣，而岂值言尼希利主义矣。
    一言以蔽之今日中国青年之大患莫甚於借新道德之影响之皮毛以破坏旧道德无所制约无所信仰，其影响及於社会荡无秩序极其流弊，虽欲结犹太波兰亡国民之可怜团体亦不可得人道荡然虽洪水猛兽何足比其害也。
    吾今执保存旧道德之论，吾国之道德有为神洲特别之产物，西洋所未曾发明，而大适於今日之实用者，厥曰正气，正气之名词累为文文山先生所引用，其歌有曰於人曰浩然沛乎塞苍冥，然实为孟子之所发明者，孟子曰，我善养吾浩然之气。又曰，若直养而无害则沛然塞乎天地之间，能养正气之人即孟子所谓大丈夫也，孟子曰富贵不能淫，贫贱不能移威武不能屈，此之谓大丈夫，孟子此言即能养正气者之真相也，淫於富贵移於贫贱，屈於威武，此世之所以多庸人而少英雄也。
    虽然，文文山不但祖述孟子之正气说而已，彼对博罗之言曰，社稷为重君为轻，又其言学曰兼人已为一致合体用为一原，此吾儒之所以为吾儒也，呜呼自孟子著者以来，其能推扩之以见诸实用者，惟文山一人而已。
    中国人最乏国家之观念，故从无国魂之说，至留日学生见日本有以武士道为国魂者，始反索乎中国奋翮生索而不得，乃强欲以革命当之，夫此何足以为中国魂也，匹夫篡夺强有力者即贵为天子，富有四海此夷齐所谓以暴易暴以盗贼代盗贼也，诸君欲求中国魂乎，舍正气将安属焉。
    凡中国古人之奇节峻行，皆可以谓之为正气之作用，中国讲学数千年，毫不得其效果，自宋儒出率举国之人，以困於枯寂之心学，夫治国自有政治法律理财经武通商惠工之学心学者哲学之一小部分，惟教育者言之耳宋儒乃举万事皆以心学统之崖山迁播犹讲大学敌军临逼尚诵孝经岂不颠乎。
    夫正气之说致用固大，然不可不改良之，改良奈何即不可陷於愚忠愚孝是也。
    正气派最主攘夷之论而皆无以善其后，近世如某某者毅然排外，驱不教之拳党以图歼异族雄矣哉，正气派之流亚也，夫徒有正气而无新智识，终矣无功，故排外诚是也不排外无以立国也，然排外之根本在於锻炼国民。
    夫经锻炼之国民岂不危哉，敌人环集以相争存而一无教育一无准备甲种乘之则服从甲种，而为臣民乙种又乘之则服从乙种而为奴隶，其不肖者为张弘范王积翁，其极贤者亦不过为文天祥夫文氏诚贤矣，其前后统帅无战不败，然则浩然之正气岂可遂恃以退敌军哉。
    日人苏峰生曾作一文，曰国民之锻炼诚吾国民对病之案也，其言曰昔者太王居沟胰饲种，事之以皮币不得免焉，事之以犬马，不得免焉事之以珠玉，不得免焉，乃属其耆老而告之曰狄人之所欲者，吾土地也，吾闻之也君子不以其所以养人者害人，二三子何患乎无君，我将去之，此当国际之患压迫之时，孟子对滕文公所陈最善之策也，呜呼，此中国二十二史外交政策之键矣。
    中国之所以有大种族而不能成大国民者即因缺乏国民锻炼也，无国民锻炼故绝无抵抗外敌之力，故绝无国家观念诚如是也，种族虽大亦不免於灭亡。
    国民如个人，然必要锻炼当外敌之来侵也，最足试国民之力量如何，故当外敌之来不可避此机会国民之消长盛衰皆系於此美国大总统罗斯福对市民之最近演说一节最合此意，其演说曰予希望予与国民，其扶植政策处理万事皆有正义之精神负荷义务不择难易悉引受之，凡事之有满足力行之精神我与国民，其勿苟安现时之平和不顾将来之不幸而注意以膺国务也。
    总而言之无远虑者不能成大业不偿代者不得物品不受锻炼者不得幸福，外敌之压来乃试验国民无上之好机会不然纵令吾人巧避外敌之冲突而外敌亦岂可避者慎乎，无执孟子退让之{卫言}言以误国家也。
    ◎商部奏请拟办实业学堂大概情形摺
    窃臣部於上年七月间奏定章程摺内声明拟设学堂酌量情形随时奏明办理，又十一月间管学大臣张百熙等会奏请重订学堂章程一摺内开国计民生莫要於农工商实业兴办实业学堂有百利而无一弊，最宜注重另拟高等中学堂农工商实业各学堂章程及通则先后奏明奉旨允准钦遵在案查农工商务皆系臣部专职而尤以制造实业为切要之图，今欲振励才能精求实学应先从设立学堂下手学堂之设以考求实用能夺西人所长为主实学之门类，凡十曰算学曰化学曰机器学曰汽机学曰电学曰气学曰水学曰光学曰地学曰矿学，其最有关制造能辟利源为化电机器矿四门余皆相助为用不可缺一，现正延访品学兼优之士充当学堂教习并选派谙习西学章京令先赴日本购置各项仪器就地实加考验运回应用一面调取书籍俟粗具规模即行招考学生入堂肄业，惟是臣部款项支绌所有学堂开办一切经费拟由上年矿路总局移交候补京堂张振勋报效学堂经费款内动支至常年开支款项必须银数万两之谱一时未易筹集当经臣等咨商学务大臣酌量拨助旋准复称拟俟开学后每年拨助银二万两归入奏销支款，惟大学分科必须开办届时此项拨款尚须另筹办法等因此项常年经费目前既经学务大臣允拨银二万两其不敷之款臣等仍当设法筹给以期上副国家培植人才之至意，除俟拟定章程规则后再行奏明请旨办理奉旨依议钦此。
    ◎山东临清州堂邑馆陶等县详请巡抚周奏旌义丐武训兴学禀
    窃查堂邑县人武训无家无业孑然一身昼行乞夜绩麻得一钱存之渐积至万余串，先在堂邑柳林集捐置地亩设立义塾次至馆陶因见僧人了证在场二庄设塾嘉其同志资助三百千以赞其成已而至临清立塾於史巷光绪二十二年四月病殁於临年五十有九前堂邑县郭令春煦於十四年禀蒙前宪台张奏准建妨并请采入通志前馆陶县彭令元煦据所属生监禀请立碑，惟临缺如卑职去岁权篆临清奉旨改制建学履行各塾城西南有武训义塾即乞人所建而州人以其名名之者也，壁有画轴则武训之遗像存焉访诸耆老佥云武训行乞三十余年从不费一钱甘一饭积铢累寸得资巨万设学三州县宅舍经费，惟备即倩首事督理武训绝不过问，惟师生有惰者则长跪其前靡不敬惮成就日多伏思武训无训士之责无教民之权乃苦行三十余年，一乞人而教行三州县方今宪台仰承谕旨殷殷兴学若得千百武训起而辅之则学校之兴可翘首而待矣，卑职手撰遗像记拟将遗像及案内文牍经费款目汇列成册付诸石印以垂久远，惟事隶三州县款逾一万串若不奏咨立案窃恐苦操奇行湮没弗彰理合汇，造该塾经费清册会禀大帅查核俯赐会奏立案并请由京师大学堂通行各省学堂查照以资表扬而昭激劝。
    ◎湖南湘乡县职妇李曾氏捐助学务处田产禀并批
    窃氏夫大理寺评事李前音系予谥忠武公之孙浙臬阁学公之季子仰承先绪居恒读书自励迭遭大故氏夫哀毁构疾遂至不起弥留之际呼氏属曰方今时局维艰国库支绌纵毁家纾难亦臣子分所当为不意病深时促未克及身报称命也，如何汝其勉竟吾志庶此恨消泯氏涕泣谨诺其目乃瞑兹谨将关分遗业三分之一坐落南洲集贤圩等处田一千亩岁收额租一千五百石约值银二万两特遵先夫遗命尽数报捐既抒精卫填海之忱，又慰元龙赍志之憾，则此学实不仅济公而已也，向氏有负郭薄田差堪自给迩者饔餮所余於湘乡四十四都输办千两独力创建茶亭以便行旅，其事虽不相涉因亦先夫遗意不忍缄默用敢附呈。
    巡抚赵批
    据禀已悉该职妇熊湘右族作配名门忠孝家风海内钦仰兹复承夫遗命报效南洲集贤圩等处田一千亩估值二万两以助公用，并独力创建茶亭俾便行旅好义急公克米先烈实为巾帼生色湘省风俗敦朴近来举办新政颇有捐产济公之家而惟利是视动以筹费兴学而成讼事者亦不一而足以视该职妇高明之识公普之怀其亦可以风矣，应将此业归学务处经理以备兴助各学堂之需用慰该职妇夫妇忠孝之忱仰候札饬南洲厅查据勘界再行核收，呈报以恁奏请奖励该职妇即将契照各据饬经理人赴南洲厅呈请查验勘收可也。
    ◎新定学务纲要
    一全国学堂总要  京外大小文武各学堂均应钦遵谕旨以端正趋向造就通才为宗旨，正合三代学校选举德行道义四者并重之意各省兴办学堂宜深体此意从幼童入初等小学堂始为教员者於讲授功课时务须随时指导晓之以尊亲之义纳之於规矩之中一切邪说讠皮词严拒力斥使学生他日成就无论为士为农为工为商均上知爱国下足立身始不负，朝廷兴学之意外国学堂於智育体育外尤重德育中外固无二理也。
    一大小镑学堂各有取义  大小学堂理原一贯，惟各学堂各有取义家庭教育蒙养院初等小学堂意在使全国之民无论贫富贵贱皆能淑性知礼化为良善高等小学堂普通中学堂意在使人此学者通晓四民皆应必知之要端仕进者有进学之阶梯改业者有谋生之智能高等学堂大学堂意在讲求国政民事各种专门之学为国家储养任用之人才通儒院意在研究专门精深之义蕴俾能自悟新理自创新法为全国学业力求进步之方并设立中国旧学专门为保存古学古书之地实业学堂意在使全国人民具有各种谋生之才智技艺以为富民富国之本。译学馆意在通晓各国语文俾能自读外国之书一以储交涉之才一以备各学校教习各国语文之选免致永远仰给外国教师进士馆意在使已经得第入官者通知各种实学大要以应济时急需师范学堂在使全国中小学堂各有师资此为各项学堂之本源兴学入手之第一义。
    一京外各学堂俱照新章以归画一此次遵旨修改各学堂章程以忠孝为敷教之本以礼法为训俗之方以练习艺能为致用治生之具，其宗旨与上年大学堂原定章程本无歧异惟学堂本系创办前章尚有未备之处，兹更体察近日情形斟酌修改条目更加详密课程更加完备禁戒更加谨严即湖北等省学堂章程前经奏定者一并会通酌改令归画，一所有原定章程之应共遵守者均已归并本章程内，此后京外官绅兴办各种学堂无论官设公设私设俱应按照现定各项学堂章程课目切实奉行不得私改课程自为风气。
    一宜首先急办师范学堂，学堂必须有师此时大学堂高等学堂省城之普通学堂犹可聘东西各国教员为师，若各州县小学堂及外府中学堂安能聘许多之外国教员乎，此时惟有急设各师范学堂初级师范以教初等小学及高等小学之学生优级师范以教中学堂之学生及初级师范学堂之师范生省城师范学堂或聘外国人为教员或辅以曾学外国师范毕业之师范生外府师范学堂则只可聘在中国学成之师范生为教员查开通国民智识普施教育以小学堂为最要则是初级师范学堂造就教小学之师范生尤为办学堂者入手，第一义特是各省城多有已设中学堂高等学堂者势不能听其自出心裁致误将来成材之学生则优级师范学堂在中国今日情形亦为最要，并宜接续速办各省城应即按照现定初级师范学堂优级师范学堂及简易师范科师范传习所各章程办法迅速举行，其已设有师范学堂者教科务改合程度，其尚未设师范学堂者亟宜延聘师范教员早为开办，若无师范教员可请者即速派人到外国学师范教授管理各法分别学速成师范科若干人学完全师范科若干人现有师范章程刊布通行，若有速成师范生回国即可依仿开办以应急需而立规模俟完全师范生回国再行转相传授分派各府县陆续更换庶不致教法茫然无从措手务期首先迅速举行渐次推广不可稍涉迟缓。
    一各省办理学堂员绅宜先派出洋考察，学堂所重不仅在教员尤在有管理学堂之人必须有明於教授法管理法者实心从事其间未办者方易开办，已办者方能得法否则成效难期，且滋流弊各直省亟宜於官绅中推择品学兼优性情纯挚而平日又能留心教育者陆续资派出洋员数以多为贵久或一年少或数月使之考察外国各学堂规模制度及一切管理教授之法详加询访体验目觏外国教习如何教生徒如何习管理学堂官员如何办理回国后分别派入学务处暨各学堂办事方能有实效而无糜费欧美各国道远费重即不能多往，而日本则断不可不到此事为办学堂入门之法费用万不可省即边瘠省分至少亦必派两员若仅至日本考校半年所费尚不甚钜，倘不从此举入手恐开办三四年耗费数万金仍是紊杂无章毫无实得也，其边省不能多派官绅出洋考察学务者亟宜广购江楚等省已经译刻之教育学学校管理法教育行政法学校卫生学师范讲义学务报教育丛书等类颁发各属俾从事学务之人考究研求则所办学堂不致凌杂无序亦不致枉费师生功力庶较胜於冥行歧误者。
    一小学堂应劝谕绅富广设  初等小学堂为养正始基各国均任为国家之义务教育东西各国政令，凡小儿及就学之年而不入小学者罪其父母名为强迫教育，盖深知立国之本全在於此，此时各省经费支绌在官势不能多设一俟师范生传习日多即当督饬地方官剀功劝谕绅富集资广设至蒙养院及家庭教育尤为豫教之原，惟中西礼俗不同不便设立女学及女师范学堂现拟有蒙养院及家庭教育合一办法详具专章。
    一各省宜速设实业学堂
    农工商各项实业学堂以学成后各得治生之计为主，最有益於邦本，其程度亦有高等中等初等之分宜饬地方情形审择所宜亟谋广设如通商繁盛之区宜设商业学堂富於出产之区宜设工业学堂富於海错之区宜设水产学堂余可类推，但此时各省筹款不易教员亦难得其人宜於各项实业中择本省所急须讲求者先行选派学生出洋学习，此项实业分作两班，一班习中等学以期速成，一班习高等学以期完备俟中等实业学生毕业回省即行开办学堂先教简易之艺术俟高等实业学生毕业回国再行增高等学堂程度以教精深之理法为渐次推广扩充地步所费不多，而办法较有把握，各省务於一年内将实在筹办情形先行陈奏。
    一各学堂尤重在考核学生品行  造士必以品行为先，各学堂考核学生均宜於各科学外另立品行一门亦用积分法与各门科学一体同记分数其考核之法分言语容止行礼作事交际出游六项，随处稽察第其第差在讲堂由教员定之在斋舍由监学及检察官定之，但学生既重品行则凡选派教员学识均须推择品行端正之员以资表率。
    一中小学堂宜注重读经以存圣教
    外国学堂有宗教一门中国之经书即是中国之宗教，若学堂不读经书则是尧舜禹汤文武周公孔子之道，所谓三纲五常者尽行废绝中国必不能立国矣，学失其本则无学政失其本则无政其本既失则爱国爱类之心亦随之改易矣，安有富强之望乎，故无论学生将来所执何业在学堂时经书必宜诵读讲解各学堂所读有多少所议，有浅深并非强归一致极之由小学堂改业者亦必须曾诵经书之要言略闻圣教之要义方足以定其心性正其本源，惟经学奥博春秋汉唐以来学者本尚专经或兼习一两经本朝乾隆以前乡会试房官仍是分经取士即国朝经学诸大师亦罕有兼精群经者至於士林中才能读十三经者本少大率只读五经四书即礼记左传亦读节本者居多，现办中小学堂科学较繁晷刻有限，若概令全读十三经则精力目力断断不给必致读而不能记，记而不能解有何益处，且泛滥无实亦非治经家法兹为择切要各经分配中小学堂内，若卷帙繁重之礼记周礼则止选读通儒节本仪礼则止选读最要一篇自初等小学堂第一年日读约四十字起至中学日读约二百字为止，大率小学堂每日以一点钟读经一点钟挑背浅解（挑背者随意择资质较钝数人每日指令背诵数词以省日力浅解者止讲浅显切用大义）挑背者随意共合为两点钟计每星期治经十二点钟中学堂每星期以六点钟读经以三点钟挑背讲解计每日读经一点钟闲日挑背讲解一点钟每星期治经九点钟至温经一项小学中学皆每日半点钟归入自习时督课不占讲堂时刻兹酌加每日治经钟点学生并不过劳而读经讲经温经绰有余裕亦无碍讲习西学之日力若其博考古今之疏解研究精深之义蕴及自愿兼通群经者统归大学堂经学专科治之於群经古学仍可保存不废计中学堂毕业皆已读过孝经四书易书诗左传及礼记周礼仪礼节本共计读过十经（四书内有论语孟子两经）并通大义较之向来书塾书院所读所解者已为加多总之只在功课有恒则每日并不多费时刻而经书已不至荒废，盖数十年来科目中人曾读九经而能讲解者不过十分之二三，若照此章程办理则学堂中决无一荒经之人不惟圣经不至废坠，且经学从此更可昌明矣，其读经之法另见专章。
    一经学课程简要并不妨碍西学，小学中学皆有读经讲经之课高等学有讲经之课，然岁计有余而日课无多专讲要义而不务奥博大学堂通儒院则以精深经学列为专科听人自择并非以此督责众人西国最重保存古学亦系归专门者自行研究古学之最可宝者无过经书无识之徒喜新蔑古乐放纵而恶闲检，惟恐经书一日不废真乃不知西学西法者也。
    一学堂不得废弃中国文辞以便读古来经籍，中国各体文辞各有所用古文所以阐理纪事述德达情最为可贵，骈文则遇国家典礼制诰需用之处甚多亦不可废古今体诗辞赋所以涵养性情发抒怀抱中国乐学久微藉此亦可稍存古人乐教遗意中国各种文体历代相承实为五大洲文化之精华，且必能为中国各体文辞，然后能通解经史古书传述圣贤精理文学既废则经籍无人能读矣，外国学堂最重保存国粹，此即保存国粹之一大端假使堂中人全不能操笔为文则将来入官以后所有奏议公牍书札记事将令何人为之乎，行文既不能通畅焉能畀以要职重任乎，惟近代文人往往专习文藻不讲实学以至辞章之外於时势经济茫无所知宋儒所谓一为文人便无足观诚痛乎，其言之也盖黜华崇实则可因噎废食则不可，今拟除大学堂设有文学专科听好，此者研究外至各学堂中国文学一科则明定日课时刻并不妨碍他项科学兼令诵读有益德性风化之古诗歌以代外国学堂之唱歌音乐各省学堂均不得抛荒此事，凡教员科学讲义学生科学问答於文辞之间不得涉於鄙俚粗率其中国文学一科并宜随时课论说文字及教以浅显书信记事文法以资官私实用，但取理明词达而止以能多引经史为贵不以雕琢藻丽为工篇幅亦不取繁冗教法宜由浅入深由短而长勿令学生苦其艰难中小学堂於中国文辞止贵明通商等学堂以上於中国文辞渐求敷畅，然仍以清真雅正为宗不可过求奇古尤不可徒尚浮。
    一戒袭用外国无谓名词以存国文端士风  古人云文以载道今日时势更兼有文以载政之用，故外国论治论学率以言语文字所行之远近验权力教化所及之广狭，除化学家制造家及一切专门之学考有新物新法因创为新字自应各从其本字外，凡通用名词自不宜剿袭搀杂日本各种名词，其古雅确当者固多，然其与中国文字不宜者亦复不少，近日少年习气每喜於文字间袭用外国名词谚语如团体国魂膨胀舞台代表等字固欠雅驯即牲牺社会影响机关组织冲突运动等字，虽皆中国所习见而取义与中国旧解迥然不同迂曲难晓，又如报告困难配当观念等字意虽可解，然并非必需此字而舍熟求生徒令阅者解说参差於办事亦多窒碍，此等字样不胜枚举可以类推，其实此类名词在外国不过习俗沿用并未尝自以为精理要言今日日本通人所有著述文辞，凡用汉文者皆极雅驯仍系取材於中国经史子集之内从未阑入此等字样可见外国文体界限本自分别何得昧昧剿袭大凡文字务求怪异之人必系邪僻之士，文体既坏士风因之夫叙事述理中国自有通用名词何必拾人牙慧，又若外国文法或虚实字义倒装或叙说繁复曲折令人费解亦所当戒倘中外文法参用杂糅久之必渐将中国文法字义尽行改变，恐中国之学术风教亦将随以俱亡矣，此后官私文牍一切著述均宜留心检点切勿任意效颦有乖文体，且徒贻外人姗笑如课本月记考试文卷内有此等字样定从摈斥。
    一小学堂勿庸兼习洋文
    初等高等小学堂以养成国民忠，国家尊圣教之心为主各科学均以汉文讲授一概毋庸另习洋文以免抛荒中学根柢必俟中国文义通顺理解明白考取入中堂堂后始准兼习洋文计学生入中学堂时年不过十六七岁不患口齿不灵各省辟私所设初等高等小学堂均应一体遵办均不编洋文功课，惟高等小学堂如设在通商口岸附近之处或学生中亦有资敏家寒将来意在改习农工商实业不拟入中学堂以上各学堂者其人系为急於谋生起见在高等小学时自可於学堂课程时刻之外兼教洋文应就各处地方情形斟酌办理，惟童子正在幼年仍以圣经根柢为主万不准减少读经讲经及中国文字功课钟点至於在初等小学时断不宜兼习洋文。
    一中学堂以上各学堂必勤习洋文
    今日时势不通洋文者於交涉游历游学无不窒碍而粗通洋文者往往以洋文居奇，其猾黠悖谬者则专采外国书报之大异乎，中国礼法不合乎中国政体者截头去尾而翻译之更或附会以一已之私意，故为增损以求自图其说，譬如日本福泽谕吉维新之志士也，其著述数十百种精理名言不可胜纪，而中国译者则专取其男女平权等篇译之而其谈教育之本谈政治之原者则略之如此之类不胜枚举，其故有二，一则翻译之日少印刷之资轻可以易售而罔利，一则因中国通洋文者少，故摘取其单词片语以冀欺世而惑人鄙险甚矣，假令中国通洋文者多则此种荒谬悖诞之翻译决无所施其伎俩故中学堂以上各学堂必全勤习洋文而大学堂经学理学中国文学史学各科尤必深通洋文而后其用乃为最大斯实通中外消乱贼息邪说距讠皮行之要也。
    一参考西国政治法律宜看全文  外国之所以富强者良由於事事皆有政治法律也，而中国今日之剽窃西学者辄以民权自由等字实之变本加厉流荡忘返殊不知民权自由四字乃外国政治法律学术中半面之词而非政治法律之全体也，若不看其全文而但举其一二字样一二名词依附托附会簧鼓天下之耳目势不至去人伦无君子不止而谓富强即在於是有是理乎，即西人亦岂受其诬乎，外国所谓民权者与义务对待之名词也，所谓自由者与法律对待之名词也，法律义务者臣民当尽之职权利自由者臣民应享之福不有法律义务安得有权利自由所以日本宪法第二章题曰臣民权利义务而其第一条即曰凡为日本臣民之要件当依从法律伊藤博文解之曰日本臣民各享有法律中之公权及私权，所以臣民要件必以法律为定，夫言公权私权而必本乎法律可见悖乎，法律者即不得享有公权私权也。所以第二条即曰日本臣民凡合乎法律命令所定之资格者可任为文武官，此盖谓能尽法律之义务即有服官之权利矣，其义务之最重大而显著者莫如当兵纳税，故第三条曰日本臣民依从法律有服兵役之义务，第四条曰日本臣民依从法律有纳税之义务，义务尽矣则必有自由之权利，然使自由而不本乎法律则人人皆处於化外而天下乱矣，所以第五条即曰日本臣民於法律之范围内有居住迁徙之自由，第十一条曰日本臣民苟不害治安不紊秩序不背为臣民之义务者有信教之自由，第十二条曰日本臣民於法律之范围内有言论著作印行及集会结社之自由，此三自由即今日妄人腾诸众口播诸报章视为任性妄为之世界者也，然试问有出乎法律之范围外者否乎，总而言之权利必本於义务能尽应尽之义务即能享应得之权利自由必本乎法律能守分内之法律即受分内之自由日本伊藤博文所谓法律中之自由为臣民应有之权利，故自由於分定之内者可勿庸多加箝制，此生计与智识发达之本原必使凡人於法律所许之区域内享受自由绰有余裕而不得迫蹙之等语，此之谓也，然此犹立宪君主政体之日本为然也，试更徵之共和民主政体之美国更可见全球万国无殊理无异政矣，美国於千七百九十一年续定宪法第五章云凡讯案除按照法律惩治外不得阻其自由此语最为扼要，其余条例甚多有云除法律规定外者有云除依寻常法律判决外者有云除罪犯照例审定外者如此之类不一而足今日忄佥人乱党盛称民主政体有各种之自由主试问亦有出乎法律之外者否乎，夫既守法律范围则所谓自由者不过使安分守法之人得享其应有之乐利而已，岂任性妄为之谓乎，假使外国政法皆如乱党所说恐不能一日立国矣，安论富强乃近来更有创为蜚语者谓学堂设政法一科恐启自由民权之渐此乃不睹西书之言实为大谬，夫西国政法之书固无破坏纲纪教人犯上作乱之事前文已详至学堂内讲习政法之课程乃是中西兼考择善而从於中国有益者采之於中国不相宜者置之此乃博学无方，因时制宜之道叠次。谕旨已极详明，此次章程亦甚明晰，且政法一科惟大学堂有之高等学堂豫备入大学政法科者习之此乃成材入仕之人岂可不知政法果使全国人民皆知有政治知有法律决不至荒谬悖诞拾外国一二字样一二名词以摇笕诵囊印
    一私学堂禁专习政治法律，近来少年躁妄之徒凡有妄谈民权自由种种悖谬者皆由并不知西政为何事亦并未多见西书耳，食臆揣腾为谬说其病由不讲西国科学而好谈西国政治法律起，盖科学皆有实艺政法易涉空谈崇实戒虚最为防患正俗要领曰本教育名家持论亦是如此，此次章程除京师大学堂各省城官设之高等学堂外余均宜注重普通实业两途，其私设学堂概不准讲习政治法律专科以防空谈妄论之流弊应由学务大臣咨行各省切实考察禁止。
    一私学堂禁私习兵操，凡民间私设学堂非经禀准不得教授兵式体操，其准习兵操者亦止准用木枪不得用真枪以示限制应由学务大臣咨行各省晓谕民间一律遵照。
    一学生不准妄干国政暨抗改本堂规条  孔子曰不在其位不谋其政，又曰君子思不出其位，位者本分之谓也，恪守学规专精学业此学生之本分也，果具爱国之心存报国之志但当厚自期待发愤用功俟将来学业有成出为世用以图自强孰不敬之重之乃近来士习浮嚣或腾为谬说妄行干预国政或纠众出头抗改本堂规条此等躁妄生事之徒断不能有所成就，现於各学堂管理通则内列有学堂禁令一章如有犯此者各学堂应即照章惩儆不可稍涉姑容致滋流弊。
    一师生员役均禁嗜好
    学务繁重细密凡从事学堂之员绅及各科学教员必审择精力强健办事切实耐烦不染嗜好者方於教育有裨查洋药为鸠毒之尤各省学堂均应悬为厉禁无论官师学生及服从之人有犯此者立行斥退万不可稍从宽假。
    一学堂教员宜列作职官以便节制并定年限
    外国学堂教习皆系职官日本即称为教授训导亦称教官，此后京外各学堂教习均应列作职官名为教员受本学堂监督堂长统辖节制以时考核，其功过而进退之不得援从前书院山长之例以宾师自居致多窒碍，惟监督於教员亦宜以礼相待，学堂教习既列为职官当有任期或三年一任或二年一任或视该学堂毕业之期为一任，除不得力者随时辞退优者任满再留中平者，如期更换未满时不得自行告退另就别差学堂办事人员亦同（有事故者不在此例）。
    一外国教员宜定权限
    各省中学堂以上有聘用外国教员者均应於合同内订明须受本学堂总办监督节制，除所教讲堂本科功课外，其全学事务概由总办监督主持，该教员勿庸越俎干预。
    一外国教员不得讲宗教
    此时开办学堂教员乏人初办之师范学堂及普通中学堂以上势不能不聘用西师，如聘西师系教士出身须於合同内订明，凡讲授科学不得借词宣讲涉及宗教之语，违者应即辞退。
    
    
    
    
    未完
    ◎各省学堂汇志
    北京
    振贝子拟於瑞王旧邸址创设实业学堂归商部管辖，现已议决派员前往日本购置仪器，崇文门北孝顺胡同之美国医院庚子乱后新建楼房为女学堂之用，学生二百余名专授华文及普通科学尤注重於卫生学年以十四岁为限，逾限及缠足者不收医院即附堂内。
    山东
    王伯安大令办理女学堂初欲自筑房舍大展规模，因经费未足先於南关后营坊赁屋试办，二月初一日开学有识字书法讲解修身历史算学等课学额三十人学费极廉全恃捐款津贴。
    江苏
    两江总督魏午帅创办农务学堂选聘教习广招乡民聪敏者教以各种农学，毕业后任听回乡广为传授使民间改用新法定名为农工实业格致学堂。
    安徽
    皖省大宪新募兵学生三百名於二月二十日送入营中练习。
    江西
    九江统领常备前军岳军门已於三月初一日开办随营学堂挑选营内学生入堂肄业。
    湖北
    办理学务各员以学堂务须普及，然官学堂非生员不收，若向学之士年龄已过小学之限又无进中学堂之资格情殊可悯拟设中学预备科以为安置，二年毕业送入文武普通中学堂即借江汉书院开办。
    湖南
    旅湘皖省志士近在长沙设一安徽旅湘公学外省人亦可入校已於三月初一日开学，湖南医学堂开办一年略无成效，兹由中丞改定新章添聘教习教授东文算学化学博物生理体操各课加添学额俾广造就，湖南学务处现遵钦章创设湖南僧学堂於湘春门外开福寺内延日本僧水野梅晓等充当教习，常德府大善寺僧慈云急公好义自愿将寺产尽数拨充学费禀请立案颇为赵中丞所奖。
    四川  重庆府城民立小学堂相续兴办计开智学堂肄业生五十余人正蒙公塾二十余人知新学堂十余人，又有启秀学堂因学生尚未满额暂缓开学，高等学堂现将设立女学校与一所聘高等学堂东教习池永氏之夫人为教习。
    广东
    岑制军饬由巡警局选聪颖子弟遣送中法韬美医院学习防疫新法，并令兼习伤科以备巡警局及各营挑取军医之用，广州六榕寺僧铁禅慨捐寺产以助学费，闻铁禅以日本之兴僧人亦与有力，因慨然有东游之志并拟往日本考察。
    ●第三期・财政
    ◎美国会议银价大臣条议中国新圜法觉书  续第二期
    ○第四篇  中国新圜法条议诠解
    第一章  良法之益
    当西历一千九百零三年正月二十二号，中国政府咨送觉书於美国，内开设立新圜法，以期定准中国与用金国汇兑价目事，想该政府深悉整顿与本国之大利益，并亦知通商来往之各国亦可利益均沾是以此章考究中外将得之利益，并记录外人对待此事之举动，盖因此种举动，可望推广日后商务并令放本家有稳当之机会，由是美国政府自应迎合中国改金为准之议，并应望欧洲领袖制造及出口货多之国相协合力，现因汇价涨落无定，故用金与用银国商务之利息殊艰平准，若汇价可以照用金国来往之汇价俾有一定限制则以上之局面便归无有，按目前情形，用银国之贩进口货者逼令其殊少把握，仅能糊口度日，并托欧美洲人定货亦不免束缚，而且放本者格外冒险比一千九百零二年数月之间，银价骤跌，直抹煞其一成半至二成之利息由是放本在用银国及收回金款时，觉其资本减少至此，若汇价一有准定以上诸弊即可补救，则由欧美厂坊所出之货运来中国必可振兴，外国来货多因借助中国开辟天生丰厚之利源，此种资本大抵系纲轨及别项建造铁路之材料并制造局需用之器具，及供给在中国推广铁路，及举行兴业工人之什物，此种货物由制造国出口之多少并不倚赖中国锁用货物因之加增实倚赖丰富国之资本敷余，欲放置别国故此种兴旺之机前数年即力臻此，惟此等阅历当俄日自定以金为准之圜法后，皆所经见查俄国进口商务在一千八百九十年时值四百十六兆罗布合美洋二百十兆元，在一千九百年时即增至六百二十六兆罗布，合美洋三百十五兆元由是十年之内加增之数有五成，查日本在一千八百九十年时，其进口货物值日本洋八十一兆元，合美洋四十兆元，至一千九百年时，其数值三百兆日本元有零，合美洋一百五十兆元，其加增之数有两倍，且此数中已扣去日本洋因银价跌落之数。
    假使中国进口货加等之比例，与日本相仿，则十年中中国每人所用进口之货，即可由美洋五角，加至美洋一元五角，就此类推，欧美贩运至中国货物除现在之数目外，将加添美洋四百兆元，大约中国商务之发达，不能比日本之速率，但中国创设统一圜法以金为准制造国及贩出口货国将来所得利益极厚，该国等理应极力设法以便得此经济之结果，当美国特派银价大臣时，东方各处已议论中国汇价有定之紧要，及数商务局已经筹谋所有筹谋者以上海洋商商务局本年西四月十八号所定条议，作为此事程式，条款如左查银价时有涨落，并查中国国家及商务支付款项，现在尚付与用金国为多数，将来必尽属用金之国是以本局以为有条约各国，应迫请中国政府从早赶做应办之事，以期首先设立统一币制，一俟可将币制以金为准，即便进而成用金国矣。
    总税务司赫德引经据典，亦可为相信金圜法与中国商务财政巨大利益者之一赫税务司曾上条陈於外务部，该条陈登录西一千九百零三年七月三号字林西报，内云若将目前银圜法改作为金，实於中国灵便，盖银价坠落汇兑无常，即一日之内亦有上下，百业因现在币制情形颇受伤损国家付洋债用金，是以国计民生之艰窘，倾陷日深因此迫令人须筹谋补救以期中国虽仍用银币，而有金银汇兑准价以免不时涨落之虞。
    此番整顿应通盘详察中国设立金圜法，与东方各国圜法，有切密相关之事数件，该国等大抵系欧洲领袖国之藩属，即美辖之飞猎滨，英辖之海峡居留地，法辖之印度支那及德国在阿非利加洲之东及亚细亚洲之藩属及属地，美国银价大臣是以辅助拟办之事件送交欧洲各国各款如下。
    一中国圜法条议。
    二中国之单数金本位及银币，将与别国日后设立以金为准币制所定之单数本位及银币，应有无甚相差之问题。
    三各国为制币之用，购买银条应分均匀以期辅助维持银子之金价，并极力减免，因抛卖之时价极涨落以期财力孱弱之国，创设以金支兑为平准之圜法，更觉容易。
    ○第二章  中国更改之难处
    中国圜法之问题实系可以举行之事，查中国政治生业及教化与西方各国，皆相悬殊，今拟令创行圜法专究财政学家，自行关心，惟美国专使各国会议银价大臣讲究此问题，系察考政府之办法及日后民间之举动，此乃考究此事可以举行与否为大宗，由是首重详细审察开办之难处兹分条开列如左。
    一现在中国无统一之圜法，并无有与欧美洲通行圜法之相仿者，查中国通商各口，虽兴用银元，然所用者式样不等，如上海天津通用鹰洋，在满洲有通用俄国卢布货币之处，广州汉口及他省有用本省总督所铸之银币此外尚有别式银货，流行各处。又内地往往用银宝银条，按分两成色推算销用以代货币，此法通商各口亦通行也，内地乡间即是用银亦颇罕见，大抵交易以铜币为主查中国币制现在以分两为准度，惟所为分两者各处之平色不等，故各处银两之价值亦参差不一，查上海天津北京平色皆不一，有货币书内载银两分十四种由是观之中国举行统国一律币制，其情形与欧洲各国不同，盖民间非特仅学记该币之价值，且须习惯算用钱币以代秤银交易地步，且中国百姓向有泥古之名不愿改革祖宗成法。虽然常考中国及别国之阅历足见若此币制，果与民间有利，则毋虑不能通行也，且中国自无通行一例之货币，实一大幸事，盖除各省所铸之银元外，政府无须换旧式银元也。
    二中国政府向不预闻各省地方治理之细情，此乃派归督抚及地方官吏办理，惟创设统国一律圜法，政府之权势务须强盛并能使政府之权势直达民间方可，试看美国初开国时联邦为国，因政府无直达民间之权，凡事为各邦把持颇形掣肘，是以续后重订宪法最紧要之进步系给政府权限准予何事可直向民间预问，免经各省中国政府有多事向不预闻直达民间之细情，今新设圜法其权自行推广，并请各督抚及地方官员合力，以期得手而少阻挠，开设一官家总银行或相仿总行，此种难处定可解除无疑也。
    因创行新币制，各督抚及地方官进项颇有减少之处，理应注意将地方进项及币制进项两相较准以便有相当之对抵再管辖新制，当会归於政府惟此种更改管辖之办法不能偏一亦应兼顾目前情形。
    或云若新定圜法以金为准度，则与地方官员及中国钱票庄之私利有关碍，若辈自行阻挠恐因此难以成就，闻中国地方官员收纳赋税及他项粮饷交解上宪时与铜银等货支兑结算处，从中取利有时此利甚大假币制扩充收完赋税统用新式货币，则此项进款恐将大为减色也。
    地方钱票庄为民间经理支兑，成为民间与官场支兑，往往出息甚钜。
    有云洋商银行亦将阻挠新法，盖彼等生意以支兑居大宗，故每年所得利息此项进款在数不少，假中国币制以金为准则彼等利息自然大减，惟彼等之难处，不甚紧要是以不至阻挠，至新法与华洋银行钱票庄有益之处另篇申明。
    三中国政府洋债及赔款两项现欠各国不少，故立此新币制如欲成就，须各国满意及允助或者新法举行将来归还赔款，各国不致吃亏。由是观之中国及乐助中国者以未举行之前须先觅得有赔款各国之好意及心助，美国专使欧洲会议银价大臣已经欧洲及日本获得各国之允助，中国财政因赔款之事现时自觉孱弱惟此可望设法补救也。
    四新法币制其最要者，即在结算外国商务货币价值须不时涨落，查中国政府于西历一千九百零三年正月二十二号致美国之觉书内，此节亦甚着重，由是定行新制及办理新制之法，如欲适意顺手须在中国贸易之洋商视之为然，中国庚子赔款有数国解说约款系应付金，并应交所派商人及银行经手支收，洋商因见汇价涨落无定犹恐因此亏本，故欲来中国放本而不敢商贾运货来中国当议定出卖时计算有盈余利息继因汇价涨落难於预度反而亏本，商人如欲与银行预定汇价，银行定加索汇水，故洋商犹疑不敢贩货来华，据德真致英国考究中国事务会社公牍，称自西历一千八百八十二年至一千九百零二年间银价之跌落以金价比例跌有四成九分零十之七，以铜钱比例银价跌有二成六分半，同时铜钱与金价比例铜钱跌有三成二分半。
    按照以上情形观之新法非特欲善良，务须可以删去以上所述之各弊及昭信於华洋商贾，今筹拟之圜法曾与最能干银行家及商人会商，查若辈意见与所拟之圜法相符者居大宗。
    五美国会议银价大臣，今为中国条陈圜法，实系中国之代表，查美政府原来实因中国政府之请，故特派大臣筹议此事，现在条陈之办法美国会议银价大臣深信系与中国最相妥善之办法帮助中国振兴内外商务支还赔款及他项利益，此办法自应勿与中国主权有相关碍并与民间风俗相符，查西法币制中国百姓向勿惯常最妙之法使彼等容易习惯，则新法当可举动，彼等营利之心中国人民与别处东方人民相比，如印度瓜哇岛及飞猎滨等处素称勤劳并与本人利益相关者，其知悉甚形快捷贸易华人亦向有精明之名，如见获利之机虽少亦愿相从，是以意度若新法所定之钱币用之零碎交易支还债款完付赋税及他项用处，可免向来所受之亏累或因此可获小利即易引导华民通用，如以上之办法即以愚民未曾经生意阅历者之脾气及风俗亦可许其相称也，以上已经言过开办诸难处勿应过於轻视惟虽有难处及违阻情势，因开立善良之全国统一圜法，实与中国及在中国或与中国贸易者有益，兹二三年内条陈办法者甚多，并曾降明诏令户部筹议办法以便开办，并令赴大阪博览会专使察考日本圜法，以冀相助中国筹议办法，天津及上海洋商商务局曾订条议，以申彼等期望举行新式圜法之意，香港商务局亦经依样相办总税务司赫德亦拟条款咨呈中国政府再中国政府与英国日本及美新订之商约内亦约定设立全国统一之圜法既有如此议论纷纷之势及中国政府明显预备开办之情状，此事之开办谅必准定也，惟开办须向正途而行以上所述诸为难之处非瞬息可以扫除再定统国圜法各端亦非片时都可以通行，若起首即走正道日后可免退步之虑，且终久可冀所盼望各节皆有成效也。
    ○第三章  开设新法
    美国会议银价诸大臣所拟中国圜法之策已与名家议论利弊，其少数云，中国向无统一币制，故开办之法因先订一统一之通宝成色分两划，一俟民间惯用，然后再酌定新币与金价相等，惟美国会议银价诸大臣之意，新银铜货币应自开办日起，即定金价及设法保存所定金银相等之价，盖此办法非特较善尤见容易各国官派会议专员，执此意者居多，开办应即定金银相等价值其故如左。
    一新制之利益则自开办起愈觉显然，虽统国通流银币未有一定金价，可与本国国内商务大有裨益，然此尚不能迳助进出国口之商务也，盖进出口商务不仅侵占振兴国内商务相关之利益而已，若欲振兴进出口商务应从早赶办因此项商务之第一利益，系可帮助中国还付洋债，当较容易也。
    洋人顺便可沾利益，所沾利益并非多过华人，亦非首先沾受，盖所有利益因华人为制造出口货之人并销用进口货之人，故所有利益华人得之最多若汇价涨落无定阻挠洋人采买中国货物贩运出口，倘采买加多即物价自行涨贵，由是华人又多一财源矣。又因有汇价涨落不定恐受亏累之虑，贩买货物出口者收货时自肯支出最小之数，贩运洋货进口者亦因此虑加索卖价，若汇价不定之虑可以删除，则贩运洋货进口者自行加多，由是同业争竞亦加多争竞一多，进口货物之价即跌，虽交易之钱大抵先经过洋人之手，然所得之实在利益中国制造者及销用者首先享受并较广也。
    假新制起先暂扩行於各通商口岸，不行於内地则内地与通商口岸，若为本国销用货物支兑汇价自大加贵惟自内地运至通商口岸货物大抵皆为出洋之用，盖是时以金价为准则汇价之涨落自无现时之甚，总之此难处系暂有之事一俟币制推广至内地即化为无难也，且其难处与日后币制统行后所得之巨利比例，则又见为甚轻矣。
    二假币制开办，即定金价洋商自始即来中国放本，中国政府及民间趁此亦可同沾利益，此利益可为还债之一助也。
    三如新制先以银为根基，盼望日后将币值加增酌定相等金价，则抛卖谋利者自较从前以金为根基者尤多，当货物市价一跌，银币市价既涨由是又扰乱生业，虽银行钱票庄及趸存新式银币者即可获利不浅，然债户因此亦亏累不浅，盖当还债时银货价值有涨也。
    四政府因此亦可得进项加多之益，盖知政府不久所纳各项进款直用新币，虽当初整顿时另行设法，勿使民间稍觉赋税加重之虑，查自西历一千八百八十二年至今银价直落政府进项之值数，实吃亏五成之巨，新制举行政府即可免吃此等亏累。
    假中国政府为开办新制经费，虽须筹借巨款，届时民间完税之进步，如以上所指，颇形加广反觉赋税之担当，较现在尤轻也。
    五洋商加添资本，推广生意华商见彼等生理之法，终久定择其善者而从之，此亦一整顿圜法之旁利益也。
    尝信币制若终久以金为准，则开办即以金为准，非特与中国有裨益，并较先以银为准，然后再设法改金为准之办法更加容易，盖中国庶民见新出货币销用，实与金相等不似从前所用银币，随银价时有跌落之虑则彼等更愿收用新钱及用之放本也，或云华人聚敛新出货币，如现在聚敛金子然此或有之非币害也。假新币通行中国各处勿以金为准，恐难昭信，且有发出市面流用之货币，在数过多当改用金为准之时，似从前印度然，须改少市面现银，由是现银紧急货物价目跌落，其理曾已详述矣。假鼓铸钱币无限制则不免有现在通行之难处，即私熔货币后由银条重行铸钱之事，按此办法政府不得推算市面通流货币之准数由是管辖及维持币制则更加艰难矣。
    不论定何办法新定圜法应得陆续推广各处即是鼓铸新币，足敷四万万余人之用亦非易事，故须数十年之后方能将圜法遍行中国由是观之，假定俟圜法遍行於全国，然后改金为准，则仅通商各口及别国，须延搁数年，方得享受汇价平定之利益也，假开办时即以金为准，首先应得推行於通商各口及尝与外洋有交易来往地方所有利益，则自始就可享受也，查推广内地有各省督抚之襄助，可陆续以新钱之出逐渐扩充并将新圜法推广统国之年数约计，推广以银为准之圜法相同所有保存金银相等之难处后再另议。
    由是观之上节所云以使华人习惯支用新式货币，其两法不论定用何法，其难处相同即鼓铸之迟延，莫非专请外洋铸钱局帮铸，再新圜法若以金为准，民间因所获利益较广容易惯常。
    设银行钱票庄及地方官，果行阻挠则当开办新制之时亦可设法略为对抵，当初开办或仅能在数通商口岸及大城埠，如北京天津上海汉口广州及该埠等附近地段，盖以上各埠及相连左近地段，按中国政体而论譬之分立之国是以在彼处举行新制，犹如在有自己管辖权力之地，且其地界可不与他处有关，或在直隶一省试办数月以便做出准法，一俟铸得货币之数足敷市面要紧用处，或得二成五之光景，新币即可开用政府收纳各项饷税准用新币按照新币定价收用，并不抽水假政府意谓应勒令民间完纳税项，须用新币则亦可也，惟政府应在彼埠足数选派有诚实之名者作为兑换经理之人欠完饷税者即可将铜币银宝或鹰洋向彼等按公平价目，兑换新币以便支付应还皇家之款，由是民间骤知新币特设之用处可永远用之，还纳饷税，则彼等自愿支收也。
    再派外国银行及本地钱票庄为兑换经理人定可有益，盖彼等为政府效劳亦可沾得财利即可解释彼等滋生阻挠新制之心也，假因国计起见彼等经理此事应给重俸。查政府在铸头上可得一二成之进项，则亦能给重俸，若政府仅选数小地段，如以上所指诸埠开办并派可靠者充当兑换经理人，则地方官虽欲抑勒，亦无从於兑换之中，苛待百姓故兑换价目应明白晓谕则强虐把持之事自难有也。
    由以上各埠自应从早推广至向用货帑交易之左近各省，及督抚地方官最愿新制举行之省，惟推广新制须先筹算所有之新币，足敷市面之需，并政府管辖之权已定妥善，然后陆续由此省达彼省，推广至内地各处按俄之在波嘎拉英之在香港飞猎滨日本及印度之经历而论沿海各省百姓既已用惯墨西哥及英国货币，不久即可习惯新币，知其市价贵於银价再内地百姓向不惯用货币者见新币之利益，可用之还纳粮饷赋税免受兑换者把持之亏累，则自乐用之矣。
    所拟中国圜法外国银行，大抵皆可心许，然中国定行新制以金为准，波等汇兑生意出息自行减色，想远见之银行家不至阻挠整顿，盖终久新制实於彼等有益，且此事以中国一统财政有何等利益虽与彼等私利，苟有关碍彼等亦不便明出阻挠也，试将新制与银行关系之处参考之定准汇价虽不免失利，然定可望生意中，如借贷及汇票抽水或即加增足抵所失，闻印度自汇价立有程度支汇出息虽见减色惟借贷生意极有加增，据日本银行家领袖中之某君云，自日本创立用金之圜法后，银行生意利息加多一倍，查中国生意方法与别处不同银行家难望如此大利，惟近年以内或可盈余颇形起色足抵所失，查墨西哥生意最广之数银行近数年虽兑汇出息甚重愿冒险失此进款，因知汇价一有准定洋人来放资本者定必加增彼等或可易得经理之差银行经理外国资本及代创立生业可获厚利，有此诸项利益及他日再添多项远见之银行家必以新制终久非特与统国有益即彼等银行亦准定可得利益也。
    ○第四章应需专家相助
    精通创设及管理欧美圜法之华人即使有，亦无几，故欲办理新法妥善应请西洋专门管理铸钱局及总理圜制者惟一切事理华人经办者居多，所聘洋员应按中国委员体制看待惟最少起首几年洋员管理应有大宗裁量之权，以期得有熟练人之帮助及昭信取而望成效也。
    今欲尽力相免各国滋生嫉妒之心所应请之数洋人创立及管理新制，宜由各国擢选，且所用之人不可稍视为外国政府之代表，此实为中国及新制成效之紧要可无疑也。
    洋员须驰名专门家，为中外商人及诸政府所相信托，该洋员等系中国委员理应十分看守及保护中国利权，并亦为此起见所有彼等一切辨理之方法应统行广告大众有以为相宜之事各上条议，非特司泉官每月造出报告书，详载钱币情形内包消流若干，借贷若干外国信用借贷票若干及欧洲各国向例所刊刻之别项情由，此外中国自准有干涉偿款诸国所委之代表人，於适当之时检查司泉官之帐目，然所为帐目者仅系向来刻印本并非国家公帑。但系与圜法相关诸项各国亦无相索检查之权，惟念圜法之成效与否在乎大众之信实昭此信实为最易最善之法，即中国政府自当让此权於各国再凡与管理圜法有相关一切中国似宜听彼等提议及保举，惟中国及管理圜法之洋员无须聊为负担责任按照提议而行。
    国帑与圜法应全行分开，自明显也，所有各项赋税进款自应与圜法上之铸头进款分开，再所有政府开销亦自应与圜法各项开销分开是以虽将圜法一切细情告众，无人可得国帑消息是以国帑情形除由别处照例可得知者不至泄漏。
    虽意谓中国政府以圜法成效起见，定须邀请相当人数相助，各国政府除中国若准行嘉许彼等检查外，不宜少为出场蚣嗬磬髦疲盖圜制颇形紧要，且极深奥各国政府为圜法事欲相约齐心系极难之事，或系全然不得齐心此无余疑也。
    ○第五章  圜法纲目
    管理圜法之细情有须随新制之发达，相同酌定，惟圜制之原本主义理应预先定准货币应自开办时即定准金价或先将货币按照其中银价销用，日后再改定金价查各国所派会议大臣执此议者居少此节主见有不同之处，惟币制成全后须设法保存所定金价，此节众意齐同，查中国政府应定一单数本位为准度，该单位定准金重若干成色若干以免犹疑单数本位之大小应按中国之利便定夺以金单数本位为准度，其主义系利便商务查中国与外国来往商务居大宗，由是此单数本位之体制应如此交易来往，用之推算记帐觉其简便，若与中国通商各国有同样单数本位货币，则中国亦可定用此单数本位，惟英法美俄日本德等国货币单数本位，皆相悬殊，无一相同，中国拟立之单数本位以期与别国圜法相仿其价值似应与美国之五角货币相差不远及英之二仙令，日本之金圆俄之卢布法之二法郎半，德之二马克（以上所述各种货币其价值大约相等译者注）中国应选与之交谊亲近及商务众多，且见加增之国之货币为本国货币单数本位之分两也。
    各国所定货币单数本位之轻重，大抵与别国稍异，其故一因重行声明本国之自立，一因阻止别国相等分两之货币，流入本国销用猎丁联邦不入此例，中国货币单数本位之分两不必与以上所述各国之货币相同，惟其价值须与彼等不大相殊异，故平常零碎交易容易推算惟趸当交易，因汇兑市面逐日不同兑换金价稍有上下帐目记算，因此觉得繁杂，故中国货币分两，聊与别国相差，无甚紧要。
    所定之单数本位为货币准度，如日本之金元，不必一定鼓铸，又所定此单数本位数倍大之货币，如美属飞猎滨之皮素亦可毋庸鼓铸，若此单数本位分两，果有定例，并各种小元按此单数本位之金分两所定价值，政府须设法保存则无畏货币未有鼓铸也，虽原意中国流通之货以有相等金价之银铜币为主，惟亦应销铸金圆，日后银价或涨，银币价值胜於金币亦未可知，若预定无限鼓铸金币章程，设准铸单数本位五倍十倍二十倍数之货币，照货价及添铸费，或免铸费发换，则或可阻止此等局面，且平常时局自无来换金币，盖百姓觉银币尤为适当与地方局面，亦更相称且与政府出息亦更多也，政府自己可稍铸金圆便於偶然流用，以冀有益於民心，并政府支付款项如果便宜亦可不时发出金货按中国经济局面通用货币应以银铜为宗旨查中国薪水每月大抵不过美洋七八元，且时有不过二元至五元之谱则大抵生计开销准度阶级亦同，於是华人支用金币机会之少，则自明也。中国统国通用之货实系铜币，此币逐渐为民间逐日支用之通宝，趸当交易有用银宝按分两秤算，亦有地方支用货币，查生意来往通用之铜币仅值约美国二十之一分钱１／２０Ａｍｅｒｉｃａｎ  ｃｅｎｔ可想中国交易之精微，是以市面通用之货将定系银铜二种货币之单数本位，虽定有金价其代替本位单数之货自系银元，此银货理应有适当模样，以中国合式其大小谅应与墨西哥洋相仿以冀便当，其所定相等之金价，应设法保存。
    有提议云，其银元分两应照海关一两之数查此分两之货将较墨西哥洋要大一半，中国各处大抵交易刻都以两数推算，则此分两与民间习惯所定者似最相宜，惟因其太大用不方便此乃不相宜之首端也，大抵意见平常交易与墨西哥洋相仿大小之货为最方便，新币之名目或称为两或称为元，无关紧要。所重者不论何名号，此单数本位货按海关银两及墨西哥洋推算应作若干须有定律新货之价将随所定之金单数本位价值，惟货中之银应较所定价值少一成，或一成半方妙，此银货将有金单数本位之名为通货之主，此外应另有相辅之小洋或如半元者四分之一五分之一十分之一二十分之一五十分之一，及一百分之一，或者应加再小之数，如千分之一者，其相辅银小洋中之大号分两谅应按大员分两数比例相推，若其分两稍轻应其价值稍廉，则私铸之虞自少其相辅小洋之小欧职淄红铜两种，此二项货之料质成数应如此酌定，而使铸头出息甚大。
    ○第六章  维持金银相等价值
    将保存各种银白红铜货所定之相等金价，意为办理新币制最难之事，据最可靠之报告书称前二十年之间银货之价按金推算跌落五成光景，红白铜货价之跌落虽无银货之甚亦约有三成零二或零三之多。
    查全球文明之邦，大抵维持红白铜小洋所定相等金价办法，仅限制铸造数目及政府允许收用而已，其分两按其价值推算甚轻，故无诱人熔化之迷，且因所值不夥莫非有昂贵机器铸造不能获得大利，如用机器举动，则容易缉获政府留心商贾生意及银行应需此项货币若干则颇易立一限制於发出之货数，勿使市面此项货币过多，以牵动其价跌落之虞。
    查银货情形不同其大号银货则尤甚，在中国支付趸当交易将自用此项银货为大宗，此外若非用之兑换小洋，则如印度中国，然当无兑换之需大抵久于贮藏此货者，比藏别项小呕跽呓隙嘁玻棍此项银币系为单数本位之代表，故国家认用之似应无限制，至认用零碎小洋自限定极小数目民间自当统以此项大货币为比量价值之准度而以别项货为比量者少也，应定办理条款除办理铜币之法外，另应筹加别项。
    筹拟紧要各条计开如左
    一所铸货币数目应从严限制并统归政府管理上节曾载仅此办法，足以保存所定之零碎小洋相等金价，大约其大号银货亦可按照生意应需严行立其限制，此为保存所定之相等金价办法之中最行得力及最紧要者不论何国各种货币特有专用交易之中须用货支付有支付之数不多，应用红铜货，其趸当来往，须用单数本位货币或此单数本位数倍大之货，若银行票券Ｂａｎｋ  ｎｏｔｅｓ平常票券Ｃｈｅｃｋｓ汇票Ｂｉｌｌｓ  ｏｆ  ｅｘｃｈａｎｇｅ记帐Ｂｏｏｋａｃｃｕｎｔｓ及别项常用之法Ｏｔｈｅｒ  ｃｏｍｍｏｎ  ｄｅｖｉｃｅｓ则自可省五金货币也，假所发行之数过于生意应须是以所有发出货币，市面未能都用，则货价定跌，若货币照出则跌落无已直至货价与货中之料质相等为止，政府按生意应需严行限制货币数目，为保存相等金价之首端亦即最要紧之一端也。
    二查货币之值为供求Ｓｕｐｐｌｙ  ａｎｄ  ｄｅｍａｎｄ相交而定，是以政府自应支用，此货设遇一寻常不已之求并收纳各项粮饷工款，不推却收用此货，则明谕大众政府之信重货币价值可无疑也。是以办法之第二条，即政府各项允许收用新币并照所定之相等金价支用也，政府因此将支用之数与民间生意所需之数相较成数若干则各国定不同也，有数国每年国家所用货币之数，有民间生意统用数目之四分之一，有生意清淡之国及生意来往用货物交易互换之事尚多，则国家所用之成数目多亦有国家所用货币，其相差之数较少也，此项所需之数实在不少民间有信于国家，系诚实之国大抵此条与第一条办法即敷保存货币相等金价，毋庸再另添别条也。
    三银币通用最多之国，国家常定律认用银币，作还官私债款之用，其小畔喔ㄐ⊙笞鞔讼钣茫自有限制或十圆之数，其银单数本位则可用於无限也，此条亦可加增一求币之道以助保存价值也。
    四尚有别项办法维持金银相等之价，此法为人时所提举，并有以此为最得力之法，其法即政府允准将以金易银币，此说若稍有紧急之更改可照办理，惟兑换时不必随地应付，亦不必给予金币，其对抵之法总须随贸易之形势及本国之应需而定。
    若是中国通用之币，以银为主则生意来往，在本国无需金币若以金为铸造首饰等项之用，则与圜法及生意应需无涉，若首饰铺因制造需金，如制造钢器者自备生料，不应再依傍政府，所有与圜法相关合律求金者仅为支付所欠用金为准国之款项，为此项用度无须本国存金只须有信用借贷之金款，存贮於有支付款项之国假遇上海商人欲付伦敦金债前赴银行设法还债，该商无需将金运往伦敦，仅需恁券一纸在伦敦支取金款，由是办理币制，中国政府常设一信用借贷於欧洲俟有商人有此种合例之用，即可由此款给予汇票，荷兰近三十年之办法与此大致相仿，并印度数年试验终久定此办法，在荷兰国民银行为政府代理管辖通货之权，不永远准支付金与持银币或银行钞票来换之人，荷兰之科尔登Ｓｉｌｖｅｒｇｕｄｄｅｎ银币，不能易换金币，惟政府数年以来，申明若欲金子还洋债之用，准以科尔登元及别项本国银币来换，似此对抵之法加之政府管辖制币，及该政府声明之殷实，来以银换金者甚少，且此法即遇市面紧急之时亦久已足敷维特金银相等价值之用。
    为保存金银相等价值，政府无需为出口之用，或还洋债，永允以金易银，若勿牵动金银币在内地交易相等之价及勿损毁本国生意，中国政府无需骤允将圜法及存贮金款为商家之用可俟银行不能代为设法支付外国金债，或因汇票价目昂涨之故，方允以金易银支付外国款项，往往终以最相便宜之货运往作抵，假使该国声明殷实国中通流货币亦多则有时将金币运往他国逼令合宜货之价值贱跌，以便出口尤觉便宜也，抑将钱币运出支付债项与否，大抵在乎通流货币与生意应需相差之上下，假使国内钱数罕少，并显系五金钱币则此币以货物比例，觉其昂贵或以别语申明之则货物价值以钱币比例觉其低贱似此局面则用货物而不用钱币出口也，设因市面清淡或因鼓铸钱币过多则市面之金钱数目过於应需之数似此局面货物价涨利息低跌收买金货较收买货物尤廉汇价见涨则大抵运钱出口支付欠项或付别国在本国所放资本之利息假使本国所用之钱，非金实是银币或钞票并其数过多，则金汇票汇价及货物价目由银币或钞票推算均涨似此局面则恐须将金出口也。
    由是观之中国政府仅需申明在平常时世，民间欲金或银为支付洋债之用，需向银行或商家支兑政府仅能看金之时价，其时因求者甚众，价颇寻常方准支兑，若至汇往欧洲价目颇过於所定金银相等之价，政府允准支收银币，或银币之代替出卖金票，似此办法莫非国内银币数目当时过多或因市面清淡或因鼓铸钱币过多，方需支用欧洲之存贮款项也，假平日伦敦汇价新式银币，一元换二仙令政府俟汇价涨至一元零二分换二仙令方允卖票，当为出卖外国金票，所收进之银币藏於国库不再发出，则市面钱币渐少，由是运货出口较运钱币出口，尤觉便宜盖币亦因少而见贵也。
    反复观之或因钱币停铸，或因生意振兴需钱加多则市面见少，商人因此或许交付金子於中国国库或当交於中国在欧美之代理人，以便在中国支收银币以付欠项，或用之在内地购买货物，如此办法中国之币制可自操纵以副商务应需之涨落同时，政府别无肩任莫非时局变迁，此亦罕有之时也。（参看第三十六页）
    假存贮金款专为维持金银相等之价值，价在平常时局银行顾埋商务之应需则存贮数目不致烦重在印度，其通流货币有一千八百兆罗比之谱，约合英金镑一百二十兆，其存贮金款颇不足英金十兆镑约合其货币一百分之八零三分之一（尚下足一成百分之十方足一成之数译者注）此存贮数已见足敷商务将金出口之用，即多时进口货颇多於出口货，其势急求金出口至此时局将通流货币减少一成半，或二成以冀阻止此势并逼令货物价目低跌，由是可将货物运出以代金币支付外国欠项，然此法尚难如愿盖诚难自信也。
    因用此存贮金款之时甚少，则商办此存款作为出卖汇票之用想不为难，且不致昂贵此存款数目自不能无限，但需敷用并其年数亦不能无限俟期满后，可再重订阅历数年若可显中国办理此事之善良，则存伫款项之需及商订此事之难又颇形减少也。
    照以上所指办法如在地方交易定可维持金银相等之价而无疑，即由存贮款项出卖汇票亦收汇水虽有时此水极高，不至与地方局面有关碍也。
    假使因办论起见时局出於寻常市价与所定之金银相等价值暂行相差，相差之数约百分之一或百分之二，其时仍较前数年之局面及较有统一货币，其货币价值随银价跌落者尚优於数倍也，是以切记於心因极力筹画，使新式银币开初即定有金价，并设法维持此定价也。
    ◎各省理财汇志
    江苏  苏州关税务司以苏属各茧行装运蚕茧经过苏关时报纳茧税每百斤向除包皮五斤而内地厘金章程经过局卡则每百斤除十三斤取巧商贩，每避重就轻藉以绕越特照会上海好税务司内地牙厘局督办拟自本年起酌量变通，现议适中定扣斤两以每百斤除包皮六斤云。
    福建  福建船政大臣电告外部拟借法款洋五十万元外部以船厂既用法人经理，今又向法借款势必多所牵制业已电复嘱向他国商借，且不可以船厂作抵须由船厂自行筹还。
    湖北汉阳铁厂之大冶矿局订借日本兴业银行日金三百万元，以三十年为期年息六厘合同画押之日先交一百万元以后分两期交清，每期三个月利息照每次收到之日起算近借到日本兴业银行第二次日金一百万元已由督办盛宫保发给借券。
    广东粤督岑云帅已筹得练兵处的款二十万汇解至京。
    ◎各国财政汇志
    日本
    日人自开战以来所募军饷至正月二十九日截止共一百二十六万四百五十元计东京二十四万八千七百八十三元北海道十八万九千六百十六元大阪九万五千三百八十二元神奈川七万三千七十三元山形七万八百六十五元爱和六万二千四百五十四元兵库五万三千三百六十六元京都四万五千三百二十八元查甲午之役国民所献军费不过十六万八百元，庚子拳匪之役十万七千六百二十九元，此次所献之款如是其多敌忾心深亦可见矣，日本国债票为数甚钜计贴款一万六千七百十二万八千三百五十圆赏项一万一千五百六十四万一千一百五十圆海军八百二十四万七千三百圆旧款三百九十五万零一百八十一圆铁路五千四百八十二万六千六百五十圆工艺一万四千三百十八万六千八百五十圆虾夷铁路五百五十九万二千五百圆台湾工艺二千三百七十万七千九百圆税券一千万圆统计其数亦不亚於中国赔款之钜，日廷自备军需以来以开支浩繁特派委员二名前往伦敦纽约贷银一万万元，因此事无成复在已国境内出借券一万万元，然此有限之款终难敷战事之用不过仅能支持数月考近日该国水陆军需每日约三十万元其数诚巨也。日本政府战时财政其略现已议定宣示全国其所支出者本年三月以前一亿五千六百万元（内五千万元为业已支出者）四月以后本年内之预算三亿八千万元预备金四千万元合计五亿七千六百万元，其所收入者增税六千八百万元岁计剩余金四千七百万元特别会计筹办资金五千万元一时借入金四亿一千一百万元合计五亿七千六百万元。日本战时财政现经松方伯井上伯在大藏省嵋槟舛进项税五百万营业税五百万砂糖税七百四十万烟草专卖税四百万酱油税一百万酒税二十万印ㄋ八陌偻虻刈馊千万，此外更有绢布税四百万盐税二百八十万及其他海关税消场税四五百万总计约七千万元。
    俄国
    俄国现由国费内撙节而得之数已至一百三十四兆罗布，欲由其中拨取五十四兆以筑铁路如再不敷尚须募集外债云，俄京传称俄国政府决意将平日藏款发出助饷再由各处节省以充添筑铁路之费计所节省者约有英金十三兆镑云，俄人已将牛庄税则改为值百抽二十五。
    英国
    伦敦电英国财政共缺英金五百四十一万五千镑预算来年入款一百三十九兆零六万镑而出款须一百四十三兆八十八万镑财政大臣不愿将短少之数屯积，故拟多筹一兆镑以补不足，今拟於入税项下加抽一本士每茶叶一镑加抽两本士雪茄烟加抽六本士纸烟加抽一先令，又定新税烟叶未入口之先加税三先令三本士第由烟叶一项可使财政加增三十二成，其出口时又拟退回若干成如此则英国烟叶出口可望加增由此税项下可增入款五十五万磅由入口税项下可增两兆镑由茶税项下可增两兆镑糖税则仍如旧至加增茶税之议虽已批准惟议员反对者仍有二百六十五人赞成者祗一百九十三人而加增烟叶税之议赞成者二百人反对者一百零六人亦经批准施行。
    ●第三期・实业
    ◎论煤铁矿之利
    节录甲辰第六期商务报
    矿物为地球中无生气之物，其播布聚散多因前世界地质变迁之故，非如动植物关乎地球表面之气候如何也，中国於矿学素昧讲求，往往开采经年成效莫睹徒掷巨赀良可慨也，惟是矿物之种类虽繁可以两言括之曰石类曰金类。
    石之类不一凡被以至高之热度而不熔为流质者皆是也，而无往不有者莫如煤金之类不一凡被以至高之热度而即变其定质者皆是也，而所在皆生者莫如铁，盖煤与铁出产当而采取易价值贱而需用繁大而汽车轮船小而饮食烹炊无一不需，况产煤之当足供全球二千年之燃料而有余，而出铁之山则千里往往山出棋布昔曾文正公尝曰中国开矿惟煤铁最有把握谅哉斯言乎。
    然则中国既具此莫大之利源，顾乃一言开矿，辄十九倾其赀本者何也，曰是盖震於开矿之名而过於铺张扬厉之故是，盖不知矿钅广有一定形势之故是盖素不谙勘矿之法而过信洋矿师之故，夫不知矿产之多寡而概以铜山金穴预为拟之，由是局厂之崇宏舆卫之赫煊仆役之繁多，在在浪掷其成本，而又不明乎勘矿开矿之定理，谓非延聘矿师不足以为先路之导，而机器价值矿师薪赀亦动以钜万计，故有矿未开而赀本已罄者有矿已开而得不偿失者以致所采之煤所炼之铁，其原值率视市上之煤铁增至倍蓰，又不得不贬价求售以资周转日积月累成本虽多终归乌有，此所以一言开矿辄十九倾其赀本者也，今欲去弊以求利亦惟改弦更张以适其宜而已矣，曷以适宜曰宜尽帮办矿之积习宜洞知矿舨苤形势宜自开矿务之学堂宜研究采炼之成法。
    从来内地之办矿者殷商大贾居其半，达官贵人亦居其半，故无论官办商办与夫官商合办，其人必渐染官场之积习，矿工之勤惰固弗及知，矿利之赢绌亦弗暇计，不知办矿为商务之一端必须事事躬亲时时撙节而后款不虚糜利皆实获，况当开办之始，成效未彰获利与否尚难逆睹，谓可以有用之财为无益之费乎，故办矿之积习不可不革除。
    若夫机器之应用与否当视乎矿舨苤形势以为衡其大要，则有三等有无需机器者有略需机器者有全需机器者何则，凡中国各省南北直向之山其层石中均有煤铁相间而生大山则为斜线小山则为直线平地则为平线或稍带斜线而有上联下联正联内联外联之不同，然山为地中之石骨山斜出於地则石骨亦斜出而上而煤铁各矿即随山脉之蜿蜒起伏无论千里百里大都视山脉之起讫为起讫於是矿之层次厚薄质性老嫩成分轻重遂因之而殊即舨芸谥高低隐显亦因之而殊，所谓舨芸谡呖蟮刂由是施工者也，然有开口有闭口平进者谓之洞直下者谓之井，盖两山之间必有涧焉山则上锐而下宽涧则下狭而上广而其旁皆为斜线涧甚宽而两山遥对者知矿苗不在山脊而在山足，试循斜线以求之则舨芸诹⒓是为开口即由舨芸谝允┢渥翟淦叫卸进逾进逾深厥名为洞此可用中国古法而不必机器者也，其有涧甚狭而石壁层层合缝者知矿苗必深入山腹须凿山麓为隧道随斜线以知矿所在是为闭口，然舨芸谫慰善叫卸进者厥名亦为洞此仍可用中国古法如察知舨艿拦深则当用凿石机器以节人力，此不得已而略用机器者也，惟矿苗甚旺而皆随斜线深入地底须直下数十百丈而后得矿既得矿则左宜右有取之不竭者必须先用挖泥起重之机器如凿井，然自上而下厥名为井，其矿苗即以起重之机引出之其下或遇泉脉则当用抽水之机或其下过深风不能入，且不能开旁出之井则当用吸收空气之机此矿之深入地中，中国之法有时而穷而不能不全需机器者也，然矿产所在可以开洞者十之七必须凿井者不过十之三日本谓不用机器而以人力开洞者为狐掘以其方法简便费用甚轻故内田郡境内有一英里有半之地狐掘多至六十余处者谓井谓竖坑费用最钜开凿最难，又中国古法开平地之矿井亦有深至十百丈者惟水至则弃去此可见中心古法之开矿皆以审察舨芸谖先务而不在徒恃机器矣，故矿舨苤形势不可不周知。
    矿舨苤形势既已周知，则矿师可以无庸矣，西国矿务学堂金锡煤硫各矿，俱有专科而领有卒业文凭者咸称矿师中国之开矿者并不问矿师之所习何科辄以重聘罗致深信不疑遂至不惜巨赀以酬业主许给重利以揽股东洎矿舨芗绕舳所获不如所亡开矿者方追悔无及彼矿师已满载而归此皆由於平日未尝研究矿学之所致也，夫煤为洪荒时草木积压之质铁为大地内水土妙合之精西人所著矿学各书班班可考略为寓目已可得其梗概与其延聘矿师不如讲求矿学苟能自设一矿务学堂则三年之外学堂所造就者皆有矿师资格无论何矿皆能自行察勘吾故曰宜自设矿务学堂。
    至采煤炼铁之法则又不可不分别研究者洞煤采法为平行而进逾进而逾阔，然煤质甚松常有覆压之患宜於阔处留取示凿之煤或作柱式或作墙式以扌耆拄之井煤采法为直缒而下愈下而愈深，苟舨芸诓还惚赜斜蓝橹虞宜於井中四周架以横木层累不断以为井内之阑即藉作矿工升降之用至於井洞深处之黑暗者用油火恐误触煤气致遍地皆燃宜用铣瓶代之铣瓶者取玻璃瓶一枚注以橄榄油及瓶之半投磷质，其中即烂然发光及煤已出矿则当筹输送之法苟途远且险则运费必昂售煤之价将不足以偿采煤之赀，然使出产果饶则当筹集钜款建筑铁道以便输送若夫炼铁之法则当先审铁矿附近所出之煤质何如煤质果净可径用生煤炼之煤质苟杂当改用木炭炼之，盖产铁之所必兼产煤否则改善木炭挹彼注兹至为利便，然炼铁以木炭为上焦煤次之生煤又次之其法於附近治炉之所砌一石窑取铁苗与生煤层叠堆积封其窑顶煅一昼夜，然后闭熄其似铁非铁者经火必变色毁碎当拣出之取铁坯入冶每铁一层夹木炭一层须炭多而铁少如是者更煅一昼夜，其铁即熔为铁汁泻入炉底结为生铁彼司炉者复取铁坯木炭陆续加上铁汁复陆续泻出随泻随加源源不绝，盖炭有碱性不至结滞纵有时混入铁中，然重经煅练即销归乌有近西人因木炭价昂改用焦煤傥分铁不清则搀以石灰第煤质杂者即焦煤搀灰分铁亦不清煤质净者即生煤加灰其出铁亦可用是以中国内地若湘汉滇蜀各处产铁之区业此者皆胶执古法仍用木炭有以焦炭试入冶炉者搀灰则化不搀灰则滞炉主重视成本不敢轻为尝试也，惟近年以来木炭少而价日昂，焦煤多而价日贱，将来必有改用焦煤之一日至於用机器炼铁虽每日可出十余吨，至三四十吨之多，然按之中西古法皆可不用，惟既成生铁板以后所有炼生成熟炼铁成钢及制造重大各铁器则非机器不为功此外则无取酰用机器者试观汉阳铁政局所属大冶之铁矿何尝不佳，然以用洋匠管理用机炉煅炼及附近无焦煤石灰须由远道辇致之故遂至每炼成铁板一吨并薪工各项计之，其成本约需银五十两之外而市上所售最上等之铁每吨价银不过三十余两傥民间私设之厂亦皆浮慕西法从而效尤当无不一律折阅良以西法之炼铁虽善出铁虽多然用之工价极贵之处则为计固得用之工价甚廉之处则无利可图也，吾故曰宜乎究采炼之成法。
    是故综前四者而观之明乎弊之所在，即明研利之所在，弊既尽除利斯可保，况煤铁为工艺制造之元素傥能开采日多则快枪巨炮铁轨轮舟以及各项机器，皆可自行仿造而洋铁洋钢之进口者，必日见其少即煤斤之进口者亦必日见其少西人尝谓获金银之矿不如获煤铁之矿，盖以其利源之大实超过金银之矿之上也，是所望於中国商民之留心矿务者。
    ◎商部奏拟订矿务暂行章程摺
    窃臣部於光绪二十九年十月间奏定铁路章程摺内声明矿务章程前经钦奉，谕旨饬令刘坤一张之洞采择各国矿章详加参酌，现在张之洞尚未议定应由臣部先拟试办章程等因奉旨依议钦此遵在案今张之洞业经回任闻其於泰西矿务各书编译尚需时日臣部自奉旨综绾矿路事宜责有专归目前风气渐开各商纷纷请办矿务若无定章准驳难期画一况事关华洋交涉尤宜审慎周详查光绪二十四年十月间路矿总局曾经奏定矿务铁路公共章程二十二条二十八年二月间外务部又经奏定矿务章程十九条以上各项章程核诸现在情形均有应行修改增补之处臣等公同商酌拟定矿务暂行章程三十八条开具清单恭呈御览如蒙俞允即由臣部通行各省遵照并咨明外务部照会各国驻京大臣备案嗣后俟张之洞辑有专书仍应归并办理谨奏奉旨依议钦此。
    ◎外务部通饬南洋各属承办矿务文
    查光绪二十四年八月间钦奉谕旨各直省如有开矿筑路借款及一切交涉事件均须於事前将办法详细奏明听候朝廷酌夺毋得擅立合同致多窒碍等因钦此，查近来各省办理矿务未能画一现本部堂声明向章於光绪二十九年十一月二十三日具奏请饬下各省将军督抚嗣后无论华洋商人订立合同请办矿产务须遵照前奉谕旨先行咨明本部暨商部详细核议俟将合同核定后照案奏明请旨遵行毋得遽将所拟合同擅行订定致多窒碍等因本日奉朱批依议钦此相应恭录谕旨咨行查照遇有华洋商人请办矿务应将所拟合同先行咨部核办。
    ◎两江总督魏饬江南机器制造局总办沈筹议整顿裁并事宜札
    上海机器制造局节提经费移建分厂一案前经本大臣酌拟整顿及裁并各条并每年节省经费数目严饬该局会商筹办在案，兹已派该道前往接办究竟现在应如何办法，分厂应如何建造新机应如何购买亟应统筹全局悉心研究妥定详细章程以便奏咨立案特将酌拟整顿旧局分建新厂亟宜兴办各大端分条列后，一工匠宜变通成法也，查从前枪厂日仅出枪七枝自毛道整顿后日可出枪十枝若再添设机件日可再出枪三四枝以期逐渐扩充是全在督饬之力嗣后各厂小堡作则归点工大工作则归包工责成本厂委员率同匠首认验收时逐件考察稍不合度饬令改换，如再不合罚扣工资。工匠中有手艺优长者随时奖加工食顽劣者斥革一工匠宜严加搜检也，闻该局所设稽查处不过於每日放工之际派人看守局门并未严密搜查不肖工匠私窃物件朦混出厂在所不免亟应严饬各厂员司督同匠首随时稽查於放工时如有形迹可疑者认真搜索获即重办一库房存料物宜分别变卖也，该局库房现存有铜铁渣屑及从前购存不合用之料所值颇钜亟应遴派公正员司逐渐考求有可设法搭用者留之，若实不能搭用及笨重锈涩者可以拍卖得有钜款以之生息亦可补新厂经费之不足一局内护勇宜酌复旧章也，该局护勇本为防范各厂起见自裁撤后饬炮队营勇轮流供差何能专心缉查亟应将旧章酌量变改除前后各门仍派护勇看守外其余各厂均由本厂委员遴选勤慎小堡充看门支更等事既归厂员节制自不敢稍有疏忽非独口粮较廉於护勇也，一炮队营勇宜规复旧制也。查炮队营专为操习枪炮而设名曰炮勇实系学徒必须年轻识字者方可入选教以炮表算法准头步伐诸技随时考校俾令识艺兼资并得局厂守御之助立法甚善亟应查照旧章妥为办理，一新厂地基物料宜绘图估核议购也，分厂工程浩大须将厂地图绘出以便委员前往估工，所用砖瓦木石等料尤须格外斟酌应在建厂地方就近议购期节运费，以上各条该道立即遵照会同江海关袁道详晰妥善办理。
    ◎奏定暂行矿务章程
    第一条本部钦奉上谕饬将矿务铁路归并管理钦遵在案，其铁路章程业经本部奏定所有矿务，光绪二十八年二月外务部所定章程声明此外未尽事宜随时增损以期尽善。现经本部酌订作为暂行章程除以前已办各矿及业经议定之处仍照原定合同办理外，其有援引前章及前准各省办矿成案请办者概不准行，第二条凡禀请办矿应由本部发给执照为恁未经发照以前不得举办，今将执照分为二等，一为探矿执照一为开矿执照，第三条矿地无论系产何种矿质必须为国家官地方能发给执照，若系有主之地则须与该地主商允地价或愿作股分报明立案方准禀请给照，如该矿地为国家必须开采之处应由官公道给价购买地主不应抗违，第四条无论中国商民承办或华洋商合办，如欲请领探矿执照或开矿执照者应照下列各款详细禀明本部或禀由该省地方督抚听候确查於地方情形有无窒碍并有无违背定章由部酌核准骏各款列后，一禀内须载明请办人姓名并何省蜗厝嘶蛞蝗嘶蚴人的系自办并不转售，二华洋商人各股者应声明该洋商系何国人占有洋股实数若干，三禀内须将矿地四至远近大小若干方里合计若干亩数绘图贴说以备查核，四禀办人系采掘何种矿产应开列清楚。第五条请办之矿地不得逾三十方里其地须彼此连属，且长处不得逾阔处四倍遇有坟墓所在其打钻掘井须设法绕越万不能绕越者应行优给迁埋之费，第六条禀办之矿地如有人禀准在先或系公家应用要地均不能给予执照由本部查明批驳，第七条（以下局探矿）凡请领探矿执照领照后非遽准其开采，但许在照内所指之地就其浮面探验苗线不得过於深邃亦不得过於广阔，第八条探矿执照以一年为期，期满如实未探竣应具禀呈明查无虚诳准予展限至多展至一年为度。第九条探矿照内所领之地民地仍按赋则由地方官收纳钱粮其官地则每亩每年输租以库平银一两为则，所领探矿执照每纸缴费计库平银五十两，领照后先向地方官将全年官地租银缴足方准开工，如准展期并於批准后续缴一年。第十条请领探矿执照者须将该地四至界限坐落何处广阔若干就近禀由该省地方督抚察验该地是否与民间无碍，其人是否公正家赀是否殷实请办各节有无违背。奏定章程如查与上项无所违碍应即咨明本部核办，或该商迳行具禀本部听候咨行，该地方督抚查明有无违背上列各款俟咨覆到部分别准驳。第十一条如矿地实为他人私产未向地主商允朦准给领探矿执照任意勘探者一经地主告发应计所失照值赔偿。第十二条领有探矿执照者於限满四个月内将该地钻掘处一律填平其屋宇树木或勘探时致有损坏并须修葺如旧倘届时四个月续领开矿执照者不此列，第十三条（以下为开矿）无论华商承办及华洋商合办如欲请领开矿执照必须将探矿照缴销呈明集有的实股本若干请开何种矿产并声明股款现存该省殷实银行票号由该行号出立保单呈验以恁查核，第十四条原禀领照人无论开办以前或已办之后如欲将执照转授他商应具禀本部听候准驳倘私相授受一经本部觉察将原禀领照人从严惩罚矿照撤销矿工入官。第十五条凡经领有开矿执照者应准领照人在执照所指之地掘取矿产并准工程所需各机器各材料运至开采之地，除照章完纳关税外其内地厘卡概免重徵夹带并非开矿应用之货应照章罚办。第十六条集股开矿总宜以华股占多为主，倘华股不敷必须附搭洋股则以不逾华股之数为限具禀时须声明洋股实数若干无得含混并不准於附搭洋股外另借洋款，倘有朦准开办者查实即将执照注销矿地充公。第十七条请办矿务应先估计矿工大数需用若干万探矿既有把握一面即应招集股本须股额足数方准请领开矿执照，开办后若因工艰费钜为集股时意计所不及致有不敷并难续集股本拟暂借洋款以资周转，如禀办全系华股应准以机器房产等抵借若干年期概不准以矿地抵借其借款之数不得过原估用款十成之三应先禀明本部声明借数年期及何国商款并声明商借商还，国家概不担承字样候本部核准办理至订立合同应加缮一分呈部备案不得私有更改。第十八条嗣后华商请办矿务如未经禀明本部迳与洋商议订合同以矿地抵借洋款一时朦准或开办后将该矿工密售他国人民原领照人坐收出名之利益，凡此情弊经地方督抚及本部查实即视案情轻重照第十四条一律办理，第十九条请办矿务如系附搭洋股者不论领照系探矿系开矿除禀本部听候批示外应禀由外务部查核以定准驳至洋商既愿附股即为甘认此项各款章程一律遵守勿越，第二十条华商公司如业将执照所领矿工办有成效续请展办附近矿务而股本不敷拟附搭洋股展办者应具禀本部详晰照章声叙以便分别准驳批准后应另给执照办理不得与前办之华公司有所牵混，第二十一条矿厂如须安设巡兵护厂应先禀明地方官核准巡兵应专用华人，除管理机器经理帐目外一切工作尤应专用本地之人，如本地人或有齐行罢工等事方可招雇邻近郡县之人仍不得用他国人至所至巡兵口粮教练经费均由矿厂筹备，若欲附设矿务学堂以储人才并准该厂酌量办理，第二十二条转运矿产欲造小枝铁路以资利便应查明相距干路或水口是否在十里以内与该处地方有无窒碍禀候本部核夺，若在十里以外者应另案禀办。第二十三条开矿执照所领之矿地在十方里以内应缴照费计库平银一百两多一方里加费十两以三十方里为限并向地方官呈缴第一年每亩之额租开办后无论华商及华洋商地方官均应一体保护，惟不得干预该商办事之权遇有亏折悉照中国国家所定条律办理，国家例不偿补。第二十四条请领执照人经部准办后无论华洋商应自批准日起限六个月开工并将开办日期报部逾限不报即将执照注销招商另办，倘实为意外事端所阻亦须禀明本部查无虚饰方准酌展，第二十五条领照人须将所领矿地周围竖立界石以示界限并须设立合宜防备之法以免矿师及矿工有意外之虞，如既设法防备仍遇意外各事当就近禀知地方官查讯，若有伤毙矿工人等须妥为抚恤，其恤银多寡应衡情从优酌断，第二十六条探采矿产现时中国尚鲜专家应准领照人聘用外国矿师，该地方官应实力保护如有膜视立予参处该矿师亦当自守礼法倘不知检束咎由自取准地方官知会该经理人斥退另聘不得徇庇，第二十七条各省矿务地方该管上司应饬属晓谕弹压遇有土人因事争执或工役滋事准由就近州县持平办理尤应严禁胥吏藉端讹索该地方官如办理不善经人禀控由本部确查得实从严参处，第二十八条凡因事争执若全系华商就近地方官当秉公剖断倘两造不能平允准具呈本部核办不使两有亏损至华洋商遇有纠葛应由两造各举一人持平判断，如判断人意见彼此未洽应再合举一公正人不论局内局外皆可从中调处两国国家均无须干预，第二十九条禀准给照后即可订立开矿合同所有未尽镑事宜均准详细开载不得与所定章程稍有违碍订立时应先照缮一分呈部核准方可签押。第三十条开矿执照以三十年为期如欲禀请展限须於期满六个月前呈候本部核断，除该矿地为国家另有要需不准再展应行酌估律贴收回外，其准予展期换照者照费如前照纳，第三十一条领照人业准於照内所领地界开采矿产，惟该地界内如有他人物业及他人已有之利益则应将此处画开不入界内并应於领开矿照时禀明俾注明照内以免争执，若一时朦准经人控诉查实议罚，第三十二条矿地所产之林木有为公家所需者不得任意砍伐，若领照时声明酌伐以供工程之用等情则应候本部审察地势以定可否，如可照准即将该地广狭载明照内此外不得擅动所砍林木应照时价纳值，第三十三条矿地额租第一年既先行缴纳第二年如未得矿产仍应照纳，如额得矿产后则照输出井税而租税例不并徵以示国家恤商之至意，惟无论租税逾期三月不能照输者应将矿产及物业一并封禁俟缴楚揭封延至六个月仍未清完者即注销执照将矿地收回，第三十四条矿产出井视品类之贵贱以别税则之重轻等次大略列后其税则未经载明者比照后开之类抽收至从前已定合同各矿内有税则未经议定者亦一并照此徵收，如煤锑砂铁白矾硼砂值百抽五煤油铜锡铅硫黄朱砂值百抽七五金铂银水银白铅值百抽十钻石水晶各种宝石值百抽二十，第三十五条矿产出口关税仍照税关章程徵收纳此税后其内地厘卡概不重征，此项税款应由税关另储听候拨用，第三十六条矿务公司应随时将所得矿产列表登记各种所产之确数并载明运出某口若干物产几种或美或劣每季开具清册报部备案本部或派员至该矿地稽查或向税关核对数目，如与册报不能符合应量予惩罚，第三十七条，凡发给探矿执照应由领照人缴呈著名殷实行号保单担承银五千两开矿执照担承银一万两此项保银系担承领照人遵守照内及部章所载各款违者罚令充公，第三十八条华商请办矿务倘能独出赀本至五十万两以上查明矿工办有成效由本部专摺请旨给予优奖以示鼓励，以上各款按照光绪二十八年奏定章程略有增减作为承办矿务暂定章程应俟参订矿律编辑成书再行因时损益。
    ◎各省农桑汇志
    北京  南苑荒地招人承垦原定领价甚贱，现有垦熟者地价比当时约加三倍除去工本仍有利益。
    山东
    即墨素无种桑者以未知种桑之利也，邑人杨生友晋曾客湖州旋里极言桑利之溥特捐资设局收买桑秧种植亩许，今且移栽城濠两岸云，滨州江秀芳大令因境内田亩多含碱质不宜五谷而种树亦可获利乃於听讼时见有案轻宜薄责者罚令种桑枣杨柳等树若干藉以赎罪。
    江苏
    江宁派办处司道派委朱大令锡甲专办蚕桑公所已於城内勘得荒地六百余万拟即筑墙造屋种桑饲蚕并栽种各项果木名曰江南蚕桑树艺公所，苏城农务局设於南园南禅寺近已订定章程招令绅商领地垦种一年以内不取地租二年以后方始升科并另购桑秧给种，现拟先行委员赴浙采办桑株以备发给栽种。
    安徽
    安庆府桂太守慨捐廉俸购到湖桑数千株示谕居民赴府领种并自编养蚕要诀分给种桑养蚕之家。
    浙江  聂中丞札行余杭新昌嵊县三邑设立考验蚕种官局每蚕纸一张提取验费钱四十文。
    福建  福州居民多从事於实业南台太平行商刘某曾集股鸠资在下江尚干一带栽种桑树百二十万株云。
    湖南  黔阳县除大令创设农务公司以垦荒种植为主，现已集股开办并自行捐廉及酌提地方闲款以资应用。
    广东  粤东蚕业研究社已假西樵简村开办癸卯年岑制军电取浙江蚕学馆蚕种四十余纸给发各地蚕家试饲陆续上簇蚕体大而且长倍於粤蚕各地求诣该社参考者均欲分给种子社员以事属草创未敢率尔误人俟成效大著乃始贩给，盖粤土蚕种败坏实由制种家将劣弱茧种制纸之所致也，今已选择食旺蚕子用药水贮玻璃瓶以资研究所结茧壳亦较土种为大，且色泽洁白皆为惊异可知改良之法不可不研究也。
    ◎海外殖民
    福建黄孝廉乃裳昔年游历南洋群岛拟觅地开垦以为贫苦闽人托足之所，嗣偕其婿林君文庆（即现充新嘉坡英国议员者）至沙罗越洲希鹅埠觅得罗洋江两岸之地各二百余里请於沙罗越王立约十六条回闽招农开垦闻前经招致农人一千名，前往耕作颇获成效现拟再招一千人并在闽招股以期大兴其利。
    ◎暹罗蚕业志略
    日本调查蚕业员癸卯年到佛兰西伊大利两国，而归途又自新嘉坡至暹罗调查暹罗蚕业近回神户据其向农商务省技师石渡繁胤氏所语一切则暹罗蚕业未曾发达，然暹政府置蚕业局一所聘请日本专门家外山农学士等以施教育，又在日本取多数模范饲蚕并勤制丝以制丝之原料市面稀少特在国中第一市场孔拉特地方购采孔特拉特距首都磐谷约里许为高原暹罗出产之茧及生丝准此地市价推之每年买卖甚旺而一捆约有百斤五百捆输至中国其内地使用者必占四分之三。
    ◎各省矿务汇志
    直隶  英商在天津招募矿工所订章程除往来水旱路费概由矿主备办外并一切住房饭食医药亦由矿主供给，惟衣服及应用物件自行出资一按日付价每三十日二十五先令，一按件付价每三天五十先令，其因公受伤则有抚恤费在工病死有运柩费临行之日更可预支三十元云。
    盛京  锦州府属西边内外各山场产煤甚佳土人开采均用旧法，故出煤不旺天津吴子周近与某英人议定集股用机器开办事已就绪。
    山西  山西阳曲县东山一带煤矿极旺土人开采有十余处，惟煤之佳者上必有水土人往往束手，有郭氏兄弟集股银三万两设一公司名曰曲东煤矿公司以一万两至外洋购办吸水机器将煤层之水吸尽取煤。
    安徽  滁州茅草岭出有矿含红铜，据某国矿师云矿石百斤可得净铜二十余斤，山主马姓已禀熊州牧转详开办，庐江即矾山左近有煤矿数处裕通公司刻已集资禀请开挖。
    广东  葡萄牙籍之香山县人容良请办南海县属大岭山矿务业已勘明，在案后经阻批销由葡领事前后照会粤督均被岑帅批驳，葡领事乃请驻华公使向外务部理论，肇属德庆地方毗连开建山岭丛错矿产充盈土人携有矿质纷赴肇城贩售状若水晶其大如碗。据云在该县山场所取懊矿发露已久人多采掘，洞成深穴隐露矿苗间有闪烁夺目莹然有光者苦於采取无法殊多委弃云，韶州府曲江县锑矿委员统计癸卯岁抄运来省中之锑矿约八万七千三百斤左右云。
    云南
    英商立德近与华商刘尧兴同办云南之昭通及东川两处矿务，各集股本银五十万两名曰华昌公司仿四川保商公司之例洋商任购机开矿之事华商任买地招工之事，闻已禀准商部立案开办。
    ◎各国矿务汇志
    韩国  韩政府已将肃州金矿允给法国，又与德国以某处金矿均可任便开采，韩国矿山甚多矿苗甚旺其矿山最旺之处如京畿道通津安城二处忠清北道忠州清州二处忠清南道公川文义稷山三处全罗北道全州南原金沟三处庆尚北道庆州星州义城青松四处庆尚南道晋州蔚山昌原三处黄海道长渊载甯遂安三处平安南道平壤分川甯远殷山顺安五处，平安北道义州甯边宣川原昌四处江原道春川三涉金城拱州四处咸境南道瑞州永兴甲山长津文川五处咸镜北道青州镜城富甯三处计四十一处，金矿占七分银铜次之，而全罗道之金沟黄海道之载甯平安北道之甯边咸镜南道之文川等处矿脉广大金质纯良，惟忠清北道之稷山平安南道之殷山等处开掘之权已为外人所得。
    日本国  二月二十七日东京电日本政府近於赤间关附近之处购得无烟煤矿，据云每年可出煤十万吨。
    ◎各省堡艺汇志
    北京  夏侍御敦复奏请推广京师工艺局厂，请饬五城顺天府商部会同筹办，刻闻顺天府已由顺直善后捐款内筹定五万金为推广工艺局之需俟与商部五城议定即行奏办。
    直隶  磁州府生员柴石蓉平日讲求造磁之法，遂能仿制电线磁瓶每个工本银二钱经大名府属电局购去装於电杆尚称合用该生，因具禀直督袁宫保请饬各电局均往购用并乞准与专利年限宫保旋饬交上海电报总局察验具覆再行核办，天津织绒厂既日有进步而制造厂所出熟皮之货又颇精良近制成子弹带及军营所用皮靴等物精致耐用足敌外来之货。
    山东  即墨县业竹篦者最多竹料来自江南制成行销兖曹济甯一带远者至辽东各处岁入可二三万金。
    河南  禹州知州曹牧近将旧有钧窑重行整顿，已造成磁器多种与从前均窑无异。
    江西  省城工艺局开办三载内有织工数十名染工二十余名并招学生数十名教以纺织布匹毛巾线毯及染各种颜色近又延聘蒙师於工暇课以读书职字，又官设工艺厂专为收养流民而设，近令学纺织棉布及制造鞭炮雕塑人物等艺至广利公司办理种蔗熬糖即用蔗渣造纸一事惜尚未能尽善，制造局监督曾昭吉颇精制造拟仿制轻气球因具禀夏中丞保荐河南候补府经历周某精明艺学堪任监督中丞即发公款三千金以资试办并电调周某来江相助为理，德安县产麻最盛岁值银三四万两抚袁二州商人购织夏布获利倍蓰而安邑归女不知纺绩反仰给於他府，近典史钟少尉劝绅商禀请有司创设织布公司并兼制麻之法选蓖宜黄女工二十名并购机杼数十具谕各乡民人多派妇女学习，赣南所出冰糖白糖味甜色黑，不若洋糖白净有东乡县委员李传训劝糖业结成公会派精於糖务之人携灵敏工匠到日本台湾各产糖处细心考求，并许奖功牌严立行规不准跌价搀假以保利权，玉山县余大令因该县地当孔道向多流氓倘遇歉岁非振兴工艺无以安插，因令绅董迅筹的款就大西门内云台寺借为厂屋以土产棉花用机器纺织。
    浙江  新城县高大令首先捐廉会绅集款购得织毛巾木机若干架分给各乡妇女劝令学织以广利源。
    福建  金门所产白土碗药两项驰名中外，近由林绅辂存招集南洋华商股本一百万圆包办福建全省制磁事务以十二万圆先从金门一处试办订定章程禀奉商部批准立案总厂设於厦门名曰福建华宝制磁有限公司已聘江西名匠四人意大利日本名匠各一人，先后到厂参酌中西式样制造极新极巧各器。
    湖北  鄂省创设造砖厂仿制红砖业已开办，近复大加整顿令人包工承办以清弊窦，现厂中大小器仅各一具，然预订计每年约可盈余二万缗。
    湖南  署乾州厅刘司马近者创办工艺厂订定章程绘图说帖具禀农工商务局当奉大吏批准。
    四川  成都王晖吉能自造脚踏车拟禀请商局立案请予专利，川省劝工局现与武备学堂日本教习松浦君立约订请日本工艺教员五名来川以教刺绣雕漆洋伞等艺，泸州学正某与合江县教谕傅崇榘能创造织宽布木机具禀商务局请予专利，合州小学堂舆地教习程君鹿鸣长於算术留心艺事前曾造天地球立水车等物，兹又仿造知方图先造中国各省次及五洲现已廉价发售。
    广东  粤省谢张二绅近联合香港富商创一大工艺厂，收集在省贫民择地开办命曰工艺善社所聘教习俱精於制造化学玻璃及烧青诸物者至收留贫民章程不限年额亦无须缴银觅保，商人任昭烈以创造新式建屋器物具禀粤督请予专利，石湾向多陶工惜无赛工场以资鼓励癸卯年有某富商因今年美国圣鲁易斯赛会特选上等陶工十余人予以重酬令照图刻所绘万国人形分别摹制人物高各尺余饰以瓦青，现已赶制完备运往赴赛，粤人欧阳勋仿照美国制造钢甲御弹之法用金山钢线三十斤截去零碎实重二十八斤，如法制造钢甲一件，又拟改良再造一件内外皆用细线为甲中加密发一层轻重与现成之甲相若先将制成一件呈请岑制军饬局查验，岑制军因饬善后局会同军械局切实试验。
    ●第三期・交通
    ◎论中国铁路  录甲辰第三号外交报译美国礼邬报
    今欧洲各国以在华商务日益增盛争索筑路权利以求转输之利便货物之流通也，非一日矣，夫在华筑路之事实发轫於英人时。一千八百七十六年，自上海筑至吴淞长十四英里路成居民大震，华官出资为偿毁其轨以汽车投之水洎一千八百八十一年，又有英人监造铁路之举，实向中国驻美公使伍庭芳为赞成之，其始建者由开平煤矿直达大沽，华人知其有利，未几遂贷金於英人，增筑至山海关长一百四十英里之路，由塘沽达天津筑一路长二十七英里，又由天津至北京筑一路，长七十九英里此皆中国官造之铁路，而其款则皆英人所贷，故股票均为英人所执，其管理者华人而外，惟英美人而已。
    当一千八百九十五年以前，华政府深闭固拒，不欲以铁路利权授之西人，其后则略不吝惜，比团匪乱时不独已筑者有五百六十六英里，且有各省订造者六千英里，事定兴筑如常德报有云，一千九百三年中国筑成铁路，共七百四十二英里，各国皆藉以扩其势力开拓土地，惟俄国虽得海参威港以其冰冻常历半年之久未餍大欲，於是多方要求必使西伯利亚铁路得有不冰之港而自此以握太平洋之海权综亚洲之商务焉然犹以为未足也，又用其外交谲计以使西伯利亚铁路越松花江径东三省而达大石桥，自大石桥分两支一达旅顺青泥洼，一达山海关於是俄人之路遂与中国官造之路相接，虽莫斯科旧京距中国北京有五千七百四十六英里，而仅十七日可达俄国在中国北境权力之大既如此又分筑一轨自奉天以达韩国之义州，他日且可展至汉城，本年十一月圣彼得堡某报云恰克图至北京之铁路，今已测量共计一千英里，此路若成则自俄至华又多一捷径矣。德人自青岛筑路，直入山东腹地承办者言一年以内，可至济南，又闻今欲别建一路，由青岛取道他处以达济南如此则德人之路环绕山东全省矣，其至济南者，实与津镇铁路相接，此外又有华英公司，请诸中政府准建甯沪铁路，道经镇江苏州复於苏州建一支路过杭州而达甯波，又有一公司欲请建由广州至成都之路。
    英义公司得有山陕路矿之利权，其地产煤绝佳，闻路工今已开办，中国政府后当增予路矿利益。
    自一千八百九十六年，比国某公司得有筑七百五十英里之路权，而道胜银行复贷中国以金，俾筑北京至保定之路（今已竣工），又得筑路自正定取道太原以达西安。
    一千九百三年十一月十三日，比国之万国东方公司，又得建筑河南开封府铁路之利权计长一百一十英里。
    中国南部当一千八百九十五年，已有订办粤汉铁路者，以筹议经费历久未定，迨一千九百二年始奉明诏令华兴公司承办，其资本出自美国，然亦有欧人附股，所发股票以四十二兆五亿美圆为限岁息五厘，由中国政府担保，公司得专利五十年，其干路长七百英里别建支路，合干路计算共长九百英里，一千九百三年十一月十五日广州至佛山之铁路告成长十英里，闻本年正月五日已可筑至三水展长二十英里，惟此实支路其干路乃由西江起站总办葛雷云，粤汉两处分筑每年可成一百二十五英里，此路工竣中国不独有支路可由海滨以达内地，且可由广州而达北京即东三省而韩而欧洲各处亦皆通行无阻矣。
    法人经营中国其於南境尤为注意，一千八百九十五年，中法订约许法人由老开筑路直达云南，初法人已有一路，由海防至龙州及一千八百九十六年，又商之於中国推广至南甯府及北海揣其意欲使云南铁路上连安南下至长江而英人於是亦欲建筑一路，自九龙至广州且将缅甸铁路展至长江英人此谋果遂则中国南部内地之商务尽握其权而法人不得有所窥伺矣。
    如上所言铁路情形可备知之，夫中国之以富庶著称者久矣，其人民之众甲於全球物产蕃昌所在皆是予尝游历中国，循行陇陌见其北方多麦南方多稻而深山幽谷则煤铁矿苗随在而有，且所胜於他国者以农工数多种植制造之用足以自给故也，今则交通渐久闻见渐改，若货物之转运旅客之往来率以汽船火车而不全恃人力有心时务者宜考其故矣。
    ◎商部奏重订铁路章程摺
    窃臣部奏定章程内开拟招商设立铁路矿务各项公司，如一时官本筹集不易全系商股承办者应由臣部随时维持保护等因，所有铁路公司自应订定专章俾资遵守查光绪二十四年十月间统辖矿务铁路总局大臣曾经奏定矿务铁路公共章程二十二条通行在案，兹臣部综绾商务矿路事宜奉旨归并臣部办理，除矿务章程上年七月间钦奉谕旨饬令刘坤一张之洞采择各国矿章详加参酌妥议，现在张之洞尚未议定应由臣部先拟试办章程再行奏闻外查铁路章程有从前订定之条，现在应行修改者亦有从前章程所未赅，现在应行增补者臣等公同商酌拟重订铁路简明章程二十四条开具清单恭呈御览，如蒙俞允即由臣部通行各省遵照并咨明外务部照会各国驻京大臣备案谨奏。
    ◎两江总督通饬各关道札。
    光绪三十年二月二十日准商部咨光绪三十年二月初六日据翰林院侍读学士恽毓鼎等呈称江苏运河一带河道深通沟洫纵横三农利赖河中一岁之淤小民，每於农隙掉舟挖取用以治田在官无挑浚之劳而於民得肥苗之用，自小轮行驶以来所烧煤滓沿途倾弃入水淤泥之中杂入滓质农田误取损害良苗，近年大河行轮之处小民不复挖淤支河沟渠积淤无多时有争夺之事计小轮一日应烧煤四五墩大者更多，其滓以五成计算是每轮每日常有四五千斤滓煤入水现今华轮洋轮往来如织淤河一寸旱时水不能上潦时易於泛滥农田常受数寸之害至河道浅阻行轮亦将自受其弊届时再谋开浚工程必大费用更钜天下之患当其始时忽而不觉及其既著补救甚难往往如此伏思小轮行驶内河所以推广商务在今日万无禁阻之理，惟倾煤入水查照上海天津租界河巡章程皆行明禁，如有违犯送领事官办理分别议罚，盖泰西公法最重河道办法特严内河等处自应照办为此环求赐准咨行两江总督江苏巡抚札饬各关道会同税务司查照租界河巡章程，凡内河行走小轮之处权度情形妥筹善法永禁小轮不准倾煤入水违者照章议罚并咨行各国领事官令洋商，各小轮一体遵守推之各省内河及长江及鄱阳洞庭诸湖并海轮近口一百里内皆可一律照办庶水道无淤阻之患农务商务两受其益伏候大部鉴核俯准迅咨办理等情前来查内港行轮既经定有专章嗣后内河航路自必日多一日，若任听该轮倾倒煤滓入水不特於农田水利两有所损并恐河身浅阻即行船亦属不宜除批挂发外相应咨行贵督查照迅饬各关道会同税务司妥筹切实办法一俟筹定后即行示禁华洋各轮一体遵守以清河道仍将如何办法咨复本部察核可也等因，并抄单到本大臣准此合行抄单札饬札到该关即便遵照会同税务司妥筹切实办法一俟筹定即行示禁华洋各轮一体遵守。
    ◎商部重订铁路章程
    一臣部将矿务铁路归并管理钦遵在案，除矿务另订专章外，其业经开办之铁路档案均由路矿总局移交到部至现在禀办未经批准者均应听候臣部分别准驳，一无论华洋官商禀请开办铁路均应按照臣部奏定章程办理，其有援引前定各省铁路章程与现定相背者概不准行至经部批准开办后应俟臣部奏定公司条律后一律遵照不得有所违背，一各省辟商自集股本请办何省吧路或支路须绘图贴说呈明集有的实股本若干万详细具禀听候臣部行咨该官商原籍地方官查明其人是否公正，家资是否殷实有无违背定章各情俟咨复到部以定准驳，一凡轨路必经之地勘定后应由地方官先行晓谕俾众周知不得故意抗玩至公司买地应由地方官估定公平价值毋许高抬应完地租由公司按年认缴不得拖欠遇有庐墓所在苟有绕越自应设法以顺民情，若轨路万难绕避应由地方官断给迁费以免争执阻碍，一华商请办铁路如系附搭洋股者除具禀臣部批示外应禀由外务部查核，其洋商出名请办除递呈外务部听候批示外仍应禀由臣部察夺至洋商情愿承办或情愿附搭股本即系愿认此项各条订定章程一律遵守勿越，一集股总以华股获占多数为主不得已而附搭洋股则以不逾华股之数为限具禀时须声明洋股实数若干毫无遁饰字样并不准於附搭洋股外另借洋款以杜朦混而慎名实倘有朦混开办一经查实随时注销撤办，一凡中国各省铁路即使由洋商递呈禀准开办而中国商民自应得有公共利益方为平允嗣后洋商请办无论集股若干总须留出股额十分之一任华人随时照原价附股，一无论华公司附搭洋股者洋公司附搭华股者地方官均应一体保护惟不得干预公司办事之权，至公司遇有亏蚀应悉照中国国家所定条律办理，国家例不偿补。一华人请办铁路如系独立资本至五十万两以上查明路工实有成效者由臣部专摺请旨给予优奖以资鼓励其招集华股至五十万两以上者俟路工告竣即按照臣部奏定十二等奖励章程核办，一华人请办铁路应先统估该路全工用款若干以定集股额则至开办路工后若因工艰费钜集股时意计不到致有不敷无可续集股本者应准该公司以机器房产抵借洋款概不准以地作抵，惟借款至多之数按照原估用款不得过十成之三并须先行禀呈臣部声明所借实数商借商还，国家概不担承字样候部核准方可议借其议借合同应加缮一分呈部存案，一集股如系华股业将请办路工悉数办竣续请展办他路而原集之股本固已罄尽拟添借洋款以资接展应具禀臣部听候酌核情势分别准驳，一嗣后华人请办铁路如与洋商私订合同以请办之路抵借洋款一时朦混或於开办后将该路工私卖与他人以上情事如经臣部觉察或有地方督抚查明除将路工充公驻销全案外应视案情关系轻重酌罚。一凡经臣部批准承办铁路者无论华洋人应自批准日期限於六个月内勘路勘毕再限六个月内开工造路两轨相距须照英尺实宽四尺八寸半与现行之路一律并将开办日期报部，逾限不报即将批准之案撤销以杜集股不实藉股招摇等弊如实有意外事端亦须预行呈明臣部查无欺饰者方可酌准展限。一各省办理铁路地方遇地主抬价阻扰工役恃众把持等事惟公司报明该地方官切实晓谕弹压并严禁胥吏讹索诸弊须如铁路为兴商利运之基址，国家应办之要工该地方官如保护不力推诿膜视查实从严参处，一凡勘路估价监造轨路目前中国尚少专家应准公司聘用洋员，其经过地方及驻扎处所各该地方官均须慎加保护勿使稍有意外之虞，若该洋员不自守礼荡检逾闲准地方官知会该公司预为斥退不得偏袒徇庇调赴他路当差其甚者准禀明臣部移会各国领事存案不准在中国地方旅寓。一无论华人洋人如於各直省督抚衙门递呈请办铁路者应由该督抚查明此路确於中国商运有所裨益，且於现定章程无所违背者即咨会臣部酌核办理，一凡公司遇有争执或因他事有碍公司利益者若系华人公司就近地方官亦可持平判断不使两有伤损，倘判断不能公充准具呈臣部核办以示保护其华洋商遇有争执应由两造各举一人理论判断，如判断人意见仍有未洽再合举一公正人不论局内局外皆可秉公调处两国国家均不干预其事，一路矿本系两事应行各守专章分别办理所有请办铁路者不得率请与矿务合办铁路公司前有沿路开矿章程嗣后不准援引此案，若就近既无煤料转运又苦艰阻公司因此致欲亏蚀应随时具禀陈明听候臣部体察情形分别准驳之后不得再行呈请以杜牵混，一矿务铁路总局前定有表谱格式现将此项表谱仍由部颁发各公司每届年底将办理一切详情如式填写呈部查核存案，一禀请办理铁路业经批准后该公司即可订立合同如有未尽事项应行具载者准其酌增惟不得与上列各条有所违碍订立时并照缮一分呈部核准后方可签押至路工完竣后有应设关徵税之处由臣部会同户部酌核办理，一华洋商人承办铁路如遇有军务中国国家调遣兵丁转运饷械及军营用物须尽先载运车价减半，一兴造铁路或铁路已经造成后如须用弹压巡丁准其每一里雇用华人三名仍不准带用军器，如需用护路兵勇必须禀由臣部及各省将军督抚酌派不得擅自雇用所有工食费用由铁路发给，一铁路邮政相辅而行，凡承办铁路应代寄中国邮政书信包件所有详细章程届时另订，一以上各条系承办铁路大概章程此外未尽事宜俟批准及订立合同时详细增补。
    ◎各省铁路汇志
      北京  由北京至汉口之铁路共一千三百启罗迈当之长，其由汉口至磁州者业已建竣计长四百三十八启罗迈当由北京至顺德府者亦已告成计长三百八十六启罗迈，当惟顺德至磁州之间尚未完竣计长四百七十八启罗迈当今方设法赶筑云。
    直隶  天津至德州敷设之铁路闻由两端起处垫土设轨以便速成现已动工。
    吉林  俄人与政府订筑由长春达吉林之铁路度地兴工克期蒇事，现已工竣行车其抵夸哈一辶砩枨岜闾路。
    河南  芦汉铁路由荣泽渡河不经河南省城，该省商人早有开筑郑州支路之议，郑州西关至省城南门外凡一百四十里尚未集款，现闻比公司已与盛宫保订筑由开封至洛阳之路名曰开洛铁路将来更由洛阳接至西安约期九个月内开工过期不办原约作废云。
    福建  日本台湾总督拟建福建厦门铁路至广东汕头业已妥筹一切。
    广东  潮汕铁路经张榕轩京卿招集股本禀准开办，惟所定章程十七条尚须酌改云。
    ◎各省电线汇志
    湖南  常德电报分为三路一由辰沅通黔滇，一由沙市接鄂线，一由益甯达长沙现在西门设局先将省线开办。
    广东  粤省开办电话以来城厢内外多已敷设沙面洋商亦乐购用，现已由菜栏街支搭杆线迳达新基复拟由新基接至对河租界沿海又闻佛山地方亦有洋工程师多人到处测量以备安设电话。
    ◎各省邮政汇志
    北京  闻赫总税司以邮政局所用华人弊端甚多以致年来赔累颇钜，申请外务部拨款补还倘实难筹措请再借洋款数百万将各省邮政大加推广，惟欲免侵蚀中饱等弊须如税关之例一体改用洋员云。
    山东
    东省邮政颇见发达各地分局如烟台刘公岛石岛威海卫文登宁海州栖霞莱阳金口朱桥白马登州黄县夏邱即墨平度胶州青岛灵山卫北马福山海阳招远诸由观龙口王台兰底高密潍县莱州沙河昌邑柳町掖县寿光昌乐安邱诸城羊角沟乐安临淄青州临朐周村淄州博山邹平章邱龙山济南武定乐陵德州平原禹城东昌东河东平临清冠县庞庄郑口齐河泰安大汶口曲阜兖州济甯金乡曹州单县曹县邹县滕县费县沂州日照沂水莒州蒙阴新泰安东卫丈岭峄县薛富庄王哥庄泊儿氵贡口石臼所涛雒镇郯城张店长山等几及百处。
    江苏
    江宁至河南之信件往来转折讹误甚多，现南京邮政总局已设法添设分局数所俾与开封邮局贯通，苏城自添设邮政总局以来城厢乡镇广设信箱均由内河轮船递寄信件故邮务蒸蒸日上附近浒墅关一镇商务颇盛现拟添设分局一所云。
    江西  九江邮政总局现又推广广信府属计广信河口玉山贵四处业经派员开办。
    ◎各国铁路汇志
    韩国  现在京义铁路一切事务暂由西北铁路公司代办，韩国已将汉城至平壤之铁路鸠工建筑闻九月间即可开车。
    俄国  西伯利亚铁路线三千五百五十九英里满洲铁路线一千四百四十四英里莫斯科至尔库次克省计程八日尔库次克至满洲（计有铁路七百七十一英里航路五十英里）计程七十四点钟满洲至旅顺九百四十九英里计程七十七点钟，由旅顺东车站往海参威斯特列田斯克田海参威西车站至卡巴罗夫斯克等处有航路一千三百四十英里由卡巴罗夫斯克通斯特列田斯克由海参威至伦敦计程七千九十二英里祗须十七日半可到东清铁路分官私二路，官路起西伯利亚达海参威，千四百俄里私路自哈尔宾至旅顺约九百俄里，其驿站分一等至四等，哈尔滨至青泥洼为一等辽阳至齐齐哈尔为二等以下各级副之每方一里至二里之地筑一部府，所谓一等驿之哈尔宾水陆交通全於满洲为枢纽又以青泥洼为世界大道之终点云。
    英国  美国富人名由格斯者至英京伦敦见其城市之繁盛街道之拥挤於是欲设法疏通之，拟添造地底电气铁路计全路长一百四十英里约需资本美金八十五兆圆，其四十兆来自美国余则出自英人电局造於全城中央地基二十五至三十英亩机器值六百二十五万圆马力七万五千匹大约本年即可试行。
    法国  法国在蒲森蒲尔界建一铁路大桥俾火车通过彼得罗斯山谷，闻此桥洞有八十四迈当之大桥基高至四十五迈当云。
    非洲  法人在非洲北境所筑铁路已逾梅代格史加比利时新筑铁路於上康古国英国铁路自白来卫北行去山培雪江不远数载之后，此路必过英之中央非洲而达康古昔罗士所思筑之开伯考罗尼（英殖民地在南非洲）开罗（埃及省名在那勒河东岸）相连之铁路可翘首以望其成矣。
    ◎各国电线汇志
    韩国  驻韩日使拟借用韩国平壤至镇南浦之电线通达电信韩政府允之。
    法国  法国将由西贡设海底电线一条以通婆尼俄洲之西海岸。
    美国  美国枢密院已将日本海底电线通至古阿姆岛岸上之事议定命海线公司代日本将海线接於该岛。
    ●第三期・商务
    ◎兴商为强国之本说  节录甲辰第八期商务报
    今中国之所当握要以图者，富强而已矣，商务者古今中外强国之一大关键也，上古之强在牧业，中古之强在农业，至近世则强在商业，商业之盈虚消长国家之安危系之故致强之道务在兴商。
    乃鄙薄商人者辄讥之曰逐末曰市侩，则甚矣其未知立国之大经争存之要义也，夫范蠡用越而勾践以兴管仲用齐而小白以霸彼二人者皆所谓逐末之市侩耳，而其有造於二国者顾卓卓若是求之泰西则葡萄牙以蕞尔小邦徒以善商之故，而帆舶首及乎亚东英吉以藐兹三岛徒以重商之故，而国徽遍植乎，大陆充其商力之所至足以墟人国屋人社而尽为彼族之殖民地是故古者以兵战而今则以商战而犹曰逐末曰市侩其不为西人所齿冷者几希。
    然则吾华之与西人通商也，亦既有年而不闻商业之有进步者，其故安在曰在不知有重商主义，彼西人惟知有重商主义，用其倾国之财力专心致志惨淡经营，故卒能於吾华商业界上占一最优胜之地位，我华商懵焉不察惟知听其自然而不思振作，故其后效果之优劣遂不可与西人同日而语而揆厥我商业之所以颓萎疲敝而不能兴者则尚有数大端焉曰无合群之思想无坚持之能力无奋往之精神无开通之智识。
    曷为谓之合群曰千金之裘非一狐之腋万闲之厦非一木之材殚一人之材力以营一业，则苦其艰合众人之财力以营一业则觉其易我华商知有私益不知有公益是以同业相倾同道相忮同利相贼同力相陵其究也，彼此俱受其损而不得不让西人以独步彼西人熟权乎，公益私益之得失而於是每营一业必集合多数之赀本家为一大公司并力同心以谋莫大之利益至其公司成就我华商且望而退舍任其左右操纵而无所措其手足焉何以故以无合群之思想故。
    曷为谓之坚持曰圣人之道至诚无息大易之义恒久不已，无恒心而能扩张其商业以与彼西人相颉顽者吾未之闻也，同一事也。华人见小而不见大能暂而不能常，西人则有成效未睹而期诸毕世者矣，有大愿未偿而俟诸后人者矣，掘井弗惮儿仞之劳为山不辍一篑之覆，其收功之远大由其先有坚持之能力以致之华商则务近功求速效一击不中顾而之他夫是以能与彼角逐於贸易之场者甚寥寥也，何以，故无坚持之能力故。
    若夫奋往之精神亦经商之不可少者，哥伦布之发见美洲也，寄性命於惊涛骇浪而不以为危，拿破仑之远征埃及也，糜血肉於炎风沙碛而益见其奋，盖西人之性质如是，无论他国之若何深拒固闭，要必索得商埠而后已，否则即破其身家财产而亦无所於悔，而且前者踣而后者继也，华商则向视离乡背井为最不幸之事，盖未知彼之届於吾华者其皆视重洋，如坦途等万里於庭户者也，则言乎奋往之精神在我华商宜自励。
    至於开通之智识又西人所优於吾华者，盖厌故喜新人世之恒情优胜劣败天演之公例我华商未达此理，知仿模而不知创造能用旧而不能求新艺无独精而器皆苦窳而且睹一人之获利则群焉效之效者既众则势分而利微效者益众则利去而害至彼西人本其专门名家之学不囿成法而得新理新制者更仆而难数其商业之发达诚未可以限量也，则言乎开通之智识我华商又宜自勉。
    然则我华商宜鉴於四者而惕然矣，自今以后既有商部以为之保护，有商律以为之维持，亟宜激厉奋发毅然有为当知商兴则民富，民富则国强，富强之基础我商人宜肩其责，盖商业无论巨细皆与国家有密切之关系能於外洋收回一分利权即为国家增长一分势力能於商界多占一分位置，即为国家多获一分光荣我华商诚不以逐末之市侩妄自菲薄，吾知二十世纪中以商务雄飞於太平洋之上者莫中国若也，华商乎华商科，其亦念及中国之前途而急起以图之乎。
    ◎署闽浙总督李奏闽省筹办商务设局派员办理情形摺
    窃照年来迭奉谕旨饬令各省振兴商务并另行保商之政亟应钦遵办理闽省地处海疆民贫土瘠素乏生产加以频年灾歉偿款骤增，度支浩繁取於民者既不能不加於前则为闾阎筹生利之源以救目前财用之困非讲求商务无从措手闽省已办农桑工艺及厦门所设保商等局或规模甫具尚待扩充，或名实未符难期成效自非实力整顿逐渐改良不足以挽回利权发达生计查福州厦门两处系通商要口历年商业不振外权内侵皆由於倡率无人应即於福州省城及厦门两处各设商务局遴派大员总理，其事公举商董设立商会务使官商联为一气实力维持上副朝廷通商惠工至意局中应派职司遵照商部分设四司之意略予变通广为六所，一曰保惠所专司招商保商建设学堂译书译报执行商律禁令词讼颁给专利恁照激劝保奖之事，一曰货殖所专司开垦树艺蚕桑畜牧一切农务中生利之事，一曰艺术所专司机器制造矿产铁路设电招工一切艺中生利之事，一早会计所专司税务货币品物价值校正度量权衡出入经费之事，一曰陈列所专司陈设品物配合宜忌评定良窳各业赛会转运之事，一曰调查所专司考查内地土产外来货物时价涨落销路通塞一切记载报告之事，以上六所均选明达瑞谨能尽本门义务之人分任其责开办之始当以设立商会为第一关键，盖有商会而后可厚营业之力联涣散之情以之贸易而不受欺制於外人以之考察而资见，闻於众议其商会中商董由各业商人公举选充官与商董相接优以礼貌勿拘官场仪节，凡商会议办之事如纠合资本保安财产评论曲直清理债务均先由商董集议而总办为之决判总办之於商董必须随时接见力杜隔阂，但有保护裁断之责而无干预侵抑之权商董之於总办亦祗许以关系商业之事得於启请而不许於本务外有私谒干求之端官商之权限，既明彼此之情谊自洽商务可望起色此外各项营业均应设立公司自保权利次第举行徐图推广，惟兹事造端宏远条绪纷繁非得通达治体才望素著之人不能胜任查有前任福建按察使降调道员杨文鼎熟悉闽省情形商情素洽，现经另片奏请差委又盐法道鹿学良办理精细均堪饬委总办省嵘陶局，其厦门商政局查有候补道黎国廉精明稳练堪以饬委总办仍令遇事与省局会商筹酌原有之保商等局均改立商政局办理以免纷歧，其农桑工艺等事均有一定学级非专设学堂教课难期精进一俟筹有经费再当陆续添设所有一切详细章程饬令该总办分别妥拟由臣核酌饬遵应需经费随时由藩司筹拨汇报谨奏奉朱批商部知道钦此。
    ◎商部咨外务部商标注册应由商部管理文
    光绪三十年正月二十八日准贵部咨称据总税务司申称案查牌号注册一事准英国大臣将参赞拟改之处函送前来当查所添之意均可照行，除将原章十三条改为十四条缮备华洋文各一分送呈外理合备文申请鉴核施行相应将该总税务司改订商牌挂号章程十四条照钞一分咨送贵部查核等因前来查保护商标一事原系商律中之一门，近来日本商人屡有各种商牌纷纷来部呈请注册，本部正在筹议章程作为专律兹准贵部咨送总税务司及英国参赞先后拟订商牌挂号章程检阅诸条洵属周密应由本部详细参酌期於华洋商人一律保护无所偏倚俟拟定后即行咨商贵部核定再行奏明，请旨颁行届时再请贵部蜮磷芩八咀裾詹⒆饬律沪两关暂行代办作为代理商标注册分局所有发给执照及收纳注册公费各事均应遵照部定章程办理再查各国商务均有专管之部省著为通例前年中英续议通商行船条约系在中国未设商部之先是以约内第七款载有南北洋大臣在各管辖境内设立牌号注册局所一处派归海关管理等语，现在本部责有专归此项商牌注册局所自应照各国通例由本部专司管辖。
    ◎商部咨外务部商标由商部给照及保护创制版权专利亦归商部文
    光绪三十年正月二十九日准贵部咨称据总税司申称商牌挂号已改订备文申呈伏思津沪两关登簿注册恐两局号式相混不如津局均按单数沪局均按双数以免复杂，至各局挂号之标牌似应知照商部备案或系按件知照抑系按期知照并是否迳行商部抑应转递之处应请贵部与商部酌定办法俾有遵循再美约第十第十一款日约第五款内载创制及书籍注册两事应否归入津沪注册抑另设专署办理亦请酌夺查商牌注册改订章程续经咨送查核在案复据申请酌定注册办法并美日约内如何保护创制及版权之利相应一并咨行贵部酌核声复等因前来查本部综绾商务，凡一切应行提倡保护诸端皆属专责所有商牌注册一事若非归并一处办理诚如总税司所称登簿注册号式相混实恐在所不免，且既分津沪两关注册即使一用单数一用双数而商人有迳赴本部呈请挂号者办理尤恐纷歧现在商律内之商标一门本部正拟从速编订奏明办理总税司所拟津沪两关设局注册之处应改为由该两局代办商牌注册收发事宜业经咨呈贵部酌核在案嗣后，凡商人赴津沪两局挂号之件应由该两局按照定章收费先给商人收费恁单一面将商牌式样随时迳报本部按件编号注册后填就执照加盖印信寄交该两局分别发给庶不至有复杂参差之虑，仍俟妥安章程再行咨呈贵部行知总税务司转饬遵办至保护创制及版权各利亦应由本部订章定律次第举办相应咨呈贵部查照核覆以恁办理。
    ◎商部咨覆外务部美使函询商标版权专利筹办情形文
    光绪三十年正月二十九日准贵部咨称美国康使函称案查中美新定商约已经批准交换可以实在施行，该约第九第十与十一各条内载明保护商标注册及创制各物并允设立专管衙门定有创办专律给发专照，又书籍地图印件镌件亦援照商标保护之法极力保护各情本大臣兹据美国商人禀询，上项各款应请明告如何保护方得享此利益望早为查核作速见复查美约所载上项各款兹准美使函询相应咨行贵部查照核办声复等因前来查本部系专管商务衙门现当开办伊始百端待举所有商标注册及保护创制各物与书籍等保护之法本部正在妥拟章程编订专律应俟次第酌定奏明颁行后再请贵部照会各国驻京公使转饬各洋商遵照相应咨呈贵部查照先行照复美使。
    ◎改订商标条例
    第一条南北两洋各设登录局一所以税务司为登录官，第二条一洋牌为外国商人已在该国通用之牌，二专牌为外国商人在该国本无此牌而仅在中国贸易及制造之用，三华牌中国商人呈请商牌准用全国者。第三条於外国商人之呈请用洋牌也，先将其登录证书呈验於该管辖官，然后准用但其准用年限均依该国所定为准许其续行展限与否亦视其该国如何，第四条专牌者须由该国领事官用印鲍文，然可准此等以二十年为限，如欲展限不妨再定，第五条华商欲呈请登录商标须将其紧要事项及他商不可使用之证出一甘结亦准用二十年，如欲展限不妨再定。第六条凡登录专牌及华牌登录局将其形式一一明白记述於告示，若有他种率速情弊即不许登录，其余则以六个月后登簿。第七条愿请商标者须呈明形式应以此商标贴於货上或贴包上，其姓名住址一一载明此节说明登簿备查，第八条无论专牌及华牌倘有相似易於混乱者不准登录或与设立登录局以前之商标相同或与国家专用之商标相同亦不准登录，如既许商标以后而货色低伪及他之舞弊等情立即撤销，第九条既许登录之商标若转卖於人由本人或代理人出具情愿甘结，但系公司则须在股之人一同承诺，然后准其转卖洋牌者更须有该管辖官及领事之公文为据，然后准行。第十条登录贸易年表於新闻纸之广告上记明，第十一条登录局之购薄不禁人之翻阅，第十二条如有侵害商标者由地方（洋商则由领事）会同税务司审判。
    ◎各省商业汇志
    黑龙江  黑龙江将军咨外务部称本省食盐向由营口等处转运，又因夏秋道路阻滞全赖於春冬多运自日俄交战盐运多阻，可否照会俄使转饬沿路俄兵遇盐贩往来毋得阻截并饬东清铁路公司准其附载以济民食闻已由外部转咨俄使。
    江苏  通州张季直殿撰具呈商部请代奏创办通州沿海鱼业公司盐业公司，拟即据情入告。
    安徽  芜湖江口陶家沟下各国租界经关道童观察重与英国柯领事会议，闻柯领事之意第三条所订江滩近水之地不得租逾江滩之半及第五条界内地亩无多每人祗租十亩为止，均须删除谓英商在界内所租滩地不能定以限制，又第四条界内地税每年每亩应完税三千文拟略减少，又第八条界内华人房屋以及堆积木植该地有人承租时由中国地方官谕令迁让，惟拆让各费不在原租价额之内应察核工程大小嵘套酶律贴等语亦须略为删改尚未议定。
    福建
    厦门近设商政局旧有之樟脑保商等局均归并於内议定章程六条，一为保惠所专司招商建设学堂译书译报颁行商律禁令发给专利文凭及一切激励保奖之事，一为货殖所专司开垦树艺蚕桑畜牧及一切农务应办各事，一为艺术所专司机器制造铁路矿产设电招工聘请工师技师等事，一为会计所专司税务银行货币估计品物价值校正度量权衡及一切经费帐目之事，一为陈列所专司陈设品物配合宜忌评定良窳各业赛会及一切水陆转运之事，一为调查所专司查察内地土产外来货物时价上落销市通塞民情喜恶及一切记载报告收发文件缮写电报之事。
    湖北  浙商林友梅在鄂垣望山门外金沙洲地方创设一玻璃厂，命名耀华公司一俟厂屋工竣即可开办。
    湖南  长沙自开口岸赵中丞以收买民房地基及拆让街道等事皆须地方官会同经理特设开埠局於湘春门外，以长沙府总理近来北门及朝宗门大小西门外市面大兴小轮络绎颇有蒸蒸日上之象。
    ◎赛会志略
    北京工艺商局赴美赛会货品已发两次，第一次货价约六万圆，第二次货价约十万圆货品以法琅地毯为大宗而古玩玉器雕漆等物亦兼有之，中国茶磁赛会公司会员康君达章现向江西景德镇定造各种瓷器一百二十四箱，并附带徽州所产金豆三十二石转运美国圣鲁伊斯赴赛，美国圣路易斯赛会特设阴教一门，凡各国文明妇女均请与赛特派经理妇女若干名专事照料引导各国预赛妇女，美国圣路易斯赛会美人特於歹松崭道上备一农地出赛计六英亩长一百三十迈，当阔六十五迈当中列十四部种美国各处上等植物若五谷波罗橘柚烟叶蔗棉小麦芋艿野草荷兰豆槐树蛇卵草沙窝窝分东西南北四区各象其本地所产以便众览，日本派赴美国赛会专使闻俄国撤去赛物言於总理预订俄国所占会场以备添陈日本赛品云。
    ◎各国商业汇志
    缅甸  缅甸之米极形丰饶，今据自兰贡达横滨达铃辨商店之报告，由缅政府公表本年兰贡米输出为二百五十五万六千吨比之前年约增百万吨云。
    俄国  俄国贸易以牛皮为大宗，近因军务停办银根奇紧全国贸易颇形减钯。
    英国  英国进口棉花一千九百二年共计三百八十一万一千一百五十五包中由美国出者二百九十五万八千九百十七包，由南美洲巴玺列邦出者二十三万六千七百六十八包由印度出者六万八千八百九十包，由埃及出者四十八七千四百七十四包，由他国出者五万九千一百零六包一千九百三年共计三百六十七万零三百六十七包中由美国出者二百八十三万七千五百零三包，由南美洲巴玺列邦出者十六万四千八百零三包，由印度出者十六万四千四百六十七包，由埃及出者四十三万三千七百五十八包由他国出者六万九千八百三十四包。
    法国  驻韩法使移书外务部谓敝国伦腾商会曾与贵国内藏院立契承办西北铁路所需铁轨及各式机器价值韩银九十万圆，按月支付二万圆又与内藏院卿李容翊议定兴贩官参之事，如有他人增价承揽仍须按照伦腾商会所立契约施行务请如约将银交付云云，韩廷答以官参限售伦腾商会只能照付以前十阅月应付之价二十万圆，惟一时尚难照付请以后每月付给二万圆至付清为止。
    比国  比国商人新设合同会欲在非洲中央康戈江省栽种棉花，该会资本约需英金四万镑云。
    美国  美国近日贸易按照赫尔所论当於远东觅一市场以广销农产，盖英国张伯伦之保护税政策若成则加拿大曼尼托培省输入英国之麦价必贱於美麦，输入之价将来曼托培之麦必遍输於英而美麦将无销路非觅一绝大市场不可，远东大国美麦与麦粉之好市场也，必竭力以索之收效将来固不可限量也。
    ●第三期・宗教
    ◎论孔教与中国政治无涉  录三月警钟报
    近世忧时之士鉴於中国政治之弊以为中国之政治，皆受孔教之影响也，而革教之问题以起自事观之孔子者中国之学术家也，非中国之宗教家也。何则，上古之时本有宗教，而宗教之源，起於神教，因祀先而祀人鬼（教字从孝孝经曰夫孝教之所由生也此古教起於祖先教之证）因乩穸祀天神（因祀祖而并推祖之所自出以托之於天故缔为祀远祖之祭又为祀天之祭）因祭在而祀地祖（如在为土地之神而二十五家亦为社是古代团体之结合由於奉神同奉一神即同居一地，今中国各村落虽民户数十必有一祀土神之所此其徵矣）又因祀人鬼以推之，而崇德报功之典著（见祭法）因祀天神以推之，而日月星辰之祀立（风雨水旱之祭亦然）因祀地只以推之，而山陵川谷之祀兴（山海经所言皆地祗也）是则中国古代之宗教可分为三，一曰多神，一曰拜物（上古原人不明万物运行之理以为皆有神以恁之故多神拜物二教皆生於神物一体说）一曰祀先，习尚相沿至今未革（祀先多神二教固为今日所通行即拜物教亦然观中国所祀金龙大王五通神以及拜草木拜禽兽之愚皆与埃及拜物无异）一言以蔽之，曰神教而已（又可谓之巫教）此皆孔子以前之教也，汉魏以降老释二家继兴，中国陋儒以昔之崇奉多神拜物各教者参入老释二家之说（道教亦非宗教中国古代之神教其未流为燕齐方士西汉之时以其说参入儒道两家一为谶纬一为符矶符硭煳道教矣，又佛教本祀一神而中国之僧则大抵仍奉多神乃以神教参入佛教者也），故草野愚民崇奉张道陵袁了凡者（道陵固为符砼闪朔惨嘌刂泄福善祸淫之说而又缘饰佛教者也亦不得以佛教目之）大抵占国民之多数此中国古今宗教之大略也，与孔教果何涉乎，若孔子所立大经则皆周史所藏旧典（孔子得易於鲁史得百二国宝书於周史问礼乐於苌弘老子而诗又为孔子远祖太师正考父所传）而孔门之教科书也（易为哲学讲义诗书为唱歌国文课本春秋为本国近世史课本礼为伦理心理讲义乐为唱歌体操课本）至论语孝经又为孔门之学案，则孔学之在当时不过列九流中儒家之一耳（观汉艺文志可见）观孔门所言之教皆指教育言非指宗教言（案中庸云修道之谓教又云自明诚谓之教郑注皆以礼义释之说文云教上所施下所效也，则古代所谓教者皆指教育教化而言故王制言七教荀子言十教也孔子诲不倦即教字之确诂）即有改制之文（公羊家说）亦与宗教无涉（改制者革政也非革教也与耶稣摩哈麦特另创教者不同）若祀神之言（如非其鬼而祭之祭神如神在诸语皆孔子信神教之证若据公孟子无鬼神一言似不足为信）又大抵沿中国古籍之语其所以受学士崇信者不过以著述浩繁（为诸子百家冠）弟子众多（凡三千人有势力者亦众）而又获帝王之表章耳於传教亦无涉也。
    至牟融始言儒道（牟子以儒道与佛道并称）而顾欢张融之辈（见夷夏论及齐书传赞）遂有儒道佛三教之称是则孔教之名由与老释相形而立故唐宋以降，多以孔教与老释并衡（如以日月星比儒释道三教是）至韩愈信儒辟老释李贽又谓三教同源，而孔教遂俨然为宗教之一矣，近世以来西教侵入中国学者又欲树孔教之帜以与彼争，而孔教之名词愈起岂知孔教二年乃最不合论理者哉（孔子为古代学派之一如以孔子为宗教则凡老庄灸中韩皆可以某教称之岂理也哉）知孔教二字不合论理，即知孔子之非宗教家矣，知孔子之非宗教家即知孔教与政治无涉矣，盖世之谓孔学影响政治者仅有三端，一则区等而判尊卑（如君子以辨上下定民志亲亲之杀尊贤之等礼所生也是），一则薄事功而尚迂阔（如孟子侈口陈正义而董子又言正义不谋利明道不计功皆孔学末流之失也），一则重家族而轻国家（如奖励孝慈笃敬大抵皆指对於个人之私德言非指公德言也）然皆神权时代之思想（洪范惟辟作福北山莫非王臣即判尊卑也，干羽格苗旅獒陈戒即尚迂阔也尧亲九族契教五伦即重家族也此皆孔学所本）而孔子沿用其说耳降及后世习俗相仍以士民之崇信孔学也，於是缘饰古经附会政治此则后世之利用孔学非果政治之原於孔教也否则商君著书亦严等级（如尊君抑臣诸说是）老庄立说亦薄事功（主消极而不主积极）管子治民亦明族制（如管子治齐首重六亲和睦是）舍孔学而外彼法家道家之书亦得为中国政治之左验（孔学之影响政治者乃诸子所同非孔子特创之说）何得以是罪孔子哉，吾观晋帝染宗皈依佛法（见晋书康帝本纪梁书武帝本纪）而崇孔子如故元魏李唐施行道教（见魏释老志唐玄宗祀）而崇孔子仍如故，若王羲之谢灵运之流则又信二氏而并崇孔子是则奉孔子者本无迷信之心而使人立誓不背矣与西教强人必从之旨大相背驰（孔教无祷祈无入教之仪式皆孔子非宗教家之确证）其得以宗教家称之哉居今日而欲导民宜革中国之神教（民智愈启则神教日衰）而归孔学於九流之一耳（仿周秦之例称为儒家）奚必创高远难行之论哉。
    ◎直隶总督袁批甯晋县教案禀
    据禀已悉查约载中国习教民人，凡中国律令之事仍由地方官照例惩办等语又查内地随同习教之人若已习教而别有不法情事地方官仍应照所犯之案办理，并将案内所犯情由声明与习教两无干涉经前总理衙门咨行有案，此案该县天主教民聚众烧抢伤毙二命该令应赶紧查拿凶犯照例惩办，并将主使酿案之人一并缉拿严办教民同系中国百姓地方官於此等案犯不先自行缉究乃谓事关两教未便贸然往拿致贻外人口实殊不可解，又请饬津海关道咨会领事转饬主教交犯亦无此办法，且领事并非驻京该令何竟不知要之教民犯案与平民一律拿办无庸牵涉洋教地方牧令不谙条约不明事理动以民间斗殴小衅视为交涉巨案办理不善贻误非轻实堪痛恨此案业委沈道桐驰往查办仰即迅速勒限缉犯务获严究暨将善后事宜妥筹办结具报仍录报赵州吴牧查照。
    ◎直隶总督袁批赵州知州查覆甯晋县教案禀
    据禀并另单均悉此案昨据甯晋胡令来禀当以教民犯案与平民一律拿办，批饬缉拿严究在案至谓教民被控教堂会长主使抗传不到地方官既惧教民之气焰日炽又虑教会之啧有烦言何竟顾忌，若此要知教民同系中国百姓安良除莠责在官吏会长亦系绅民尤应奉公守法倘有抗违地方官自可照例惩处，若以无理函渎尤当查究教士不准干预仅私事件载明传教谕单况在会长此案天主教民聚众烧抢伤毙二命，仰即督饬胡令勒限严缉凶犯务获究办会长张步瀛等纵令教民滋事主使酿案亦即一并严拿按律惩办何参将既经拨队在该处巡扎即由该牧商令暂驻弹压会同办案俟事竣再行回防东汪村受害多至三四十家，现由该牧等捐廉抚恤仰即将善后事宜妥筹办结具报仍传谕胡令遵照。
    ◎广东澄海县杜查覆日本僧人传教禀
    窃卑职日前因公驻汕阅日报刊有日本僧人管真海等到汕传教，潮人陈若慈等招引纳银入教有数百人等语，即经卑职就近面商洋务局委员方丞并面嘱笏浦司巡检陶在藻查明相机阻止去后适因要事旋署未及会办随奉道宪函饬查覆等因正在查覆间即准洋务局方委员廷玑函开，又据陶巡检禀称查该教使管真海於正月初九日来汕初十日往潮阳县属之门辟地方十一日回汕十二日又往樟林东陇等处十四日仍回汕头，二十一日搭海龙轮船回厦即经函覆部委员在案惟迩来外间传言该教使系来汕埠传教并有本处民人入教，每人纳银三元之说细加访查人言大都如是当经约同不动声色前往该教士寓所查看，其管真海先已回厦尚有日本教使高田栖诏安民人陈若慈在寓会晤后查询因何来此传教随据该教使将管真海由厦门致其电报送交查阅文系传教之事已与厦门领事言明随后即有公文至潮照会宪台出示伊稍缓亦即来汕当以各国教士至中国传教如先无领事官照会即系有违约章请其速行回厦不必在此逗留，该教使约期三日即行起程除仍会同妥为照料出境仍俟起程另行具报等情到县，据此缘奉函饬前因除俟将该教使起程日期情形禀覆再行转禀外理合先将奉查日本僧人管真海等到汕传教及约期起程情形禀覆宪台察核批示祗遵再准方委员及陶巡检复称汕头入教之人已属不少并连宵聚饮结党影相不成事体等语卑职拟俟署中公事料理稍有头绪即再驻汕会商各国领事转饬教士随时劝导恪守教规以免别滋事端。
    ◎各省教务汇志
    浙江  甯海教案赵主教索赔毁失并抚恤等银三十万两经许观察磋磨减至二十万两，而浙抚聂中丞仅以四万两认赔，彼此坚执许观察已回省面商矣。
    四川  叙州府属富顺县近出教案经英领事照会洋务局速行查办，简州教民滋事经霍令拿获解省而教堂中人以为误拿良民欲与为难后矿务局黄委员茂森往杜主教处排解始免龃龉。
    广东  新安县楼冈村约保袁仁厚以藉教违堂结党窝匪等情控於粤督随奉岑制军批饬新安县查明核办。
    贵州
    贵州遵义县属温水地方与四川綦江接壤近有匪首袁姓遍布揭帖谓将雠杀西人，语极狂悖匪党数千均有枪炮曾与官军开仗一次，官军竟败贵州北属某处俄国教堂以及教民住宅均被焚毁现已派兵往剿。
    ◎各国教务汇志
    日本
    日本政府於法律所许信教自由一事已特颁发告示将日人与希腊教民不和之事概行消除，因日人曾控希腊教民为俄国侦探也。罗马教皇在日本四国岛设立教门监督所，此所之设乃备与自斐利滨群岛逐出之斗米尼甘人所居也。
    法国  法国宗教教育问题迄未决定首相龚培力主国会多数党之议以排学校之用，教会规则教皇心滋不悦不待商妥即派大牧师於各校法政府怒其无礼驰书诤论谓法政府所选镑员罗马必认可无违否则将不待教皇之允许迳行派充而驱教皇所派驻法使者出境停法境牧师月俸如竟不能降心相从则虽废一千八百一年之旧约无所恤也，按旧约系拿破仑与教皇所定约中认罗马公教为法国国教法政府得选派监督之权，如有缺额即将选定之人咨照教皇，教皇许可即行授职，法国须供给罗马教徒公费岁有增益近年已增至四十一兆佛郎矣。
    肩俯首亲其面适当伤痕，复取衣巾掩之起谓庞恩曰余已誓之矣。
    言皆返顾，见众已退后，乃曰诸事有谓绊跌者谁乎，杜伦趋前悄然指地下之草，有践踏痕其迹成直线，且有一野藤已撩乱中断，劳勃大呼曰，噫尔亦见此乎，杜伦趋至其侧曰余最先见之，其情事最为显明，一览便悉居此地者惯以演枪为戏试观其所立之处最为得势，既中靶即可倚彼树旁，故意其必伫立於此迨既击中牛目移步而前陡为野藤所绊，凡人倾跌时每以手扌耆撑不料因之丧命也，劳勃喃喃曰然案情浅显谅如君言杜伦从者某曰舍此谅无致毙之理言时但闻所雇丧车已自远驰至，众视柩车形长色黑中铺毛毯，已渐剥落。庞恩争舁尸於车，蒙其头面车既行乃顾谓杜伦曰予将偕劳勃同车归镇，其所乘自转车屈君权为照料，杜伦未及答庞恩遽执劳孛手共登车，先是众舁尸时劳勃拾得其弟之帽入车既坐即置之膝上，庞恩控辔御马，左右顾盼见有二三人乘马而来道旁驻马车一辆又学生一队，鸣钟之杰矮乃为导，自土山坡遵湖而去，盖集众寻师亦天性也，庞恩曰劳勃即此可见君弟之遗爱劳勃他顾不语。
    遥见杜伦方乘自转车下坡，庞恩呼之曰杜伦速来杜伦下车，倚之树旁趋而至，庞恩先顾劳勃曰君於此处为客其须余料理一切乎？劳勃颔之泫然曰以余弟之尸托人代殓心殊不安，庞恩曰必勿猜人代殓言竟，杜伦已立车旁，即谓之曰愿君携此钥为我前驱如不弃愈速愈妙，当汝行过丧车时幸告御者命其驱至敝庐君可持此钥启门而入停尸书斋劳勃尔毋推却余愿他人如是待余者余亦愿如是待人，即此死者生前亦当如是，故身后犹能受报。言时其车已随丧车驰去，庞恩复曰君当知余未娶，卜居郊外甚安适，君在此至少须句留一二日，若主余家可避生人耳目劳勃注视良久，感极流涕曰余愿拜赐，余今知君真忠诚慈爱人也。
    屈而士尸既舁入室，众名散去庞恩将料理验尸事，遂约杜伦为助，议论片时即遣之去曰往告众人验尸尚无定期，格伦脱姑娘必为此案证人，但恐其未必能即来耳，庞恩与格伦脱寓相距仅两三家故欲先慰劳勃即往探之。
    主客默然相对，啜茗毕庞恩命侍者扃门，且下键移椅就客旁坐曰，劳勃君愿就余商议兹事乎，亦愿详述其中枢要乎曰愿承教，曰所需侦探之事端绪尚繁，吾辈宜亟亟措办，劳勃以手按膝俯首曰余因此祸事获与君交余不知君真知余心否，惟余已识君则事虽险要愿以相托君尽可坦然为之，请即以数事见告，曰何事，曰君已语余，余弟究何以致是，余罹此厄方寸已乱幸君设身处地为余画策，庞恩沈思久之，答曰余为基督教徒，但於此事必竭心力究出凶徒，盖此案必系谋害毫无疑义也。
    劳勃吁气喘声曰，除背伤外尚有他据否，余居荒僻西境久，习见此等事，故知之甚悉，此伤痕外或可更得他据，然终不如是明确，盖人偶自击伤或偶为他人所毙，终不致连轰两次曰天乎信然曰惟怨家蓄意谋杀，故先自背击之，既倒地恐其未死，复放一弹，故其伤处在前死者倾跌时曾略侧其身，君喻之乎。劳勃此言未免伤君心矣，然愿述其底蕴不得不请君决之曰无妨，余必强为抑制，君意与愚见合事与谋毙极似必宜根究，兼缉凶手曰盖当如是曰事当如何入手，请速言勿虚耗时日余意当先敦请一著名包探，愈速愈妙君亦有相识者否曰无之，余意当先电告警察长，庞恩遽夺而言曰，余代敦请可乎，曰今既无能思索一任君意可也，曰余有友能为是，特不知其尚在施嘎哥否，君知余曾肄业医院数年且尝习狱案乎，当时识有所谓福拉史者福英人，流寓於美有年居施嘎哥久，秉性奇僻不愿受官吏辖治，吾美著名议探凡三人，彼其一也。议探者不操包探之业，惟人遇急难就之商议，若彼审其案情足以称其声价，则出奇想绝技以侦缉之是案情节离奇，故愚意福拉史必乐於从事，劳勃曰君即於著名三人中选之者乎，庞恩笑曰他二人已授室，惟福尚独居故能任所往曰君料其固精练乎，曰然蔑以加矣，曰君其知居何所言毕起身绕行室中忧形於目既而曰吾恐其不能速来曰余见相同，但有一事验尸必待彼来既来当厚赠之，勿令掣肘曰想不致徒劳曰余意必可成功，劳勃初时昏昏贵贵若有束缚，今豁然开朗众念毕集，惟一切委托庞恩，任其谋画私谓心或稍安。
    验尸期近庞恩定计展缓手携药箱出，先往近邻恪伦脱许，格室小甚雅洁屋主妇马赛夫人孀居姓和蔼赁者惟格伦脱，庞恩方至马赛已候於门愁容不展低声语曰君请实告，彼娟娟者其将成沈疴乎，曰否不久必愈，今遽受惊耳曰彼心碎矣，余不妨语君，得资参助彼已与死者缔婚两情缱绻不久即当结惧嵩獯吮淠强盎厥滓绞磕然，转目他顾马赛夫人复曰彼初来时甚岑寂了无亲朋所识惟一中表兄亦从未来此，闻其居施嘎哥城去此不远今所天遽逝恐此后益寡欢矣。庞恩曰，然余正欲见其中表兄，感尔相告此事於余最有裨也，余今欲入视格伦脱姑娘疾既入，阅十分钟庞恩辞出，疾赴电局发电致福拉史曰福伦克福拉史鉴，君表妹格伦脱现抱重恙，且有难急需尔，与需我医无异愿即拨冗乘第一次晚车来，华脱庞恩。
    发电毕即归，且行且语曰此电必能速之来矣，虽久未通讯然福拉史必不余弃也，既入门劳勃问曰，君曾见格伦脱乎，彼於此事同意否曰非特同意，且甚恳挚其为人敏捷果敢深愿尽其分内之事，彼於此事亦谓非偶遭意外也，曰然则愿过我一谈乎，曰今夕可也彼约余就其居同议余以其荏弱辞之，但彼谓福拉史今夕或不来，来则商於其居较秘密其屋主妇马赛不徒可恃，且可邀之为助，福拉史今夕若来当先令与格伦脱晤叙庶可措手，劳勃复起立蹀躞室内时以其表比对庞恩之荷兰钟须臾叹曰余生平所经最长之三句钟，莫此时若矣，今第一句钟犹未到也，有突门入者手持蓝色信一封知来自电局，庞恩急启读之，电文曰：
    ◎准六点二十分钟相见福拉史
    庞恩屈计第一次晚车将至，即诣车站迎之，少顷见一人自车下躯干适中游目四顾时村人云集喧声鼎沸彷佛闻其人问讯曰彼手携药笼者，其医士乎？庞恩颔首招之即趋而前既至曰，余表妹若何，曰今尚羸弱艰於步履，然我辈皆已受惊不浅矣，两人遂行庞恩在途语之曰君来甚速深感盛情，然电文简略未能详述一切，君或已知之矣，曰仅知崖略余无他长但能缉案，今承宠命谅本镇必有重案余方阅晚报，故於此事稍有端绪得非为某塾师事乎，庞恩闻之骇甚，深讶登报之速遂强笑曰，是真可谓争先矣，曰此亦恒事拳乃尔报馆几每村皆有访事，专司探报其报所载仅寥寥数行，大概谓此人偶尔失手自戕，庞恩曰不然，盖为人致死也，曰余意亦然，曰何居，曰据报纸所载其寻获之尸向前倾仆面俯於地，然否曰然，曰汝曾见人自戕或自轰而俯於地者乎，曰未之有也，曰惟为人自旁或后面轰击者其人始向前仆卧，否则必仰跌矣，庞恩曰全初未计及此，遂略举是日之事告之。
    言次已行近格伦脱寓所，庞恩直行目不他顾，福忽睨之微笑曰彼死者之兄何以适来此地亦偶然事乎，曰闻与其弟有约来此小住至下礼拜方归，然其所乘汽车则早於所订者一次，福曰使早以此告其弟则死者必赴车站迎候自无演枪之事，又安致遭此不测耶，是知人之丧生往往误於小事也，庞恩亦喟然叹息久之。
    未几至格伦脱寓门，庞恩返身谓福曰，余得毋已告尔，劳勃孛劳来，先候於格伦脱许矣，曰劳勃孛劳来得毋一少年访事，曾助余笔政而为余晨报生色者乎，想亦姓名偶同耳，庞恩曰余未深悉，其人亦未曾自陈，君今愿与相见乎，曰余未得此事端倪之前不愿暴著於人，故欲先往察视死者形迹，然其地泥土已被践踏模糊不可辨矣，姑往视之会晤之期不妨少缓。
    正欲前行马赛夫人适出门遇之邀之入，既登楼马即辞出，庞恩初虑格伦脱羸弱不任忧郁孰知其目倦声弛面色惨白而眼际并无泪痕既见福即侃侃言曰，余今被约与君相晤未识君许余出力相助否一礼拜前余，已与屈而士孛劳来缔婚尝手按圣经设誓愿永不相负屈而士实为余夫，其生死皆与余有涉，而余之干预此事亦殊有故，想天上人间必更无阻我者福拉史为人温和而厉，善断能忍耐，闻格言即扶之使卧且慰之曰汝言中理料无敢诋汝者吾亦急愿求助并就商一切。
    先是劳勃与格伦脱守候福拉史时各有重忧默然无语，劳勃既闻格伦脱言，忽有感触亟趋至其侧，曰格伦脱吾妹，汝所言缠绵恳挚罕有伦匹余弟寄余最近一书有赠余一珠不啻珍品之言，余此来实欲见汝之为人也，今而后幸念余为屈而士之兄，毋陌路相视言毕与格握手以表亲爱移椅坐於侧，顾谓祸拉史曰友人道君善缉疑案兹事幸一援手时福坐格伦脱前方详察其神色即答曰，果知此中原委或可从命，事虽奇然揆理度情尚不至无下手处，余固愿勉效微劳也，旋顾谓庞恩曰请详告我幸毋挂漏，庞恩乃历陈颠末自乘车出村至丧车归寓止，无晦无遗福拉史自囊内取出纸片一铅笔一授庞恩曰君善绘图盍将死者卧处及土山大道略绘相示。
    庞恩绘毕以授福拉史，福曰若所绘颇能助我睹此可知是湖适对土山处弯入岸内曰然，曰彼土山中央得勿与湖湾中央相近乎，曰然，曰然则人在其地有事必为行路者所不见曰然，土山高於路，又弯环内抱，故人不得於路上望见山后，其路之一端与湖滨湾处背驰而他一端则直几如矢福审视所绘久之复曰尸身去枪鹄远近若何曾量度否曰未也，但料其必为寻常演习之程，劳勃夺而言曰，余谙演枪，今见其程实远逾寻常福置图於旁曰验尸事既托之君必枪毙无疑矣，曰是必无误且背受弹伤，尤非自轰所致，福曰君可倩友人或杜伦密访是晨由八句至十句钟，有几人行经其处，格伦脱曰诚然，死者於是晨八句钟离家，迨近十句钟始觅得其尸是其死必在此时内也，福曰谨谢指示，顾谓庞恩曰如有诚悫可托之人可遣其密访当时湖上有无小船此亦一紧要关节若无可致疑则此案茫无头绪矣，故余欲侦此案必先略知数事，劳勃今请将君弟往事约略相告，君非仅此一弟乎，曰然，曰吾尚有一妹但殇於十年前曰双亲皆健在乎，曰不幸皆弃养矣。
    福曰请述君及君弟往事，自君父逝世日为始，劳勃曰，余所述有未明晰者，请随时问讯。福颔之劳勃曰余父为监督会（耶稣教支会）教士卒时吾方卜居施嘎哥某村是村为余父所辖，殆将十稔后父辞职余恋其地风景复居彼六年，余妹夭逝实为家庭最不幸事，未久余母亦相继谢世，全家仍留滞彼处洎余兄弟入学校肄业，父始偕契友离家远适，余父本不善营运出游后以家事托人经理每有所误时余辈尚幼未能深悉父死后，始知道有巨款每人约可分得一万五千圆余弟欲继父传教而余则决意操访事业，福曰然则二人中尔居长矣。曰然，父在时尝嘱余兄弟学校毕业后，当踵其迹游历欧亚两大陆，且尝图绘行程，而於名胜之区如中印度加刺斯地之石庙埃及之奇观，丁甯尤切，且谓汝曹游历虽所费不赀然见闻所得非他人所能攘夺，盖既识本土风景尤必详悉他洲情形，方能有用余昆季恪遵遗命历游诸土归后余即任访事，而余弟方欲受教土职忽抱重病久之始愈医谓其体弱不宜为巨邑教师，其性喜狎孩童善教育又以此地风景宜人遂来为小学校师孰知竟遭此险，言至此声骤低格伦脱亦掩面饮泣，福拉史审视劳勃之面益详，复诘之曰然则汝当曾至此地，曰否先是三月屈而士许来余处，故尝两次入城，又厌余事冗不克久叙越六月余因事至新墨西哥省，至前礼拜二日甫归，言竟即起立步至窗前。
    福旋谓格伦脱曰，余亦愿闻汝言，格伦脱曰固所愿方欲有言，庞恩忽止之曰窃思君二人最妙静谈，余今当偕劳勃归，但有一言相属格伦脱姑娘经此巨痛体又弱福君当勿令其过劳，遂告以还家涂径，劳勃并许格伦说明日趋候格伦脱允之始去福扃门后谓格伦脱曰，凡事未经侦探前自必先悉数事，於其紧要处尤当纤悉不遗，汝亦喻吾意乎，格伦脱坐即起静听，若有所会应之曰君意非谓死者遇此，其往事或其家世有以致之乎，曰然余不仅欲知此尤需求助於人曰非欲余襄助乎曰然，尔喻余言想当假余一臂，曰凡余智力所能及者固所愿也，特不识从何著手，曰愿姑将所知屈而士者，及彼所述於尔者，尽情相告曰诺未识君许余先略述已事否，且愿君时时提问以补余之缺略，福曰甚善言毕，即扶椅静听，格伦脱曰吾两人既日日相晤，而又同为塾师未久情好渐密，且皆新至与居人不甚相习，因是交谊益深屈而士待余尤殷挚，余笃信宗教既知屈而士曾为教士益加爱慕先屈为师者系一少年继因母病辞去久之不来去岁四月屈而士始膺此席，今适一载矣。夏日尝有事归家，余复为之代庖，自此常以已事告余，且时时及其兄事，尝谓其兄为第一流少年而聪明尤胜，然余见屈而士才智过人，且极谦逊雅不信其言吾辈虽属知已，初时并无婚嫁之意，此事近日始成彼尝以在塾肄业暨家庭琐事详细告余，第从未闻其道及在家有何嫌隙於人有何仇怨，而手足之情尤笃平生嗜读书，且好游历闺阃之交甚希故亦别无钟情之人居是村者多与友善其於生徒怜爱倍至无长无幼无不誉之屈而士宅心广博量足容众意格伦维尔镇必无戕其生者。福曰，然则尔意彼为自戕或偶遭不测乎，格跃起曰否否，余深信屈而士为人所谋，其起衅必由财产特其用心巧，设计密，故一时无从踪迹耳。
    既福拉克别格伦脱去，至庞恩家先与劳勃叙谈旋语庞恩曰，客寝后可就我作片时谈否，三人偕往视死者俄顷。庞恩导劳勃入已卧室休息，福闻二人去远，揭去死者遮面之布移灯察之旋复置灯原处，喃喃曰以尔为人何至罹此惨祸尔之生死，足证尔为善人为义士言至此闻启户声，庞恩入语之曰斯人而遭斯厄洵属奇事君料是人为何如人，庞恩趋近死者瞩之良久曰一真正基督教徒也，谦和处世不料其为人所毙重以巾覆其面，福曰君究将知人虽至愚，在彼放枪必不致误中他人，其地距湖滨近树木分列野草浅碧一望平坦弹丸所及人安有不能见者，曰尔见固如是乎，曰然使非别有实据不少移易矣，二人既出室，庞恩轻掩其户，曰君於验尸事有所见否，所谓愚钝学生曾见劳勃於林间者，当验尸裁判之前君能挈之来否研诘之或可得端倪也，谅君必已识之矣，曰然当挈之来，但恐无补。福曰彼乘车之妇人谅君亦必邀为证人，曰然福曰此外无他事，君明日午膳前能伴余驰往彼处一勘尤所欣愿至彼后君可先返，既云去此不远，余自能觅归路也，曰其程固不远去学塾才半迈尔耳，福曰请明晨再见。
    福拉史别庞恩后，就寝约半句钟，犹不成寐轻启侧门缓步至廊默念案情蹊跷必须得有端绪始能安睡，福初闻庞恩所述亦料其不过自戕或误毙后晤格伦脱劳勃方知有故，及见死者颜貌温霁端庄最先一念不禁冰释，且以斯人居斯地遭此惨祸诚不可解当沈思默想时不觉信手掩门步至篱下一跃而出循大路行沿途店肆无算又新礼拜一堂客寓二，一新一旧旋经一小ㄔ埃又入一街林木成行房屋壮丽有新建者数椽似备游人避暑者是夕月色朦胧黯不见星福迟迟行於路侧以免履声惊人既见一处窗户洞启，若当风纳凉者，福侦探再四乃穿此街而返道经格伦脱寓所隐隐闻有泣声，既归悄然复入卧室自忖此案茫无朕兆何不幸相值，然已仿佛察得此案关键余不於微茫月光之下隐约见一妇人影蹀躞室中忽喜忽愁，忽又举手若失望者乎，其惕然不甯未识其究为何事。
    福假寐片时旭日将升即起，然庞恩尤早车马已候门外，二人遂乘之同行未几至印第安土山。福曰请先示我死者卧处，至则其地已插两椿为识，庞恩复以林间道路土山湖岸一土指示，福言愿独留此侦探曰客起必早，格伦脱亦急需尔探望君事冗余步归甚易至午膳时必至无须伴我误君事也。
    两句钟后庞恩方命设午膳，福已归邀与共食顾绝不道及午前事，庞恩喻其意膳毕群坐廊前吸烟，彼乘黑马之妇何在，其所居非一客寓乎，曰然固上等客寓名格伦维尔，在某街妇为杰姆森氏，曰尔识之乎，曰向者小极就余诊视曰已往邀之乎，曰行将邀之。福曰倘林中有人，或有人南来至土山必能见之即湖上有船亦可自南首林木间了望之也，曰然湖去镇二迈尔处可自林外道上望见矣，言时杜伦已偕警察至预备验尸，庞恩杜伦以诸事分派各役，约半句钟始毕，庞恩乃出门往探格伦脱劳勃不堪寂寞亦随之去。
    惟福拉史独在廊下吸烟兀坐沈思约十分钟门容忽启转身顾视，则一韶秀女子轻步而入，衣裳楚楚福拉史起身相迎，女子止步矮声曰请君见恕余来谒医士庞恩也。福曰彼方外出不久当返盍坐待之，曰否余不获留惟君必告余所愿知者，曰甚愿但医药事则非余所知耳。曰此间验尸事想君必知之，曰闻此事须展至下午一句钟，曰然则诸证人已往邀未，曰往邀矣。曰余不获久候，但未识君许为转达否，曰固所愿也曰昨晨杜伦在印第安土同寻获死者时余偶驱车林薄间，彼即邀余为证，余不解其何故。福曰是亦循例之事，无甚关系。曰余今将偕人他适未审果需余为证人否，余杰姆森氏，福曰是必相需顷余友致书侨居格伦维尔客寓杰姆森夫人，妇曰即余是也，然则余必来敛容而出，福拉史复就坐再燃其烟自恨遇此美人未及察其眼色惜即匆匆别去，然福拉史者固非轻薄子也。
    验尸时曾见屈而士临害之彼得已被招至，众人百计诱掖且许以银钱询曾见屈而士否，曰见之曰在何处，曰在印第安土山，曰在彼何事，曰卧於地，曰曾闻枪声否，曰未闻。曰曾见他人否，问至此，其面色惶恐，噤不肯言再四盘诘始战兢曰，尚有一鬼复问之瞠目无语。
    次屈而士寓主弗兰夫人述死者早膳时情形与其女乃莱所言略异，且谓据格伦脱姑娘告余，方知余女所言不确屈而士昨晨黎明即起，状如劳顿迥异平日，其食量本不甚畅昨日早餐较往时尤少，膳毕即出门余初未留意，后方忆及，其去时并未携带书籍，故料其必将复返验尸员询之曰然则彼下楼早餐时曾带手枪否，曰有之。此枪於死者手旁觅得，其中两门均已施放余意死者之表，仍在身旁其囊中有铅笔一日记册一小刀一银钱若干，又一小照匣中贮格伦脱相片及其兄书札诸物皆未失去，足见是非劫财谋杀之案。
    次格伦脱略证所知，亦与弗兰夫人所述稍有不符，据言前夕与屈而士晤时愉快如常绝无忧郁素知其常往湖畔演枪迨钟鸣九句尚未入塾始觉骇异，然仓卒间未及至湖畔寻觅迳往弗兰夫人处探之。
    最后杜伦亦来证其所见述其如何自格伦脱处得信，如何至第安土山遇杰姆森夫人如何偕其同行二人在湖滨觅得死者。
    言毕验尸员乃令杰姆森夫人作证，杰姆森夫人偕其友来，友因同寓格伦维尔客寓故相识时方坐陪审员后，正与格伦脱姑娘马赛夫人弗兰夫人相对，劳勃初欲与格伦脱同坐福拉史弗许始止，劳勃雅不欲拂福拉史意，然不知其何故当杰姆森夫人步至证人位前坐下众皆移目送之先是夫人驰骋街衢人皆见面蒙黑色网，今被黑绢衫冠亦黑色与金黄发相映其纷脸蓝睛依稀於白面网内见之既坐即历述其晨游之事及述至林中所遇之人。庞恩即问之曰，夫人能详言其容貌服饰乎，曰余未审视其人亦向前面行余本不能睹其面目，且余骑甚捷驰过其前亦无意返顾，然犹忆是人仿佛一修长少年，曰彼时约几句钟曰约八句钟，杰姆森复将如何遇杜伦如何返镇，如何传语格伦脱详述一遍曰夫人曾识格伦脱乎，曰仅於礼拜堂或途中或塾场识面而已，至今晨始晤谈，曰然则曾识屈而士乎，曰亦仅目识余在格伦维尔，除同寓外绝罕相识验尸员复诘之曰，夫人昨日驰行若干里至何处始折回，杰姆森踌躇片时乃答曰昨日行若干里或若干里几分之一不复记忆，惟仅忆折回之处路湾曲距湖滨不远，有一旧工厂曰然则夫人必能望见湖上矣，曰然曰彼时夫人曾见有人或他物，在林中及湖上否，曰人则余未之见，惟水滨有一小舟，舟去余折回处不远方向略北曰舟上有桨否曰未曾留意杰姆森述毕，退至原位。
    旋有少年生徒若干人亦来作证，盖屈而士尸自运归后，有生徒三人聪慧好事复往踪迹。其一沿湖岸行，其一穿林行，其一踯躅途上卒觅得一小舟共曳起之置一树下急报知杜伦等时证是事之人甚众言是舟在一树下日光不能透入舟旁尚湿足证其方自水起，舟中有桨两枝显系甫经使用之迹，其桨端向下可见舟中人匆匆不暇安顿去舟约三尺许有铁炼及锚似其人藏舟后不及弃藏故遗於是。
    言毕福与验尸员方共议措置之法，杰姆森夫人与其友喃喃私语坐处当陪审员后，其内室门洞启可自坐处望见死者之尸，低声语其友曰对此尸骸增人畏惧余脑筋震跃手足战栗盍归乎，其友曰固属可怖事将毕矣少安毋躁言次忽闻验尸员曰，今诸证中仅一端不符即屈而士死前情形弗兰言其怫然不悦，格伦脱又谓其愉快如常，今请尸兄劳勃证之，劳勃即自其位步出。
    劳勃至格伦维尔后，福禁其外出，故识之者少既至尸场，福又令坐深僻处，众皆不见，既出众注目视之见其身材面貌酷肖死者，惟两眉较阔精神振奋发略黄目深黑，其最不同者则弟温柔而兄果毅，然一望见之知其为昆季也，劳勃行时众略哗，劳勃立於验尸员前面向在旁陪审员方欲启齿而坐陪审员后之人，忽然晕倒亟趋而前呼庞恩曰，速来一妇人眩晕矣。众尽忘验尸事，转视之则见其倒倚同伴亚朔夫人身上亚朔手指内室之尸曰事盖因此彼恐怖久矣，劳勃先趋至其旁，庞恩踵至福乃谓劳勃曰君姑退避勿令彼见君面劳勃从之。杰姆森夫人骤不得苏福与医士扶至劳勃所居室内，亚朔从之入，福语庞恩曰今当速送之归盍往雇车，庞恩至门外，呼杜伦告之复至床侧杰姆森夫人尚未启目车已俟於门比醒福与庞恩医士共舁之登车亚朔偕出杜伦为之御。庞恩语亚朔曰，夫人请坐御者旁（御者杜伦也）余友将与杰姆森夫人同往，恐其途中复晕杰姆森倚福坐既至，福即舁入门内三人扶之登阶，至客座杰姆森勉强支拄曰未上楼前容我少憩复顾福拉史曰感君盛情余亦深愿得知此案究竟，不敢久劳足下。福曰夫人若许余明日来此问疾，当以所遇相告言次似欲别去，杰姆森急止之曰彼伶仃女子余深恤之未识君与相熟否，曰夫人不知即余表妹也，曰善哉余亦乐以表妹称之，但未识君肯为介绍容我投刺否福颔之杰姆森曰，君明日便请来此言竟福别去。
    方福送杰姆森夫人归时，劳勃历将其弟在此村如何情形，及已之如何早至，如何闻其弟之凶信，一一陈述复言屈而士明明被害第其为人绝无雠怨，故此事实堪骇诧验尸员及陪审员无策，姑判之曰今勘得屈而士孛劳来为不知姓名之人以手枪轰击，致即中弹毙命凶手尚未缉获判毕，劳勃谓福拉史曰，余必欲澈底根究余虽贫，但愿罄所有以供君之需案一日不破，余一日不敢息肩庶几可以对吾父母吾弟於地下。
    验尸后庞恩等在家互谈此事，夜深各就寝福转辗不能成寐日方出即启户出外自北行不数武复折至前夕所经之街，至其南端已隐约望见学塾由此折行，经一二街即至死者寓尚未及门，门忽启一妇人匆匆出背之驰去，福识为死者寓主急蹑其后至庞恩宅见其推门而入，福拉史知必有故从之庞恩立廊侧妇立其前，福方踌躇未进庞恩已见之，曰君速来又向弗兰夫人曰，夫人请速将告余者告福君，彼娴法律当能决之。妇曰，然则必精巧之包探矣事由屈而士卧室而起，卧室故甚小旁有一室毗连，为其读书之所君等及屈而士之兄昨夕曾来魇硬⒅鲇囔缙涿糯明日再检余因下键藏钥於身遂於楼下客室，燃一巨灯并邀邻人劳平生夜谭以破岑寂久之余女甫睡时约八句钟街上人声嘈杂忽一童子自草场奔至谓余曰劳勃归时忘携其弟卧房之销嘱余来取余即付之。未久劳平生辞去，乃抱余女至床安睡复趋至前室，约一二分钟时见取钥之童子又疾趋而至，且喘且言曰夫人有妇居街角机器房侧者，其儿为火灼伤命余来此招汝速往。
    妇言至此福忽低声自语曰，余知之矣，其容色亦若已窥见底蕴者乃谓妇曰尔曾往乎，曰然，曰请详言之虽琐细勿遗，妇曰余有妯娌名美兰者卜居机器房侧年少不谙家事故余深信之，亟入卧房取樟脑一瓶木棉一卷语，童子曰余闭窗户即来尔可先往童子曰彼方立俟尔必速行，余可在此为尔守家，余虽往亦无他用也，余韪其言即去迨至街角返顾见童子尚坐门前吹唇作声隐约可闻迨至美兰家则皆坐客座，其子卧於地亦并未被灼余曳椅就坐不胜惊异，即语以被诳始末并詈童子不置美兰劝余速归，检视家中得毋为宵小所乘，抑仅顽童藉以游戏余邻人琼君方归，吾与美兰追及之告以此事彼谓必顽童恶戏既及门琼君偕余等同入，先察视楼下各处见诸物皆未移动，登楼检阅亦如是美兰与琼君皆别去，余亦就寝然终难成寐忆及此童忿恨交集心愈不定后发仿佛闻启户声步履声最后一声甚烈余女竟被惊醒余亦自床跃起。庞恩曰，得非一百叶窗声乎，妇曰然但余室者易闭不易启，且上灯时楼下各窗悉已紧闭，惟在楼上者被风摇曳作声，盖是日下午余尽启屈而士卧室之窗以备其兄来此检视，不致幽暗，今作声者必此窗之一也。福曰是时尔与女独居於室乎，曰然余亦旋偕乃兰至客座中，福曰在楼下乎曰然即余卧室亦在楼下当余与琼君及美兰同检视时见诸物皆无误，今入客座则殊不然，君等前至余家当尚忆楼梯下有橱一架在门后启门时适为所掩故前此巡视时未尝留意橱上常置屈而士卧室灯一每晨即移至其处拭抹加油是日屈而士被害，共灯未曾携入卧室，故君等来时尚在其处，至今晨则已不翼而飞余虽怯懦，然当时余亦强起巡视一手持灯一手携乃兰登楼至屈而士卧室方欲俯身向钥孔窥视则童子取去之钥固在，余不敢入内将灯放下取钥键之留钥於孔并嘱乃兰大声呼唤乃共下楼至门外绕行屋之四围见屋旁一百叶窗已启即闭之复归客座扃门取其钥其在他门者悉留孔内燃一巨灯曳窗帘下潜展小门以便有变逃避更取一极大餐铃在手侧乃兰相衣卧榻上余则坐以待旦东方微白潜入厨房取咖啡一杯并食物少许饲乃兰毕命其静坐余即来此余意屈而士之兄必当首先往一视使昨夕有人在彼则今当未去。
    言既忽闻其后有人曰弗兰夫人，余当先入谁之室乎，众返顾则劳勃植立廊侧。福语之曰，劳勃尔来此甚佳，弗兰夫人言昨夕有人潜入汝弟卧室尔即往视，曰诺君等先行余当速来。
    劳勃转身入室福拉史偕庞恩往弗兰夫人寓所途次福谓弗兰曰，汝宜速归此时行人已多与汝同行或有未便盍请先行待余於侧门外弗兰诺而去，福等徐行有顷劳勃已追及时晨光满街行人尚少，福步诸人后似欲详察本村情形者至则弗兰夫人已候於侧门外相将入室至前厅旋入梯室甫至梯前弗兰战栗曰君等曾备子枪否，福曰夫人毋恐楼上必无人弗兰乃尽阖客座窗仅留微隙以备闻声可以自卫。
    劳勃等既登楼即取钥轻启其门，福手拍劳勃肩曰速进，毋张皇言毕复轻推其身，劳勃遂入两人从其后福转键其户，将钥取出谓劳勃曰君昨已来此今见情景如是显见昨夕必有事故，盍邀弗兰夫人来共议一切。劳勃就一椅坐曰福君愚意办此疑案，必权舆此处使君肯为钩稽余虽贫，然为余所有者皆惟君之命余不在此而有他人搜检余弟卧室自必不悦，今既偕来君任意为之可也，福曰诺君若愿假以一臂则尤得力。
    时弗兰夫人已登楼，福急启门且告之曰室中无人亦未失物，想系彼童游戏耳，劳勃检视后将告汝一切言既即阖门且环顾曰能任余更得光否，盖室中窗户皆闭耿耿微光，仅自近屋隅一窗入，其百叶窗半扇随风摆动，故房中昏阖究竟各物有无紊乱抑与昨日所见相同无从辨识也。
    弗兰夫人曾言书案抽屉本关闭今已洞启，其装订纸件亦四散，福就案前详视散纸不少移动，凡纸上钉孔案上销门及其尘迹一一审视近前窗有一圆桌，桌堆置书籍抄本尤多又字纸一丛书案上置书架一报章充积，福坐椅内目注一周乃起立曰深感诸君毋动此案。
    言既遂入内室甫及门曰弗兰夫人所失之灯在此，福复步至榻前俯察其枕曰劳勃君忆而弟有何珍重之物，曰有时表一极珍贵与余表略似，随出表於怀以示诸人，且曰是为余弟赴欧洲时吾父所给者又有猫睛指环一则余母遗物尚有印章一匣，且於出行时携有奇异玩物数种，福曰，今当招弗兰夫人来此，以便顾问。
    庞恩出偕弗兰入，福曰夫人请视内外两室有变动否，诸物有遗失否请一一告余，惟无论何物幸勿移动。弗兰夫人先立门前张目四顾复往返室内，迨至卧房，骇然曰必有人扰及卧榻矣，所失之灯亦在此且必燃以烛物，故烟煤满积玻璃。福曰夫人深信有人扰及卧榻乎，曰无疑。福曰於何见之，曰其褥下有手枪初常置榻面嗣因余畏此凶器，乃移置褥下余昨晨检理时虽未启视，然常置於此故料其必在也。福曰其手枪当昼时亦置褥下乎，曰然屈而士故有枪二，一用以演习，一常置此枕下今众人觅得之枪与其平日用以演习者迥虽而置此褥下者较大而式殊异为生平所未见彼尝语余此为外邦军械。劳勃曰，然屈而士曾於巴黎购手枪以其一赠余，言次目视枕垫曰福君许余揭视乎，且尔亦曾检视否也，福曰余未检视然余敢决言此枪已杳遂徐徐将枕移动旋揭其褥则席上仅有手枪压痕，福顾谓弗兰曰尚遗失他物否，抑有他物易其位置否，弗兰曰其书案故常键闭，今已启且案上诸物亦多棼乱，即字笼纸夹（用以持纸者）亦已移动想汝尚未搜检此案也，福曰未复曰夫人尔尽视此床案诸物乎，弗兰转身至案前忽睹已燃火柴二枝，一在案隅一遗地上指谓福曰，其人必於此处燃灯，且携有火柴至，盖余所用者非此也，旋视案头复步至窗前时百叶窗被风吹摆摇动如故窗前案头积尘颇厚，有童子指痕甚显，劳勃谓弗兰曰此足证余弟毙后已有人潜入此室，惟今宜隐秘其事想汝亦未为人道也。弗兰曰余亦不欲语人且以君弟之谊，凡有所命无不遵从，劳勃曰夫人余等今将检视房中函札，或有需夫人处，容当相告弗兰默然退。
    庞恩曰劳勃君无恐，想弗兰必不泄汝机密，惟君身荏弱，今晨宜饮咖啡并食牛脍，福曰然愿容我再询一二事，曰可。福曰，此书案度非弗兰之物，曰然余弟因其占积不大便於迁徙故购之。福曰表及指环，汝弟尝藏何所，曰藏此案抽屉内，一日本漆匣中，曰试检之，但勿移动案头各物及其上纸夹，夹中寥寥数纸，或为便函或为记事笺案头有黄铜墨水瓶一笔架一硬纸片一大如指甲，余则薄尘一层而已。劳勃阅后先往检视散纸，大半皆信札，余则散纸若干，或书日期或书号数劳勃置之再视纸插其中信札似被人仓卒曳出者有二三函半露於外一白色方信筒尤凸露，劳勃先取出视其函面继出信笺谛视之怒形於色以授福且曰君试省之，余意此案证佐必在是矣，福接信纳入外衣袋中，且曰君许我一检此纸插字笼乎，曰任君为之。劳勃启抽屉搜检毕，携一小漆匣趋至福前曰表及他物已杳，惟余母遗物尚存外裹以纸上标母氏遗物数字固余弟手笔幸未窃去。
    福方椅中手持新闻纸一束闻其言取匣视之，劳勃曰余今将此室付君，君衣裳中一信阅毕望以所见语余，福亟取出视之，见函面一角已撕去，其处即邮票暨邮局印所在也，乃顾谓劳勃曰，汝弟平日果如是启信乎，曰否。福曰尚有他信与此相同者否，劳勃步至纸插前，取视诸信曰无一同者，福曰然则余未读此信即可决其用意矣。
    福谓劳勃曰君姑坐，余将语汝，劳勃坐其旁。福曰余昨日所见，凡六七事皆与此谋杀案情近似，但未全符可不赘述，所可道者君弟必非自戕亦非为人误伤，盖有雠人致之死地昨夕之事余料其久已布置一切细情亦早已详察。劳勃曰昨夕余本拟来此，后竟不果，今悔不及追矣，惟此童子究为何人，公等所见何若，抑有人与此相似者乎，庞恩摇首劳勃曰公等恐亦不能疑其为塾中生徒也。福曰，格伦维尔生徒，度弗兰夫人皆识之，此必一素未谋面者，且其人狡诈先绐得其门钥，嗣复诱令远去，试拟弗兰夫人往返须历若干时，曰至少半句钟，福曰童子必熟谙门径，据弗兰夫人言，当必其行销远，方潜入门内且知其灯所在。
    ●第三期・丛谈
    测镜新法  日本参谋本部步兵大尉大原氏，精於制造别具心裁创造测远镜能窥见一百诺脱至四千诺脱之远，验其度数毫发无讹，且工料最廉取携最便，某师团中队统帅见而赏之，用以测敌所在，无二百分中一分之差向来陆军武弁之练达精明者祗恁目力窥测或差十分之一或差二十分之一，自有此镜而步军枪弹所及益能命中摧坚兼之其质轻灵易於肩荷诚行军妙制也。
    奇别人种  美国汽船沙马土寄泊日本横滨，载有斐律滨群岛人种二百余名身长三尺遍体黝黑，唇甚深蠢如鹿豕言语不可解发音似歌哭闻将输入圣路易斯赛会探极遄回。前年英国地学家结伴往探南极，有轮船三艘一曰其司卡滑利，一曰木因饿，一曰铁拉路滑，近日均已安全回国，闻将近南极处有地名皮苦秃利矮及伦独，高出平原九千英尺及抵南极广漠无垠一望皆宽平旷野云。
    养身新物  西国化学家得一新合质之物名利思丁，以作药料可养身使人身速长。
    恒星测光  恒星为发光体人素知之，然最明之恒星其所发之光尚不能成影於地球上，近有法国天文家研究此事，谓从来天文家所用之测器未精，故除日月及金木二行星与第一等恒星外不能得其影也，盖如天狼之光行至地球光行速率每分时十九万英里则必九年方到而日光至地仅八分时使天狼与地球等远则其视径之大与发光之盛更可知矣。然测天狼星者以日距地为半径，所得之角已与直角相同，此所以不能成影耳。
    制灯新法  博物家佐治马得利能以新法造灯，使永不熄而费甚省，不用火油亦不需电气，其法用化学之红热物质以永不泄气之玻璃球藏之，俟红热质膨胀时其光可抵三十枝烛力，久而不灭若球不漏气则此灯长明不熄。
    明目秘器  西人斯氏有秘器能令盲人得此触觉一瞬间能遍睹四围之物，据所目击试验者如苏博士语云，一日被诱入暗室斯氏持一小金针，加其首博士忽感发微光而身外品物一目了然，此时觉电气流通於脑也。
    拉的幼模
    厄克斯透光镜能照人肺腑动见各物，今西人又得一新质化学家名之曰拉的幼模，其性透光与厄克斯无异惟价值极昂每重一两值三万七千七百九十六法郎，其力能使瞽目复明俄国有瞽童二名用之其患若失。
    波斯王之登位  波斯前王诺尔登薨后，新王即位於兰特（波斯京城）即以是日举行加冕礼王步行诣礼拜堂。有太常执盖前导，盖作七级形颇美观王趋神案前受洗祭师以水浇其项，礼拜毕则有前王之妃五百人为之着衣拥赴皇宫途中易头上装束者凡三次，第一次为圆冠作宝塔形。第二次为胄，第三次为长形之冠，饰以宝石五金翡翠之属加冠时鸣炮不绝，其意欲使全国震动而畏其威严自是百姓奉之若神帝然，不敢与之交一语，若有误触其一毛者罪当死，王若酣睡不知醒或逾二十四点钟，则宰相得白后乞其醒之，其法按王之足而略摇动之也。
    名优从军  日本有市藏者东京名优也，业虽微贱而志尚高洁富于国家思想义勇急公有子曰片冈十藏者曾入营受军人教育已而期满队除十藏归亦从父业优，素以变国俗为已任当其演剧英姿侠气常发挥日本之大和魂武士道之特性以故十藏声价推重一时及日俄启衅政府徵兵十藏预备与选乃归而沐浴将行，市藏年六十慨然谓之曰汝母以我老故讵敢或惜躯命，我而尚壮十岁则虽身为军夫亦甘溅血战场今老矣无能为，汝当代我而致力也。
    废票制轮  英法无用钞票银行收入即火焚之，美国则以纸票轧成饼形制为车轮，华盛顿每年有废票五十兆至一百兆悉为轮舆匠收买计一元可买二十斤。
    新式航海救命标  近来美国海军部所用救命浮标为最新发明者此标投入海中能发火光二道，腾高数尺历时不灭黑夜用之最为便利。
    纪美国第二高楼
    美国心心纳的城近建一楼，凡十六层高六十四迈当以视纽约最高之楼犹居其次，其第一层为某银行。第十六层为电报局自余诸层皆有各商店居之，最下一层则为圣路易至心心纳的铁路之帐房云。
    世界最高之天文台
    意大利国多山，其绝顶处皆戴雪。虽在盛暑晶莹可睹有阿尔比斯山者，围绕意国半岛作新月形，其上有玫瑰峰高逾一万二千尺最低处亦高於海面六千尺，近闻意后特发内帑金造天文台於峰巅，不论何国人皆得任便游览。
    日月华  世俗仅知八月十五夜月华，不知日亦有华而月之华，又未必在八月十五也，日月华乃日月周之光圈有一重者有两重者两重为常一重为罕，内重鲜红外重淡蓝，其异於日月枷者一在於形状，一在於由来日月枷中作淡黑色而日月华全明，且光圈与日月甚近此形状之异也，日月枷因光经细冰片而成，华则不以细冰之故，然以日月下有薄云其中水珠厚薄均匀，光轻其中析为数彩成华此由来之异也，若水珠大小不匀，则光圈不全而色亦晦，按此云在冰片之下去地不远，此事可一试而知之，觅一玻璃须纯洁透光者再四呵气其上积成汽水匀而不甚厚继以玻璃加目上注视灯光则见圆圈若干色殊华丽亦异景也。
    发明眼镜  美国铁路机师斜曼保武孙氏发明能免火车冲突之眼镜，以镜悬挂机车左右两端在车内不论直曲铁路前后六英里之远了见各物可免冲突，盖利用光线反射及在空气中之蜃气楼法也。
    免撞轮机  轮船航海遇有重雾多失事，近比国格致家班丹布来克，思用电石仿照无线电报法以电石等机配合土匣内每船各置一具，凡两船相遇无论相隔几何电力但可相通即刻发电问讯方向立即相避。
    制轮新法  英人阮委路者为最有名之机器师，近又新制一轮船机器，俱借用反激力用煤极省，较今日轮船用煤仅三分之一，而速率则数倍之，由欧往美二三日可至。
    移花接木之新法  西国自格致学兴恒以两质相合而成新物於定物动物皆然，而研究植物尤能变无数奇异之品，实即移花接木之法而变化之，故伦敦市中苹果有五百种梨实有八百种，即向结苹果之树能令其生有梨实，美国於果种讲求愈精，如以日本之枇杷与杏树相接而成一非杷非杏之新果，西人之以人力主宰造化若此。
    纸制电柱
    以纸制造电柱之法较之木杆轻便而坚强，盖以纸制原料之软块加以少许硼砂脂等熔铸於模成中空圆柱并於上端附以键形横木使坚硬如木杆之电柱云。
    印度幼童之夙慧  在欧童方识字母之年，印度幼童能作各种巧匠一童年七岁，已能雕刻木器且甚精巧，凡印度之极美观极珍贵之毛布绒毯，大半系十余龄之幼童所织云。
    剖腹奇景  西国某少年恒患腹痛，就医诊治不言病由医察验良久，在腹中有异常症积非剖腹不可，开腹后取出八勺二叉三钉一刀一钥及他物廿余件，权重二百三十格拉默。
    电气锯木
    美国驻法富兰福之领事其报告云，在法国树林中新得一电气伐木之法即用电气，过白金丝以锯木较寻常伐木之工更易更速，且并无木屑。
    林下坚冰  俄国乌拉岭与俄哥志海之间，丛林密布极北一林周数百兆法亩，某矿师设锯厂於其内掘五井汲水饮用每井深约一百五十迈当再下则得坚冰层层凝结约在林下二百法里。
    野麦壳枕
    华人之枕多用稻壳稻草等物实之，西人则用毛羽等物皆取其柔软也，今据法国周流报谓患头痛者可用野麦壳实枕则头痛即愈。
    ●第四期・社说（选论附）
    ☆{艹}照
    ◎论中国有救弊起衰之学派
    本社撰稿
    日俄战衅既开日兵所向皆占胜利，议者或以日本海军所用下濑火药炸力甚大致获此绩或以日本陆军所用枪管长口小射力较远，遂使俄军不能支，此种言论实无异以普胜法尽遍功於得赍赐之造针枪而忘普人之惨淡经营尽力於其先也，盖无论日本数次堵塞旅顺与所谓强行侦察者皆以将士之血肉而冒炮火鼓勇直前必达其蕲向而后快，即如鸭绿江之设桥金州南山之激战得利寺之猛攻何一非以血肉当炮火蹈死不顾以成功乎。此次日本将士从事战役者海军有最显者二人，其一人为联合舰队司令官东乡中将，其一人即第二次堵塞之役徇身於旅顺口之广濑中佐，日人以其勇毅而尊崇为军神者也。之二人者虽一死一生有幸有不幸，而其显荣名於宇内则无不同，然则彼因何而有此蹈汤赴火大无畏之气象，其得力於宗教乎，抑得力於学术乎，此吾侪之所急欲参究者也。
    据日本人所编之日俄战争实记谓东乡氏直率简易临事勇决当机立断，无一瞬之迟疑，彼於泰西战术观其大略而已，又载有东乡氏自述一语则谓平生得力处全在王阳明，更观日本人所著之军神广濑中佐亦言广濑不好弄枪炮而好柔术，柔术者即我国之拳术日人某君设会於东京专习此术，广濑氏即学於此会也，广濑生平直斥枪炮为无用其言虽不免稍过要其自信以有用者固非诳语以欺人，夫阳明之学远矣，而拳术竟有此作用，然则吾国旧学可宝贵者亦岂仅如斯而已乎。
    二百年前我国有硕士独倡一学派熔孔墨於一冶，其学最切於今日救弊起衰之用，今於此篇不暇详述其学案而仅言其概略，其人为谁颜李二氏是也，颜李生平以其学不媚於俗既无时王与有权势者为之推行且其宗趣不重著书而重实行亦越於今遂致湮没不显，其流风固早歇绝而与颜李并时之人其笃守程朱者如陆清献公陆桴亭张扬园辈，宗崇陆王而亦兼及程朱者，如孙夏峰汤文正公李二曲辈或致身通显，或著书昭布於世后人更为之发扬如何丹畦唐镜海之徒皆极力表彰不留余蕴，盖诸人所标之义所立之说皆与宋元以后数百年学者之心习不相逆拒自承学之士观之固以为与时相得去人不远，此其风被一时为学界所崇奉大异於颜李之湮没不彰也，韩婴有言君子矮褐趋时当务为急阳明与柔术用於邻国既如不龟药裂地以封矣，矧颜李之学益有以宜於世用顾可任其只奚趸蛭捭卟Ⅷ庶之用乎。
    ◎颜李二先生传略
    颜先生名元字浑然，号习斋直隶博野县人，少孤贫甚父明末佥兵，戍辽东战死。先生数往战场求父骨卒得以归方其幼时，即以孝行著先生之学苦筋骸节嗜欲明习世务，欲措於用其学之精者见於存性存学存治存人诸篇，今不暇细举先生以从来学者不解周官三物之义儒者之学遂为后世所裂不全不遍终於一曲，故先生解释三物以孝弟忠信为德子臣弟友为行礼乐兵农为艺，然疾视世儒著书惑俗，故一以实践为归（此篇不暇偻举其言行如欲求之请观颜氏学记北学编诸书）当是时世主方利用朱子陆王之学已受排抵先生尤痛斥朱子，故笃守朱子以媚时者仇视先生亦甚至（但观方望溪诸人至以李刚主丧子归罪颜学可以见为当世所不容矣），自李刚主王昆绳外莫得其传王昆绳名源喜任侠谈兵学於先生，兼治文学，文学固为颜氏所戒昆绳又好为崖岸行以为并世无已若者，故颜氏巨子厥惟李刚主。
    李先生名龉ё指罩髦绷ン幌厝耍父曰明性明季诸生。雍正时屡徵不赴，与王法乾王余佑讲即知即行之学。先生既濡染父教，又从颜氏游躬耕自食尝佐友治剧邑所为条教号令咸宜於人事，逾年治化大行震於一时是时明珠索额图执政延先生以教其子辞谢不往，李光地为直隶巡抚，荐先生於朝，朝命徵之，先生曰吾之学方与时俗逆异世或有行之以利天下者，今非其时遂决然逃去，先生为学虽笃於践履，然神识超悟尝从毛西河学乐律，三日尽得五声二变四清七始九歌十二管旋宫诸秘奥，且能正西河乐书谬误者二十余字，著有恕比集大学辨业小学稽业等书，先生尝欲以教育化俗就选得通州学正之官浃月知志终不获行遂弃官归。
    此颜李二氏之传略也，夫吾所以汲汲表彰颜李者，则以其学之宜於今日者约有数端，一有尚武精神可以造军国民也，二有贞回道德可以救偷俗也，三有实业教育可以补生计也。此三者皆为今日当务之急，而颜李之学既具萌蘖则其学派之可宝可贵为何如乎。
    自汉以前孔墨并称（如韩非显学篇所言可概见）然当时墨学已受排抵（如荀子富国篇庄子天下篇中所言）及汉彰儒术墨学益绝，盖邓陵相里相夫与苦齿诸氏以后巨子之圣，久无人矣。自顷草木嫣黄学者亦知墨说之可用顾墨道多远，夫俗诚有如庄生所谓离於天下之弊独味不适於口，则当济以兼味颜李二氏实食孔墨之愣为兼味也，方今中国适当仓皇济渡而有食古不化与食新不化两派交哄於国各趋其一流为偏宕害政生心将无纪极此犹祸之显而易见者也，尚有隐而难见者则今日当过渡时代以旧学为不适用而竞唾弃者项背相望比类以推将无论学说器物皆以外至者为尚张目四眙俨若国中无一物可以当其爱恋者冥冥之中驰心於外敌忾潜消故自倡改革而吾国民气乃益衰弱此无他畴昔之日犹有自尊自大之见以屈服於人为可耻，今日反观内监遂觉无一物可以胜人既执此轻内重外之见遂以绌败为当然之公例，其愧怍既无由生其心竞即不复振率是以往敌之待我不必坚甲利兵我已冰涣瓦解而服从之矣，此如植木者易其本根承以他树则其花实将自变也，然则今日欲图自存必有一固有之学说以持其后读日本维新先觉传则知彼国当此之时存亡一发深有赖於姚江学术吾今静以求之觉吾国维持此时用固有之学说相得而有功者实无逾於颜李二氏此则作是篇者之区区微意也。
    ◎论雪国雠宜先励国耻  本社撰稿
    ☆放士
    国之废兴视夫人情之敦漓而人心之昭昏次之，古今中外殆有同然之公理也，盖国之成立必由言语风俗宗教之结合相维相系以巩固其秩序，夫如是足以存立矣。虽然既有我国既有敌国自有历史以至今日，国国之间无日无时不事争竞国於争竞求可永立必其有好胜之心而无屈下之志者也，盖既有争竞即有胜败，胜败所至荣辱随之争之而胜固为荣矣，争而不胜其辱何如必受其伤夷虽或规时审势暂敛其锋，然视其伤夷必有痛彻於心日日申儆图其报复而后好胜之情乃不因以消丧，廿年沼吴三户亡秦，彼之卧薪尝胆无忘前耻者此物此志也，然此固非执德不回坚忍不拔必不足以有济，故惟敦笃之民能之氵枭醇散朴潮”锻嫡咴虿荒艽斯之兴废所以视其人情之敦漓也。
    徵於吾国历史亦可见矣，振古以来吾国外患於今为烈白祸蔓延，神州几陨自治外法权之约定，而我国之法律不可问自势力范围之说张而我国之疆域不可问，自保护传教之条立而我国之宗教不可问，甚至东西各国之交涉案无一而非为我国发，呜呼此欲俎肉我釜鱼我者何莫非我国雠乎。
    非惟吾国历史为然也，徵诸域外则第十世纪时回回教人占据巴勒斯坦耶稣墓地，耶教之徒引为大耻矢志洒濯而十字军兴奋死乐战垂二百年自此役后欧洲诸国乃益勃兴间者日本以甲午之役辽东半岛渫血所得者迫於俄胁既茹复吐通国之人引为大辱雠俄之念每饭不忘以小加大，遂有今日胜绩夫由前言之欧人殉教如此其挚而山东孔庙曩受德兵侵犯者（丁酉年事）似宜通国上下引为峻辱顾淹焉如缄不闻声息由后言之则满洲三省为吾陵寝重地顾亦由敌强占重足屏立不敢拂忤以雠为友攘垢厚颜求存於角逐之场无地无时固无可以存立之道也，夫今日之偷延视息冀幸旦夕睚砺雎鋈缡毓之缘壁若不复知外患之至者则岂不以情俗偷薄窳不供事吞声匿息枉生幸免乎，是以任侠复雠之举里巷之间往往绝迹古义所谓不戴天不反兵不同国者今已不复见众懦之夫难成勇国遂至於如此极也。
    且以韩国近事论之而吾国人益羞惶无可自处矣，当吾四月初五日俄国哥萨克骑兵，侵入韩国咸镜道之咸兴府韩兵见俄骑来袭立击退之於城外俄兵愤无可泄至於焚民房，夫韩国在今几於不足齿数而其镇营之兵能异於吾绿营练军者有几竟能擀卫疆圉撄挫强敌，况在吾国既负有中立权力义务者乃於俄国满洲舰之至沪不能迫之出境南北电商淹滞匝月矧更有阴踪潜袭以突入辽西界域而犹不能以相当权力击之使退者乎。故吾今日膏盲沈痼病在疲恭洵如庄生所谓近死之心莫使复阳则虽纷纷增兵以求自保其本既拨其末徒具循斯以往即可求存此则吾所焐蠡量而不敢谓可以期必也传不云乎明耻教战以求杀敌苟非明耻以为之先日堕日败将有无所纪极者矣。
    ◎论藏英交涉  译日本明治三十七年六月七日日本报本社译稿
    莫斯科报有曰俄罗斯维脱摩斯者，素为排英派之代表顷因藏英之交涉而论之曰，自辽东战状稍就静止而亚洲西部又有交涉之案为中俄英三国利害冲突之点，其事惟何则英国近派远征队於西藏而与藏兵开战是也，去年之季印度政府遣使至藏冀与达赖喇嘛协商定印藏之境界完互市之保护而已，而西藏官吏不愿与之交涉於是英国专使一变其平和之性质而出於激烈，所藉为口实者谓英国在藏之利益已为俄国侵害，且承英政府之旨谓俄国与西藏喇嘛有秘密之关系与中国政府则订密约以处置藏事云云。
    杨赫斯奔大佐之派遣，虽曰为平和之外交，而考其实际则同董率偏师携麦基生炮以赴西藏，而藏英人会见之始即以戎衣相见，虽曰小冲突乎而数百名之死伤者赫然陈尸於战场，然则平和之使节直变其性质而为挑战之先锋矣，而他国於藏地有利害之关系者势不能束手坐视任英人之横恣此亦英人所明知者也。
    西藏者中国之一部其外交事件悉经拉萨代表者之手而取决於北京政府，故杨赫大佐之侵略西藏而伤达赖喇嘛之人民不得不谓之有犯中国之主权而大违万国之公法，非可以中国臣民妨害满洲铁道而俄国所以惩处之者为比例也（译者案俄国亦严於惩人而宽於自解与英同病）而他国於藏地有利害之关系者莫如俄，俄之与藏境地相接彼英政府尝屡对俄国而保证其决无侵略西藏之野心惟求英藏父涉有安固之基础而已，然观其所为如杨赫大佐之远征，其於西藏扑灭俄国之势力较然而不可掩俄国於此当不认英国平和之使节而以自保利益之政策抵抗之前此事状虽俄英间尚不至遽生纠葛然使英国更进是而有非理之举动则俄国决不可置之不问，此实吾人所深望者也。
    ◎论今日与战国时之异同  录甲辰第九号外交报
    吾尝读史至李斯列传秦王乃拜斯为长史听其计，阴遣谋士赍持金玉以游说诸侯，诸侯名士可下以财者厚遗结之。不肯者利剑刺之，离其君臣之计乃使良将随其后，未尝不叹古今之欲图兼并者其计之前后一辙也，爰为疏其致此之因与其所得之果以资讨论焉，按吾族自黄帝灭蚩尤，据神洲以立国分建子姓以为殖民（其时未必有屏藩王室之意）其后或为戎狄或为诸夏（左传国语山海经周秦诸子史记中详戎狄为某帝某王之后者极多虽其中有确知其附会者如史记之匈奴为氵育维之后，后汉书言西羌为颛顼之后是等之说必由彼族自为附会以自衲潇段嶂直夭豢尚牛然如左传国语之言姜戎为姜姓骊戎为姬姓瓜州之戎为胤姓则其文甚明不似附会此盖古人旧俗为夷为夏以礼俗分之而不分以种族其说春秋明言之，故有由同种而贬为夷狄者即有由夷狄而进为同种者此中国宗法社会之特色也）散在四方其疆域甚远西北二方远逾徼外不止如今之中国也，惟其人皆颇具独立之性常分为无数小柄而不统於一君天子者即其族制中之大宗而大宗亦不过群小宗之首领不能干预其事有大事称天以临之而已天即祖也（古人以天子为真天帝之子即汉儒所谓感生帝也）少昊颛顼帝喾尧舜禹汤文武，虽名为易姓受命而其实皆黄帝之后所易者王畿之片土耳与天下诸侯殆无所涉，其间如共工夷羿徐偃王或图王而不成或成焉而不久亦皆与诸侯无涉昆吾大彭豕韦更可知也，其有外交政策可言者则始於春秋，春秋时强国之待列国者其法有三，一曰夷为郡县（如晋之於虞虢楚之於诸姬是也），二曰归已保护（如晋楚之争郑陈蔡是也），三曰互相攻战（如晋楚齐秦是也）平时有朝聘之通临事有攻守之约将战有宣告之文战后有媾和之款悉与今日等，而从未有一人言混一天下者，盖人心之理其料后事必据其前事以为推若其果为前事所无有则虽其果已迫而人心不易料及之混一者中国自羲炎以来所无之事则人之无以混一为政策者理亦宜然，然终必有人焉始萌此意而后天下乃真有此事求其人而不得意者其孔子乎，何也，春秋之义始於大一统大一统之义孔子以前所未闻也，孔子之后子思述之曰非天子不议礼不制度不考文（此文乃子思据儒家之理想而言之非当时事实若谓系指当时周室而言则其辞诬矣）孟子述之曰定於一皆大一统之义也，然一统不可徒手而得必有所恁之地与所行之法而其为道遂分两派孟子欲用齐而以仁义收拾民心以得天下（按今见孟子书中者其画策绝迂阔不可行宜乎为当世所不用），然汉高则实以除秦苛政为秦人所爱戴之故，故还定三秦，易犹反手（中国古今无以蜀并秦者）而东面与项羽争天下，士卒资粮皆取之关中而民无怨卒以此灭项羽则知孟子之策非无果效者，但孟子时则时未至耳，李斯欲用秦而以诈术离间诸侯以得天下（史记称李斯学帝王之术於荀子知六艺之归故知李斯亦儒家也）孟子之政策未试不能知其效否，若李斯之政策则秦之所以王也，李斯用而孔子之志成矣，然李斯未用以前秦人亦久蓄此意，李斯本传引李斯将入秦，辞荀卿曰今万乘方争时游者主事，今秦王欲吞天下称帝而治云云。苏秦列传亦有引苏秦之言曰，秦士民之众兵法之教，可以吞天下称帝而治云云，是李斯之前秦人已有此意特未得其道至李斯而后有其术耳，战国之时竞争剧烈无被保护国无羁縻部落力所能郡县者悉郡县之（始於楚县陈）养兵极其繁重一战则斩首数十万级外交家（古谓之纵横家）专务权谋其倾险诈伪无所不至得便则相攻不必有名理以为口实失利则纳土不能恁善辞以为行成，其间大之於小有纳贿之法行刺之法反间之法欺骗之法恫吓之法数国共分一国之法小之於大有割地之法输币之法献国之法称臣之法乞命之法居两大之间坐以待毙之法（更有一法如吕不韦之於秦春申君之於楚此居诡诈无赖之极端而今日无行之者则以今日不重宗教社会之故也）一切无不与春秋大异而与今日尤同九流百家为种种之言ㄈ诡眇杳，凡人思力可到者无勿及而从未有一人言平民革命者，此即前所言人心之理欲推后事必藉前事以为恁之说也，李斯韩非法家之尤（法家即儒家之一支故两人皆荀子弟子）其身所处与革命一弹指间耳，而抵死不悟孔墨及其徒亦无有见及此者仅仅老子书中有民不畏死奈何以死惧之一语差为近是而未究其义甚哉人心之力之弱也（持此以推则知近日社会主义之能行不能行万难定断）至秦汉间大革命起而古人之局为一变即古人之理亦为之一变，遂以成今日之局而黄金利剑又至矣，若以今日之大势较我古人则当在战国之初（因尚多被保护国与羁糜部落也）离秦吞天下时尚远，其何国为秦亦尚未知亦犹战国之初秦孝公以前河山以东强国六秦僻在雍州不与中国诸候之盟会而诸侯以夷狄遇之也，十年以来天下咸以俄为秦自日俄开战以来而俄之万不能为秦已晓然为天下所共见，然则求秦之何在以往事推之好战之国不战之国之资也，有春秋战国间齐晋楚吴越之互争耗其国力而后秦人得以并中国有拿破仑之与俄普奥义相残於大陆而后英人得以霸五洲，盖一则力耗一则神完以完制耗其势自定无古今一也，然则将来之一天下者其务实业而不好战之国乎，虽然人心之理必据往以测来而天道之行则每变而无滞安见世界之必须混一也，然而无论须混一不须混一，其必有一从来所未有之大变化，起於二十世纪则断可知矣。
    ◎论日本沿唐人文化  录甲辰第十号外交报
    今天下所号为强国者其种族地形，宗教习尚无一与我国同者於是我国之士大夫，遂谓强弱之故有天定者存非人力所可强暴弃之辞中於因循之俗，而妄自菲薄者遂滔滔而皆是已既自处於此而外人又乐得而利用之造为恫吓欺谩之辞以实其说，心死者其所行必败，败而益信其说之为然成心与境遇相乘吾不知其陷落之伊於胡底也，今日俄开战日胜俄败（即他日日本因他故而不胜，然日本实有可胜之理则已表著於世矣）其象已成天然种界之说不攻而自破，此后吾人即欲以白优黄劣一语为藏身之固吾亦知其不能矣，然而难保无工於自弃者出别创新说谓日本与我国外象虽同而其风俗之根原，实与吾人大异於是又有天然种界之说可以自遁而优游有余地矣。近兹此论在证明日本风俗之根原强半自我国而出既系一因必无两果，今日本之所以如彼而我国之所以如此者由於吾人之自失其国粹以陵夷衰微而日本所保者正我古人之道也，此其理可实证之案我国古今最大分界之处，在於唐之与宋我国今日所行者宋人之道与宋人之果也，而日本所传习者则皆出於中国之唐人日本之与唐人相似之处指不胜屈，今以三大纲约焉，而余可类推矣。一观其文与武之间二观其男与女之间三观其秽与洁之间日本重武矣，而唐人亦重武，文章之艺莫美於唐，而唐人实不之重，其国家之大征伐大政事主之者皆武人也，近人以唐人诗文中每言从军之苦即指以为中国自来无尚武精神之证，然此非通论也。唐诗如杜甫三别之类皆指战败后官吏捉人充数而言此等情形自是不堪西人小说亦有言之者矣，此不可为古人不尚武之证而唐人之士官则其气甚盛，凡唐人诗中之少年行公子行等篇皆为其时之青年咏也，其词大都以跃马鸣镝杀虏报国为人生之乐事少年之责任此等之诗所在皆有不胜枚举此不谓之武士道而何，惟日本之武士道其教育普及於国民而唐人之武士道其教育似祗及於士族此实唐人之缺陷，其后致衰之由亦中国古来之政教永不及於下流社会，其习气有以使之而谓唐人之不尚武则不可也，日本妇人向以卑屈闻，然男女之防则大宽与我国今日极异，此风亦实自唐人开之，观唐人之诗文及小说知其时男女不相避同食同语视为固然自媒之行略不自讳而女子所业者以音乐为先弹筝挟瑟贵族皆然不必出於倚门之贱而缠足之风亦未萌孽唐人诗词小说所以称妇容者曲尽而绝不言及缠足可为证也，日本以好洁闻天下而我国之不洁亦屡为外人所鄙弃禁止华工半因此故，而唐人则实尚洁秽洁之分大约验诸公共之地为尤著，其俗洁者公地必愈精整其俗秽者公地必愈狼籍，今日中外之逵衢馆驿可验也。唐之谪宦咏及驿亭皆言及园林池馆虽怀乡恋阙几於触绪皆非而绝无一语言，其舍馆之苦则其时旅行之不恶可知矣，其他言道路者必言及官树。言房屋者必言及帏幛，言饮食者必言及芳洁（唐小说中每有言某与某同半而食者同半而食必著之知其时以不同半而食为常也）此皆今日外国之习，而中国所不可见者夫尚武也，男女之防也（今日中国所谓讲女权者为有识所诟病矣，然此实自古猜防之反响其弊相因若无前此之猜防即无今日之溃决）好洁也，此三者不必即为富强之基，不必即为文明之证，然其人必较有生气异乎，腐鼓湿木而奋其进取亦不难此为日本所独异於泰东诸国者而率以此雄视天下，然而皆自唐人发之则吾人岂可视为此日本之所独具哉，嗟乎吾不解夫宋人於已之种族有何等之深仇夙恨而必沈思积虑不措之奴虏绝灭之地而不止，而今人乃不知此为后起不根之说而转从而保之曰此国粹也，亦尝一考古今之风俗耶，故撮此旨以质当世，愿移风易俗者不必言学外国也，学唐人而已矣。
    ◎论中国改革之难  录四月初五日中外日报
    中国时局至今已危险万分势不得不急筹挽救之法，然挽救之主动力止有两端，一在政府一在国民，今政府既无可望矣，而观於国民则其无可望之情实更甚於政府何以言之，盖政府所以不愿革故鼎新以为挽救之计者，正以大局之安危与彼之富贵利达无密切之关系耳，若国民则身家所在必大局安而后身家安若大局危则身家亦必危，就国民言之宜如何急图改革以为保存之计乃非惟不愿改革亦且并无改革之思想，其可危者一也。又今之政府无不窟穴於积弊之中，苟一经改革则於彼实有大损，宜其有所不愿，若就国民言之，则惟有尽力改革而后可以去今日之危险图他日之安全乃今之民情全不知此方以沿习积弊为当然改行新政为可憎如此则何望於保存其可危者二也。又今之政府虽不甚愿改革，然犹时举行一二新政以为敷衍之计，则虽有不愿改革之意，而犹知其当改革也，而今之民情则於有利无害之事亦并不愿其举行甚且於此事之为利为害并无所知而专好听旁人之怂恿以与新政为难，则於保存之道去之更远其可危者三也，有此三端则挽救时局之策，殆无望於中国也已。
    於此而欲为正本清源之法则惟有力行精神教育之一策，然此亦有三难，中国危险之境已在目睫之前岂能旷日持久以待不可知之效验，其难一也。中国号称四万万人其能就学者极多至四千万止矣，此四千万人即能就学即能深知改革之善而其余十分之九之人皆未受教育之益即於中国今日必当改革之故不能有所体会则彼少数之人岂能强此多数不学之人使之服从於改革之令而无所擀格其难二也，无已则姑恃此少数之人以提倡彼多数之人，使之潜移默化而不自知其所以然，或犹足以收改革之功，然中国士人其志行又不免薄弱往往为大势所鼓动而不能自主例，如近日科举未废即有平素主持废科举兴学校之人而仍躬应乡会试者又有在学堂肄业或往外洋游学而仍弃其应尽之学业以博不可得之功名者以素称有志维新之人，犹且知其不可而为之何况其他其难三也。夫以中国朝不保夕之故而筹及改革，又以改革之法必当行之以渐之故，而计及精神教育其布置已为迂远其收效已为渺茫而其为难之情形又复如此，则保存之法殆终无望於中国矣乎。
    於此而尚有一法，则逼迫是矣，然今之政府已不为百姓所信服而其威力，又实不足以慑服全国之人而使之翕然听命，稍一武断则祸乱随之，近已屡见其端倪矣，则惟有苟安旦夕以改革为大戒耳，惟中国前途终不能无改革之一境我不自行他人必将起而代谋，夫以改革之权授之他族此至危之道也，计他人於此必将取其有益於已者而改革之以自享其利益至其有利於中国与否则非所计也，其无益於已者则必不为改革而悉听其自然，其有害於中国与否亦非所计也，如此则改革之局一成而中国之保存愈为无望有沈沦终古而已矣，夫孰非中国人士自始伊戚耶。
    ●第四期・谕旨
    ◎朱笔圈出汪凤池补授协理京畿道钦此  三月初二日
    旨巡视南城事务著蒋式星去钦此，旨刑部郎中著丁体晋补授銮仪卫经历著刘廷彦补授云南邓川州知州著曾广り补授山西汾西县知县著贺寿龄补授云南广通县知县著沈宗傅补授四川盐源县知县著王春泽补授云南南甯县知县着范金镛补授广西天河县知县著王锡侯补授广西富川县知县着李恒春补授山西临县知县著赵宗⒉故诮厝【偃酥芎悴著以知县用钦天监笔帖式著耆升补授工部笔帖式著玉海补授江南道监察御史著王诚羲补授福建道监察御史著蔡曾源补授保送直隶州知州刑部主事何锡礻是著交部记名以直隶州知州用拟补内阁中书谦福著准其补授截取柄子监监丞张维彬著照例用升补贵州独山州知州沈福銮著准其升补保举陕西候补知县崔铭新马荫梧广东候补知县李炳文胡道源黑龙江即补屯站官恩棉俱例用开复知府用在任候补直隶州知州前山东莒州知州蒋楷著准其开复原官仍发原省照例用钦此。  初三日
    上谕山东兖州镇总兵员缺著沈大鳌补授钦此，旨江南织造仍著存恒接管钦此。初八日
    上谕浙江海门镇总兵员缺著孙多庆补授钦此。初九日
    旨山东道监察御史著陈镛补授截取刑科给事中吴煦著照例用拟补内阁中书德馨著准其补授内阁中书著承泽补授拟补杭州将军衙门左翼笔帖式定成吏部笔帖式文和俱准，其补授分发江苏道吉善江西道陈君耀湖北道张云锦安徽知府胡逢恩陕西知府成朴云南知府黄宝贤江西同知萧霆震北河同知巢凤冈山东直隶州知州罗忠铭，湖北直隶州知州文龄张栋广西直隶州知州连启河南直隶州知州宋敬熙安徽通判章文光陕西通判赵圻年甘肃通判刘鼎云南通判廖敦孝贵州通判余汝弼奉天知县刘本源直隶知县屠义瀚吴宝棣江苏知县李希膺方燕谋山东知县阮忠模江西知县牛湖北知县陈冠第奉天知县孙家典直隶知县侯汝承江苏知县郝鼎元安徽知县杨显瑞杨雨霖吴玮庆，山东知县文绮山西知县吴师愈甘肃知县杨光熊江西知县周世谦许廷恩福建知县易焕鼎王斤湖北知县李宝枢武尽美，湖南知县柯翘，四川知县马文源刘开圻鲍相贤长芦盐大使程熙俱照例发往保举湖南候补知县罗维翰著照例发往补授，广西归顺直隶州知州张杲著准其补授服满原选便西兴业县知县徐引源著不必坐补原缺拟补两浙双穗场盐大使黄有筠著照例用昌西陵工部员外郎著锡年补授户部汉字堂主事著联魁补授吏部司务著铨志补授工部司匠著宝存补授钦此。十三日
    上谕广西桂林府知府员缺紧要著，该抚於通省知府内拣员调补所遗员缺著丰升阿补授钦此，旨这所参疏防官犯越狱脱逃之管狱官浙江杭州府司狱金诱轮革职拿问交聂缉规提同刑禁人等严讯有无松刑贿纵情弊，按律惩办有狱官杭州府知府宗培著交部议处仍著勒限严缉官犯谭汝玉务获究办余著照所议办理该部知道钦此。十七
    上谕聂缉规奏特参庸劣不职文武各员请分别惩处一摺浙江候补道邹仁溥颓唐衰病声名平常李宝章性情乖谬行止不检候补知府白曾炬贪鄙妄为颇滋物议庄人宝嗜好太深衰庸怠惰盐运判王维煜怠惰玩公操守不谨前署余杭县知县候补知县林师尚衰病旷公幕丁用事前署理临海县知县候补知县秦觐荣借盗销案庸劣取巧，前代理松阳县知县候补知县符璋性情贪鄙肆无忌惮，前代理临海县知县候补知县方荣阳才质鄙陋钻营取巧候补知县江锡龄办厘短绌损公肥已钟守栊韵沧暧假信谋事张树德性质庸鄙不堪造就候补盐大使刘棣噪声名甚劣，试用县丞王其倬行同无赖候补府经历蒋嘉名心地贪险试用府经历伍步蟾候补典史任拱辰朋比诈伪候补县丞费洽恩衰弱嗜赌候补副将潘洪顺捏报假禀营谋差委署抚标中军参将马长春才具庸鄙操守难信候补游击雷庭瑞指谋署缺不遂不已候补都司平和性情贪鄙声名恶劣管带湖防左旗候补都司朱荣桂假官谋事营务废驰候补守备郑季杨纵赌捏控孙嘉晋怠惰玩公均著即行革职，试用知县杨殿藩气质粗浮难膺民社著以府经历降补处州府知府赵亮熙偏执粗疏难资表率著开缺调省察看准补平湖县知县李┬灾视谷岵皇し币，准补临海县知县贝蕴章体弱才庸难胜烦剧准补甯海县知县陈承树性尚和简人地不宜均著开缺另补余著照所议办理，该部知道钦此。十八日
    上谕前据给事中赓茏嗖谓∪裼翼长海昌侵公肥已各节当经谕令世续确查兹据查明覆奏翼长海昌尚无冒领钜款朋分肥已实据，惟该员为全营表率应如何谨慎当差乃竟专擅冒滥不知远嫌实属有忝厥职海昌着交部议处章京荣山成秀业已撤差著交该管王大臣随时察看，如不称职即行参处该衙门知道钦此。二十二日
    旨此次会试各省驻防满洲取中五名蒙古取中二名汉军取中一名直隶取中二十二名奉天取中二名山东取中二十名山西取中九名河南取中十六名陕西取中十一名甘肃取中八名江苏取中二十二名安徽取中十五名浙江取中二十一名江西取中二十名湖北取中十三名湖南取中十二名四川取中十三名福建取中十八名广东取中十五名广西取中十一名云南取中十名贵州取中十名钦此。二十三日
    上谕工巡局奏职官扭控言官录取亲供请旨办理一摺事关言官被控亲持摺底到门索贿应行澈窃著交刑部澈底研讯务得实情按律定拟御史攀桂著先行解任归案，参领嵩灵著听候传质本日攀桂尚具摺奏参嵩灵尤属朦混胆大原摺著掷还钦此。二十四日
    上谕吴士鉴奏恳  恩开去差使回籍养亲一摺吴士鉴著开去南书房差使准其回籍养亲钦此。二十七日
    上谕张曾扬奏查明盐务庸劣不职各员据实参劾一摺幽鲜杂醚窝布熘斐镜诈伪百出行同无赖，吴机志趋不正藉事招摇李景绶事理不明举动任性，李振纲有亏大本不守官箴姜裕祥轻躁喜事声名甚劣章寿昌性情偏执操守难信，张鼎惰窳性成不堪造就宝珊昏庸卑鄙难就范围，秦豫安性情粗疏昧理好事，章炎气质轻浮不明事理陈令誉浮陋无文不谙盐务，鲁钧识暗才庸近於昏愦顾履元器局褊浅不知检束均著即行革职，另片奏厘员贪劣胆玩请从严惩治等语皋落镇厘卡委员试用府经历王鸿藻违章勒收侵匿公款确凿有据著革职发往军台效力，又片奏常备军督标兼左翼公统补守备杨德滋於操练事宜诸多废驰炮队管带直隶补用游击于福拔补把总车震克减马匹喂养均著即行革职右翼分统补用守备胡名旭於所部炮队未能认真督率著摘去顶戴以观后效，该部知道钦此。二十八日
    上谕前据御史李灼华奏参江苏赣榆县知县徐树锷各款当经谕令，魏光焘恩寿确查兹据查明覆奏所参各款，查无实据惟该县所用家丁书差驭之太宽致滋物议徐树锷著交部议处余著照所议办理该部知道钦此。四月初一日
    旨各省翻译举人著於四月初八日在保和殿覆试钦此，上谕商部奏革员创办工艺局颇著成效恳恩奖励一摺已革三品衔翰林院侍读学士黄思永著开复原官以示奖励钦此。初二日
    上谕岑春煊奏线人冒赏越界诱人谋杀官弁瞻徇分别惩处等语，广东水师提标前营右哨千总尽先守备何维宗赤溪协右营右哨千总尽先守备林珊尽先千总方兴国苏亭珍刘金钺已故把总李昌均著即行革职，广东水师提督何长清失於觉察著开缺以示惩儆余革照所议办理该部知道钦此，谕旨嗣后遇有觐见日期各衙门毋庸加班奏事钦此。初三日
    旨淮安关监督仍著恒启接管钦此  。初四日
    上谕广东水师提督著叶祖圭补授所遗浙江温州镇总兵员缺著任永清补授钦此。初五日
    上谕本日引见之开复山东候补道丁达意著准其开复原官衔翎仍留原省补用并交军机处存记钦此。初六日
    旨国子监监丞著倪学宽补授直隶顺德府同知著多龄补授四川营山县知县著周赓禧补授湖南兴甯县知县著王章祺补授广东信宜县知县著黄炳文，补授江西万年县知县著余嘉珍补授截取举人姚明伦著以知县用魏实甫著以知县，用李光著以教职用俸满教谕傅佐清著以知县，用刑部笔帖式著苏克东阿补授兵部笔帖式著祥胜补授工部笔帖式著铁龄补授刑部笔帖式著魁善补授兵部笔帖式著麟山补授刑部笔帖式著绪和补授荫生恩特和图著以文职用奕寿著以文员用托普著以文职，用翰林院侍读著延清补授陕西道监察御史著张世培补授截取掌云南道监察御史陈恒庆户部郎中刘锡畴俱照例用保送直隶州知州刑部主事刘绳武著交部记名以直隶州知州用拟补吏部笔帖式崇秀著准其补授保举云南候补同知阮振千，江苏补用知州傅承霖，山西候补知州葛尚德俱照例用实授北河大名府管河同知王树蕃著准其实授升补山西和林格尔抚民通判晁鸿年著准其升补服满，前四川仪陇县知县改选江西雩都县知县夏树立著不必坐补原缺京察官昌陵礼部员外郎瑞纯著照旧供职卓异广东督粮道周开铭著准其卓异加一级仍注册回任候升卓异俸满长芦蓟永分司运判谢廷恩著回任准其卓异加一级仍注册候升开缺广东高州府知府王嘉禾著以简缺知府用开复前陕西试用知县哲臣著准其开复原官仍发原省照例用钦此，上谕四川候补道凤全著赏给副都统衔作为驻藏帮办大臣照例驰驿前往钦此，上谕桂霖奏两目骤盲恳请开缺一摺驻藏帮办大臣桂霖著准其开缺钦此，上谕山东东昌府知府李馨江西抚州府知府陈振瀛新疆焉耆府知府刘嘉德均著开缺送部引见钦此。初七日
    上谕江西抚州府知府员缺著王乃徵被授钦此，上谕今春雨水调匀粮价迄未稍减，各项货物价亦昂贵推原其故总由东方有事谣传太多以致商贾观望货物不能流通于商务民生殊有关系，朝廷于各国睦谊同敦自日俄用兵之始业经宣布局外中立之例，现仍严守中立始终不渝京城内外各地方一律安堵著各省将军督抚再行晓谕商民人等照常贸易毋庸轻信讹言怀疑观望以利商贾而惠民生钦此。初八日
    上谕岑春煊奏参劾贪劣员弁请予惩处等语，广东水师提标中营补用参将李祥钢名睹棍劣迹极多督标中营补用游击冯殿旺疲玩溺职形类下流北海镇右营都司谭廷瑞性好钻营尤嗜小利南韶连镇左营守备刘登瀛庸懦无能浪费军火督标中营补用守备李文忠带勇骚扰劣声照著管带缉私船试用盐大使萧文煜贿释盐缉务废驰廉州常备营千总吴澄章，苟且营私贪诈最著均著革职永不叙用并不准投效他省军营李文忠情节尤重并著发往军台效力赎罪已革游击王树芳前带瑞字中营纵容哨弁横肆诛求业经讯明属实著发往军台效力赎罪前署白龙营都司拣发守备刘斯荣短交饷械任意支吾著先行革职发营押追该部知道钦此。初九日
    上谕广东北海镇总兵员缺著莫善积补授钦此上谕朕钦奉慈禧端佑康颐昭豫庄诚寿恭钦献崇熙皇太后懿旨，前据外部奏万国红十字总会请旨画押一摺业经批准饬谕张德彝画押，此会医治战地受伤军士并拯被难人民实称善举，现经中国官绅筹款前往开办深惬朝廷轸恤之怀著颁发内帑银十万两以资经费传谕该员绅等尽心经理切实筹办钦此。上谕此次覆试各直省驻防翻译乡试举人列入一等之吉康等二名二等之纪崇等五名三等之杨焱等四名均著准其一体会试钦此，上谕前据御史黄昌年奏参加县意焘等贪劣各款当经谕令徐会澧确查兹据查明覆奏前直隶天津县知县章焘於缴充善举并非入已所参贪劣各款并无实据，仍著袁世凯随时查看遵化州知州陈以培挪用公款未能即时交还著开缺交袁世凯勒追逾限不交即行参办该部知道钦此旨这所参疏防监犯逃脱之管狱官贵州毕节县典史郑宗抑革职拿问交李经羲提同刑禁人等严讯有无松刑贿纵情弊按律定拟有狱官署毕节县知县龙友松平日不能小心防范致令届绞各犯脱逃人犯多名，又不能立时追缉拿获实非寻常疏忽可比，著即行革职仍勒限严缉逸犯陈老二等务获惩办余著照所议办理该部知道钦此，谕旨兵部奏钦奉恩诏查办军台废员开单请旨一摺除王云岚李增诲毋庸查办外丁耀龙著加恩释回启太著加恩减免三年吴炳鑫王以き王万森花凤魁李田潘瀚萧永年王士骏均著加恩减免二年，徐恒山濮延常贾桂一王金山贾元桂均著加恩减免一年届期即行释回以示朕法外施恩至意余依议钦此。初十日
    上谕赵尔巽著来京陛见湖南巡抚著陆元鼎署理恩寿著署理漕运总督江苏巡抚著端方署理，湖北巡抚著张之洞兼理钦此。十一日
    上谕科布多帮办大臣英秀著来京当差钦此，上谕热河兵备道锡恒著赏给副都统衔作为科布多帮办大臣照例驰驿前往钦此。十二日
    上谕直隶热河兵备道员缺著恩霖调补缪彝著补授山西雁平道钦此。十三日
    旨江南道监察御史著徐国盛补授分发江苏道舒继芬湖北道刘秉彝李静吉林知府玉В江西知府瑞珍贵州知府陈鸿年王玉麟四川同知段大贞贵州同知赵国液南同知董鸿勋直隶，直隶州知州周登┪庠龆ι轿髦绷ブ葜州何锡礻是云南知州张德熙山东知州姜宝珊广西知州游和绘江苏通判王景祺湖北知县潘普书，山东知县贾凝禧晏宗寿，河南知县戴宗哲，浙江知县左宜之江西知县但寿椿四川知县耿济瀛伏元谦奉天知县普康直隶知县柳鸿谟江苏知县王宗炎梁浚年姚昌颐李相钧朱匡桓安徽知县刘汝楫河南知县李永校陕西知县张登瀛，江西知县方嘉栋福建知县陈显亮宋天锡林玉麒湖北知县孔昭莘傅炳诚湖南知县洪洁周氵云夏承冕扬灿四川知县梦祥王阐元王良鼎广东知县宋天策贵州知县任本恕两淮盐大使杨福连福建盐大使陈葆澍俱照例发往拟补内阁中书吴和声盛京将军衙门笔帖式凯卿补授吉林分巡道，现调奉天奉锦山海道文韫俱准其补授拟补两广隆并场盐大使余金声著照例用兵部员外郎著伊里布补授刑部员外郎著瑞纯补授翰林院待诏著乐绂补授内阁中书著清秀补授钦此。十四日
    旨各省驻防翻译会试著於四月二十六日在保和殿监试钦此，上谕李昭焯著调补工部右侍郎兼管钱法堂事务兵部左侍郎著秦绶章调补朱到任以前著徐世昌署理钦此，上谕增崇著调补户部右侍郎兼管钱法堂事务兵部左侍郎著铁良调补钦此，上谕都察院左都御史著溥良署理裕德著调署礼部尚书兵部尚书著长庚署理钦此，上谕成都将军著绰哈布调署清锐著署理荆州将军钦此。十五日
    ●第四期・时评
    ◎粤督索裴景福於葡人
    闻前者葡官拘获裴景福，岑督索之不付立遣兵轮四艘，强令交出。葡人惧致电外务部诉其事政府遂急电命岑督退师，夫裴景福之於广东粤民欲食其肉，葡人拘之亦以裴氏多财居为奇货以地方要犯抗颜不交非以兵力从事不能解决，岑督以兵轮吓之理也，抑近年以来我国稍有不慎外人兵船即来往於腹地任意要挟我以兵轮要挟外人自有兵轮以来无此豪举，然则政府何为沮之，若丧魂魄盖以强硬手段只可施之国民非所以对外族此实政府颠扑不破之旨，故袁大化以强硬对外人而撤任於先，马玉昆以强硬对外人而受制于后，今岑督又以强硬对外人宜其术之不能行也。
    ◎请造鱼雷艇驳案
    帮办船政大臣魏京卿奏请制造鱼雷艇，谓有四便，一经费轻而易举，二可以陆续告成，三随处可以收泊，不必以全力营造澳坞，四内港行驶灵捷可上下梭巡，其说虽不必周备要亦今日救急之一策，中国自甲午以来海军既已熄灭庚子一役，且并各要口炮台而亦毁之，脱再有外族恁陵之患万无可以抵御於今既不能制造战舰，但能多制鱼雷艇亦未始非救急之一策政府向安于苟且论者以为魏君所陈粗合于苟且为目前之计政府庶可采纳，然观政务处覆片则一切不计而曰梭巡内港藉消内匪则各省现有炮船及小鹇忠炎阕分鸩槐靥砝淄徒滋靡费云云，夫举外祸陵藉岌不可终日之大戚置若罔闻此固匪伊朝夕无暇以过高之议为求全责备而曰内港梭巡得炮船小鹇治已足亦何重视炮船小鹇种甚哉。
    ◎韩国建宫
    东报载韩国皇宫焚后本拟选离宫居之，韩皇因信女巫之言不愿转徙他处拨十万金命速建。呜呼，国破家亡已在旦夕而犹，惟女巫之言是听岂东方病夫之特色耶。
    ◎日军鸭绿江之胜
    日於九连城大胜占领安东至柳树沟一带，获速射炮二十八门，而俄人於鸭绿江以水雷艇袭击日军，日军御之又战退俄舰日军安抵龙岩浦，乌呼俄人自海军大败以来时时以陆军自恃，托言于海军无所豫备，若陆军必可操胜算者，今者安东之恶战固已大摧其锋胜负於是乎决，而俄人之所恃穷专制之国之成效殆将於此结果胜电传来，黄人喜动颜色亦固其所。虽然所难堪者独我中国人耳，说者谓白人於远东之战欲日本小创俄人而不欲其大得志，今则欧人之目的已达度俄人不能再蹈予智自雄之故习，俯视天下白人其将弭兵矣，俄人经此大创海陆溃败险要已失民怨于内债迫于外将士寒心三军解体哥萨克之野蛮力决不足与纪律之兵相抗，呜呼虽欲不受调停而有所不能结果殆必不远中国於此将何以自处乎。
    ◎日人攻旅顺不下
    日人攻俄人如拉枯然旅顺则至今不下，且丧其最大之战舰，夫自鸭绿江战后金州登岸，旅顺已如瓮中鳖，俄人以全军守之日人犹百用其力不能克，所谓天险者殆亦未可尽非与我独翡甲午之役日人之得旅顺何易易也，我思之我重思之。
    ◎日军九连凤凰城等处之胜
    日人渡江与俄战於九连凤皇城之间，动杀数千人，其西面则自金州进攻拔普兰店而断其铁道，旅顺俄军无可退遁旅顺口又复堵塞，前后无路其坐而歼者又不知几万人。呜呼，此数千万之战骨要皆专制政体有以断送之，夫何待言我独疑俄人自九连一蹶乃并其东方堂奥之凤皇城而亦舍之初不闻有铮铮之战，且苦鲁巴金尚拥众十余万，据辽阳以为策应何金州普兰店貔子窝诸要地足以致旅顺之死命者日人获之如探囊又何以举东西要塞而尽弃之，凤皇既失日人捣辽阳如邻舍俄之大势可知矣，苦氏百战健将今何退懦，若此殆欲长日人矫健之心酿欧洲黄祸之观念而引敌军入内地迎头痛击求其最后之一胜耶，然观其迫奉天华官出城是又明欲以奉天为退步黔驴无伎於此可见。
    ◎俄欲坏我中立
    闻俄人颁行军律已远至营口及附近之地，占踞田庄台明欲破坏我国中立推其原因要亦由法人不肯借债而起，俄人所恃为转输者独法国，法国所以信俄人者惟我国俄无所取偿於我，法人即无所取偿於俄，俄人失此巨援不啻悬远东军队於槁街而饿毙之此战以如此结局俄人诚焦急欲死借贷不允调停不许俄人固急欲弭兵矣，於是日夕与我挑战我国战端一开天下必环视而起大震於战祸之爆发英美各国必将竭全力以息日本之怒，俄人借此下台既不至丧其体面又不可向我画策而法国之陈债亦将於此著落政策如此其狡诈亦甚矣。
    ◎大东沟驱逐华人
    俄人於大东沟驱逐华人，除工人外不准居住，夫俄人马蹄所至，其蹂躏焚劫固已饱其所为留此疲弱不屑坑屠之民何为其驱之固宜特我民所居者非俄之土地俨然有国家有政府而亦如犹太人之无可托足耶，是果谁氏之罪美人禁华工登岸，俄人留华工不逐禁者恶其侵利留者，欲其为奴不念我有国家有政府之民而居然听命于他人招之不敢不来挥之不敢不去是谁氏之罪。
    ◎俄人不愿他国调停
    闻俄人以公电宣告不受调停，其措辞极雄壮俨然有不可犯之色，然则法人请美政府调停，又请英政府调停，岂法人之伤心战祸而欲开弭兵大会与抑前说皆不足信也，或谓俄人以请和不成老羞变怒激而出此，我则谓观此消息而愈知俄人之中虚俄自海权丧失，大都督新亡陆军虽极壮悍只可于沿江扼守，阻敌人之登岸固已无可进击，夫两军相持至于兢兢自守其胜败之数已经立决，况鸭绿江沿岸何处不可进取俄人岂能尽以可萨克逻守之俄人亦明明自危而无以善其后军疲于外援绝於内攻无可攻守不胜守几几乎，将揭穿其底里故一再授意法人使援他国为之调停无如法人虽承其风旨而四方无应者日人且愤怒百倍其势不可遏俄人诚难於自处於是不得不强争门面而以不受调停之言掩寻常之耳目，不然非独各国轻其声价俄兵亦自应解体意俄人授意法国请英美调停时即早已备此一著倘有为之出面则将计就计姑且下场倘不如意则以此虚张声势自壮其三军之气，今已出此一策矣，其色愈厉其胆愈寒鼓而歼之是在今日矣。
    ◎马加罗甫死
    呜呼，马加罗甫死而俄国极东舰队之运命尽矣，自仁川旅顺之屡挫固已奄奄一息矣，马氏至而军容复振所作海军战术论日本海军学校以为教科书日人方惴惴焉为逄蒙不能杀羿之虑而孰意其自沈以死耶，马氏论战重精神轻物质，故到旅顺后并不以残舰自馁常欲奋死出港以为联合海参威舰队之计乃竟以其旗舰触击於自设之水雷而轰毙，然则物质诚有未可忽者耶，俄廷以阿力克塞夫骄疏而取败，且乃取败於区区之岛国，视为奇耻大雠不报复不已於陆军之苦氏海军之马氏皆军事界第一人如车两轮如鸟两翼，全国之视线皆集於兹今也忽弱其一个以马氏偏重精神之理推之其军气之摧陷民心之摇动当达极点是岂非夺俄之魄而为极东一败涂地之先徵与旅顺残舰不日消灭海参威亦将被日本探囊之取而黑海波罗的海舰队，又决不能东赴於是俄国极东海军日本陆军既占优胜於韩境而满洲又可以择地而上陆乘俄军人心之震栗与夫胡匪之乘机而内扰以夹击其腹背彼苦氏者亦将有一木不能支厦之惧，于是俄国极东之势力尽乌乎，马氏之死其影响于俄者大矣。
    ◎俄人车站执事之潜逃
    俄人车站执事震於日兵之威多昏夜潜遁严法峻刑不能止，抑前又闻俄兵争购巴豆服之以求苟免於军役，於此可以见士气决胜负矣，吾尝谓察国家之虚实民气之良窳与夫种种文野之实情者莫显於战事当太平多暇之日得一中主可以粉饰一切恃其外交之长使人国无从窥我之底蕴，即国家有其他变动不过关系于社会之一部犹不足尽显其内容至战局一开则与种种社会无不有至烈之影响百脉奔赴无一可自遁於局外而各社会之真相於以毕现俄人未战以前固庞然一大帝国为世界所悚惧兵刃既接驯至无丑不备此固非吾人所能料即其亲昵缔盟国向以夸张强俄为宗旨者至此亦讳无可讳不得不委蛇其间思所以自圆其说俄之大势去矣，虽然此固专制政教之结果也。
    ◎英人承办矿务
    闻英人约翰至京谒其公使意欲承办某省矿务，外务部拒之甚力，该英人即往谒庆邸，按外部新定矿务章程权限至为分明，即华洋合股亦有重轻多少之别，又明言洋人愿合股者即为承认此项章程，今某英人何得公然要挟稍有权衡者不难力拒其请何所犹豫按外人垂涎我国矿产必有不肖者甘为其走狗引虎入室丧心卖国而不悔，外人不知我国内情一经此辈勾结无不乐为之出面，其实内地民风保守特甚即中国人自往开采犹百方阻格必不能行外人设教堂于内地佐以慈善事业於民，若无害矣然且教案叠起每至不可收拾何况贸然入穷乡僻壤夺其宗祖产业其间虽一二奸民希图私利自命为外人之引导，然众怒难犯必至酿成大祸则外人既掷其经营之资本而矿利终于丝毫不得又何乐蹈此危险吾愿正告外人慎勿为奸民所卖也。
    ◎英兵入藏
    印度之屏也长江流域之上游也，英之攫西藏也宜，当俄人之有事於满洲也，而乘其隙以独占之，且掣俄之肘以助同盟国英之於今日而急攫西藏也，且乌呼孰使我依违俄人之协约者孰使我介乎，英俄之间而以外交之拙劣滋口实使得公然舍我而直接者乌呼，於英人乎何尤於满洲日俄皆胜，我独败於西藏，英俄皆胜我独败，俄牵於满洲之役然决不能舍经营西藏之成迹也，其必与英战虽然俄终牵于满洲之役恐不能分肥於西藏也，其必攫新疆伊犁略内外蒙古。
    ◎英人宣言西藏独立
    西藏为我藩属，三百年於兹矣。一切兵权财政用人外交诸大政皆归我驻藏大臣经理，虽有达赖喇嘛不过备守府行文书而已，今英国蓝斯唐乃公然号於议院曰西藏宜独立各国皆当许之，何理也？夫西藏之隶我版图内与四川相接外与蒙古相属而旁通於甘肃青海诸境，若与英国提论即爱尔兰苏格阑之密迩於伦敦也，濠洲印度尚非其比假使有人谓爱尔兰宜独立苏格兰宜独立英人其许之乎，即不然推而远之曰濠洲宜独立印度宜独立英人其许之乎，英人素以文明自居今其言时野蛮若是比年以来勘界一事，驻藏大臣有泰委缩不前遂使英人狡焉思启，西藏尚能常为我有乎，西藏不为我有，西藏遂能独立乎，夫甲午之役韩国独立，然未及十年今已全折於日本矣，西藏之於英亦犹是也。假使我保护西藏责英人之无理，英人必以东三省为言，东三省俄人显然据之，英人欲使各国公许西藏独立犹非私为已有也，不过为他日侵蚀之计耳。
    ◎英法协商
    英法协商一案可谓近年来英国外交界之一奇现象也，盖英法两国积年以来互相猜忌各不相能，今乃忽有此举而英人又复甚欢迎之以为外交上之一成功，此何故耶及探此事之起因实为中国南部画定利益界限起见，呜呼彼欧人以各相猜忌之国有事则合而谋我由此以观吾恐今日全世界之重要外交事件殆无一而非为中国也。
    ◎俄法国交
    据三月十二日柏林电，法国因许俄国在巴黎借款，盖欲从俄国索取利权以为偿补地也，於此可以觇俄法之邦交矣。夫俄人筑造西比利亚铁路时贷借法款最多全以外交之巧术行之未闻法人有所要索今则数挫於日法即出而索取利权，其意何在识者固已知之，然则日俄一战俄人之损害已若此不克自立而依赖邻国者其所收之恶果岂独俄人为然耶。
    ◎法人驻兵海防河内
    闻督办广西边防大臣郑京卿电奏，法人在河内海防屯兵一万，政府向法使诘问法使不认有此事云云。此次法人驻兵实与俄人驻兵於伊尔库次克之事相应，盖俄法本联盟之国西伯利亚铁路，法人资本居其大半，今日俄一战俄之海陆军屡战屡败旅顺辽阳失在指顾，俄之旅辽奉锦之铁路已不可保此诸路者乃西伯利亚铁路之枝路也，枝路既断干路亦将无用则法人资本即将尽岸东流矣，故日俄一战俄而得胜法人固为俄之伥将四出而逞其爪牙俄而骤败法人必大为俄所累又将百计而施其救解，救解之计奈何，夫固不外乎，离间英日之交而贻祸於中国使日俄之战局两受其弊而不能终结而已法之代俄离间英日也，即假英法结埃及摩洛哥两不干预之约而沿及於亚东南方之英法各殖民地者也，观英占西藏之事由法人居间使俄人不再与英争执而使英人得以遂其初志英既得遂其初志则其干涉日俄战事之志可以益懈而西藏者固为中国藩属，今英竟不顾中立之局乘日俄之战而占西藏则是中国之中立不破坏而已，破坏英既为俄所默许而又为俄执待其破坏中立之据后即欲为日本出而仗义执言其势固已有所不能於是英日之交不离而自离矣，英日之交既离则俄虽丧败之余而积威所渐犹足以恫喝中国威胁政府也。
    ◎德兵横暴山东
    近闻山东驻扎高密之德兵闯入人家强奸妇女，并刃伤事主经高密县移文德国兵官诘问，至今尚未结案，后又在高密附近村落葛家庄滋事乡民蠢动几酿大祸，记者尝游历青岛睹德兵种种不法之行为无不令人切齿，而抢入住宅调戏妇女尤所习见遭其害者不知凡几痛哉，现德人极力经营青岛铁路已达至济南，东省辟场惧之媚之，无敢逆命。盖德人固隐以山东全省为其囊中物矣，本地人士愚陋无识既畏洋人，又畏官府惟以侥幸免祸为得计而稍黠者则惟急遣子弟学德文鸣於人曰学德文他日发财之捷径保身家之护符也，嘻蚩蚩之民语以祖国之荣光不能起其恋爱警以瓜分之惨祸不能动其悲哀，然使目击若妻若女若姊若妹为腥膻异类按倒於地饱施淫毒宛转娇啼则未有不愤火中烧与之拚命者诚以至辱极惨万无可忍也，今日之德兵已如是他日之德兵，又何如山东人纵不为国家计能不为妻女姊妹计乎。
    ◎德人拒我矿章
    近政府所颁矿务章程实为对外之壮举，然颁行未及百日而外人之谤言已起，度早晚必将变为国际交涉，吾愿政府握定平时三义丝毫勿为所摇，盖矿务本一国内政不容他人有所干预何得藉口商约以自便，其私利外人之言不足听也，设於此稍移游迁就是堕入外交术中而无可挽回矣。
    ◎波兰志士
    昔者波兰全壤为俄普奥三国所分，三国政策既已视波兰土地为彼之土地视波兰人民为彼之人民矣。而波兰之志士则尝有言曰，吾波兰人也，非俄普奥之人也，推是心也岂尝一日忘波兰哉。然而波兰则已二百余年不能复国岂志士之小耶，抑所谓志士者能言而不行耶将又业已行之不准其实而惟其名耶，是皆不然彼波兰志士者二百年来酝酿抉荡使波兰民族人人有一波兰之新国於其脑中如渴骥奔泉饥鹰攫肉不达其目的不止不惟此也使彼席波兰故土奴波兰遗民者日日有一波兰之敌国震慑於其心目如冤魂索命鬼伯摄魂欲避其袭击而不能，呜呼波兰祖国之形式虽亡波兰民族之精神不可亡也，波兰民族之精神不亡波兰祖国之形式可终亡耶，彼其组义勇队倡虚无党既以其热血衅最近世史徒以积重之势非一朝一夕所能为功耳，然而精诚一至何事不成投机之会间不容发彼俄国者裂波兰故土最多压波兰遗民最酷擒贼先王首在覆俄，极东战云诚波兰光复之好机会哉，编立义军星驰羽檄乘熊蹯之触棘而突刃其腹复百世之雠招祖国之魂二十世纪必有一波兰新国出现於波罗的克之滨，吾以波兰民族之精神券之矣，然而非二百年来波兰志士酝酿抉荡之力不至此伟哉，波兰之民族壮哉波兰之志士。
    ◎犹太遗民
    洛秀有言曰人民盛行拜金主义，则爱国之心转形薄弱旨哉言乎，人未有专求利已而能与社会谋公益者也，然至社会失其秩序而一已私利能保与否虽甚愚者可以了然矣。吾观犹太遗民固以善治生闻於五洲者也，浸假而国亡家破，其人民漠然无所动於心寄生于异种专制政府之下为牛为马为鱼肉而曾无丝毫反抗之力，呜呼拜金主义流毒如此，今日受俄人虐害尚何悔哉，吾闻俄人於该国之犹太人，一日或杀数千人於某处攫其财物而取之，犹太人不堪其虐以金七百万圆助日本军意固欲脱俄人之羁勒而求日本之保护也，又闻居东三省之犹太人，与华工共结团体抗拒俄兵然而螳臂当车於事何济，今则复为俄之陆军统帅苦鲁巴金所驱逐矣，无国之人虽有财产岂可保乎，俄人又於克夫省峒犹太人演说其勿忘俄国之义又迫令犹太人筹备军饬敲骨吸髓何所不至犹太人惟有呼天告苦而已。夫异种人待异种人本无所用，其爱惜况异种人又已失其国家更何顾忌而不虐用之哉，今我国社会中人坐视东三省之存亡未有引为已忧者，岂知东三省不保即内地亦不可保内地不保即我民之一身一家亦不可保强邻四逼狡焉思启谁不如黑熊之毒及今振作犹可为也再迟数年则赔款债务已竭吾膏血而悉予之矣，吾见黄河流域长江流域茫茫者皆如朽骨寒灰无复生气更何必显然瓜分之为害哉，嗟乎中国为官者知有买差营缺而不知报国，为商者知有鬻贱贩贵而不知利群，凡此皆拜金主义也，梁栋已焚燕雀犹贺汤沐已具虮虱未知盍亦取鉴於犹太人哉。
    ◎敬告学生
    近年学界风潮怒起炫於独立自治之美名以退学为豪举，解散为激烈此倡彼和习焉成风。呜呼此非我国前途之福也，夫今日之学生其最无可成就者莫如视学校为传舍推其意岂不曰中国无完全学校固然，吾则谓中国之完全学校其成立与否即在吾辈学生之手吾第曰苟可以救吾国复吾仇成就吾学业者虽执鞭犹乐为之非奴隶性成也，将有待也质之主持激烈者以为何如。
    ◎农工商矿四科并於一学
    江南格致书院现改为农工实业格致学堂，课程分农工商矿四科并拓堂外荒地百余亩为农事试验场，教习则拟聘日本人教农工商而留原有西文算学教习专教矿学经费每年约二万金，夫东西各国实业学堂断无合并农工商矿四大专科於一堂者，今经费不过二万金而乃欲包括四大专门实业之学其终极必至无一科可以收效而后已。
    ◎江甯学务处移知各学堂慎选员司董事
    江甯学务处移行各学堂慎选员司董事公文，有云近日各学堂时有闹堂散学之事固由学生性质不驯沾染习气，然平心而论此等启衅原由实大半因执事员司董事等凡事不能和众持平以致一发再发无可遏抑甚或恁仗势力把持学务凌侮生徒积不相能因而群起为难甚或侵蚀款项致启学生轻视之心迹其种种行为闻之令人齿冷等因闻各堂教习执事员见之而自知不免於淘汰之数者纷纷辞退内以府县两学堂尤占最多数。盖以两堂之总办，其任用私人及种种败坏学务之事为更甚也，然学堂之腐败何地不然，岂特江宁一邑独收此恶果耶，然经此次文移而见机者即纷纷辞去是犹颇具自重之人格者也，自今以后各学堂之教习执事司员等必皆循天择物竞之公例而适合於适者生存之数者也宁不足为江宁人幸然吾尤愿一般青年之学生再勿堕落，吾人贵重之道德而败坏学堂高尚之名誉也。
    ◎四川派赴美国游学学生
    四川派往美国学生二十三人，中有目不识丁者乃川中机器局工匠也，耗财辱国莫此为甚以现今筹款之艰，而留美学费约需十万以有用之财滥派此等愚鲁之辈将来收效已可预料，如此卑劣之学生送入最高程度之美国不但造就甚难亦且大辱国体诸生到鄂幸鄂抚端中丞有鉴於此将不识字之数人暂留湖北，令识汉字方今时事孔亟莫如及早另派聪颖子弟出洋庶几可收实效是所望於蜀中之当道者。
    ●第四期・内务
    ◎论中国内政  录三月二十七日中外日报
    内政外交皆国家命脉之所在，今者日俄交战此外交上存亡呼吸之秋也，而兖兖诸公既以淡漠置之以忠告为谣言以偷安为至计外交之趋避已予天下以无可望矣，意者外交之法自战国以后已失其传，至此十年间而始迫耄耋之人每守前之所已知而拒后之所新入诸公之不识外交为何物上负国恩下灾无告其贻误也。不知也，非不为也，以理论之庶其可恕虽然有其不知者必有其知者新人外交之说为诸公所不知固有说以自解而旧有内政之说传之宗教布之令甲已数千年断不能谓为不和矣，意者今日之内政已有可观者乎，然一观今日之内政其可骇人听闻之处殆有甚於外交不必举其精深之处如育民德开民智殖民业等事一一而责之也，但就事之极易知知之而极易改者而观而已不能自掩其安於不知乐於不改之极弊何以言之人之识字不识字此至易辨之事也。不识字之人断不能当今日之大事此又尽人所知者也，而今之尚书侍郎以至巡抚司道实缺知府不识字者将居其半此何故哉，夫使尽中国之人而不识字斯亦无如何耳，然中国不识字之人虽较列国为独多，然何至此至少数之要律其数亦不能支配而必特检不识字之人而用之识字不识字尚且无别则其他之通文理与不通文理有学问与无学问有智识与无智识更无论矣，此内政之不可解者一人之贪者必不能尽其责任此理之至易见者也，然而要秩之中某何以得某何以失某由何道某用何数内外皆知几可造表岂以此为无伤於吏治乎，此百其口不可辨也，最奇者朝廷有时亦因孝敬之故而有不次之赏坐是之故政以贿成不复自讳大官履任仆妾常数百人彼固何所取而有此而天下皆熟视而无睹以为当然此内政之不可解者二此二者乃政府之所以施於大臣而由此而得之大臣其待属僚亦必循此道无疑积其所至一部之内一省之中其能处优势者必其尤能钻营，其上刻薄其下者也，而处於下劣之地位者亦非大贤君子非其心之不欲实其力之不能而已，而且心出於其位身居於此目望於彼以为吾之所处邮亭焉耳传舍焉耳行旦暮之事可矣不必计及一月一年也，故其不得志者以薄志弱行之人而抱偷惰之意，其得志者以贪横险狠之质而据民生国计之津要是直恐国家之不速亡而为之助其力也，由斯以谈中国若永远闭关不与外人遇而由今之道无变今之俗亦必如云物之从风夕阳之西下步步潜移逐代之人皆有今不如古之叹至一二千年而复返於野番三四千年而种灭矣，而今日忽与外人遇则不以渐而以顿顿固可以速亡，然而立宪之规得闻从来所未有庸讵知非中国之福也。
    ◎刑部尚书奎等奏审明言官索贿被控后朦混入奏按律定拟摺
    窃光绪三十年三月二十四日奉上谕工巡局奏职官扭控言官录取亲供请旨办理一摺事关言官被控亲持摺底到门索贿应行澈究著交刑部澈底严究务得实情按律定拟御史攀桂著先行解任归案参领嵩灵著听候传质本日攀桂出具摺奏参嵩灵尤属朦混胆大原摺掷还钦此，经工巡局抄录原奏连御史攀桂等亲供一并咨送过部当由臣部片行该局将该御史等传案复经该局分咨旋准镶红旗满洲出具图张将参领嵩灵并都察院派员将御史攀桂同日解交前来臣等当即遴派司员详加讯问，据嵩灵亲供系镶红旗满洲德泉佐领下人充当本旗护军参领在石驸马大街居住本年三月二十二日早九点钟时职出外回归有家人向职告称有一不认识都老爷来宅拜会伊回说主人不在家都老爷下车答称就不在家可以进屋少待我有话说随同跟班到书房暂坐等语职闻知即进书房，见这攀桂因向不认识与他请安问讯攀桂以为职是仆人遂向称说你老爷若在家须出来见我，现在我要参他说毕拿出白摺子给职肖看并说这就是参你们老爷摺底限他五日赶紧托出人来总得要够一句话职问够一句话是如何讲，攀桂说总得有一千银子方能了事职不敢与辩假意接过摺底回说去请我主人职随走出赴巡捕段喊说与人口角当有巡捕二人随职至宅进屋职向攀桂告说我就是嵩灵咱们找个地方评理去，那跟班当即逃跑巡捕即将职同攀桂由西局转送总局奏闻奉旨将职传案至攀桂供职有西霸天绰号并在永甯胡同开设帐局剥蚀兵米及在臭水河胡同霸占永春粮店各节职实无其事不敢匿避是实，又据攀桂亲供称伊因风闻有西霸天嵩二即嵩灵在永甯胡同开设天福帐局剥蚀兵米，又在石驸马大街臭水河胡同霸占永春粮店等劣迹章京意欲一面访查一面拜谒见面伊若恐惧再行索贿伊若不惧再行入奏遂於三月二十二日午前驱车至石附马大街至其门拜访嵩灵伊下人说主人未在家章京因有话说下车到屋嵩灵少间出来章京视为下人当将摺板交伊令，其回明他主人说五日内即要具奏伊即转身出去领巡捕进屋声言我即姓嵩咱两打官司遂纠扭至巡局委系实情并无索贿千金之语章京被控后赶紧於二十三日具摺是希图抵制之意等语臣等查核两造供词尚属符合，惟索要千金一节攀桂并不承认自应添传当日之跟班人张禄到案质讯随据张禄供称系在攀都老爷宅内服役，本年三月二十二日九钟时老爷命我跟去向西拜客我骑马我老爷坐车一同到石驸马大街一宅门，我老爷令我持片称说拜会那宅家人回称伊老爷不在家，我老爷听闻即下车说就不在家我有话说须坐一会我在车拿下烟袋跟我老爷一同进内不多一会有一人回来我老爷拿出白摺子给那人肖看称说这是参你老爷摺底限他五日叫他托出人来总要够一句话，那人问够一句话怎么样讲，我老爷说非一千银不可若无信息我就参他那人出去带同巡捕向我们老爷说伊就是嵩灵他将我们老爷扭住鞍工巡局我就骑马跑回是实等语核与嵩灵所供无异，且攀桂供内有意欲往拜嵩灵见面时伊若恐惧再行索贿伊若不惧再行参奏之语是该御史亲持摺底到门索贿情形实已历历如绘案经连日质证似无遁饰即拟结查律载凡奏事诈不以实者杖一百徒三年等语，此案解任掌湖广道御史攀桂身为言官不知自爱辄持摺底到门向嵩灵索贿尚未得财迨被嵩灵扭控后复敢率意渎奏希图抵制是其挟私弹事显有不实诚如圣谕尤属朦混胆大自应按律问拟攀桂合依奏事诈不以实者杖一百徒三年律拟杖一百徒三年系职官犯徒罪应请旨即行革职发往军台效力赎罪仍恭候钦定至攀桂所指嵩灵劣迹既经奉旨原摺掷还本应立案不行惟该参领平日有无不法应仍请旨饬下该管大臣随时查明办理，张禄随同攀桂拜客系听从服役应免置议谨奏。
    ◎广西巡抚柯奏改设局所片
    再广西省城向设厘金捐输报销军火保甲等局及营务处办理筹饷剿匪事件，近年举行新政先后添设政务洋务各局臣到粤后又设课吏馆及警察农工商矿等局均派藩臬两司总其成局多事冗文牍益繁，该局等往来其间日不暇给委员书役劳费实多经臣仿照江西办法改善后局为派办政事处区分六所，曰支应曰捐输曰洋务曰饷械曰工程制造曰农工商矿，视其事之繁简分委各员而总於一处仍以两司为总办道员为会办知府为提调即将臣标已裁右营游击衙门加以修葺已於二月初十日开办至厘金局已改为统税营务处现侈入臣署警察局分设各处课吏馆聚集多员皆毋庸归并，据司道会详前来除将章程咨送政务处并咨户部立案外谨附片具陈伏乞圣鉴谨奏奉朱批政务处户部知道钦此。
    ◎蒙古土尔扈特郡王呈外务部代奏因时变法请假出洋游历摺
    窃自甲午一役庚子西幸以来水陆俱辱事情更迫海内惶惶幸我皇太后皇上惩前毖后锐意求治痛除积习力行实政，如设外部便外交立学堂育人才设商部兴商务以及诸善政无不一意振兴而收实效，惟内外蒙古全部政治相沿至今泄沓如故上至王公不知时局艰难粉饰太平徒以旦夕歌舞为乐下至黎庶不知自势难立徒以饱食终日为事日穷日危将来伊於胡底昔者蒙古尚能为天下，今者不能为身家推，其致弱之由非蒙古之无智也实无以开其智也，考今已百无一二识字者窃恐数十年后蒙古直无识字之人矣，由是观之危矣，极矣。况近数十年彼俄人大有觊觎谋而未割者视如囊中之物设一旦割去奴隶视之蹂践听之已有印度波兰安南等代表也，恐彼时再欲自励而不可得矣，若不及时图治数年之后更不堪设想蒙古如能变法自励不特有裨於自己亦且有益於国家，况且皇上视蒙古如臣子分茅胙土岂敢稍存畛域帕勒塔伏念世受圣恩莫能报称虽使捐摩顶踵亦复何惜束发以来隐忧时事恭读光绪二十六年十二月初六日行在有旨误国家者一私字祸天下者一例字仰见圣主破除成例振兴国势之至意始敢不拘旧例妄拟条陈冒渎，圣聪现欲亟筹自励之策必以开蒙古民智为先因风气未开必先游说去岁帕勒塔恭值年班来京蒙伊犁将军奏请家父告休郡王巴雅尔仍管理盟长印务帕勒塔现值公暇又适青年碍请赏假一年赴欧美二洲各国悉心考查诸政治并著蒙文书籍俟游学旋华后请旨为使游说各部落悔改苛政发愤自励群力维新思图报效，但求有利於国稍补於时而舍仿行西法一途更无致富强之策，就管见所及举筹蒙古政治十二条另缮清单附禀谨呈鉴核祈代奏圣鉴训示。
    ◎中外法制调查局规则
    第一条本局定名中外法制调查局，第二条本局宗旨在据专门学理调查中外各国法制以广供公私之用，第三条本局所办事业分列如下一调查中外成法及各种习惯二草拟中国各种法典及法律案以上所列之外，凡行政财政经济等项本局均可调查或拟稿，第四条本局推修律大臣为总理，总理为本局之代表，第五条凡赞成本局之宗旨事业慨与捐助或其他有力之补助者本局均推之为赞助员，赞助员分特别赞助员及赞助员二种，第六条凡担当本局之事业而任其责者是为局员，第七条特别赞助员及赞助员之推选均由局员决议，第八条本局设立者自应作为局员，其他局员入局之可否均由局员决议，凡局员之行为有污本局体面及妨害本局之宗旨事业者均由局员决议除名，第九条特别赞助员及赞助员可以所需调查之件或拟稿等属托本局并可介绍局外者所需调查之件或拟稿等，第十条特别赞助员及赞助员得受本局之事业成绩书及其他重要之报告，第十一条特别赞助员及赞助员於关乎本局之事得陈其意见，第十二条局员应担当本局之事业而任其责有时并应分担本局之事务担任本局之事业别有细则凡局员所尽之劳务得由本局赠以相当之报酬，第十三条本局因整理一切事务设办事员如下一顾问一人本局设立者一人充之二干事长一人本局设立者之一人充之三干事若干人本局设立者於局员之内指定之顾问统筹一切事务干事长及干事处理一切事务干长尤有统一事务之责，第十四条本局重要之事项由局员决议行之，凡须局员决议而行之事项如下，一本局诸规则之制定改正或废止，二临时调查或拟稿之件，三第三条第二项所定之出版，四据本局诸规则必须局员决议之事项，第十五条局员决议开局员会行之，第十六条局员会开会日期由干事长通报各局员，第十七条局员会须在北京局员四分之三以上出席始得决议，凡以通信决议者亦作出席论，第十八条局员会议长每次由局员中选举，第十九条局员会议除特别规定之外以出席员过半数之意见为准，其可否同数者由议长决之，但本局设立者合得豫定事项必待全会一致始决，第二十条本局经费以第五条所载赞助员之捐助及本局出版书物之收入与其他杂款作为开支，第二十一条本规则非经局员会四分之三以上决议不得更改。
    ◎天津防疫章程
    一该处地方四围路口均派巡丁把守海口一并派令巡丁查防所有车船均不准载有病人私往他处，倘有违犯私自装载者除将病人抬送医院诊治外其车船即行扣留入官，一民民如有患病者即报明医院由医官前往验视即抬到医院诊治，一如有有患瘟病笔者除将病笔人住房用硫磺熏过外仍封闭十日后方准住用，一病笔人棺木於抬埋时报知医院派令巡捕随去当面看明掘坑至七尺深铺用白灰再行掩埋，一凡装过病人之车辆船只均须用硫磺薰过以消疫气，一无论车船火车如载有外来棺木经过该处者即由医院扣留编记号簿督埋义地不准运往他处，一除营口前所北塘新河各车站派有医官严查外倘查不及仍有病人搭坐火车者即由车守於查票时留心查明送到相近之医院收诊，一此次出示并前谕防疫法该居民等处当实力遵行倘有阳奉阴违者查出重究。
    ◎大沽查船验疫章程
    一大沽海口奉淮北洋大臣设立防疫医院原为保卫商旅消弭疫疠起见，院中设华医官二员又华女医士一人又美国医士裴志理一员，其华医官二员谙习西学为北洋医学堂毕业学生华女医士为北洋前女医学馆毕业学生，一凡商轮进口先停泊口外华医官等每日趁潮乘小轮出口到轮专验华人，如果验有疫病即带回医院分别男女专归华医及女医等诊治，一西人之搭船者另有洋医查验华医官概不过问，惟查有疫病之西人亦送本医院专交美医裴志理诊治，一查验之法凡坐头等官舱人等自与坐下舱上舱之人有别头等者由华医官挨次诊视其下舱上舱者人数拥挤气味薰蒸不得不令其齐出船面其神色充足者一看而过黯淡者察其脉理果系疫病不难立判此外并无他项验法，一以上所查船只皆指装载客货之商轮而言，其夹板扯帆之民船随时进口亦由华医官妥慎查验，一凡经查过之商轮如无疫症即由验船之华医与验洋人之西医同签执照给船放行，倘有疫症除将病人送医院诊治外应将该船在验船处停泊七日暂缓进口以消其气，其民船验过者专由华医官给照放行倘有疫症亦应停泊，一医院中除裴志理一员系美国医士外其余官司事夫役人等概系华人，一医院中除西人患病者另有住所外，其华人男女亦各分别住所雇用服役并雇女仆伺候洗濯便溺等事，其饮食一切皆由医院妥为备给使病者无苦，一病人到医院内即由司事将姓民里居详细记册仍准来人探望，但所来之人须通知医官方准入内，一以上章程如有未尽事宜应随时酌核以期妥善。
    ◎蒙古土尔扈特郡王整顿政治条陈
    第一条蒙古各部落设大学堂习洋文一分汉文一分蒙文一分中学堂习汉蒙文各一分，小学堂仅学蒙文一分，按蒙古各部落大小酌量分设至大学堂应兼学体操法即王公子弟亦均令一律入学堂惟经费均在本地筹措无用国家款项其学堂一切事宜归各盟长管理，第二条蒙古各部落民人二十岁以上四十岁以下都入兵册，每人应二十年兵差按五人抽一人充常备兵四年充四年期满接充后备兵十六年二十年兵差应完将册名注销，除在常备以外须各务其业即王公子弟均著一律充当兵差，其一切事宜归盟长管理。第三条蒙古各部落地方寥廓必须按该部落地段尽力开垦，若遇地广人稀之段准招汉民耕种照章完税其开垦一切事宜归盟长管理，第四条蒙古各部落准其蒙汉来往通商其各部落盟长应如何纳税俟奏准后再议。第五条蒙古各部落查有五金矿产准蒙古富商开采，如汉富商在该部落禀称开采者其矿课矿租均归该部落盟长收纳，第六条蒙古各部落宜分设工艺局先制皮革氆氇毯布疋绒毛毡毯等物售出价值除该局各项经费外按年查核余利归公，第七条蒙古各部落宜分设报馆须归官办须就大学堂地方开设至报文用蒙汉两文汉文不用文法祗用白话令阅者晓畅为要，第八条蒙古各部落自来牧养牲畜拟按各部落养畜数目设局派员收税归各部落盟长查核照季呈缴归公开销，第九条蒙古各部落所设新政须派汉员公正廉明通达时务有省分道府州县等官每盟似设二员以备参谋顾问如充当三年著有成效者准其请旨奖励，第十条蒙古各部落盟长向来归理藩院奏请旨简放兹拟请嗣后由各部落公举文理通达讲求时务之王公拟定正陪奏明恭请特旨钦放充当盟长以期办事得力。第十一条蒙古各部落民间子弟除孤子不令当喇嘛外其愿当喇嘛者限兄弟二三准其一人兄弟五人准其二人，如兄弟过五人者不准加充喇嘛，第十二条蒙古各部落所拟举筹开浚利源各条除学堂练兵等项经费外，如有余款各部落盟长造具清册咨部查核报效国家而充库帑。
    ◎各省内务汇志
    江苏  江苏现定新例凡各州县破获屡次纠党抢劫钜赃之匪盗本官讯供录详即批委邻县诣勘取暴无异候委讯邻县详复即行就地正法不用往返解勘可无疏虞。
    福建  闽省自保甲改设警务以后招选巡丁已历两月，近始仿西国巡捕之制按段站立。
    湖北  武昌警察总局力求整顿现於门外设立禀箱有递禀者即行投入按时取阅，并於判事处添设控铃遇有不及具禀之事即向该处摇铃局员闻声随时出审绝无阻格。
    湖南  署华容县孙令近以所属争洲之案甲於通省往往一纸入官株连数十家拖累无穷，因示谕凡须来县控告者令原告赴县报名每日午后当堂口诉不必书写呈词以免讼棍劣书需索为害，刻已切实照行并禀奉赵中丞批示奖许通饬各属一体仿办。
    四川  泸州分州向驻泸卫城九姓乡土司地方办接滇边匪风素炽，且土司异常争权现经署别驾洪二尹禀请将九姓分州改为泸卫县以固边圉锡制军批饬永甯道赵观察亲往勘界以兴文县地之半割归新治而以滇边某地割归兴文不日即可出奏。
    广东  增城县绅士刘承恩等近以革除积弊拟给津贴等情具禀粤督奉岑制军批云，据禀拟定阍差公费以除积弊并粘呈章程等情，该邑署内人等此时颇知敛迹深恐以后，故态复萌故章程中於本部堂禁革之门阍亦拟有门礼一项，但本部堂一日在任一日不准各属复用门阍即去任以后亦容有不忍毒民之官，仍用收发不用门阍以免为害百姓，此次已经禁革若本部堂一去任后该县立复前弊假以阍权则意在纵容讹索即该绅士所定章程亦何所用，故摺内所列门阍之费决当剔除不能先开此门以俟来者，且亦近於待人不肖之心此外所定各项衙费尚不为薄，惟诣勘一条除司捕各员议给外若正印辟即应豁免向来精明廉正之州县其亲自下乡无不轻骑减从不累民间，若本官同行尚不能约束则其他更不必言究竟所拟章程是否可行仰广州府转饬增城县督会绅士妥议禀夺以便立案末后差役藉票拉船一条尤应严定办法云。
    ●第四期・军事
    ◎论旅顺关系  录香港华字日报
    旅顺者为俄人所必守为日人所必夺为中国所必失，而战事之结局亚洲之霸权亦以此为关键，盖古之为守也重於陆而今之为守也重於海，俄人在亚洲无不冻之海口则其兵舰无屯集之所，无接济之处，海面威权无所恁藉即亚洲霸权不能遽执是故其谋得旅顺也煞费苦心而其守之也必用全力，今虽海军大败战舰无多，亦万无轻弃此天然要港之理即使偶然退守亦祗诱敌之计，如当日计诱拿破仑之故技也，旅顺苟为日人所得则日本海上运兵毫无顾忌而俄国铁路运兵既苦贝加尔湖之阻滞复有马贼损坏机件之虞日本陆军西自旅顺东自鸭绿江北自珲春分途前进俄必有应接不暇之势，故曰旅顺为俄人所必守也，日本出其不意猝然开战其首注意者为旅顺为济物浦，盖以旅顺乃陆兵入满洲之要港，济物浦乃陆军入韩国之要港也，顾当遣派舰队之时以四分之三攻旅顺以四分之一攻济物浦可知其注重旅顺尤甚於济物浦今於济物浦已一举成功，汉城内外满布日军，韩皇政权已挟於驻韩日使之手说者谓日本陆军可以长驱直走，由韩国北境渡鸭绿江以与俄国陆军一决胜负，何必费无数炮弹於旅顺一隅，不知日俄之战非中日之战可比，中日之战在韩华军望风先溃故平壤一役以日军稳渡鸭绿江毫无阻碍，若夫俄国陆军声名久振日本不能无顾忌也，韩国三面临海处处受敌而其北境万山重叠无异山陕若非於济物浦大同江清川江鸭绿江图们江元山港等处严固海防及於平壤元山咸兴安州庆兴义州等处屯扎重兵则日兵断不敢遽渡鸭绿江而不顾其后，然欲使韩境各处防守严密断非数月能竣是以屡次攻击旅顺志在必得，盖必得旅顺而黄海之权全归日本，然后韩国地方即使防守单弱无庸后顾故曰旅顺为日人所必夺也。现在日本一面派伊藤赴韩国参预政事，一面派陆军分扎韩境各处一面载运防海要件赴韩一面议筑汉城至义州铁路以备陆军攻满洲时可进可退俟此四者布置妥贴则旅顺不得亦可遵陆进攻顾此四端皆非数月所能毕事故一面仍派军舰迭攻旅顺，然数月后列强之中必有出而劝和者假使当时日本已得旅顺则战事之结局可以副日本之愿而亚洲之霸权遂为日本所得矣，假使当时日本未得旅顺则战事之结局为日本占韩国俄国战满洲，而日本防敌之心一日不可懈俄国报仇之师无时不可举，故曰战事之结局亚洲之霸权皆关键於旅顺也。夫旅顺之紧要如是而中国让之於俄虽有二十五年之约必不能复还今者日人志在必得一旦攻破则满洲他处均可归还中国而独於旅顺必执中俄之约以占据之谓旅顺久为俄国租港有异於奉天等处之强占者也，故曰旅顺为中国所必失也，吾因今日之旅顺为日俄战事之大关系而不禁痛恨於中国之失旅顺者。
    ◎论战期之久速  节录三月十二日同文沪报
    事变之不可测有如是哉，夫俄乘中国拳匪之变藉平乱为名进占满洲，经营布置惟恐不暇盖已据他人之物为已有矣。不图日本之仗义执言也，於是一变而为协议之局俄人诡谲性成多方延诱不得已而出於战於是协议之局再变而为战争之局洎战衅既成莫不谓俄人雄据漠北兵力弹厚日本虽后起之劲祗能於亚洲方隅自树一帜，若与强大之俄人敌恐未能胜算必操也，乃自开战以来日军无战不胜俄军无战不败此固他人之所不能料，而亦俄人之所计不及此者也。虽然，兵连矣祸结矣，俄人之溃败亦既如是矣。此断非俄人所能甘心者也，誓必兴通国之师以图报复而一雪此耻，而况穷兵黩武俄人之长日本虽戒凛佳兵亦岂遽甘退让惟有执鞭弭周旋而已，然则将如西国争战动至数年十数年乎，则吾得而决之曰是不至此以俄人今日之情论之不得不作持久之心而以俄人今日之势察之则有不能持久之力何以言之劳师远袭兵家所忌以其救援之不及也，俄人用兵数千里外以火车之速犹且极数日之久始能迳达其间，又有贝加尔湖之阻滞转输之道颇费踌躇军士跋涉远来精神已极疲败而欲其杀敌致果讵可得乎，此其接济之力不足有如此者兵行千里粮饷为先苟不能源源而来则呼癸呼庚时虞不继俄人平日非无所存储，然已半归俄官中饱如旅顺之粮向称可支数年者今则数月不足矣，而辽阳一带近已有罗掘之患，自兹以往兵日益增粮日益减行将有易子析骸之悲矣，此其粮饷之力不足有如此者海军自仁川一战旅顺数战其战舰之被毁者十之八九而黑海及波罗的海之舰队鞭长莫及未能远来即使能来计其行程非数月不可而此数月中胜负已将大定终无所施其技也此其海军之力不足有如此者俄军之驻扎辽东者号称五十万其实不过二十余万分调布置尚多不敷以之应马贼者若干以之守铁路者若干而沿江一带尤须处处设防聚之则兵力厚分之则兵力单此其陆军之力不足有如此者，凡此数端俄人岂不自知万无胜理而犹有希冀者陆军之徼幸一试耳，若陆军再败则惟有退保本境安能持久哉，今夫天下有不可必之数天下无不可必之理，理之所在机即兆焉机之所萌势即定焉以不可久之势萌不可久之机而必谓其事之久而不决焉有是理乎，吾故曰俄人有持久之心俄人无持久之力。
    ◎练兵处王大臣等奏拟定分设司料管理章程摺
    窃臣等钦奉光绪二十九年十月十六日上谕前因各直省军制操法器械未能一律迭经降旨饬下各督抚认真讲求训练以期画一乃历时既久尚少成效必须於京师特设总汇之处随时考查督练以期整齐而重戎政著派庆亲王奕甲芾砹繁事务袁世凯近在北洋著派充会办练兵大臣并著铁良同襄同办理该王大臣等受恩深重务当任劳任怨认真筹办以副朝廷力图自强之至意其应办事宜著该王大臣等随时妥议具奏钦此，仰见皇太后皇上宵旰焦劳宸谟宏远裕强国之至计握经武之要图大局幸甚天下幸甚伏维中国幅员广大各省兵制庞杂纷歧其势散漫不能精整以致流为积弱今朝廷鉴於此弊特为居中策驭之法以力求画一整齐之规，惟是事体重大头绪繁多必须分设司科各专责成方能按部就班有条不紊各国治兵大率如此臣等现拟於练兵处专设提调一员掌管庶务综理文牍分设三司，一曰军政司一曰军令司一曰军学司，各设正使一员副使一员又於军政司分设六科，一考功科掌管升降调补核奖行赏等事，一搜讨科掌管官兵数目典制徵募等事，一粮饷科掌管筹备饷需会计出入等事，一医务科掌管立法卫生选察医员等事，一法律科掌管拟订军律定谳察狱等事，一器械科掌管纠查制造储备军械等事军令司分设四科，一运筹科掌管筹防参谋探敌戒严等事，一向导科掌管相度道路筹计征运等事，一测绘科掌管测绘地势修校舆图等事，一储材科掌管作养高才纂译秘略等事，军学司分设四科一编译科掌管编辑操典翻译图书等事，一训练科掌管校政操法评定殿最等事，一教育科掌管筹办学堂核订教法等事附设水师科掌管水师名册筹画整顿等事通计以上共设一提调三司十四科该提调暨三司正副各使请旨简派其各科分设监督由臣等慎选奏委以下各股管理委员暨各司科应需员弁由臣等查看事务之繁简随时酌量选派并督饬三司将各项详细章程分别拟订以期各有专责讲求易精除此以外一切应办事宜陆续筹议具奏外谨先将拟订分设司科管理章程另缮清单祗呈御览奉朱批依议钦此。
    ◎练兵处王大臣奏拟简要章程摺
    窃臣等仰承简命委以练兵事务并勉之以任劳任怨期之以认真筹办，闻命之下惶恐感奋伏念从来创举一事必须由刷除积习入手方可厘剔宿弊日起有功而当积重难返之秋欲为切实整顿之计恒不便於自私自利之徒，且言事者甚易任事者甚难知时艰者常多忧时艰者常少，矜已忌人者逞私心之好恶不顾公家之是非遇事见好者博一身之名誉罔恤大局之利害相师成风牢不可破坐使贤者但求免过不肖者诡遇逢时以此望治戛乎其难我皇太后皇上谆谆责成殷殷诰诫物情世态已早在圣明洞烛之中臣等受恩深重莫能报称，虽使捐糜顶踵亦复何惜，但求有利於国稍补於时何敢拘牵顾忌畏避嫌怨自当破除情面勉竭公忠实事求是仰酬高厚至於成败利钝非所逆睹，兹谨将拟定练兵处办事简要章程另缮清单祗呈御览谨奏奉朱批依议钦此。
    ◎荆州将军绰等会奏荆州驻防改练新军遴派官弁入省城学堂学习摺
    窃照荆州驻防旗营改练常备军教练新操业经奴才等会同奏明在案，今荆州驻防改练新军所有营哨各官必须由学堂出身教练始能合格运用始能咸宜奴才等往返函商拟即於驻防官弁及举贡生监中拣择品端才敏年在三十以内者十人送入省城将弁学堂学习三年毕业再令回荆量才授任委充营哨各官庶资得力再现在鄂省先后添募护军前锋第一第二第三第四等营及工防第二营并由奴才端方饬令增入驻防旗丁一千名分编入新募各营一体教练以俟三年操有成效饬令回荆再行轮换调遣使荆防得有师资则人尽知兵，兵有实用此后荆鄂操防联络一气心志齐同技艺精熟庶期缓急足恃谨奏奉朱批练兵处兵部知道钦此。
    ◎陕甘总督崧新疆巡抚潘等会奏改隶标镇移驻防营摺片
    窃维新疆幅员周二万里通省营伍向分五标北路镇迪道属地方近省各营隶巡抚，本标东路镇西哈密奇台各营隶巴里坤镇标南路喀什噶尔道属地方分驻各营隶喀什噶尔提标阿克苏道属地方分驻各营隶阿克苏镇标西路伊塔道属地方分驻各营隶伊犁镇标界限分明督察均便，惟伊塔道属精河厅地方向设参将一员守备一员步队一营马队一旗系隶巡抚本标距省千有余里，平日调省喜僦疃嗖槐愕阊椴煸谋蕹つ及查前次钦奉上谕陆军须归并训练方能得力著各该督抚各就地方形势量更旧汛营操画一训练等因均应钦遵办理精河距伊犁只四百余里，且伊犁镇道均归将军节制，若将抚标精河一营改隶伊犁镇就近管辖实於营务边防均有裨益，惟抚属库尔喀喇乌苏营从前分哨设防与精河营定期会哨互相稽查将来精河营改隶伊犁镇标仍应照常与库尔喀喇乌苏营会哨以资联络，如蒙俞允敬恳饬部立案施行谨奏奉朱批该部知道片并发。
    再新疆地方辽阔各营分段驻扎本难遍及，自应随时变通移驻以资防守，兹查巴里坤镇属木垒河守备距该营九站计程七百余里差，操点验诸多不便木垒河西面戈壁近接通衢大道巡护一切诸关紧要该处密迩古城巴里坤镇标左营游击向驻古城就近管辖操防均易联络，拟请将该守备改隶巴里坤镇标左营游击作为该游击中旗守备，又吐鲁番托克逊地方自标营定章后该处无营分驻而道路纷歧远逻察非易经前任抚臣饶应祺将塔城右旗马队调扎该处拟请即将该马队一旗改隶吐鲁番游击就近临驭作为吐鲁番左旗守备，又哈密协标塔尔讷沁屯田守备地处偏隅频年屯种亦无大益，现在辟展巡检改设鄯善县治地属冲衢巡查弹压应驻防营鄯善县归吐鲁番厅属拟请将哈密协属塔尔讷沁屯田守备改隶吐鲁番游击作为吐鲁番右旗守备移驻鄯善县各专责成如蒙俞允敬恳饬部立案施行谨奏。
    ◎安徽巡抚诚奏增募营勇习练新操片
    再安省兵力太单时事日难整饬戎行为先务之急奴才履任后将驻蚴〕芹陀虑准有Ｔ模其技艺娴熟者固不乏人而习於懒惰者亦属不少，虽经分别赏罚并饬驻防外属各营一律认真训练而幅员既广皖北一带尤宵小出没之区设有不虞仓猝招募何能得力必须添练数营以备缓急，惟一时饷项支绌不得不并计兼筹，现与司道熟商拟先增募千人参酌湘军营制优给口粮俾勇丁足赡身家并讲求新式洋操专心习练期成劲旅俟有端绪再将原存各营或汰弱留强民或全撤重招随时妥筹奏明办理谨奏奉朱批该部知道钦此。
    ◎广西巡抚柯奏整顿水师规复五军旧制添船增勇以卫商民摺
    窃广西万山回互三江为之灌输一由湖南零陵县入广西全州境历桂林平乐等府而下者为漓江一由镇南关外入境历太平南甯浔州等府而下者为左江中有支河经百色厅而入滇境，一由黔粤交界合流历庆远柳州浔州等府而下者为右江皆总汇於梧州大河以达广东合计三江水程约三千余里，云贵楚粤商贾货船往来络绎沿河多荒山穷谷密箐深林实为萑苻之薮，光绪初年始设水师五军嗣因饷项支绌并为三营，於是盗贼横行巨案迭出前抚臣王之春就三营添募勇丁计巡船一百四十号弁勇一千三百余名布置仍苦难周薪饷亦嫌太薄不肖员弁暗中侵蚀往往临时招募疲弱充数甚至与匪潜通接济军火勾串劫掠无所不至臣到任后体察情形河道梗塞非特商贾裹足税课无徵而转运阻滞於军务大有关碍当饬营务处司道悉心筹议添造新船增加勇额仍复五军旧制按水道之短长定师船之多寡划分地段，各专责成自桂林府至平乐府属昭平县之马江止为中军汛地派统领一员管带官三员拨巡船四十号有水勇五百各又自昭平马江起经梧州府属苍梧县至浔州府属平南县止为前军汛地派统领管带官各一员拨巡船二十号有水勇二百五十二名，又自平南县经贵县至南甯府属横州之大滩止为左军汛地派统领一员管带官二员拨巡船三十号有水勇三百七十六名，又自庆远柳州两府属河道上接黔疆下至浔州府属武宣县止为右军汛地派统领一员管带官三员拨车扒四艘巡船三十六号有水勇五百三十六名，又自南甯百色等府厅河面为后军汛地派统领一员管带官二员拨车扒八艘巡船二十号有水勇四百二十四名以上共船一百五十八号统领管带十六员勇丁二千零八十八名每船配给枪炮利器以资防捕船之朽坏者一律更新，各勇丁悉年力强壮身家清白取有族邻保结始准应募并重给薪粮严定赏罚令常川住船勤加操练缉捕盗贼保护行商向有舱长顶脚名色悉数革除旧委统领管带不能得力之员弁大半撤参更换数月以来河道疏通尚无劫案与陆军相为联络并饬沿河各州县督率练兵互为声援因之时有弋获则各匪接济之路亦穷，凡有关军务税饷紧要公文责令依限递送以期迅速而便梭巡仍不时派员查察以免日久生懈谨奏奉朱批该部知道钦此。
    ◎广西巡抚柯奏添募常备军前营饬赴柳州会剿片
    再臣上年新设广西党备军分为中左右后四营檄委奏调来粤之补用道王芝祥统领奏明有案，现在各悍匪因接济渐少纠合股铤而走险飘忽异常官军疲於奔命而柳州庆远思恩三府疆界毗连匪党麇集几於无村无匪情形极为吃重，经臣派委王芝祥署理右江道奏请暂留提臣刘光才督率忠毅军三营藉资威望委苍梧县知县李曰谦署理柳州委大挑知县白玉书署理庆远各募士兵三营所属各县均募亲兵百名发给枪械并令整顿乡团修理碉堡斟酌经费派臬司刘心源前往督剿，先清柳州次及庆思逐节前进因省防祗有常备军四营兵弁千余名不能遣出复饬王芝祥将所募常备军前营带往柳州一切规制悉照四营原定章程以昭画一已於光绪二十九年十二月成军运连日柳州各营会剿颇有斩馘署督臣岑春煊复调集大兵兜剿思恩各股俟柳州思恩荡平即会合以除庆远各匪冀得早日肃清谨奏奉朱批该部知道钦此。
    ◎两广总督岑广西巡抚柯会奏剿办左江匪摺
    窃广西剿匪情形一节经臣电奏摺奏在案，本年入春以来余匪麇集思恩一府旋又窜扰左江各属先是本年正月二十六日匪首王和顺等围攻武缘县之赖村及花园村等处经左江道余诚格探悉当商署左江镇丁迸珊饩管带黄朝殷及陈世华率营往剿大败股匪於陇陌陇浪黄朝殷力战受伤入夜遂毙命，二月初六日该匪窜回陇村亲军管带覃国庆率所部八十人及常备右营一哨前往掩袭甫至螃夹岭即遇伏匪我军登山俯击阅两时之久枪伤悍匪三十余人毙匪首曾启初陆四年及匪党七名余匪纷逃入陇旋闻王和顺黄五肥两匪首在武缘陇烈地方与游匪首郑五云南匪首黄三黄八及周特先滕正宜钟大那渣四蒙特七陈二等股匪合帮分扎乔建陇洞各处约三千人十九日覃国庆仍同常备右营一哨由杜村会合署思恩府知府傅屺孙及贵字后营邓鹏翔衡字左营谭炳荣商定进攻甫至榨油匪已登山当即轰毙匪三十余人邓鹏翔谭炳荣赶至助攻自午至夜未得收队匪力不支越山逃窜，二十日追至局理匪分为二黄三滕正宜周特先蒙特七陆彩邦黄二等股匪千余人窜都吉二十日邓鹏翔追至都吉谭炳荣破队直抵栅门与匪争踞附闸小庙揭瓦凿檐安炮俯攻匪众死拒自辰至酉毙匪无算夜深匪烧屋焚尸破墙溃出追斩首级十三颗擒获匪三名匪妇廿一口马三匹伪旗四面枪四支匪溃后四散，入陇探知渐集於武缘橄榄村。二十三日傅屺孙率绥远正中营由那庄进剿毙匪目王大化匪首陆彩邦绥远左营管带张耀山闻信赶至匪又乘夜窜出经邕防亲兵营管带任定元及衡军葛墟团勇截击毙匪目黄权昆时绥远军统领和廷彪亦至米花坪遂督同张耀山任定元并绥远后营管带叶春衡字亲军队弁杜育冒雨跟追至宣化之大邓村接仗越十余高岭由下仰攻毙匪落岩涧丛箐中者无算斩云南长发匪首黄三获其妻杨氏及滕正宜之弟滕成庆高州匪目黄平忠杜育擒获滕正宜之妻及子并匪目何恒松任定元擒匪首黄二代理金城巡检林桐督同五塘团匪擒匪首那安又即蒙特七毙悍匪蒙特二南乡团擒匪目黄日济德馨团擒钦州匪首刘十二榨油练丁擒永淳总目屈四均经讯明就地正法余匪散窜当饬营团严行搜捕，此剿办由局理分窜都吉各股匪之情形也，其王五肥黄和顺潘二黄八陈二梁三等股亦约千余人由局理陇中窜隆安二十二日经绥远右营帮带刘坤隆截击於梅圭自辰至戌毙乘轿匪首一人斩首级八颗擒生供一名夜半匪窜合罗村适熙字后营亦到同追至合罗匪窜永康经永康州知州沈仕彦击退匪窜罗阳入陇熙军以不见匪回武缘刘坤隆亦回隆安，三十日陈世华电称匪匿伏廖初一日丁扁梁屯⒈胗捎揽到陈世华，由太平进自率所部由新甯进水师统领余炳忠督水师收渡船鱼艇阑禁三江口一带以防回窜旋探得匪踞屯村陇巩岜炭{山更}濑各陇周遭百余里林木茂密岩石傧餮霾患日俯无容足丁辈渴鸢嗣婊饭シ酥诰嵫衣氖竭力死拒和廷彪陈世华身先士卒於枪林弹雨中督队鏖战历初三初四两昼夜连破要隘数重阵斩悍匪六十人生擒匪首黄八潘二陈二梁三及匪目二十名均经丁毖睹骶前正法枪毙匪党堕落岩涧死者无数起出被掠妇女三十余口黄五肥乘夜缘藤堕岩而逸，初四夜潜行至永康西门岭外适值沈仕彦所派之亲兵哨长武生马荣辉文重沈浩文共带亲兵二十五名埋伏要路时已四更伏兵闻有人声似非行旅遂闻枪迎击夜气昏黑初不知枪毙为谁匪亦不知兵勇多少，但回奔山麓亲兵等亦寻声跟追天明搜获匪妇卢黄氏胡黄氏女童罗亚月询知夜来所毙各匪黄五肥即在其中随报知沈仕彦出城验视属实遂割取首级并搜出买物信单二纸一并解送南甯经臣饬将黄五肥首级传示南甯隆安一带以寒匪胆其余散匪仍由各文武分投搜捕此剿办由局理分窜隆安永康各股匪之情形也，以上各情形自本年正月起至三月初六日止据署左江镇丁弊蠼营务处署左江道余诚格候选道刘永滇及各该文武先后电报禀报前来臣查黄五肥与李八唐娣罗万起等倡乱宣化裹胁之众几至遍地屠戮之惨动辄全村掳掠之多不能计数肆毒於左右江上下稔恶将及十年前柳庆镇总兵马盛治之阵亡即黄五肥所为今李八唐娣罗万起经臣先后饬拿正法该匪亦穷困授首实足以申国宪而快人心其黄三陆四年黄权昆王大化刘十二黄二滕成庆黄平忠何恒忠黄日济屈四蒙特二曾启初蒙特七陆彩邦黄八陈二潘二梁二等匪亦皆系著名首要仰托朝廷威福数月之内以次剪除谨奏。
    ◎驻藏大臣有奏陈川藏情形及藏印近事摺
    窃奴才自奉恩命持节西疆当兹多事之秋谬膺非常之眷兢兢业业惧弗克胜所幸八月二十一日由川省起程经过四川所属之打箭炉里塘巴塘及西藏所辖之察木多拉里等处番民颇称效顺，夫马亦少留难即间有一二地方蛮民梗命略加薄责亦咸知畏惧而不敢妄为是以四阅月中得抵前藏行程尚为迅速此皆天威远播非奴才所敢预必也，惟川藏交界边情藏印惫衅近事沿途闻见未敢安于缄默请为我皇太后皇上缕晰陈之里塘本川属也，两处土司颇知恭顺经奴才宣播朝廷威德晓以大义无不同声感戴，惟生长蛮方不无桀骜情性遇有锥刀之末亦起争端诚得地方官实力维持自可相安无事，惟有各寺院之喇嘛愈出愈多堪布之权甲于官长稍不遂意聚众横行托庇居民肆其鱼肉里邻借贷间出其中该喇嘛则重利以剥之多方以胁之如约不偿则查抄备至甚至纵使无赖番僧沿途抢掠控其追究反索规礼以致巴塘察木多交界之乍了一带盗案，如林客商裹足窃思此辈番僧皆吾赤子倘能虔心奉佛并非我国法所不容而乃干预地方肆无忌惮，若不早为箝制窃恐一朝尾大收拾更难是以奴才屡次函商署四川督臣锡良及帮办大臣桂霖拟请於察木多地方添设重镇安驻大员筹防练兵次第举办庶几外可以摄藩服内可以靖蜀疆途中接准署四川督臣锡良来咨业经与帮办大臣桂霖会衔陈奏拟请帮办大臣驻察木多居中策应诚今日至急之务奴才所日夜筹思者也，至於藏印边务兵衅业已兆端目前英兵已抵对朗番兵与之相持理阻强邻开导番属艰难情状早在圣明洞鉴之中奴才身受厚恩自当力图报称即有万分为难亦当设法维持惟任事之初番情究未深悉拟面商达赖喇嘛及查番民近日情节之后应如何筹办之处再行陈奏办理不敢因循误事亦不敢激切图功总期修好睦邻仰副我圣朝怀柔远人之至意谨奏。
    ◎外务部奏补画瑞士红十字会原约谨拟颁给驻英使臣全权敕谕并请批准保和公会画押各款摺
    窃查光绪二十五年前出使俄国大臣杨儒奉命前赴荷兰都城保和分会与各国使臣会议条约奏请择款画押，当经总理衙门先后遵旨查明议奏除陆地战例条约无庸画押外一曰和解公断条约一曰推广日来弗原议行之於水战条约，一曰声明文件禁用各项猛力军火以上之款均查无窒碍请准从众画押等因，於是年十一月初五日奉朱批依议钦此，钦遵电知该大臣画押在案各国使臣於画押之后均由其本国批准知照荷兰政府中国以二十六年适有事变未及请旨办理臣等伏查保和会所载推广日来弗原议行之於水战一条泰西名为红十字会创自同治三年各国在瑞士日来弗都城公立陆战条约后又推之於水战救病扶伤实为环球善举，现值日俄事亟战地居民流离可悯本年二月十二日御史夏敦复奏请查照西例设红十字会等语奉旨外务部知道钦此，迭经臣部会同商部电致上海绅董筹办旋据电复已议成中英法德美五国合办上海万国红十字会各举总董分筹款项，惟须转商日俄两国政府并须知照瑞士总会方能承认等语，臣当即电知驻日本使臣杨枢驻俄使臣胡惟德切商两国外部尚未定议适接瑞士总会来函以中国应补画陆战条约为请臣等以瑞士为未经订约之国拟由驻英使臣张德彝照会瑞士驻英公使作为入会之据兹据张德彝电称瑞士政府以该大臣办理此事务须奉有补画该约之全权敕谕方能照办等语查中国与各国订约颁给使臣全权字样历经遵办在案此次补画瑞士红十字会原约自应奏请颁给以昭慎重谨拟敕谕一道缮具清单恭呈御览伏候命下臣等即行恭缮请用御览发交驻英使臣张德彝遵照办理至保和会业经画押之和解公断条约推广日来弗原议行之於水战条约及声明文件禁用猛力军火各款应一并请旨批准由臣等咨行驻俄使臣胡惟德知照荷兰政府以符前案谨奏。
    ◎驻俄钦使胡译俄外部新定战例咨北洋大臣文
    案照光绪三十年正月二十一日准俄外部交送新定战例一件嘱转达本国等因即行译汉咨报除咨呈外务部外合行咨明贵大臣请烦查照俄日战例列下，第一条凡日本人民在俄为业者除在远东总督所辖境界以外其在俄国各他处虽於两国战务之时仍照保护定章准其照旧为业，第二条日本商船有在俄国各口岸者实系专为装卸货物并无军务应禁各物准在所停之口岸停泊，然后出海惟自该处地方官声明开仗之时起限於四十八点钟即应出海不得逾限。第三条凡局外国各人民准在俄国各口各城与俄照常通商，惟须遵照俄国所定之例暨万国公法章程，第四条凡局外国各人民之商务不与军务所禁之例相背者各武员必应设法相助决不阻难，第五条局外国之商务应行遵照之例列下一装运敌国之货升挂局外国旗号，凡军务应禁之货一概禁运二局外国之货除军务禁运之货外其余准其升挂敌国旗运载不在禁运之例三封口一事理宜设法严防广设兵力以便运载一切不得与敌人之岸相通，第六条所有军务应禁之物详细列下一所有枪炮中应用各物件或已作成者或零星散件并钢铁甲叶二枪炮弹丸之类，如枪炮弹子药筒铅丸弹壳子帽火药硫磺弹硝之类三轰炸之物如水雷地雷炸子轰炸之药料引线并水雷应用各属，四炮队军营暨工师应用各物如炮架炮轮子药箱件军营铁匠器具厨房具连载作桥一切各器具五军装一切各物如口袋弹囊皮包皮带甲衣锅鼓鞍跽贾属帐棚军衣之类，六驶往敌人口岸之船只虽升挂局外国之旗号，如船中查有预备军务情形或查有别情显系转交敌人或系卖与敌人即行严禁，七所有船上应用之各机器以及气锅等物，八所有生火各物如石煤火油火酒各属，九所有铁路电线得律风应用之各物料，十凡水陆军应用各物以及米面食物之类凡军务应用之牲畜如牛马等牲口如查系运往敌人者。第七条除军务应禁之物外，局外船如有代运敌兵转运敌船并敌人公文信件等事与私运军务各器应禁之例同此等船只一经查出分别情形不但扣留或可查抄入官。第八条以上声明各条，如敌国或局外国不遵照办理俄国亦不按照此例斟酌情形任便办理。第九条办理军务各官应照一千八百九十五年三月二十七号奉上谕所定查禁私运详细各章程办理又查拿扣留交还船只各例应照一千九百年九月二十号海部所定详细章程一律办理。第十条办理军务各人员应行遵照俄与各国所定之公例列下一按照一千八百六十四年俄八月十号西历八月二十二号在日来弗所定公例保护军务受伤之人，二按照一千八百六十八年十二月二十九号在圣彼得堡所定禁用炸弹之例，三按照一千八百九十九年七月十七号西历七月二十九号在和兰所定保和会次年三月六号各国与俄国立约画押所有军务禁用各条例下甲保和会所定陆战各章程乙援照一千八百六十四年八月十号在日来弗所定水战之例，和兰保和会公拟各章程丙限以五年禁用军务气球并由气球抛用炸药炸弹以及新出一切轰炸各器具丁所定禁用迷闷毒气之例戊所定禁用入体炸裂之弹子各物。
    ◎练兵处分设司科管理详章
    练兵处总理会办襄办统辖三司督练各军提调一员掌管庶务经理文牍。
    军政司  正使一员副使一员统辖所属各科考查官兵筹备军需，凡各司例行公事迳咨各军重要事件禀请本处核饬，考功科监督一员掌管新练军营文武员弁升降调补差委定俸核奖纪勋拟赏银两宝星功牌暨各项册籍等事，凡各科监督不得行文各军遇事查案拟稿呈请本司两使核定施行。搜讨科监督一员统辖所属各股掌管各省辟兵总数暨军制典礼征募等事，制度股管理一员分管编拟军制考订军规军仪军礼军服遇有军务筹计应增官弁所需战备各件核定名色数目移知军需股拨发并行军应行雇赁民间车马房屋等事凡学堂与本司关涉事件亦归本股经理步队股管理一员分管各省步队数目暨关涉步队一切事务并会议事件遇有战备筹计征募步队数目事后分别遣散归入续备兼管军乐队事务，炮队股管理一员分管各省炮队数目暨关涉会议征募分遣等事，马队股管理一员分管各省马队数目暨关涉会议征募分遣等事平时考查马匹临事筹计挑选蜃饬廾衤砗硕┪寡卫生各法兼管辎重队事务，工队股管理一员分管各省堡队数目暨关涉会议征募分遣等事粮饷科监督一员统辖所属各股掌管会计出入筹备军饷军需建造等事，支发股管理一员分管核放各军薪饷拟订发饷章程预计来年应支饷项总数预储战备用款覆核各饷局报销兼管会计学堂等事。军需股管理一员分管筹备粮草暨核发官兵应用衣履各项杂件，建造股管理一员分管各军驻扎应用地址查建造营垒房舍核发营队应用帐棚暨杂项器具等事，医务科监督一员掌管拟订各军医学堂卫生防疫疗病治伤各办法暨升降医官选调兽医筹备药料，凡关涉医务各事均由本科随时考查，法律科监督一员掌管拟订军律考查各军执法处审办案件并军狱办法记过注册等事，器械科监督一员掌管考查各处制造局筹备军械等事。
    军令司正使一员副使一员统辖所属各科运筹机宜策画防守赞佐本处出纳号令暨用兵机密事务，运筹科监督一员掌管筹备设防参赞方略遇有战备筹计分配军队增调官弁兵士暨各处各国紧要探报并拟办戒严各文牍等事，向导科监督一员掌管陆路水路轮船铁道电线平时详细考查行军相度指画，凡关涉兵路运道事宜均归本科筹计，测绘科监督一员掌管测绘地势勘查各处要害沿海沿江各炮台暨修改中外舆图并刊印等事，储材科监督一员掌管高等学堂作养将领暨谋略人才并纂译机密兵法战略等事。
    军学司，正使一员副使一员统辖所属各科训练各军操法整饬武备学校订期选员呈请分派各处校阅队伍考试学堂等事，编译科监督一员掌管编纂操典兵法战史暨监译各国兵书地志等事，训练科步队监督一员炮队监督一员马队监督一员工程队监督一员辎重队监督一员掌管拟订各该队画一操法查考各军兵马是否合格机器枪械是否适用教练各法是否一律并有无进益暨步炮马队各项战法工辎队各项用法若干程度随时核定分数呈请分别惩劝，教育科监督一员掌管拟订各项武备学堂章程办法暨考查教育各法是否一律有无进益并选派学生出洋游学各事（高等学堂另有专管不归本科考究）水师科（本国海军未备现无专署所有长江内河炮船计数甚多附设此科以备查考）监督一员掌管各省兵轮炮船数目官兵名数并考查兵轮情形依次筹画设法整顿随时呈请酌量施行。
    ◎练兵处简要章程
    一令出惟行为兵家第一要义稍有藐玩必至偾事故法令之严无过於军政，近来武备废弛已久将骄兵惰相习成风弊窦丛生几至不可究诘，现奉旨认真整顿自必须切实纠察嗣后提镇以下各武职遇有玩抗号令训练不力或狃於积习纪律不严者由臣处查明先行撤差一面奏参惩办，其有缺额蚀饷者尤当从重治罪至关於练兵各项处分均请由臣处核议，一各省练兵其自筹饷造械以及招募卒伍购运粮食安扎营垒操演行军等事均与各地方官时有关涉设遇战时征调尤赖地方协力襄助倘地方官督抚以下各文员遇事掣肘迁延贻误或别存意见有意阻挠均足败坏戎政即由臣处据实奏参其有不分畛域顾全大局实心任事竭力维持者亦当随时奏请奖励，一创练新军将才既少事又繁杂难遇有才具出众堪资任使各人员由臣处不拘阶途奏请破格擢用所有隶属臣勤各武职均由臣处分别注册咨行兵部另挡立案。一新练各军办理兵事人员差操之处倍蓰绿营宜有以资鼓励拟仿照从前长江水师北洋海军成案一律改为实缺武职除提镇例将大员考拟正陪请旨简放外其守备以上各缺由臣处考查才具资格分别奏请升调补署千总以下由臣处酌量叙补随时注册各行兵部另挡立案，其旧有绿营各项官缺容察度情形设法陆续裁罢至如何改设各缺一切详细章程另行专案奏明办理，一原拨新练各军饷项暨续筹专饷均解由臣处饷局收放所有各项支发按年由臣处核议奏销无庸由各部核销以免纷歧其续筹各专款统由臣处督催经理，一各省原设制造军械各局厂本系专供军实惟各军命脉所关应统由臣处督饬妥办随时委员考查整顿并明定赏罚分别奏请惩劝，一各省新练各军必须时常派员前往考查督练以资核实而期画一每届秋季由臣处遴选明练大员开单奏请钦派并请量予崇衔以昭郑重差竣覆命即将加衔撤销，一将弁为兵勇之表率故选将尤重於练兵，凡新练各军除现充将弁各员照旧供职仍由臣处随时考查外嗣后遇有添派将弁之处必须在曾经学习操练通晓兵法人员内选充其未经学习毫无历练者一概不准充补以杜幸进而免滥竽，一臣处所设各司科均在曾历营务人员中选补各军营遇有将领缺出亦可在司科中酌选接替以期内外接洽不至擀格。
    ◎保和会内推广红十字会行之於水战条款
    第一条凡由国家制造或改造之施医船只作援救遭险疾病受伤军士之用者开战之时不得伤损拿获，惟於其船未经使用之先或值开战之始或在开战之时均应将船名报明战国，如遇此项船只停泊局外海口亦不得视如战船。第二条凡战国所用之施医船无论其船系全由官善会或民间集资所办或半由官善会及民间集资所办一经本国奉官允准行事而该国已於未经使用之先值开战之始或值已战之时将船名报明敌国者亦不得损伤拿获，此项船只须带有本国该管官执照载明其船装载起程之时曾经该管官监视。第三条凡局外国之施医船无论其船系全由奉官善会民间集资所办或半由官善会民间集资所办亦不得伤损拿获，而该局外国须於用船之先无论战事已开与否将船名通报开战之国，第四条第一第二第三各条所载之船遇有遭险受伤疾病军士不论为何国人一律医治国家绝不得以此项船舰作有关战事之用，此项船舰亦绝不得有妨碍战事之举其船於开战之时或既战之后冒险行事由其自便开战之国有查验此项船只之权并可禁其行事或使之远离或指以应往之处或遣派委员於其船上，如遇重大之事情形逼迫并可将船拘留，凡战国有谕令此项医船如何行事之时须将详细情形载於该船日记。第五条凡施医船舰外面须用白色贡涂约一迈半宽之绿色一道以示区别二三各条所载之船并用此色，又凡有一切施医船舰均须升挂国旗及支乃沃公约所载之红十字白旗以便认识。第六条凡遇局外商船民船驳船有接载战国遭险受伤疾病军士者不得因此拿获，惟有犯局外之例者仍可捕拿。第七条凡遇教士医士救济善士等船只被捕之时均不得有所凌虐亦不得监禁视同俘虏至该教士人等於离船时应携其自置之外科家具以去遇有应行医治之人即照常办事倘经营带酌度情形以为可以任其他往者，该教士即可自便战国获有此项人等仍应保其享用全分薪俸。第九条凡甲乙战国中甲国军士有遭险受伤疾病而被乙国所得者均为俘虏，其应否拘留或递送本国海口或送入局外海口或即迳送敌国海口均由乙国斟酌情形自行定夺惟送交敌国口内之军士於战事未毕之时不得复用，第十条凡遇遭险疾病受伤军士业经局外国地方官允许而送往敌国海口者，倘此局外国与战国别无与此约相反之办法则该军士等应由该国严加防护禁其复预战事此项守护医治之资由军士等之本国付给。
    ◎会剿马贼
    蒙古阿拉善王电奏蒙古附近一带马贼聚众持枪颇有起事祈即派兵助剿当奉谕旨饬令外务部迅速电饬陕督遣派精兵助剿毋使延蔓并须切实保护教堂商人外务部业已电告陕督，又同日奉电旨寄发绥远将军山西巡抚略谓前据张曾扬电奏后套马贼向北逃窜当经电谕贻谷张曾扬严饬各军分路捕获兹据阿拉善王多勒特色楞电称乌拉旗天吉泰牛特马贼千余均持快枪势甚凶猛等语，此项马贼当即向北逃窜一股除电饬甯夏将军陕甘总督派队迎剿外仍著责成贻谷张曾扬严饬各军迅速跟踪前进认真剿捕云云，旋外务部接各该将军督抚电称马贼自天吉泰北窜经各军追剿迭次受创奔至甘蒙地界之中滩地方时值大同镇总兵孔庆唐统率常备各军将该匪拦截合围攻打贼巢毙匪多名匪众势穷乞降收缴军械当将匪首刘天佑等五名正法余匪二名多名讯明分别惩办安插边地肃清教堂安谧请即代奏各等因已经外务部据电奏闻矣。
    ◎防御韩匪
    三月二十六日锦州电韩国咸镜道乱民近窜至吉林界内，吉林将军电咨盛京增将军派队协防略谓韩匪窜入吉林抢掠民间所用军装均系俄人接济精锐异常，俄又不准我兵携带车器无可如何祗得咨请尊处速派精兵前来驱逐韩匪。
    ◎藏英战事纪要
    英使照会外务部略谓近派赴西藏之杨黑斯班大佐电称藏民两次抗拒致不得达甘志尚望电饬驻藏大臣妥为弹压免开战衅政府接到照会后即议致驻藏大臣弹压藏民之电，二月三十日北京电驻藏大臣有护戎电咨外务部略谓英兵入西藏之雅干一再磋商英兵已退屯城外并招抚逃番复业惟全藏震惊断难相安无事乞速商英使即电撤兵队退扎江外再妥议办法以安人心，三月初七日北京函西藏之事外务部已电咨驻英张钦便与英政府妥议，二十二日香港电英大佐杨赫斯班公报云有西藏人约一千名攻击英兵藏人终被击退死伤甚多，二十三日伦敦露透电三月二十日有藏兵八百名於甘志地方攻击英军为英军击退伤亡甚众，英军亦有印度兵两名受伤。二十四日伦敦露透电三月二十一日英军格尔卞斯兵一中队印度兵一中队在嘉罗山下与藏兵一千五百人鏖战六小时英军伤亡二十五名陆军小队指挥官毕土恩阵亡藏兵败逃阵亡者二百名，川督锡制军电咨政府云西藏英兵陆续增多藏民仍思抗拒驻藏大臣虽屡电派兵究无成效请向英使会议暂缓调兵，二十八日伦敦电藏民复将毁坏之炮台修好并架炮六尊以一磅重之弹攻击英军，又英国政府已告印度政府谓其不欲忘去岁九月十八日派兵往藏之说，二十九日伦敦路透电英国管理印度部侍郎约翰布罗得力克在下议院宣言由印度添派赴藏之兵共有英兵四中队印度步兵四中队炮四尊，四月初一日伦敦电露透电局驻西藏甘志通信员报称初一日喇嘛宣战。初三日伦敦电英国陆军大将麦顿奈尔电告政府谓在藏英军安然无恙续添之军皆用以保护交通之道，初四日伦敦露透电英国哈维克之伯爵答复斯宝塞尔伯爵曰派往西藏之军与藏民决裂并非政府之政策有所差误不过往后之危险甚於前所预料者耳，去岁十一月六日所宣告之政策亦无拦阻英军远入藏京之意，外务部致驻藏大臣电略谓界务业与英使妥议务乞约束藏员兵弁静候廷寄万勿卤莽，十四日伦敦电印度书记官柏乐德烈谓英人出兵至西藏之故不过欲索回赔偿及担保以后不再有所妨碍方得了结，亦望此事早结。然政府须受亲至西藏者之指导方可有望，又电在藏英军於四月十二日往村落间扫除藏兵不料藏兵已於该处筑有炮台与英营相近，英军遂与藏兵接战英军阵亡印度兵三名伤九名，其大尉革司廷阵亡小队指挥官奥科娜大尉米蔡里华克尔皆受伤藏人亦伤亡甚众，十九日北京电驻英张星使电於十三日电致外务部略谓藏事已商英藩部知印督停止进兵所议各条祈与萨使商定后即电藏速办云云，但前日又闻藏英见仗，故又电询张星使矣。
    ◎日俄战事纪要
    ○韩境战
    三月初十日日军兵舰一队溯鸭绿江上驶行抵龙岩浦对岸，俄兵开炮攻击日军无恙及至鸭绿江中小岛，又见俄国马队日军开炮之俄兵退，翌日又有马兵百骑炮击日军小轮日军鱼雷艇还炮攻之俄兵即退走是役俄军死伤不少日军无损伤，俄国陆军少将德希诺得三月十一日旅顺电俄国可萨克兵已驻韩国之永兴地方驻扎永兴之俄统领另派弁派兵至成川日领事及捕头武弁相率而逃旋由俄官在电局内搜得信函知有日兵五千名在元山屯驻至晚日兵舰驶至元山口用电光烛照岸上惟韩人颇与俄兵和洽，二十六日东京电昨日有可萨克兵一队侵犯安州，日军竭力抵御及接应兵至始将俄军击退。
    ○旅顺战
    第八次，自二月二十六二十七日日军两次获胜后复於二十八日夜间突出战舰七八艘乘潮指旅口俄舰出迎互相炮击未分胜负，三十夜俄人潜出战舰六艘将袭日军为日军所觉，即出迎击相持三小时俄舰毁其五幸有接应战舰三四艘驶前救护不致覆没全军，而水师提督某於坐船受伤时见日船将近恐被获受辱即自投海凫水三四里为俄鱼雷艇拯起体惫腹胀越日而死或曰提督某前充黑河将军庚子拳匪之役驱华人三万余入江中死者即此人也。
    第九次，三月十二夜日军鱼雷艇六艘潜行至旅顺口外为俄军探海灯所照察即被炮击日人还炮击，其二十二座炮台之探海灯未中是役两无夷伤，至十七夜日军联合舰队决计为第三次堵塞旅口之举以赤城乌海两炮舰率水雷驱逐舰及水雷艇小队向旅顺进发，其堵口船共八艘全队掖之以行适风浪大作行程艰困司令官传令暂停而堵船八艘已冒风猛进令不得达诸船并不避探海灯光及炮弹水雷诸危险，其得至港口者共五艘其入港深者尤以三河丸远江丸为最当犯进时俄军炮击虽厉，然因三河丸等已破坏港口阻敌之防材深进港内急自爆沈，故俄军弹力已无从击之使退计三河丸佐仓丸等五艘得至港内沈堵外所余三艘皆於未至口门之处遭击沈没其水雷驱逐舰水雷艇小队当时拯救沈没诸船之人直至次晨始将船员救起过半而六十七号鱼雷艇之汽管被击进退不能自由他舰曳之行其苍鹰一舰虽损破机器尚能驶归是役堵塞略见成效，惟港门尚通故复有四月一日之举。
    第十次，四月一日与於堵口之役者为日军第三舰队时当午前一钟四十分任务既毕方待归家，忽大雾咫尺不相辨甫至山东成山角巡洋舰春日误撞吉野舰尾受水过深即沈没其初濑八岛敷岛笠置龙田等舰於午前十一钟驶近旅顺海岸行将窥探敌舰也，乃初濑一舰至老铁山东南十海里处误触水雷舵机损坏方电达他舰来援救者尚未至随又触第二水雷卒致沉没是时俄军即遣水雷驱逐舰十六艘出旅顺相逼幸朝日干代田秋津洲大岛赤城宇治高砂各舰纷集助战始将俄军击退是役日军丧失二舰一为吉野舰溺毙者舰长一人海军士官十六人下士三十二人一为初濑舰溺毙者中等海军士官十六人海军下士十九人。
    ○鸭绿江战
    鸭绿江辽韩分界地也，俄人退守北岸后日军陈其南中隔天堑两军相持三月十一日日本近卫师团由元化洞之东北龙门岘启程，第二师团翼其左第十二师团翼其右各由西河洞昌城两处同日起程对岸九里岛日军进攻九连城必争之地，故十二师团将校已先期预备筑桥工程由义州运集於龙门岘十二日夜半两钟月丽天空前哨整军待发健儿齐集帐下钦酒诀别未几月落日军潜渡之时会至齐藤中尉新妻古庄两少尉分驾十一艘以次前进将抵岸为俄哨兵所觉突前猛攻日军还击新妻之舟略后中弹破淹毙八人而俄军尤注击是舟弹如雨集他舟往援舟并破於是新妻等泅水登岸时则第一舟日兵先已上陆余船继至并力助战俄军遂向北退所至焚毁房屋复向西北退去，日军左右两翼冒险侦探知右面无敌之退路於是石冢特务曹长冈本少尉两人从岛之西北追击俄兵，俄兵遁至对岸张两翼还击势甚猛是时鏖战之事石冢当之而冈本一队从事筑堡以故死伤甚众，然气愈振不稍馁军歌齐发无异平时相持，至次晨八钟十五分俄兵卒败而桥工遂成十二师团同日占据黔定岛亦於是处驾桥俄军恁九连城高处炮击扰之日军不为却并从黑岛发炮直击九连城俄军还炮相攻日军死伤二十余人俄而九连城炮声渐疏虎山东北阵云忽起盖俄军分队涉河以乘日军於是日军与战相持至下午一钟二十分俄兵遂败十五日水口镇浮桥成全功皆竣十二师团乘夜渡江先占领梨子园三道湾等处，十六日黎明全军渡江近卫师团陈梨子园虎山中间第二师团陈九连城东南艾河尖一带三师团布置既定专待合围一决胜负，七钟俄军挑战日军暂不应越二十分九连城高处俄军炮击黑岛中日军之重炮陈地於是三师团齐起应敌左翼步兵突进三江左岸右翼近卫助之锐气百倍复出奇兵渡河猛击敌陈虎山日军亦决死向前八钟二十五分翼步兵涉河捣俄军中坚俄军不能支，九钟弃九连城退守虾蟆塘日军乘胜追击三师团同时并进十二师团迫大楼房近卫师团薄虾蟆塘第二师团指安东县并逼辽阳午后六钟安东县老古沟榆树沟一带悉为日占俄军溃乱势甚蹙遂降，其整伍以退者仅步兵五六大队炮兵二中队向凤皇城一带而走是役日军死伤一千九十八人俄军死伤无算为日军俘虏者三百五十余人。
    ○金州战
    俄军之在辽东以旅顺辽阳为根据地而旅顺既困尤恃辽阳为援，金州扼辽东之咽喉据此则南北梗而旅顺孤，故日俄攻守皆必以全力相注势使然也，先是日军由辽东上陆即分往貔子窝普兰店毁其电线铁路，金州之交通於是乎绝洎乎，凤凰城大连湾等处相继失陷则金州之翼又为之翦犹恃十三里台为其保障得占优胜之地势而居防守之主位焉，四月初二日日军进攻俄人炮量甚准日军死伤颇众，午后三四钟俄人败走日军遂进据九里庄及陈家屯一带之高地南山与金州相犄角俄人防守最严垒以重炮堑以深濠日人知其难攻也不得不先为准备计。初八日定议进兵初九日驻陈家屯及塞子河一带侦察敌之防守地，十一日下令攻南山以第一师团为中坚伏见宫贞爱亲王将之第三师团为左翼大岛将之第四师团为右翼小川将之陆军大将奥保巩则督率全军是夜风雨晦冥不辨咫尺日军冒险而进黎明开战互相炮击。十二日晨雨霁雾散敌垒遽显第一师团山内少将指挥炮队攻击俄垒，俄军奋激应战势殊猛烈历三小时炮声渐衰日军乘势奋进逼近敌垒，然地雷铁网布满四周无隙可乘扑攻略缓第三师团受俄军夹击腹背受敌而俄军海陆两队复於红土崖迫之又不能不分兵应战俄人见其势分力薄乃悉移精锐合力包击冀乘其敝以破日之全军加以日军炮队弹药将尽不堪久战於是冒死直前短兵相击冀可决胜卒以俄军炮火猛烈死伤过多终不得进是时胜败之机间不容发无何金州湾海潮至日舰之已退者复进乃即开炮猛击以攻俄军左翼之虚，第四师团既得兵舰之助遂乘之以迫俄军之左中坚及左翼复继之於是俄军不能支遂向旅顺溃退，翌日日军乘胜据南关岭占柳树屯十四日入ρ羰六日占青泥洼转战而前势如破竹至是而封锁南部海岸之举成攻击金州之目的达矣是役也战至十五小时之久获俄国大小镑炮六十八尊机器炮十尊其他洋枪弹药等无算俄军将校伤亡者三十人兵八百人日军伤亡之数殆在三千以上云。
    ○俄国防务
    海防类志  三月初七日锦州电俄人现於营口炮台装置探海灯，且於距炮台上流一海里下流五海里之间安设电气水雷十七具各种汽船不准於此碇泊并禁止船舶夜间入港，二十六日北京电二十三日俄人在辽河河口炮台下沉设机械水雷十五具，十四日烟台电青泥洼船澳及埠头等俄人已尽行毁坏，哈尔宾之松花江拉林河老烧沟之松花江公都岭之刘家河子开原河铁岭之妻河奉天之红河辽阳之太子河以及海城河等水深之处均有旅顺遣来俄国水兵布设水雷俄国战舰留守旅顺港口日军所沈之堵塞物业已移开，四月初六日伦敦电俄军自彼得阿帕罗司克战舰遇险后俄国水雷艇亦效法日人在日本舰队游弋界内布设水雷。
    陆防类志  海参威函俄人於婆惜爱特港添军防守戒备甚严计步军第十六联队二千人步军第七联队二千人骑兵一联队又一小队共一千零五十名炮兵两小队共六百名守台炮兵三百名防口炮兵一小队共三百名土工兵及水雷兵合成一小队共二百名步军队，内又有精练火枪兵若干名，营口至奉天一带铁路每十二英里设一更楼高出电杆之上兵士日夕了守上盖黍楷浇以火油有事时燃之以作警火，又凡车站之处皆设更楼四五所，三月初三日烟台电鸭绿江口俄军因防阻日军渡江大张防御之策其主方虽全在凤凰城，然以九连城守备为最力现有步炮兵四千五百名，又西北十三里之大路房驻有俄国炮骑两兵共千余名，又安东县驻有步骑炮兵四千名自该处至大东沟之途中每五里置递哨兵七名从大东沟至大孤山下流之途中约有骑兵一百八十名而自安东县至凤凰城间约有步骑炮兵队二万名大孤山有骑兵一百名，初七日锦州电三月初三日有俄国骑兵百人从他处至沟帮子附近大营子地方设阵又田庄台之北高家屯地方近又增步兵二百人双台子之北大刊附近地方又增步兵三百人，盖州城内俄兵现多调驻海山塞仅留马队少许，而原在二道沟大水塘者晚则往营口巡防晨即归营驻扎金复海，盖之俄军现均移驻沿海一带以防日军登陆又在海城南门外筑土围一道外环一濠深六尺余宽一丈余均役华工修筑昼夜不息，又督饬华工建安山车站炮台甚形忙碌。又锦州电俄人於营口至辽阳之间每三里设烟墩以备危时遣军救助营口，又天津电营口俄官於河北停车场及其附近材落发布戒严令第一条凡从营口河北停车场发至各处电报均须检查一开私电凡无本官检印者不能发至军务各电须有海儿民大佐达婆司克中佐检印密码电报不准传递此外各种电报凡未经上各官之允许电报局不得代递，如有冒称公电及不经各官允许而代递者惟该铁道长官是问，第二条营口河北停车场往来之搭客货物皆须检查，惟检查委员不得干预铁道运搬技术上商业上之事，第三条本官已与海关税务司议定派委员一名於铁道奉检查委员之命掌理检查电报及搭客货物等事。十三日山海关电俄人现於辽阳建筑炮垒十二座，又在铁路两俄安置大炮并於新民屯左近之辽河建造浮桥，俄人在大连湾口之三山岛置哨兵一营自青泥洼至旅顺之东海沿岸每数里置骑兵一营以防日军登陆，且使旅顺与大连湾相连络旅顺后各炮台之四周张以铁网埋设地雷，辽阳南面之鞍山站俄人新筑大炮台盖恐鸭绿江守兵失败日军可直经凤皇城而逼辽阳也，近来俄军陆续向鸭绿江一边而进已厚集兵力於凤凰城矣。二十二日营口函金州城南多山俄人於山顶要处均设巨炮山麓挖壕一道周围并设栅栏又旅顺后面所候战壕均植以最利之竹尖上覆以土中有曲径，俄国陆军提督苦鲁巴金因欲亲自指挥军队特从辽阳前往凤凰城该处俄兵计凤凰城一二万安东县一万七千余九连城九千余名在大东沟附近者二三中队自大东沟至九连城之鸭绿江沿岸遍地安设地雷，但皆为日兵所发觉昌城对岸之俄兵防备甚薄，四月初九日锦州电俄国旅顺陆军现集於三里庄南关岭一带以固旅顺后路，又电金州以南七里庄附近炮台向有俄兵二百余人防守其炮大都直对青泥洼近已加兵五百名添炮八尊，且将炮位移向金州湾，初十日锦州电俄国斥候兵探得日军前锋枝队已抵甜水站附近已故将辽阳附近诸炮台加意防守并於炮台周围埋设地雷，十一日烟台电俄人在浑河沿岸修筑炮台多所。
    转运类志  三月初三日伦敦电俄国潜航水雷艇一队今日已由俄京送往旅顺，初五日锦州电俄国派波斯马步二军万余已到渖阳，初八日奉天函俄国现由本国运兵经哈尔宾南下辽渖一昼夜间火车往来七次，一列车五百辆约载三千五百名，十一日锦州电十日以来俄人在辽东之子药军粮铁路材料陆续运至铁岭开原等处，约载六千余辆，十四日伦敦露透电俄国出令调取兑尔科夫及莫斯科两处大军以壮满洲军势，二十四日奉天函俄军於省垣一带所储军需已渐次移至铁岭地方，二十八日北京电驻俄星使胡电称俄国在伊尔库次克省调集兵士十万名以待调用，四月初八日香港电俄国新任黑海联合舰队司令长官海军大将都巴琐夫於四月初六日在黑海查点义勇舰队并布置运煤之策。
    ○日本防务
    神户函驻韩日使照会韩外部请禁止韩国报章刊印日本行军消息以重军务，韩官允之并拟将所有韩京诸报章悉数交与韩国所聘日本陆军顾问官随时查检，日本第二陆军队悉赴前敌近将聚集第三队并豫备第四队不日即将大本营移至广岛以防俄人袭击海口，四月初十日东京电日军将金州俄军击退后除按预定之策分头进取外留第四联队三分之一及第七联队全军驻扎金州一带要隘以资防守。
    ●第四期・外交
    ◎论欧洲外交之机巧  录甲辰第八号外交报
    挽近百年欧洲外交竞为机变之巧，其事往往出人意表而不可以常识测度翻手为云覆手为雨以此两言形容其外交术决非不思而加之议拟也，即如维也纳会议所以抗法也。而波兰豆剖即终决於此时，克赖密阿之役所以扶土也。而埃及受祸即肇始於其际，他如普奥交兵丹麦土地乃因之而粝髦腥展乖谷国同盟即於时而成事，若此之类更仆不能终其词，然则决数稽验是纷纷者俨若无根算式不可以数理御耻是不然也。盖尝原始要终以钩稽其究竟彼之蕃变虽极从衡而常有一公例行於其间，此公例者如赤道南北之有信风时节方向历验不爽又如洼下之地必为众流所归也，是故欧洲外交虽甚权诈而以一言指其归墟则肉弱暴寡是矣，二百年来物质文明沈沈夥颐独行於国际与人类之间则无在无时无非肉弱暴寡之侵略主义往事已矣，吾不欲多为枝缀之词，盖吾所急急欲言者则今日欧洲外交机巧之若隐若现，而将酿为亚东黄族之丰祸者也，比年俄力东侵英人利於结日之与俄相抗也，遂有英日同盟此同盟之结果遂为今日之日俄战争此一役也日本用区区之国当强暴之俄而为孤注一掷观其外象似由通国公愤为世界人道而战，然其真际实为英日同盟之动力试观日本不宣战於去年四五月间俄人三次不践约撤兵远东兵备尚未充盛可以乘利之时而必战於隆冬祁寒军士进攻极不相宜之日则知日本出战与否固视英之意向而自去年九十月后英之舆论皆以日本宜战为言，彼既得英默许虽战败而不惧始起而发难吾为此言意非砣盏笔鼻樽词等绱艘玻夫未战之先日本虑败筹之盖审，即英所以为日者如购银国（旧译又作阿真提尼即银之义近译又有作亚尔然丁者）军舰於义大利如与坎拿大铁路公司订运兵专约，皆为日后缓急计由此以观英人深惧日败东方权利受俄蹂躏故於未战之时多为日本尽力则使日本所战皆克摈俄迹於满洲宜为英所深喜矣，顾以近日所传之各耗参观而钩稽之则觉英之意向於日本海军既胜以后固已变易斯事涉於外交颇极稳秘，今不敢以私意窥测然其原理则不难比量而知也。盖英伦三岛其地脉与欧陆隔绝未受成吉思汁之侵略而无黄祸之思想侧目疾视独有一俄苦心踌躇所以有英日同盟者名曰保持东亚和平所以欲保东亚和平者固为利已心之变相惟恐俄人坐大於已甚不利也，夫此事若在俄德固不难直调师旅径行直遂而英之政权则多牵制於议会外交之术遂不得不为曲达之谋以施其间接之力，然以人事奥赜转步换形曲达之前途其难知者什倍於直遂盖其智虑穷於转以后则利害之隐匿於未形者常为始料所不及此日俄未战之先英以日败为已之不利日俄既战以后又以日胜为已之不利彼之初心固独畏俄今见黑熊纸面已经揭破鼯鼠五技穷相毕现此后莫予毒矣，而亚洲之属土甚多权力甚盛固不愿使善战之日本大获胜利雄视亚东一轮红日将为黄族所捧也，英人涉想於此遂不得不移其畏俄心而转为畏日心，此近日电传所以有英皇欲为日俄调弭战事之说也此说确否今尚未发於事实固不敢轻为意必然使日军陆战再占胜利恐将见此事矣，夫英人信义夙为世界称誉以日本与之缔结所谓英日同盟者乃竟如是同盟之约所谓保持东亚和平者大言之而不惭而观英人近日在西藏之寻衅亦竟如是利害相摩生火甚多即焚其和愿我当路急自猛省今日世界实无有可倚赖之外交也。
    ◎论列国邦交之险  录三月十六日中外日报
    天下之战多矣，然激刺人之神经者未有如日俄之战之甚者也，而於吾中国为尤甚当其未战也吾人盼其战及其已战也，吾人盼其胜今则已胜矣，然而风云四塞变故之来已微露其端而将来之事若可测若不可测，盖黄白种之兴亡固徵诸此而黄种与黄种之间白种与白种之间又有分焉者矣，窃思天下野蛮之俗至今日而已达其极点国之盛衰荣辱纯乎由一战决之而数十年之间天下著名之大国亦次第而以战败，最初俄土之战而土国遂衰其次普奥之战而奥国遂衰次普法之战而法国不竞於今三十余年未能复仇次中日之战而中国遂有今日之困难次土希之战而希国之新机摧最后英脱之战仅而克之。然英国之陆军其程度亦稍稍为天下所窥矣，凡此诸战其归结无不出乎人之意外，中间惟美西之战及联军与拳匪之战其胜败为事前所能料耳，是以一败而不可支者则有土尔其与中国此因专制之国既败之后君馁而民怨之故如不变法终底於亡一败而仅足自存者则有奥地利与西班牙此因奥有种族之争而西则迷信宗教守旧不变也，惟法人能改专制之习去迷信之误无种族之争故犹可巍然称大国然法於今日欧洲之轻重较拿破仑三世时如何则论世者所共知不待烦言者矣，由前之说则知当今至险之事莫如大国与小柄争盖大国者其敛怨也深其守备也，散其习尚也骄而其体面也万不可失而为小柄者上下通守备一志在必死而将之以谨慎是故大国与小柄遇惟小柄之习俗与大国相等小柄自无不败之理若小柄与大国风俗不同则大国且危其危也，不必其败也。但使锋刃既值胜负之数稍稍出乎人之意外则平时之畏威者托命者联盟者蓄  怒者欲反覆以取利者无不一时而改其方向，其国愈大则其险愈多由后之说则处败之道必国有宪政种族齐一文化素高不主故常如法兰西者始可以自保，然亦元气大伤不复再如壮盛之日矣，其有一不如此者则为土耳其为中国况其中委曲更有甚於中国土耳其者乎甚矣大国之难为也，此均世界之往烈然矣，知此则日俄之战亦微有消息可言俄大日小俄白日黄俄奋威名於天下已二百年而日本则自甲午之后始稍显日俄相战俄胜日败分之常耳，此未战之前所以有一派之白人谓日本宜自知分量不与俄人战也，然既战之后而其效又如此所以此一派之白人又谓白人宜极力保全俄人也，盖俄人之畏败其情更迫於日人也，虽然吾知今日张之论，盖各为已国而非为俄彼特借日本之力以去俄人而使之交困耳，不然则当俄人与日协商之日曷为不告以忠告之言而必使俄国自暴其兵之无状矣。
    ◎驻沪日本总领事小田切致江苏常镇道郭分别商办照会
    镇江一埠未设本国正领事本国商人侨居亦复不少，凡有商务兴革本总领事未之与闻商情必至隔膜以后倘有公事关系商务应由贵道与各国领事商定者请贵道照会本总领事妥商办理或事机急迫则请就近与南京分馆天野总办商办请烦查照施行。
    ◎俄国远东总督阿致盛京将军增请撤道员照会
    案查省垣内外设立交涉委员总理交接事宜原所以重邦交而合便商旅也，本大臣遇有交涉公件靡不虚衷理论冀期折中至当奉为准绳并无强人为难之事，岂料辽阳州铁路交涉局委员杨观察来昭偏愎性成罔识大体颇有积不相能之势本大臣若不事先剖白将来一误事机杨道职微获咎不足惜将如贵将军何为此照会请烦撤换通晓时务道府大员来辽接办望速见复施行。
    ◎日俄协商电信汇录
    ○日本外务大臣小村致驻俄日使栗野电  明治三十六年七月二十八日发
    自满洲事起政府颇为留意至其现状转增政府之忧，盖俄国於满洲撤兵之事一面与中国设词延约一面与中国言实有撤兵之意，故我国始终缄默然近来俄国更要求中国以别项利益而占据满洲之势益形坚固撤兵之意实难信其真确且於韩国境内之举动愈觉横恣贪得无厌不知何底若使俄国於满洲任意行事永久占据则必损害帝国之安甯与利益所谓均势主义亦当因此破坏保全中国属地之说亦因之而成虚语而於我日本之关系尤为重大，盖俄国扼守韩国之边境则韩国被其侵迫即难独立俄之於韩若竟占取优势是大不利於我也，夫韩为我国防护线之要地其独立与否於我国颇有关系，且我国於韩国政治及商工业之利害其势力实优於他国所有利益自任保护之责决不让於他国或稍减其程度我国政府熟筹此事故决与俄政府协商和衷坦白与俄国决议我国政府以为此乃极佳之机会过此以往恐无协商之日矣。我国政府信赖贵大臣之识量以此折冲之任委托於贵大臣请即照会俄外部拉斯道夫悉照下列各语开议，日本政府欲一洗日俄两国关系上将来误解之原由深信俄政府必表同情，兹期划定两国於极东各自所得之特别利益与俄政府共核查两国利益相关之处是乃日本政府所喜也，若幸得俄政府赞成此意则日本政府即将协商之原意及其界限向俄声明，以上照会请即将我国政府友好之意转告并须使知此事为我国所重视者俟得俄政府覆文后本部提议之要领当再电告。
    驻俄日使栗野致日本外务大臣小村电七月三十一日发八月二日到
    得七月二十八日电即於三十一日会晤俄外部拉斯道夫交此提案当向之陈述如下，极东时事倍益纠纷若不除去日俄两国之误解无论如何措置两国之关系当益觉其困难徒使各有所损甚属无谓，故日本政府深愿与俄政府和衷协议以期俄国明晓此事之关系言毕将此照会手交拉斯道夫，拉斯道夫读毕照会亦言十分满意并告以甚盼俄政府之意见与日本政府相同，拉曰予屡向贵公使申说两国协商不惟为两国所愿实又最良之政策也，且一次协商之后他国亦不能从中离间，故日本政府必可满足此意，然应行答覆俟谒见俄皇方能作答，约八月四日谒见五日当可奉答拉又言俄皇亦必赞成此事。
    ○日本外务大臣小村致驻俄日使栗野电  八月三日发
    七月二十八日所发之电已将日俄利益相关之处详为言之审虑再三方始定见，兹特提出下列诸条为两国协商之基础，第一条互相尊重中韩两国之独立及保全其土地并保守各国在该二国之商工等事，第二条俄国承认日本在韩有优厚之权利日本承认俄国於满洲铁路有特别之权利并因保护第一条所包含之利益为必要之措置至日本於韩俄国於满洲各自所得之利益互相承认，第三条两国互相限制不违背第一条以期不碍日本於韩俄国於满洲商业工业之举动，又将来韩境铁道延至满洲南部与东清铁道及营榆铁道相接俄国不得阻挠，第四条因保护第二条所载利益或为镇定叛乱起见日本可派兵至韩，俄国可派兵至满洲然必万不得已始可派兵至所派军队无论在何处不可过於实际所需用之数，且事竣即当撤回不得藉端淹留，第五条凡助韩国改革政体主军务必要之举动尽属於日本之专权为俄国所宜承认，第六条本约议定凡从前日俄前因韩事所立之约一概作废，贵大臣交付此案时当切告拉斯道夫谓此系我政府为俄政府所计虑而定者确信可为日俄协商之基础两国政府均必满意如拉斯道夫欲修正此文或别具意见亦可直陈於俄国政府，我政府表友好之义定可细商，且本案文义精细贵大臣当详为讲解本案较前所议之案更为妥要至於协商诸条件亦可推阐从前协议之条件而指明之今将训令电告想交付之后，其答复必能满意，但须将俄国覆文专电见示一俟得予复电再向俄政府开议切勿轻率致有疏漏。
    驻俄日使栗野致日本外务大臣小村电  八月五日发六日到
    拉斯道夫谓俄皇已允与予开议协商
    ◎日本外务大臣小村致驻俄日使栗野电  八月六日发
    八月一日及五日电悉贵大臣与拉斯道夫开议协商之件自当和平协议当遵本月一日之电速交出此案於俄政府。
    ◎驻俄日使栗野致日本外务大臣小村电  八月十二日发十四日到
    拉斯道夫近日冗甚今日始与晤谈当即交付提案言明贵大臣训条意旨，并言极东之事现益纷乱若订约迟延一日则困难益甚是以甚望速决拉谓即当详阅此案。
    ◎驻俄日使栗野致日本外务大臣小村电  八月十四日发十五日到
    昨日拉斯道夫特约晤谈予即告以我政府亟盼俄国覆文并询以俄政府及彼之意见如何，拉云已确切研究提案，然俄皇因演习军队出都已将一旬办法因不能定，且移牒阿力喀塞克夫之细自亦殊不鲜是以迟迟作覆，又谓拟将此件移至东京商议予对以日本政府既委任商议之权於予予故即欲在此开议，然拉之意见必当通报我国外部拉又谓因徵阿力喀塞克夫之意见已将提案移送旅顺久之拉又谓日本经营满洲铁道之件颇难承诺至於他项俄政府尚可妥商予答以因彼此协商均欲满意故交相和让若君有意见我政府固乐於协议也。
    ◎日本外务大臣小村致驻俄日使栗野电  八月二十六日发
    八月二十四日电悉此事在俄商议於事之进退颇为便易，我政府欲仍在俄都协议贵大臣当以此意告之拉斯道夫并声明本件之内如与他事无关则我政府业已委任商议授权於贵大臣若欲改易甚有窒碍，我政府甚盼俄国迅速答覆请即转告以后续议此事尚望贵大臣尽力从事。
    ◎驻俄日使栗野致日本外务大臣小村电  八月二十七日发二十八日到
    八月二十六日电悉因是本大臣於今日往晤拉斯道夫，彼谓二十五日谒见俄皇，俄皇言因望速结日俄之协商，故欲於东京商议，又谓俄皇定於八月三十一日自俄都启程游幸他处其有关系之诸大臣不在俄都，故於东京商议则本件完结必甚便易云云，予遂援二十三日与拉斯道夫所谈之语谓此次协商宗旨概系大纲不涉细目，故以在俄都商议为最适当而拉仍坚持前议以是思之若欲俄皇允准此事颇为不易然移此事於东京则其结果必甚不利益予亦坚执前议特此奉告专候示遵。
    ◎日本外务大臣小村致驻俄日使栗野电  八月二十九日发
    昨电悉此次协商尽系大纲未及细目，故以俄都续议为便我政府仍持此说望贵大臣将此意告之拉斯道夫，贵大臣与拉既各受协商之重任，且我政府所提之案业已交拉故我政府以为协商之地今已议定此说亦须切实告之并请其即为答复，又拉欲於东京协商此事是俄於我政府所提之案大率已无异议贵大臣亦当此意告之。
    ◎驻俄日使栗野致日本外务大臣小村电  八月三十一日发九月二日到
    予於八月三十日晤拉斯道夫即将二十九日来电告之兹将其所答者录要如下，拉曰本件虽属大纲，然须审按实际乃可议决，俄政府欲移於东京协商者意本在此，盖欲阿力喀塞克夫赞议其间也，又本件协商发自日本故欲开议於东京亦以表敬意也，於俄都受此提案即以俄都为协商之地似无意味又於东京协商俄政府非必毫无异议，且协商之基础体察实际始得决定而关於实际问题则我国驻日公使及阿力喀塞克夫之智识甚优於本大臣也，予曰以本公使私意揣之本件系至要至高之政策，其决定与否必须经贵国大皇帝亲裁者多是以於俄都协商为便，故更改协商之地一节恐难从命其熟思之是实我政府所切望也，且本件大纲及关涉於国际政略问题者似不属於阿力喀塞克夫权力之范围，阿之职权仅限於地方行政前已闻之贵大臣矣，拉曰就此次协商之案阿力喀塞克夫非仅受谘询而不能决定一事者彼亦甚望速决此事是转移协商之地之所由来也，且调制此案必须熟悉地方情形之人，今欲移商於东京者冀速成也，若必欲在此开议则自予而外无当之者而秋间予又须扈从敝国皇帝以往奥义更须往游他国是以协商必致迁延倘议於东京则可以电信往来无论行抵何处亦可直达，且在此办事不能迅速是贵大臣所熟悉知者临别拉又曰今日当谒见敝国皇帝贵大臣既愿协商之速成及贵政府所望於俄都协商各节当一一奏闻惟此事已屡次陈述恐不能如愿耳。
    ◎日本外务大臣小村致驻俄日使栗野电  九月二日发
    八月三十一日电悉协商一事既为两国之希望未允许协商之基础而移议於东京，我政府恐因是迁延时日致误大局请贵大臣即将此意告之拉斯道夫，又我政府业将所欲议者交於俄政府，故任令於何处商议俄政府先当声明允许我议案之大纲与否以便更行细商，且允诺以我之提案为协商之基础非一成而不可易者，盖斯之允诺仅确定事之发源而已不问商议之如何先酌定其大纲则於事甚有便益特如今次所议之案则其大纲亦甚紧要请贵大臣即以此意明告俄政府并望尽力磋商。
    ◎驻俄日使栗野致日本外务大臣小村电
    九月五日发六日到
    昨晤拉斯道夫予恐其误解，九月二日来电之意且我政府重视此件是以详细作一公文声明其意亲交於拉，然后再与细谈拉答曰依俄国外务省四十年之经验，则两国协商以一国提议一国答覆而后行之为常，如仅有一国提议而必须一国允诺其协议之基础似非常例俄国驻日本公使业已奉俄皇之命审查日本政府之提议并与阿力喀塞克夫协议作一覆案日本政府若欲开议则即以日政府之提案与我之覆案为协商之基础予答曰若俄政府果有与日本妥议之意则命商议专员使采日本之提案或其确实之主义为基础以便达本件之宗旨是极紧要，盖据予之所知则阿力喀塞克夫有试与日本协商之意此说确否拉曰俄政府接日本提案之际即有二策坚拒与协商是也，现政府虽采第二策然非概允日本提案之意，又既为协商之提议则须俄政府审查日本政府之提案而议覆也决矣。且就提案而论有碍於俄国之利益者又有须修正者，故俄政府非与以覆案则不能允以日本提案之大纲为协商之基础云云，予因欲达我国政府之意力与磋商今欲使拉斯道夫改易办法自揣不能胜任再拉将於本月十日赴塔磨斯塔脱扈从俄皇启程。
    ◎日本外务大臣小村致驻俄日使栗野电  九月七日发
    九月五日电悉贵大臣当以我政府允许移至东京协商之意告之，拉斯道夫并言我政府深信俄政府命驻日俄使迅速提出俄国之覆案得即行协商之旨。
    ◎驻俄日使栗野致日本外务大臣小村电  九月九日
    今日往晤拉斯道夫拉曰驻日俄使及阿力喀塞克夫业已奉俄皇之命迅速拟成覆案以便开议。
    ◎日本外务大臣小村致驻俄日使栗野电  九月二十四日发
    本月二十二日驻日俄使前往旅顺前曾见访谓已得政府训条使与阿力喀塞克夫督会议，俄国覆案阿亦请其往议斯事约十一日内可回东京。
    ◎日本外务大臣小村致驻俄日使栗野电
    十月五日发
    俄使已於前日自旅顺归即来见访以与阿君议定之覆案，见示此案曾经俄皇允准兹录如下，第一条互相尊重韩国之独立并保全其土地，第二条俄国承认日本在韩国优厚之利益，如日本不违背第一条而辅助韩国改良其民政则俄国认此为日本独得之权利，第三条俄国不可阻碍日本在韩之工商业及不违背第一条并不反对日本保护工商业之行事，第四条关照之后以与第三条同一之宗旨派送军队至韩俄国承认此为日本之权利，但军队人数不可逾於实用必需之数，且事毕即须陆续撤回，第五条日俄两国均不可於韩国属地之某处用兵，又不可设兵备於韩国海岸致妨害朝鲜海峡之航路，第六条韩国属地在北纬三十九度以北之部分视为中立地界，两国军队均不得至此，第七条日本承认满洲及其沿岸之地均在利益范围之外，第八条本约定后凡日俄两国前订关於韩国之约一律作废。
    ◎日本外务大臣小村致驻俄日使栗野电  十月八日发
    予以我政府之提案及俄国之对案为基础，若果可行则俾俄国承认我提案之根本为主义，今方根据此意以与俄使会商。
    ◎日本外务大臣小村致驻俄日使栗野电  十月十六日发
    予改正俄国之覆案提出下列各项续与俄使商议，一俄国覆案第二条所言辅助韩国改良民政改为辅助韩国改良内政（包括军事在内），一俄国覆案第三条所言经营工商业改为工商业之发达又保护工商业改为保护是等之利益，一改正俄国覆案第四条如下以前条所载宗旨又恐启两国交涉以思患预防为主义而派遣军队至韩俄国承认此为日本之权利，一改正俄国覆案第六条如下韩国与满洲地交界处所其两旁各亘五十启罗迈当定一中立地界限，此界限内两国若不互相承认不得遣军队至此，一删除俄国覆案第七条另增三条如下一（第七条）与俄国约尊重中国在满洲之主权并保全其属地，且不妨害日本在满洲之商业一（第八条）日本承认俄国在满洲之特别利益，且不违背前条认俄国有保护该利益行事之要权（第九条）今后韩国铁道及东清铁道延长至鸭绿江止日俄两国彼此不可有所阻碍一改正俄国覆案第八条为第十条。
    ◎日本外务大臣小村致驻俄日使栗野电  十月二十二日发
    改正俄国之覆案与驻日俄使会商之结果如下，俄使於我政府改正之第二条第六条一律承诺待本国政府认可第三条同第四条尚须重议至改正之第七条及第八九两条两相固持不能受诺他种提案以致不合俄使之意者如下，一俄国覆案第七条乃俄国在韩退让权利之坚欲补偿者也，一日本所改正者乃俄国固有之主义即满洲问题乃专属中俄两国之案件而不许第三国干涉为主义也。
    我政府之意如下，一日本於满洲一事非求俄国概行退让也，我之提案不过以俄国任意妄为且欲以累次声明之主义令彼确认为条约耳，一日本於满洲有条约上之权利及商业上之利益，且俄国公然占领满洲屡次侵迫韩国故日本不得不求保昔日之权利及利益与保护韩国之独立。
    ◎日本外务大臣小村致驻俄日使栗野电  十月二十九日发
    二十二日曾发一电其后与俄使会商而改正俄国覆案第四条彼遂以我政府之承认为条件而表同意，至第六条於中立之界限定满韩地界各五十启罗迈当俄使亦甚以予之所议为是第七条则彼此意见不同。
    ◎日本外务大臣小村致驻俄日使栗野电
    十月三十日发
    予将日本俄国覆案确定改正交与俄使，其案如下，第一条互相尊重中韩两国之独立及保全其属地，第二条俄国承认日本在韩有优厚之利益并辅助韩国改良内政（包括军事在内）俄国承认此为日本之权利，第三条俄国约定不可阻碍日本在韩之商业工业之发达於保护是等利益所行之事不为反对，第四条以前条所载宗旨又恐各两国交涉以思患预防为主义而派送军队至韩俄国承认此为日本之权利，第五条日本约定不可设兵备於韩国海岸致妨害朝鲜海峡之航路，第六条於韩国与满洲交界处所各亘五十启罗迈当定一中立地界於此界内两国若不互相承诺不得遣军队至此，第七条日本承认满洲在日本特别利益范围之外俄国承认韩国在俄国特别利益范围之外，第八条日本承认俄国在满洲有特别之利益并因为保护是等利益所行之事承认此为俄国之权利，第九条因韩国之条约日本允不妨害属於俄国营业居家之权利与准许并因中国之条约俄国允不妨害属於日本营业居家之权利及准许，第十条两国约定今后韩国铁道及东清铁道延长至鸭绿江止彼此不可有所阻碍，第十一条本约定后凡日俄两国前计关於韩国之约一律作废。
    ◎日本外务大臣小村致驻俄日使栗野电  十一月一日发
    十月三十一日俄使来访言前送改正覆案不敢自主已电禀政府请示办理，贵大臣可即往晤俄外务大臣陈述如下，我政府所改正之覆案业已斟酌尽善绝无意外苛求之意，我政府与俄国订明不侵害中韩之独立及保全其土地俄国前已声明不意彼於韩国之主权土地慨然承认而於中国之主权土地忽变前议殊令人解其故，夫满洲之事苟与我国权利毫无关系亦何妨听俄国之独裁，惟我国於满洲所经营者事业甚大不能不与之协商，盖於满洲特别之利益，凡属中日条约之种种权利俄国不得有所妨害也，贵大臣可向俄政府申明我政府之意欲於极东日俄共有利益之处划定两国利益范围，今查俄国覆案第七条揣其意似允於日本特别利益地方划定范围，然非我政府之所夙望者也。
    ◎驻俄日使栗野致日本外务大臣小村电  十一月三日发
    十一月二日晤俄代理外务大臣据云日本前后之要求自其外观之略有更动，实则略未退让且所求过多断难承允予又问以我国之所求者惟满洲现有之利益何谓过多，彼云此种事件驻日俄使虽未详述而联接满洲铁道一事断不能允予，又问以此外尚有不合之处否，彼云铁道之事俄使前以为俄政府所承认者自当一律承诺，然此亦一为难之事也，临别予又竭力退让彼亦愿即日办妥并述拉斯道夫之言谓暇当奏陈俄皇，且言拉君将於今周（每七日为一周）回圣彼得堡云。
    ◎驻俄日使栗野致日本外务大臣小村电  十一月十三日发
    十一月十二日晤拉斯道夫所谈要领如下，予云前由外务大臣阿勃连司几公爵手呈电文一通谅经俄皇御览意见若何拉云俄皇曾阅电文於出巡至打伦司达脱启行之前已命驻日俄使与日政府续商予云俄皇所命俄使续商之事是否即以日本改正之覆案为本，拉云俄皇命俄使与阿力喀塞克夫会同审查日本提案，且於所可改正之处斟酌改正，现正办理此事予云据阿勃连司几公爵言两国意见不合之故实因日政府忽改易联接满韩铁道之条项此言予实不解，拉云以予所见彼此意见不能妥协者实为满洲之事予前已言之俄政府常以此为中俄交涉可由俄国与中国商议办理而不必他人干预也，予云俄於满洲有特别及重大之利益我政府前已承认不稍侵害，虽然我国要求俄国尊重中国之独立及保全其土地并保全我於满洲之利益实我所应得之至当权利，拉云俄国於此有所异议非关於实质而关於形式倘满洲权利一任日本干涉各国亦必从而效尤，此岂俄国之所能堪乎，予云俄政府於实质之点已与鄙见相合，惟自外观之彼此意见不一以致两国协商未妥此则予所深憾也，予甚望君为从中调停使两国不至失和则幸甚。
    ◎日本外务大臣小村至驻俄日使栗野电
    十一月二十一日发
    十一月二十日俄使告予云十四日得阿力喀塞克夫来电言覆案已呈政府尚未得有训条，贵大臣可转述俄使之言於拉斯道夫与之会商并促其尽力斡旋速即议结。
    ◎驻俄日使栗野致日本外务大臣小村电  十一月二十二日发
    二十二日晤拉斯道夫拉谓日本所改覆案近已进呈内廷适因皇后有恙，故皇帝尚未览及予请其转奏俄皇即速谕饬妥议，拉云君若将所奏电音公牍一一赐览无难代为陈奏云云，予於是又询以阿力喀塞克夫所提出之覆案，拉云有关韩国各节俄国可让日本直接定议而满洲之事实有不能夫俄以竭力征服之满洲交还中国亦无不可，惟於满洲所得之莫大权利不得不与中国协商熟筹善策以冀保全中国，若或拒阻则此为中俄直接之案件，第三国万难干预予答以日本之提案若以鄙意解之我政府实无干预中俄两国交涉之意观改正覆案第七条之前段自明我国所求亦惟俄国屡次声言之保全中国主权土地及我在满洲固有之利益而已，若日俄协商既妥即中俄交涉亦有便利，拉又云君若将政府之节次电音及已之意见录入公牍以见示焉即可转呈御览予必於二十五日在司开尔奈维司谒见皇帝云云，予因拟备具公牍即於夜间送往察其情形阿君所提出之覆案似不能与我之提议相合。
    ◎日本外务大臣小村致驻俄日使栗野电
    十一月二十八日发
    十一月二十二日来电言拉斯道夫於二十五日可觐俄皇贵大臣可即往谒拉君问以寄与驻日俄使之训条究竟作何措置。
    ◎驻俄日使栗野致日本外务大臣小村电
    十一月二十七日发
    拉斯道夫因谒见俄皇已於二十五日前赴行在，然此行但为问疾起见余事均未提及俄皇所患为右耳内部芍卓址歉钪尾荒芗慈兆嘈г剖一月二十二日去电所云公牍业已送往，今闻之於拉君知已转呈俄皇。
    ◎日本外务大臣小村致驻俄日使栗野电
    十二月一日发
    日俄交涉之当求速决我政府夙所重视，盖以此重大事件其商议固须分外周详而议结之迅速亦不可谓非切要，故我政府由始至今之交涉其对俄政府之所言无不盼其迅速，然悬案已四阅月之久尚无端倪我政府近察情势不能无所忧惧，贵大臣可速往见拉斯道夫详述颠末并告以我政府之意请其告之俄政府必须顾全大局不可再延。
    ◎驻俄日使栗野致日本外务大臣小村电  十二月二日发
    据予所闻近日俄政府尚与阿力喀塞夫通信函件往还不绝於道。
    ◎驻俄日使栗野致日本外务大臣小村电  十二月四日发
    十二月三日与拉斯道夫相晤予即以十二月一日所发来电译为法文并详记我政府日盼速结此案之意於书面手自交付，拉言此事尚须详酌现正与阿力喀塞克夫商议未知如何解决并云俄皇当於十二月五日回宫礼拜二（十二月八日）觐见时定当详细具奏届时无论如何自必训谕驻日俄使予又询以礼拜二以前何不觐见，拉云今周礼拜六为皇嗣祝祭日礼拜日为休日，下礼拜一又有他事故至速必在下礼拜二至觐见后如何情形下礼拜三（十二月九日）必当奉闻。
    ◎驻俄日使栗野致日本外务大臣小村电
    十二月九日发
    本日晤拉斯道夫谓昨奉俄皇敕谕命关东总督阿力喀塞克夫会同驻日公使罗善与日本续议而以阿督之提案为张本并令其详细斟酌，予又问以可否将意见略告拉云二三日内罗善公使自必告知日本政府无庸先述。
    ◎日本外务大臣小村致俄日使栗野电
    十二月十二日发
    昨日俄使来访依其本国政府之训条对我政府之必定覆案交出回答条件如下，第一条互相尊重韩国之独立并保全其土地，第二条俄国承认日本在韩所得特别之利益并援助韩国改良民政为日本之权利，第三条俄国不妨碍日本在韩商工业之发达即因保护商工业而有所措置俄国亦不得有所反对，第四条前条所揭及日后韩国或有内乱日本得派遣军队之事俄国亦应承认，第五条日俄两国均不得於韩境之某处用兵不可设兵备於韩国海岸致妨碍朝鲜海峡之航路，第六条韩国地界在北纬三十九度以北之部分视为中立地带两国均不得派遣军队前往。
    ◎日本外务大臣小村致驻俄日使栗野电  十二月二十一日发
    本日晤俄使即以我国提案原本与俄国新送覆案地理范围差异之处一一指示，且告以我政府此次以极东日俄利益相接处所加入此次协商之故，望俄政府熟思详审而承认我政府所改我国之覆案，然犹恐俄政府或有误会贵大臣不可不更将下之公牍照会拉斯道夫。本月十一日俄国所提出之新覆案我政府已慎重考查见俄政府於日本所定之地域范围不能与日本无所异议殊为憾事，八月间我政府提议於俄政府时俄政府必欲於两国利益相接之地域悉以加入协商以免日后两国再有误解不意俄国近忽删除前意固非我政府之所敢信此所以不得不望俄国再为熟审而於此事之解决可以十分满意也，我政府今将改正俄国新覆案之条件录之如下，一第二条当改为俄国承认日本在韩所得特别之利益并辅助韩国改良行政为日本之权利，二第五条当改为两国互约不得设兵备於韩国海岸致妨碍朝鲜海峡之航路，三第六条删除以上为改正之紧要条件已於东京商妥不特不能越此范围，且此次之改正均我政府所认为必不可缺者俄政府当亦无所异议也，上之公牍送与拉斯道夫时宜告以予已将此意告之俄使并请其转促政府速发覆文。
    ◎驻俄日使栗野致日本外务大臣小村电
    十二月二十三日发
    来电已悉即於本日午后二时往谒拉斯道夫拉云驻日公使曾有电来，其语甚略但言已与贵大臣会商详细情形后当电告云云，惟续电今尚未到予即面交前之公牍拉云覆文自以迅速为妙予当力促政府请其从速当不至十分稽迟，然必须商之阿力喀塞克夫临别予又向述现时情势请其竭力斡旋从速议结以免再生枝节拉亦以为然。
    ◎驻俄日使栗野致日本外务大臣小村电
    明治三十七年一月一日发
    本日晤拉斯道夫询以最近提案作何办理，拉云政府近方详细商榷尚未闻有何措置并谓政府已电俄使命其速与贵政府婉商办法协商之事当不至有所难决。
    ◎日本外务大臣小村致驻俄日使栗野电
    一月七日发
    昨日俄使以其政府覆文交到兹特电告如下，俄国第二次覆文之第二条应从日本所改毫无异议，惟第五及第六条则当以原案为准不能更改，日政府若能承诺则俄政府亦允将下之一条列入本案条约，日本承认满洲及沿岸在日本利益范围之外，但俄国亦不得於满洲竟内妨碍日本及他国现享中国之利益及其特权（除设立租界外）。
    ○日本外务大臣小村致驻俄日使栗野电
    一月十三日发
    贵大臣可以予与俄使所陈之意见为本而送下之公牍与拉斯道夫，俄政府以平和为宗旨欲永保两国交谊并保我国之权利，故将本月六日俄使所发覆文详细酌量见其尚有未尽妥洽之处兹更改正如下，一俄国覆文第五条其前半有不得於韩境之某处用兵一语仍须删除，二俄国覆文第六条所云中立地带之全文一概删除，三俄政府关於满洲之提议宜增数语如下，日本承认满洲及其沿岸为日本利益范围之外，但俄国当严守保全满洲土地之约，俄国不得於满洲境内妨碍日本及他国现享中国之利益及特权，俄国承认韩国及其沿岸在俄国利益范围之外，四俄国覆文宜增一条如下，日本承认俄在满洲有特别之利益并许俄国为保护此种利益而为必要之措置，以上改正之理由我政府早已解释详明兹亦无庸再辩，惟所云除设置租界外一语与中日所增通商航海条约似有予盾即他国亦莫不以此为其固有之权利，故日本但求与他国得一律之处置可矣，又俄国覆文有云我政府於俄国覆案第五条已无异议，此乃俄政府之误会我政府实未尝表同意也，我政府全以协和之精神提出前之改正想俄国亦当以同一之精神相对待以现今时局观之交涉之事若犹迁延不决恐於两国均大不利望贵政府其熟图之。
    ◎日本外务大臣小村致驻俄日使栗野电  一月二十三日发
    贵大臣可就询拉斯道夫以现时俄政府对我最近之提议有何意见。
    ◎驻俄日使栗野致日本外务大臣小村电  一月二十五日发
    自奉一月二十三日来电后翌日往晤拉斯道夫询以目下情形拉云某事或难同意语甚吞吐，似有不欲告我之象，后又曰当於下礼拜二（一月二十六日）以其意见陈奏俄皇不久即有加答云云。本日午后予往见政务局长哈度伊格，据云俄外务省现尚与阿力喀塞克夫协议惟未言何时可以回答。
    ◎日本外务大臣小村致驻俄日使栗野电
    一月二十六日发
    协商之事久悬未结殊非现今时局之所宜，贵大臣可速往晤拉斯道夫言得政府训条意见如下，以我政府之意见现今时局紧迫如此此事若日延一日益难议结故甚望俄政府早日答覆可否豫以答覆日期见告。
    ◎驻俄日使栗野致日本外务大臣小村电
    一月二十六日发
    顷奉一月二十六日电即往诘俄政府俄外务大臣曰海陆军两大臣及他有关系之官员拟於一月二十八日会议其决议之事当奏，闻俄皇请旨定夺闻阿力喀塞克夫亦将来会不久当以阿君意见电达贵政府惟不能预定答覆日期尚乞原谅云云，该大臣又曰据近日报告言日本已多派兵队并运送一切军械及军用物品至韩未知何故望即详示云云，予答以此事未闻，无可奉告。又曰两国政府现宜诚实商议，今日本有此举动不免令人疑怪云云，此项报告果否确实愿据实详示。
    ◎日本外务大臣小村致驻俄日使栗野电
    一月二十八日发
    一月二十六日电悉贵大臣可速往晤拉斯道夫言得本国政府训条於日本派遣兵队输送军械及军用物品之说断不承认，因日本所支给者均为现驻韩国军队必需物件实无输送额外弹药之事贵大臣当更告以日本亦闻俄国有调集军队至韩之信未知确否，若系确耗则日本政府亦难允许贵大臣往见拉君当私问以据其一人所知二十八日大臣会商如何决议覆文当以何时送到可否先告预定之日期云云。
    ◎驻俄日使栗野致日本外务大臣小村电
      一月二十八日发
    据拉斯道夫云俄国调集军队至韩之说实系谣传不可轻信，至二十八日会议之事尚须请旨定夺现难确言亚力克西斯及海军大臣拟於下礼拜一（二月一日）谒见俄皇陆军大臣及予（拉自谓也）亦拟於下礼拜二（二月二日）入奏其覆文须先知照阿力喀塞克夫后方能送至日本云云，察其情状似属有意迁延予因直告以时局危急日甚一日，若再久悬不决后祸恐不可测君须极力斡旋此事以速为妙拉云，现今时局固所深知惟谒见日期业已确定不能更改待下礼拜二覆文发布之后自当尽力而为从速发送云。
    日本外务大臣小村致驻俄日使栗野电
    一月三十日发
    贵大臣可速往晤拉斯道夫陈述政府训条如下，现今时局如此迁延实两国之大不利也，我政府甚望俄外务大臣於下礼拜二以前必将覆文送到极迟亦不可逾下礼拜二若更不能则俄政府究於何日可以送到亦望拉君以确实日期见告拉君若果告我以答覆日期贵大臣可更问以覆文之性质请其略告。
    ◎驻俄日使栗野致日本外备大臣小村电
      二月一日发
    一月三十日电悉予於一月三十一日晤拉斯道夫拉君谓现今时局紧迫亦所深知自宜就力之所及从速答覆，惟因事关重大非可贸焉处置，故必合关系此事之各大臣与阿力喀塞克夫往复商议方为妥协迁延时日在所不免至於发送回文之确期更不能奉告因此事既经妥议后须经皇帝裁可也。
    ◎日本外务大臣小村致驻俄日使栗野电
    二月五日午后二时发
    现今交涉俄国既如此迁延我政府实不能再忍，兹决计与俄国断绝交涉日本为已国利害起见不得不自筹防护之策，贵大臣一得此电即送下之公文与拉斯道夫，日本皇帝陛下之特命全权公使遵奉政府训条对俄国皇帝陛下之外务大臣通牒如下日本国皇帝陛下之政府以保全韩国之独立及其土地与已国之康甯有绝大之关系故不问如何行为苟有使韩国地位不安者我政府不能默视俄政府对日本之提案即我政府欲保全韩国之独立并保护我国重大之利权於该半岛等件终无妥协之望日本所改正者俄国既拒而不听仍欲永占满洲而於各国在满洲所已得之利益一概不顾任意侵害日本政府为自保计不得不别筹一策以对俄国我政府之与俄交涉隐忍至今可为我国欲保平和之证非欲轻为戎首也，奈俄国执迷不悟於发送覆文屡次迁延我政府知谈判之徒劳不得不出於一战除与俄国断绝谈判外无他策也，我政府既与俄国断绝谈判自此以后因防卫已国所受之侵害及恢复襄者之既得权遂不得不自行已意以为处置。
    ◎日本外务大臣小村致驻俄日使栗野电  二月五日午后二时发
    贵大臣送别电公文即可以下之公文送与拉斯道夫，日本国皇帝陛下之特命全权公使遵奉本国政府训条对俄国皇帝陛下之外务大臣通告如下，我政府与俄政府交涉之关系若有致生将来之葛藤者日本均欲设法除去，然虽竭力愿保和平而终於无效我政府欲东洋平和之大局永久巩固，故於提议之事不敢稍涉苛刻乃亦不为俄政府所容则两国之交涉已属徒劳无益我政府遂决计与俄政府断绝外交关系栗野某更受本国政府之命定於某日率同使馆各员回国兹并以告拉斯道夫。
    ◎驻俄日使栗野致日本外务大臣小村电
    二月五日午前五时五分发
    予以拉斯道夫之请於二月四日午后八时往晤拉云，俄国覆文之要旨今已发电与阿力喀塞克夫商酌即当由彼转送与驻日公使阿督斟酌地方之情状难免无所改正，然大致当无甚改易也，拉又述其私见如下俄国甚望维持韩国之独立及保全其土地之原则至朝鲜海峡之自由航路亦俄国所视为必要者也，俄国力之所及自无不可让步而亦不肯使人得以战略之目的利用韩国也，日俄之关系若欲得一好结果惟於远东设立地带划定两国势力之范围云云，此乃拉一人之私见虽不得视为断言然俄国覆文三要旨大率不外乎此。
    ◎驻俄日使栗野致日本外务村电
    二月六日午后五时五十七分发
    二月五日所发两电皆悉所示公文已於今日午后四时送与拉斯道夫，予拟於十日率同使馆各员及留学生退出俄京。
    ◎中外交涉汇志
    中韩
    驻华韩使以日俄开战以后韩国人民之在东三省者不能为之兼顾电请外务部添设韩国领事分驻天津等处专司其事而驻韩许星使亦因此事照会韩国外部，请於东三省镑处速派领事以保护之，驻韩华使电致外务部谓营义电（中国营口电线与韩国义州电线相接）业与韩廷定议驻韩日使亦无异言请即照会驻华韩使签字存案。
    中俄  俄使面谒庆邸拟将营口交还而要索恰克图达张家口之铁路以为酬报，并谓中国若允租借伊犁则满洲亦可全行交还，驻俄胡星使电致外务部略谓俄人因英兵侵藏拟派兵由伊犁南下以相抵制外务部即电知伊犁将军筹备复多派干员侦探，如有俄人入境务须留意电咨本部。
    中法  法国游历官某至黔舌人骚扰特甚勒索供应经黔抚面诘游历官诿为不知因移咨川省大吏告以不必供给惟仍须妥为接待，法人以广西乱事未靖海盗蜂起华兵未能剿除有害陆地商务为词调派陆兵多队驻守越南边界粤督岑制军深以为忧电致政府请示旋得覆电令其预防一切以止法兵前进，癸卯年越南高禄州官越界抢掠一案经督办广西边防大臣郑京卿诘责越南法官向索偿银三千元骏争久之虽不得偿法人已允将高禄州官革职永不叙用以正其越境肆扰之罪，又华人入越南者向由法领事给单收费郑京卿饬各对汛亦照彼例办理，凡法人越人来我龙州者一体给单收费，近闻越南总督函致驻华法使请将给单收费之事彼此均免而求准法越船只经过中国境内河流郑京卿建议许之惟中国船只入越南者亦须一律照办。
    中德
    四月初三日巳刻皇上升乾清宫德国使臣穆默带领阿亲王觐见。
    中葡
    广东已革南海县知县犯官裴景福前於粤垣押所脱逃避地澳门经葡官差役拘住，粤督岑制军闻之派员往索继又饬派炮舰前往，葡官不悦遂将此案悬搁久未鞫讯事为外务部所知令将炮舰调回岑制军答称炮舰固无战具实以运送赴澳作证之官员旋即开驶离澳，惟电请外务部照会驻华葡使电饬葡官照约交出葡使允之。
    ◎各国交涉汇志
    日韩  韩国派赴日本专使李址熔於三月初七日行抵东京，日皇皇后於初九日召见且宴之。
    韩俄
    韩廷命驻俄韩使率同随员还国以待日俄战争和息时再行遣派此事先由韩政府议会议决，韩政府宣言废弃韩俄前订之约更以该宣言书之意见发布其文曰大韩政府因日本之所以与俄宣战实欲维持大韩独立确定东洋全局之平和，故照日前日韩议定书办理因欲便於日本达交战之宗旨特令将在俄之韩使撤回韩俄两国之外交关系从此断绝，现因欲更表明我韩之地位故将从前与俄所订之条约等件概行废弃缘此等条约实系便於俄国之侵略行为故也，是以我韩特具宣告书布告列国所废条约如下，第一条为俄韩通商条约第二条为在仁川月尾岛设俄人储煤栈之条约第三条为在咸镜道开矿权之条约第四条为图们江鸭绿江及郁陵岛采伐森林权之条约第五条为在济州岛有贮煤场特权之条约第六条为马山浦及豆济岛不让别国之条约第七条为租借龙岩浦之条约。
    暹英
    英外务部书记官迫尔西伯爵在下议院宣言政府与暹罗所订之约系为马来半岛暹罗领土之事，彼此均颇满意，惟英政府从暹罗之请故不将此约宣布。
    俄土
    一千八百七十七年俄土战争后土国尚未将应付赔款偿清，现俄国已向土政府一再迫索限令悉数交出。
    英俄  驻俄英使哈丁治觐见俄皇呈递国书并将英皇爱华德之私函呈上明英皇深愿维持英俄两国之邦交云。
    英布  英外部大臣蓝斯唐侯爵答复斯宾塞尔伯爵之言谓布加利亚举行新政毫无进步，若不从速使有进境则恐我英所居之地位必致大为不安。
    英土
    英廷向土耳其政府声明英德约章所商者并不关涉土耳其在埃及君主之权利。
    德布
    布加利亚国将於德京建设使署因德皇与飞蝶南亲皇之交涉已有进步也。
    法荷
    法荷两国订立新约现已签押，其最要之款系法国由西贡设一海底电线以通荷兰殖民地婆罗洲之西海岸。
    土希
    土希两国突有不和之事其故因土国冒犯驻扎司米那希腊领事馆书记所致，现经俄国出而调停已可了结。
    ●第四期・教育
    ◎论中国当注意於精神教育
    录四月初三日中外日报
    民智未开民德未具则无论国政之为新为旧必随其政之所至而成为各类弊端，如海滩然塌於甲者涨於乙终莫能去之也，此理为西哲所共信，盖即宇宙间质力常住之例也。观於中国之变法而益信矣，戊戍以前未曾实验，吾人无见及此理者每见外患之日亟内政之日非人物雕零国财消减二三君子所叹息痛恨者无过曰国家不变法耳一旦变法则富强之业可立而待其浅者以为天下之事数著可了，其深者以为变甲必变乙变乙必变丙如是焉止矣。及乎戊戍更张之诏旁午於国，而其归宿无一能实施者，旋以八月之变一切废去天下论者尚以为历时未久，故无成效设其无阻必不数年而媲美於日本矣。再阅庚子之难，朝廷遂不能不重自变法，综计此数年来所行之新政最大者学堂，其次练全国陆军（亦有民间团练）其次警察此皆关於存亡治乱之大端也，而中国之所以举行者何如乎，学堂之交哄既为全国人之所忧虑陆军团练之策但有其言未睹其事警察之多故杀人械斗已非一次，且细研其失败之原大约官与民两失者居多官固非矣，而民亦未见其真能得直也非民德民智之不昌何以至此而论者又谓此由朝廷之变法并非实有生死肉骨之决心不过以此为媚外之一品物耳，既为媚外之品则苟有是名焉已足以应用矣，其实力之到不到非所问也，然由其说而推之则一切政治必赖政府力行而后能成则吾人不已先自处於奴隶而自绝於人格乎，大约目今大国之民其举一事也，议院发其端而实践以收其效者皆民也。我国朝廷之行新政也，固可谓之精神不属，然彼已布为令甲矣使吾人真有百倍之精神以任之安见其不由此而大治也，乃官长不催促则绅民不过问促之至再则勉为一二以为应酬，其心曰此官之事而非我之事也，故朝廷之行新政由於敷衍外人（其实外人亦并不乐此特朝廷误会耳）官吏之行新政由於敷衍朝廷百姓之行新政由於敷衍官吏上下之人其志愿如此其作用如此是无论今之所行者之区区也，即使朝廷为不世之旷典下令全国开议院设国会立宪法重民权吾知不过宪法精理宪政考等书多销数千部耳，而一切境界均无变也，盖天下无论如何良法美意入乎无此性根者之心目中则一切化为乌有中国人之性根其熔冶於旧政也，数千年而后演成今日之局则谋所以救之之道者必穷思其受病之源既得其物而后可言处方不然杂举英法德美日本诸国经验之方以进之此犹某甲病而啜某乙之药吾见其速死而已矣。
    ◎教育普及议  录四月二十日警钟报
    近世以来中国之热心教育者孰不筹教育普及之策哉，然卒不能普及者则以民智不开而塾师为之障也，夫学校之设已及数年，然舍一二商埠外则教育之权大抵仍操於塾师之手而世之为塾师者复墨守旧章因循不革虽有良法美意莫知适从非孔子所谓贼夫人之子者哉。虽然，此亦非塾师之利也，优胜劣败公理之常今当学界竞争之日则教育能改良者必为学界所尊仰不能改良者亦惟有咨嗟叹息槁饿牖下而已事有必至理有固然谓非中国前途之一大虑哉，故为中国前途计必先筹教育普及之方，今陈其一得之愚以供热心教育家之采择其法如左。
    一筹学费考日本明治三十二年所布之法云，凡数区合立及每区独立之小学校，其建设费及维持费皆由每区之人担任欧美各国莫不皆然，是担任学费本公民应尽之义务也，今仿其例设如大郡之中有户十万而十万之户中复区为上中下三级，每月之中上户抽费五十文，中户抽费三十文，下户抽费十文平均计之，则每户可出三十文合十万户统计之则每月可得一千缗合一岁之所入统计之，所收之款可得三万六千缗（约四千元）以三万六千缗兴学则凡生徒之入学者悉可不敢修金诚以权利与义务相对待故尽担任学费之义务者即有入学之权利亦必有担任学费之义务（虽赤贫之家无每月不能支十文之理），此世界极公平之法也，推之乡镇郊野亦仿此法施行（於郊野之地不妨少收学费中户收钱十文下户收钱五文）以各地之财供各地兴学之用於西国地方自治之法庶有合乎。
    二设学校小学之费与中学大学不同，以每岁所用之款计之，房租之金约三百元（改寺院为学校本为良策然施行实难不若择各寺院之地薄傍租金如昔时义学之例其有无寺院之地者则内地房金甚廉亦与商埠迥异）延聘教习之款约四百元（每校用教习四人虽课程不止四科然授地理者可兼历史授伦理者可兼国文授算学者亦可兼初级理化即体操亦不可废若外国文字则可合数校而延一师）购置书籍约一百元（仅蒙学科书耳）膳金及杂用之款（如雇奴仆之类）约二百元是小学之款，每岁仅费千金合三万六千缗统计之则小学可设四十所矣，设如一郡之中广延十里於十里之内划为东西南北中五区每区之中各设小学八所而每校之中学额以百人为限（扩张之后自可增加）则儿童之受普通教育者每郡可得四千人矣（所收之生徒大抵由七岁至十四岁）且学区既设分划维均凡住地与某区相近者即入某区之学校（不得以此区之学徒入他区之学校）则往返非遥（如有在学校午膳者每月出洋二元）而寄宿舍亦可不设矣。
    三延教员也小学既经普设，则昔之为塾师者必失其糊口之资，然以未受教育之人使之任教员之职於教育前途亦有妨碍，吾尝即塾师之数计之每大郡约二百人，今於小学未立之前先设小学师范速成科数所择本土有学识而名望者延为教习使昔之为塾师者各受科学一二门（不必兼受普通教育）使之略涉藩篱以合於小学教科之用（小学教科与中学大学不同於每门之学略得其普通门径即可为教员矣）则三月以后即可卒业即可为小学校教员矣，至教员之数以每校四人合计之有学校四十所即需延教员一百六十人是昔之为塾师者悉有修膳之金不至饥寒矣（教员之修金每月十元）如有人浮於事之虑（依上所计则塾师二百人为教员者仅有一百四十人余四十人仍无位置）则乡野之间划区设学与郡邑同其各校教员必至郡城延聘（乡野读书人甚少）何至有失所之嗟乎，其有穷老寒迂不能胜教育之责者则用为收学费委员每区之地各设四人而每月亦各给修金数千使之各得其所则怨ゥ亦可不兴者然综兹三策犹有三难。
    一虑收费时之阻挠小民可与乐成难与图始，闻抽税之语必有猜疑横起者，然吾观一乡之中报赛迎神敛钱为会迨会事告终，则各揭其每项之出入，以普示於民而每乡之民咸拱手奉钱莫敢恐后是按户抽捐之策非不可行诚能设豫算决算二表公布於民於未收学费时先设豫算表以计之以示徵敛之有制（中言每校某项须费若干某款费若干）於既收学费后复立决算表以计之以示出纳之有程（中言每校或亏负若干若赢余若干）使阖境人民晓然於一郡之财皆以供一郡之用决无中饱之虞则纳费者悉踊跃争先矣。
    二虑入学者之无人乡僻愚民，一闻学堂之名即视之如蛇蝎，然愚民之性质未有不知惜费者当学校未立之先，凡子弟从塾师受业者每月修金约费一元（此指无名望之塾师言若有名望之塾师修金犹不止此）今也舍薄收学费外於子弟之入学者悉免修金，且受普通之教育俟卒业以后则中学大学悉可按级而升此尤遇民之希望最切者也，何至无入学之人乎。
    三虑塾师之梗议，然塾师之性质大抵惟小利是图及小学既立，则昔之为塾师者附塾无人不得不改而他计，今速成师范之学习既免修金及身任教员以后复每月可得十元视前者修金之所入已数倍於兹（大约内地塾师每月可得修金十元者即为美馆）焉有阻力之生哉。
    综斯三美去此三难，是学校不难普设而教育亦不难普及也，盖居今日之中国舍实行强迫教育外决无良策之可言徒以苟安旦夕不思振作之方虽有平易近人之策亦且斥为难行斯诚无可奈何矣，故举其施行之法以著於篇。
    ◎练兵处奏拟订选派陆军学生游学章程摺
    本年正月三十日准军机处钞交出使日本国大臣杨枢奏陈兼管学务情形一摺奉朱批练兵处知道钦此，钦遵查该大臣原奏称日本陆军经营数十年成效最著中国似宜添派学生来东专送入陆军各学校惟是学陆军者每岁所费较多於学文科者数倍非自费生所能备办似宜以官费培植之虽各省督抚近亦有选派学生来者，然为数有限恐不敷干城之选应否饬下各督抚将军於世家宦族内遴选文武兼资之少年学生添派东来分定班数人数送陆军各学校肄业以广将才而资录用等语臣等窃维自强之计当以储备将才为第一要义而欲造就将才自非多派学生遣赴外洋学习新法不可，惟各省向无一定办法多派少派人数既属不齐官费私费人类亦复不一欲求鼓舞振兴之效必有整齐画一之规查现时文科各生业经学务大臣奏派三十余人前往武科似较文科尤急凡陆军学堂之事本与兵事相为表里拟即由臣处总理其事所有各省镑旗每处应派学生额数若干每年应筹学生经费若干挑选时学有浅深应恁何格选取咨送时路有远近应限何时送齐以及留学在东应派定何人司其约束学成回国应考授何职予以登庸一切应办事宜均须明定章程方足以免纷歧而资信守臣等现已公同商订谨另缮清单恭呈御览伏候钦定如蒙俯赐准行臣等即分别咨行各省督抚及京外各旗钦遵办理自本年起将第一班学生一律於七月初旬送到臣处以便考验遣送出洋除此外尚有未尽事宜容随时与出使日本大臣咨商外所有拟订陆军学生出洋就学章程缘由谨恭摺具陈谨奏奉旨依议钦此。
    署两广总督岑奏寺僧报效田产充作游学经费请赐给匾额片
    据广东武备学堂总办奏调四川补用道罗崇龄据省城六榕寺僧铁禅等禀称本寺开山萧梁清修世业伤心陵谷蒿目时艰虽在世外之身常怀处堂之叹欲求护法端仗国威窃闻日本维新之始各寺僧侣有舍身济国高义，现在广东武备学堂拟选派学生赴东西洋学习军备为自强之策需款正殷僧等有祖遗田业二百一十余亩少留香火养资愿以一百九十三亩零按时价约值洋银二万元悉数充作游学经费具见有心兴学深明大义禀恳奏请御赏匾额以励其余等情据此臣查士民捐修城垣公所并军需等项银至千两以上者例准请旨建坊近年报效学费军饷赈需等钜款恳恩优奖者历经俞允有案，今六榕寺僧铁禅等有心兴学自强报效田业二万元之多其慷慨爱国之诚洵非寻常义举可比，优予旌奖宜可申请从此世外禅林无所用此酌请匾额谅邀恩准复查六榕寺所奉系三宗佛十八罗汉尚是释教正宗相应恳恩赐给六榕寺僧铁禅等匾额一方以光梵修而资风示谨奏奉朱批著照所请钦此。
    ◎湖南学务处奉抚宪批通饬各属仿办四字讲社札
    奉抚宪批据衡山县禀称奉宪台轸念民依倡捐款项仿照天津办法在省岽戳半日学堂十所，札发告示下县饬即张贴晓谕会督绅耆一律举办等因，奉此伏查前项学堂实为贫苦幼童莫大幸福遵将告示张贴并劝绅耆合力推广愈多愈妙卑职愿捐廉独立一所於县城文昌阁开设以起邑绅群立之点招选幼童八十名分为两班延师课读择於本年正月二十三日开学一切规条悉遵省章办理窃维民不识字故虽有简明官示不能看通俗报章不能阅见闻闭塞比如野蛮诚如札示所云民智不开由於读书识字者少卑职拟於半日学堂之外添设一四字讲社其宗旨欲令乡曲愚民均能通晓字义先假考棚设立社所选长於训诂齿牙明辨之士为讲生由县捐廉月送修洋六元，每日於巳刻开讲有教无类男女老幼贫贱知愚概许来社听讲入门时各给一刊印四字长条字如核桃大讲生高立解说大众环侍静听少在前长在后男在左女在右上面悬挂粉牌书碗口大四字与条字一律每日更换皆眼前常用之字如忠孝节义天地君亲富贵功名之类日新月异而岁不同讲生手执细竹杖一枝先指定忠字高声朗诵曰忠听讲者对认条字齐应声曰忠讲生即将忠字之义切实解说引伸触类不厌详明能旁徵事实更妙忠字解毕再指第二孝字解说如前四字挨次解毕或宣讲圣谕广训及劝善要言或晓谕官府现行要政及世界新闻约一小时许务令听者忘倦讲解完毕再将竹杖指定粉牌逐字高读一遍听讲者始各拱手而退字条各带回家便於记认，此事经费无多如有乡党善士集赀公聘讲生或读书人自愿出力为讲生无论何人均可赴社册载明讲字处所领取粉牌及刊印四字纸条借一宽厂祠宇破半刻功夫即可普此教益每年自二月初一日开社至冬月底止计十个月中无间断日有定时其宣讲得力者年终由县查明从优奖励其宣讲三年能使一方之人通晓三千字义者由县禀请赏给五六品功牌以示优异卑职为开通民智起见是否可行理合禀恳俯赐察核批示祗遵等情奉批禀悉民识不开由於不识字者多故教化无由普遍，然欲尽人而教之不但力有不逮且小民奔走衣食亦无余暇可以就学自非设一简便方法不足收默化潜移之效据称捐廉设半日学堂并拟设四字讲社讲解字义无论老少男女咸许听讲所费无多收效极速果使下等社会咸能知书阅报则政治自臻上理所禀极为有见亟应通行各属仿办仰学务处即便分饬遵照此札。
    直隶总督袁准出使比国大臣杨咨开续派学生须习法文分饬津海关道大学堂查照札
    二月二十一日准出使比国大臣杨咨开窃照本大臣於光绪二十九年十二月十三日承准兼署湖广总督部堂端咨开查鄂省前已遵奉明诏选派学生赴德俄等国游学在案兹复查有肄业师范学堂学生杨荫渠等堪以派往比国肄习各种实业专门之学并筹备银二万二千两交监督户部候补员外郎阎海明用核实造报以恁报部查考除恭摺具奏并咨外务部暨大学堂查照外相应咨送为此合咨贵大臣请烦查照希即随时照料约束考察俾资造就等因到本大臣承准此查鄂省咨送来此游学学生二十五人已於光绪二十九年十二月十二月由监督户部候补员外郎阎海明率同到比屡经本大臣与比外部文部大臣会晤商酌妥为安置，查各生罕通法文难以骤入专门学校兹就黎业斯省自行赁屋一所先习语言文字比国国家高等学校荟萃该省镑生耳濡目染进步较速普通毕业就近分习各种专门实学比王饬派教习四员不取修资其兵部大臣复借与各生需用地图器具等件已於本年正月初三日由监督率同各生前往开学窃念三十年来中国派赴欧美诸邦游学学生输费悉如其国人今比国君臣相待较优学费较省倘能多派学生来比肄习各种实业实於造就人才大有裨益惟比国素尚法文如有续派学生宜於方言学堂择其曾习法文三四年者已知普通即可附入专学之末班倘未习法文必年在十五岁以上中文通顺者亦克充选现在中国学堂有专读译成之书速成学者在华普通已列高等到洋后仍须从语言文字入手此项学生年岁差长如欲咨送出洋拟请先饬在华洋教习聆察口音择可而选庶免佶屈聱牙之病人大臣起家诸生办理江南学堂近十稔深悉泰西各种实业靡不以语言文字为根抵今为仰体朝廷兴学育材力求实效起见相应咨呈贵部谨请查照施行等因到本大臣准此合行札饬札到即便查照此札。
    ◎新定学务纲要（续第三期）
    一各学堂学生冠服宜归画一，学生衣冠靴带被褥俱宜由学堂制备发给以归画一而昭整肃且免学生多带行李以致斋舍杂乱即或游行各处令人一望而知自可束身规矩令人敬重至各等学堂宜加区别以示递加优异尤须严禁奇袤服饰并宜严禁学外之人仿造冒混惟所制各件应否令学生缴费可听各学堂核计常年经费酌量行之。
    一各学堂皆学官音各国言语各国皆归一致，故同国之人其情易洽实由小学堂及字样拼音始中国民间各操土音致一省之人彼此不能通语办事动多擀格兹拟以官音统一天下之语言，故自师范以及高等小学堂均於中国文一科内附入官话一门其练习官话各学堂皆应用圣谕广训直解一书为准将来各省镑学堂教员凡授科学均以官音讲解虽不能遽如生长京师者之圆熟但必须读字清真音韵朗畅。
    一小学堂日课止五点钟六点钟并不为劳，外国高等小学不过五点钟初等小学不过四点钟，所以养息幼童精力用意本善兹因中国学堂须读经书不得不酌增数刻初等小学五点钟高等小学六点钟，然初等小学每月功课共止两个半时辰在中国书塾时刻并不为久，且所讲各科学时常更易并非专执一卷，令其埋头讽诵自己足活泼精神至初等小学每日止读经书数十字递增至一百字而止高等小学递增至一百六十字而止，在学童断不以此为苦而学生可无荒经之弊此实培养本源之要意不得以课多藉口日本小学堂亦有高声诵读期於纯熟者亦常有资质较钝迟至日暮始散者陆军学生每二点钟讲授一二千字必以全能记忆者始给足分谓外国读书必不责其记忆无是理也。
    一各学堂科学并不繁难皆可按年毕业，现定各学堂课程皆量学生之年齿精力而定实可无竭蹶之虞至高等学堂以上各科学门类似乎繁多，然其中有名随意科者则以余力为之愿习与否听学生自审才力可不相强亦系外国通例中国初办学堂学生程度未敢遽求全备，故将各随意科目量为减缓留待第一期毕业或第二三期毕业后体察学生程度渐次增加查日本初办学堂之前十余年科目并不全备乃历年陆续增加此为改章创法者之一定步骤此次课程既仿照外国办法亦体察中国情形较诸外国学堂课程减省已多查每一科学教授之书不过一两本合计三四年之中每日所占时刻有限实不得谓为繁难盖外国学问最精计算最重卫生其所定学堂课程大率中人之资力所优为者，今每日功课少者四五点钟至多者不过六点钟藏修息游各有其时每星期又歇息一日较之向来学塾穷年不息夜分不休者宽舒多矣。
    一科学相间讲授乃各国成法具有深意，各科学相间讲授东西各国学堂通例无不如此每日此门数刻他们又数刻一日内讲习至五六种看似繁难，其实具有深意为其功课难易相配不至过劳生厌而各种科学同时并讲亦有互相补助之益。
    一各学堂科目年限与各国学堂有酌改处  中国礼教政治与各国不能尽同，现在学堂讲求实用一切科学取资於各国者居多，然亦有中国向有之学为各国所无应加习者有各国所重而与中国不宜应暂从缺者科学既有变通年限自须酌改将来仍视学生程度何如随时更定至於移风易俗莫善於乐秦汉以前庠序之中人无不习，今外国中小学堂师范学堂均设有唱歌音乐一门并另设专门音乐学堂深合古意惟中国古乐雅音失传已久此时学堂音乐一门只可暂从缓设俟将来设法考求再行增补。
    一中小学堂酌改年限统计仍与原章相合  查原定章程小学分三级蒙学课程四年，初等小学高等小学课程各三年，中学课程四年合计中小学堂共十四年毕业兹以原定蒙学堂课程实即外国小学堂课程因即并入初等小学改为五年毕业此项学堂国家不收学费以示国民教育国家任为义务之本意而另订蒙养院及家教合一章程以明保育幼儿之要义不归入学堂统系就学年龄之内其高等小学则展为四年中学则展为五年俾学生於所受经书得以从容诵习日力有余而於应习之普通各学科时刻仍无妨碍统计小学学期较原章减短一年而於中学学期加展一年前后仍合为十四年并无出入。
    一理学宜讲明惟贵实践而忌空谈  理学为中国儒家最精之言，惟宗旨仍归於躬行实践足为名教干城此次章程以专设品行一门严定分数又於修身读经著重是处处皆以理学为本，但性与天道子贡未闻浅学高谈性命亦是大病，故於大学堂设有研究理学专科又於高等学堂及优级师范学堂设人伦道德一科专讲宋元明国朝诸儒学案及汉唐诸儒解经论理之言与理学家相合者令其择要讲习，惟止可阐发切於身心日用之实理不可流为高远虚渺之空谈以防躐等蹈空之弊果能行检笃谨即是理学真儒。
    一各学堂兼习兵学
    中国素习士不知兵积弱之由良非无故揆诸三代学校兼习射御之义实有不合除京师应设海陆军大学堂，各省应设高等普通专门各武学堂外惟海陆军大学堂暂难举办，兹於各学堂一体练习兵式体操以肄武事业於文高等学堂讲授军制战史战术等要义大学堂政治学门添讲各国海陆军政学俾文科学生稍娴戎略此等学生入仕后既能通晓武备大要即可为开办武备学堂之员兼可为考察营务将卒之员一教科书应颁发目录令京外官局私家合力编辑书成后编定详细节目讲授外国中小学堂於各科学均有教授详细节目（详细节目者谓某门某科用某书教授此书或一年讲毕或几月几日讲毕一星期讲若干自何处起至何处止）所以齐一各处同等学堂之程度而使任教员者有所据依以定教授科学之次序立法最善查京师见设编译局专司编辑教科书，惟应编各书浩博繁难断非数年所能蒇事亦断非一局所能独任应令京外各学堂择各科学教员之学望素著者中学用中教员西学用外国教员查照现定各学堂年限钟点此书共应若干日讲毕卷叶应须若干所讲之事孰详孰略孰先孰后编成目录一册限三月内编成由学务大臣审定颁发各省令京外编译局分认何门何种按照目录迅速编辑书成后咨送学务大臣审定颁行各省重出无妨择其尤精善者用之，盖视此学堂之程度以为教科书之浅深，又视此学堂之年限以为教科书之多少其书自然恰适於用，然后将此书分成详细节目每年讲若干每星期讲若干自何处起至何处止共若干日讲毕其初则各局按颁发之目录以编著书其后则各教员按颁发之书以分节目则各学堂皆无歧出亦无参差矣，然官局分编亦需时日尤要在使私家各勤编纂以待裁择尤为广博而得要如有各省文士能遵照官发目录编成合用者亦准呈送学务大臣鉴定一体行用予以版权准著书人自行印售以资鼓励。
    一采用各学堂讲义及私家所纂教科书官编教科书未经出版以前各省中小学堂亟需应用应准各学堂各科学教员按照教授详细节目自编讲义每一学级终即将所编讲义汇订成册由各省咨送学务大臣审定择其宗旨纯正说理明显繁简合法善於措词合於讲授之用者即准作为暂时通行之本，其私家编纂学堂课本呈由学务大臣鉴定确合教科程度者学堂暂时亦可采用准著书人自行刊印售卖予以版权。
    一选外国教科书实无流弊者暂应急用，各种科学书中国尚无自纂之本间有中国旧籍可资取用者亦有外国人所编华人所译颇合中国教法者但此类之书无几目前不得不借用外国成书以资讲习现订各学堂教科门目，其中有暂用外国科学书者或名目间有难解则酌为改易仍注明本书名於下俾便於依赖采购俟将来各科学书中国均自编有定本撰有定名再行更正至现所选录之外国各种科学书及华人所译科学书均由各教员临时斟酌采用其与中国不相宜之字句则节去之务期讲习毫无流弊仍拟另撰科学门自释义用资考察，上海小书贾所译东文各书并不注明著者译者姓名多自摘取原书一段与一已私意相合者译出流布并不顾本书宗旨阅者务宜慎择博考免为所误又有京城刊印人张某所编皇朝掌故一书其於近年时政并不深知原委往往讹传臆造谬误甚多学堂亦不宜读。
    一教员宜多看参考书  章程内指出各书不过示以准绳俾办学堂者有可下手为教员者除讲授时须按照章程内所列各书及将来审定颁发各书外，仍须博览旁搜以备参考高等学堂以上学生亦许带书以备自习时参考，但其书须经监督及管斋务之员查验不悖教法者方准带入。
    一毕业升等奖给出身均由试官考定，高等小学毕业给恁归地方官考试核办升入中学堂者归学政考试给奖中学堂毕业给恁归道府大员考试核办升入高等学堂者归督抚会同学政考试给奖高等学堂毕业奏请，简放主考会同督抚学政考试大学堂毕业奏请简放总裁会同学务大臣考试，凡考试应各视所学程度分门详加考验为外场并须另行扃试论说文字为内场俟内外场考毕合计内外场分数暨平日品行分数合格者照另订专章分别奏请，赐予各项出身分别录用照此考试奖励之法优劣能否众目共睹其学业既非恁一日之短长又可考平日之品行试官既不致臆为高下教员亦无所用其偏徇庶足以兼考学行杜徼幸而得真才较之向来科举之去取似为核实。
    一学堂兼有科举所长，凡诟病学堂者盖误以为学堂专讳西学不讲中学故也，现定各学堂课程於中国向有之经学史学理学及词章之学并不偏废，且讲读研求之法皆有定程教向业科举者尤加详备查向来应举诸生平日师无定程不免泛惊人事纷杂亦多作辍风檐试卷取办临时即以中学论亦远不如学堂之有序而又有恒是科举所尚之旧学皆学堂诸生之所优为学堂所增之新学皆科举诸生之所未备则学堂所出之人才必远胜於科举之所得无疑矣。
    一学务人员援案保奖  各省学堂所派之员绅教员除办理不能合法及多滋流弊者应随时撤惩外，其有确能实心任事不辞劳怨学生均能循理守法安分用功毫无流弊者每届五年准援照从前文馆成案择尤保奖其无成效者不给奖似此分别奖劾劝惩兼施庶办理学堂者皆知奋勉。
    一各学堂应令学生贴补学费  各省鲍款皆甚支绌除初等小学堂及优级初级师范学堂均不收学费外此外，各项学堂若不令学生贴补学费则学堂经费似难筹措断无多设之望是本欲优待而转致阻碍兴学矣，且学生以学费不须自出不免怠惰旷废不肯切实用功更兼不守规矩视退学为无关轻重查日本各学堂学生於月出束修外，凡膳费寄宿舍费书籍衣服等费皆须学生自备具有深意盖博施济众从古所难中国此时初办学堂一切费用甚钜自亦应令学生贴补学费不致全仰给於官款庶可期持久而冀扩充其学费每人每月应缴若干听各省斟酌本省筹款情形核计该学堂所需常年经费随时酌定毋庸限数但须量学生力之所能及。
    一各省初办之学堂学额暂不限数，现定各学堂学生额数初办之际准各省镑就地方情形财力通融酌办，不必拘於定额，然教育总以普及为贵仍宜随时随地力图扩充。
    一学堂未毕业学生不准应乡会试及岁科考，各学堂毕业学生已定有出身与科举无异在学堂授业期内概不准另应乡会试岁科考及各项考试以免旷日分心延误学期其毕业生领有恁照离堂后而升级学堂未经考取收入者（谓小学升中学中学升高等学高等学升大学之类）如在科举未停以前其愿应乡会试及各项考试者各听其便应由学务大臣咨行各省通饬各学堂遵照。
    一学堂斥退学生不准投考他学堂，各学堂犯规斥退学生概不准更名改籍另投别处学堂情节轻者如一年内查其真能改悔取具保人本人各甘结仍可另行考选收入，本省学堂以观自新之效情节重者永远不准再入学堂以示古人移郊移遂之罚应由学务大臣通咨各省，凡以后各学堂遇有斥退学生应将该学生姓名籍贯事由呈报本省学务处详请督抚咨行，本省外省镑学堂存案如有斥退后改名混入他省学堂者应严定惩罚条例查出后应将保结人议处（学生非有大过仅止记过儆戒其不得不斥退者必确系犯有重情及屡戒不悛之败类断不令混入他学堂若此例不严学生断不能受约束也）。
    一学生未毕业不准另就他学，各学堂未经毕业学生概不准无故自行退学及由他处调充别项差使，如有故犯禁令希图退学及於放假期内潜往他省就事者查出后除咨照该省立即撤退押送回籍外并应追缴在学堂时一切费用惟保人是问。
    一京师大学堂宜先设豫备科，京师大学堂分科大学现尚无合格学生暂可从缓宜先设大学豫备科，其教授课目程度应按照现定高等学堂章程办理。
    一进士馆宜加津贴，新进士既奉旨令入学堂必使其心无牵累而后可责其笃志用功，若旅费不充忧增内顾欲其安心从事学问难矣，兹拟凡入馆就学之进士翰林中书每年给津贴银二百四十两部属每年给津贴银一百六十两以示体恤，此项津贴由新进士本籍省分筹款交学务大臣转发进士馆按月支给。
    一大学堂规模宜求完备合法，京师大学堂本系以故宅改造未能一一合法适用，且大学堂当备各分科大学及通儒院暨附属各馆所场院之用需用实地甚广必须同在相近之区，则照料考察既便而各教员亦可通融兼顾，且於经费所省实多亟应另择宽广高爽之地参用外国大学堂规制分别先后以次建造务合於学堂法式便於实用俾稽查管理及卫生等事便於施行事事捷速简易则师生均无阻隔徒劳之弊管理稽查者亦无疏略难周之虞应责成学务大臣暨大学堂总监督及时兴建。
    一各省学堂建造须合规制，各省大小镑学堂建造屋宇均宜求合规式方能有益查各国学堂其布置之格局讲堂斋舍员役之室化验之所体操之院实验之场诵读之几凳容积之尺寸光线之明暗坐次之远近屋舍联属之次序皆有规制一为益於卫生，二为便於讲习三为易於稽察约束皆系考验阅历多年而后审定者，凡游学外国者固已亲见其规模式样近来日本专绘印有学堂图尤可取资模仿若限於地势经费者原可酌量变通但其有关系处万不可失其本意虽不师其情要必师其法。
    一各省宜讲求警察监狱之学，警察监狱之学最为吏治要图，凡为地方官者必须通晓其意明习其法应由学务大臣咨行各省专设警察恤狱学堂或於仕学馆课吏馆增设警察恤狱课程亦可。
    一邮电铁路矿务等学堂宜添课普通学，电报铁路邮政矿务等类学堂亦实业之一端，此等学堂均宜课普通学科，其涉及学堂者亦应归学务大臣考核止考其课目章程年限师生人数该管衙门宜随时咨报学务大臣至其所办电报铁路邮政矿务等无关学务之事仍各归该管衙门自行办理。
    一各省武学堂宜归一律，各省武备学堂亟宜分别等级考定名称或为普通武学或为高等武学或为陆军马步炮工水师管轮驾驶等各专门学堂均应参酌东西各国武学详订学科及其程度使各省有所据依归於画一将来毕业学生出身亦应分别等差酌定奖励之阶，奏明办理。
    一海陆军大学堂宜筹建设，各国海陆军大学堂另隶海军大臣陆军大臣管辖中国尚未设有海陆军大臣所有海陆军大学堂为造就将材之地必不可少，应由学务大臣随时察酌情形分别缓急奏请於京师地方筹款建设。
    一外省取中举人送京覆试不符分别惩罚，凡各省由主考会同督抚学政取中举人即由督抚先行发给恁照，比照乡试录造送分数册，奏咨送京由学务大臣覆试如分数不符过半者革去举人不符在三分之一以上者或停其升入大学之期一年或停其引见录用之期或一年或二年发回原省补习分数不足之学科再行引见录用临时酌量分别办理。
    一京师应专设总理学务大臣，各省遍设学堂其事至为重要必须於京师专设总理学务大臣统辖全国学务，凡整饬各省学堂编订学制考察学规审定专门普通实业教科书任用教员选录毕业学生综核各学堂经费及一切有关教育之事均属焉应请旨简派大臣管理其大学堂应请另派专员管理至各省爱厅州县遍设学堂亦须有一总汇之处以资管辖宜於省城各学务处一所由督抚选派通晓教育之员总理全省学务并派讲求教育之正绅参议学务。
    一学务大臣应设属官，学务大臣应设属官分为六处各掌一门，一曰专门处管理专门学科学务，二曰普通处管理普通学科学务，三曰实业处管理实业学科学务，四曰审订处审定各学堂教科书及各种图书仪器检察私家撰述刊布有关学务之书籍报章，五曰游学处管理出洋游学生一切事务，六曰会计处管理各学堂经费每处置总办一员帮办数员量事之繁简酌定学务大臣即於所属各员中随时派赴各省考察所设学堂规制及课程教法是否合度禀报学务大臣，如各省学堂学科有未完备教法有未妥善之处随时咨会该省督抚转饬学务处迅速增改务使各省学科程度一律完备妥善且免彼此参差。
    一学务大臣选用属官之途，学务大臣所用属员均须选择深通教育事理之员，将来以京师大学堂各省斑等学堂毕业学生及游学外洋大学堂高等学堂毕业回国学生考选充补其各学堂尚无合格学生资选用时应准参用仕学馆进士馆毕业学员目前暂行选取通晓学务之京外职官充之。
    一学堂章程应准随时修改，现定各项章程将来如有应再变通增损之处其关系重大者应由学务大臣博采众议覆加审定，再行奏明办理，其规程课目小有修改学务大臣可随时酌定咨明各省照办。已完
    练兵处奏定选派陆军学生游学章程
    一选派学生须分年派往拟以四班为一轮每年选送一班，每班一百名至第四年四班送齐后如须变通办理届时另行核议，二选派学生各省须有定额京旗直隶江苏湖北四川广东各六名奉天山东河南安徽江西浙江福建湖南云南各四名山西陕西甘肃广西贵州各三名江甯杭州福州荆州西安甯夏成都广州绥远城热河察哈尔密云青州十三处驻防各一名计共一百名为第一班，以后三年均照第一年办理，如各省旗有愿多派者亦可但不得倍於原派之数以示限制而免纷歧。三凡已设武备学堂各省旗其学生应在该学堂内选派若干设学堂之处则於文武世家子弟内选派，但须合以下所订之格方准派往，如选不及额即由练兵处就近选派补足以符定数，四所选学生必须身家清白体质强壮聪明谨厚志趣向上并无暗疾嗜好於中学已有根柢武备各学已得门径年在十八岁以上二十二岁以下者为合格，其未设武备学堂之处於武事本未谙习而经史时务之学必须优裕选定后由各省旗开具该生姓名年籍三代履历学诣品格与已习武备之生一并咨送练兵处考验合格者由练兵处汇送驻日大臣转送学校肄业不合格者遣回。五选送学生须有定期各省旗均应预计程途远近咨送务於每年七月初旬齐集练兵处以便考验派往於八月间到日庶免暑假中虚耗时日之弊，六咨送各生应由练兵处选派一监督专司考查约束即作为驻日使署武随员归本国驻日大臣节制，七第一轮学生共计四百名，其往返川资每名约需银二百两常年经费每名每年约需银三百开办第一年学生仅百名以后额数逐年递加款亦递增计第一年共需银四万两，第二年七万两第三年十万两第四年十三万第五年又减为十万两以后每班毕业生逐渐回国费即递减如有资质超异学业精进能考入陆军大学校及各专门学校者尚须加给经费应需若干临时筹济，八学生川费学费由练兵处筹五成余五成由各该省旗筹备须指定专款以免贻误其款定於每年七月前解交练兵处由练兵处汇付驻日大臣转交各学校及陆续支付各生，九学生用费各省旗选派若干名者第一年即按若干名额应摊之费解交以后第二三四五等年按数递为增减其留入大学校及各专门学校者另计至各旗中如有实在款项支绌万无可筹者则统由练兵处发给，惟各生治装费来京川费及不合格者遣回川费均由本省本旗发给，十各生除学费外每名月给杂费银五元按月亲赴练兵处所派之驻日监督寓所支领其有考入大学校及各专门学校者由练兵处酌量加增，如随队习旅行野操及秋后大操一切费用则由驻日大臣督同监督临时酌定咨明练兵处发给，十一学习兵事专为国家振武之用自应由官遣派不得私自往学其有现时业经在日习武之自费生应由驻日大臣及监督察其志趣向上学业精勤年限未满者随时咨明练兵处贴给旅费改为官费生以资造就自此次定章后凡赴日学习武备之自费生即行禁止以归一律，十二驻日大臣有督察学生之权须随时悉心考校各学生之品行学业按年督同监督造册咨送练兵处以备查核，十三此次咨送学生及以前公私费各学生倘有隳行废学者由驻日大臣随时儆斥如仍不知改即声叙该生行径咨回练兵处惩办并追缴官发历年经费，其有实系才力不及难望有成者亦随时咨由练兵处遣回原籍免其缴费，十四查日本振武学校专为中国学生而设其间规模教育如有未尽美备事宜应由驻日大臣商同日本在事各官酌量修改如有应需零星款项亦由驻日大臣咨由练兵处筹给并由驻日大臣商订中国学生充见习士官后入大学校及各专门学校章程，十五振武学校教习应由中国筹给律贴其余各学校教习应於每班学生毕业后由中国给予优奖其津贴数目及奖励规条应由驻日大臣与日本在事各官商酌办理，十六学生在日本士官学校毕业充见习士官期满除考入大学校及各专门学校外其余回国由练兵处就其历年所学一一考试最优者奏请授职守备次者授千总次者授把总此项武职即作为该学生等出身开写履历均按职之年系以某某年守备千把出身字样俾与保奖武职示有区别如该学生本有官阶即照其原有之官晋一秩若系文职亦照原品晋一秩入营带队以相当之武职借补而其出身仍均系以守备千把等职其由大学校及各专门学校毕业回国者则比照此例分别加升其应考各员授职后即分别咨回各本省以营队官及陆军学堂教习酌量录用。
    ◎各省学堂汇志
    北京  大学堂仕学馆已归入进士馆俟四月十二日进士馆开学后即将仕学馆并入至进士馆，准於四月十二日开学如有不愿入学者须先期呈明闻已有报名者一百余人。
    直隶  直隶师范学堂员司所设之崇实中学堂现已开学功课略分十门尚不甚恶，直隶省民立之中学堂仅此而已直隶大学堂之两江游学生近创两江公立小学堂业已开学。
    山东  东抚周中丞在兖郡开办农务学堂由孔少詹太史主持其事，刻已聘到教习拟取学生四十人为内外两班分课教授，兖州创立中学堂刻已示谕招考学额三十人须十二岁以上二十岁以内者，癸卯年萨提督请於北洋在烟台设立海军学校现已招得学生八十名开学肄业仍照南北向章分为管轮驾驶两班。
    河南  孔观察广聪纠集同僚於开封设一蒙学堂专教洋文名曰至诚学社现已开学。
    江苏  江南将弁学堂现已择定地址拨款兴造，苏垣彭氏小学堂初设学额三十名继添设二十名而报名者仍纷纷不绝因又添设分塾一所。
    安徽  安省创立民立尚志学堂定额四十名附额十名须十四岁以上文理通顺之学生以备教授高等小学考取笤谔靡辉挛薰犯方准照章肄业。
    福建  兴化董心斋二尹以省峁侔煅堂大半皆绅富子弟肄业遂创设闽南官学堂培植贫寒子弟自行捐款办理。
    湖北  江浙旅学为江浙宦鄂同人创办专收随宦子弟学生约百余人之多，梁星海太守亦如湖南旅学办法捐助经费一千元干事各员遂请太守为名誉监督。
    湖南  长沙城东有古定王台兹由梁龙诸君创捐钜款购办中图书及人体动植模范光化等学仪器列置其中设馆三所曰图书曰教育曰博物，近已开办。湘乡女士吴周氏曾在上海充女教习兹就湘乡本宅自办女学堂一所业已开学，益阳县学堂开办以来毫无成效，盖管理未得其法也，近经县绅罗德源等禀请湘抚饬设学务分处将文昌学田两局归并学堂办理至卷田一项现在奉旨递减科举学额亦即核减，且以龙州别墅改为蒙师讲习所。
    四川
    前川督岑制军在川时曾设营医学堂学生仅十人，兹由川督锡制军筹资推广添募学生四十名，仍请法医官罗君尚德为教习，成都武备学堂癸卯年春间兴办分为三科内速成科，现已毕业给发文凭成都满城少城书院旧为旗生肄业之所现议改作学堂已聘速成师范生华阳王君章祜为教习，新津刘君石浦万君松云自日本游学归来带有仪器图籍协议立学堂近已兴工建造，岳池县孀妇罗唐氏自愿将膳产捐办本邑小学堂。
    广东  将弁学堂考取武匡军官兵书识八十三名第二次考选将弁学生三十五名定日开校，省城有群益塾现拟改为随宦学堂粤督岑制军札善后厘务两局提款一万八千余金为置设斋舍购置图书之用，佛山汾学社创办经年社员以蒙学未能遍立而村塾学究实操蒙学教育之权，若能多购教科善本俾学究纵观或能渐通教育原理特选焙教科书数十种储之社中镇内蒙师皆得随时阅看。
    蒙古
    蒙古喀拉吣亲王聘日本女教习河原操子为女学堂教习，兹已开学学生二十四人惟以语言难达俱由太福晋及福晋用北京语译成蒙古语幸河原教习能作北京语进步颇速。
    ◎各国教育汇志
    韩国  四月十三日汉城信日本政府拟在韩国增设学校养成人材挽衰颓之气运以达中兴之事业，今特派学部大臣详密调查现在韩国设立之学校状况列表於左。
    校名
    
    生徒数
    
    教员数
    
    校名
    
    生徒数
    
    教员数
    成均馆即经济学校
    
    三○
    
    二
    私立小学校
    
    八○○
    一三
    师范学校
    
    三○
    
    三
    私立中学义塾
    三五
    三
    中学校
    
    三五
    
    七
    
    洛渊义塾
    
    五○
    
    三
    医学校
    
    一五
    
    四
    光兴学校
    二○
    二
    法律学校
    
    一○○
    
    一○
    兴化学校
    二五
    
    二
    外国语学校
    
    四○○
    
    二九
    
    光成学校
    
    一○○
    五
    公立小学校
    
    四五一○○○
    六五
    
    桂山学校
    
    四○
    三
    官立小学校
    
    九一○○○
    
    三○
    然则就学生徒之数不过三千六百八十人而韩国之人口约有千万余人，今於二千七百二十人之中仅有学生一名可见其教育不振之极，然韩人大半记性强而悟性弱，日人将先利用其记性使通日语不论法律政治经济及其他之科学皆以日语教授使日本语言最易普及即设官吏登用法一条其有能解日语者即可随时叙官。
    日本  步兵第八联队团向祗研习英语迩因中日两国交涉密特添设华语一科，聘商业学校讲师华人梁振武为校员，文部省派第一高等学校教授小川正孝留学英德两国二年专习化学又依外国留学生规程第一条第二项当养成英语教员特命札幌农学校助教授永野武一郎留学英国二年研习英语及教授法。
    缅甸  缅甸幼童昔以佛教僧徒为教习以佛经为课程至英人驻缅渐知实学之要，近十四年进步颇速。千八百八十八八十九两年实学书院学堂共五千六百七十九所，学生十二万一千六百七十二人千九百二年至三年书院学堂共一万八千九百三十一所，学生三十三万一千五百二十五人，千八百八十八八十九两年英政府特助学校费共印银八十四万一千三百七十五圆，千九百三年特助学校费印银二百二十七万四千圆，此皆政府所设尚有私学堂二千七百六十四所乃前十四年之举近年此等学堂共一万三千六百八十一所，其中女校亦颇不少云。
    俄国  癸卯年俄国文部省欲於西北境内新建一大学后经择定穆希烈夫地方，该邑仅有人口五万其三分之二皆犹太人，现已修造校舍矣。其全国初等学校数少，且狭致儿童报名投考者往往额满见溢其儿童之学龄始九岁至十三岁全国儿童总数有十四兆人而学校不过七万八千所北海沿岸以多德人居住，故风气稍开约六百七十一人中得一小学校，其余则须一千六百七十六人始得一校甚至有五千人中始得一校之处，如中亚细亚之斐迦拿则九万七千五百二十六人中始得一校日俄之战，俄所以屡遭败衄者其因在国民教育之普及也。
    ●第四期・财政
    ◎筹饷节略驳议  录二月二十二等日中外日报
    赫总税务司所拟筹饷节略，已奉旨交各省督臣议奏，本馆窃谓其有可论者三端，第一谓中国应有田地八千兆亩，第二谓每亩应令完钱二百文，第三谓每年应完银八百兆两，即折半亦应有四百兆两。
    今请就第一端论之，按皇朝通考田赋门载顺治十八年，总计天下田土共五百四十九万顷有零（万数以下不录）又载乾隆三十一年总计天下田土共七百四十一万顷有零（原书载至是年为止以后未录）查顺治至乾隆历下开垦荒地丈量田亩严禁隐匿之令，故增出田亩甚属不少，又加以太平日久休养生息人丁滋多田野尽辟，故乾隆中叶较诸顺治末年已增出一百九十二万顷，实为三与一之比依此以推则此后当续有所增，然国内田亩止有此数必不能骤增数倍，且自经咸同兵燹以后各省地亩荒废者实不少，则即有所增亦不能大远於七百四十一万顷之数此可考而知者也。
    今赫税司谓当有八千兆亩（按即八十兆顷亦即八千万顷）是较乾隆三十一年成熟之数，骤增至十一倍有奇，即以折半计之亦增至五倍有奇，不知从何处增出此数论者必将谓通考所开之数全以官造册籍为恁，不足为据，则须知官册所载率恁前明之旧已经多次之丈量又加以本朝之增益稍有出入容或有之不至如此之悬殊也，故此项节略不见诸实行则已若见诸实行在司其事者本以有事为荣，且严令之下何求不得必将有减缩弓口以增亩数之事又必有归并畸零凑成亩数之事其为害於农民者正大矣，赫税司谓李文忠固尝言中国可完钱粮之地，有三分之二，今止作三分之一五算，似不为多则试问文忠在日固尝遣员勘丈确见其有此数乎，抑尝发册勾稽亲知其有此数乎以无据之词莫须有之说遽欲见诸实事窃未知其可矣。
    又按中外图籍皆言中国面积有十六兆方里，以每方里五百四十亩计之，应有八千六百四十兆亩，今何以减而又减至四千兆亩之数，亦不能得此中情形盖亦多端，非一言所能尽今姑就见於皇朝通考者言之一则定例虽以二百四十弓为一亩，然各处办法不同有以二百六十弓为一亩者有以三百六十弓甚或六百九十弓为一亩者其故实由田赋有定制而田之腴瘠不等势难强瘠田所输之赋亦等於腴田於是民间习俗相沿有司通融办理不得不将弓口放大以牵就田赋令以两亩或三亩纳一亩之赋此全国亩数所以见少者一也。又定例内地及边省零星地土悉听该处民人开垦永免升科此等办法各省不同有不及一亩始免升科者亦有不及十亩即免升科者分计之尚觉其少合计之即觉其多此全国之亩数所以见少者又一也（然无此两端亦断不能有四千兆亩之多）以上两端虽於实事求是之道有所未合然体恤农民酌盈剂虚自有不得不如此办理之势，今如谓有此地即有此款则必将核实丈量就亩徵赋於是向之轻赋者变而为重向之无赋者变而为有尚谓为并未加徵尚谓与永不加赋之祖训并不违背谁则信之。
    又请就第二端论之按皇朝通考以田赋列第一卷而卷首即详列各省田赋之数，然亦第言某省民赋田每亩科银若干至若干而已究竟某省之田共分几等每等每亩赋若干则未之详也，又屡载某年天下土田及田赋之数，然但有每省之共数而无省内每县之分数则每县之田共分几等每等每亩各赋若干仍未之能详，惟此次节略本属笼统计算每亩抽钱二百文则本报亦可笼统核计就通考所载每省辈有若干亩赋银若干两粮若干石核其每亩实纳银若干粮若干又专就钱粮最重之江苏江西浙江三省计之则中国田土是否每亩实可纳钱二百文亦不待烦言而决矣。
    今查通考载乾隆三十一年江南民田六十五万余顷赋银三百二十五万两零，粮二百八万余石约每亩纳银五分粮三升二合，又载浙江民田四十六万余顷赋银二百八十二万两零，总一百三十八万余石约每亩纳银六分一厘粮三升又载江西民田四十六万余顷赋银一百九十三万两零粮八十九万余石约每亩纳银四分二厘粮二升弱。
    合三者折中计之可作为每亩应徵银五分一厘粮二升七合（此三省所徵丁漕实有多於此数者亦有不及此数者惟如笼统计算则可作为应徵此数）此外地丁有耗羡漕粮有公费皆为历奉明文准其加抽之数目应列入查光绪会计表及新辑会计简录（按此录为庚子次年京城会议和约时某部员所辑盖以备商酌赔款之用者）所列地丁及耗羡之数约为十与一之比，又查去年苏省冬漕每石带收公费一千文则每升应收公费十文以此类推则每田一亩应徵银五分六厘壹粮二升七合，又公费二十七文（按江浙两省当同治初年均有减徵浮粮之案则更不及此数）试再就上开之数合诸钱价若照时价论之，则现在每银一两可易钱一千一百四五十文，则赋银五分六厘壹约合钱六十四文（赫税司谓银一两可作钱二千文近日实无此数）至於漕价则去年苏省冬漕每石折钱三千八百文则漕粮二升七合应合钱一百零二文综以上两款再加以公费二十七文合为一百九十三文。
    若再就乾隆以前之旧价言之江苏漕米折徵每石银一两，其时银价每两易钱七八百文据此以推假如每亩田应纳银五分六厘壹则彼时应合钱四十五文又漕粮二升七合应合钱二十一文再加公费钱二十七文只得钱九十三文而已。
    就以上两端论之若照今日时价则与赫税司每亩抽钱二百之说诚属所差无几，若照乾隆以前之价则已加至一倍矣，以今日民穷财尽杼柚其空之际若为爱养生民起见即不能尽照乾隆以前之例亦何忍骤增至一倍以重困农民也，且前两端所载之数特笼统核计之数耳，而仍有不可通者盖江浙两省俺额本较各省为重故有浮粮浮俺之目不得概诸他省其故一也，又两省中其钱粮之重者为苏之苏松太三属浙之嘉湖二属，故雍乾两朝同治初年减赋之案皆指此数府而言他处不与，然虽经迭次蠲减而赋额之重仍甲於他省（据同治初李文忠奏言苏松太浮粮较他省多一二十倍云云其后部议减三分之一则仍多十余倍也）当乾隆以前此数府岁纳巨赋所以能支持不敝者以其商务兴盛民财殷阜故耳岂能概诸他府他省又岂能概诸今日其故二也。又据李文忠奏言苏省惟乾隆中年以后办全漕者数十年（中略）其后道光十一年以至二十年约每年实征七八成，道光二十一年以至三十年约每岁得五六成咸丰元年以至十年每年止得四成云云（按近年苏省漕粮实止收六成上下此中官欠固有之民欠亦不少）据此则试除去未收之数而以已收之数合诸全省之田数则每亩应征之数恐亦甚有限矣，故以上两端所推得之数恐不可概诸今日其故三也，是则每亩抽钱二百文之说实为必不可行之事有断断然者矣。
    按赫税司条陈止言每亩抽钱二百而已，其漕粮之收否则不言及，然国家取民之制有条银有漕粮必兼及之乃能得其实数，故文中备举之今如於每亩二百文之外再征漕粮则民困更甚矣。
    又按老於钱谷者言江浙田亩，上则田不过岁纳制钱二百余文，然此等田不甚多下则仅纳数十文，西北各省每亩不过完二三十文而已此义论中未及附志於此。
    又按江浙钱粮若并浮收之数计之，则甚有不止二百者，然此等浮收之数国家应当禁革不应据为已有且从前钱粮止有此数而浮收已属不少，若定为每亩抽钱二百则浮收更甚矣（浮收必不能禁说详后文）。
    又请就第三端论之，按中国田地既不闻有八千万顷而中国田赋又不能每亩统抽至二百文则每年即不能实征银四百兆两（即四万万两）已不必烦言矣，今再就从前及近今国家之入款计之按通考载乾隆三十一年天下田赋之数为二千九百九十一万两有零（连奉天在内）光绪会计表载光绪二十年所收地丁粮折耗羡之数为三千零五十二万有零度支简录载近年（按当是庚子前一二年）地丁南垆钫垆钕疃钺缰数为三千六百零九万两有零（按此不能作准盖有不能此者在也）实征之数为二千九百六十余万两有零以上三数皆不甚相远举成数而言则可谓每年可收田赋三千万两，今赫税司谓可收四万万两骤加至十三倍之多不知从何处抽取此数又按赫税司言中国每年关税盐课地丁等项统计不过八十余兆两（与光绪会计录及度支简录所载大致相同），然则中国每年实收之数赫税司亦知之稔矣，今忽谓田赋一项即可收至四百兆两之多则请问今日之民情及生计是否实可令其合出此数以奉诸公家奈何言之过易也。
    阅者试观以上所言即可知赫税司之节略为万不可行之事已不待智者而知之矣，惟今日正当库帑如洗司农束手无策之时，朝廷方以筹款为急一闻如此办理即岁可得银四万万两安有不为之动听之理，故正月二十一日之上谕於此项节略颇不以为非则或者竟见诸施行未可知也，今试将其施行后必至之弊详论如下。
    一章程虽云开办之始听各业户自行开报不派人丈量，然此层恐办不到。盖中国田亩自乾嘉以后，久无勘丈之事民间相安已久忽令其从实开报是朝廷之意将为加收钱粮起见百姓安有不知即安肯纤悉详载以自取重累将仍不免於丈量其故一也，且即使从实开报矣。然赫税司既据图经所载谓中国有十六兆方里面积应有田八千兆亩则部臣必将援此为例责诸强臣谓某省有若干方里面积应有田若干亩，强臣亦必责诸县令谓某县有若干方里应有田若干亩万一民间开报之数不能与之吻合则必将谓其以多报少岂能免於丈量其故二也。及乎丈量之时一县十人十县百人冠盖相望声势煊赫此等人非道府即州县不能躬亲细事也，必将有委员司事以为之奔走书吏弓手以供其驱遣乡民本畏见官长今见有如许官吏下乡丈量安得不因疑生畏因畏生乱而在事诸人又恐循例丈量必不能适符其应有之数，则凡减缩弓口厘剔荒隐之法必无所不至以期加增亩数见好於上官而免事后之诘责如是则乡人深惧后累聚其至众之人积其不平之气有不挺而走险致酿大祸者鲜矣，近今游匪会党遍处皆是伏戎於莽时思蠢动极力镇静之犹恐不及安可扰之使动以兆乱萌其不可行者也。
    一丈量之后即将议及征收，其在每亩纳钱不止二百文者固欣然乐从矣。即与二百文不相上下者亦自可默然无言矣，然此皆居其少数所虑者向来纳钱本不甚多，今忽骤增至一半或一倍不止而此等地方又正居多数恐不免怨咨交作足使民心离叛暗伏乱源耳，而尤可虑者则浮收之数亦必因而加大也。按钱漕之浮收本在禁例，然以官俸太薄开销太巨吏治太坏流品太杂之故，朝野上下几视浮收为固然而莫之或禁犹幸州县之浮收虽各处不同而皆视其正数之多寡以为准从前钱漕正数尚属不大，故其浮收之数尚有限制今若田赋骤增至一倍或一半则其浮收之数亦必随之而增民力几何何以堪此或谓节略中本有不得由该县书差人役向其索取辨费之文，又有不得於二百文之外多取分毫之文则浮收之弊似不必虑不知此等空言究有何用当雍正初年定耗羡归公之令时何尝不严切教诫令不得於正供外多收一文然行之未久州县即已於丁银及耗羡之外又增出平余及贴色等名目相沿至今不改安在其能禁革浮收扫除陋习也，总之百姓缴纳钱粮不能不经官吏之手即终不免於需索犹幸其为数究不甚巨故民间亦相忘於不觉今若每亩增至二百文已较从前浮收之数为巨设再以浮收之数加入其内则农民辛苦所入除归公外恐已余存无几农利薄则农事愈荒恐并近今实征之数亦不能得矣。奚其可哉，或者节略中本有俟每年四百兆两收足后即将州县官俸增加，每年给予一万两之文则为州县者似可不必多取於民，然此节有三说可以破之，一则征赋在前而加俸在后大小官吏孰肯弃其现有之利益而希冀日后不可知之加俸，二则官吏得钱初不患其多若谓彼等因加俸之故即肯将其最便取携之实利弃而不敢求之今日恐难其人，三则近来省峒俺逋局州县每岁公私所需实不止一万加俸之后仍不足用必不免别筹方法以资贴补就以上三端言之则加俸之不足以禁浮收固可断言矣，或者又谓人臣谋国择利而为之，苟其有益於国家岂能逆料其有流弊而使良法美意阻格不行不知近时吏治腐败已极入仕者兴利则不足舞弊则有余而且无人不能作弊无事不可作弊，今不从本原下手课以治民之学养其廉耻之心革其贪婪之习而即畀以丈量田亩增收田赋之权是直导之作弊而已矣，而谓浮收之弊其能免哉赫税司筹款之法其可尝试哉此其不可行者又一也。
    抑更有进者假使今日中国家给人足与欧美相埒则当此国家多事之秋需款孔急之际即令通国人民岁纳银四万万两以济国家之危急亦诚不为过，然而今日之民情何若生计何若想已为识者所共知即岁纳三千万两之钱漕在国家诚不足於用而民间实已力尽筋疲安能复增至十三倍之多以理言之中国为专制之国政府与民人本属漠不相关平时百姓有事政府初不与闻，则时至今日岂能以毁家纾难之谊责诸不识不知之民，况於保护之方素所不讲提倡之术尤所未闻加以外力之日侵内政之不修农业之日坏工商之日颓致富之方百不得一致贫之法十而有九从前轻徭薄俺犹不失为藏富於民用能致乾隆六十年海内殷富闾阎充溢之盛今则民贫已极家无宿粮人有菜色之景象比比皆是一省之中拥资百万者不过数人一府之中拥资数十万或十余万者不过数人一县之中拥资十万者更无多人而此等人非为官即为商无因业田而致富者今独欲於田赋中岁岁筹款四万万两是欲使多数之贫民代少数之富民承认报效国家之责也可乎不可，况中国既为专制之国则上之取财於下也，可以权力行之而其后究竟作何归宿则非民人所能知是直敲骨吸髓取民间有限之财一举而归诸公家以供无名之销耗不知何许人之挥霍而已，而民间则从此贫者益贫必致穷无聊赖人无余赀不能再求工商之发达百务之长进设一旦猝有事故则更无所取资以救一时之缓急是岂中国之利哉，其不可行者又一也，呜呼赫税司之节略其不可行者已如此奈何当国者遽为其所动也。
    ◎户部奏整顿关税摺
    窃维时艰势迫非筹饷无以练兵法久弊生非变通何能尽利查例载各省常关徵收税银正额盈余均有定数其征收足额者固不乏人而短征议赔者亦所常有一经臣部议奏著赔遵照例限饬令各欠员如数交部，倘逾限不交处分綦严此向来关税赔款均行交部充饷之成法。迨光绪十二年九月间据奉宸苑奏请南苑围墙坍塌及天坛斋宫殿宇等工援照光绪九年成案由各员按照交一免三章程缴款兴修拟定限一年限满即行停止嗣因缴款不多工程又复屡增接年奏请展限至光绪三十年二月间限期始满核其已准认交修工银数尚有二百数十万两按照交一免三章程计算与现在欠发修工银两洵属有盈无绌而上年二月以后议奏应赔之款尚不在内当此练兵需饷之际筹款维艰若不变通办理将欠员赔款划界分交不但修工欠项一时难以清还且恐恃有交一免三章程征多报少希图取巧於关税大有妨碍臣等公同商酌拟请自此次奏奉谕旨之日起所有以后关期报满各员如有短收奏明定案著赔均令遵照例定限期赴部呈缴实银如限满不完即行照例办理至以前奏明定案者仍照交一免三章程赴内务府认交修工一俟修工欠款还清其余应赔各员恪遵此次奏案赴部呈缴实银如此变通办理宽其既往以警将来庶款皆有著如蒙俞允即由臣部钦遵办理通行转饬遵照且关税原固有之利征收遵一定之额如果各关道监督认真稽征实收实报又何致征不足额而无溢收近来如崇文门监督肃亲王善耆大学士敬信庆亲王奕家压蚀笱士荣禄前关期报满除正额盈余征足外尚溢收税银至三四十万两之多而各常关之交新关代征者虽各关未能一律足额统计第一年期满共溢征银九十七万六千余两，第二年期满较上届又共溢征银八十八万七千余两政贵得人明效彰彰洵足风示各关以为之倡并请特旨宣示俾各关有所遵循以后关期届满如系自征足额尚有溢征在五分以上者应由臣部申明旧例请旨酌给优奖以示鼓励其自征不足额者亦即照例办理以示惩儆惟淮安关正额盈余较钜近因洋税侵占难以足额应由两江总督秉公查实奏明核办以期实事求是而免额多征少藉为口实如此赏罚分明咸知感畏各关道监督亦不得恃有减成赔缴成案希图取巧总之固有之例勿令暗亏中饱之弊一概剔除庶税收畅而商不扰饷源可裕富强可期谨奏。
    ◎户部奏试办银行酌拟章程遴派妥员摺片
    窃财政处会同臣部奏拟由部试办银行推行银币以维财政一摺扁绪三十年正月二十八日具奏奉旨依议钦此，查原奏内声明现当整齐币制之际亟赖设有银行为推行枢纽现拟先由户部设法筹集股本采取镑国银行章程斟酌损益迅即试办银行以为财币流转总汇之所其详细章程另由户部妥拟奏明办理等因臣等伏查制币与银行相辅而行非银行不能畅行各币惟既设银行则各省皆必有分号必得精明稳练切实可靠之人方能胜任中国素未讲求商务非如外国之有财政银行等学堂预为储材之地急切万难得许多深通此事妥靠之人分布各处各国官商银行名目甚多遍布国中民间稍有积资者无不存放银行生息商人欲兴事业亦取资於银行人人相争爱重一经招股应者云集中国商务初兴人尚未知银行之利股分之是否易招贸易之能否繁盛初办尚无把握外国发行纸币系国家银行独得之权诚信素孚，故入其国境市中所见无非银行之纸币商民信用胜於金银现币取其轻便易赍中国官商平素情性隔阂，且因从前之钞票近年之昭信股票办理不善失信於民更不敢与官交易今银行甫设又势难遽禁商号出票官中行用纸币恐一时未能取信商民必须极力设法昭示大信数年以后或可望商情渐通流行无滞银行之责在於整齐币制画定价值既不便於市侩之把持亦有碍於官吏之中饱开办伊始易致谣诼繁兴或怀疑误会或拂意挟嫌窃恐造言生事辄指为办理不善一为摇蠹茨衙夤Ψ习胪敬酥形曲为难情形均早在圣明洞鉴之中惟有仰恳天恩主持於上俯念兹事体大创办维艰屏除一切浮议不为所摇臣等谨当力任其难督饬任事之员切实筹画妥为办理断不敢稍事铺张，惟期次第振兴徐收成效兹谨就各国银行章程采择其紧要诸端参以中国情形酌拟办银行章程三十二条缮具清单恭呈御览臣等与财政处王大臣公同商酌意见相同，如蒙俞允即由臣部遴派妥员认真筹办所有未尽事宜容随时体察情形妥慎经理以期有裨财政谨奏。
    再试办银行必须遴派妥员细筹经理以专责成查有户部郎中张允言员外郎瑞丰上年随同前尚书那桐赴日本考查银行金镑各事颇能切实考求得其要差旋后经臣等派充财政处提调亦能尽心办理颇资得力张允言奉派购买银元厂机器向各洋行逐一考订尤能破除积习节省巨款，其心细才长结实可靠具有明徵堪以派充银行总办专司其事仍暂兼户部财政处差以免隔阂尚须副总办一员即以瑞丰派充帮同照料，且以备总办有要事不能分身时暂代经理统由臣等督同详细筹办设立户部银行体查商情相机因应总期日臻妥善以畅利源银行为财政之大端财政处应有考察之责将来铸造银元更非有银行不足以资流通且银行与商务相表里查财政处提调候补内阁学士徐世昌商部右丞绍英均系究心财政之员，若予以考察之任更资周密拟请旨饬下徐世昌绍英禀承财政处王大臣及商部堂官随时考察商办以昭慎重谨奏。
    ◎户部奏请饬各省筹办统捐摺
    窃维厘金一项各省弊甚深外人屡有繁言以致日订商约有免厘加税之举，国家抽厘助饷日久办理不善局卡太多员司丁役因缘为奸处处留难层层勒索以致商民痛心疾首迫而为冒洋商挂洋旗诸弊将来一经加税免厘窃恐所加之税未必能敌所免之厘亟应预筹便商裕饷之道，惟统捐最为善策捐之法，凡各省跷镉沙醮尾地发运之时将各处厘卡应完之厘统计约收若干即酌定收数在产地成总完纳给予恁单以后经过地方概不重徵即可将沿途厘卡全行裁撤或酌留一二扼要之区专司稽查不准再徵如商人仍有偷漏之弊查实议罚商人具有天良既免其沿途节节留难需索自无不踊跃实报交纳迨货到销售之地再酌收一销场税既免各员司之中饱又省镑局卡之冗费本年三月据护理江西巡抚柯逢时奏称江西厘金重为厘剔改办统捐督同局员实力整顿先后将大宗货物如吉赣武建两河之木植抚州建昌袁州广信瑞州甯都各府州属之夏布乐平余干彭泽三县之土靛景德镇之瓷器信丰县之萝葡条各处土产及外省运来之麻福建所产之烟一律次第改收统捐惟各货情形不同或添设专卡或由原有厘卡兼办或归外县就地徵收因事制宜，凡完统捐货物黏贴印经过厘卡祗许查验不准补抽若有漏捐将货全数充公所有各卡向来收数悉为剔除专归经收统捐之卡一总比较并在湖口设立保商局仿照子口税办理抽收入口华货俾便商情现在规模粗定收数渐形畅旺商民亦翕然称便此外尚有茶叶纸张一切土货亦应并改统捐等语是江西试办统捐已略有成效各自应一律推行，惟广西一隅之地犹未能尽统捐之全义必须各省大吏和衷互商统筹办法酌盈剂虚决不可各存意见若此省统捐而他省仍复抽收则诸多窒碍统捐仍不能行总期各省同心合力联为一气尽除厘金积弊即将来免厘加税办成以后应行征收土货销场等税亦可以统捐先立其基免致临时周章茫无头绪是预筹整顿厘税恤商裕饷莫善於此除盐务土药两项外其余各项大宗物货拟请旨饬下各省将军督抚督饬司道等妥议改办统捐各税章程限文到一月内详细奏咨办理俟各省奏咨齐全再由臣部汇总核覆请旨遵行谨奏。
    ◎财政处奏拟由户部试办银行推行银币摺
    窃臣等前经奏明在天津设厂铸造银币业已开工建筑厂房一俟所购机器运到即行赶紧开铸以为整顿财政之造端，惟此次铸造银币宗旨在整齐币制广为推行收回向用生银渐次改铸以及行用纸币铸造金镑此中转运关键自以部库之出纳为本源而尤须设有银行为之操纵维持始能畅行无阻中国向无银行各省盎商所设票号钱庄大致虽与银行相类特公家未设有银行相与维系则国用盈虚之大局不足以资辅助，凡此情形皆早在圣明洞鉴之中前据粤绅候补四品京堂张煜南禀请招集南洋华商股份在京城设立商办银号并请由部库拨给股本银两已由臣等奏明准予立案，惟该绅现始赴南洋招股开办尚属无期现当整齐币制之际亟赖设有银行为推行之枢纽臣等再四筹商现拟先由户部设法筹集股本采取镑国银行章程斟酌损益迅即试办银行以为财币流转总汇之所其详细章程另由户部妥拟奏明办理谨奏奉旨依议钦此。
    ◎商部奏饬道库存款生息摺
    窃维行政之要理财为先迩来时事多艰筹款之难百倍曩昔上年臣部具奏酌筹经费摺内曾将为难情形缕晰具奏并声明不敷之处甚钜嗣后再当设法筹措以期应办诸事可以次第举行等因奉旨允准在案，盖以办事必有切实可恃之款项而后有维持可久之规模方今圣怀轸念民生一切均应就公家固有之利益剔除中饱臣等再四思维因见国家流衍转输之利有在无形之中而未及经理者则江海关道之收存款项是已查上海一埠税收最旺而各省憬馀饪罨箍钜嘁源宋总汇之区江海关道经徵华洋各税及兑收各省解款类皆存候拨若能於未经拨用之先随时将收存各款分存殷实庄号酌定按月按日生息章程则聚米为山积沙成塔综计所入每年不下数十万两兹特约举其数为我皇太后皇上详细陈之一曰关税查光绪二十八年各关华洋贸易总册内江海关共收货税船钞洋药厘金一千八十一万两四千两零此项税银於徵收后照章按三个月开报一次就收期之迟早酌盈剂虚约计常年存款二百万两按月息银以六厘核算每年实可得息银十四万四千两此关税生息之数也，一曰赔款查辛丑和约定后新案赔款以及四国还款岁需筹备银四千余万两此项银两除由江海本关税银内拨付外其余均由各省必先期汇解江海关道兑收就收期之迟早酌盈剂虚约计每月存款六百万两每百两按日息银以一分五厘核算照月息不过四厘半每年实可得息银三十二万四千两此赔款生息之数也，以上两项每年共应得息银四十六万八千两，今拟酌定办法责成江海关道将所收关税及赔款银两随时分别存放殷实庄号生息按三个月报解一次并造具关税收数日期清册一分关税生息日期数目清册一分赔款还款收数日期清册一分赔款还款生息日期数目清册一分一并申报臣部查核至该道衙门造册应需薪工纸张等项经费准其由息款内提出百分之五作为津贴俾资办公如此变通筹画祗以目前自然之利归之公家在该道任此责成绝无为难之处而臣部有此的款可将农工路矿诸政择要举行实於商务大有裨益相应请旨饬下两江总督江苏巡抚转饬江海关道即自接到部文为始分别款项切实遵办并由臣部咨行各省督抚转饬司道将应办江海关道兑收银两务各先期筹解严饬领解人员按照定限随到随交勿得稍稽时日俾该道於生息各款得以腾挪周转嗣后如国家设立银行须另筹存放生息办法届时再由臣部奏明办理谨奏奉旨著两江总督江苏巡抚督饬江海关道如数拨解商部钦此。
    ◎户部奏筹集金款豫备铸币片
    再查出使俄国大臣胡惟德条奏整顿币制摺内有添铸金币之请所陈利害各节颇极详尽近今讲求财政者亦多谓中国宜铸金币以济银币之穷臣等详加参考现在环球各国皆已用金中国独无金币，金贵银贱交易诸多受亏非开铸金币不能抵制惟铸金币应豫筹集金款日本未行金币以前即先积金十年始行开铸中国民间藏金甚富祗以国不用金徒消耗於金器金饰之用，且近年流出外洋者亦复不少亟宜筹收集之法以充铸币之需查此次政务奏准捐复捐升及遇缺先花样拟请按照收捐各银数一律搭收库平足金五成以交金一两抵交银三十二两核收至推广捐复各员内如有祗准捐复原衔不准捐至原衔以上更不准捐复原官并情节较重仍为此次推广所不及以及本无官职者如愿报效钜款应先赴臣部具呈由臣部核定数目概令全数缴金即行请旨如蒙恩准再由臣部兑收似此量为变通庶可筹集金款谨奏奉旨依议钦此。
    ◎户部奏续陈整顿关税事宜片
    再查例载各关监督完缴关税赔项均令依限完缴概不准呈请扣俸限满不完即著革职监追等语定例本属綦严嗣经臣部奏定章程赔缴关税各员缴至七成以上下余三成准其以俸廉作抵，又光绪六年臣部於筹饷捐内奏准赔缴关税各员如於限内缴至七成下余三成银两由臣部奏请恩施宽免又光绪十二年据奉宸苑奏请天坛斋宫殿宇等工援照光绪九年成案由各欠员按照交一免三章程缴款兴修历经遵办在案，今因练兵筹饷需款甚钜拟请於此次奏奉谕旨之日起以后完缴关税赔项仍归臣部兑收遵照例定限期以十成实银缴库如逾限不完即行照例办理惟税员完缴赔项既令呈缴实银其逾限未完处分自应量为变通以示体恤臣等公同商酌拟请将各关监督关道完缴关税赔项仍令遵照例定限期完缴，如限满不完或完不足数即由臣部查明先行奏参革职再予展限一年限内完清开复原官如仍不完缴著即监追如此变通办理与原例并无殛酰惟於革职之后略展限期各该员自顾考成自不敢仍前玩泄是则缓其时日并未宽其罪名，但使法在必行当可上裨饷需下清税弊如蒙俞允即著为定例永远遵行所有从前交七免三以及奉宸苑交一免三章程一概不准援引谨奏奉旨依议钦此。
    ◎试办银行章程
    一本行现系试办拟先备资本银四百万两分为四万股，每股库平足银一百两由户部筹款认购二万股其余二万股无论官民人等均准购买俟贸易扩充之时再行酌量添招若干股随时由办事人等禀请。二本行照有限公司办法股分以外不再向股东添取银钱，即有亏欠与股东无涉惟添招股分之时则应先尽旧股东，如旧股东不买方可另招新股。三本行现设京师其各大埠如天津上海汉口广东四川等处酌设分行，未设分行之处可与殷实商号订立合同作为代办。四本行专作收存出放款项买卖荒金荒银汇兑划拨公私款项拆收未满限期票及代人收存紧要物件，其余未及详列之款以及各项禁令均照各国银行章程办理，五本行归国家保护凡遇市面银根紧急青黄不接之时本行可向户部禀请发给库款接济其发给之款照章按期算交息银，六本行营业年限自开业起以二十年为满届时可以禀请展缓限期，七本行每季详造营业资财切实报告二分送呈财政处户部查核财政处户部并可随时调阅本行清帐，此外各项贸易事业公家均不干预。八以后银圆局铸造银铜各币均应交本行承领与商号直接往来以便流通市面，此项交存银铜各币均按存日多少照章生息缴公，九凡认买股分券者均於开行之前先行缴足四分之一其余俟本行贸易应用之时再行普告分次收取，惟购买此项股分者必须书明姓名籍贯注册以本国人为断他国人民不得购买其原有股分者亦不得转卖与他国之人，十本行分次续收股本之时均於两月以前普行报告股东，若届期未将续交之款交到者须俟其补交时令於应交数目外增纳十分之一以惩因循若再经两月之久仍未交到者即将其股票发卖由其已交本银内除净所罚加一之款及因发卖所需一切费用如有盈余交还原主傥或不足仍向原股东追缴，其股东远在外省蛲庋笳呖稍僬蛊诹皆抡沾税炖恚十一公家既认买二万股即为最大股东可以选派银行总办一人副总办一人另设理事四人由各股东公举与总办副总办均为总管事务之员会议时则总办为议长，如遇一事可否各半者议长有判决之权总办如有事故以副总办代之，又设监事三人由股东公举监察本行一切事务此外大班司帐等人由办事人员延请。十二理事非有百股以上监事非有四十股以上不得当其选举理事，选举后须呈明财政处户部再行任事监事径由股东公举，十三总办副总办以五年为一任理事以四年为一任监事以三年为一任总办副总办任满由公家再选理事监事任满由股东再举，如其办事妥善亦可再受选举，十四理事监事至期满时每年至少须退换一人即在股东公会时议定，十五每年三月九月定期在京师会议二次股东均得与议，惟须入股注册在一个月以前并须於会前三日先行持股分券赴本行报名，凡择定会期於一个月前缮函分别邮寄并登日报即为周知不得以未经接到为词另生异议，十六银行执事各员每月须有大会议一次议办一切大事总办副总办理事每月须有会议数次议定现行各事交监事会议承诺方可施行，十七股东会议到场有全数之半其所持股分有全股之半并本行执事人到及一半者即可定议否则改期再议若不能如上所限而在场鄙东以为事在可行者已居多数可以暂时议决至业经公会议定诸事未经赴议之人不得退有后言查现在商部新定商律内公司会议章程极为详细，凡本行未经详列者一切均可查照该章程办理。十八本行设一股分总册登记股东姓名籍贯股分券或卖给或让与他人须由原主函致本行禀准再行通知本人将买卖或让与之契两造签名画押连股分券送至本行再由本行登注总册且须本行人员於其股券之背签名画押以证永无翻悔此外有执持股券来行自称股东者本行均不承认，惟认曾经注册者为实在股东。十九本行每半年结帐一次股票长年官息六厘结帐之后除分官息及办事人等薪水用度外分作十成至少留一成作为公积一成为办事人等花红酬应之需其余按股均分作为余利，惟必结帐实有盈余方能分派股息不得移本分派，二十本行拟印纸币分库平银一百两五十两十两一两五种通行银圆票亦如之，此外因便商民起见亦可出市面通用平色及百两以上银两等票以及各种票据，二十一本行分设省分即为本行权力所及之处，凡本行纸币公私出入款项均准一律通用应缴一切库款官款均准以此纸币照缴全或用或搭用与现银无异，各该省如有解部款项并准一体解兑如有官吏商民人等故意挑剔折扣者京师准禀知财政处户部外省禀知该督抚从严参办，二十二户部出入款项均可由本行办理，凡有可用票币收发者均须用本行纸币其他商号之票不得搀用。二十三有持本行纸币至总行分行兑换现银者均即登时兑给不得稍有迟延，凡纸币通行各省兑换数目均照汇丰等银行折算章程办理，二十四本行有整齐制币价值之权，凡遇市商把持垄断将各项制币价值任意抬抑之时本行得以禀请从严惩办秉公定价务使币价一律以维圜法，二十五现在京中炉房纷纷闭歇商民受累甚多今总银行既设立京师不能不妥设炉房倾销银两拟筹款另设炉房一所招集匠人专为本行倾销银两之所，其商民人等有愿将银两交本行炉房倾铸宝银以及存款交库等事均照市面炉房一律交易统俟银圆铸多生银日少再行酌量停止以便商民，二十六本行不用关防只刻图记一颗其花文字样由总办各员酌定交总办掌管至少有执事二人监视方能开用，如总办有事不能到行即将钥匙交副总办或理事代为开用，二十七本行系仿西例办法名为有限公司公家既经筹款认贾股分即与各商股一律，凡未经满限以前股本银两不能随时提用亦不得藉词挪借如有以上各事本行可坚持不允以示大公。二十八伪造纸币不独有害本行营业兼亦害及行用之人亟须严禁本行既隶於户部所发纸币既与国家制币无异应禀财政处户部奏明通饬各省出示，严禁无论何项人等如有伪造本行纸币者由刑部另立专条从重办理。二十九条银行执事本不能兼办他事惟本行现系试办一时难得专名谙练之人所有总办等差暂准有差者兼办但给车马酬应之费不给薪工其花红等款则准一律照分，三十各省有分行之处如有股东亦可公举二三人与总行所派之人各就本处情形商办各事惟所议办者不得与总行议定章程大为相背，三十一本行如经财政处户部或股东执事各员查明本银业经折阅过半即应将营业停止仍须议定办理结帐人员俟将存欠帐目归收清楚所余本银按股分给各股东方准闭歇，三十二以上系草定章程以后尚须随时修改并酌拟详细办法，但与原定章程宗旨不至大背者均可刊刻通行。
    ◎赫总税司筹饷节略
    窃维现在东方兵衅已开固由日俄两国各违所愿，然实由於中国积弱所致，该两国日后如何结局或须二三年或须五六年正难逆料，惟至结局之日中国之大难即作矣，若欲彼时不受人指使反能令人听我之言自非乘此机会力图自强不可，惟自强之道在练兵，练兵之要先须筹饷中国每年关税盐课地丁等项统计不过八十余兆两而还款赔款去其大半是非另筹的款不可近日论筹款者亦不少画策之人而鄙意则总以整顿地丁一事为较有把握也，查中国地方宽长可谓各四千里（新疆蒙古东三省地方未计在内）则统计面积即有十六兆方里每方里内应有五百四十亩即按五百亩计之则十六兆方里内应有八千兆亩若令每亩完二百个铜钱之赋，按二千个为银一两计之则每十亩应完银一两八千兆亩即应完银八百兆两，惟不能每年按此数计算缘年分有丰歉地土有肥瘠又兼各处山水按当日李文忠公曾云可完钱粮之地有三分之二，现即以一半计之实徵应有四百兆两之数一日有此地即一日有此款较之他项进款确有把握确可经久国家恁此定大计应办各事之款有盈无绌而百姓亦不受丝毫扰累。
    按照首节所计应得四百兆之钜款是地丁钱粮一事不可不力为整顿也，向来此事办法莫患於取民者多为公者少扰累日甚弊混日增，今既亟图整顿则此等办法必不可行，然以中国之民纳中国之赋则中国之官熟悉情形拟定办法似较胜取法於外人惟以总税务司之意揣之若照后开各节举行必可期有成效至於经办之详细章程窃以为章程愈密则开办愈迟反不若先行著手得步进步其详细章程积久自成兹将大略办法随列於后呈阅。
    一若请旨通饬各省同时一体开办势必各自立法反致纷歧不能划一难求实效，今拟先自某省某府内之某一县地方起手此县办成推之邻县自可渐推渐广，一若择定某县开办即请选派明干候补人员十员随同该县办理以储日后遣往他处办理此事之材，一应由该县将本管境内分作东西南北四大段随即出示明白晓谕居民，凡有地之家限一月内该业户应将有地若干亩坐落某段暨四至方向开列一单并另具一图亲赴本县衙内呈核该县接收后应即在某段新立之册簿内照原成编号详细注明，一告示内应有一警戒之条云，现在本县不派人各处丈量任听各业户自行开报倘查出有未经赴县呈报之家或日后丈量时查出有以多报少者即将未报之户暨匿报之地科罚等语意，一业户各自呈报县署立妥册簿后应由该县发给业户编号之谕帖各一张令其於每年十月初旬亲持谕帖赴县按照帖内亩数交纳钱粮每亩二百个铜钱至所发谕帖应另备一簿留其存根以便对查，一以上出示报县立簿发谕各事应限三个月内办妥至三个月底所派之十员每日在县署会同办公身历目睹必已明晰即应分遣赴本府所辖各他县会同各该县照第一县办法限三个月内办清仍於分遣时各派候补官十员分随学办至第二期三个月底即可谓本省一府之事办结，一第二期后应将随同学办之一百员分遣本省内各他府所辖之县责成会同各该县照办至第三期三个月底即可谓本省一省开办之事办结，一每县至三个月办结时应将本县四段内共有亩数若干按每亩二百文应有钱粮若干报明本府由府详呈上宪转报户部立案以恁日后核对，一已经注册之地亩若业户有售卖等事应由原业主暨买地人执持原领之谕帖一同赴县报明即将谕帖上按所报情节更改或分别新发其地亩册簿内亦一律照改，一至十月初旬应由各业户执持谕帖亲自赴县署户科或特指之银号内按亩完纳钱粮领取攀瘴恁，一面由县将所收钱粮注入本居钱粮帐内俟应收钱粮汇齐解由本府转交藩库存储报明督抚转咨户部知照倘有已经注册之地至期不来完纳钱粮即行议罚，一业户赴县报明地亩或完纳钱粮时不得由该县书差人役向其索取辨费，该业户等亦不得自行馈遗各处征收钱粮不得於二百文之外多取丝毫解库时亦不得留支少数，一开办之第一年一省之事办清即应将随学历办之一百员分道遣附近五省照原省办法由各县开办仍由各该省派遣候补人员随同学习如此办理至第二年底即有六省地方办清，一第三年应将六省随学历办之人员分赴其余十二省随同县官一体照办至三年底十八省地方均已办清，一此事之大略办理即系如此至各处各事必须之详细章程应俟历某事即定某章惟总以章程愈简为愈妙此大略办法或有应删应改之处至三年各省一体开办后再为斟酌增损以期尽善，一此事原应责成各省督抚司道认真办理尤应由户部随时特派部员前往各省任择数县抽查所办事宜以期各省暨所立册簿帐目号收等项实得划一之效三年自必日有把握收数必可及四百兆之谱而有余矣。
    按国家既得此四百兆之钜款若问应作何项开销执政者自必具有意见，惟若总税务司主张之则可用此款者约有数项开列於后。
    一保卫国民求益防损不能不讲求练兵中国练兵可分四大队大约足用一驻直隶一驻两江一驻湖广一驻两广，每队为常备兵五万人一队中每年需兵丁钱粮五百万两，又六等武弁一千人每年需五十万两五等武弁五百人每年需五十万两四等武弁二百五十人每年需五十万两等武弁五十人每年需十五万两二等武弁二十五人每年需十万两头等武弁十人每年需十万两共六百八十五万两此为一队之费合计四大队共需二千七百四十万两，又武备学堂四处每处年需五十万两共二百万两，又军火军械年需三百万两统计为三千二百四十万两以上皆为常备兵之用款，惟常备应有年限限满为续备又满为后备其续备后备之用款可按常备减数计算约为一千五百万两如此办理十年之内常备续备后备各陆军可得五十万人年费共四千七百四十四万两（即按五千万两计之），一陆军应练自非缓图，然较此尤要者即为海军队缘整备海军遇有战事均在国外若无海军一有战事即在国内查中国海军应设为三大队一在北洋一在南洋一在适中之洋面每队应有战船大者十只小者十只水雷船大十只小五十只本队水手共一万五百人年需钱粮一百零五万两又本队各项水师武弁四百人年需六十万两共一百六十五万两，此为一队之费合计三队为四百九十五万两又购备三队之大小二百四十船约需费二万万两每年购备十分之一永无停止计每年应需二千万两又水师学堂三处每处年需五十万两共一百五十万两以上海军共需二千六百四十五万两（即按三千万两计之），一陆海军外应设机器局四处备办军械每处每年以二百五十万两计之共一千万两，一即有此项钜数进款即应乘此机会将各官俸养另行整顿必使所得俸养足敷用度而有余，俾此外无庸向民间多取所有文官之数政府自能知悉今略计之巡检司约二万员每员每年三千两共六千万两知县约二千员每员每年一万两共二千万两知府约二百员每员每年二万两共四百万两，道台约一百员每员每年三万两共三百万两盐运使约十员每员每年三万五千两共三十五万两臬司约二十员每员每年四万两共八十万两藩司约二十员每员每年五万两共一百万两巡抚纸二十员每员每年六万两共一百二十万两总督约十员每员每年七万两共七十万两大署约二千五百处杂费每署每年一千两共二千万两京中部院等大小镑衙门人员俸养杂费等约一千二百万两，又各省驻防将军以十处计之每处约需一百万两共一千万两以上京外各官俸养杂费合计每年共需一万五千八百零五万两（即以一万六千万两计之），一现在各省设立学堂自为培植人材之要务应有可靠之的款俾不至半途而废可以每年需一千万两计之，一各国皆以邮政为便民之举中国业已开办亦应有一定经费惟此举初时虽有入不敷出之情势，然办过数年各处均有头绪入款自可相抵而有余，现应以每年需一百万两计之。一电报局於国计大有关系，且便商民其情势亦与邮政相似初时必需经费日后所入必敷所出而有余，现可以每年需用五百万两计之，一泰西各国系於进款内提出若干作为宫内之用，如中国照办似可以一年需一千万两计之，一总之照以上每年陆军需五千万两海军需三千万两机器局需一千万两文官俸养需一万六千万两学务需一千万两邮政需一百万两电报需五百万两宫内之用需一千万两统共需银三万二千六百万两（即三百二十六兆）以所收四百兆地丁钱粮计之，除三百二十六兆用款外应余银七十四兆（即七千四百万金）或存储以备不虞或随时提拨以办利国利民之要举均可但不得因有此项余款供无益之玩好已耳，除地丁钱粮之外尚有关税盐课等项进款每年约四五千万两之数尽可充作还款赔款之用俟各款清偿后不若将此等税课尽行裁撤俾百姓贸易自由且有藏富於民之效也。
    ◎美国会议银价大臣条议中国新圜法觉书（续第三期）
    ○第七章  创设存贮金款
    最为紧要之事自开办起设法图维积蓄一存贮金款以期新币制昭信於商民，该贮款不论何时足敷维持新币之金银相等之价无疑，此存贮金款亦如何能积蓄乎。
    一假使银子之价照现时市价不变，及所定之金单数本位价值与条陈相仿，其价即合美洋五角或英二先令，或日本之一金元，或俄之罗布等币则银之铸头可有百分之八至百分之十二，至小洋之铸头出息则颇形大矣，红铜白铜币则尤甚也，此铸头自开办起应用之购买金子作为存贮之用。
    二以上已经提议各国似可允稍让赔款，若中国准定整顿币制以使生意交易，钱币有一定价值假各国照条陈允让，即允暂将赔款以银子推算，其权利仍操於各国，如数年期满之后可照金银相差之数补还，若银价照现在市价不差涨中国所省颇多，若各国准允各政府拟可拒中国将此款统归设立新制币之用，此款大抵为设立存贮金款之用。
    三若此条议准能从速创设於中国最紧要地段谅须筹画巨大借款，为借款事中国应申明将某款进项作抵，或者中国须筹谋别开之财源或使已有之财源格外丰余，熟悉中国财政之辈称中国已有之财源若办理操切认真颇可格外丰余，并云寻觅新财源亦有丰余之望并非其力不及也。
    大抵以为中国赋税并不过重假为办理此事，设法借款百姓亦不觉其重征，盖因办理新币制国内从此可兴旺，如数年前埃及为整顿灌田一事借款颇见得力是也。
    且此事须在心以借款设存贮款，留寄欧美并想此款不致常用，此款所收之利息颇可减於借款之开销也，且所借之款须有要事方用，是以存贮款项不必尽是现数，尚可有信用借贷款相辅此信用借贷者为何，即借用定限数目之权利也，此权利谅不致常用，若外人信重办理新制之法想不难得此权利，且所费亦不多。
    四欧洲存贮款既设立后，应设法填补销用之数，其法即正司泉官与欧洲经理人定立合同，收金卖票来中国支取银币所收金币即填补存贮之款，其汇价应按市面定夺正司泉官应有权限定夺此价，照此办法若中国经理币制灵敏而兼慎重，即使市面紧急颇久亦可维持。
    政府或可依照日本办法，在中国购买欧洲金汇票，寄往欧洲支收放在存贮金款内。
    五闻中国向有金矿政府若行开辟，则数年之内中国亦可得金之财源矣。
    ○第八章  银行票券
    发行银行票券条款若开办时未定，因从早便定妥此票券可支换新出货币，其发行及管理应按照诚实银行生业主义办理，若银行票券定法妥善可使圜法得应有之涨缩利便即市面流通之币券自随生意用场加多，改少其票券发行之权或给予一银行或数银行皆可只要其根基及管理妥善可也。
    银行票券法可保护贮存金款当市面兴旺之时或为购买田产中之收成，或为别项暂时用外，若无银行交易制度则自须大为加出新式银货通行於市面，市面用场蟾锤纳僭蛞币流通之数过多从此汇价高涨民间即用银货来换汇票动用政府之金贮款也，若有妥善银行发行票券制度则市面用场加多可添发票券用场减少可将票券收回是以虽将市面流通货币改少不至随时有支用金贮款之虞。
    再银行票券亦准流用以供国内支用之需，则可少铸货币其开销亦可节省也，惟发行票券之法务须按照妥善主义而施行也。
    此外又有一项利益虽与别项宗旨不同，不可遗漏记载，此利益即获得银行家关心於国家之币制，及得彼等之提议并协助以期管理圜法妥善也，洞悉事务者大抵以为银行票券最善办法即归一官银行统理给予发券专利，如日本法兰西等国，然该银行若准设立应派为政府之财政经理总局即经理借款及别项财政事宜。
    至不论何国创设圜法，其次各端如应先发新货若干通流市面，新制方将开行及何时开办新法，推广应何等速捷贮存金款或信用借贷金款应安置何处等项应须归派理开辨及管理者酌定，此篇仅可略为指明法度之体制，及开办可行及所应照之大旨主义也。
    ○第九章  会议之结果
    美国会议银价大臣，谓中国以善良币制首重在告知东方有商务及财政权利之领袖，各国条款所拟之益处并明显布告於各国，美国持平无私并设法得各国允诺条议之大旨及美国创首之发端。
    中国一统创设以金为准之新币制层累曲折之事情甚多，其中最先要者即得各国允诺办法之主义也，美国会议银价大臣办理此初阶全然顺手，英法荷兰德俄日本等国统以中国设立新金币制之主议全然照准是已除去中国币制与各通商国币制之阻滞矣。各国所派与本大臣等会议之代表人咸称所拟各款之大旨实系有益，可以举行一节已见於前按各国代表人照准美国条议之词旨而论，本大臣等所经理一切可称全然顺手，惟各条办法之细目各国代表人有与本大臣等不同之处，惟彼此发明议论及两边议论互相比例后所有意见不同之处有即化无各国代表人申明彼等命意之所在亦相悬殊在英德两国所有意见相合各条在场嵋橹畲蟪枷袒押照准在案荷兰及法国代表人各作报告内中详细辩论及批评美墨两国所似各款俄国代表人专办一公事代申该国政府之意，此公事曾由俄代表咨送美墨会议大臣，惟彼此未曾签押日本代表人会议后所定各条咸与美国条议相仿欧洲各国代表人齐称美墨两国会议大臣，所陈说用银各国若创立支兑金货为准圜法可助该国理财之进境此说大旨实系良善并所说立此圜法本国应仍用银币多夥以冀勿背国中旧有之风俗及现在各物价目，但制银币无限之例须行删去应出泉币多寡之数目归政府定夺以期可以早日举行办法使银币有一定金价此理各国意见亦与美墨相同。
    会议中国圜法设立支兑金币为准圜法，统国一例及此事之应办将来中国及与中国有商务往来用金为准圜法之各国都有利益各国主意相同。
    会议中国国币应否自整顿后即定金价或俟统国国币全行一例后，再酌定金价各国主意悬殊英国申文云，中国国币应用银并使该银币统国一例可以通用至将银币立定金价须俟此事可以便行，方得照办等语英人注解曰若银币能起首即便定准金价则更妙矣。惟英人揣度此事起首恐不便举行也，俄国申文内述初起即定准金价办法之难处，并云若美国之条议可以更改以为中国合国国币系用政府所出之银币一俟可以统国便行然后酌定金价等语由此观之英俄主见系同所不同者俄国仅欲政府有出币之权查荷兰之报告称亟须初起便酌定金价并称仅此办法可以便行而得金银支兑定价法之利益也，惟监督此圜法者须谨慎通达之人德国申文不以铸造银币无限法为然（查西人铸币分为有限无限所谓铸银币无限者即不论何人可将银子送至铸泉局代为铸成银元所谓有限者官家不代外人铸钱仅为自己铸造由是所造之数可定限制译者注）并称中国政府自初起整顿财政即行设法以便定夺支兑外洋之汇价亦可以稍通声气法国之报告以美墨条议之办法为然，日本报告望中国日后依照日本模样设立金币制，但申称查考中国目前情形，中国整顿勿过望起首即有全美之币制，惟意为因此整顿延迟实甚不利，兹因便宜起见应照用美国会议银价大臣之条议，该报告并称办理币制定有极大之难处，故办理者极宜谙练留心以期解释其难也，由此观之德法荷墨日美六国皆以最善办法系初定圜法时就行定准金价，英俄之意似先行以银为准，俟新式银币已通流全国然后再行定准金价。
    会议定夺金银比例之数东方各国及别国在该洲藩属现似整顿圜法者，各国应定比例似应彼此相近即以银三十二换金一，此节除俄国外各国主见齐同俄国主见金银比例应让各国按照本国圜法及理财情形自行定夺，惟论及应定比例之数，虽市面银价昂涨须能阻止银币出口此节俄国称善再三十二换之数俄国亦为与中国理财现在之情形最为相近也。
    会议各国政府购买银子为铸币事即各国应竭力使之均匀，实为有益此节除法国外主见齐同，法国驳曰此事政府不必预定一定之政策云，有云应用之数政府往往恐难於预料一准，惟此事之原理各国皆为真实即各国购买银子如可相推均匀将与银子市面有益且可相助维持各国汇价也。
    德法二国代表人会议时亦提及收完银器物件之内地赋税此议出自德法，美国会议大臣未先请明会议也，查法国银器赋税极重按照现在银子市价推算，此税约有每百抽三十之重，法会议大臣云，此税删去实有益之事，故该大臣等似条陈政府办理，德国会议大臣亦缮备同样申明文件，该二国之申明文件将附录美国会议银价大臣续补报告之后德国之议定条款云，此会议并未似有更改现在用金各国之圜法且亦不似会同各国设立金银并用之法而亦不以此事为可以便行等语，此节与中墨两国致美国之原来公文之命意相符，故墨美两国会议大臣理宜照准。
    ○第十章
    接续修工
    本大臣等委办之事即中墨原文所指各端首重获得欧州领袖各国及日本代表人依礼照准办法之理，此理即从速在中国创设统国一例之圜法至定夺金价或初起即办或一俟可以便行然后拟定，惟此乃仅系应办事端之初阶而已，查墨国现在已拟备律稿创设支兑金币为准圜法，此律大约下次墨国议院会议时即可订定举行。
    此报告业经议论中国局面，按此则创立圜法之程度较难矣，因有中国政府代表人等提告本大臣前来中国将美墨会议银价大臣欧洲会议之结果依礼告知中国政府，美国会议大臣现可代美政府申告中国欧洲各国及日本将不至别有阻挠，多有真心合力之处美国会议大臣即可与中国合力筹拟支兑金币为准圜法之详细各条并将此办法告知各官员及华洋商贾并谁可为力之人即催彼等相助也。
    查中墨两国致美国原文之意拟将支兑定价之法，推广於别用银之国查南美洲秘鲁已自行举办，定立支兑准价英属海峡居留地及南洋马来合邦法属印度支那业已起首举办矣，将中国办法成就后英之香港德之胶州定必仿照创立相仿之圜法，中墨定妥后美墨会议大臣即可将此办法告知中南两美洲各国由是推广美国商务之路也。
    至今美会议大臣颇形顺手过於起初之预料，办理此事难处愈考愈显，若此事办理得有成效实将来之大利益用金用银之国都可享受此亦愈考愈显也。
    中国和衰商请美国出场，系因美国之政策文明，故两国交谊亲密以使美国有此机会再行表示美国欲推广中国真实财政权利之愿，因美国相信中国此等权利与美国及在东方寻觅合例商务便宜国之权利相同。
    第五篇  通商进出相差与创设支兑金货为平准圜法之关系论
    一、凡英属海峡居留地中国及暹逻等处，议论创设支兑金价为平准圜法之时银行家及商贾等申称通商进出相差之正负，与整顿圜法关系最重或云支兑金价为平准之圜法因通商进出差负在中国恐不及举行，查中国商务进出差负与否尚难确定，既有此议不论在何等用银之国拟推行此新法不得不先行详审其理也。
    二、自理财学家宣扬商宗计道议起，商贾始有通商进出相差正负之说，正负者何也，设使出口货物之价值，暂似较多於进口货物之价值，彼号之通商进出为差正设使进口货物之价值较胜於出口货物之价值，彼号之通商进出为差负也，查若辈出此议论，因视金银二宝在货物中关系一国之兴衰为最要者也，金银不论因何故进口，彼视为与国定有利益之事金银出口彼视为不免不幸之兆也，考其实在情形通商进出货物之价值终久必彼此对抵均平否则或上利於外国进来在本国谋利之资本（假令外人来中国设立纱厂用资本二十万购买机器断不至一年之内即将资本收回假令其仅欲由所下之本收利一分即二万也译者注）设非以上局面或收领进口货物无容出钱或将货物出口不得收钱，惟此种情形断不至有此乃不审自明也，然金银运载进出确亦有之，且亦有信用记帐Ｃｒｅｄｉｔ代替用货物对抵查各国贸易金条银条亦常通用。若用金钱即作为货物看待也（即照金子价值推算译者注）总之金银出口抑货物出口关系在何为最便宜设令卖金银较将货物出口出售便宜，则金银出口也，金银为圜法与银行生理之根基有时市面光景需金银孔亟犹如兵衅时之需火药铅弹或马匹等愿出异常贵价此种时局孰可谓为无有也，或因市面艰窖不得信用记帐（须用现钱）或因急需专用定须货币如此时局亦自然有之苟其银行生理之法善良则可补救第二种急需若圜法善良取信於民则差可补救第一种时局也。
    三、大抵议论商务往往以进出口之货物表，为指示货物进出相差正负之实情，惟货物表虽面上列有存记正负之差数其实非能表出正负之真情，试观英国商务数年以来进口货物颇多於出口者由是即知面上似有货物进出差负之虚状察考其故一因英人在别国放本置产业者甚夥，此资本每年应得利息若干所得之利益即用之贩货来英，又英人船只揽各国运载货物所得之水脚，英人即换货带英有此二故及他故即有以上所指情形大抵所称货物进出英国差负惟此等情形在平常局面之际不至将金子出口对抵也，凡国当新开辟之际富国人民即前来放本置业或贩机器进口或铁路所需什物房屋材料及粮草什物以为生植之用此种资本放在别国决不能骤行归回最少须有数年之久，且有永远留存该国所归回者仅年利而已此年利亦常有留存该国作别项资本是以不至将货物出口抵销别国前来放置之资本也。由是观之面上所有之货物进出差负之虚状实因进口货物已作资本放置本国此资本归回者或换货物或兑金银出口或竟无须货物或金银出口幸勿误看进出货物表以迷失道途也，总之一国不能永远买货不筹备法交付此货或所进之货已作为资本即须预备借用此资本之费交付有时用金银支付金银不至出口莫非运载金银较运载货物出口尤便宜也，若市面钱币紧急钱价即贵或用别语而解之利息及银行扣费即涨钱价一贵若市面别项情形依然如旧（此指求货之多寡及货物生殖之用费等情而言译者注）则货物之价值跌落货物价贱则将货物出口尤为便宜，若此局面则金子进口较运货物进口便宜由是金子复行进口也。
    有时汇价昂贵而索金者甚夥，此种局面不能不预计也，假政府拟出卖金汇票或支兑金子须预备克日应手之巨款但汇价昂贵及市面通流货币逐渐减少，则此种时局断难耐久矣（筹得金子办法看第三十页及以下数页）。
    四、今拟将以上诸原理参考创设支兑金币平准圜法也，假令某国欲将其银币抛高，即使其银币之值高於币中之纹银价值并可与金子价值相等，该国务须先筹谋办法使本国之内所有一切应用钱币各事可使该国银钱与金子一样参用，兹举银币抛高办法於左。
    甲、凡国内交易必须用一定多少泉币，此泉币之多少可设限制若限其数较市面应需之数稍少，则钱之市面紧由是钱价即可抛高若求者多供者少而有限此物之价，即高涨也。
    乙、政府由民间收完赋税租饷等项公款准收新铸银币，并照银币之金价推算，盖此银钱按例而论即是金之代表。
    丙、此新银币并可作为民间私债之用，由是此银币之用场，即可推广（乙丙两条并不要用现金故不至与货物进出相差之正负有关系）。
    丁、政府设立限制允准以金兑换银币，兑换各法如下，或以定价互换或照定章抽水，惟此办法政府或须备存金币若遇货物进出暂相差负之际应需求金抽水费必贵政府如有应需可设法约会买金，查日本及俄国当创设新币制时屡次经验，但查中国局面大抵通用银币金子销路仅有二则，一为技艺之用此项用处金银铺可在市面按价收买金条，且政府无须供给彼等金币或金条二为支付洋债之用，因欠用金为准圜法国之款项欲购买汇票汇往他国。
    政府可仿照荷兰国办法，即立一存贮金款在欧美，由是有用新式金币来购汇票，政府即可用此存贮款项出卖汇票，荷兰政府由国民银行经理此事，故能维持银价而保守贮款，荷兰自整顿圜法之后，凡来银币支兑金者概不见银即兑，须俟详细查明后究作何用，若用之出口即准若非出口即止查汇价之高低须随商务之缓急，惟荷兰国民银行之权制，有时足敷定夺汇价之用，若来换者确系出口，则荷兰国民银行亦肯收受给以金票，惟荷兰国民银行并不争索出卖汇票之权利也（以上所言汇票系指汇往外国之汇票译者注）。
    中国政府设欲做汇理生意，或自行举办或由国民银行代理亦可照价出卖汇票与各银行争兑，惟须先在欧美设立存贮金款所卖之汇即可由此款支付也，若专为维持银币之价值起见中国政府不必自行举办汇理生意，在平日此项生理可让已开之银行办理设遇时局变更银币价跌汇价因此非常之昂贵，政府即应用外洋存贮金款多售汇票於银行或各项民人政府按照此办法设因官家所发出流行之国币为数过多或因市面清淡所在市面流通之数过於所需必致银币市价跌落则银币方向国库内流此外不至有他虞也，查此新银币之值在本国颇胜於别国，故万无运载出口之理，若所有因卖汇票收进之银币悉行留存国库则市面钱价因钱数改少骤涨，以是钱币在本国市面交用较汇往他国尤见便宜而来换汇票者自即停止也，所有通商进出差负之数即中将本国自已不亟需之货物贩运出口对抵同是本国圜法可以保全矣，且就此推勘虽通商进出之差负莫非所发出市面通行之数过多或因别故市面现钱过多而於本国圜法终久不至有辟碍也，所相关者仅在市面敷余钱币自行退回国库之际而已。
    五、兹择出中国进出口商务最可恃之表开列於左。
    （图略）
    前十余年统总论之中国金子出口在数不少，盖因中国钱币统系银铜国中无需金子也，再银子系国币之宝因本国所产不敷常有进口考以上之表知中国进口货物多於出口之数年年加增即金银二宝进口之数亦然，此多数定已有法对抵或因有许多货物由陆路运出未经载在洋关册上亦未可知或者进口货物系为放利置业之用无须货物出口对抵容或有之。查前数年机器制造铁器每年进口约有银五六百万之多，查此种货物或系进口之大宗也，再西历一千九百至一千九百零一年，系因时局出於寻常之故总之推考各节未见有与原理相反背者也。
    ◎兹将此事统计论之
    假使中国或别用银之国拟设一银币圜法其银币市价抛高於币中银子之市价，此种办法想终久不至因兑汇市面而遇有甚大艰难之处也，查现在中国市面上银宝甚夥大抵流通系按银子价值估算，假此项银子运往别国实相合宜理应准其出口无阻也，譬如新立币制其银币之市价抛高於币中银子之市价刻因所出之币数过多银币价跌落低於所定金银相等价是以市面汇价按照地方货币推算即涨，此即用中国货币兑换英金镑较前加多设有支付洋债以新币兑换汇票应出汇价又高於从前，若政府允卖汇票不论数目多少所定汇价较平时银行汇价略高，由是汇价终不得过於政府所定价目，譬如平日银行汇往伦敦价目需一元换二先令政府俟汇价高至一元零二分，不论数目多少出卖汇票则市面汇价不得过於一元零二分也，政府若因卖汇票所收进之银币则留存国库若银行为政府代理汇票事宜即留存银行不再发出流用，则市面上因银币紧急银币之体就可复为原定之金价外洋存贮之金款自此又无用支兑也，况至如此时局银币出口之数不至十分甚夥关碍生意，且此新银币之时价仅在中国抛高於币中银子之市价莫非币价跌落与币中银子之市价相等则无畏银币出港也。
    如平时生意之用中国无庸多存贮金子於本国在平日局面银行出卖外国兑金汇票，可照现在市面一样抽纳汇水假市面更变汇价过於寻常，政府以为维持国币起见可出卖汇票在外洋恁票取金汇价须高於平日银行之汇价此办法不论何等局面银币价之跌落总不得过於政府所纳汇水之数，故政府必应设法信用借贷金款於别国以备抵用查金子留存欧美可得利息且用此贮款系属偶有之事故政府可与银行商准稍出利息创设信用金借贷款不论何项办法所费不夥，若非时局出於寻常之外则用存贮欧美金款之机会甚少，虽已创设支兑金货为准之圜法本国之内一切生意大抵与用金国办法无相殊异再照以上之办法需用欧洲金亦不甚多，故亦不必为此过虑也。
    以上之议论系是则中国商务就令进出差负，苟举行支兑金货为平准之圜法，妥善经理终不至大有阻碍也。
    
    已完
    ◎各省理财汇志
    北京
    赔款用金用银一节中国执约文字义谓宜用银各国谓宜用金嗣由英美调停经年以来方以为事已议妥孰知索欠之文仍络绎於外务部也，英使照会略谓去年英政府酌度拟核减前定赔款商请各国至一千九百十年止无论银数合金若干中国岁付海关银一千八百八十二万九千五百两，按各国应得之分收入或将每年如数所付之银作为中国於限内将赔款付清各国若不允办则将所付银数与应付金数所欠若干如何补解另行妥商，惟各国均不谓然今奉政府来电拟按照去岁原意独自照办俟分票画押后至一千九百十年止可将中国岁付海关银一千八百八十二万九千五百两按本国应得之分照收即视为限内按照和约第六款将应付之银暂为付清，其所付银数与按照和约应付之数验欠若干即作为中国尚欠英国之债此债应否清还后再商定云德使照会略谓癸卯闰五月初六日所付赔款仍系用银则短欠各国规银一百八十六万三千三百零五两二钱七分（合英金二十万零九千六百镑）内有德金三十三万六千七百四十六马克七十七分系短欠德国之数例应索还，又谓癸卯十一月十三日所付赔款仍系用银则短欠各国规银一百八十六万三千三百零五两二钱七分（合英金二十万九千六百镑）。自彼时至今此短数已涨至规银二百五十一万七千四百十九两五钱（合英金二十九万五千镑）前於闰五月初六日短数已涨至规银二百五十一万七千四百十九两五钱（合英金二十九万五千镑）至是日短数内有德金八十三万六千七百四十六马克七十七分系短欠德国之数例应索还奥使照会略谓癸卯闰五月初六日所付赔款仍系用银则短欠各国规银一百八十六万三千三百零五两二钱七分（合英金二十万九千六百镑）内有奥金四万五千七百九十八克勒尼四十三分系短欠奥国及子金之数例应索还云观此则知英国之意已依原议第一层十年赔款允令用银之办法然若能如美国之竟允用银亦何致有各国之诛求无厌哓哓不已耶，练兵处因经费无出商允财政处由华俄银行提出本银七十万金添练新军余除外务部报效五万外户部亦报效五万仓场侍郎三万商部一万闽浙总督四万福州将军一万练兵处财政处户部会议捐纳实官以金银各半搭交专归部库兑收勿许外省吧预俟成巨数即为改铸金币之用余银五成另款存储作为练兵处经费，户部捐纳房现奉堂谕所有上兑之金务须有十足赤金图记并有字号方可收兑否则概不收纳，商部新设尚无专款奏请在各省必税项下协筹经费并请旨敕下南北洋大臣转饬各关认定数目按春秋两季汇寄。
    湖北
    汉口官钱局经理得法岁有盈余，闻癸卯年共获利四十余万串云。
    湖南  湖南官银钱局已於癸卯腊月由日本运回定制各种钞票计九九七典钱票一种省平足银票一种，常板银圆票一种，每票以一千一两一圆为率刻已盖用藩司印信注明钱粮关税盐课厘金等项均准以此项钞票完纳。
    广东  当道近向礼和洋行借款若干已由藩司胡方伯会同粮道王观察候选道温观察候补道李观察至善后局与该行商人签押借据云。
    ◎各国财政汇志
    日本
    近闻日本在英美两国举借国债承借者溢於日本欲借之数计英国竟多至二十倍，日本急进党於东京会议并演说极要之事大熊伯爵力劝国家增加国用至少须筹英金五十兆镑。日本大藏省大臣男爵曾弥与东京大阪名古屋及东京各处首要之银行主商议国债及国家财政之事，继又将募集国债一万万圆之事布告全国，日本第二次债票今已颁发以七年为期周息五厘按百分之九十二交纳，据政府所发饷单由开战以至年尾军费需四十一兆元。
    英国  法文报云英前藩部大臣张伯伦议废自由通商之旧制而改为护产优藩之政策（货入英境除皮酒蜜酒纸牌假加非加非加高罐果糖茶烟等十一种外概免关税是为自由通商张伯伦拟废此旧制概徵友国货税而别立轻税优待藩属俾藩货易入英而藩境亦轻徵英货以报之是为护产优藩主义）解职游说广布说帖尝论岁货之出入曰他国货入英之岁值埃及二百九十八兆阿经庭三百十兆日斯巴尼亚三百五十一兆丹麦三百五十六兆俄五百四十七兆比六百十七兆德八百零五兆荷八百二十二兆法一千二百八十兆英属二千六百七十兆美三千二百二十五兆至英货入他国之岁值埃及一百五十八兆中国一百六十九兆义一百九十兆日本二百零三兆比二百零四兆俄二百十七兆荷二百二十七兆法四百十二兆美四百六十兆德五百九十兆英属二千七百二十五兆（均以佛郎订），又曰今英国行自由通商之制矣百货入境纳税者仅十一种试观国内工商，凡业此十一种者蒸蒸日上而经营免税之八十九种者皆有江河日下之势非有以护持之则工界商界将不可问，且货之输入即金之输出惟属地出入相抵自余各国则耗我金者为多，今欲保持利源舍护产优藩政策而外固别无挽回之术矣，英户部大臣李启主自由通商者也，以张伯伦解职游说乃急起直追设法抵制每莅郡邑宣讲必袖出片纸对众朗诵曰英国五十年来出口货值一千八百五十年六十一兆镑五十五年八十九兆镑六十年一百二十四兆镑六十五年一百四十四兆镑七十年一百八十八兆镑八十年二百零一兆镑九十年二百二十七兆镑至一千九百年乃至二百五十三兆镑诵毕询於众曰五十年来出口货值增至四倍是非自由通商之明效乎，若不审利害徒事更张则物价必涨而民生有损云，夫二党见解有若水火孰是孰非未易论断特两存之以观其后英京财政家皆望俄国早将所欠外国国债之零数还足。
    俄国
    俄政府谕借国债英金三十二兆镑以五厘起息。
    德国  德京德国银行初仅有资本二十兆马克，今已增至一百五十兆马克昔时每股一百马克，今则二百此次新增资本，凡三十六兆马克又德京已有资本一百三十兆马克之德辣司典银行欲得现有资本三十六兆马克之稣尔治巴黎西司公司之贸易，德国银行已售出国债票六十六兆份。
    觅得后又不即燃，迨入室燃之，弗兰夫人顷所指火柴二枝是也，余等初入室时余即就窗前侦视见百叶窗临风摇摆似曾伪为启窗，即知此人计虽巧猾已留形迹，即有端绪可寻余初疑其不过为人所使，并非首恶今乃知其非是，盖入室者即此童子也。
    福旋以手指案头，且曰书案圆桌及窗上指痕不一，有至二三者且皆纤细。劳勃曰来此何为，福曰余意诸君亦必见及矣，其去时必有所遗所取之物如时表指环手枪，皆非所欲不过藉以掩饰其所欲得之物耳，故一遇机缘诸物必即弃去，其所欲者固别有在也，曰其物维何，福闻言偕劳勃步至书案前，曰试观纸夹其中函札寥寥惟塾票数纸，又告白及传单两三而已，但纸夹悬书案上，其落下之纸必当在此言次即以食指醮涎沫少许，就案头黏一纸上适当纸夹下既揭去其下尘迹犹在，福以纸片置掌中曰此必因自纸夹撕下时碎裂而堕者，且必撕自一新闻纸如为信封必不如是易破，且仅一小片其原边与所撕一边相去不及半因制，故知此所自扌耆下之纸必彼之所欲得者，其余诸物聊以掩饰耳目而已，庞恩曰然则何必扰及书籍纸件乎，福曰正所以搜寻此纸也，福旋取出劳勃先所给之信曰此信即可为证，函面无邮局印章余料其本来如是且置此僻处，盖仓卒不及检点余虽未展读然约略可以臆度，劳勃插口曰试读之，且述其意，福启函读曰：
    屈而士孛劳来足下，余不解何以失宠於君余今尚有一言道及君友格伦脱姑娘事，君之证据不一而足妇人固有厚貌深情设诡计以蛊惑男子者君何不面加诘问一发其隐将知其所以愚人者正无异他人也，惟余更有一言君败其谋务宜谨慎，彼若涕泣而恕汝，则尤宜矢以小心戒之慎之毋复多言即畀我书亦不复答追念前约莫使彼知汝闻余言也，倘蒙垂听感慰何如下署。Ｊ．Ｂ．
    福诵毕思索片时语劳勃曰，此信无时日地址，又无邮局印记未识能留余处以作此案证据否，劳勃颔首许之。福曰，尔度此信果何意，劳勃曰是盖欲中伤吾妹格伦脱也，余信吾妹非特可爱，且甚良善其悼我弟之死出於至诚异於私爱，非他妇人所可及，福曰然余意此事必宜秘密，且此信甚要非悉心研究难免误会，今宜扬言劳勃欲扃此室诸物勿动仆於此案已得端倪，惟须再为侦察，且所得者亦尚费探讨，故请暂勿过问今将早膳吾辈盍归言毕忽闻扣门声并闻弗兰夫人语声，庞恩急起启门弗兰曰余甫至楼下忽忆及格伦脱姑娘相片似亦失去三礼拜前屈而士曾相示，且谓余曰此相今宜置余卧室，余已与订婚不日将归余尔与乃莱皆识格伦脱姑娘且皆爱之，故余不妨相告福谢之，复曰劳勃愿将此室扃闭以待将来余辈亦即闭窗下楼弗兰诺而退。
    福步至书案前指书架曰是处尘迹模糊其相片必自此窃去，遂自墙边将书案移动少许，俯视其隙曰余固料其在此也，言次拾起硬纸二叶众视之，则格伦脱相也中分为二，想见其人腕力之猛，福旋藏之与信函同纳衣袋内，袋中先藏有新闻纸一，其上层撕去一片即於纸夹下觅得者至是而三物矣，时福若甚得意遂偕众同归。
    早膳毕福向劳勃索其弟卧室之钥，言将复往考察，劳勃亦他适福即归独步草地上口烟卷往返蹀躞冥心思索迨午茶时群议葬屈而士议决劳勃欲一谒格伦脱，庞恩嘱曰余已命马赛夫人秘其事，君往幸勿道及案情，格伦脱情感最深，且警悟幸慰解之破其岑寂劳勃既出，福谓庞恩曰杰姆森夫人昨日疾甚君今往近视其疾否，曰固无恙祗需调养耳，彼妇睛色蓝胆怯甚偏有愚人令其当户坐使望见死者致惊悸成疾，福曰君所谓愚人非他即余也，庞恩笑曰果君所为则余又为君所愚矣，福曰恐未必然，遂伏庞恩案上作书毕曰余昨日已许往候杰姆森夫人，今渠既未延君往诊疾应有间或可与余晤谈矣，福遂辞庞恩出。
    既至格伦维尔寓候於客座侍者导入杰姆森夫人室，夫人方卧长椅上女友阿朔旁坐相伴杰服黑罗裳，系黑丝绦惟颈由紫色服色雅洁容光娇艳发多而美下覆额际福至，笑起迎客甚谢昨日之惠，并以胆怯善惊自责遂问及格伦脱具言怜恤之意，并谓愿图再见引为知心即委身事之亦无不可，盖谓昨日见格伦脱坚忍果毅足为妇人生色遂将若何为杜伦传言，若何识格伦脱一一相告终复请福代达已意，至案情若何绝不问讯窥其意盖欲福先告之孰意福亦弗及起身告辞，杰姆森急询之曰福君余愿闻昨日案情验尸后别有新闻乎，抑有所侦得乎，福摇首曰为时未久一无所得姑待之遂辞去。
    上灯时福已归庞恩家，劳勃倚窗伫立嗟叹不已，俄顷庞恩步入一手持帽曰今晨方谓杰姆森夫人不必需医今以书招故须往视言竟匆匆出门去，少顷孛劳入欠伸曰此事真闷捐人余悔不与庞恩偕今必出散步，福君愿同行乎。福即觅帽息灯起身从之，手拍其肩曰劳勃余必奉陪，但劝君於此数日内宜少行路入夜尤宜谨慎，非余及庞恩从幸毋出门，今不必明言其故，惟此事甚要务乞垂听。劳勃默然久之曰此专为君之便益乎，抑为余一人计乎，福笑曰君与余均能韬晦於案情颇有裨益然亦尚有他故，今不遽告曰敬闻命矣，余既以一切相托何敢迳情独行致掣君肘但未识君亦禁格伦脱姑娘出外否曰然，凡在格伦维尔之人除可与知之事外余不愿其多悉一字曰甚善，颇洽余意曰何者曰聆君所言似君已得此案始末矣。曰此案权舆固已在是，但其归结则天涯海角尚无可寻曰噫欲究此事根由固如是之难且久乎。
    屈而士死之第四日其尸将归城谠嶙孳愀几媲子呀炱谙碳於其父执麦尔律师家，盖麦与屈而士父自幼相爱谊同手足也，马赛夫人与格伦脱姑娘同车，劳勃与庞恩为伴福既与格伦脱为中表亲众料其必同行孰知福竟不去，众讶甚询之福曰余须在此有所侦察，余欲於未往他处之前先熟格伦维尔君等既行余当以杜伦为介绍得於此村多识数人众去后三日庞恩偕二妇归，村伦独不见。劳勃曰劳勃句留城中，此事既托之福拉史，必为其弟料理他事，其弟卧室中物尚未将去事毕想当复来，然非甚紧要不妨稍缓。
    杜伦言时庞恩已雇一街车，送格伦脱及马赛夫人归，杜伦趋与同行既离车站，庞恩左右顾盼，杜伦曰君觅福拉史乎不至晚膳时君未必能见之也，余恐其已为格伦维尔寓美人所惑矣渠每日午后必诣彼处彼寡妇真一尤物哉，曰是寡妇乎，曰然，彼同寓者皆言其新寡且甚富，两人步至街头遂分道行。
    庞恩抵家其仆犹特逆於门外，庞恩曰视汝颜色当不甚忙，余外出时尔何事，曰无事福君喜格伦维尔寓之庖厨故自主人去后仆未尝设膳惟为之整理衾枕耳，曰犹特余料其在彼必有所识抑有所闻乎。
    上灯时福始归晚餐，一如杜伦所言两人纵谈庞恩为述丧殡事膳毕，福曰庞恩余游荡事谅君已有所闻，余爱杰姆森夫人聪慧，故悦之甚君如与交亦必莫逆，然余未敢溺职特无新事相告耳，今夕余必往见格伦脱姑娘君如有暇愿同往，余今必改弦更张谅君亦知之也，遂改函於格伦脱略谓将就商要事。
    旋诣格伦脱家既见之曰仆此来一如书所言将就姑娘有所商榷，但未识姑娘以余为可信任否，曰然，妾初见君时即以为忠实可恃，今未少变一切事皆在君手好自为之果能使妾夫不白之冤，一旦昭雪使世人知其生死光明磊落非轻生自戕亦非结冤召祸妾心慰矣。曰姑娘肯假以一臂则事必谐曰固所愿也，曰不但藉姑娘之力且愿姑娘坚忍以待目前情事仆仅可约略言之，盖余有所疑於人必须得有实据，方肯下手此事大半倚仗姑娘若有疑问仆必相告格伦脱趋前曰，谢君雅意但妾有不能恝置之事，彼死者既无秘密之罪则此案原因究为何事曰其原因乎，倘仆如此则此案亦可归结矣。姑娘姑坐试听吾言，此案既为谋杀，必有仇人胸怀畏恨於是密访屈而士之素习，又详察湖滨及林间途径，且死者演枪为时已久尔知其果何为而习此耶，曰未知曰虽然其人谋虑深远，必预布置仆已勘明凶手自南方来绕行土山见左右无人即於距尸十二尺处放枪轰击格伦脱曰天乎，福曰仅此凶徒总不甚险仆又勘得有人在土山之半其地亦仅能望见路之两端而其人在湖滨所为依旧隐蔽土山南有小树一丛其人大约藏匿其间以伺其仇自村至土山略南有地介於路与湖之间扫除清洁闻人言是专待游客及钓者。格伦脱讶甚，漫应之曰然曰是人不仅善於藏匿得避途人之目，且部署周密既行凶后约五分钟，其人即南行至一安稳所在，盖已有人在彼迎候矣。曰是必来自小船也，曰然彼辈亦已预计及此，故其伴将小船移至他处，盖亦欲乱人耳目也，杜伦访得有一农人於是晨七句半钟载货行於路见有一人掉一小船向格伦维尔而去，曰然则君可踪迹其人乎，曰或可踪迹但於格伦维尔尚有当先侦察者，盖验尸后案中尚多疑窦也，余料去此不远必有一人隐侦余辈所为使竟去此他适则彼得计矣。故余未启行前必先熟谙格伦维尔及其居民余所求助於姑娘者亦既此事曰妾今已康复抑尚有当办之事否曰尚忆彼彼得乎曩诘问时祗因惊恐之下未能尽言姑娘既为之师能安慰之令无骇惧俾尽吐其实否曰其质蠢甚彼不尝言见一鬼乎，曰然则余辈须知此鬼之形状，且此鬼又何故掩其口余不能於彼无厚望也，曰然则当尽力图之曰尚有一事仆闻过客之至此村者恒下榻於格伦维尔客寓故愿识其近日新至之客幸偶识杰姆森夫人，然余非致疑於彼，惟以其性善喜交游余已得其介绍获识数人杰姆森夫人甚愿与姑娘相见，姑娘若一与往来大可为仆臂助，格伦脱默然久之曰谨遵君命曰幸勿忘曰必不忘也，言竟福别去。
    福既归自马赛夫人寓即就庞恩坐，语之曰杜伦来未，余亟需来恳脱海雷报君亦尝阅之乎。曰然，曰尚留之否曰已火之矣，曰余今需客岁十一月二十七日一纸甚望君留之也，君尚忆屈而士案头之一纸片乎，曰是即彼童子所撕去者，曰然，曰此即扌耆自客岁十一月二十七日来恳脱海雷报纸也，君前见余检视纸夹藏此纸片及报纸於衣袋内，后取出两相比配其割裂处正相切合即知其窃去之纸扌耆自此报情节甚明彼窃此报必其中所载，有所关系故余亟欲一读余於村中密求不得以告杜伦，杜伦适识是报主笔为余修函乞其寄赠将来於此或可稍得端倪，余又於房内字笼觅得屈而士致其兄一信地名时日已书就惟书词未竟然余知其后曾易书邮寄，盖其印字纸上已有城名及其兄名氏字迹，当邮寄时劳勃已来此必未接读今当仍在邮局不知劳勃曾言及此信及报纸事否，庞恩曰无之除君外想无人知此事者此信果有端倪可望，今宜秘密福遂以所筹画告庞恩谓当在格伦维尔少作句留言次未尝道及杰姆森夫人，然庞恩颇疑其迷恋忘返。
    翌晨杜伦来约福同出游时杜伦已知福与格伦脱为中表亲，有为人甚和善，故乐与亲近将登车，杜伦曰余顷接来恳海雷报主笔约荷来脱君覆书，言其以事他适所需报纸已属仆检出寄来不久当可接得然不知福君何以欲觅此六月前之旧报心甚奇之，福与杜伦交渐洽亦渐谂其为人思引以为助备异时他适得代可於格伦维尔助其未竟之事遂语杜伦曰一二日间劳勃将偕其友来此矣，杜伦曰君得毋有望於彼乎。
    一日后劳勃果与律师麦尔至，劳勃伺福独坐时自衣袋中取出一信，曰是余弟绝笔也，因余前日来此故未得读，今返城中始见之，虽庞恩亦未知也，君试读之福展阅曰：
    劳勃吾兄，自寄前信后弟偶在旧新闻纸中检得数事颇触余怀，然皆陈迹余前者当已相告，此事於余颇有关系，且兄亦不如余之详悉若前者竟未相告，则必因余有所畏惧良觌伊迩今不赘言人生几何使此风潮果来兄与弟必同受之愿余二人勿复离析，劳勃幸识之余雅不欲含意勿伸，然必姑秘其事倘竟明言则奥妙离奇几与豫言无异，世安有能解豫言者兄所知也，然则固不能不待君之来矣，下书屈而士。
    福诵毕兀坐久之若沈思其事者，有顷复展诵之旋以此信归劳勃曰洞悉其意否，曰颇难测度君度此信与余弟之死有何关系，福默然久之曰容或有之，但今不能预决君如以此信畀余数日后或可得当以报劳勃即以信与之，福曰今不必复议此事特未识君友麦尔已知否，曰未也，曰然则今姑秘之。
    两日后杜伦来谒将行，私以一新闻纸纳福袖中，他人在室无觉者时劳勃既归偕麦尔同寓弗兰夫人所，然仍於庞恩家时时聚议，福则独居庞恩客座即前劳勃所居者，麦尔操律师业故精细与人交尤忠直屈而士死，麦尔深异之，料其必有罪人麦尔先与屈而士父同学交甚笃麦尔既无子女屈而士昆仲遂呼之为叔及屈而士死，麦尔痛之如已子尝於其房内详检书函暨所抄录之件，杜伦谒福之日麦尔邀劳勃杜伦同游福初允同往嗣以已得所觅新闻纸亟欲研寻复辞之，请以庞恩为代是日天气清明众皆无事游兴颇畅。
    众人已去福即扃门就枕下检所得新闻纸出并以前屈而士房内所得一纸并铺於前，就其断裂之处圈以铅笔长不及三寸先将两纸校对，旋取所圈处读之，读毕置之坐旁双眉紧蹙少顷又读之仍若茫然不解者继复取置膝上，微笑曰予不知他人有能辨其何属者否，余果能之则幸甚矣，兀坐约半句钟蹙额凝思既起立将两报纸珍重藏┑乃启门出自谓幸未以告劳勃若此无从解释之件徒增人疑窦耳。
    其报纸所圈两段，其一为告白文曰：
    屈而士鉴Ａ．已察得汝之踪迹惟不以告余，大祸在即幸谨防之倘汝即归则可获宥。Ｆ．亦可助汝以避Ａ．之相害，今汝所居不如城中安稳，吾见汝冒险心殊不安汝或所居暂作句留，汝兄汝友必能知悉，幸善自谋毋徒惊骇Ａ．之所居今仍在Ｇ．下署。Ｍ
    其二略似主笔所著短论文曰：
    人而无福致富固属可怜，乃有富室支裔当得遗产而不自知者不亦愈可叹乎，外邦富人每有子姓飘流美国，故来美登报招承遗产者亦如恒河沙数前此弗兰雅琼司两富户皆有后嗣寄迹异邦候承遗产乃今又有丕斯理家接踵而起丕斯理家饶於资，然门祚凋零其财产无由消耗，故日积月累几等邱山其后裔在英国者今已斩绝例当黑谷丕斯一支承继黑谷先至坎拿大历有年所，今则音问杳然不知尚有人否其下文所述则为英美人近岁交涉而不及丕斯理事。
    福展读再四莫得其奥，乃往谒杰姆森夫人以解岑寂。
    是夕福先后与劳勃麦尔共话谆谆以劳勃先祖何人，家世如何有无家谱英伦及苏格兰有无亲属为问，并及屈而士曾否钟情女色自出学塾相别几时，劳勃言已不甚熟谙家世但知其祖父居物吉尼省仅生其父一人，而其居物吉尼省今已三世，其母为路易司楷脱来尔，居巴得慕城外祖为某铁路公司大股主，其母有一书案久藏家中密室，案中多储旧日函札家谱等物，有暇当一料检惟前此从未寓目福君若愿检视，不妨为之劳勃又言其弟素不贪色，惟彼此相别已久，劳勃毕业出学后屈而士仍留学校一年，继因身体荏弱亟需调摄即偕同学至华鸣之某牧场同居闲散休养数月乃偕劳勃游历欧洲既归劳勃操访事业频频他出每数礼拜始一见屈而士来此课徒阔契尤甚麦尔谓劳勃父母人皆良善著籍美国，美国自立后一切英人皆变为美民也，且谓屈而士素不好色今与格伦脱相爱殆其绝无仅有之事。
    福复往探格伦脱询之曰，屈而士素喜搜集各报新闻乎，曰否，彼不甚喜阅报。故除每日新闻外，其他绝不寓目，而於谳讼等事尤不屑览，曰然则姑娘尝忆其述及家世或道其家人姓氏乎，格伦脱沈思片时曰仅忆一事屈而士尝以已与兄较，谓其兄惟乐目前并预计将来而已则独喜已往，故常乐道其童时景象，如何绕行母膝闻其演说法之革命战祸曲之殖民美洲以及印第安土人之抗叛劳勃虽亦喜闻战事，然独厌读掌故述毕福辞归。
    行次自思若能得麦尔为助当可事半功倍，麦尔与劳勃世交自必痛痒相关，且既为律师措手较易既至庞恩家麦尔尚坐廊前，福延入室密相筹议，夜半始偕劳勃归弗兰夫人许。
    ●第四期・丛谈
    极寒气候  西伯利亚为环球极寒地曾以寒暑表验之在寒度下六十九八，俄国画师鲍利骚物谓北冰洋有新陈勃耳岛，其气候寒冷亦如之，鲍尝至彼岛获一木箱内有一匣藏寒暑表二，一指极大之度一指极小之度，此表当系奥国地学家虎飞所遗，虎当我同治十一年曾游其地一表记至热十五度，一表记至寒冰度下七十度，此为三十年来极寒之数也。
    第一大桥  纽约东河建一新桥，桥脚长七千二百尺，中间过河之桥身长一千六百尺，桥上之路阔一百十八尺分上下两层有马车路两条，高脚铁路两条平地铁路两条上层有踏脚车路一条行人走路二条。
    澳种日稀  南洋澳大利岛一名新金山土人额削色棕，与黑奴相去不远，乾隆四十三年土人约有一兆，至今仅存四万七千者他斯马尼岛则一丁不存，维多利亚岛亦所存无几，宛似美国红人渐至殄灭，然美之红人死於战斗酒疫而澳岛土人不知何以亦日形凋落也。
    教训盲儿  维也纳养盲院院长向七岁之盲儿试训练其识别物之彩色形状及读书方法，仅四阅月小儿已能分别彩色形状并可读书此视觉之训练并可推之聋哑者以发其听觉之训练也，其法引盲儿居黑屋中动光板使盲儿於黑暗中鉴别其光明以徐发其视觉此事最久次以儿本知之物置於有光处令其言为何物，次以著色之玻璃置有光处令其言为何物，如此连日试练终至能读书识字也。
    小⒀荼  德国柏灵都城昨年新出一种孩童报，每礼拜出报一次，所载俱是启蒙要理小⑷舨荒茏远粒则为父母兄长者读而告之显浅易明并每礼拜日在报馆设座招阅报小，限十四岁以下前来演说倘口才敏捷晓畅能揭出要理者则厚奖之如是行之经年男女孩童来演说听讲者日益加多每次以数百计。
    自动医生  近来比利士国於市街要处设立一自动的器械，名曰各人之医生，若行人于途中偶罹急病只须将金货一钱投入机械小穴立得受诊，若头痛腹痛齿痛腰痛风邪等症均能得适当之方。
    力主弭兵  世界各国军队之最少者为摩洛哥，全国兵数三十二名国王亚尔拔力主万国平和之议，下令国中欲并此三十二名之军队而废之，以实行弭兵之政策云。
    意炮新奇  意大利国陆营武弁利夸之气君创制一种快炮，颇极灵捷新奇，鼓铸既成择地试验，每一分时能放至九百出已由意政府颁给英金一十六万将其法购归矣。
    异炮  美国制有一炮长十五迈当二六，炮尾直径一迈当五炮口七十生的迈当弹丸重九百九十五基劳可装寻常火药四百九十四基劳无烟火药可装二百四十二基劳击远可至三十余法里高可九千四百六十迈当。
    纪野战消毒车
    防疫之法欧美各国素所研究，日本陆军省凡军人衣服及一切携带器具皆洒消毒药水以防传染，又制成野战消毒车，近已运往战地此车轻便异常配置湿热蒸气消毒机器，其汽罐燃火至三十分钟后即可供用。
    试演飞船专电  闻美国空气飞船发明家三多司杜门已将所造之第七号飞船加意改良，其体积能容气质八万立方尺速力每小时能飞行五十至六十英里，其中所佩之磁电机祗重二十四磅零四分之二已在圣克劳德地方演试一次甚属灵巧。
    刻石机器  意大利有格致家出有刻石机器，如云石及各种石块均可用机雕刻字画花草人物，且精致异常如屋宇粉饰之石工美而捷无须再用石匠。
    假牙分色  美国每年所制出之假牙约三千余万枚，其色各有不同均依各国风俗而制，英国及大概欧洲之人喜深白色，惟意大利及西班牙喜发亮磁白色中国日本及俄国所辖之属其色不同自蓝以至於黑。
    ●第五期・社说（选论附）
    ◎论各国对现时旅顺之意见（本社撰稿）
    ☆可权
    甲午以后之旅顺为英俄对峙时代，俄人得志于北方，则可以控驭山东，而英人困守长江，不能越雷池一步，故疾起直，追租借威海以相抵制，当是时中国政府德俄人代索满州之惠，遽以旅顺相酬，而不念引鸩作校后患方殷又不能拒英人均势之谋，威海遂割，于是德法继之广湾胶湾，并驻雄师，是皆以俄租旅顺为一大动脉也，癸卯以后之旅顺为日俄对峙时代，俄人不据奉天，日本虽有窥伺满州之意，而无衅可乘，俄人虽据奉天，而不干涉北韩之政策，日本犹有取偿之处，此可以开衅而不必开衅者也，惟夫豺狼之性专欲无餍，得陇望蜀著著进步，大张其防卸线于旅顺，将使日本缩小范围，永无吐气北方之一日，苟非含垢忍尤不复知有羞耻之人类，未有不挥铁血冲炮火角财力赌生命，而一决胜负者也，是故自开战以来，俄人之固守者惟旅顺，日本之奋击者惟旅顺，始而仰攻继而堵塞，终而决斗，两国运命皆视旅顺为之强弱，而世界各国之重心亦交乘并集于此点，是又以日攻旅顺为一大动脉也，然则现时旅顺在各国果具何等之意见乎，吾以为推测之法有二，一则观其已表著之意见，一则观其未发明之意见。
    已表著之意见若何，俄人既扰乱东方和平，则影响遂及于欧美，大有铜山西崩洛钟东应之势，非但日本与之为难，也而日本尤为剥床近灾，其他或与俄同盟而利用之，或与日同盟而反抗之，即在非同盟国，亦莫不未雨绸缪，以与时会相驰逐，此可历历指数者也，假使英人无助日之心，则有一威海卫可以自固，何必更扰藏番以图牵制俄人之肘臂乎，假使法人无助俄之心，则有一广州湾可以相持，何必更逼龙州以谋对付日人之胜略乎，又英之助日者其计缓，法之助俄者其计迫，故旅顺围困之时，法人即于秦皇岛树立无线电杆，遥与俄之海军潜通声气，盖其去破坏中立不远矣，英人于俄之波罗的舰队时时注意屡饬土国阻之，不使得出地中海，亦恐鹫旗东指熊威复振，而旅顺不易破灭也，此外则为非同盟国，德畏俄而袒俄，美恶俄而袒日，故日战俄而小胜，德人乐从之，日战俄而大胜，德人不愿也，若使俄人竟失旅顺，日人竟占旅顺，则德人滋惧矣，观于近日德人狡谋，不专恃一胶湾为根据地，鸣煤跤施其强硬手段于中国政府，而借鄱阳洞庭为操练水师之场，此岂无所怵而然耶，美人自战胜非律宾后，一变其门罗主义为帝国主义，已微有染指极东之意，特隔于强俄未得一间之隙，不得不伏而俟之，今因日本之寻衅通国皆为之悚动，尤可惊者在枪林炮雨之中，遽欲简放领事，整理满州商务，虽其事卒不果行，亦足表见背俄向日之感情矣，此各国对于现时旅顺已表著之意也。
    未发明之意见若可，此为旅顺失陷之问题，假令旅顺失陷之后，俄人弃甲而走，日人整队复前，而各国犹严守中立，弗干涉之，则日本挟其破竹之势，陆军直捣奉天，长驱以至于哈尔宾，更以其海军劫海参崴，将如回复桦太会之所预计，岂不甚快，然而事变之来，必不能如人意之所期，吾意斯时，法人必先发难，法人一动，他人欲处于静，而势不可得，黄海渤海之间必有无数国之兵轮炮舰，骤然如飘风疾雨之并至，或翼日本而进之，或扌失日本而退之，而日本海军且落于旋涡之中，欲进不可，欲退不能，极东战事必于此为一大停顿，何以明其然也，今欧美各国舰队驶入内海者陆续不绝，而皆以观战为名，使其无包藏祸心，则何为麇集鳞萃如此，又何为诡秘机警如此，且英美法德而外，更益以奥匈义比诸邦，来者无端，去者弗告，则岂不可为寒心耶，故知此等舰队之用不在战事告终之后，而在战事方酣之时，吾以为旅顺失陷之日，即应有可惊可骇之现象，震动世人之耳目矣，此各国对于现时旅顺未发明之意见也。
    夫各国之意见既变幻百出如此，然则逆计所以安顿旅顺，竟为谁家之物，谓其犹为俄有乎，然已朝不保夕矣，谓其必为日有乎，然此眈眈者伺于其旁，恐亦不能独据矣，谓将开为商港使各国共有乎，然日本竭力经营仅乃得之，虽有放满州为公地之说，必不能洞开门户，使外人绾其锁钥矣，无已其归之中国乎，是有三善焉，俄人假不归，日本夺而还之，义也，日本宣战之初，即云不以中国土地为利，今于旅顺实行其言，信也，日本以旅顺还中国，则可以全力战俄，且免各国觊觎之心，智也，虽然尚有一难，即中国能守与否，而不足为患也，中国力足自守，固宜还，中国不能自守，日本助中国守之，亦宜还，如是则各国无从置喙，而东方两帝国之睦谊，乃益深矣，若夫中国酬报日本厚德，亦当称情而予，俟后详论，兹不暇及也，总而言之，甲午以后之旅顺为白种人拓殖亚疆之局，癸卯以后之旅顺为黄种人恢复海权之基，虽在中国犹在日本也，中国得旅顺可以兼得威海，并旅顺威海之势力可以辖制胶州湾，使德人不敢大肆，德靖则法亦孤矣，其机括甚切要也，若旅顺留于日本，则难望英人之还威海，而德人亦挟其胶州湾以共相雄长，在中国无险可守，振兴固无可几幸，而黄白种界之竞争日激日烈，日本而欲保全东亚之和平，岂复以此为长策哉。
    ◎论中国无国权（本社撰稿）
    ☆新华
    凡国家所以能自立于世界者，为其有权也，凡权之所以能行于国家者，为其有政体也，无政体则权无所附，而国非其国，家非其家矣，西人论政体者辄分三极，曰专制，曰共和，曰立宪，专制为君权，共和为民权，立宪为君民同权，执法者守此权者也，行法者行此权也，有国家者罔不由之，所为长治久安，无内讧外忧之警告者，权足以相制故也，非是则盗或乘之矣，非是则敌或侵之矣，以观于今日之中国为有权耶，为无权耶，吾请进而毕其说。
    欲知中国之有权无权，当究中国之政体，为何如之政体，中国非俨然专制之政体耶，曷为而无权也，惟辟作社，惟辟作威，自唐虞以讫元明，未或改制，其首出庶物之一人皆所谓乃圣乃神乃武乃文，奄有四海为天下君者也，夫安得云无权，然试考求其实际，则殊不然，夫国家最要之政务，莫如人口之生死，赋税之出入，西国每岁必有预算表昭示于众，上自朝廷，下至草野，凡有知识能言语者皆可以悉其款目，若在君主则尤图册详备，如数指上螺纹，故通国无遁情也，中国之民数则听其自生自灭，财赋则听其自销自耗，户籍丁册，数十年不一易，舛误差廖，莫可究诘，昔汉文帝问周勃，天下一岁决狱几何，勃对不知钱霞负危勃对不知而陈平转以燮理阴阳为宰相之职，为无为，事无事，互相欺蔽如此，人生虽有长驾远驭之才，亦何所展其骥足乎，故不得已而深居简出，铈以塞耳，冕旒以蔽目，终其百岁之身，不知域内之事，奚遑有所设施，幸而天下无事，享太平之福，有类于土偶木，被衮衣奉香火，假托于牛鬼蛇神以炫威势，不幸运极势去，求为匹夫而不可得，或且祝来世勿复生帝王家，诵纥干山头之句能不为之痛哭哉。
    然或者大权旁落人，人主有专制之名，无专制之实，而一切立法司法行政诸事悉移之臣下乎，吾又见汉之外戚，晋之宗室，唐之藩镇，宋之权宰矣，一朝得志则势焰薰灼，所爱生羽毛，所恶成疮鳎放君则比伊尹，摄政则拟周公，宜若有操纵一世之能力者，然凭依城社如鼠如狐，自其一身之富贵尊荣外，绝不知国家有何等之关系，故迹其所为之事，凡可以利国家者竭力败之，凡可以害国家者竭力成之，求之古代设官分职之意，杳乎其不可得，但见聚处其中，为之隐蠹而已其于理几也，有豪夺而无均赋其于用人也，有比党而无选任其于内治也，有粉饰而无条章其于外交也，有退让而无进取，幸而五世，幸而三世，不幸及身无不瓦解冰消族亡种绝，是何败覆之速哉，惟其所据之权，非治国家之公权也，非治国家之公权，而欲籍国家之势行之，则未有能久存不失者也。
    夫君无权，官吏无权，或者权将移于民乎，然此不可为中国人说法也，中国庶民本无权利思想，数千年来，政治则专以压之，教育则专以愚之，当其衣食才足，聚族可安之时，蠢蠢然如鹿豕，蚩蚩然如牛马，使之奉一君主也可，使之奉数权贵也可，朝也隶秦则为秦之顺民，夕也属楚则为楚之降虏，无有能去依赖之心，确然成地方自治之规模者，岂其势微力薄不足以自存哉，特群治不进故耳，否则亦不应有张角之爆发，黄巢之蠢动献忠自成之寇掠矣，夫一二暴徒，斩木揭竿犹能呼啸成群，倾动宇内，未始非民气可用之一徵也，于无事之时，有联合自治之法，凡纳税义务，当兵义务皆素所讲求，人人自爱其身家以及于国，不使暴君污吏得以扰乱秩序，则有事亦可互相保卫，窦融河西之守，张骏凉州之卒何必不能当寇乱之冲，集团体以捍外患哉，惟吾中国民气以治代乱者十之一，以乱代乱者十之九，故每遇天下有变莫不鼎沸鱼烂不可复收，观于太史公秦楚之际月表，谓五年之间号令三擅，亦可以识中国民权之衰弱矣，夫以大多数并生并育之众，薰莸殊器勿揭熳澹群奉命于一君主之下，其势必不能使之同化，则不得不委之性情不习声气不通之官吏，官吏虽多，亦岂能家家而喻之，户户而晓之，毋亦仍假君主专制之威行之而已，行之不善则盗憎主人，民怨其上暴乱发矣，试问此时之主动力为属之民乎，抑非属之民乎，然而民固蠕蠕然，不知其谁为为之，孰令致之也何权之有。
    吾闻治新学者之言曰，竞争者文明之代价也，权利者义务之产儿也，以吾中国旧历史考之，一国之中惟君独尊，则无竞争者矣，普天之下莫非王土，则独享权利者矣，无与竞争则文明不进独享利，则义务已忘不可谓非专制之极轨也，然以一人专制一国家必有所不及之处，不及则权替矣，权既替而犹莫知其所以替，然后为官者亦可以弄其权，为民者亦可以窃其权，语其名犹曰朝廷之威柄也，而不知身虽尊居九五，业已形同傀儡，喜之怒之荣之辱之皆无能自主之势，而彼弄权窃权之人之侧又有弄其权窃其权者随之而起，因是官亦无权，民亦无权，自上下下，互相推移于例故之中，生不如为谁之恩，杀不知为谁之怨，神奸旁午公理沦胥，凌夷至于今日之时势，殆亦天演学所谓天行人治，并失其叙者欤，尚何言哉，嗟乎，中国素以专制政体闻于世界，而其流极，乃至使通国无一人有权者，其故何也，盖专制之术，惟欲夺众人之权，以成一人之权，众人既已放弃其权，故不与于治乱兴亡之数，至于一人亦不能以其权行于国家，而于是国家遂不可为矣，吾愿觇中国国势者，急起而谋复国权可也。
    对客问　　第四本社撰稿　　　　　　　日本长尾雨山
    客难曰，子言似美而实甚迂，何则，我中国从古为政者，以愚黔首为长计，今则时势推移，朝廷下兴学之令，而其意以造技艺之士为急，不以兴国民教育为念，一也，各省督抚铺排门面，上下相蒙，常怀观望，依违不决，即有开一二学堂者，亦不过为具文，有兴学之名，无教育之实，二也，财政无统一之制，官吏后公益而先私利，欲兴学堂，无款可筹拨，三也，人民风气感情不一，或有讼言革命变法，自繇平等，不受约束，政府辄归罪新学，萆鹫赂Γ惧祸及已，不敢提唱新学，四也，故老先进，固已自封，不喜新学，五也，巨室富人甘为守钱奴，宁投财于游冶祷祀，而不用之于教育，六也，称道开新者，有笔舌之快，而无实力，七也，素封纨裤，逸游自放，不肯刻苦修学，八也，科举之制未废，欲求仕宦者腐心帖括，埋头陈编，无暇讲求新学，九也，其入学者以射利钧名为念，轻佻好奇，实无求新智之志，十也，凡此数端，莫非所以沮碍教育之敷及，今子不揣其本而欲齐其末，不亦迂乎，况夫兴一利，不若除一害，我国弊害宜除而未队者尚多，何独兴教育之为急哉，予曰，客过矣，予且论之，子所谓朝廷不以兴国民教育为念者，是以人忖天耳，以常理推之，万无此理，何则，国民教育，国家之利不独人民之利，今言中国之时务者辄曰，强兵强兵而殊不知兵之本在民，民之本在教育，夫中国之兵，非士卒不众，非器械不锐，驱不教之民以战，所谓弃民也，故士卒益众，器械益锐，适足以利寇助敌也，近日柳州之叛兵是已，是以晋文三年教民，而后用之，越王勾践十年教训，而后克吴，盖民受教育则知义知义，则能为国捐躯，然后顿足徒裼，踏白刃冒炮火而不回顾矣，民勇于义如此，则举国皆强兵，乃外教育而求强兵，譬犹病瘵者不药而求强壮，岂不亻真哉，夫国民教育，国家之利而恶乎朝廷不欲受其利，各省督抚常怀观望，依违不决者，以师范无人，教科无书焉耳，近来各省出洋学生年多一年，督抚用意所在不可知乎，欲兴学堂，无款可以筹拨者亦未足以沮教育之敷及，盖学堂之制，有官学，有公学，有私学，省而府，府而县，各劝奖地方富豪筹捐款项设为学堂，而官任之节制则可立办矣，今独仰成于官而有力者裹足不起，岂能行乎，人民危言不受约束者是岂新学之罪耶，以尧之圣而不能臣巢父许由，卞随务光，武王之圣，而不能臣伯夷叔齐，不受约束之民自古有之，岂新学之罪耶，即使新学中间有此类，若以是而废教育，所谓因噎废食也，况夫国有法家拂士，草茅危言，国之福也，何足以累教育乎，故老先进，不喜新学者，非新学之不是，特夏虫之疑冰耳，巨室富人，不用财于教育者以未知教育之利也，农也，工也，商也，待教育而其业大进，其利大开，欧美之所以富压天下是已，彼能知教育之利己，彼能知教育之利己，则必喜致其力矣，称道开新者之无实力，非自今日然也，孔子应聘七十国，不得一展其力，然能为天下万世之木铎，今之称开新者亦能为今日之木铎则足矣，素封纨裤不肯刻苦修学者，古之所谓游民也，周官所刑也，本是不辨国民之义之所致也，即此益知教育之所以不可不兴矣，科举之制未废，欲求仕宦，无暇讲求新学者，今日之制，虽似有所不得已，待学堂既具，此制渐将废。（近来重臣奏疏屡于此）故欲速废科举则不若速兴学堂也，入学者轻佻好奇无求新智之志者，教育不敷及之病也，教育敷及则人人皆具有恒识，五尺童子犹能通宇内之情，虽有轻佻者亦无置足之地，其自然绝迹可知已，然则此数端岂足以肖碍教育之敷及哉，正见其不可一日无教育矣，且从古中国之患在不务兴利而务除害是以近世之政，除害之制愈密而害愈深，一害未除，百利尽废矣，有筑大厦而居者，其始轮焉奂焉，谓子孙可以宫矣，久而墙败柱朽，邻人劝之砖其墙，石其柱大厦之主，恃其始之轮奂不听邻人，他日大风暴雨，墙倒柱折，于是立木张绳，弥缝百端，遂不能支持，为国亦然，一利所在，必先兴之，则利愈兴而害随寝矣，今忧害之不除而不兴利，则利何时而得兴，害何时而得除乎，盖利之与害成于比较，譬之饱粗砺服短褐者，一朝劝之食肉衣帛，始则疑之，渐而知肥甘之适口，轻暖之惬身也，则取以易之，苟利所存，人莫不趋焉，何特粗砺与短褐哉，故人谓之利而未之信者，由于不辨其利多于害也，虽然利害之辨亦不可不用心焉，天下之事有百害而无一利者，有利少而害多者，有利害相半者，有利多而害少者，有百利而无一害者，即如兴教育则百利而无一害者矣，子复奚疑。
    ◎论近日众论之无定（录四月二十七日中外日报）
    自日俄开战以后，世界各国之报纸所记载者皆此事也，所议论者亦此事也，天下之报纸仿佛皆为日俄争战之报，此事之外若无可记载议论者焉，甚哉，此战关系之重矣，顾其所记载者于胜败之实迹大略相同，胜者虽欲张皇，败者虽欲讳师，而相去俱不能大远，其谣言转较往时之战事为少，此亦因天下之人群焉属耳目，而真情遂不能不注也，独至议论则无一同者，当日俄之未战也，谓其终不战者居多数，谓其不免于战者居少数，及其将战也，以俄国为可畏者居多数，谓俄国为腐败者居少数，以日本为财政大困，万难持久者居多数，谓日本为尚足支持一二年者居少数，及其既战也，谓日本虽幸胜而终败者居多数，谓日兵能始终制俄军之命者居少数，凡此诸时代皆吾人之所亲历，而其事亦次第揭晓，如一幅图画之展开，历历证人之脑力矣，至于今日则日俄二国之兵，较量已定，世界各国无复异议，而天下之所注意者皆在于此局如何结束之一点，此事之揭晓虽不过半年之内，然其窈冥不测，无有过于此者，今日闻之西方友人其论言人人殊，除本馆译登及著论之外，尚有异闻，颇足以资考证者。有人云，日本此次战事，其预算以两长年为期，故决不以攻至哈尔宾为止，必敢尽其此两年所能到之地，然后议和。有人云，白人决不坐视，使成黄祸必不使日本大得意于亚东大陆，虽目下战胜攻取未为喜也。有人云，英美终不附和德法救其迂远之黄祸，失其直接之利益。有人云，中国必将兴，而以东三省为中国之先导。有人云，目下即有瓜分之祸。有人云，此事结局必有列国大会之举，此会地或在东京，或在巴黎，而以巴黎为多数。有人云，此事结局或无大会之事，因日俄二国均不愿第三国之干预其结局也。有人云，日则惧人之干预其结局，而俄国则甚盼之，凡此诸说皆持之有故，言之成理，若推而衍之，即每义可作论一篇，本报会通各说而推究之，则议论虽多，其原因不外二派，一党日，一党俄而已，日本不止玫至哈尔宾，英美必不为德法所动，东三省当为我国之先导，结局之时，未必有列强大会，此盼望日胜之心所溢而出者也，白人必不坐视中国即将瓜分，结局时必有大会，大会将在巴黎，此皆深愿俄胜之心所自然流露者也，此正如戴黄眼镜者则见天地皆黄，戴蓝眼镜者则见天地皆蓝耳，然而吾人于此则正可以见各国封中国之政策，各国之人大约凡望日胜者，言外必有中国未尝不可兴之意，凡望俄胜者则直言中国不足复存，其牵连而及之势，有动于天然不自知者焉，夫使日本大胜，白人不作恶，而中国之如何，未可知也，若俄人大胜，日本被挫，则中国可知矣，天下束手待毙之人，固如是之有害而无利哉。
    ◎论中国人民依赖性之起原（录四月三十日警钟报）
    呜呼，我中国之所以孱弱不振者，徒以人民有依赖之性质耳，有依赖即有凭借，有凭借即尚因循，而奴隶之性质遂一成而不可复变矣，虽然人民依赖之性质不自今日始也，吾尝即其故而推之，而知其皆出于神权之思想，何则民之初生，不明万物运行之理，而又有善疑之天性，故不得不归功于神，又不得不以人事测天，此固野蛮民族之普通性质也，若中国古初，最重神教，而所谓神教者不外多神，（天神地只皆可以多神统之）与人鬼二端，其在诗曰，皇矣上帝，临下有赫，其在书曰，乃祖乃父，丕乃告我高后，崇降勿祥，乃断弃汝不救乃死，是则古人之思想，以天神人鬼皆有操练人世之权，惟其有操练人世之权，故民之有趋利之心者即向鬼神以祈福，有避害之心者即向鬼神以侮罪，由是而祭祀之礼兴，由是而祷祈之典立，一若冥冥之中实操赏罚，而依赖鬼神之思想遂为中国人民迷信之本矣。（观中国有卜筮有（巫）祝皆依赖鬼神之证）观苏公遇暴公之乱，出三物以诅尔斯，屈平遭子兰之谗，告五帝以折中命并依赖鬼神之明证与，（推其依赖鬼神故各事不敢自专）虽然古代人民之性质不仅依赖鬼神已也，且有依赖人君之思想，中国之君自称天子，以奉行天命自居，与西人神授君权之说若合符节。（观历代之封禅及宋受天书皆承认天子奉行天命之证也）故民之稍迟君命者即与违天之罪同，且上古之初最崇宗法，而天子者又大抵大宗之宗子也故，又有祭祀之权，有祭祀之权，故能假鬼神之威柄以统治臣民，而臣民之依赖人君者遂与依赖鬼神无异，故人君之敕令即与法令同尊，而祭天之权亦悉操于人君之手，降及后世，君权日尊，中国臣民遂用其依赖人君之思想，以饰为尊君亲上之美名，（古代最戒言无君孟子曰孔子三月无君则皇皇如也，又曰无父无君是禽兽也此皆依赖人君之确证。）而举国之人民遂悉奉政府为标准矣。（中国人民舍随政府之目的为转移外决无独立之性质，故因君权而并信官吏。）且当此之时，又以其昔之依赖人君者移为依赖古人之性质，盖上古之初，最崇尊祖敬宗之典，而祖宗之旧典又大抵掌于巫史祝卜者也，故天事人事相为表里，（大抵以旧典皆受神意而定■因宗教而崇先例，因先例而重法仪，（墨子有法仪篇）而国家之旧典遂视为神圣不可侵犯矣。（中国臣民大抵皆奉祖宗成法不可更一语）且书契始作之时，浅化之民视同符碛谀艽戳⒋宋淖终撸即以圣人目之，（皆社会通诠之说）以文字著于书册即谓之经，以文字推之于民即谓为法，凡有与旧例相背者不曰畔道离经，则曰非圣无法而崇拜古人之思想，遂易为崇拜古学之思想矣。观中国政府之出一令也，必曰旧例可援士人之创一学也，必曰本于古籍，岂非舍古人而外，别无所谓凭借者乎，而究之依赖古人之思想，悉由依赖鬼神之思想而生。（中国之恒言曰天地君亲师，吾谓天地者，即古人所奉之神教也，因奉行天命而并重君，因祀先而并重亲，因掌教而并重师皆神权时代之遗制也。）甚矣神权思想之为害也，今欲革人民依赖之性，其惟倡西人社会学说，以进化之公理祛其迷信之心。（大约中国人民思想之最误者在于谓古人如此者，今人亦当如此使明于社会学，则知由古及今不知经若何之，迁变而迷信鬼神之思想皆为野蛮民族所同然，则此等思想不击自破矣。）复假祖国陆王之学术以良知之论，破其凭借之藩篱，（大约中国学术之能独立者惟陆王一派陆子之言曰，吾之学问与诸处异者只是在我，又曰自立自重不可随人脚根，学人言语而阳明之说亦与陆同大抵不主成见，不以先入之言为主，故无凭借与时变通，无奴隶之性质，为中国学术之冠。）庶国民之奴性可除，而思想不难进步矣。
    ●第五期・谕旨
    上谕贵州巡抚著，柯逢时调补俟李经义到任后再行交卸钦此，上谕广西巡抚著李经义补授迅即赴任贵州巡抚，著曹鸿勋暂行署理钦此，上谕山东督粮道员缺，著周开铭调补恩焘，著补授广东督粮道钦此，旨喀尔喀公衔头等台吉祺成武，著加恩赏戴花翎并挑在乾清门行走钦此，四月十六日
    上谕刑部奏审明风宪官持折索贿被控后朦混入奏按律定拟一折御史攀桂，著即革职务往军台效力赎罪参领嵩灵平日有无不法，著该管大臣随时查看余依议该衙门知道钦此，十七日
    上谕前据御史黄昌年奏参江南文武各员劣款，当经谕令魏光焘确查兹据查明覆奏除贺弼等员查无实在劣迹，无庸置议外道员俞明震总办厘局纷更差委虽无贿弊，实据究属办理不善，著交部议处试用知县郭希度年少气浮，办事亦欠稳练，著以府经历县丞降补都司彭书麟居心贪鄙刻薄勇丁，著革职永不叙用并不准投营效力，以示惩儆余，著照所议办理该部知道钦此，旨疏防盗犯越狱之管狱官安徽旌德县典史虞金焱著革职拿问，交诚勋提同刑禁人等严讯有无贿，纵情弊按律定拟有狱官旌德县知县调补霍邱县知县李邦庆，既查明实先期公出仍勒限严缉逸犯袁得莉等务获惩办，倘限满无获，再行照例参办余，著照所议办理该部知道钦此，上谕前据御史俨忠奏参江苏铜山县知县陶在铭讳盗殃民，任用劣绅各款，当经谕令魏光焘恩寿确查兹据查明覆奏该员平日尚知自爱，惟于劣绅林之祺轻信任用，不能觉查，著交部议处指捐山东通判林之祺倚势招摇声名甚劣，著即行革职与劣绅周有道均交地方官严加管束，以示惩儆该部知道钦此，二十日
    旨本年新贡士著于五月初十日在保和殿覆试钦此，二十五日
    上谕兵部奏假冒总兵畏罪逃逸，请饬查拿一折据称升用提督记名总兵，胡荣翼视赍前护山西巡抚咨文赴部投到经该部行查保案，并无该总兵之名，原咨关防篆文亦不相符，迭次票传未到，竟无踪迹显系假冒，著步军统领衙门顺天府五城及各直省督抚一体查拿务获送部究办，并著山西巡抚先行查明据实覆奏钦此，二十六日
    上谕额勒精额著调补墨尔根城副都统所遗黑龙江副都统着直隶候补知府寿勋署理钦此，二十七日
    上谕云南曲靖府知府员缺著秦树声被授钦此，五月初二日
    旨吏部司务著顾禹权补授湖南粮储道，著陈夔口补授安徽六安直隶州州同，著邹延翰补授山西阳高县知县，著谢永祺补授河南淇县知县，著王同文补授湖北当阳县知县，著龙赓言补授福建长泰县知县，著王思聪补授截取举人，赵煌著以教职用，何耀垣著以知县用，林郁华著以教职用，潘蔼吉著以知县用，吴国贤著以教职用，彭坤年著以知县用，黄师乾著以知县用，冯瑞兰著以知县用，朱之沣著以教职用，俸满教职陆显书著以教职用，刘光永著以知县用，谢士墉著以知县用，兵科笔贴式著乌凌阿补授翰林院笔贴式，著钟昌补授理藩院笔贴式，著增全补授光禄寺笔贴式，著广誉补授銮仪卫笔贴式，著英惠补授理藩院笔贴式，著崇志补授銮仪卫笔贴式，著贝都哩补授翰林院侍读，著世荣补授刑科给事中，著荣寿补授湖广道监察御史，著富纶补授湖广道监察御史，著蔡金台补授明保差满库伦印房章京理藩院，即补员外郎钟湘著仍以员外郎，即补保送直隶州知州兵部主事郭育才著交部记名以直隶州知州用，拟补内阁中书孙卿裕著准其补授截取中书科中书，罗秉诚著照例用开缺，四川成绵龙茂道长春著回原衙门行走，卓异在任候补知府直隶枣强县知县，张石著准其卓异加一级仍注册回任候升，卓异前浙江永嘉县知县，左宜之著准其卓异加一级仍注册候升升补直隶多伦诺尔抚民同知王锡光云南普洱府思茅同知李同寿俱准其升补卓异升补河南邓州知州，叶济著准其升补于知县任内卓异加一级保举山东补用同知吴家骐，山东补用知县孙汝霖俱照例用服满，原选山东乐安县知县朱琨著不必坐补原缺，盛京礼部千丁处七品官著李毓馨补授钦此，旨这所参疏防监犯越狱官顺天南路司狱张承恩于监狱重地并不加意防范，致令监犯与禁卒人等一并逃逸，其为松刑贿纵已可概见核其情节实非寻常越狱之案可比张承恩著革职拿问，交袁世凯严行审讯按律定拟，有狱官署南路同知黄纤渚据报前期公出仍著照例议处，并勒限严缉逸犯关振声及禁卒张二等务获惩办余，著照所议办理该部知道钦此，初三日
    旨本科翻译覆试贡士著于五月初九日在保和殿考试钦此，上谕练兵处奏大员报效练兵银两一折候补四品京堂周荣曜报效巨款著以三品京堂候补钦此，初五日
    上谕礼部奏贡士覆试投卷人数尚少，请展缓日期一折著改于五月十七日在保和殿覆试钦此，初七日
    上谕朕钦奉，慈禧端佑康颐昭豫庄诚寿恭钦献崇熙皇太后懿旨，方今时局阽危，百端待理而财用匮乏，以致练兵要政筹饷亦尚艰难，中国地大物博，何一非取之于民，国家借资民力，何事不时廑轸恤，乃往往泽不下究皆由上下隔绝中饱虚糜积习相沿牢不要破，则冗员浪费之为害深也，朝廷为民司牧非以天下奉一人，每念吾民疮痍困苦时，切心疚平日宫中服御省减常以节俭，为天下先当此物力之奇艰积重之难，返尤应痛加整顿，改弦更张即著先自宫廷始嗣，后宫内一切用款工程著尽内务府立定，经费量入为不准再拨户部款项，其户部正杂各款专作地方正用，此外应行开源节流之处著户部悉心筹画，遇事整理至内务府司员太多应如何裁汰归并，著政务处会同内务府大臣妥议具奏其余内外各衙门亦即仿照核办，次第推行该王大臣等务，当破除情面切实通筹，认真办理以除冗滥而裕度支以期共副，朝廷孜孜图治之至意钦此，上谕朕钦奉，慈禧端佑康颐照豫庄诚寿恭钦献崇熙皇太后懿旨，本年七旬万寿迭经降，旨施，恩京外臣民无不均沾，栽笠蛩即忧盎褡锶嗽背谋叛立会之康有为梁启超孙文三犯实属罪大恶极无可赦免外，其余戊戌案内各员均著宽其既往予以自新，曾经革职者俱著开复其通饬缉逸，并现在监禁及交地方官管束者著即一体开释事犯在此次，恩旨以前者概行免究以示，覃敷庆典法外施仁之至意著该部及各省督抚迅即查明具奏钦遵办理钦此，初八日
    上谕英贤等奏请诹吉恭请，列圣圣容还御一折热河绥成殿壁衣坑工现已完竣，著钦天监敬谨选择吉日时知照英贤等届期恭请，圣容还御钦此，十一日
    上谕朕钦奉，慈禧端佑康颐昭豫庄诚寿恭钦献崇熙皇太后懿旨，从来民为邦本国家用人行政无非为民州县之设，原为与民相观俾周知闾阎疾苦，朝廷倚任督抚及藩臬道府等官皆欲其董率牧令尽心民事，庶几抚绥休养保我群黎百官俸禄皆系民膏民脂，若养尊处忧而不悯百姓之颠连无告扪心清夜何以自安，中国官民隔绝痼习已深，颇闻各省州县官多有深居简出玩视民瘼，一切公事漫不经意，以致幕友亲朦蔽用事，家丁胥吏狼狈为奸，公款则舞弊浮收，刑案则拖累凌虐，种种鱼肉为害，无穷小民何辜受此荼毒，深宫匣吵嘧用恳荒罴俺Ｎ泪下，嗣后责成各督抚考查州县必以为守俱优下无苛扰听断明允缉捕勤能为地方兴利除害，于学校农工诸要政悉心经画教养兼资方为克尽厥职，著自本年为始年终，该督抚将各州县胪列衔名年岁籍贯清单注明何年月日，补署到任经征钱粮完欠分数及有无命盗各案词讼已结未结，若干名均令据实开报其寻常公罪处分准予宽免，不准讳饬任内兴建学堂几所种植工艺巡警诸要政是否举办一并，分别优劣开列，简明事实，不准出笼统宽泛考语奏，到后着交政务上详加查核分起具奏请，旨劝惩并著将各省奏单刊入官报与众共知以通下情而伸公论前经降，
    旨谕令各省将书吏差役严行裁汰即张之洞与刘坤一会奏折内亦痛言此弊，并恤刑狱各条皆于吏治民生极有关系，何以因循不办著一体督饬属员认真整顿各该督抚，务当破除情面，察吏安民切实遵办用副，朝廷力挽颓风勤恤民隐之至意钦此，十四日
    旨国子监司业著荫桓补授分发山东知县徐受谦蔡治声，山西知县朱励志张祖诒艾庆甲张杰董恩寿，河南知县陶惟坻田易畴唐淮源姚文璜，陕西知县程运熙陈天锡，江西知县黎赓尧魏业镛刘仁寿戴庆祥，湖北知县钱荃伍玑，湖南知县陈廷绪彭邦伟，四川知县陈伦高铭箴濮蔚文查骞袁锺骏，广东知县方颐恕陆琦蔡国英陶永成张于默，云南知县张书畴福建盐大使邬泗英，四川盐大使贾鸣凤，广东盐大使张荆扬俱照例发往截取刑部郎中鲍琪豹著照例用拟补南城兵马司副指挥唐树现准其补授解饷官，江苏试用知县李岳衡著归候补班前补用卓异前，云南新兴州知州黄寿徵著准其卓异加一级仍注册候升钦此，旨荫生文铭著以文职用熙栋著以文职用分发，江苏道方臻喜吴祖梅胡炳垣，河南道衍善湖南道张鸿年，江苏知府杨荫桐，山西知府牟勉，河南同知张维彬，江西同知何朝觐，山东直隶州知州郑宝善，湖北直隶州知州王瑞徵，安徽直隶州知州张毓遥河南知州林桂芳北河通判朱茫江苏通判何朝星，四川通判孙禧荫广东通判郭绍汀，贵州通判梁正铭两淮盐运司运判陈方铭徐焕华，四川直隶州州同徐怀璋，河南知县唐焕章张其履，江西知县秦燮声张元溥，湖南知县周腾陈延瑛，贵州知县盖沣之直隶知县吴葆裕周行寿，江苏知县许林介钧李令先杨炳杰，安徽知县徐运鑫蔡源清乔二鉴谭荫晖俱照例发往工都郎中著贵印补授明保，江苏扬州府教授詹坦著以知县用吏部文选司员外郎著瑞清补授吏部主事著毓祺补授拟补吏部主事德安著准其补授钦此，十五日
    上谕魏光焘等奏镇江开办警察匪徒藉端滋闹分别查办情形一折镇江为通商口岸五方杂处警察之设本不容缓，该地方印委各员于此等要政应如何审慎周详因势利导，乃限迁菜摊致匪徒藉端滋闹迫令各店罢市至有焚毁局屋器械互毙人命情事实属办理不善委员候补知县窦镇山从九俞箴玺丹徒县知县洪尔振著交部议处，江苏常镇道郭道直镇江府知府祥福著一并部议处仍著认真整顿遴委妥员接办务除积弊而收实效余著照所议办理钦此，十九日
    ●第五期・时评
    ◎奏请立宪之风说
    近月以来，奏请立宪之说喧传于道路，有某钦使之电奏有某某总督之联名，内外上下翘碜悖以期以望，然论者咸谓尚非真时，或曰宪法，立国基定，中国其兴我闻之而喜，或曰时机尚未熟，人格尚未及，苟立宪法，中国其益纷扰，我闻之而惧，虽然是二说者皆有所见及而未尽当，夫立宪美名也，立宪之与非立宪利害得失，世界万国有人心者所共明也，而今乃萌其芽，萌其芽则发荣滋长，而成其果，谓立宪必有损而无益者不然也，然宪法之立非仅一纸诏书，百十议士相聚谈论所能成功也，各国之购求立宪也皆有价值，其立宪以后也皆有实在，他国且勿论，即如日本其未立宪法以前，先使朝臣游历各国以考求各国之宪法，归而因其国情为之损益，而后于明治二十二年，始登布宪法之诏敕，至二十三年，而召集众议士任命贵族议士，非贸贸然也，自立宪法至今日，其开议会已有二十次，其所兴利除弊已有千百十件，非一布立宪之诏，而谓其名已成，其事已了也，夫日本与我中国非均所谓变法四十余年之国乎，然何以日本之变法至今日百事俱举，而我中国之变法至今仍百事俱隳也，我甚惧我宪法之立，其与我变法等则立宪与不立宪，仅其名之异而于我国进退，仍不能增损毫末，喜者亦徒喜，惧者亦徒惧耳。
    ◎中国为各国众矢之的
    近数月来，世界视线无不注集于极东之战，盖兵争之力足以吸动外交，使之转向，故世界之视线急欲得此问题之解决，以便定其政策也，据近闻消息，旅顺既乏煤食，其舰不能出海，日本第四军又在旅顺登岸，将会第二军进捣旅顺，旅顺之命运盖可知矣，而日本第一军复与俄兵战于ρ簦其第三军又占熊岳而将进击大石桥，则辽阳之命运又可知矣，惟近日英兵将入拉萨，法国汲汲调舰队来东洋而驻兵于龙州边外，而美国议院既主增海陆军，英德两皇又经相见，俄德之新商约又成，而日本则既设满洲总督，日本大阪每日新闻且有经营福建之论试综观之，当知吾国之地位若何阽危矣。
    ◎外人要求之多
    日俄之事为我而战，战于我地，我人民受其疮痍屠毒，然其事已显，人多知者我且勿论。四月二十九日，时报记有某国下议院现已议定预备法金二千万法郎，为安南临时兵费一事，夫安南何地也，临时兵费何事也，而预备之我国上下其闻之否。五月初八日，又记有某国商借洞庭湖鄱阳湖为该国水师操练之处一事，夫洞庭鄱阳何国之土地也，操练水师若何举动也，而曰请借我国上下其闻之否，今即以英人远征西藏各节而论，夫西藏之与我国关系若何，远征西藏之与我国其关系若何，今者英人之兵且将至拉萨达赖喇嘛，且将逃往他处，英国印度政府且以仅添二千兵为未足，此何事也，我国上下其闻之否，江督近得江海关道密电，谓现有某国拟借吴淞为该国舰兵游息之所，请速示机宜江督电复阻止一事，夫吴淞非我国土地乎，我国土地岂曾有不许外人游息之所乎，而必曰借，何也，何我未闻他国水师之至日本者，借日本某地为舰兵游息所，至英国者借英国某地为舰兵游息所，而必于我国何也，我国上下其闻之否，夫日俄之战为我而战，战于我土地，我国人民受其疮痍屠毒，于我国关系固至巨极大，留心时事者固当瞩目警心，然幸勿为日俄战事所限，而置其余一切紧要事件于勿顾也。
    ◎本科会试总裁之覆命
    本科会试总裁覆命蒙召对垂询闱详，某中堂面奏佳卷甚多，惜不免沾染习气，难保无新党混迹其中，是以去取之间煞费苦心云云。案试官仰承上意于Ｍ求才之日，而先挟以新旧党派之嫌，致有佳卷甚多，惜不免沾染习气，难保无新党混迹其中等语，吾不知其所谓沾染习气，难保无新党混迹两语，亦曾有界限否，何以谓之沾染习气，何以谓之新党，此中界限甚不易清，英儒斯宾塞有言盖主试若操枋者，苟使有牢宠学界之权力，则将以其意之是非为是非，而且由之以定去取，此大害也，今欲免此，其所发试皆取无可异说之事实及科学中所已定论物理。今味斯氏言诚有味乎其言之，而适合于救吾国较阅试卷之弊，吾窃愿后之操抡才之柄者，其命题当仅就历史或地理上取一已有定评万无移易之事实，如昔者第三场对实策之榜样庶阅者一目腥唬易定去取稳纭
    ◎借民债以兴路矿
    粤督奏请借民债三百万两以兴路矿及地方要政，意非不善，然记者谓其事有必不可行者数端，为表而出之，政府近于建言理财者则鼓舞而欢迎之，立商部，开银行，一则垂涎于海外之华商，一则注重于国内之财主，今粤督乃欲借债于民，且须指款偿还，况所借者仍用之于民，毫不假手于政府，其不能行者一，矿路之权卫生之利在民为要，又谁肯以无谓之担负为民作牛马，且政府以为将来利害不可知，目前固已岁减定款三十万，其不能行者二，粤督又言实借实还，永不改作捐输报效，其不能行者三，而自民间观之则政府所为久不见信于天下，岑督虽谆谆限制，无如昭信股票，墨迹未干，民虽至愚亦不能复受其诳，其不能行者四，所最不可解者则以将来归还之款按期交税务司，而此次章程又必由赫德阅定，岂粤督明知官场之于人民久失信用，故假外人以坚人民之信心耶，果然则是驱吾民以崇奉外人，而此次之良法美意亦第为外国人买民心邀声誉而已噫。
    ◎川东兵备道之新政
    川东兵备道冯心兰观察履新后，将地方利弊调查周知，将最重三事出示通晓，一管束差役，一预防倒骗，一整顿保解商银，均为重庆最要之事，案冯观察莅任伊如，即约法三章，期与此邦之人除荑稗而种善果，川民诚何修而能获此，顾吾谓其第一条，管束差役犹为近日巧宦之口头禅语，若第二第三两事则非深察吾国生计上实业上之密切消息者不可也。
    ◎贵州之矿产
    贵州矿产本富，外人垂涎已久，十余年前，曾由官办一铁矿在湖南界之青奚八寨等处，资本八十万两，后无成功，而所聘英法等国矿师因此得某地段之矿权，遂成一公司，所聘用矿师英人八名，美人一名，法人一名，用矿丁千余人，开掘铜仁府属八万山之朱砂矿，此近数年来事也，顷该公司总办亨利比列赴贵阳，要求贵州全省矿权，李中丞谢绝之，而该公司在北京犹大行运动，且携绝大之资本，欲利用中国官吏之贪黩以求达其目的，闻该总办自北京来，相从有道员陈某尝随使于日本者，现留贵州省城，用柔软濡渐之法以运动云，吾恐贵州全省矿权不久终落该公司之手也。
    ◎湖南之矿产
    湘省矿产素富，久为外人垂涎，惟航路沮滞，非路政大兴，不能便利，近闻湘中大吏得铁路大臣咨开驻京某使言，有万国东方公司欲修湘阴常德辰州枝路，约计数百启罗迈当（一启罗迈当约中国一里半）请饬察情形，以便开办，第湘中近亦经官绅议建此路，不知作何答复也，案安徽全省矿产近亦经皖绅禀请集股开办，惟亦系因前抚聂中丞与英商凯约翰立定草约，许以十五县分之地面，开采矿产，现不知皖绅能有此权力，争回此全省利权否也，今湘省事正与皖省相同，因附录于此，冀有保全地方之责者，于此等关系全省命脉绝续之事未可颟顸从事也。
    ◎法人经营云南铁路
    客有从贵州贵阳府来者，为述法国经营云南铁路之事，据言由安南东京至云南省城之铁路，前本定期五年筑成者，今法国政府为速成计画，限以二年半务求竣工云，现于云贵两省以外，别募工人二万名，日夜从事，查此铁路经万山丛箐之间，其果能如法国政府所期，以此知日月而竣工否，固未敢确言，而法人汲汲若是，意欲何为，去年以来，日本将有事于韩，乃为京釜铁道（由朝鲜京城至釜山者）速成计画，今法人之滇越铁道，毋乃类是，现民间立有保地会，相约以铁路经过之处不肯卖地与之，此亦爱国心之一端，虽然以此等不健全之手段，果足达其爱国之目的乎，保毋爱之而适以累之乎，盍亦反其本矣。
    ◎宁沪铁路开工消息
    闻此铁路定于八月开工，按此铁路共借英金三百三十余万磅，虽由督办派员四人以为总办，然一切财政权购料权皆在外人手中，名为以运费收入者抵偿债务，实不啻为外人设也，且中国委员度无通晓管理铁路之人，能于冥冥中操持国权，不使失坠乎，然则不过尸居坐食，每月略得薪水而已，至所谓六十年后，归还中国才以宁沪及经过各地之繁庶，每日往来之车必不下二三十起，铁路受此磨擦，六十年后，不可复用，而将再造，是亦虚语耳，呜呼，往事已矣，深愿来者加之意也。
    ◎湘人力争粤汉铁路权
    湘人因美公司将粤汉路权转售比人一事，大动公愤，纷电政府疆史，立持废约之议，自行筹办，夫粤汉铁路为我国中央命脉所关，在当时订约之初，本不知几许失策，今乘基间，据理与之力争，誓必收回路权，美人为此背约之举自亦无言以对矣，然各省矿路之权其授之于外人者，何可胜计，我自不能享其有，而外人索之，外人索之，而即与之犹未为甚也，更有外人尚未计及，而欲媚之以期从中略取小利之故，以百方为之营谋者，盖亦多矣，曷不观湘人之力争粤汉铁路权也。
    ◎粤督之争回国际权
    粤督索广东已革知县裴景福于澳门葡官，日久未交，查其延缓之原因，乃由于当初误会以两国交涉为两造诉讼，致延律师辩护，又均不得力，且裁判诉讼之权由葡国臬司主政，该臬既为裴犯所赚，故对于委员一边，转多所阻，是以四月十七日以前全无把握，迄十八日粤督特派知县薛永年赴澳，偕姚绍书面谒澳督，力持国际刑法，向之争论，且声明委员乃粤督之代表，职在提犯，无就质例，葡官至为动色，遂允遵照公法办理，为两交涉，不为两造讼案，按两造讼案则司法之权，主者臬司，而两国交涉则行政之权，主者总督，故澳督卒能执行其权力，实造种种交犯方法，所以有今日之结果也，并闻葡国臬司以病重故，仅由副臬主判云。
    ◎外人之扣留裴陈二犯
    文明国之收留国事犯原为重视人命之公例，而贪官与大盗不与也，国事犯者其目的在全国，非如贪官大盗之只图利己已也，故私罪逃犯西律无收留保护之条，乃不知前者犯官裴景福逃匿澳门，为葡督收留，事尚未了，而今者大盗陈其瑚由星嘉坡解回粤省，道经香港，又为英官扣留，此何故哉，夫裴景福之毒害粤民，陈其瑚之犯案累累亦几为全国皆知，彼文明国素守公法，若不在收留保护之例，决不致以无礼之干涉，故与岑督为难，今闻裴犯一案已由粤督以公法争之矣，想陈犯亦必不能逍遥于法外也，自是以后，我国之私罪重犯其视各国商埠为逋逃薮者，睹裴陈之事亦可以稍警矣。
    ◎威海卫英公署之停工
    英人自租威海卫后，使署早已建造，而华民政务司署尚未兴筑，暂以旧屋办工，甲辰春，卜地海边，鸠工建设，此处市房百余间，每间给官价银二十圆，勒令拆让，近忽有停止工程之说，此与刘公岛之停造水师病院，同一事理，岂果俟日人攻陷旅顺，而以威海交还我国乎。
    ◎又误订招募华工之约
    特兰斯哇招华工事，英国特派员至津，与北洋大臣商议，袁督深不谓然，电告外务部请止张德彝画押未成，不知此系特别苛例，订明招华人至彼五年后，全将华工送国，华工至彼，绝无利益，不过输送无罪之人，到彼受牛马笞辱耳，盖政府以为美洲既禁华工，非澳均限制华人，得此为尾闾之泄亦调停之术，而不知此举亏损国体，贻累同种，为至可叹悼也。
    ◎贱种辱国
    旧金山报云差拿轮船抵埠，有上海茶店陈新礼者带来缠足少女二名，往圣路易赛会当侍茶之役，旅美华人，闻此消息，即上书正监督伦贝子，副监督黄开甲请其查明截止，免辱国体，夫缠足为中国最野蛮之陋习，方奉明诏，劝诫革除，何物贱种，乃敢于万邦瞩目之会场，献此愧态，可谓无耻极矣，记者于去夏会游日本，赴博览会，见台湾馆中有一茶室，以中国缠足少妇数人侍茶，见之觉毛发悚然，汗颜无地，今岁于美国赛会，又闻斯举，我国人岂以献愧于日本之不足，必欲又献愧于美洲，抑以中国妇人之愧足，为世界之特别品，而必欲藉此以博万国之头等赏牌耶噫是诚何心。
    ◎日本致胜之由
    日军战胜俄国以来，欧洲各报莫不交口称颂，惟伦敦摩宁比士报论日本之致胜归功于国民，其言最中要窍，爰揭二则于下以告我国民，其文曰，
    日民本非富厚，其在平时，负担国家之租税已嫌过重，今因战事，更特加徵战时税，使贫民生活日困，若使移于欧洲，则必有怨政府穷兵病民，或且因此而召革命之祸者矣，今者日本国民莫不视其力之所及，慨然倾囊以期有所补助，此非急公好义之明证欤，又闭塞旅顺港口之举，实为天下最危险之业，当此任者九死一生可预计者也，而日本当募集决死队之时，应募者实逾所需之额数倍，其军人视死如归，即此可见，而又有以不得与选为憾者，辄刺血作书求当事之采用，其他或因疾病，或因他故，碍于徵兵之格，而不获从军者，又每自怨不能为国家尽力，因之自杀以明其爱国之心者，在在多有，此皆日本军人之特色也，又有日本人数辈改华装，冒险赴西伯利亚，欲破坏俄国铁路，以断其交通，不幸见获而绞杀，此皆非奉政府之命，若有所歆羡于富贵，而后为此，不过出于爱国心之不能自已耳，又有日本妇人不知以何故嫁于俄人，夫妇之间本极相得，及战事起，此妇知其夫为侦探，乃舔知其所探密事悉以告于日军，卒不肯以爱其夫之情，易其爱国之情，以一寻常妇人而尚有如此侠举，宜日军之所向无敌也。
    日之得胜非幸致也，盖其心有所信仰，故精神奋厉，常欲建立功名，以尽其国尔忘家公尔忘私之天职，今试观东乡司令长官，与海军大臣往返电文，则日人之忠爱，诚有令吾人不能不起敬者，据第八次攻击旅顺，东乡之报告曰，如此连续战斗，而使联合舰队不失一兵者，全藉大元帅陛下之威灵者也，海军大臣以祝词答之曰，是固藉大元帅陛下之威灵，而亦由我忠勇将校士卒，均能戮力从事，故能奏此奇功，然则日本之上下相让，俱发于爱国之诚心可以见矣，且日人爱国心之重更有一事足以证之，当马加罗甫之与其旗舰俱没也，日人得闻捷报，其歌舞东乡战略之成功固其宜矣，而日本人以马加罗甫乃为其国而死者，虽曰我敌，而其忠义武勇实足令闻者肃然起敬，故不惜发扬其名誉而厚吊之，据新闻通信员所报日本人为吊马加罗甫，有志者各举灯笼，成群结队，游行市上，以志哀慕，其灯笼大书曰悲俄国提督马加罗甫之勇死，呜呼，敌将为国战死，日本人犹哀痛备礼而吊之如此，此盖自有战史以来，未见其例者也，以上所举皆日本人所以得胜之精神也。
    观以上二则而日本致胜之缘因概可见矣，我国之谈国事者人人皆言当以日本为导师，然则日本何以得使国民有如是之程度，亦不可不深察其故也，傅曰不患寡而患不均，不患贫而患不安，又曰均无贫，和无寡，安无倾，其斯之谓欤。
    ◎日本商业会议案
    国家种种形势所以与战事为转移者，厥有二故，故一直接之帝国主义，一间接之帝国主义，恃兵力以辟新地，移民以实之而强迫以己国种种文物，使其地土民同化于我，而我即以少数之本族握其最商权而左右之，而我民族之势力日膨胀于下，此之谓殖民，若乃战域线不及之地势不能以直接主义行之，然又必欲扩充其国之势力，以达于战域之外，则惟以商业为之前驱，盖商业者战争最后之一战也，今观日本商业会提议之案，其对于韩则悉由吾第一说，对于中国则行第二说，吾尝谓剧战以后，惟商业为大补剂，国民不于此急起而图之，则前此之苦战有如儿戏，于国民实力毫无进步，且不出十稔，其国必将倾覆，盖未战以前种种预备，国民实力耗其过半，战争之中，国民实力又耗其过半，战事既结种种善后，而国民财力乃真不可复问，古来所以亡国覆宗，致天下扰乱者，大抵于大兵役之后，不自知其元气之既绝，方且凿山椎石以夸其功烈，口血未干，忽焉以灭，试观上古史，如波斯，如亚述，如秦皇汉武之在者，不可胜纪，推其灭亡之原，何不由此日人殆鉴于往辄，合实业家而当之提议，曰中韩、曰中韩，此亦应有之问题，韩国已矣，我国人其何如。
    ◎日本国债
    日俄战事，日本之财政能继续与否是全世界注目之一问题也，日本当开战之始，使日本银行总裁高桥往游英美，实以借外债为目的，盖在英国借公债一千万磅，每年六分息九扣，且以海关为担保，债券发后三日，而伦敦纽约富商已全份买受，此实由日本战胜，英美深表同情之所致也，但日人爱国心甚重，三月前初次集募公债于本国，本发债券一万万圆，而应募者乃至四万五千万圆，政府不全纳，而将三万五千万圆发还，夫其在本国公债，不过九五折，且年息五分耳，而外国公债乃至九折，年息六分，日政府乃不取诸内，而取诸外，不取其轻，而取其重，颇属怪事，日本各报纸多以此非难政府，且言以海关作保，实辱国体云云，然日本政府所以出此政策亦非无故，盖因战时所需百物为数不赀，本国之财力虽足以给之，恐货币因之外流，市上受其影响，商务随而牵动，故宁以重利借入外债皆所以维持市面，不使国民蒙战争之影响也，即此一端亦可见他人之谋国者具审精深之学理，能为大局之远谋也，日人偶一次以海关担保外债，全国即引为深耻，若我国则抵海关之不已，而抵厘抵盐全国安之噫，观于日本应募公债，逾政府所希望之额数倍，亦可见日本之国力可以为战争之后援也，其经营预备者素矣，无恒产者无恒心，有恒产者有恒心，岂独一私人，即一国亦然矣，谋国者不可不于此三致意焉。
    ◎俄国致败之由
    俄国政治之专制独冠全球，而其革命党之秘密团体亦散布于全世界，无论在本国在外国皆欲乘此次日俄战争之机会以破其专制范围，以为此次之战，大反国民之公意，而国民实当与主战者开战，又以为俄国非大经败亡，决无改革政体之望，故彼等无不望俄国之败，由此二端，俄之败固意中事也，兹将以实事徵之。
    西历二月二十七日，寓瑞士巴零市俄人为文学家尼夸拉开追悼会，乃公决议案而宣布曰，近者我俄人对于极东之战，在本国若几夫若阿迭塞若莫斯科若沛德伯尔格若里额若瓦尔希夏皆起事，在外国若巴黎若维也纳若伯林若伦敦若维城热内薄若纽力希皆有公会，要之政府行此卤莽之政略于极东，则吾俄人之义务不可不对此主战者而与之开战也，又纽力希市俄国及波兰社会党于极东战事宣言曰，俄日战争非俄人与日人战，乃俄人对政府之战所托始也，其速覆专制乎。革命党员速发起乎，改进党速发起乎，是我呻吟于压制之下者之义务也。三月五日，泰晤士报，得莫斯科信，言保国主义及革命之委员散檄文于莫斯科及他处之学校工场曰，政府不降心以从日本至当之要求，而务陷我民于无理之战，使我民肝脑涂地，是我民之敌在政府，而非在日本，委员之意劝我民无出义捐金无徇政府从军之命。三月九日，瓦尔希电云有革命党每日散檄文于彼得堡，其中一则有对前爱国运动之大学生曰，汝等不知耻，汝等在被害者之地位，而投降于害我者之营中，愿与杀害人民之罪人同罪，俄军胜乎，将倒戈于我国民，俄军败乎，或尚有革新之望，不观克里弥亚之战乎，使俄军不败，则农民岂能免于奴隶之苦境乎。四月初，在俄之瓦尔希瓦之波兰民发长檄，其略曰，我波兰人不禁闻俄军之败报而雀跃，盖日本者，俄国之敌，而实起我波兰人之同情，其政治适合于我波兰人之理想也，我等决不惑于皮相之论，如所谓白人与黄人战，如所谓欧洲文明与亚洲野蛮战，必以是为言，则俄人者即野蛮而且属于亚洲者也，我等知彼强勇勤勉之日人，实能为文明而尽力，且目击俄国日以毁灭文明为事，故日本非与欧洲之代表人战，实与亚洲蛮族毁灭芬兰波兰人之文明者战也，故俄军之败即我敌军之败，然则专制国之效果，于此亦可见矣，外患内忧，相承迭起，庞然大物，将何以自立于文明之世界乎，虽然此次之战实俄国之人幸福也，自兹以往俄之君臣惩前毖后，则千余年积弊之内政必自此而改革，全国无（尽）藏之富源必自此而兴起俄能如是，余日望之，凡天下之主持国是者亦当以俄为鉴也夫。
    ◎俄人压制芬兰
    芬兰各地检阅日报之律非常严酷，曩者当俄皇与日本下宣战诏书时，有芬兰日报馆数家皆于诏书上不记俄帝徽号，且不印其诏书于第一页，而印于第二页，俄政府因强命之再登于次日，而记其徽号甚长，中有一语，最为芬人所愤恨者，即那威王位继承者是也，又如开战以来，各日报除总指挥官报告外，不许载一事，而反强迫之募集军费，又有有名专制家之花布利克将军，周行各州县，强集捐金，维戈知事为之作人名簿，伪云芬兰人大有爱国心，列一大队以欢迎谕旨，其实列入队中者不过俄国之歌妓，小学堂儿童仆婢无赖汉等，而芬兰人悉避逃不应命，然则迩日芬兰总督被刺一事，其故观此可见，语云弑父弑君非一朝一夕之故，又曰怨毒之于人甚矣哉，信然。
    ◎波斯湾之近状
    波斯湾利权本为土耳其波斯亚拉伯三国所固有，今土国已度外置之，波与亚更无论矣，而其间相争者名则曰英曰俄曰德曰法曰比，实则可谓英俄之争也，夫德法之于俄，为同盟国，固甘心与俄共事，独不解比人，在波斯湾间，为俄代表，为之收税，为之查船，甘心作俄人之鹰犬，岂真斯拉夫人种与盎格鲁撤逊人种，有种界之分欤，今则英法协商已成矣，其影响必及于波斯湾嗣后俄人不得志于东方，必将注意于此，以泄其暴狠之余焰，他日日俄战局告终，波斯湾之竞争必相继而起矣，然英法协商之既成，吾恐俄人于波斯湾间又失一臂助之国也。
    ◎英国非洲总督辞职
    南非总督伊立脱现已电致英相盘尔福，以请派人公断兰斯多欲将所有土地尽售之东非洲公司一事，甚为不平，现已辞职，按伊立脱系接司的华脱之职而往非洲者，彼系一有名之外交家，曾为摩洛哥布尔格利亚收维亚之署理使臣，又曾为驻美公使之参赞，又为撒摩阿之使臣，历年以来，于英国外交无毫末之玷，今此辞职，则英政府之内情亦可略见一斑矣。
    ◎英人增加茶税
    英国下议院提议公项经费下增加茶税一事，每镑加至八辨士（约四角余）加税期至西历明年八月初一日为限，有白项斯底勃省所举之议员名沙斯者，系自由党人，起而驳之云，八辨士之税当加至明年七月为止，众皆赞成之，又有人提议当依茶价之比例而增税，赞成者一百二十八人，反对者一百九十四人，夫茶业为我国出口货第一大宗，近年以来，不自振作，已年退一年，今英人又复增加茶税，销路自必更疲，我国茶商不可不早自警省。
    ◎美选举总统领
    美国本年为改选总统领之期，向例以西历六月各党派选定候补者，十月乃以间接投票选总统，两大政党中，利帕璧力根党最有力之候补者，即现任总统卢斯福是也，卢自就任以来，内治外交，处置咸宜，收揽人心，为一时望，但近年严行托辣斯之监督，加以最近反对铁路公司之合并，以至大伤资本家之感情，于是该党之有力者轩拿乘间抵隙，密纠合资本家，欲自立于候补者之地位（轩氏夙有制造总统者之绰号因近年大总统之被选者多藉其援助也）于是为卢斯福一劝敌，乃数月轩忽卒，于是卢为该党独一无二之资格，全党属意几无与争者，还观彼丹门奇勒党，党势欠统一，至今迄不能得适当之候补者，其最有力者为格里文及阿尔尼二人，然格已绝意于政界，阿前任外务大臣时为委内瑞拉事件，欲与英国觜铪醺鸺钢潦Ш停国民咸咎其失策，大有不满之意，故现在该党惟推纽约高等法院裁判长巴卡为候补之稍有势者，在南部之丹们奇勒党亦举党推载戴，虽然其不能敌卢斯福也，殆无疑义，以故此次选举，卢殆无与争者往岁每届总统晚易人之期，则举国纷扰，驯至生计界大受其影响，今者选期将至，而国中尚颇沉着，或者此数月间可无甚变动乎。
    日本设速成政法科
    癸卯年日人曾为我国留学生设一速成师范科，虽以六个月短促之时，万难期其大成，然慰情聊胜无，有助于开风气者亦不少，顷复有速成政法科之设，实由我留学运动劝诱而成者也，其讲舍设于东京政法大学内，已经日本文部省认可，我国向学之士曷勿奋袂而起，以速收成效耶。
    ◎商部奏设实业学堂
    国家设立学堂，将以授吾人以高等之学识，而使递相转输于多数之国民也，乃数年以来，各省学堂之学生毕业者其学级之程度约可分两等，其上者往往趋重于高尚之理想，而企成就文明完备之事业，其次者则或抱其个人主义而出其所学，以求达其利己之目的，求所谓能养成个人生计上自立之资格者，卒不数觏则坐能托之空言，无不能行诸实事也，今商部奏办实业学堂，锐然以振兴实业为富强基础，吾谓果能实力奉行，则谓吾国由言论时代而进于实行时代，即以此学堂为开幕之一大纪念可也。
    ◎日本佛教归还中国
    佛教萌芽于印度，大成于中国，分派于日本，日本佛学以中国为母，其所创真宗日莲宗两派不过净土天台之支流余裔，实不能出我范围之外，而其于勇猛精进之真言，舍生救人之法偈佛家者流，莫不奉为至宝，实力发辉而光大之，至今日佛教真理普及全国，而武士道之雄风大和魂之怪物直雄视东亚，震撼西欧矣，我中国自有佛教以来，随唐数百年间，大师踵起，新宗屡建，极一时佛教之盛，而我国哲学亦因而放一异彩，自是以后，圣钵失传，宗风坠地，皈依之徒上之则抱厌世主义，下之则为无业游民，天台三昧忘厥本来，华岩宗派莫识真相，不耕不织，徒为国民之蠹，无丝毫影响于国民，佛力无灵，乃至为世诟骂，夫印度非佛之生产地耶，自婆罗门起而佛教衰，佛教衰而印度亡，我中国镜印度之覆辙览日本之结果，佛教之于人国，其关系有如是之密切，乌得不惕然惧，奋然起耶，日本高田栖岸君以禅宗之真派作东渡之慈航，得之我者，还饷之我，我国佛徒由此而发辉真理，恢复旧学，变放废主义而为猛进主义，变厌世主义而为爱他主义，佛家大乘法统能复出现于二十世纪之支那者，其将以高田君此举为漆室之明灯，断港之渡航也夫。
    ◎倚教灭伦
    常德某姓父子析居将禀官伸诉，子奉天主教，父恐神甫之袒其子也，于是语神甫云，此我家事，请勿问，神甫诺之，其子闻之，邀集教友多人，要于神甫曰，如不代为帮讼，我等奉教何益，神甫以众情之难拂也，为向邑令缓颊及审讯时，则子立不跪，父跪而讼不胜，一时民间大为不平，然亦无如之何，案吾国教案多矣，类皆起于教民与非教民之间，教民藉势欺压乡里，无所不至，往往睚眦之微，酿成教案，然从未有如此次以子欺父，为灭绝天理至于斯极也，何物民牧不谙条约以衡理，一任神甫之无礼干涉，遂忍为此败常乱俗之事，呜呼。王船山有言，三纲沦五常ル而乾坤之道义乎息矣，记者观于此事，为之仰天长号，哀世道人心之沦丧，未知所极，势不尽人而禽兽不止也。
    ◎宁海教案议结
    记者观于宁海教案议结一案，不禁恨我无知愚民，逞一朝之忿贻害地方，以致损国威，辱国体，刀俎之下而彼等亦轻掷其生命于鼎镬，如此次拟定各犯罪情，悉由该主教分别示办，而该地当道，第从旁画诺而已，呜呼，交涉之事，彼以干涉，我以保守，虽未为得，犹不尽失也，若彼以干涉，我以放弃，驯至彼见我之放弃而益行其干涉，吾恐不至尽地方刑赏，生杀之权尽落于他人之手不止也噫。
    ●第五期・内务
    ◎论中国立宪之要义（录五月初五日大公报）
    今日中国政府又将现出一新问题，其机已动，其端已见，其潮流已隐隐然而欲涌出者，厥为何哉盖立宪之问题是也，夫文明之国无不制定宪法，以维持于君民上下之间，一以顺与情之正，一以图社稷之安，无论君主民主皆以宪法为立国之要素，故其国君民合德上下一心，国乌得而不富强。我中国则向来无此观念，每语以宪法或且斥为乱政之言，诧为不经之说，甚且与高谈革命者，一例以大逆不道视之，盖其不知宪法之性质及所以立宪之利益也，前者忽有驻法孙星使，奏请立宪之举，继又有某某督抚亦以立宪为请，近来课吏校士亦有以宪法发为问题者，虽未知中国年来果能制定宪法与否，然其机已动，其端已见，其潮流已隐隐然而欲涌出，则显然可见，虽然制定宪法岂可以卤莽为哉，姑不论其果否制定，吾特指陈立宪之要义，以为中国政府之言立宪者告焉。
    一取法宜审慎也，民主国之宪法无庸论矣，中国不立宪则已，如立宪必宜取立宪君主国之宪法，参观而仿效之，然而亦有难者，夫立宪君主国，英德日本是也，试问其三国之宪法皆相同否，盖各有一种特别之性质存乎其中，宪法分有字法（亦曰成典宪法），无字法（亦曰不成典宪法）两种，有字法者按其事实而规定，以垂为典要者也。无字法者出于习惯之自然，以沿为成例者也。若英国之宪法则成于习惯者多，他国万不能强效，而且英国虽亦为君主，究其国体之性质与中国大有不同，至于德国虽系君主，实为联邦，其国体既与中国殊，其宪法自非中国所宜则效，说者谓其种同其文同其洲同，其国政风俗与中国相去未远者厥惟日本，中国立宪似以取法日本之宪法为宜，讵不知中日两国有一大相反之事，极为耐人寻味者，即日本从建国以来，一姓相承，至今未替，中国则朝代屡易，姓氏迭更，据此以  观则知日本宪法亦非中国所可呆然取法者，中国苟终不欲立宪则无庸议矣，倘果欲立宪则必先研究中国国体之性质及国民之习惯，以为规定宪法之基，然后再参考各君主国之宪法以资借镜，政府之谈立宪者不可不留意于斯焉。
    一议院宜先立也，欲立宪必有所以维持宪法，而成为辅车之势者，则议院为要焉。盖议院者实立法权之机关也，宪法之立以国民公认为准，故必有代表国民者而会议决定之，乃可以颁行国中，无滞碍难行之弊，宪法议院二者不能相离，各立宪国，无不皆然，今略举一二以为之证，英国宪法第六十一条云，敬神明，保国安，使朕与诸侯伯之间互相和睦，故允准以上诸条，且欲永守以上诸条，使无沦替，朕今与臣民约，于英国诸侯伯内公选二十五名，以其权势维持本宪章所许之平和与自由，即朕与大法官有犯此宪章之形迹，为人所告发时，亦可由二十五名侯伯中所选之四名议长，将此事诉于朕，或朕不在之时，诉于大法官以矫正之，若此四名议长诉后四十日内，朕不矫正之，或朕不在之时，大法官不矫正之，则此四名议长可与其余侯伯协议，会同人民，施种种据地据城占财产等手段以制朕肘，惟不得害及朕身与皇后皇子之身，若诉后而朕即矫正之，则诸侯伯与人民对朕尽忠义如故，凡为施行以上诸权利之故，立誓与诸侯伯协力以制朕肘者，无论何人朕不得禁其立誓。德国宪法第五条云，帝国立法权联邦议院、帝国议院共同行之，帝国法律须两院以多数决之。日本宪法第三十七条云，凡法律必经帝国议会之协赞。观英国宪法第六十一条所云，则议院可以维持宪法之说也。观德国宪法第五条，日本宪法第三十七条所云，则议院为立法权机关之说也，虽然近世政治家对于议院有一难决之问题，则主张两院及主张一院两派是也，主张两院之说者其所执之理约有三端，一议院之所以须两院者，在矫轻忽急遽决事之弊，二为一议院时，议事有流于偏颇之弊，三议院分为两院，能防政党之诡计，制有力者之专横，主张一院之说者其所执之理约有六端，一联立两院，当举政务，甚费时日，有失政机之虞，二为二院时弊，亦及于财政上，三虽分两院，实际与一院无异，四分为两院，有少数制多数之弊，五分为两院则复杂政治之机关，有混乱政务之弊，六设两院者背反思想之原理，两派之论各皆持之有故，言之成理，然中国如果立宪，吾宁主张两院之说，宜兼设上下议院，盖中国政府狃于专制之积习，民间则缺乏对于政府之信心，有两院以调和之，则法立而令行，下不至有疑虑观望之处，上亦不至有倒行逆施之弊，此亦为中国政府之言立宪者所当研究之一问题也。
    噫，吾之此论其为睡梦之呓语，而无人听之乎，抑果为政府诸公所寓意，乎吾究不知中国，果有心立宪否，如果无心立宪，则吾之此论是真如于众人鼾声如雷之顷，而吾独自发呓语矣，如果真欲立宪则必不宜以此论为卑贱之言而轻忽之，要知此实为中国立宪之要义，为不可或易者，不然则互相告语曰，立宪立宪其结果但择利于朝廷政府之处，由少数之人制成宪典，如部定之各项章程，又何贵有此宪法哉，又何贵有此宪法哉。
    山东巡抚周奏拟请将黄河两岸各州县改为兼河之缺折
    窃查山东一省从前本无河患，自咸丰五年铜瓦厢决口改道北趋泛滥于山东境内，自菏泽县入境起至利津县出海止南北两岸计长一千四百五十余里经过二十余州县，当时系就民埝为堤是以河身曲狭堤岸卑薄，数十年来，限于经费因陋就简规模未定，厅汛既未设立州县亦无责成，历年抢险防汛皆由三游总办督率营委分段经理，近年河身日淤日高险工林立，原设营委不敷分布，每遇盛涨雇工购料呼应不灵，其认真办事之州县尚能常川驻工帮同抢护而畏难，苟安之员率多置身事外必待工员再三催促始行赴工，查原定部章，虽有河工失事将地方官一并参处之条，而责任不专勤惰不一，现在既难遽设厅汛，而沿河州县身任地方民瘼攸关责无旁贷，臣与司道悉心商酌，拟请将黄河南北两岸之菏泽濮州郓城范县东平寿张东阿阳掀揭醴食瞧牒映で謇城济阳章邱齐东青城滨州蒲台惠民利津等二十一州县，无论原缺繁简一律改为兼河之缺归三游总办节制调度，果能办理得力，应准予以保奖，若有贻误，随时撤参，如此明定赏罚，庶责有攸归于河务不无裨益，至各州县铨补缺项仍照定例办理，据藩臬两司会同河防局详请具，奏前来臣覆加查酌系为因地制宜循名责实起见自应酌量变通以重职守谨，奏。
    ◎日本敕定公布新闻纸律例
    第一条凡人欲创设新闻纸，须于创设之半月前经该地管辖厅转禀内务省，第二条此等禀折须详记各项事数如下：一、报纸名目，二、记载门类，三、出报日期，四、出报及印报处所，五、须署明馆主秉笔印报诸人之姓氏年龄，如秉笔者有二三人，则以专管编辑事务者当之若报中各分门类，则各门设有各门之秉笔亦可，第三条凡遇地方官已经转禀内务省螅如欲更改报纸名目，记载门类或更易馆主等事，则应于半月以前按照第一条规则复行禀报，如出报日期、出报印报处所秉笔及印报人亦欲更改，则应于七日以前按照第一条规则复行禀报，第四条报馆主如病笔或因他事损失法律所定之资格（此义极广），须于七日内更定一馆主按照第一条规则禀报，此七日内应暂行假定一馆主以便出报。第五条凡于禀明创设之日起或休息之日后过五十日尚不出报则原禀作废。第六条凡报主秉笔与印报诸人年岁如未及二十以上或被制夺公权及停止公权者在停止间概不准充当此任。第七条秉笔人及印报人概不准互相兼充。第八条凡馆主创立报纸时须将所定银额纳于所辖地方官，以为保据其所定银额如下：东京一千圆，京都大阪横滨兵库神户长崎等处七百圆，他处三百五十圆，每月出报三次以内者按前例银纳半额，所纳保银以国债票或国立银行存票代充均可，但须按时价合计若记载仅关于学术技艺统计官令物价报告事项者不照此例。第九条凡遇报馆自行关闭或官为禁止者则保银仍还原主。第十条凡不遵第一条第三条第四条所定规则或不纳保银遽行出报者，地方官应不准发行，若续行按例禀报完纳保银者，乃得许可。第十一条每号新闻纸须记载馆主秉笔印报人姓名及出报处所，除馆主印报人外，不拘以何等之名义于报面记名者应与秉笔人共当其责。第十二条每出报时须先送纳内务省两张次，应送纳管辖厅及裁判所内之检事局各一张。第十三条凡报面所载事项设有错误，由前路人或有关系人来请正误或由伊等自作正误书与辩驳书来，则须于其请求之后次回或再次回出报时为之解明此事或登载正误辩驳书之全文亦可如彼文函字数过原文二倍，须按所多字数照报馆所定普通告白费向伊等支取登载正误辩驳之文，须用原文同号铅字且登载本门首部。第十四条凡抄录官报或他报所载事项，该官报或他报后如有更正或揭载正误辩驳书时，则不拘前路人关系人请求与否，均于次回或再次回遵前律例登报更正，但不得按照前例索费。第十五条新闻纸所载事项凡有官断讼词，须即于下期报上登录判断全文。第十六条凡系犯罪豫判一切事项当未判断以前，概不准以臆断记载刊发。第十七条曲庇私罪论说概不准记载，如有被告或犯罪者旁人为之救护悯恤寄稿嘱托概不准记载。第十八条凡官衙秘密文件其未经公布于外者，不拘详略不得预为记载官署协议与法律所禁随听之公会协议等件不拘详略不准记载。
    第十九条作废。第二十条作废。第二十一条于外国出售新报，如有妨碍治安或败坏风俗等情事，先与辩论不听，则内务大臣应得禁止该新报在内国卖给流布。第二十二条凡系外交军务最秘密最重要事项与外务海陆军各大臣之特令均不得遽行记载。第二十三条凡干犯第二十二条及后之三十二、三十三条所定禁例以致涉入讼狱之时，内务大臣得以禁止该报发售，凡干犯如上三条所定禁例，裁判官亦得按犯罪情形将该报禁止。第二十四条新报如涉讼狱告发人，以为报上记名秉笔人失实不当，而实际更有主任秉笔担当编辑者当证明之时，裁判官应将二人均受处罚之责。第二十五条凡系新报所载事项如因诽毁人而涉诉讼时，除干预人之私事以外，其主意均能认为不在欺人而在公益者，则裁判所须令被告者证明事实，果能确切即免其妄诬之罪，若涉损失赔偿之讼亦然。第二十六条凡讼狱判断之后七日以内如不完纳裁判费及罚银赔偿等项，则以保证银充补，倘仍不足则按照刑法律例征收处办，凡以保银代充裁判费及赔偿银罚银等项，则馆主得该管辖厅告知后七日以内即须按数补足，如不听则地方官应于未经完纳以前禁止出报。第二十七条凡不按照第一第三第四条报明或不遵第六第七第十一第十二条律例或遇有应纳保银而不纳，遽行出报者均罚馆主金数在五圆以外百圆以内，如遇犯诈称之罪者则定罚之数与馆主同或馆主虽已陈词于上而一查有禀报不实等事，即应罚馆主金五圆以上百圆以下，属于第八条末项之新闻纸而有登记例外之事者则罚秉笔人与前例同。第二十八条凡干犯第十三、十四、十五条所定之例须处秉笔者之罚金数在五圆以外百圆以内。第二十九条凡干犯第十六、十七、十八条所定之例亦须处秉笔者之罚金二十圆以上二百圆以下。第三十条凡不遵第二十一条禁例发卖颁布者罚与前同。第三十一条凡不遵第二十二条禁例则应罚馆主及秉笔人金二十圆以上三百圆以下。第三十二条凡遇记载词说非关公论紊乱朝宪变坏政体者则馆主秉笔印报三项人须罚金五十圆以外三百圆以内，并处轻禁锢刑二月或二年。第三十三条凡记载猥亵有害风俗者则应罚馆主与秉笔人金二十圆以上三百圆以内。第三十四条凡有干犯如第十三条而仅关系及一己之私者则须此人自向官府告诉官府，方判报馆以一定之律。第三十五条凡以上各条如一犯再犯数罪俱发者机器入官报纸禁止。第三十六条凡在以上干犯之条如已逾六个月即行免议。第三十七条凡发售杂志之类除依出版条例者之外皆照此例。
    ◎各省内务汇志
    京师，此次修订法律拟参考东西各国择长舍短节要删繁务，欲成一极文明极完备之律书俾旅，华洋人得以从容受治，而于中国风俗政治亦能无所窒碍编篡，诸员近已商定入手办法，拟先将中律与日本律分，按门类逐条比较列为表式，则中律与日律轻重同异之差已一目了然，再将日律与法律逐条比较列表，然后参以别国之律折衷去取统以日律为枢纽，庶几易于订定又拟于赎刑一门多增条例，凡杖徒以下各罪名准分别输金收赎，工巡局内添设卫生局，而刑部顺天府亦一并设立专治狱囚疾病，至提督衙门监狱则由工巡局卫生医员兼治。
    山东，即墨高密二县向归莱州府兼辖东抚周中丞察勘形势，因该县与德国所指之界相错交涉事繁已，奏改胶州为直隶州兼辖即高两县。
    湖南，湘省外县民俗顽固而慈利县尤甚，每有赖婚再嫁致酿重案情事，该县陈大令禀请设立官庚书由学宪颁发民间婚姻皆须于教官处领书盖印以免异日翻悔。
    广西，自柯中丞莅任后除添设警察学堂及课吏馆外，并将原设之善后厘金统税捐输军火保甲等局处归并略仿江西新政章程，名曰派办政事处内分支应捐输洋务饷械农工商矿以司道任其事。
    ◎各国内务汇志
    韩国，韩国近于依赖外人自损国体之事，新设条例以处分之，由司法部提案于议政府其条项凡三，第一条不分官民，均依本法处治。第二条一向外国政府密乞本国保护者，二凡借兵借款借船舶与夫矿山铁道土地森林渔业制盐之关系及军舰公用船武器，顾问官辅佐官或购入或延聘不经外部或不得政府之认可而与外人订约或通译周旋者，三依外人而得官者，四条约以外之土地森林山泽密卖于外人或借名义者，五不经认可而归化外国人者，六凡借外势而惊本国者不论已遂未遂一经发觉依律处刑。第三条本条例自发布之日施行，韩皇以时局艰难痛责内税诸大臣遂下诏尽罢之其职名如下：参政赵秉式，内部大臣李道宰，外部大臣李夏荣，度支部大臣朴定阳，官内大臣闵丙，军部大臣尹雄烈，农商工部大臣金嘉镇，学部大臣闵泳焕，署理法部大臣朴齐纯，正任法部大臣李址琛
    英国，下议院会议妇人应有选举议员之权，至议决时计赞成者一百八十二人，反对者六十八人，遂以定案，英皇加巴图鲁衔于北京汇丰银行总理及副总税务司裴式楷，英国驻韩公使茄丹，非洲东部附庸英国之某国及乌甘大向由英国外务省避理，大约来年西四月拟移归理藩浣管辖矣。路透电访事在梦勃溲（南非州东境）者来信云，伊立脱现已电致英国宰相盘尔福派人公断兰斯多欲将所有土地尽售之东非洲公司一事甚不公平，伊立脱现已辞职。
    法国，鸦片之害近渐流入欧洲，法国尤甚，有法国官绅曾在越南缅甸等处久住者多半吸食，数年前法总督严禁法官吸食，如不戒者立予革职，竟有多半因此告退者，近法国南境马塞及都龙两海口吸食者甚众，法政府某大臣谓政府不宜公然允准商家贩运鸦片，并请设法禁阻。
    委内瑞辣，委内瑞辣议院已公议与总统楷斯脱罗之指挥官无限之特权以一年为限。
    ●第五期・军事
    ◎论辽阳俄人军数（节录五月二十四日同文沪报）
    今有少数之人与多数之人斗，试执途人而询之曰孰胜则必曰多者胜，询其何以胜则必曰多数者势必强，少数者势必弱，强弱之势判，斯胜负之事分矣，呜呼。是第知以多少为强弱，而不知以强弱为强弱者也。夫强弱之势岂仅在多少间哉，若固执强弱之势必在多少之间，则古今来提一旅之众破万众之师，伟绩丰功照然史册者不知凡几矣，是其人岂真有异于寻常哉。夫亦可见多少之不足论，强弱之无定势，而胜负之机未可以此为衡也，然则多数者岂反无所用乎，是又不然，兵家之要但论其精与不精，不论其多与少，兵而精虽多无伤，古所谓多多益善是也，兵而不精虽多无益，古所谓兵在精不在多是也，而况兵多者易骄，骄则必败，兵少者愈慎，慎则有功，与其多而乱，毋宁少而坚乎。今者日俄之战，日军所战克捷，势如破竹，前锋所及，已抵辽阳，俄人恃险负，志图固守，苦鲁巴金亲临前敌，简阅士卒，已与日军相距咫尺，说者咸以为俄之大军麇集于是大石桥一带，号称五十万，较日军多至数倍，以寡敌众，莫不惴惴为日人危，吁为是说者殆犹多强少弱之谬见耳，乌足语兵事之变化哉，当夫协商决裂，战衅已成，人皆谓俄国虎视全球，素称强大，日本虽后起之劲，然势力悬殊，恐非其敌，迨至仁川一捷，旅顺再攻，台舰覆没，统帅沦亡，犹得谓俄之海军，本非所长，而陆军必可制胜，洎乎定州之役，小挫其锋，其后鸭绿渡，安东下，九连克，凤凰破，军麾所指，敌人胆丧，望风潜逃，狼奔豕突，向所谓日之陆军非俄敌者，当此之时，箝口结舌，而莫敢赞一词矣。若而人者是第震俄之名，而未考俄之实，无怪其立论之相左也。夫五十万雪耻之师，俄皇早有是语，计自开战迄今数月，转输载运，似应早已齐集，何以鸭绿之战，安东之战，九连凤凰之战，不闻以大兵临敌也，若以该地非所注意，不如辽阳之险要，然满洲屏蔽全恃鸭绿，鸭绿不可守，而谓辽阳必可守乎。俄人之筹画防御地点尝以鸭绿为第一，辽阳特其次也，乃不以重兵扼其前，而转以重兵扼其后乎，则此五十万之说不过俄人恫喝之故智，恐未必实有其数也，即有其数，俄兵腐败，天下共知，器械之不利，粮饷之不继，姑勿具论，平日武备懈弛，有事仓卒徵调，言语不通，号令不一，进退不整，步武不齐，乌合之徒从可概见，即此五十万中约而计之，老弱居其半，残疾居其半，伤废羸瘠又居其半，其实名为兵而能战斗者不过十之二三而已，然又皆屡败之余，锐气丧失，而谓其能杀敌致果乎哉。夫如是虽百万万且不足惧，况区区五十万乎，总而言之，兵之用在气，兵之行在势，气壮者强，气馁者弱，势张者强，势蹙者弱，气愈壮，斯势愈张，气愈馁则势愈蹙，胜负之数讵以多少云乎哉，愿日军勉之。
    ◎宁夏将军色奏报剿平窜匪折
    窃奴才奉旨饬剿蒙古大中滩窜匪，并保护教堂遵即由宁字练军马队内拣派官兵一百五十员名，派花翎协领桂恒管带于三月十八日由宁夏起程，续派步队二百员名，以备援应，已经由驿驰陈在案旋于三月二十三日接准护理，大同镇总兵孔庆塘咨称天兴元之窜匪经该护镇，于三月十九日率队围攻，该匪势穷投诚，已于二十日将匪众悉数收抚等情，是以宁夏续派之步队即未进发，因念贼心叵测，恐有反复，仍饬协领桂恒，并加派协领绰哈泰带领马队星驰天兴元切实查办，兹据该管带禀称此股匪徒始因晋军追迫，初十日即入天兴元，十一日辰初出寨即向西窜行约四五里许被甘军遥放号炮一阵，该匪以为宁夏大队前来，遂即返回天兴元，固守至十八日，经孔庆塘率队攻打，该匪势穷投诚于二十日，即经该护镇将匪首李老先等五名及匪众二百余名分押各管带，赴山西省属之归化城去，讫现在一律肃清等语禀报前来，奴才遂于四月初六日札调该管带桂恒绰哈泰带领马队即日由蒙古三盛公开拔回宁归伍谨，奏奉，朱批知道了，钦此。
    ◎两广总督岑广东巡抚张会奏裁营练兵折
    窃中国今日处积弱之后，值多难之时，欲图固圉保民，实以练兵为最亟，顾练兵关系之急之重尽人莫不知之，朝旨复屡促之各省犹未能大有所举者，固由将才之消乏，而其大端则实由于饷项之难筹也。广东接坏强邻，且为海国，必须有至精之陆军二三万人，至精之海军一队，始足以屏藩南服，乃察广东水师虽有轮船数十艘，只足供内河巡缉之用，以守海口且不足，更何能语于海军，至于陆军亦多窳败，若不加扩张整顿，实不足以建威销萌，臣春煊自上年抵任以来，即与司道筹议整顿扩张之策，惟是凡百办事必先筹款，练兵之事需款尤多，广东岁出岁入，每年不敷二百数十万两，无从别筹，钜饷迭经，再四筹商，惟有全裁绿营腾出饷项以资挹注查。广东绿营除节次奏裁外，现尚存官兵二万八千四百九十二员名，无〈门壬〉之年岁支俸饷等项银五十七万七千余两，米二万一千余，石有闰之年岁支俸饷等银六十一万余两，米二万二千余，石今日绿营之无用，各省皆然值此库帑奇绌之秋犹岁糜数十万之饷以养此等无用之兵深为非计况迭奉，谕旨裁撤尤不可不急于举行臣春煊在山西巡抚任时，曾奏请将山西绿营全行裁撤，广西绿营亦经臣春煊会同抚臣柯逢时奏裁，均无窒碍，足见此举尚为有利无弊，今拟办法约有三端，一曰改设缺绿营之所以难于悉裁者以武职官缺之，无可系属耳，今拟仿照山西奏定成案，将全省陆军悉编为常备续备军，而以陆路提督为统领，以总兵副将为分统，以参游为营官，以都守千总为哨官，以把总外委为哨长，水师则分外海内河两项，以水师提督为统领，余并如陆军之制改章之，始并请援照山西成案，一切人员皆由外间遴选委用，俟规模大定，再议选补章程由部核办，其裁缺及各标候补人员由臣等调集考验，凡有年力精壮能通文理者或拨入将校学堂或令随营差遣，以宏造就而免向隅，至南澳一镇闽粤兼辖养廉亦属分领，并经臣春煊电商署闽浙督臣李兴锐应否裁撤准覆由粤一律奏裁，此改设官缺之大略也，一曰饬州县自募土勇营汛既已裁撤各属地方不免空虚，本应饬办巡警以资镇摄，但巡警系专门之学断非仓猝所能办，且经费较巨，亦非各属力所能及，应为各属酌定土勇名额，饬各州县自募归其管带所需薪粮，在裁兵腾出银米项下拨出四成供支不敷之数，即将绿营官兵向收之缉捕经费二成规费全数提拨至各州县解送人犯钱，钱粮向由绿营派兵护送此后，并即责成土勇护解，此改设土勇之大略也，一曰请变通旧制绿营分布各州县与有地方之责，是以例定武职，各项处分严切说明，现拟绿营全裁之后，以缉捕清乡等事属之续备军，以护解饷犯等事属之于土勇，一切责任自与从前稍异应请。饬部将武职专汛统辖各处分概予宽免，暂由外定缉捕功过章程，奏咨办理此变通旧制之大略也，以上三端皆拟裁绿营之，大略办法合无仰恳，天恩府念广东练兵重要筹款维艰，准其将全省绿营自光绪三十年六月初一日起悉数裁撤一俟奉，旨允准即将常备续备等军如何改编内河外海水师，如何分配官缺，如何改设土勇，如何饬募暨缉捕功过详细章程，再行分晰具，奏谨，奏。
    ◎山东巡抚周奏遵　旨改定常备续备各军并拟添募新兵预筹的饷折
    前奉，上谕著各省将军督抚将原有各营严行裁汰，精选若干营分为常备续备巡警，各军一律操习新式枪炮，认真训练以成劲旅等因钦此，溯查旧日东省防营军名不一，积习甚深，经升任抚臣，袁世凯裁募改，并大加整顿，将嵩武军及东字等营编作武卫右军先锋，步马炮队二十营参仿武卫各军章程更定营制饷章，尚称整齐画一，又将飞虎佐字济字等营编作左右翼防军八营，归曹兖两镇统带，又将登莱练军各营编作沿海防军五营，加以抚标前军左右步队二营共合三十五营变散为整，汰弱留强，已为常备续备基础，嗣后调任抚臣张人骏暨臣将沿海防军节次裁改，并作马步二营，现计通省辈有步马炮队三十二营，查先锋队二十营自编列成军改练新操，渐就精熟，可备缓急之用，拟请定为常备军，其曹兖两镇防军八营暨沿海防军二营抚标前军二营画地分防，各资巡缉拟请定为续备军，现已一律改用毛瑟枪，俟经费稍充，购换小口径毛瑟快枪，认真操练，臣于上年挑选弁兵派往保定，将弁学堂学习俟练成回东酌量派充营哨，各官并于本省武备学堂选择毕业，学生分赴各营互换习练期成大枝劲旅，惟东省形势南北相距八百里，东西相距一千三四百里，幅员甚广，海陆冲繁，近来络绎于途，西南各府向称多盗巡防保护应接不暇，虽添设警队分巡省城烟台，曹兖各属而东省铁路一带仍苦不敷，分布是以常备军亦须分拨梭巡，不能聚集一处，本年正月间提督夏辛酉率四营遵调北上省城，西北十余州县更属空虚，即使该四营调回东省仍觉兵力单薄，臣久欲添练新兵，只因的饷难筹，不敢轻易举动，目下熟思审处实属无可停待，从省怂阋嘈胩砟妓挠，按照先锋队饷章计之，常年饷需及置备新式军械约须银二十万两，值此财力匮乏，别难设法查河南省本有岁拨先锋队饷银十八万三千余两，嗣经部议暂由河南山东各认一半，俟武卫左军陆续裁减，另行设法腾挪，仍将驻扎山东武卫右军先锋队月饷责成河南省按照原拨银数协解，以符成案等，因近年河南业已筹有新款，应即遵照部文设法腾挪，仍由河南全数认解，俾山东得以弥补前亏稍资周转，又查新案赔款，山东省每年奉派九十万两，部臣原议各海关收足值百抽五增收若干，应将增出数目专为赔款，应用各省分摊之款尚可核减等，因山东除奉派银九十万两之外，东海关自光绪二十七年十月起至二十八年九月止，共溢解过银十三万四千四百余两，本年不应解九十万两之内，自应按照部议如数核减以纾财力，臣于光绪二十八年十二月奏请将二十八年溢解之款在于二十九年应解九十万两内，扣除嗣经部议拟将增收各税作为赔补镑价之用，仍令将摊派之数按月筹解等，因复自二十八年十月起至二十九年九月止，又溢解过值百抽五并免税货完税暨常税二成银六万五千四百五十余两，又自二十九年十月起至三十年二月止，溢解过银一万二千二百余两，现在镑价渐落，美国已允收银不按镑价计算，英国亦允收银十年是前项溢解银两，毋庸再行弥补镑价，山东财力艰窘，异常安得，如许余款浮存沪关，拟请将历年溢解之款共银二十一万二千余两统于三十年分应解九十万内，如数扣除同河南应解协饷，一并作为招练新军及购买新式器械之用，此后东海关增收若干，山东即应扣解若干，在山东以固有之款扩充营队，保护地方，并非额外增款，而沪关应付赔款，仍能如额并不短少，即河南解足全数协饷亦系向有款项非同格外增加，山东为畿疆门户与北洋唇齿相依，较他省尤为紧要相应请，旨敕下练兵处户部速议施行倘以为河南不能认解赔款，难以核减应请，敕部筹拨的饷以维大局不胜迫切之，至再准练兵处咨所有各该省澳练新军均准挑选驻防旗丁就近入伍训练等，因东省现拟添新兵自应遵照办理谨，奏。
    ◎变通营制
    蒙古土默特兵丁向本散居屯戍不交口粮自编为常备军，用备征调不得不照他处定制一律给饷，而边地进款无多，无从挹注绥远城贻将军等公同商酌，拟将原额三百名改为二百名，分左右两翼各设管带等管，认真管辖操练，所裁原额节省银两添给现存兵丁，并以制备军装，近已入奏，吉林捕盗队向章马步各二十营步队四百人为一营，马队二百人为一营，署吉林富将军接任后以步队入山搜捕，较马队为得力，改为步队二十三营马队十七营，所有营制饷章暨统领营哨委员等名奏请饬部立案，以便核销已奉，俞旨允准。
    ◎演习夜战
    浙省武备练军向习洋操，兹由统领程观察于五月朔起，每晚演习黑夜行军法，行阵打靶均不燃火，惟传口令并须乘夜列队出行，限刻计路以期纯熟后，无分星夜远近如有战务可无竭蹶之虑，诚陆操之新法也。
    ◎慎固边防
    自英兵入藏以来，政府不甚措意，经长尚书庚来京具陈情形，始知详细近已采纳其议电饬马亮瑞洵潘效苏春满等一律筹防以固边圉，法人以广西匪乱未平，海盗蜂起，藉口保护商务，驻兵越南边界，粤督岑制军深以为忧电致政府，请示复电，命其预防一切以止法兵前进。
    ◎东匪敉平
    东抚周中丞于四月二十九日电告政府，谓郓城一带民变业将首犯正法胁从解散地方一律肃清。
    ◎广西军事纪要
    柳州，马平县属里高圩水源地方有卢管带亲兵一营驻扎，忽闻匪首覃火生等被庆远官兵追赶窜来该处，扰乱村乡，附近各团总请卢管带派兵，并知会绍字先锋营哨兵及里高胡团总带同勇练往各处堵剿，行至要村附近突遇匪徒六七百人蜂拥而出，登山放枪，卢管带与胡团总督率勇练由后山包抄，开炮猛击，互战半日，毙匪多名，生擒数名，夺获枪炮多件，匪始溃散，有匪百余人窜入该屯纵火焚屋，各勇入屯救火，匪等即乘机遁去，各勇尾追，已经四散，无从缉获。匪首侯五邓甫唐王九姑等合股千余人围攻罗城县属铜匠村，该处兵练闻信往救，毙匪多名，匪败走，练兵追赶，不料匪在山后埋伏，追进山阿，匪即由后路窜出，四面围困，自早至午，练兵子药将尽，幸城中亲兵往救，开炮猛攻，匪始散走，亲兵两名为匪掳去，城内团总李某行至梁莫村，忽被匪掷火药包烧毙，练丁亦受伤数人。柳州马平县属朋田都乐两屯向有著名土匪覃法唐覃老祖颜崇光三人常勾结匪徒抢劫财物，并掳人勒赎，屯民不堪其扰，该处团总韦子玉赴县禀知陈邑侯督率兵练驰抵朋田屯，将匪屋围攻，匪党逞凶拒捕，兵练开炮猛击，一面纵火焚烧匪屋，匪等冲锋而出，当击毙多名，立将匪首臬首示众，是役兵练受伤三名。匪首刘三弟贾仁才梅森甫潘肇奎龙开表诸人穷蹙投诚给发自新联票枪炮一齐报缴，其愿投营者编入营伍，愿归农者听又有北乡田村，股匪覃子余亦率百人投诚缴快枪三十余枝，即令在营效力，调往牛岭墟地方驻扎。马平著匪梁果周股党久缉未获癸卯年经祖郡守招降委充续备军哨，弁派往柳城罗城等县驻扎后，该匪党仍怙恶不悛，诸多挟制，且时有扰害乡民之事，为右江道王观察，查悉密禀大宪即传谕梁果周带领营哨到署点名立将匪党九十余人一概正法，地方人心为之大快。岑制军致柳州各营电谓沈少英被马如珍拿获，侯五被和廷彪阵斩于来宾之龙村，该两匪均系巨寇，一日歼灭，匪首已杀，应速趁此兵威将窜赴来宣余党迅速剿灭，刘提台刘臬司并俟来宣办有头绪后一而派营堵截一面，即乘胜直趋，思恩督剿云云，驻扎柳州府属常备军周管带督率营勇数百名至三都司土博地方剿匪，由该处团兵百余人引路行经横山附近，遇大股匪徒五六百人拦截放枪，拒敌各勇见匪众多，遂分数队夹击毙匪数十名，生擒十余名，匪等败散犹复回马放枪，欲抢被擒各匪，勇等即将各匪斩首，余匪窜往袄峒窑瓦等处，次日勇练再督队追赶至窑瓦搜擒匪党数名均即正法。绍字中营徐管带带勇与续备军桂哨弁及黄哨，弁至马平县属里高圩剿匪，行经弄竹村，闻有炮声，即督队驰往遥见常备军，营勇追贼入山，即派桂黄两哨分队严守后路，该匪见各路进兵，即由袄峒一带逃遁，兵勇追击阵斩匪党多名，余匪窜去宜山境界，各军仍回里高圩防守。柳州府属象州自外来游匪王元虎苏四龙等率党数百人窜入王田地方负隅踞险时出劫掠，各处土匪亦乘机而起，胁人入会，劫掳村庄，村民畏其凶焰，不敢报官，今王田股匪又分踞犭┥街青山塘，党徒千余，象州东南一带，乡村各物几为抢尽，田地多就荒芜云。又象州孙牧会同忠义军剿办六社村匪首潘华甫村后有深洞，匪党负隅不出，另有数股三四百人分西南北三路前来迎击，忠毅军勇丁被匪枪伤二人，匪亦受伤数名，时值风雨大作，以致未克追剿，匪遂遁去，未几王田股匪数百人出扰下落等村，孙牧委曾吏目带同亲兵，并会合忠毅左营前往缉捕，行至同路村遇匪下落，屯团练开仗练丁被伤数人，枪毙二人，曾吏目督率亲兵力助，毙匪数名，生擒二名，枪伤匪党十余名，匪始退去，亲兵及勇练追过寺村时已近晚，不能远追，匪等仍窜回王田。
    庆远，罗城县界宝坛有游土各匪三四百人，联合窜往庆远，府属天河县北乡古波里一带，攻劫团练未能抵御，附近小村多被匪掳，团总许某赴县请援，陈邑侯即派绥靖右营一哨亲兵数十名会合乡团往剿，次日行至中途，与匪党接仗，毙匪数名，团练兵勇均有受伤，匪等仍逃回罗城地界，匿迹山中，勇等不敢远追而返。匪首黄三等聚党数百人散市思恩罗城一带，势极凶悍，窜至天河属山峒地方，有绥靖勇丁百余人，并乡团二百人驰往堵剿，匪始退去。天河县东乡有大股匪徒千余人由罗城属四把墟汹拥而来，附近各乡闻，警集练堵守，势不能敌，被匪党攻入大小岭各村放火掳掠，该村距县城十余里，陈大令闻报派令亲兵及绥靖营勇往剿，该匪又攻打旗鼓村，闻有官兵到援，分队迎敌，勇练开炮猛击，均有伤亡，西乡团练加派丁前来助敌，匪始退回四把墟，次日营勇复会同四乡团练直捣匪巢，毙匪多名，匪党上山，拒敌勇练受伤十余人，是役连战三昼夜，匪等逐渐散去。河池州与南丹土州交界里湖场犭┱一带地方，近有游匪千余人联合土匪数百，欲图起事，该州属西乡往南丹必由之路，又与思恩宜山两县相依，匪徒时常滋扰此拿彼窜，今又猖獗如此，河池州甘直刺商请统领绥靖军宋协戎飞调营勇前往协同团防助剿。
    南宁，宣化县属班蜂三腾两村，有游匪四五百人窜入抢劫财物，并掳去男妇二十余名口，附近团勇前来救护，与匪互战相持三昼夜，终为匪党所败。南宁著匪关云培已由官军拿获正法，而其妻仍聚党七八百人，日出抢掠左江道调兵剿办，在墟后开仗，力不能支，亲兵毙七名，常备右湾毙勇九名，衡军后营毙勇八名，绥远军左营枪毙杨哨弁一名勇六名，左江道复调四营往剿，始获匪党十八名就地正法。匪首黄和顺传言死于乱军之中，实无其事，嗣由宣化县拿获，其党供称黄和顺仍聚于思恩忠州新宁等属交界地面，党羽约三千余人，近日丁提督所部八营与蔡统领所留之萃，军中营已革护镇张得贵所统之贵字营及卸任新宁州周大令所带之兵均分札该处，设法剿办，但匪势极盛，地又与十万大山相距不远，负隅以拒莫之敢撄左江道余观察日夜筹画无妙策云。
    太平，太平州宁明州一带近多会匪邀人拜台，匪徒朱金得伪装洋人入城笼络入会，经州牧访闻密派亲兵缉捕，并会商谭管带协同查访勇丁，行至河干僻处，适遇挑夫搜得拜会，伪件当即拿捕解营据供匪党在对三根树脚拜会，朱金得为老祖，邓如春为军师，又杨四等多人同在该处，即令该夫引路，随同营勇前往围拿获朱邓杨等数名带向州城讯问正法。匪首黄有才在永康州地面由该州潘直刺会同字春字等营陈张二分统前往围攻破其巢穴擒获正法，匪党黄四少江金生两股走窜养利州，周仲山则诣陈分统缴械投诚。提督丁军门在上思州大缆村与著党蒲正义联合大股相遇军门协同贵子营统领张镇军督同营勇合力攻战匪党，先占地势，鏖战两日夜，仍未得手，勇丁被炮轰毙者七十余名，伤者数十名，乱党死伤亦百余名，勇丁旋即败退，只拿获其党数名押回营中讯办据供，蒲正义之妻已经炮毙所联之党共二千余名，仍据该处附近地方，现该两军尚在该处协力剿办。
    梧州，梧州怀集县吡连肇庆广宁开律各属林深箐，宁向为盗贼渊薮乱党忽尔蠢动，啸聚村庄四出劫掠，布散谣言，声称攻城，居民咸怀恐惧，肇属各县闻报亦各戒严，省中大宪随札饬广宁县勇前往堵御。
    思恩，驻扎思恩府熙字营统领黄镇军在兴隆土司板福村地方督勇围剿游匪班二黄桂廷黄四等股党各数百人，兵勇到时，匪党坚守不出外，分数股登村后鸡笼山开枪抵御，经各勇四面力击，毙匪数十名，遂将匪巢攻破，阵斩匪党多名，生擒数十名，是役连战两日之久，始将匪巢付之一炬。
    浔州，浔州府彭太守致柳州刘廉访电，初五日接贵县龙令马管带，初四日电获匪首沈少英，并随匪二名俟解县讯确，再禀当电龙令迅速，讯明电复旋据龙令查认的确右眼镶宝石，属实马管带亲押解村会讯，据供聚党千余在思恩一带盘踞，此次攻烧龙村系灵山赖吉钦州卢元善为首，纠伊及同帮侯五麦痣二黄龙亭陆三等共有千余人，由小平阳窜白牛峒被忠义营珍字营柳，军营常备军绥远合击走散，伊同梁大郭五欲到樟木觅马管带投诚，途中被勇盘获不讳，并据供称现有二哥沈火生并妻唐氏覃氏二岁幼子同在帮内，父沈二兄亚大在钦州防城县那粮墟居住，如许投城先缴枪械，将父兄妻子唤来作押，伊先招同帮侯五等可包招齐次招在庆远之林大，在天河之郑老皓唐十二，在上思之唐瓜实均有快枪二三百枝，在上思之黄和顺思安之黄五肥迁江之金九黎满均有快枪二三百枝亦可招出，如不受招伊包打平，限两三月净绝等语，已发县严禁应如何办理处摘叙简供请示遵办马管带，此次以少击众力战，奋勇拿获，著名匪首沈少英龙令星夜集团救援贵县，无一村被害，均属得力。
    ◎藏英战事纪要
    四月初二日，甘志电藏兵之在甘志者其营在寺院中，距英军西北约六里，用鸟枪及四磅炮一尊袭击英国之达克沙军，为达克沙军击败藏兵抄截英军之背意，欲断绝英军后路，邮便物件尽为所夺。初五日，英国防军于藏兵据守之小庄内拦击，藏兵前进英军大胜，先是英军分三路进攻，藏军齐发排枪以击英军，并严防炮台之门，以擂木大石滚下致无成效，嗣戈登大尉率开路兵奋勇上前，用棉花炸药始将其门炸开，英军一拥而入，藏兵大挫英军，受伤者四名。初六日，信英军之陆军中佐毕兰德尔率开路兵四中队，炮两尊抄至藏兵据守之村落后面扫荡，有两屯之藏兵已弃地而逃，惟第三屯藏兵抗拒甚坚，于是英军遂由所据之，第四屯发炮攻击藏兵之翼，未几复炸毁第三屯石屋，然后奋力攻破，该屯大尉黑格生受伤，藏军亡二十人，英军亡印度昔克兵两名伤，将校一员兵三名，既破第三屯，英军复备攻袭第四村，见炮台下伏有藏兵，无数英军催兵前进，藏兵拒之甚坚，英军奋勇向前，藏兵遂大挫。十二日，英军扫除旁近乡村，因与土人奋斗，英军死少佐加斯登一人，印度兵三人伤，除工恶可恼一人，少佐宓起耳及华沟二人兵九人，藏人死者无算。又闻是日午前两点半钟，英兵四队攻击皮立茨，藏人竭力相拒至午后一点半钟，始得占据该村，英军击毙者嘎廷中尉，微伤者华尔喀中尉，俄坎纳大尉及密测尔中尉均重伤，土兵击毙者三名，伤者七名，藏人损失甚大，被获者三十七名。二十日，伦敦电英国派赴西藏专使杨黑司班之大本营及联队两队已抵乞姆拨地方。二十五日伦敦电英军之在坎马者为藏人所攻，藏人被击毙者一百六十四名，退时损失更多。二十八日，伦敦路透电藏兵在甘志地方乘夜攻击印度兵及噶尔喀兵，均被击退，英国援兵大半已抵城备。五月初二日，北京电西藏达赖喇嘛近不听驻藏大臣忠言，而为俄国武官甘言所惑，暗中接济军火嗾之排斥英国。初八日，伦敦电致攻击西藏之英军将于五月十二日至拉萨达赖喇嘛将自拉萨逃往他处。
    ◎日俄战事纪要
    ○韩境战
    三月中旬，俄兵屡出没于安州一带，时日兵防守甚薄，飞调平壤守兵来援。二十六日天未明，俄兵六百骑由清川江岸向东方高地进发，拟欲攻击日军，日军统领步兵大尉总次郎率兵应战，敌军徒步交绥旋，又逼近城壁，日军奋勇攻击，不稍却至午后两钟，涩谷中尉率平壤援兵至，击退左近敌军入城协御相持至晚，敌乃徐退，未几复有百骑至，又经日军猛击，乃向清川江岸而退，是役日军死四名，伤六名，俄军死四十名，伤百名。四月二十日上午十一点，日本陆军中尉中村定雄统率侦探小队前往文川，初未见俄兵及午后十五分，俄军马队进逼该地，即派侦探兵前往，忽遇敌骑二，日军击之毙其一伤，其一于是日军侦探小队即据文川之南庆悦里高邱，俄军则据玉如峰，左近之高地下马枪击日军，日军不应敌军更跨马列伍，乱次进逼，约距八百迈当之远，日军齐发枪攻击，击毙敌骑三名，其余俄兵退据玉如峰，遂焚烧龙浦及汉川里左近村落而遁，日军小队整旅而远，而韩国高原郡守则为俄兵伤云。
    ○得利寺战
    日俄开战以来，陆军经二大战一鸭绿江，一金州南山，而第三大战则得利寺一役是也。溯自俄军屡挫旅顺一隅已陷重围，日军则节节前进，迭据要地，俄帅苦鲁巴金不得不变守为攻，举军南下以遏日兵之势而解旅顺之围，日军闻信即于四月三十日分中左右三纵队由普兰店启程沿大沙河前进，途次迭遇俄军侦骑悉退之。五月初一日午后三钟行抵张家屯，侦悉俄军在大房身至龙王庙一带，于是鼓勇直前，极力攻击时，炮兵犹未至而俄军炮殊猛，故日军颇有死伤，然仍不少怯，且战且进至高家屯高地，炮兵踵至，彼此对击，日军遂占庞家屯虞家屯一带。初二日上午五钟，两军复遇于得利寺附近，日军先发制人，炮击俄军中央阵地，俄军出应战，两军相持甚力，而日军右纵队当俄兵精锐战尤棘手增兵至，两次俄军犹不为下，至九点钟，俄军始弃其伤亡而退，无何援兵至，复与日军接战，势殊猛烈，日军不顾损害竭力抗战至午后三钟，俄军不支相率退，日军乘势追击至四处，溃散而去是役也，俄军阵于得利寺附近，恃其后有铁道以为增兵运械皆大便利，苟与日军遇未尝不可，藉以决胜然，地形狭隘，败无可逃，遂为日军所蹙聚而歼之，此其所以败也，计战死者士官二十八，兵六百四十八，伤者士官七十五，兵一千七百七十二，遗弃速射炮十四尊，枪械药弹无算，而日军死者仅二百十七，内武弁七，伤者仅九百四十六，内武弁四十三。
    ○玄海滩战
    俄海军提督司廓理罗甫任事以来未尝一与日军战，五月初二日率巡洋舰格朗姆拜，露西亚，刘立克三艘出海参威游弋至日本海之玄海滩，与日本运兵舰常陆丸佐渡丸相遇，俄舰开炮攻击毁常陆丸汽管，毙其船员多人，联队长苏畸见势危急，即将军旗焚烧，令部下凫水遁，言未既飞弹中其肩，全躯粉碎，其余将校或破腹自戕或投海自尽，纵被捕数人然无降者，常陆丸旋即沉没左渡丸亦为鱼雷所伤，幸能行驶得为伊势丸日野丸所救，同时和泉丸从战地归，行经玄海滩亦遭炮击，遂致裂沉，船员百余悉投入海被获大半，脱者无几，先是日舰驻海参威监守甚严，故俄战舰不越雷池一步，适因媒罄暂回佐世保，俄舰遂得乘机突出，肆其侵击，旋由上村少将起碇追击，然以大雨蔽目不见敌舰及天气清朗已不知其所往随，即改道兜寻仍无踪影，卒不获遇而远。
    ○旅顺战
    第十一次，日军自辽东上陆以来，名城要隘节节占守则旅顺之援由此而绝，所谓拊其背者是也，而扼旅顺之吭则尤莫如监守港口，使之不能出入自由，故其间迭次，侦探纵有伤亡在所不惜，然俄舰蛰伏港内亦未尝不思突出以与他处舰队联合，而日军密布水雷又不能不先事扫除。五月初十日黎明，战斗舰边列斯微士，坡尔答瓦，些巴斯士坡巡洋舰卑耶，巴儿拉答，细丫那，亚西哥利士，娜伊克共八艘以扫海舰先导，拟即乘此出港，日军得封港哨舰无线电报即率舰队离根据地直前阻御，除特别任务各舰外，悉集合于预定地而令第一第四驱逐队及第十四艇队停泊港外监视，敌军动静至上午十一钟察利肥次，力笃维散，坡边克三俄舰出港相会，于是俄舰全队悉数出见旋由驱逐舰护其扫海船扫除日军所置水雷，日军虽屡挠之然航路已渐开通，下午三钟，日军第四驱逐队及第十四艇附将其掩护，船击退其中一艘，中炮失火，遁入港内，未几娜伊克护其驱逐艇炮击日军，日驱逐舰不能敌，遂即退归舰队，于是娜伊克率领诸舰益事扫除海面各尾扫海船行针路指向东南，日军第三战队诱之往南，于是改而为南进，是时日军第一战队潜伏，遇严南隅为俄舰型所不及，乃集合驱逐队及水雷艇队专候，俄舰队至，从而邀击之六钟十五分，遥见俄舰队列单纵阵至，察利肥次居先战斗巡洋等舰居后，娜伊克及驱逐舰七艘则在右侧并向南进七钟三十分，彼此相距约一万四千迈当之远，日舰严阵以待，至八钟俄舰队忽转而北似将驶回旅顺，于是日舰队一律向北作横阵追之时已昏黑，利用水雷越二十分袭击之令下，各驱逐舰及水雷艇势如疾风直前猛进九钟三十分，第十四艇队先至旅顺港外五海里处发炮攻击，俄舰第五驱逐队继之，于是俄舰仓皇失措，齐向旅顺而遁，然不入港皆于蛮子营炮台前面及城头山下止焉，自是日舰连次攻击皆冒敌之探海灯光及猛烈炮火而进，直至天明方始停战是役，奏功最著者为夜半十一点三十分时由鲜生角绕道急进之第十六队白鹰一艇，当时若林少佐指挥该艇发水雷二，其击中边列斯微士舰首登时火发暴沉，其余些巴斯士坡细丫那两舰亦受损坏，至于不能行驶而日舰受损者则第一驱逐队艇白云为俄炮弹击破，士官房并损舵机死下士卒三名，伤宫川少军医以下士卒二名，第十四队艇千岛弹中械器房幸未炸裂第二十艇队及第十六艇队属下各舰稍受损坏，其余均无伤。
    ○俄国防务
    海防类志，四月十四日，烟台电俄人在小滨岛之西湾敷设水雷，悉将居留华人禁闭屋内，派兵监视。又旅顺港黄金山馒头山等炮台炮弹能达之地点以外之海面均敷设水雷作半圆径式，又老铁山西南之沿岸亦敷设水雷，其式相同。十六日，东京电俄人在青泥洼附近沉设机械水雷甚多。二十日，香港电俄国太平洋舰队司令长官司廓理罗甫曾电至大本营谓日本舰队出没无常，海军力薄，无以应敌，请速将波罗的海舰队预备早日派赴远东以张海权云。二十五日，圣彼得堡电有俄国鱼雷船名黑龙江者在旅顺港口沉设水雷，忽有一具炸裂船即沉没。五月初三日，烟台电俄远东总督阿力喀塞克夫报其政府在旅顺口门寻获日本所沉机械水雷多具已经烧沉。
    陆防类志，四月二十日，伦敦电俄人在辽阳河口建设炮台十一座，并安置地雷。二十一日，东京电俄军自南关岭战败后汲汲于旅顺背面之防御，在河通旅顺之各山路及溪道设立木栅，每排四枝布列甚多，其栅之间隙则结极粗之铁条，为菱式，又于其铁条上附以无数之小铁条以断出入之路。二十二日，山海关电奉天俄军在盖城周围一带开凿堑壕十六处，于西南城壁上筑造炮垒二座。俄人因日人至老铁山海岸背后时不能以炮相击，故在老铁山灯台东面筑造炮台一所，又在旅顺口四面邱陵上遍张铜线以阻日军登岸。二十四日，东京电俄国驻扎满洲之军共分四军，第一军分驻哈尔滨与海参崴中间一带，第二军驻奉天相近处，第三军驻辽阳，第四军驻哈尔滨，每军皆有机器炮兵九十一人，机器炮队将棱五员，另大炮八尊，每尊配弹五千八百五十枝。又烟台电俄将司多塞尔督率水陆弁兵将大炮数十尊架于旅顺西面之高邱，又于石嘴子高邱之处设立高台一座，严防辽东半岛南部之西海岸。二十七日，奉天函铁岭街市之间步骑兵及炮队约五千，有奇分建炮台广储粮食并于城外埋设地雷多处。二十八日，锦州电俄人已拨骑炮队驻坨台堡莫家屯，其驻坨台堡者约后二百余名，野战炮八尊，驻莫家屯者均倍之并督率工兵在该两处附近海岸之处树立高竿安设无线电报与营口通传消息。又电有哥萨克骑兵一联队由大石桥驰至飞云塞，闻须驻守盖平之西以防盖州湾。距辽阳之北六十里沙河子地方建设炮台九座。五月初二日，烟台电旅顺俄军现在毛龙山建造炮台一座，并将舰上大炮多尊移置其上。十二日，锦州电俄军炮兵近驻于辽阳东南诸邱之上，并与邱麓掘就有盖濠沟罗布铁网以阻黑木，大将前锋军与辽东北上之日军会合。俄军近在辽阳迤南一带白塔寺附近地方安置大炮三十余尊，并埋地雷设立铁栅。
    转运类志，四月十三日，锦州电俄人近在库伦敦徵发马匹有五百匹，从亚康蒙运往奉天，十五日，山海关电俄人从宽城子运送马车一千五百辆，驴马二千余头前往开原。二十日烟台电俄军自十六日以前数日用车四千辆将子药由辽阳运往开原，又电昨日有车三千辆运刍粮子药等物过大石桥向盖平进发。二十六日，日铁路客货各车七百六十辆满载兵士军火自辽阳过盖州以往海城，又函有驰车六百辆满载军火经过盖州营口前往俄国车站。二十九三十两日，俄国马步队七百五十名，由北南下南路自经日本对禁后，辽旅声息不通，俄拟援救旅顺，特调辽阳马步队万余前往岫岩。三十日，东京电俄国陆军省现在徵发多数汽船以备由西伯利亚河川运送，部队粮食及被服，五月十二日，锦州电本月初八日有火车六辆由鱼鳞堡将向驻附近高邱之炮步兵共二千余人，悉数运至大石桥，以便分驻于大石桥北面与分水堡附近一带。
    粮饷类志，锦州函海城俄兵尝于东北六十里之处设一粮台堆积颇多，四月十四日忽被马贼焚烧。四月十三日山海关电俄人从营口送往铁岭之粮食在营口附近徵发者居多日来每日发送民船五十艘，近又徵发五百艘从该处运至铁岭，又锦州电近日俄人将粟及大麦等五万石用民船从田庄台运往铁岭。二十七日，锦州电俄帅苦鲁巴金已接俄京大营来，文内称将来大军补足军士三四十万，战马十万匹，后每日需用粮食合计二万五千浦德，草料七万二千浦德，若以火车由西北利亚运至满洲需车一百九十辆，即使火车不运客货邮件，并不运军队子药亦不能按日运到，如必须调足军士，战马仍请就地采办以供军需而免延误云。五月初九日，烟台电俄军现设粮台于大石桥。
    ○日本防务
    海防类志，四月二十四日，烟台电日军在青泥洼海面扫荡水雷，又东乡司令官公报四月二十日至二十三日之间，日本舰队在大连湾海面扫除俄国所埋水雷，连日轰炸四十一具。二十五日片冈中将公报大连湾扫海队于二十四日查见敌人所设机械水雷十一具，二十五日查见十具，并轰沉之人舰皆无恙，第一区域之海面已一律扫清。二十八日，东京电日本扫海队于二十五六等日在各海面查出俄人沉置机械水雷十六具，即击碎之日军无恙。五月初六日，东京电东乡司令长官公报，五月初三日午后第四驱逐舰队在老铁山南十英里之处发见敌人所设机械水雷而爆沉之。十三日，烟台电东乡司令长官示谕关东半岛略谓关东一带海口由貔子河起至普兰店之南，无论大小船舶切勿出入海口，倘有违犯即当发炮击毁云云。
    ○战事杂记
    三月初二日，维也纳消息俄人自得旅顺受挫之信各处惊惶，士人中无论学生教习昔日之阻止开战者皆控告政府，谓其辱国伤财，俄国颇难调处，革命运动遍及全国云。初四日，东京电俄皇近布谕旨谓伊尔库次克总督于远东地方所管辖地内在战争时，于保持安宁恢复秩序有特别之权利。阿列喀塞克夫辞职一事，俄皇不许，又电谕之云，当今战务既开，我俄当操必胜之心以收战局，汝素优韬略慎重干戈将必能全副朕授尔，远东总督之旨汝应于中央之处或重要之区选建衙署行营以理诸务，当此军书旁午特遣苦鲁巴金往东助尔帮办军务授以全权，令其节制东方各陆军将士，朕选任该员予以各种特别权柄俾其统治陆营一如朕任尔总制远东节制各军事务。俄国活尔顿褒之亚历山大亲王助军费一万五千镑英金，并奏请俄皇许其招募勇士充兵，愿供给各种费用，俄皇已允其请。俄政府前尝将欲谋革命之大学堂学生禁锢囹圄或羁堡垒，兹经一律赦宥勒令从军以与日本决战赎罪。十二日柏林电日本以英人欲图居中调停日俄战事，日人皆愿奋勇舍身与战，以证开战之主见云。俄海军舰长铁克尔罗夫因与日本私通，为俄官察出实情，拿交俄京军事裁判所审讯判定监禁二十五年，罚充贱役。有日本人两名伪装乞人暗藏利刃，欲图刺杀俄帅苦鲁巴金，为俄人所捕。俄京消息俄帅苦鲁巴金力劝政府弃去旅顺，力守营口及铁路，其意以炮台于后来战事无关紧要，反与用兵韬略有碍，故欲将军力全集于内地而与日本决一大战。十四日，东京电各国投效日营将校将于明日由东京开赴前敌，此为客将赴敌之首次。十八日，香港电俄京自闻鸭绿江大挫之信社会中具有忠心者其势若狂，已有一百六十人自行集成义勇兵一队，于十七日起程驰赴前敌，闻其中各等人皆备云。二十一日，伦敦电俄皇命远东总督阿列喀塞克夫复回行营办事所遗旅顺舰队司令长官之职，著海军大将维特格尔特暂理。柏林电俄廷已派海军中将毕苏罢拉苏夫为太平洋第一舰队司令官，又命现任俄京海军省总长海军少将罗斯波斯湾特克衣为太平洋第二舰队司令官。希腊电希腊太子你高拉斯近向俄皇声请准其效力，俄营以攻日人俄皇允之。初九日，东京电初七日驻扎汤山城之日军在东汤山查有俄国奸细数名，当即捉获俄国大尉少尉各一名。十五日，锦州电有俄将校率侦探骑兵七名伪装马贼暗携炸药及引火物于初七日黑夜在顾家堡子徐家铺子之间窥探日军运到之粮为日军所捕。十六日，烟台电俄军自鸭绿江战争后，苦鲁巴金主张变更战策与阿力喀塞克夫意见不合，因此苦鲁巴金奏请俄皇以军事全权，俄国议员咸以苦氏旅顺之策为然，故近日极力输送大军南下。十七日，东京电日人二百六十八名大半系闭塞队船员被俄人俘获，现已解至叨母斯克，俄政府待之甚优。二十二日，东京电近有法人在秦皇岛新设无线电机器一副，俄人亦于旅顺之电气山设立无线电机器。二十三日，东京电日本联合舰队司令长官东乡平八郎海军大臣山本权兵卫两海军中将均升任海军大将，侍从武官长冈泽师团长长谷川参谋次长儿玉及乃木均升任陆军大将，瓜生斋藤出羽三人均升任中尉。日本第一军所占领之地域内已设有军政署二处一举陆军少佐松浦宽威为之长一举陆军工兵中佐仓〈辶十〉后明为之长。柏林电有智利国兵舰多艘现已售于日本，又电德国汉升轮船公司之好乞美轮船亦已售于日本。二十五日，香港电美国欲出调停日俄战事，已为俄国政府力拒，声言决意尽举全国兵队出与日军决一死战云。伦敦电有俄国将校十二人在璞尔塔淮被政府用枪击毙，因反对此次战事故也。俄国政府因欲重订捕虏规则特设委员会于外务部，令照现在战争情形变更一千八百七十七年所布之捕虏规则而以不背海牙条约为主，与此会者为外务部大臣、内务部大臣、陆军大臣、海军大臣、户部大臣及赤十字会之代表人而外务部之代表者马尔顿实为此会议长。
    ○日俄陆军战费表　俄国　　　　　　　　　　　日本
    运兵费　　　　六十四兆四十二万八千六百圆　十三兆六十万圆
    运粮费　　　　二十七兆十一万七千二百圆　　一兆八十四万八千圆
    饷粮　　　　　五十九兆五十五万五千二百圆　二十七兆六十二万四千圆
    饷银　　　　　四十三兆六十三万二千圆　　　二十七兆六十二万四千圆
    医伤兵费　　　二兆四十八万圆　　　　　　　一兆八千四万圆
    军服费　　　　六兆圆　　　　　　　　　　　七兆五十六万圆
    买新马费　　　六兆四十万圆　　　　　　　　二兆五十六万圆　
    铁路费　　　　六兆四十万圆　　　　　　　　六兆四十万圆
    枪械乐弹等费　五十五兆二十五万圆　　　　　二十四兆八十万二千五百圆
    统带杂费　　　五兆七十六万圆　　　　　　　二兆五十九万二千圆
    总共计　　　　二百七十六兆一万一千五百圆　一百零八兆五十四万四千五百圆
    ○中国中立
    俄使照会外务部略谓刻有本国红十字会轮船一艘在旅顺口或将来仍有红十字会船只迫近中国口岸，煤斤不敷及买卖食用与避难他故等情为免各项误会之处请饬中国各地方官遇有此项轮船来时，请按照荷兰一千八百九十九年七月十七日所定养病院船只在中立口岸条约合理助以方便之利益云云，外务部旋即咨行江督转饬遵照。外务部近得俄使照会谓有战国人经过北界携带炮药谋毁铁路请代查，禁外务部当即咨行直督出示严禁。俄使照会外务部谓各国商兵船驶入战界夜无灯火日不悬旗，并鸣炮致问而不升旗答复者即以敌船相待，用炮击沉云云，又云俄日不免在韩国口岸用兵，俄政府以贵国系守中立预行照会所有船只毋往各该口岸行驶，外务部即札饬各关遵照，又云东三省现为战务要地，奉天各口及吉林珲春等处尤关紧要，该处巡捕华兵不能得力，恐误军务应请撤回，统归俄兵分驻巡防以归画一，闻外务部当即拒绝，又云本国现于关东沿岸附近地方及俄海军用兵之处如遇局外中立各国轮船内有用各种巧妙器具为敌人传递消息者即作间谍论，其带无线电之轮船亦即俘获充官，应请查照办理云云。外务部即札饬各关道遵照，又云辽西虽为中立之地，惟与日军开仗在所必争，如俄军万不能不占之地亦只得相机削平要隘，实与俄国军务有益，将来军务平定，再当徐议妥办云云。俄督阿列喀塞克夫照会奉天增将军略云，日本无理肇衅轻率加兵，我方保持东亚和局未遑预备，以致兵舰颇有损伤，现在调集哥萨克波斯劲旅二十万分布辽南鸭绿江沿岸，先将韩境倭踪除净后再航海东征，然师行以足食为先，贵国严守局外，本大臣体谅周挚不愿强人所难是以遴派妥实通事分赴乡间自行采买刍粮及行军应需物件，岂奈民人不识大义，胆敢抬价居奇，今特照会贵将军立即晓谕商民遇有我俄采买粮草物件不得阻挠，以平价交易倘敢不遵我兵，岂能坐待其毙，饥军哗溃东三省大局将不堪设想追悔无及，尚祈以轻重利害细加忖度，并望先行照覆。奉天俄国军事交涉局尝迫增将军修理奉天城垣，并须环设栅垒被增拒绝，而俄督阿列喀塞克夫又迫增将军速将部兵解散，所有兵营假与俄军为营，仅许酌留警兵以保地方，且谓若不将部兵撤退，即以敌人对待，当用兵力击退，增将军闻此甚恐立将部兵遣散千余，俄督始无后言。俄使近谒庆邸谓奉吉马贼受日本贿嘱，屡与我兵队为难，于军务大有妨碍，贵国置诸不问，岂非有意袒日庆邸言，我国兵队不便逾中立之界，惟有电致增将军，令其劝谕解散。俄督阿列喀塞克夫曾请直督袁宫保撤去奉天防军，袁宫保拒之奉天增将军，因以此事欲往天津面商为俄兵所阻不许出境，故此案现归政府办理。奉天增将军电咨外务部谓日军占据逼近东省地方，俄人欲假奉天屯兵为进攻之举，勒令华兵移驻辽阳是有意破坏我国中立，请速向俄使妥商。奉天廷府尹电致外务部，据东边道张电禀原驻边城安东巡捕各营枪械均被俄人勒收，并逼令撤回，当即据约与俄督力争，而该督置之不答，连日省城内外巡队枪械亦时见抢夺势难理论。俄军侵犯辽西中立，庆亲王严诘俄使不得要岭增将军往访远东总督阿列喀塞克夫，阿称病不见，更以公文诘之，阿致覆言谓辽河以西为中立地，俄已知之然该地于俄军行动有密接之关系，俄军有不得不详知其民情地形等之处，现在辽西之俄兵不过因欲查察此等事宜而设，夫中立之意义属于国际法，我系武并不能预闻，故中立之事宜与俄使商议，待其回信始可将兵撤退。日俄开战以后，俄人首以搜集粮食为急，今则粮食牛马已空，强掠亦无所得而直隶沿边各地又严守中立派兵防守，俄官因派兵三队分入直隶蒙古边地强购粮食，马宫保闻之立即檄调前军军队五营由朝阳进札八台营，步队五营由建昌进札嘎拉岔扼要防堵，奉天马贼破坏附近铁道电线，增将军因布设华兵代为保护，日使以为违犯中立向外务部抗议。俄人逼令海城县王大令代办军粮，大令不从，俄人即将其拘送辽阳旋经政府照会，俄使诘问始将大令释回海城。直督袁宫保致绥中县程大令急电云，中国严守中立早经奉。旨宣布日人招匪断无与本大臣暨马宫保议明之事自系假冒官场有违禁令，仰即将日人某解交津海关道转送驻津日本领事官讯办路王两犯，既受日人指使应解交锦州陈道曾商津关道讯办。俄公使照会外务部略称胡匪冯麟阁杜立山等拥众数千毁路割线劫夺军粮，专向驻屯兵队之处骚扰损害是有意与我大兵为仇，难保无指使之人从中运动，且其枪械子弹用之不穷，且有快炮更必有接济之路，贵国既守中立不应任其侵扰，暗助敌军为此照会迅速设法禁阻免碍邦交。日本总领事照会江海关道声明封锁辽东半岛公文云，日本水师统带官提督东乡现遵大日本帝国政府之命将辽东半岛之地即由貔子窝起到普兰店画成直线，从该线以南之沿岸一概封锁，切实请贵道转禀上司，并出告示周知，再该地方沿岸如有违例船舶应照公法强制办理云云。外务部奏请重入红十字会一事业经商部选派商人八名给予护照，照请俄日两使签押前往辽东。俄使照会外务部谓因依中国所请，俄兵已从辽河以西之大城八所中全行退出，直督袁宫保叠接热河杨镇军电称有日本武官在朝阳江家屯六家子募匪号正义军已成三营等语，宫保复以我守中立热河为局外界断不准战国在热聚匪编伍如探有纟斗股，匪徒百十成群应派兵驱逐解散，抗者格剿并分饬江家屯武员刘永生六家子武员于裕兴就近分别查办。
    ○各国中立
    俄国辽东总督限制各国随军访事人员不准擅入军中与观密布，诸事并不准将营中密备攻敌，诸事私行散播旅顺暨海参威海湾港口尤属特禁之地不得过往，倘欲游览炮台等重地，必先得该炮台统领允准方可，凡军务访事人员随行通信者须在左臂上带红色彩章刻有黑色一定之洋文两字以资区别。日本政府照会驻日英使云，若有英国商轮装载战时禁制品前往敌港而被日本舰队捕获者，必即转告英官。瑞典、丹麦两国业已宣明中立，禁止战舰驶入两国海军港口或已有水雷保护之港口，奥国以日俄交战，海军每用水雷及潜行水雷艇攻击，致使战舰防不胜防，加以遗害于中立国之海面，中立船只必致无辜受累，在国会聚议定于九月在圣鲁伊斯订立万国条例以限战时，用炸药攻击之法继与各国往返讨论闻已议有眉目。
    ○韩俄战事纪要
    元山函三月初三之夕，忽有俄骑兵四百三四十骑侵入宁远东北奴希普地方，初六日分其半部二百余骑经定平抵咸兴城外咸兴守备，队长金参领闻俄兵至，即遣前卫二十余骑驰越万世桥拦阻俄兵，并召集附近能战之士与之交绥，惟韩兵仓猝应战不免自乱，无何退至城内紧闭西门，俄兵追踪而至猛攻该城，金参岭出而应敌，拟将俄兵诱至高地而逆击之，未果复集各兵于北方高地以待俄兵之来，俄兵果分队入城焚烧市街，并砍断电线三杆，所携弹丸甚少，故未侵至韩地两军，相持直至天明，复行开炮攻击，然韩兵仍不敢下韩地旋由万世桥东隅向北退至长津是役，俄掳韩兵一名，俄兵一名负伤甚重，而驻宁远之半步队则又经熙川北进矣。十六日，汉城电俄国哥萨克马兵五百余名攻击韩国之城津。韩国平安北道监察使电禀韩政府云，日前俄兵来侵江界，当为韩兵击退，俄兵死五人，韩兵一无死伤，越数日又有俄兵来袭江界，韩兵不战而逃。
    ○各国军事纪要
    韩国，韩国东学党首领刘真雄党势扩张，而高昌和韩应先、承君白、尹去天等各占重要位置，其主义在毁电线，扫荡日本军，杀外国教士，报母国深仇，盛唱李朝五百年，而郑氏当代理其国之谶文谓其主领郑氏，今在江原道此际各当排斥外人讨伐李朝，且云入此党者诵秘法之咒文则能枪炮不入，刀剑不伤，飞行空中逍遥自在，因此愚民大为所惑，怀恨于政府之苛政者多应和之，其党在洪原北青甲山三水之各郡当有万人云。三月二十九日，汉城电二十七日，韩国全罗道全州地方有东学党巨魁四名现已被捕，全州监察府照会韩廷军部云，捕获巨魁四名，应如何处分，请即示知该党巨魁乃潜与忠清道之暴徒相通者。
    俄国，伦敦电俄国在辽东之势力日减颇不满意于国民，故革命运动遍国四起，而高加索省尤烈首领六人已为俄官所逮，解交军事裁判所审讯，现已自缢。俄属波兰人图谋自立，有欲以炸药浮于尼哇河，欲图将所泊新造俄国巡洋舰两艘击毁者事已发觉。十五日，伦敦电俄国已于哇尔琐及所属波兰各处宣布军律欲图阻止社会党起义之举。二十九日，香港电哇尔琐地方百姓杀戮显官声势汹汹，若非战胜日军不足以安戢内乱云。五月初四日，香港电俄国北境芬兰省巡抚巴伯力卡夫当入议院时突被人枪击，受伤甚重，凶手之子议员诗我们立即自尽，芬省民人咸谓抑压太甚所致云。
    英国，上议院开院时宣读陶诺慕伯爵所提议之兵事改革论意，欲使印度及各属地所有预备兵易于聚集且使属地之，自愿为兵者能直接以自投效。五月初七日，伦敦路透电英国拍司谋夫统帅飞瑟尔提督已才为水师中军万等武员。
    德国，三月十九日，柏林电德廷已派陆军中将特劳他为征剿非洲西南境叛党之司令总长，又电德军少佐爱司托夫所部枝队已击散希兰罗斯叛党之军，并得掳获物无算，叛党集军于瓦德堡附近之处往北而退，德军追击之，又四月二十二日电德国骑兵在婆司德姆启程往非洲之西南境德皇亲往送行，并属其军人勿忘其任务而须与阵亡之同胞复仇云。德国水师人员于立及斯坦会议时王族克狗夫氏提议云，英国水师于我德甚有危险，我德甚有危险，我德当速议定于常年扩张海军费外再加造兵舰与鱼雷舰。
    土耳其，土耳其南部阿美尼亚人作乱，杀死三千余人，焚毁五十村。布加利亚国向土政府云，有土耳其乱党谋杀布加利亚避难人之事，该避难能人等现已回至马其顿。
    摩洛哥，四月十五日，伦敦电摩洛哥来斯乌利乱党现在登奇阿拘住英人佛来美人拨狄楷立斯二人索赎，美政府已派南大西洋及欧洲海军中兵舰七艘前往问罪。十七日，伦敦得华盛顿电美国外部海大臣已告法政府，请其担保将摩洛哥乱党所拘之美国人拨狄楷立斯释放，法政府已经允许当有美国战舰四艘驶抵吞其阿，英国水师提督亦已由其伯尔脱趁苏拨来斯船至该处与英使会商此事。二十六日，伦敦路透电美国水师兵在天基亚登岸，比国使署亦托其保护，又增派依里诺司米梭里两战斗舰前往，又电云摩洛哥国王已派总督治其肇事匪徒，并允早将被掳之人释放，旋由乱党名雷斯由利者将所虏二人释回。五月初一日，伦敦露透电摩洛哥通国教会中人及士人组织一党欲废去其国王，政府中人亦附和其间相助为理，该党与英法协约未成之，先已布署革命之事当协约成后，政府中人遂从中挑拨控告国王卖国，故其祸益烈云。
    秘鲁，巴西秘鲁两国之兵因争国土起见，在阿克地力战数日，秘鲁国之兵为巴西军所败，伤亡甚众，约在二千以上，柏林消息玻利非亚国亦与秘鲁国失和已调齐全国军队以敌秘鲁。
    ●第五期・外交
    ◎论兵力足以转移外交（录甲辰第十一号外交报）
    楷尔朴兰氏所著万国史，论欧洲外交有一断语曰，外交之合离必归墟于利害，斯实切中历物之方言也。盖列国交际之亲仇民情观感之迎拒，无不以利害关系为其原则，而此利害关系有成之于天然者，亦有受之于人事者。猝而观之，天然人事未易轩轾，最其要而论之，则近世之物质文明载骤鸣茫天然之力实大逊于人功，故钧衡之操于人事者，乃大过于天然，人事所生之大利害，固无有逾于兵争，兵争之力足以转旋世运，此晚近百年外交界之剧变皆在于兵争之后也，今将百年来往事之最著者，条举于左，数往知来则日俄兵争结局时，其情状有可预言者矣。
    甲，滑铁卢之战（嘉庆二十年），此战关于全欧，故其结局使大陆同盟解散，而促成维也纳之会议及巴黎条约与神圣同盟（本论仅取往事之最显者以为立言左验，至其事实颇甚繁复不暇详析列举）。
    乙，克赖密阿之战（咸丰二年），此战乃遏俄势出于欧东，盖俄苟越巴尔干半岛出地中海，东欧形势将尽变易，故其结局竟使交好于俄之英，长为仇敌而成巴黎条约。
    丙，普奥之战（同治五年），此战之波动区城稍隘，而其结局则成义普连盟，法普交恶。
    丁，普法之战（同治九年），此战利害所存不仅两战国，盖德则因此统一为倔兴国，法则因此堕落，故其结局直令德以防法报怨，而纳交于义俄，又与有宿怨之奥相亲。
    戊，俄土之战（光绪三年），此战真际与克赖密阿异者即者，即俄于未战时，与德奥合从临土，法国则因驻萨罗尼力领事被害，亦问罪于土，当时保持土者独有一英，然其结局竟能成柏林条约，而使法俄日亲，德俄日离，驯致有德奥义三国同盟。
    己，中法之战（光绪八年），此战结局，英法属地愈多密迩互为猜忌，英法之交益离。
    庚，中日之战（光绪十年），此战结局，乃令法为俄伥，相与逼害中国，德亦厕足其间，英日乃渐交密。
    ◎渐交密
    右表所列仅举事之最大者参而观之，已足见外交为兵争之力翕动而易向矣，顾其所以易者亦非无因而至，盖其中有由畜而神由穷而变之两原因，如朕兆既著而因兵争之力以促其成，则前之一原因也，又如人事纠射觇国之目迷于外观，兵刃既接，胜败所分乃洞见其真相，知往者之可恃，而转易其结纳之途，则后之一原也。夫外交途辙固因此两者以转易矣，而所以转易者要必本于利害关系，今用此理由以推日俄兵争之未来结局，殆  将有三现象。
    一、英法既以埃及事件新立之约而交亲，法又居间以连英俄之好，则此战后英日同盟之力即当减退。
    二、俄法不独离间英日之交，观法之结纳于义与俄之拊妪于奥，殆有全欧同盟之势，德既有雄长之心，不能如法之甘人为人用，其势必将孤立，然德非能伏匿退让者，终将逐逐于英俄之后。
    三、美自夷斐律宾后，汲汲张海军欲以太平洋为己独有之地中海，殆将利用日本或竟成美日连盟，盖日本与白人连盟之力若消于英，必长于美矣。
    国于天地必有与立，一矢易折，束矢难摧，诸国之纷纷缔结，势所必然也。盖今日世界现状，所以自谋谋人者固不独国中有政党，即国际亦必有党，党力益盛，强权亦益以效用，然则彼之龙血玄黄者果何为乎，质而言之则自食其保全亚东之口头禅语，而转为协以谋我之图也。
    然上所拟议犹以日俄兵争，设为日本获最后之胜利而推测者，已有如是之现象，假使俄人获最后之胜利，变幻横出，益难豫知矣。夫外交者国之第二灵魂也（太西学者有以兵为国之第一灵魂，外交为国之第二灵魂），吾今日诚具第一灵魂，固不难因其纷纷亲仇，迎之将之，以为我用则吾今日最急之务固当尊重第一灵魂，使之震肢耀魂，乃庶几可以免丰祸也。
    ◎中外交涉汇志
    各国，天津创设会审公堂办理中外交涉，兹闻驻津各国领事公延北洋法律教习兼商部顾问官林文德君编订会审章程，故林君亲至县署考察讼狱事宜以便按照中国例俗妥定规条，惟遇有呈控西人案件则仍由各该领事作主，以保各国主权。驻沪各国领事近接江海关道袁观察照会内开，各国兵轮水手暨各洋人擅至内地游历辄与民人细，故起衅互相争执，以致民人或被殴伤或酿命案似此漫无法纪，实与华洋交涉，攸关应急，咨照贵领事等转饬各兵轮管带及各洋人一体禁阻擅入内地，以符约章而免交涉等，因闻各领事业已一律传谕。
    中日英，旅顺妻海各俟俄人英人退出后，有由日本接管之说或交还中国，责成直督办理，惟一切善后事宜必由日本与中国另订约章，东三省地面俟俄人退后，日本可即交还，惟须遵守日本所定约章，数条约内载明养兵若干，储备军械若干，以为守御之计其旅顺威海各口如归中国接管亦须遵守该约。镇江向无日本专设领事，一切商务交涉必须上海总领事经理，近来日商渐盛由总领事小田切君照会常镇道郭观察以后遇有交涉事件可就近与金陵日本总办商理以期便捷。
    中俄，俄人本拟将营口交与商会，政府以俄人既将该地交还则中国自应接收，以保主权而免蹙地，当与日使唔商亦无异言，现已由直督袁宫保派员接管办理善后事宜，关东总督阿力喀塞克夫照会增将军云，辽阳铁路交涉局总办杨来昭冥顽无识，可另派通晓事务之大员易之。奉天海城县王大令无端为俄人监押外务部照会诘问俄使而复文，仅以已将王令释放一语了之。
    中英，英国南方南复两浮５鞘∫樵庇忻瑙门者质问下，议院谓如日本得旅顺后，我英威海卫租地之条是否作废，外务部二等书记官剖舍伯爵答云，据一千八百九十八年条约则曾声明我英祖借威海卫其期等于俄人之租旅顺云。中国驻星嘉坡领事委弁辜琼林押解犯人陈其瑚字月坡者回粤，道经香港，为英官扣留，该弁不得已自行赴省禀知粤督，岑制军请示办理据辜弁谓该犯乃著名逆匪，原籍文昌县，未知所犯何案逃往叻埠，多方设法始得拿获递解。英人马礼生借游历为名在驻沪总领事处领有护照，不料领照后即有藉照索取银钱等事，驻芜湖领事闻之，因即照会芜关监督童观察谓马礼生藉照索诈，殊属不合，请转饬各州县查核，如仍在境，即行护送来芜，转送本署以便按例照办，继为驻沪英总领事查悉，特函请江海关道转电各关道俟，其到境即将护照扣留该商，则交附近近领事或关道解沪办理。
    中德，江汉关道禀知鄂督张宫保谓得驻汉德领事照会有德兵舰两艘欲往洞庭鄱阳二湖演炮，张宫保照约阻止后，又由江海关道电禀张宫保，谓据驻沪德总领土完整事照会请准德舰前往鄱阳等湖，宫保因前有演炮之说，仍不允准，现已电咨外务部，并由驻汉德领事电禀驻京德使。外务部照会驻华德使略请准山东巡抚奏请赏给华德铁路公司总监工程官贝德二等，第三宝星已奉谕旨著照所请，德人拟在山东添设领事业与周中丞妥议在潍县周村添设领事二员。
    中比，比国近派葛飞业为驻扎中国公使授以全权。
    中美，闻寓美华人均因美国禁约将届期满曾经联众各埠迭次演说设法抵制，并屡次公呈出使，美国大臣梁星使暨各埠领事梁星使每次接见会馆各董必多方策励谕令联合群力不可涣散，官商一气，内外同心办理，方能得手，并谓美国习尚喜交游重酬应，务须力与款洽庶能得其一二公论以为我助，上议院政府诸要津当由本大臣设法联络会馆各董，日前已公集美金八万圆为延聘律师等费，梁星使晤会海约翰外部时曾恳协助海氏，有现届选举诚恐言出怨集将为人所挤，此时万能帮助，将来选举定时或尚可维持一二这说，又闻我政府已向美廷声明上约必须修改，其应改十条如下，一禁止华工入美，一华须指明某某项，凡非指明者均不在禁止之列，一美境所有拘留华人之木屋，一旅美华人如欲他往应速发护照，并准复来不限时日，一旅美人应得享美国人民之权利安居乐业，一檀香山飞猎滨两处可限制华工不可禁止，一华人路过美国应准假道，一华人犯律自应遣送出境，惟不得因此扰累他人。近得华盛顿消息，报称美国议员已决定以后往巴那玛运河之华工不在驱逐华人之条例，一驻沪美总领事以杭州口岸美国应亨利益及教士甚众，设领事以资保护之说陈，于本国议院遂派安德生为杭州领事。田庄台华兵误认美国某报馆访事爱特西尔船为盗船，致将爱君枪毙，经直督袁宫保派员会同美总领事会鞫议有三条，一给恤银十万两，二爱君墓前树立碑记，三严办肇祸，华兵美总领事已将其事禀知美使，粤汉铁路公司有美工某枪毙华童一案，因美人在佛山设西餐店佣一谙识华语之葡妇餐膳时，门前每有多人眺观，葡妇不悦，辄以水泼之，查西俗野兽啮草时，妇孺则聚而观之此，所以触其怒也，一日观者麇聚美工某挥之使去，观者弗听乃拔短枪轰之，其弹丸适伤一华童之颈，俄而毙美人愿赔银四百五十圆，死者父母亦愿照收息事，惟以乡人具禀粤督，请饬查办，并不准死者收受恤费，岑制军乃照会美领事请办，美领事令将美人押候研究，不意美工逃至香港，遂请港官密缉旋省电称该凶已在省被获，先将葡妇递解出境，又将该店主美人递解回美，而凶手犹候讯办云。
    ◎各国交涉汇志
    韩日，韩国排日党近因日人在韩势力过大，发一排斥日本之通告，散布于十三道，内部大臣李容泰等实主其事，日本驻韩代理公使荻原氏已照会外部请将此案查办。驻韩日使林董已由韩京起程回国，此行专为协商对韩政策之事。
    韩俄，四月二十八日，东京电驻俄韩使李范晋因奉韩皇严命，一至柏林后仍复转回俄京，而韩政府屡电命其归国，李复电云在俄京之使馆费用早罄计向俄人所借已有四万八千圆，若不归楚则不能归请将此款速寄云云，按曩由韩政府电命李范晋归国时，韩外部已照会韩国总税务司令其汇寄四万圆，而总税务司以停止汇寄拒之。
    英俄，新任驻俄英使嘉尔士哈丁卿于四月初二日抵俄，该使尝奉英皇面谕，凡百交涉和衷办理期于不损英俄睦谊莅任后，俄政府待遇极厚。
    英德，英皇爱德华游览德国西北鄙之基尔于西历六月廿四号启程去时有水兵一大队扈从及与德皇相会，德皇以最亲切之礼待之，德国水军与游戏队亦皆往迎时，德国波罗伯爵当开厄尔期内与德皇同在一处，德皇与英皇相会时亦与其列。
    英巴，英国与巴西国和约已定，英国所占利益甚多。英国下议院商议外部之事时，查尔斯底尔君于刚果国行政之事大为责备，有议员数人欲请万国公断，外部副书记官迫尔塞伯爵谓意美土三国均愿将我国之控词决议惟他国尚未预备照此办理也。
    德俄，德国近欲与俄立约，以波斯达旦纳尔海峡之利益让与俄国以易德人在小亚细亚之一切自由举动。
    德比，德比所订商约业已画押。
    土俄，四月二十七日，伦敦电闻土耳其皇有允俄国要求黑海舰队过达旦纳尔海峡之说，现土耳其政府声明实未允许。
    意俄，驻华意使格里纳君现奉本国之命调充驻俄公使以继巴罗里君之任。
    法西，法人为摩洛哥事与西班牙所立之条约草稿业已议定。
    奥英，四月二十七日，伦敦电奥国太公爵费勒德力克已代奥皇法兰斯租瑟夫赠奥国陆军元帅之麾杖于英君太公爵拟于明日在阿尔德扫特阅看英国第一军。
    美土，五月初五日，香港电美国因土耳其政府不肯速付摩洛哥乱党索款以赎所虏症美人因欲即派舰队至土耳其海湾迫令土政府速了此事。
    美摩，总统罗斯福谕驻吞奇美领事云，速令摩洛哥政府或则交出美人泼田克尔斯之生者或则交出雷斯由利乱党头目之死者。
    ●第五期・教育
    ◎论中国古代教育之秩序（录四月初四日警钟报）
    近世以来，凡士之稍具知识者莫不知教育之为急，然学校之设已及数年，而卒未收教育之效者，则以教育无秩序之故也。一曰学级无秩序，未入小学者遽入中学，未入中学者遽升大学，此固躐等之大弊也。然试以入大学之人与入小学之人较，其程度固同，其未受教育亦同，其所以稍异者则以年龄之长幼与文理之深浅耳。而躐等若此其弊一二曰学科无秩序，同一大学而教科之目各殊，同一中学小学而教科之目各异，或伤于教科之浩繁，或伤于程度之低浅，而私设之学塾，又各本教员一人之见以自订课程，有同一教科而教授之本不同者，又有同一课本而讲授之法不同者，致学科各门未能画一，其弊二，有此二弊，此教育所以无秩序也，盖中国文部未立，而天下所奉为法程者，仅京师大学堂之章程而已，今姑不必论其章程之善否，试即天下之官私学校计之，其果能奉行此章程者，盖已寥寥无几矣。吾得一语而断之曰，今日中国之学校皆无秩序之学校也，中国之教育皆无秩序之教育也。不独与东西各邦之法不同，亦且与古代教育之法不同。吾试即中国古代之教育论之。
    一曰学级有秩序也，三代学校之制度今多不传，管子弟子职篇，只言入学之规（皆入小学之规），并未详立学之制，即大戴礼学礼篇，今亦不存，仅散见于贾谊新书（即新书所云，帝入东学尚亲贵仁，帝入南学尚齿贵诚，帝入西学尚贤贵德，帝入北学尚贵贵爵，帝入太学承师问道也。）。惟即小戴礼观之，则古代四学之制有二，明堂位篇云，米廪有虞氏之庠也，序夏后氏之序也，瞽宗殷学也，枪周学也，此指大学而言（秦氏五礼通考谓天子之学有五中为辟雍亦曰太学，其南为成均亦为南学，其北为上庠亦曰北学，其东为东序亦曰东胶，亦曰东学，其西为瞽宗亦曰右学，亦曰西学。）。大戴礼保传篇之说本之，学记篇云，家有塾，党有庠，州有序，国有学，此指小学而言（据乡饮酒礼篇言，主人迎宾庠门之外周礼州长会民射于州序则庠序即州里之学甚明。）孟子庠序学校之说本之（左传言，郑人游于乡校则校其亦乡学明矣，故孟子注亦以庠序校为乡学。），然考周人之制则民之入学者皆由小学而升于大学，观汉何休公洋注云，八岁者学小学，其有秀者移于乡学，乡学之秀者移于庠，庠之秀者移于国学，学于小学者诸侯岁贡其秀者于天子，学于大学，其有秀者，命曰造士，其说与戴记周官合（案何注多本于前汉书食货志，又何氏守今文家法必有所本），今即其说引伸之则古人由小学移乡学，即西国一寻常小学入高等小学制也（周礼云乡遂之吏受教法于司徒则犹西国小学受制于文部也。），由乡学移之庠，即西国由一高等小学升中学之制也（王制言命乡论秀士升之司徒曰选士周礼言使民兴贤入使长之使民兴能入使治之亦此意），由庠移国学，即西国由中学入大学之制也，由国学移太学，即西国入京师大学院之制也（王制所谓造士进士燕义所谓诸侯岁献贡士于天子亦此意也），由是观之，则古代之学制莫不缘级而升，初无所谓躐等之弊矣。古人谓循序渐进，其此之谓乎，其证一也。二曰学科有秩序也，论语云学而时习之，吾即此语而深味之，而知古人之学，有就终身之时言者，有就一岁之时言者，有就一日之时言者（王注云，诵习以时其说甚确而朱注云，既学而又时时习惯于之，训时为常大误。），试详言之，其就终身之时言者如礼记内则篇云，六年教之数与方名，九年教之数日，十年学书计，朝夕学幼仪，请肄简谅，十有三年学乐诵诗，舞勺，成童舞象学射御，二十学礼缎行⒌埽三十博学无方，孰非古代之学科乎（吾即内则此节观之，而知古人之入学也，先智育后体育，终以德育如数与方名，即与地与数学也，学书即语言文字之学也，学乐诵诗即音乐唱歌之学也，此皆属于智育，若夫舞勺舞象学射御即体操科之意也皆属于体育，朝夕学幼仪则修身科也，二十学礼缎行⒌芗绰桌砜埔步允粲诘掠，而今之施教育者不明此意，往往偏重德育，遂放弃体育，而髫年诵四书壮岁不知兵者多矣，又其博学无方即西国随意学科。），而大戴礼保传篇亦言古者年八岁入就小学，学小艺，履小节，束发就大学，学大艺，履大节，与内则所言差合皆古人入学之秩序也，其就一岁之时言者则礼记文王世子篇有云，凡教世子及教士必时春夏教干戈，秋冬教习龠（此教于东序者），又云，春诵夏弦，秋学礼，冬读书（此教于瞽宗上庠者）皆指大学课程言，此古人一岁中肄业之秩序也（案三国志称魏武帝春夏学猎秋冬学书实得古人交武并重之法与尚文轻武者不同），其就一日之时言者则国语所谓士朝而受业，画而讲贯，夕而犯玻夜而记过无憾是也（见鲁语敬姜对公父文伯语），而墨子之记周公勤学也，亦曰朝诵书百篇皆学有定程之证，此古人一日中课程之秩序也（案晋陶桓公日运百甓亦此意也），以上所言皆足证论语时习之说，盖论语之所谓时，即今人所谓秩序也（学记当其可之为时足见古人亲时字甚重），观于论语时习一言，而知古人之学科无不有一定之秩序矣（宝应刘氏论语疏证谓时习指日中之时言然此乃时字之狭义，非时字之广义也。），其证二也。
    由此二者观之则古代所谓教育者，教有定程，课有定业，无过于不及之患矣，乃中国人民喜崇古制，而于古代秩序之教育，反贻数典忘祖之讥，故汉族人民永无进化之一日，则中国学校虽谓无一完全之教育可也，况近世以来，教育一端复生二弊，一曰崇欧化而遗国粹，二曰轻实科而尚理论，前之所言是与祖国教法不合也，后之所言，是与西国之教法相背也，而究之二弊之生皆由于无秩序，则秩序二字为今世言教育之首务矣，又恐举西国教育之秩序不足取信于国民，故更即古代教育推言之（前二节所言皆证之古籍确有明徵大约人同此心心同此理，中国进化最先，故古代之学制颇与西国学制合如谓西国学制取法中邦则诚附会之谈矣）。
    ◎论提倡女学之宗旨（节录四月初六日大公报吕兰清女士来稿）
    有世界必有竞争，有竞争而智慧之机发焉，优劣之种判焉，强弱之国别焉，竞争之道惟合群乃能取胜，盖万事莫不成于合群而败于解体也，今顽谬之鄙夫，闻兴女学倡女权等说，必蹙额相告曰，是殆欲放荡驰斥，脱我之羁轭，而争我之权利也，不知女权之兴非释放于礼法之范围，实欲释放其幽囚束缚之虐权，且非欲其势力胜过男子，实欲使平等自由得与男子同趋于文明教化之途，同习有用之学，同具强毅之气，使四百兆人合为一大群，合力以争于列强，合力以保全我种族，合力以保全我疆土，使四百兆人无一非完全之人，合完全之人，以成完全之家，合完全之家，以成完全之国，其志固在与全球争也，非与同族同室之男子争也，或曰中国之自强在二百兆之男子足矣。奚用女子为，而不知国之有男女犹人体之有左右臂也，虽一切举动操作右臂之力居多，然苟将左臂束缚之，斫断之，尚得为活泼之躯乎，尚得为完全之体乎。近日日本盲哑儿童之入学者约万余人，英国妇人复有聋瞽学堂之，设彼本残疾之人尚不舍为弃材，岂中国二百兆完体之人，反舍之为弃材乎。中国自嬴秦立专制之政，行愚弱黔首之术，但以民为供其奴隶之用，孰知竟造成委靡不振之国，转而受异族之压制，而男之于女也复行专制之权，愚弱之术，但以女为供其玩弄之具，其家道之不克振兴也可知矣。夫君之于民男之于女，有如辅草唇齿之相依，君之愚弱其民，即以自弱其国也，男之愚弱其女，即以自弱其家也，惟愿此后合君民男女皆发深省，协力以图自强，自强之道须以开女智兴女权为根本，盖欲强国者必以教育人材为首务，岂知生材之权实握乎女子之手乎，儿童教育之入手必以母教为基，若女学不兴，虽通国遍立学堂如无根之木，卒鲜实效，故外国婴儿学塾多以妇人为师，欲求强权者必讲求体育，中国女子不惟不知体育为何事，且躔其足，生性戕伐，气血枯衰，安望其育强健之儿，固无怪我中国民权之以劣闻也，由是观之，女学之兴有协力合群之效，有强国强种之益，有助于国家，无损于男子，故近世豁达之士，每发其爱力，倾其热诚，以提倡之，其不明此理者则每以分己权利，脱己羁轭为忧，吾闻李文忠对德相毕司麦，自夸其平粤寇之功，毕司麦犹以杀戮同种讥之，今男子以本国女子受己压制为荣，岂不大谬乎，既无权术压制敌国，徒施其野蛮手段，压制同室无能为力之人，存一己之私见，忘国家之公益，吾故目之为顽谬鄙夫也。
    ◎右论国家之公益
    今欲激发个人之权利，姑先从个人之形体上论起，夫此身者为天所赋完全自由之身也，与以支体使能运动，与以耳目使能见闻，与以唇舌使能语言，与以精神使能发思想运智机，天之生人未尝不各与一完全之形体也，乃中国之民同生于公众之世界，同具个人之形体，忽严划为两界，男子得享人之权利，女子则否，只为男子之附庸，抑之制之，为玩弄之具，为奴隶之用，荀奉倩曰，女子以色为主，太史公曰，女为悦己者容，是指为玩弄之具明矣，诗曰，乃生女子载寝之地，又曰，惟酒食是议则甫出母胎，便寝地以卑之，以酒食为责任，是指为奴隶之用明矣，造其驯伏之性，夺其自主之权，权者人身运动之大机关也，无权则身为木偶，虽有支体，以资运动，然压制之排叱之，即不得运动，虽有耳目以资见闻，然幽闭之不许出户，即不得见闻，虽有精神以利思想，然不许读书以开心智，即难发思想，是天赋之形体已不能为己有焉。夫奴隶乞丐虽无一长物，而一身尚可为己有，女子乃竟奴隶乞丐之不若，更何言乎女学，更何言乎女权，至于事业为官为吏固不可得矣，以至于为士不能，为农不能，为工不能，为商不能，下至欲为奴隶亦不克自主，只有仰面求人给衣食，幽闭深闺如囚犯而已，囚犯犹有开赦之日，此则老死无释放之期，嗟嗟是何乾坤而有此惨澹昏黑之地狱耶，昔白傅诗云，为人莫作妇人身，百年苦乐由他人，盖古人已知其隐痛矣，然今试举一女子问之曰，尔苦耶，乐耶，必曰吾乐也，无所苦也，此皆由性质之腐败，思想之壅塞，脑力之消亡，奴隶之性造成习惯，不以为苦，只求得衣食之资，花粉之费，便相安而自足矣，哀莫大于心死，吾二万万同胞诚可谓身未亡而心已死之人也，惟愿此后各唤醒酣梦，振刷精神，讲求学问，开通心智，以复自主之权利，完天赋之原理而后已，夫夺人自主之权即阻人运动之机，阻人运动之机即断人求生之道，人生于世，孰不求生，今日之言自主乃环球最当之公理，绝无可讳者也，凡我同志其慎重以图之，勿畏难而退败则幸甚。
    ◎学务大臣荣等奏议覆推广学堂办法折
    光绪二十九年五月初六日准军机处钞交贵州学政赵惟熙请推广学堂办法一折奉，朱批管学大臣议奏钦此，查原奏内请，圣驾临幸学堂及请各省斑等学堂，颁发匾额等语窃维视学之典载于礼经汉唐以来聿循斯轨我，朝，列圣相承亦咸有，临雍典礼京师大学堂循名责实用意无异成均拟俟堂舍落成，人才兴盛届时由臣等请，旨遵行至各省斑等学堂亦请俟，规模完备后照从前书院之例由督抚学政奏请，颁发，御书匾额用以风示士林，又称各省举办学堂督抚事繁拟请，旨每省特派总监督一员，各等学堂统归管辖，各省学臣俾兼斯任似亦相宜等语查创办学堂必从师范及中小学堂入手，凡延请教习考察人才第筹画经费全在各府州县切实奉行，尤在督抚之提纲挈领呼应，始灵另派总监督人多权分不如专任督抚事权归一至，学政本有育才之责出棚考试按临所及于各州县之学堂情形可以亲身考究，应令按照学政职守会同督抚整理学校事宜，所有添派总监督之处应无庸议，至所称整饬武备学堂审定学报各等语已列于奏定学务纲领和五十条及五十四条内，无庸另议，又称学堂给发卒业文凭，应兼列教习衔名各等语，查外国学校本有此办法，应请俟将来给发文凭时参酌办理谨，奏。
    ◎出使日本大臣杨奏陈兼管学务情形折
    窃奴才钦奉，恩命兼管游学生总监督受任以来兢兢业业，既不敢务为核刻阻学生进步之机，又不敢过事优容长学生嚣凌之习，因拟经权，并用以期调剂得宜，兹谨将办理情形谨为我，皇太后，皇上陈之缘近数年间各省辟费自费生到东游学者日增月盛，其中循规蹈矩专务学业者固多，而纵性任情好为横议者亦在所不免，此等学生均应善为开导使之改良，势不能遽绳以法，盖出洋学生与在内地者不同，遇有事故其法权须操之外人也，然监督平时接待学生亦不可过于谦抑轻于然诺，诚恐过于谦抑则学生有藐视之意，轻于然诺则学生有非分之求，求之不得则以小事衍作大题，多方挟制名为动公愤，其实泄私嫌怂恿，多人聚而生事，迨至事体难以转圆，不得不告之外人乞为捕治，夫以己之学生竟至乞捕治于外人，未免贻学生之口实，致外人之议评甚非计也，奴才之意以为学生不惮劳苦远别家至贫笈东游无非欲学就通才归，而致用为监督者正宜自处，若父兄视之如子弟时时爱护，事事体恤，其有锐志向学者则奖劝诱掖之隳行废学者则警觉提撕之，务必动以真诚，自知感愧，既知感愧则知敬畏，虽有桀骜不驯之气亦渐潜消，奴才有见于此，故于学生之到署请谒必随到随见，无所阻拒并亲诣游学生会馆传集，大众学说正宗大意是劝勉各学生共抱忠爱之忱，勿蹈讠皮邪之行，其湖广督臣张之洞。
    奏定约束游学生章程亦经雇匠刊刷多张分给各省游学生遵守，奴才闲日仍亲率参随，各员轮流到各学校考察各学生课程，各学生如有切己之事应为料理者亦准其随时面禀，总期上下情谊息息相通，不致分疏，势隔互启，猜疑至各学生遇有受人欺侮者查得实据必为之申理以，故各学生多心悦诚服，迩来甚属安静并无张为幼之事第念，各学生品行之优劣，学业之勤惰非询之校长教习不能得其底蕴，因与各校长教习时相接洽，而各学生见此情形倍加劝慎，奴才现查得各学校其有中国学生一千三百余人，其中学文科者一千一百余人，学武科者二百余人，其数不为不多，然奴才倜林见以为日本陆军经营数十年成效最著，中国似宜添派学生来东专送入陆军各学校以成就远大，用济时艰曩者日本陆军诸将佐曾与前总监督汪大燮言及中国学生在陆军各学校肄业者系由陆军大臣奏明，日君拨发库款添建屋宇加派委员教习别给薪俸使专理其事第，中国于此等学生时派时止或多或少颇难办理，嗣后宜定额数每岁或派二百人或百余人或两次或一次分班来东入校肄业，则屋宇俸薪不为虚设等语，近日诸将佐又以前言向奴才面述，具见彼国实有期望中国振兴陆军之意，考日本陆军教育系以忠君爱国顺服长官为宗旨，并无侈言自由与政府反对之弊，惟是学陆军者每岁所费较多于学校文科者数倍，非自费生所能备办，似宜以官费培植之俾资造就就即如日本现在尚不惜巨费岁派成材数十人游学欧美，其用心深远可为借鉴，查管学大臣张百熙等近已。奏派学生三十余人来东送入文科各学校肄业，惟当此列强环伺我圉孔棘武科较文科更重未可缓图，虽各省督抚近亦有选派武学生来东肄业者，然为数有限，恐不敷干城之选应否，饬下各省将军督抚于世家宦族内遴文武兼资之少年学生添派来东，分定班数人数送入陆军各学校肄业，以广将才而资录用之处出自。圣裁再查各省游学生近日均知。朝廷兴学育才之意至为急切多有争自濯磨以期学成见用者，奴才仍当随时认真约束考察并将未尽事宜咨商管学大臣暨各省督抚妥为办理谨，奏。
    ◎四川总督锡奏请设立军医学堂片
    再行军必医士相随即平日星棋列戍不无潦雾熏蒸之患，待人疗治泰东西皆精此学金创尤，奏奇功川省于此阙焉，弗讲奴才现已在省设一军医学堂聘法医士罗尚德充当教习驻堂肄业，学生客额三十名，营各一人卒业，回营更番供送岁筹经费，其数无多苏疾疠而救伤痍似亦行间不废者也谨，奏奉，朱批该衙门知道钦此。
    ◎日本法政速成科规则
    ○第一节
    主旨
    第一条
    本大学之法政速成科以教授，清国现代应用必要之学科速成法律行政理财外交之有用人才为目的。
    ○第二节
    教授及通译
    第二条
    教授以日本语口授更以中国人通译华语学生得以汉文笔记讲义
    第三条
    教授聘日本之法学博士学士之法学名家深于学术而富于经历者
    第四条
    通译者请留学日本之帝国法科及私立各大学之清国留学生学有根底者
    ○第三节
    学科
    第五条
    学科之分目如下：法学通论及民法、商法、国法学、行政法、刑法、国际公法、国际私法、裁判所构成法、民刑诉讼法、经济学、财政、监狱学。
    ○第四节
    课目时间表
    第六条
    课目时间表如左
    ○第五节
    实地教授
    第七条
    本科教师于讲堂教授外，更时率本科学生实践日本司法及行政各官衙及其他官私之设营物为实地教授。
    ○第六节
    卒业期
    学期
    休业日
    第八条
    左之日为休业日
    每日曜日大祭祝日，冬期休业自十二月二十五日至翌年一月七日，夏期休业临时定之。
    第九条
    以六个月为一学期，第一期自阳历四月一日起至九月三十日止，第二学期自阳历十月一日起至翌年三月三十一日止。
    ○第十条
    满两学期为卒业期
    第节节
    授业费  入学费
    通译费
    第十一条
    每月缴授业费日银六圆，但本科学生未满三十四人时须缴总数日银贰百圆，满八十人以上则每月减三圆。
    第十二条
    入学时另缴入学费两圆
    第十三条
    通译费临时定之
    第八节
    入学期
    入学资格
    退学
    第十四条
    入学期每年定四月及十月（阳历），两期但临时补缺时亦得入学
    第十五条
    有入本科资格者，一清国在官者及候补官员，二清国地方之士绅，年龄已二十岁之有者，但汉文均须有根底者方许入学。
    第十六条
    凡入学者均须有清国公使之绍介
    第十七条
    凡入学者须先具履历书誓约各一通于总理书式略
    第十八条
    本科学生在学中如有不良行为及不堪造就者得命之退学
    第十九条
    凡已入学而中途退学者已缴学费概不算还
    ○第九节
    试验
    第二十条
    试验于每学期末行之，如学期末而有疾病及不得已之事故不能应试或应试而不合格者得于次学期试验时同时补行试验。
    第二十一条
    两学期试验均合格者得授以卒业证书
    ○第十节
    校章及校服
    第二十二条
    凡入学者均须著用本大学制定之制帽及制服（制帽及制服另有式样），惟奉有常职在日之官员不在此例。
    ○第十一节
    讲舍及寄宿舍
    第二十三条
    本科之讲舍设在日本东京曲町区富士见町六目十六番地
    第二十四条
    本校得附设寄宿舍由本大学直接监督
    第二十五条
    宿费及食费杂费等临时定之
    ◎各省教育汇志
    北京，国子监肄业定额四十名，今由司业承佑奏请推广以五十人为正课，以三十人为附课，均住堂肄业即邀，恩准，商部奏设之实业学堂业经觅定西四牌楼旧神机营公所地基大加修葺，并添建讲堂寄宿舍现已将次竣工。练兵处奏设之测绘学堂已择定东西牌楼豆腐巷某姓宅订于五月内招考，京师校场五条胡同所设西城教养局经复侍御敦复具折，奏请扩充奉，旨着交商户二部五城顺天府会议，兹由户部准拨银四千两，五城顺天府复拨有的款仍归五城察院管理。
    直隶，学校司详情直督袁宫保通饬各属开办教育研究所，又各属蒙小学堂添设唱歌均经袁宫保批准。西宁县绅士并应斗变产报捐学堂经费银一千两，又监生并汝相遵其祖母井李氏母井高氏之命变卖奁妆亦报效银一千两，又昌黎县孀妇张李氏报效学堂经费一千两均经袁宫保奏请准其建坊旌表云。
    山东，曲阜孔燕庭上公接东洋留学生陈宪枥词槿捌湫搜В乃商之曲阜朱大令吉夫拟在曲境十六社，各立蒙养学堂一所，拟将所购书籍先行饬发曲阜中小学堂，并校士分馆任人阅看，随再议倡办学堂之事其最竭力赞成者为圣裔孔京曹繁裕。济南商会公所设于省地西关商会第一小学堂，房屋器具均已预备整齐，定于日间开学，其章程均仿官立学堂之制，并附设西文一科。济南省设立教育研究会入会者已有四百数十人，本省三百数十人，外省百余人，南人居多，其中官绅士庶咸集不限名位云，泰安新建小学堂业于四月初十日延中西教习到堂开学。山东沂属殷实僧道甚多，往往一僧道主持二三庙宇，每庙产业少者膏壤数十亩，多者至一二顷或四五顷，不等费县郎邱孔家湾等处绅童以立学为当今急务，而筹款不易遂公司商酌一僧道而主持数庙者只准其有一庙产业作用，其余所入作为私立学堂之费。
    江苏，前充苏州中学堂教习顾少逸之子在石子街本宅设立城东小学堂，额设一百名，月收费银五角，所延教习仅汉文三人，珠算一人，刻已招考学生云。吴淞镇蒙小学堂一切均仿日本蒙学堂办理，今春二月开学，分甲乙两班教授，颇有进益，前由教习率领学生应新闸，何氏小学堂之请在何氏花园比赛幼童运动会。上海城内东乔家浜幼推舍甲辰正月开学，创办者为朱秋贤、程颖两女士以调护儿童身心改良，家庭习惯为宗旨，学生不论男女以五岁至八岁为限，定额五十名，寄宿十五名，每月束修一圆二角，寄宿费四圆八角，闻学徒已有二十六人云。
    安徽，芜湖西门内仙源公所业已开设阅报处，愿阅者晨十点钟起至晚五点钟止皆不取费。
    江西，万载县知县张子晋大令创兴小学堂，拟按照学额派捐计土籍二十九名，分派六区，共捐二万九千金，客籍六名，分派东洲，共捐六千金，各绅富见科举将停，非此无由出身遂即慷慨承认大令，随聘定浙江朱君亦尊为西文及体操教习丰城欧阳君薄存为华文及算学教习，此次一二区鹅峰小学堂则另聘中学教习，算学教习各一人，已于四月初五日开学。
    浙江，绍属山会北乡义塾自光绪二十六年创设皆由本地绅董出款，其教科分内外二课，内课系寻常小学级，外课初级蒙学专授农工子弟，其教国文法以俗语入手，先由雅翻俗后由俗翻雅，再进以粗浅文法，大约寻常不识一字之人不过半年便能造句写通俗信，札此外兼教习珠算、估看洋银等项以便普通社会之用，现因经费不敷裁，其小学级而专教蒙学级，今岁相继而起之蒙学以安城务义为最盛，学生已有二百数十人，惜其教科不能完善耳。严州地瘠民贫且皆山境于樵种外别无生计，黄峙青太守会绅集款创设工艺局招生，教授制皂、织巾、轧棉等新法，并课国文业已开办。
    福建，兴郡张消费品如孝廉等近创设阅书报公所在府城考棚，街名曰醒社购备新出书报，颇称完备，仙邑本系僻壤近有富绅蔡崧山二尹等由沪上购回书报于仙邑西门外设一书报社以备公阅，闻其社名社章皆与府城画一免致纷歧。
    湖南，长沙城内学校实数计，官立者为师范高等学堂、忠裔学堂、校士馆武备学堂、将弁学堂蒙师讲习所体操研究所医学堂、工艺学堂、实业学堂、长沙小学堂、善化小学堂、附属小学堂、半日学堂计十五所民立者为明德速成师范学堂，明德中学堂，明德高等小学堂、经正小学堂、修业小学堂、敬业小学堂、修道小学堂、忠益小学堂、长沙民立第一中学堂、高等普通学社、宁乡中学堂、东文学社、英文学社、安徽旅湘公学民立第一小学堂、淑慎小学堂、科学研究社、成性小学堂、求是学堂、高等普通学堂，计十九所，都凡三十四所，湘乡县开设僧立第一高等学堂，由寺僧集赀开办招取镑属士人肄业，设额一百八十名，业经禀奉抚宪及学务处立案照官立学堂一体保护每六个月为一学期，每期先交学费钱五千文外，伙食杂用钱十四千文，定于六月初一日开学，湘省女学堂自龙刘两绅于千寿寺创办后旋已足额，又南城内有第一女学堂李曾氏，又独创淑慎女学堂，计已入学堂者一百八十四人，继起者仍日有所闻，即未入学堂者亦皆看女学报，在家从父兄，受读不缠足者亦所在风行，且所习柔软体操两星期亦皆就范，视男学堂诚有过之。
    湖北，学务处收考之各属生员前已验看，分别拨入文武学堂及师范方言，各学堂日来纷纷示期考试，惟师范学堂为最速，已于初八日开学。自江南旅学裕昆公塾开办后，凡寄居鄂省仕同闻者莫不兴起四月时，浙皖赣三省并合并江南一时，称盛今山西陕西甘肃三省仕商亦提议兴办秦晋陇三省旅学，一切章程悉遵，钦定酌用以期与江南并轨，方驾堂中事务悉由同乡公举，名誉员任之现闻已公举，吴本植太尊为监督，张副、戎彪、吴大令星映为提调，焦大令、元声、苏孝、廉镜清、吴茂才、云卿为干事。夏口厅冯少竹司马择定由义门外旷地建造育务学堂，规模颇为宏大。
    四川，四川夹江县学堂现经宋大令万选设法筹款，除小学堂外另设公立蒙学堂四处其木城场笆家场大地方亦各设公立蒙学堂一区，其款项则照以前积谷办法禀条粮一两捐市斗谷三斗，每斗折收钱三百文，约计共收谷一千二百余，石照市价可折收钱三千六百余串，又提各庙会斗息酌提凑集照在前积谷之例，每条粮一钱以上照收其一钱，以下小粮一概免收。铜梁县黄德润大令于数月内办成小学堂约费万金，又公立蒙学数十所，又在城内敬节堂拨借厅堂立女学一所，去秋创办来学已五十余人，地窄难容，今年又在城内养济院借房屋添设一所，北路安居，南路虎举，场Э诜倍嗔⒁慌学，城乡共四女学堂，凡七八岁至十岁幼女均送入学读书习字学算，胡雨岚太史自日本回川后，锡制军即延为学堂总理现已将高等学堂开办。
    广东，南海会议学务一事五月初十日传令径诣学务公所与绅妥议，一切已决定将学宫修改为堂，岑制军创办将弁学堂，盖因营员向未受武备教育而又不能使之再历小学各科，特将孙子一书改用白话演义，使之一读便解，其学堂设于东门新瞽目院委李观察光觐为总办，由善后局先支出开办公费银一万圆购买仪器，每月支二千四百圆为经费，俟开办后如何扩充，再由观察禀请办理，现已连日由各营送候补各员到堂考验。广州城西节孝祠之述善小学堂现又添设一半夜学堂，不收修金，专为劳动子弟学习之所，拟收学生四十人，揭阳绅士近借城西林家祠开设教孝学堂，就学者五六十人，教习为邑明经黄映奎养占梅二人善于辞令，每夜自八点钟登堂宣讲孝经诸书，至十一点钟止，男妇老少环坐观听者以数百计。
    广西，梧州容县陆君宠廷捐赀倡设女学校，黄君用甫为之拟订章程，电招桂林高等学堂总理沈雁谈之夫人及其女公子为教习，将以六月开校且闻其县破去神权陋俗，佛寺神祠多变为学会阅书报公益之地。
    蒙古，蒙古科尔沁亲王发愤图强，近托庆王代聘日本博士及其妻在府第建筑学堂兵舍，招选蒙古男女学生数十名，一俟某博士夫妇到后即当开学，分别教授中日各种功课体操，又自京城领到曼里夏新枪五百杆及药弹操衣皮靴皮带药囊书籍地图仪器等件运至府第，另在蒙古抽选少年体壮子弟五百人亦由该堂中日教习授以日本操法，闻学堂中有十余学生专习武备为专门功课，将来学成即以充当练兵教习云。
    ●第五期・财政
    ◎书赫德筹饷节略后录（三月初六日警钟报）
    税务司赫德之陈筹饷节略也，谓中国之田可得八千顷，若每亩加钱二百文，则每岁可得八百兆，中外日报已作论驳之，吾谓此法不可通行之故仅有三端。
    一、此议于中国不可行也，中国理财之目的与西人不同，夫租税出于民，所以集全国人民所输纳，以供国家行政之用者也。国家集公众之财以治公众之事，民事日繁国用日益，即租税亦日加，此西人取民之制，所以重于中国也。中国自三代以降，误认朝廷为国家，使君主之财遂无限制（三代之时财用计于太宰，而帝王之财亦有会计，仍分君主私财与国家公财为二。），一二腐儒，又惑于人君奄有四海之说，以为普天之下莫非王土，人民之财产君主可任意取之（据各国宪法皆有臣民不被侵财产所有权条），而世之为君主者，遂俨然以天下为一己之私产矣，不图天下之公益，独谋一己之私藏，凡一切声色宴游之费无一不取之于民，而理财之官遂俨然为君主之私设矣。吾观汉武以开边而兴盐铁厚利也，而贤良文学力斥之，荆公因富国而行征输良法也，而韩富二苏力阻之，其故何哉，则以专制之国，君民贫富为反比例，财聚于上，即不能复散于民，此加赋二字所以为中国病民之本也，且理财之目的既讹则君民之间自不能相孚以信，为之民者既不知国用之何在，见上之寡取于民也，则颂之为贤君，见上之多取于民也则称之为虐政，至田亩之肥瘠，租税之重轻，虽载之簿书，详之史册，然即其实数而稽之，则民以是欺其官，官以是欺其君，上下之间互相欺隐，偶有欲清其弊者则宇文融之括逃田，贾似道之行公田，已无不为小民所侧目矣，此固历代之政体使然，而未能使之骤信者也，其故一。
    二、此议于今日不可行也，吾观近世以来，租税甚薄，其取民之制大抵皆二十取一之制耳，然康熙之世既徵浮粮（如康熙时，江南加徵行日粮至遣胥役横行，又江南粮道所属有会规银钜万，南宁粮银正额外加派数钱名曰附封英德之民，因陋规而加至八九钱名曰均平皆见各大臣奏疏）。雍正之时，复提火耗，而各省所徵之杂税尤足以扰民（如闽中之监税牙行渡税，云南之勋庄，江南之南粮口袋法是也，类此者各省甚多。），加以旗丁之转漕，吏胥之舞弊（如咸同以前每银一两易钱二千，故完钱粮之银每两视钱二千，今每银一两仅易钱一千余文，而完钱粮之银，凡昔之完银一两者今仍完钱二千真异闻也。），私派倍于官徵杂项浮于正额，分外之诛求，无名之赔补（见熊赐履奏疏），暴敛横征浮于往昔，虽有免租薄俺之政，果何益哉，且雍正之时于川蜀之田亦行丈量之法，而卒不能推广者则以清地之法不能行也，靳辅孙嘉淦诸臣于理财之策亦言取俺之太轻，而卒不能改革者，则以加税之法不能行也，今赫德所陈之议虽以练兵兴学诸事为名，然一年赋税所入何以不足取傍，而必为是额外之加赋，无豫算之表，而徒为涂附之求，下民虽愚岂无稍明此义者，何肯以深仁厚泽之虚文而行损下益上之实耶，其故二。
    三、此议出于赫德尤不可行也，中国之民富于排外之思想，于西政西法无一不视为病民，今筹饷之议出于赫德，即使为利民之政，愚民犹将议其非，况病民之政耶，且中国民行之政无一不足以扰民。昔顺治时，山东河南各抚臣以垦荒蒙赏，而百姓以赔熟受困，岁增租税十万，大抵多得之鞭棰（见徐健庵幼庵朱公墓志铭），此固前车之鉴也，况此制一行必先行丈量清地之法，则冠盖之使又将交错于途，是巡方御史之职复设于今也（巡方御史之设乃顺治时事），且十八行省之田亩有因水涸而致荒者（如徐州之种莺粟是），又何能一一责以升科科（中国之田赋往往有田地荒而犹徵税如故者，然漏田亦甚多。），加以胥吏之骚扰，守令之苛索，公私顽扰，民不聊生（视宇文融括民田之扰民恐犹将倍之），即使无加税之文犹将兴人民之怨ゥ，况增加租税，与永不加赋之旨相背耶，故此制一行，凡草野之愚民不以为政府筹集国用，而以为西人搜括民财，将排外之思想日益以深，势必至又酿庚子之祸，何赫氏之不念及此耶，试观巨鹿之仇洋，舞阳之仇教，大抵以加捐之故，而迁怒于西人则加赋足以致乱明矣，其故三。
    嗟呼，财用者经国之大本也，租税者国用之大宗也，岂租税之不可加与，不过中国之民不能堪加税之苦耳，亦非谓中国果无加税之一日也，特加赋之法不能骤行于今耳，此固受政治民族风俗上之影响者也，何能以西人理财之法相衡哉，故推其不可行之故以著于篇。
    ◎论铜元定价参差之流弊（录五月）　日北洋商报
    广东钱局所铸铜元每百枚合龙银一元，值银七钱二分，江浙等省及天津北京均每一铜元作制钱十文，以百枚计，合市价应得银九钱二分，以粤省之铜元运至上海，转运各处，每百枚可获利二十余枚，故铸出后，即纷纷贩运，统计本年春季共运出铜元至一千八百万枚之多，虽昼夜兼工，极力赶造，而本省市面终不能存留，徒为奸商开无尽之利源而已，考圜法轻重系生民命脉所关，故各国政府最注意于此，不但于本国之钱币制度时时调查，务使其合于时用，不令有丝毫流弊，并须随时与外国之圜法参观合计，以防有轻重悬殊，外溢内灌，贻害本国之弊，但外国之圜法权非在我，必不能使之与本国之圜法一律，亦惟改整己国之制度，以适于交通之用而已，至于一国之内则无论境土之大小，人民之众寡于日用必须之钱币，必须整齐画一，断无此重彼轻，自相紊乱之理，惟中国圜法尚墨守数千年前用铜之旧，虽剂以银块而成色分两高下参差，南北东西处处各异，在闭关自守之世，商务未兴，往来无几，虽有未便尚未觉显为民害，自开埠以来，轮舟铁路旬息千里，电报邮便远近一致，乃犹蹈常袭故，不知为因时制宜之计，奸商蠹役乘间夤缘，贩易往来颠倒播弄，不但商务受其窒碍，将小民之生计亦胥被其唆削，而无以自存，祸害之烈不可胜言，此特其见端之始，而尚非其极致也，近日北京银价日昂，每龙银一元值铜元九十余枚，而天津近在咫尺，则仅值八十一二枚，是每银一元，相去至百分之十五，贩者朝往夕返，坐获厚利，是以各省解运铜元至京者已不下数百兆，而北京钱币往来仍无一文，此显在耳目之前所易见易知者，而当道者多忽略视之，以为此琐碎之事无足重轻，一任其往来贩运，略不显问，若云北京无需乎此，不妨听其销流外出，以免壅滞，则当日于数千里之外水陆起运，岂非徒劳，若云因北京现钱支绌，故俸饷搭放，藉此调剂，以资周转，则既放之后，当时时查核，以察其果能调剂与否，而徐为后图，乃解者于一解之后，固已卸厥责，而放者于一放之后亦永不问讯，是设厂铸造，委员解运，糜费千万，徒为奸商开方便之门，而非为民生谋利益也，使仅无利益而不致更有他害，犹可言也，乃今则不但无益，且更贻商民以无穷之害，则国家又何必多此一举为也，虽然是说也，非谓铜元之不可铸也，铸造者一事，行用者又一事亦犹立法行法之各有专责，未可混而同也，今仅知铸造，而不措意于行用，宜其诸弊之乘虚而入以代此行用之职任也，权限不明动辄得咎，阻力既生，复因噎废食，并立法之初意而亦忘之，今日之事比比然矣，仅此铜元云尔哉。
    ◎直隶总督袁河南巡抚陈会奏设局合办火车货捐折
    窃查芦汉北干铁路火车开行不日将抵安阳县境该处，为由直入豫首站商贾辐辏一经开车卖票所有直南豫北往来货物势必改由火车装运沿途向设厘税各局来源顿稀，若不先事图维不但失可辟之利源即从前厘款必至无著于饷需大有关碍，查南干铁路上年开车甫至信阳州即经湖北抚臣咨商河南前抚臣筹择扼要，地方另设专局派员抽收火车货捐按款平分拨解，迄今开办经年华洋各商遵行并无歧异，北干铁路与南干事属一律应即援照办理，当经臣等督同司局筹议佥，谓火车运货较之车马人力转输者快捷奚止百倍，商人趋利乘便自在意计之中，非开办货捐不足以图补救，非统收分拨不足以杜纷岐，现经议定先于河南安阳火车站侧设立直豫货捐局，两省派员会办专收火车货捐，沿途各车栈装货时应照新关收进出口货物办法，须执有该局捐单方准装运货，捐科则统照值百抽二五验收，如有隐漏不符，按章议罚征收捐款均按五成平分，一切详细节目查照湖北现行章程参酌办理，将来铁路加长如有应行变通，尽利及未尽事宜均由臣等商酌妥筹，因时增损至两省境内，停车处所自应随时添设分卡，查验补抽以杜偷漏，总期直豫联络一气实力稽征以为抵补厘金之计谨，奏奉，朱批该部知道钦此。
    ◎前湖南巡抚赵奏陈长沙开埠请拨经费折
    伏查中英商约第八款第十二节、中日商约第十款均载有湖南长沙开作通商口岸之文，当由奴才咨商外务部预筹办法旋准日本驻汉口领事永泷久吉面称奉本国政府训条前来勘地，并称商约内开批准互换，六个月后即将长沙开设通商口岸等，因照会前来，奴才查开设口岸一事既经约有明文必须先事绸缪乃免临时竭蹶，是以去冬十一月即电咨外务部饬总税务司转饬岳州税务司夏立壬来省勘界订章，先行布置此次日本领事来湘商办界务已言明，凡租界内工程巡捕一切管理事宜悉由我自行办理，日领事并允即在税司所定界址之内分段租认，不再另索专界，盖长沙虽系约开口岸而详绎原约工程巡捕可由华官自办，必须布置得法，因应咸宜使各国商人皆愿就我范围，方足以保主权而敦睦谊，惟是长沙水陆交冲商务四集，此次税司勘定界址，东起湘江西岸，西抵铁路界边，南至北门城河，北讫浏渭河，沿地势颇宽，以较岳州加增不止十倍，一切布置不便过形简陋，致外人啧有烦言造端较大，则需费自巨当饬洋务局司道将工程等项详核估计，兹据详称界址广阔用费甚繁止得就至简之数逐项估计，如筑路一项，北门外湘春街起至新开河止，税司指定此段路工最关紧要，目下即须修培，惟地势高下或数尺或丈余一律填平核计土方约廿余万需费七八万两，再加直长马路一条，横长马路三条，工料非四五万两不办，而湘春街以东新开河以北之地段尚不与焉，如驳岸码头一项沿江地势极低，水潦辄至淹溢，非一律修筑驳岸不足以固界基而风浪激冲工料须异常坚致，并须建筑大码头及验货码头验货厂，此项工费至少须八九万两，而建设桥闸修浚沟渠诸费尚不与焉，如购地一项查岳关办法，凡租界地方均系官为收买，再行租给洋商以免私相授受拟即依照办理，但财力艰窘碍难一概收买，惟就紧要地方先行择购以备洋商租用，并预留自用地段约略计之已需五六万两，而将来购买之款及移徙房屋迁移坟墓之费尚不与焉，如关局公所一项查建造新关邮局税司公馆理船厅住所验货钤字捍手各种寓所前经税司估计时价，声明需费六万两，而工部局巡捕局洋务分局会审公堂电报分局及税司所请西商公花园址地等尚不与焉，又如工程巡捕既由自办拟暂聘西员管理，一而筹设警务学堂学习各项章程并英法语言，每年需费亦三四万两以上，各端再从估计之中力从省俭至少先须筹拨三十万两方敷开办等情，详请奏咨前来，奴才亲加履勘分端考查所请三十万两之数实已难于瑞减，目下湘省摊款过巨，又以广西毗连匪事未靖协济军饷筹办边防日不暇给库款既绌民力亦穷，惟有仰恳。天恩敕下户部指拨的款三十万两以应开埠急需，奴才自当就近督率稽查，务饬在事各员格外撙节实用实销，倘有不敷再行续请，如能节省涓滴拨还不使稍有糜费，又查二十五年岳州开关请拨经费，由户部指拨湖北铁路官款十万两，臬幕任ら存典款项五万两，嗣鄂款既提拨无著任ら款亲友寄存中多觜铪醺鹁无实济，卒至竭蹶挪移至今时阅五年驳岸等工零星建设迄未竣事，惟岳关上扼宜昌下截江汉商务本不甚多，又系自开口岸，虽因陋就简外人尚难为越俎之谋，长沙为商约指开东西，各国争先注意，倘办理苟简必致藉口多端保目前自有之权即以恢异日无穷之利植基愈固则收效弥宏，此又奴才之愚不敢不先事沥陈而亦部臣所能共谅者也，现在开埠事宜即由洋务局司道会同办理，俟布置周妥当奏设监督，定期开关约计其时当不逾日本商约所开互换后六个月之期限谨，奏。
    ◎署闽浙总督李奏改设财政局折
    窃照闽省自军兴以后，因筹办地方善后事宜设有善后总局经理一切迨后军务肃清，因仍未改名实久已不符今考其所司职事大都财政为多，而其经放之款则时与税厘相出入，事权本已纷歧复将营务一事羼入，其中以致头绪益繁且善后局既管财政矣，而于抽收各捐筹解赔款则又另设济用一局同一稽核税厘，省城内既设有总局复于近省十里之南台地方另设总局一处，同一劝捐核奖，海防股票等项则归善后局，而于赈捐则又另设赈捐一局同一抽收商捐，则有归善后局者，有归济用局者，歧之又歧莫可究诘窃念，近来时事艰危，民力凋敝，整顿财政实为目前最要之图，然不统筹出纳无从酌剂盈虚似，此设立多局各自为政不惟纷杂无纪丛脞堪虞，且恐财用日绌徵敛日增而民生日困矣，其耗蠹局费犹其小也，臣到任后督同司道通盘筹画，将原设之善后济用赈捐及省崴袄迥咸ㄋ袄甯骶忠宦刹貌⒏拿为全省财政局，派委藩司为督办臬司与粮盐两道为总办会同经理并于局内分设四所一曰税课所，凡稽征茶税商税货厘土药烟厘牙税等项均隶之二曰筹捐所，凡劝捐核奖及善后济用税厘等局向办之各项杂捐如随粮坐贾膏牌酒捐等类皆隶之，其旧收各捐内如有事近繁苛应行停减或利源未辟，尚可扩充者应由该司道等同局员随时悉心筹议次第举办三曰度支所，凡筹解各国赔款开支通省水陆各营薪饷采办一切料物及浚河筑堤谷仓米石等事均隶之四曰报销所，除司道各衙门例办奏销外其余军需工赈各项报销悉隶之，惟报销系事后归结所用之款，而经理财政则以事前预算为尤要，嗣后每届冬令应由该所将来年岁出岁入之款逐细开列，为预算表一通详请颁示，庶通省度支皆可晓然与人共见或入不敷出，而人无疑沮亦易预筹弥补之策，以上四所皆就候补府厅州县内遴选廉勤干练，而能尽本门职务者委令分任其事，而受成于司道，并另设提调一员使之承上咨下，其旧有各局所用委员书役可留者，留之否则概令销差以节糜费至善后局原兼之营务处事本不类臣已，另折奏设军政局应改剔归军政局办理谨，奏。
    ◎河南巡抚陈奏设立清源局规复粮额派员经理片
    再前准部咨筹饷原奏严核各省钱粮一条内开河南一省辈报水占沙压地亩停缓银十六万七千余两内多指为中工郑工以东仪工等处决口所致，其实黄河决口堵塞以后，昔年漫决之地早经涸复半属膏腴，而承此业者多系巨室富绅久踞无粮地亩官不过问等因当经饬司查覆去后，兹据布政使瑞良详称查豫省诱忌逞挂约八荒旱荒地亩钱粮除报垦升科外，尚有停征未经复额地丁银十八万三千余两，漕粮一万八千三十余石，此等停征地亩远经百余年，近亦数十年即如被淹之地自黄河漫决阅时已久，尚非一无涸复或淤地而变为膏腴或沙轻而翻犁成熟，其水荒旱荒等地多年休养生息，户口已渐滋繁拨度情形，当必有潜自垦熟私下耕种者亦必有占种无粮地亩及种数亩，而只完一二亩之粮者承业之人久踞其利隐匿不报，洵所不免鱼鳞册湮废无存地方官惮于根究相沿日久不复置问，以致粮赋缺额未能规复，当此时艰款绌百废，待举未开之利尚冀设法振兴，似此固有之粮额乌可不认真整顿以图规复，请派明干大员专司其事，并选得力州县数员随同清理等情前来，臣经上次附陈整顿粮赋法五条内本有清查欠户一项与部臣所见大致相符，今该司所请系为规复粮额起见亟，应切实兴办以除多年锢习，惟此事头绪纷繁勾稽不易，既须条分缕晰尤宜洁领提纲，应如所议设立清源局刊发关防派委布政，使瑞良按察使钟培会同候补道许葆连专司其事需用随办各员该司道径行选派认真经理，如果办有成效拟将出力之员酌量保奖地方官，奉行不力希图隐匿或本地刁绅务监书差衙役意存阻挠造言生事亦即查明据实参办一俟事竣即行撤局免致糜费谨，奏奉，朱批户部知道钦此。
    ◎河南巡抚陈奏设立筹款所片
    再理财之道不外开源节流二端，豫省用项本极浩繁，现奉派岁增额款，而本省之练兵兴学警察商务农工开矿诸大政均须次第振兴，则流固万无可节，而开源其急务矣，前准部咨理财以得人为要诚至当不易之论，惟是一人才力有限非集思广益不为功众人意见不同，非筑室道谋所能就，惟有设立专所领以大员俾在局者咸晓然于此事之至，重臣查他省多有财政局筹款所名目，豫省亟应仿办兹议设立筹款所刊发关防札派布政局瑞良按察使锺培粮盐道王维翰厘税局候补道费道纯公同办理，又筹款一事必须熟悉本地情形，庶几事半功倍，查有调豫差遣江苏候补道袁世廉堪以派委员同办理，其提调以下各员由该所遴选，除从前原有各款仍归司道各库及各局照常收支外，所有关系新政增筹款项统归该所经理以清界限，而专责成需用经费务令撙节开支不得稍涉浮糜谨，奏奉，朱批该部知道钦此。
    ◎江苏新定税契章程
    一契纸照宁省新章改用官板也，查改用官板契纸苏省二十五年整顿田房税，契曾经议及各县亦有禀准刊用者，现在宁省拟由藩司刊刻精致版片选择坚洁纸张刷印三联，契纸右曰存根中曰，契纸左曰缴验末行各刊年月骑缝处编列字号，由藩司于骑缝上钤盖印信发各州厅县听民领用从前契尾一概停发，苏省自应仿办其新章以前由县禀准刊，用官版契纸，嗣后应即停止统用司印辟契以归一律。
    一置产概用官契也，民间置买田产苏省即从光绪三十年四月初一日为始，一律改用官印契纸，此后交易不许再用白纸书写，其契自立字起照向来契式于契内详细开载，应加批者逐一批明，如有错落字句，只许添注涂改不准挖补，仍将添注涂改字数，批出由买产之人携带税银赴地方官投税，地方官分别田房洲场将业户姓名并契价若干坐落都图地名于各骑缝处及缴验存根上，用大数目字详晰填写，并于年月及契内价值暨骑缝税银契价各加盖印信，以契纸截交业户收执缴验随税银徵解藩库存根留署备，查地方官仍须将现解缴验每号价银若干税银若干业户姓名及田房洲荡坐落处所挨号分晰造册与税银一同申解以凭核对，如有银数短少，勒限该州县按数补解，如有延欠照例参追，其发出契纸收回缴验及税银出入均按月分项开造四柱清册通报查核至各属领用契纸，仍照请领契尾办法挨号填簿先期赴司领回应用，其契纸民间如有误写或甫经成交，因事故退契，查系实情准将原领契纸并存根缴验一并截角缴销免纳税银，其契载价值不准以多作少及以卖为典各情弊如敢故违查出一体严办。
    一税银及应带税捐循旧征收也，苏省契税自二十五年议章整顿以及契价每两收正税三分，革除耗银各属折收钱数，按照地丁定价计核税银三分，收钱六十文，另收规复银价钱六文，凑抵新案偿款间有禀准带捐育婴经费义渡善捐，此次改用官印契只专为杜绝一切隐漏等弊，其正项税捐仍照详定通行章程征收，并不再加分文，亦不准额外巧立名目向民间需索加收。
    一契价仍循旧章核计也，苏省民间置买田房自二十五年议定章程契内所载，价值如以钱洋交县者，每钱一千作银八钱，每洋一元作银七钱，核与宁省定章，每钱一千作银七钱，稍有参差，惟民间相安已久，应请照旧核收，无庸更改契载银钱洋三项仍从民便。
    一过户先查契税也，定例置买田房白契不准过户，只因俗尚相习，每将户名先自推收置契税于不问，嗣后应照例章责成各州厅县实力稽察新置之产必须完清税银，方准买主卖主对册推收过割以杜隐漏。
    一税银立限输纳也，民间置买田产立契后，本应即时赴县投税乃积习相沿，因定例一年内投税为期，尚宽往往迁延不税，兹酌定限期自立契之日起限二个月持契投税，如实有交割未清准加展一个月总不得逾三个月之限，违者罚办，倘立契后查有私典重卖盗卖及原主诓唤蛔，准新业主禀官传案究惩或新业主自愿亦必于三个月内将原领官契涂抹送官缴销。
    一补税应仍黏契尾也，凡新章以前未税各契若令概换官版契纸亦多窒碍难行，兹拟变通办理，光绪三十年四月初一日起予限六个月，示谕民间赶紧持契补税仍黏司领契尾给执六个月以后仍未投税者，则是有意抗延由县致销契尾，查明漏税各户照例追价入官。
    一征收税银在堂设柜也，民间投税往往假手胥吏，压搁谂玻弊端百出，乡民持契纳税，每苦不得其门以对致群相裹足，此次应仍申明旧章，由州县于大堂，另设税契柜选派幕友经承专司，其事业户持契投税立时掣给收票于五日内，照章填写业户姓名坐落地方契价数目，并加盖县印业户即持票倒换，如有逾期谵嘈杷鳎准其喊控，喊而不理准其来司禀究。
    一分别查取以别隐匿也，凡从前漏税田房各产已经推收过户者应就户粮增除各册摘出，各户号数亩分查封税册，如无其名责令依限补税，其新置各产未曾过户册无可查，然置产必须交租，应预饬图董经保遇有换租之户随时记出按月造报饬传投税，此次应仍申明旧章，以免隐漏，倘得费扶同徇隐察出一并治罪。
    一契纸分存便用也，地方官领到契纸设立总簿一本，挨号登记，另再按乡分立循环号簿各一本或发城乡正绅收存或设官牙经理专稽田房交易，应各就地方情形察酌禀办，所有承领契纸之人姓名年月均须登入总簿，经办人领回之后，亦于循环簿内开列听民领用民间置买田房洲荡房产由买户领纸书契，每发一纸由经手人将承领契纸之人姓名及契纸号数于循环簿内详细填注，按月缴官查验，如买业人领纸后逾限不税，地方官据簿查追。
    一纸工应先核定也，苏省微收税契自二十五年整顿以后，浮费早已一例革除，向来民间请黏司颁契尾，每张出钱二百四十文作为司县书经办纸工，此次应仿照宁省定章，民间每领契纸一张，只准取银一钱作钱一百四十文，以一半解司为刊刻契纸经书辛饭之费，以一半留抵经办人纸笔饭食等费至各州县所需办公书吏纸饭应在三分盈余内开支，此外不准向民间多取丝毫。
    一申明定例以专责成也，民间税契例应责成道府直隶州稽察失察徇，纵各有处分现当重整税契，自应申明定例以后，民间契买田房仍用白纸，不领官契或逾限不税，任意隐匿以及经手官契人舞弊勒索均责成道府直隶州随时稽查，遇有词讼牵涉田房应即吊验原契将税银契价开单送司按册核对，查出弊端，照章罚办，该管官稽查不力或有心徇纵分别照例议处。
    ◎各省理财汇志
    直隶，直隶袁宫保因北洋常备军添募第二第三两镇共三十八营已于正二月陆续成军起饷，本年总共需正饷杂款等银五百二十三万两，如拔队出防喂养马匹尚不在内，除由户部拨定饷银二百万两，北洋筹借一百万两外，其不敷银尚有二百二十余万之巨，故咨行户部迅速筹拨，并请将明年应需饷杂等项二百六十余万预先指拨，乃户部以库储及各省必均属异常支绌，惟有仍遵前。指奏请将派定各省税烟酒提中饱两项及由部奏准十条内分别有无盐务槽务及烟酒土药等项，计各省辈应提银二百二十万两酌量先行提解，以应此项要需近已奉。旨依议。
    河南，癸卯年户部议定筹饷十条，甲辰四月由汴抚陈中丞查明豫省情形分别办理已专折入奏矣。
    江苏，苏省烟酒两项均非大宗出产，癸卯年由户部奏派，每年应捐五十万两之数万难足额，现拟设法加征尽征尽解，已由江省魏制军苏抚恩中丞专折入奏。驻宁美领事拟在老江口租地建栈储煤为接济美国兵输之用，金陵关道徐观察拒之美领事，乃别租栈房由美国运煤一千六百吨到宁请免关税，徐道即禀上台请示已由苏抚恩中丞札饬各关道，将西输屯煤免税一事查明禀复。藩司黄方伯新改税契章程业已颁到契式及藩印三联单通行各县饬即改填此单，一缴藩辕，一存县署，一给民间俾，民间不敢以多填少云。英商斯美司拟在浒浦开设报关，行于二月间随带昭文县许大令告示来浒树旗雇船开设报关，行由海口厘局禀奉苏州厘捐总局批浒浦非通商口岸，洋商在内地不准开设行栈载在约章许令，须查照约章办理云云。上海制造局议定移建萍乡已经两经江督抚奏定，现由苏藩拟派藩库岁筹银一万两，江海关岁筹银一万两，镇江关岁筹银八千两，苏粮道岁筹银八千两，善后局岁筹银四千两，牙厘局岁筹银一万两，已详请督抚檄饬各关局筹解矣。江苏自奉，上谕酌提所属优缺优差浮收款目，并整顿房田税契，每年应派三十五万两，不准短欠即经藩司议详，自光绪三十年始在于征收漕屯等米每石银三钱五分，地芦银每两提银一钱五分，以应征熟田通盘，约计益以整顿田房契税当可勉副五成，惟办理厘捐各员能否酌提尚未据覆，当奉抚宪札催详办，现闻江宁司检查近三年各州县征收地芦漕米各数除瘠苦之区不计，外牵扯约酌又恐丰歉糜常宽定银米提数每年可得十余万金，益以整顿田房契税，宁属所派之十七万五千总可勉敷议详在案，至确实数目本年丰歉未定，应征熟田无从预计，且水旱偏灾更难逆料，若遽以约计实数入告将来办理恐多窒碍，况宁属州县自同治八年禁止浮收定价所余仅敷办公，只因近年银价低落甚有盈余堪以酌提，倘日后银价昂贵能否照提尚无把握，故除奉饬移催厘捐局议覆详办外已具文详复前苏抚恩中丞汇核具奏。镇江各洋商由申运机器纸至镇转运内地销售者源源不绝，镇关税司以此项机纸销场渐广，将来赴关完税须酌定办法以归一律，特禀明总税务司拟仿照上海机器布章程特刊专单名曰上海机器纸运镇转运内地之验单在关，只完正税沿途概免重征已奉总税务司批准照办。上海新关税司近以出口各货往往混朦作弊以多报少，遂即电禀赫总税务司咨请外务部转咨江督札饬关道袁观察设法查禁，以免漏税而裕国课。
    安徽，直隶抽收烟酒两税岁入银八十余万两前经奉，旨饬令各直省分派定数一律抽收顷闻皖抚诚中丞特专折具奏，只认常年十万两，以本年为始将银存储听候拨用，如遇灾歉停徵或值银贵盈余无出，当随时体察情形请。旨酌免云，芜湖新关每年应解英德俄法四国本息还款计银四十万两，系英德二十四万，俄法十六万，英德一款每年匀于二五八十一四个月，每期六万两，俄法一款每年系按三九两个月汇解江海关收纳，兹届五月应解英德还款六万两之期，闻关道童观察已饬新开银号提出洋税银三万作为五月分之头批交商汇解。
    江西，淮鹾恩都转前因江西督销局道员欧阳霖禀请添设萍乡专岸加增碱盐二十票以广销路，当奉督盐宪批饬运司核议详办即经由司查明碱片一项本属产少销多，西岸原运碱盐四成尚恐难乎，为继若骤加二十票，场产势必不敷，又经札饬淮南总局移会通泰两分司体察情形，切实筹议旋准西局来咨，倘碱盐不能骤增二十票，即请先加十票以济运萍乡之需，当查碱盐每年约销五万余，引近年各场产数寥寥时有不敷配销之虑，惟察核西局来咨，以萍乡设栈非碱不能合销，若不设法另筹萍栈无可开办，未免自阻销场由司一再筹画责令通属之掘港等三场，每年于额产外加添碱盐三票泰属之富安等场，每年认加七票共成十票，第各场产收丰歉不等就近年产数而论，骤增碱盐十票尚须天时人力两相凑合，否则难有把握，惟此项所加十票是否仿照湘岸平江办法作为萍乡专岸，每票饬缴票价银若干两，一切运销章程如何核定，应由西局筹议详办等情由司详情督盐宪核示饬造旋奉宪批以西岸加添萍乡，即奉宪批饬令照缴票价西局，又催盐甚急自应一面赴栈请运以十票计之共需碱盐五千引，究竟存栈之盐是否敷运场商能否赶紧接济，票价是否在岸呈缴认运，是何花名须照向章取具认保各结存查除咨商江西督销局查复核办，并札饬通泰两分司一体饬场谕商遵照外刻已札饬，淮南总局劝谕各商迅速妥筹禀候具详请奏。江西机器造纸公司前经禀准专利十年早奉大宪批允，并请暂免厘金三年，现闻牙厘总局已经议准由农工商矿局制造三联印票代完厘金庶免影射，惟该公司运纸司事友丁并不准夹带别货云。
    浙江，户部奏定百货统捐一案，浙抚聂中丞以为招商认捐与统捐用意相同，已专折奏闻暂办认捐。
    福建，福建大吏因财政困难向德商满德借债六十万购买军器，所余以作开银行发行钞票及铸大银圆之资本，由虞某介绍将订合同即以银圆局作抵，闻有日本人亦欲附股，幸经闽绅阻止。
    湖北，四川云南等省土药运往江西销售必先经鄂省，现经江鄂两抚往返商定，以后江省土捐膏捐一律改归汉口，鄂省土税局代收代解，其九江土药统捐局均已裁撤。
    湖南，湘省所有各项洋货运抵省永由厘金局查验照章完厘，兹有省城各店洋火被日本商人国松和三郎援约阻止完纳洋火落地税，由厘局禀请洋务局咨照日本领事仍须照内地行轮章程完纳，而湘抚批以为只须将此次洋火二十二箱并前次五箱饬令遵章照纳税项，不必照会日本领事，且谓倘再违背即须照章罚办。
    陕西，陕省百货统捐已仿照江西统捐章程变通办理，由陕抚升中丞专折入奏。
    四川，川省土药碍难仿办，官运设局收买以及招集商股设立公司，兹由川督锡制军切实整顿专折入奏。川省发拨云南铜本银两已由留备甘肃饷项下筹拨捐输银二万两发交号商，领汇云南藩库交收，由川督锡制军附片奏，闻。
    广东，普益公司某商试办船捐业奉善后局批准岁缴饷银二十二万元，试办三月如有效验拟即续办加饷，粤省议设华粤通商银行省宪以官办则弊多利少，不如改为商办刻已电咨张侍郎振勋招集商股妥筹办理。
    ◎各国财政汇志
    各国，各国宫廷用费无非取之于民，其支给之之丰啬并不以国之贫富大小为率特录如下：俄罗斯暹罗各一千万圆，西班牙三百九十万圆，意大利、英吉利各三百万圆，摩洛哥二百五十万圆，日本二百三十万圆，埃及一百三十七万五千圆，德意志波斯各一百万圆，葡萄牙、瑞典、巴西各六十万圆，法兰西二十万圆，美五万圆，瑞士三千圆。各国皆有国债，其平均每人所占之数特录如下：澳洲五百十一圆，葡萄牙三百三十圆，法兰西二百八十二圆，乌拉乖二百七十五圆，亚尔然丁百八十七圆，英国百八十五圆，意大利百五十八圆，埃及百零六圆，俄国五十圆，瑞典三十七圆，墨西哥三十七圆，日本十三圆。
    暹罗，今年暹政府入款共二千九百六十八万七千五百元，出款共二千九百四十三万一千二百五十元，其外又有六百二十万元。
    日本，日本募集第二次国债于二十七日开始，民间应募踊跃异常，第一日应募者已有日金二兆元，至大藏省债票前定日金一百兆元，今已募得三百二十兆四亿九万三千五百二十五元，而第三次所募国债应募之额已有三千二百八万五千五百二十五元，内有自愿逾额应募者七十二万四千九百三十九元，照额应募者三千百三十六万零六百元，连前募集总计二亿零二百四十五万六千七百五十元，内自愿逾额应募者五百四十万四千九百二十五元，照额应募者一亿九千七百五万一千八百二十五元。日本政府已发令将台湾所用银币一律停止改用金币。
    俄国，闻俄皇最信任之外交官某男爵，日前尝语法国新闻某记者曰，俄政府现拟募集国债以充军费，然俄皇大不谓然，盖俄皇有私款八千万卢布存于某国银行，今拟先提此款，倘有不敷再募国债云。近日俄政府发表募集外债事件其言云，俄国素爱平和，此次之战实出于不得已，然俄国财政未尝因此战事而匮乏，国库准备金本年初已有一百八十二兆罗卜，后因节减岁出又增至一倍以上，今国库实有三百兆以上之准备金，国库充足如此，然所需军费甚巨，故不得不别求筹款之法，现政府可向国立银行借款至七百五十兆，然恐消耗国库之准备金有碍货币流通，且政府欲使战后财政不至拮据，故不得不先为之所而决计募集外债，由是于五月十二日以敕令发行短期限之外债券额，凡三百兆罗卜称为一千九百四年之军事公债永免课税，此项公债定于一千九百九年五月十四日照发行价额于巴黎偿还云云，至公债券则托巴黎各银行经理云，俄人在巴黎募借外债仅欲借一万六千万罗卜，而法人乃预备二万万罗卜以应之。
    英人增加茶税
    英国，英国下议院提议公项经费下增加茶税一事，每磅加至八辨士，加税期至西历一千九百五年八月一日为限，有白项斯底勃省所举议员名沙斯者系自由党人起而驳之云，八辨士之税当加至一千九百五年七月为止，众皆赞成之，又有人提议当依茶价之比例而增税，赞成者一百二十八人，反对者一百九十四人，又下议院议员于下议院运动拟将征收茶税减至六辨士，赞成者二百十七人，反对者一百六十五人。
    法国，法议院现已议定预备二千佛郎以备安南临时兵费，又下议院关税委员建议增加绢布进口税皆赞成之。
    ●第五期・实业
    ◎论议废美洲禁止华工条约之结果（节录四月十二日岭东日报）
    西十二月七号（即去年十一月初一日）为美洲禁止华工换约之期，内外人士愤其虐待之无理，工商之受辱纷纷议论，预求所以抵制之策者经岁累牍，而中人不知自立，不自集力画一策，展一筹，以与美人争，惟知乞怜政府攀号公使，冀为废止，政府虽亦尝勉从其请，以一只公文令外务部驻美公使与之理论，然近闻美人决不肯将此约废止，惟允于外华人优为接待，驻美梁使已电复政府，政府亦允照办，似此情形今日禁止之约虽未遽定，则将来新订之约文其必如旧约无疑也，其或增重于旧约未可知也，且美人亦何狡之甚乎。两国缔约通商，商民例当一律优待，而曰自后此外华人当为优待，前既背约章于不顾，今尚可信其空言为足恃与，吾恐自此而后非特禁止华工之约不得废，而虐侮我各色人士，且将较前益甚，彼特以此体面语为我政府搪塞面子耳。我政府固惟恐并此而不得也，呜呼。议废禁止之结果何如，我中国人至此尚有面目见各国人与，然我于此不得不以三大端为我国全体人民告焉。综言之，三大端实为一端，曰不可不亟求自立而已，析言之则曰灵心之勃发也，奴性之急去也，社会之速进文明也。我国民而果能行此则美洲禁止华工之条约不废而自废，苟至此而犹不悟也，非特禁止华工之约永无废止之一日，恐外国人之迫我难堪者犹有什倍百倍于今兹也。
    曷谓灵心之勃发也，我中国人有依赖心而无特立心，有乞怜心而无自卫心，凡事依赖政府官吏之保护，不能合群力，出群智，自相抵抗，自为救济，而以生死得丧一任政府官吏之处置，政府官吏办之而善则全体人民赖之，政府官吏办之而不善则生死哀号而无可如何，曾亦思政府官吏本无预国民之痛养，岂能尽力而为，如国民自卫之善乎，曾亦思今日之政府官吏安居无事，尚恐外人之指摘，况敢出强硬力以与外人争乎，国民而以身家财产委之政府官吏，是直坐而待毙矣，况美人禁止之约为彼族工党所持者甚力，岂一纸空文所能挽回，苟非吾民合全体之力握至要之端逼使不得不改，其事决不为功（新中国报曾论华人宜禁销美货，各码头不上美货以相抵制，其策甚善惜中国人之不见听也。），乃敬告我国民灵心速悟，勿谓政府官吏之足恃，我国民而不及早为自卫计，事事力求自立，一旦日暮途穷，恐真有欲哭不能欲诉不得之惨境也。
    曷谓奴性之宜急去也，今我内外志士鉴于外人之得步进步，日谋兼吞，不惜苦口之烦劳，文字之忌讳，悉举亡国之惨瓜分之祸，奔走往还，相告语我民，而自我民睹之竟寂然不为一动，斯何故也，岂非我民心中早已打定主意，以为奴隶之行，我已安之千百载，白人若来我不过以向之奴隶于政府者，转而为白人奴隶，又岂非以国家虽亡于我何与，我惟预习一二洋文洋语，任外人之指使工作，外人若来，又未必尽死我而后快乎，呜呼，以此存心，非特无志之尤，即于自生之术，苟安之计亦可谓拙之拙者，夫一国民之所以交际往来，能与万国并者以其有国存也，即受强于我者之欺侮，彼与我平等与我较弱者我固犹得以平等相处，亡国之苦恐吾民未尝细谅之也，犹太以文明最先发迹地，至今国亡一任白人从而牛马之，俄罗斯时弱百万人以快心志，此情此景我民其能堪乎，然吾今日固与吾民言美洲问题也，即以美洲禁约论，我中国今固未亡，今固犹以大帝国号于全救，徒以国力不振，与夫不克自强之故，吐弃外人，乃至国际交涉，一切不与各国并，以缔约通商之美国，举吾工吾商而逐之境外，以工业执役之贱，彼且不愿我民之服从，秘府盟约不足为据，公理公不足为责，外人所以处我之情亦可想矣，彼盖深执劣种淘汰之理必不容我之列足卧旁媚外之无益，我国民亦可以醒矣。
    曷谓社会之速进文明也，自美洲禁止华工问题起，吾国人士群抱不平，訾訾然不责美人以无公理则谓美人之不文明，呜呼。以言不平诚大不平也，然吾独有以此为吾民告者，夫外侮之来必有其所以来之由，与我所以致此侮之端，美人禁约何不施之于德法诸国，又何不施之一地日本（去载美人因船上检疫辱及日妇，为日本全国所反对，美至遣使谢罪，独于吾国肆行无忌何与。），吾愿我中国人且平心抑气，一返诸己，毋亦吾中国人之野蛮，实有可以被人斥逐者在也，吾今略举其数端，其一则人无联集公心，邻里同居之人互相争殴习以为常（此言似微，然大可发见群德之消长，吾尝闻西国乡里市巷从未闻有嚣张之声者。），其一则污秽狼籍，无异禽鸟，绝不为卫生计（文明国以卫生第一要端，街道修饬居室整齐，故瘟疫甚稀。），其一则嗜鸦片者什人而伍，以死人毒药，奉为救命良物，其一则愚蠢无知，行同动物，齐集之所戏谑秽丑，为耳目所不忍睹闻，若是种种皆文明国所深恶痛嫉，芟除数百年而始尽者，倘吾人杂处其间，深恐为其所染，故断然驱之而不疑，使吾国易地而处，恐亦不能不下此逐客之令，美人究何不文明，美人究何无公理，实我之自不文明自无公理耳，吾非暴显我民之丑，转为外人口实也，吾实愿吾民深知己之不文明，至为文明国所不容，不得与文明国并居若此扪心一思，吾中国人尚有自容地乎，美洲禁约之失犹小，吾中国人而仍此野蛮之积习不能痛自改革，行将全球人皆唾弃而摈逐之矣。
    嗟嗟，美约其不废矣，美约其不废矣，美约之不废究于我何损，我中国坏地之广，何不可以求生，何必为外人奴隶，何必为外人奴隶，吾但愿我民之三复斯言，力行而实施之，则美约之不废犹废，不然者吾恐九州大陆，且非吾民生息地，各国行将反宾为主，不施之于外洋，而施之于吾祖国矣。
    ◎营业方法之变迁（录甲辰三月大陆报）
    社会幼稚时代，商业之范围不广，销售货物往往限于一方，凡百事业之规模类皆狭隘，迨社会稍有进化，全体国民遂知协力经营商务，更进而上之。五洲各国之商民皆知懋迁有无，相与经营地方之分业，由是旧式之小营业渐衰，而新式之大营业即代之而起，此非自然淘汰之结果乎。今试就工业而论，学问上手工业之组织辄随当世风潮而变更，所以其进忽然，其退亦忽然，然就大体观之已渐见其消灭，而家内工业及工场制即因此大见发达矣。
    手工业者如钅逡逼棠酒髌痰龋其主人雇工数人，使操工作或应主顾之订购或自计需要者若干，而造相当之物品以出售，是也，当经济幼稚时代，此种营业各国皆有，即称为最文明最开化之国亦有数种之手工业，盖技术上不得不依是法而行也，如制造精致之美术工艺品，虽在今日亦以小经营视大经营为有利益，所以未见有役数十工人，以营七宝细工业者虽然社会经济之关系既广，销售之规模亦大，一时既有无数货品之输入，则其品质形状价格不可不归于一律，于是多数之小营业各制造擅长之物品，除具技术特殊之性质外，余皆渐次废止，而变为家内工业及工场制矣。
    家内工业者如卷烟业，有多数工人皆就于各人宅内，操其工作，惟其制造之要点则出于大营业者一人之命，故虽制出无数之物品，而无参差不齐之弊，至若工场制不必有大机器蒸汽电汽之原动力，惟集多数工人于一工场，营动于营业者指挥之下，即谓之工场制，机械与工场制有切要之关系，试观西洋，自蒸汽机器发明之后，工场制勃然而兴，夫工场制较之家内工业制出之货既多，而又合于时尚，家内工业之价值遂渐为工场制所夺，如日本卷烟业中之糊纸上昔用手工，今则以克利宾革机器代之矣。若英美两国用手工业者极少，若德国则纺绩机织桶钉纲纽刃锁陶器等皆不用手工，而用机器制造，惟造钟表颇有用手工者，若日本棉丝纺绩已全易为工场制，惟制造生丝有所谓座缫者仍用家内工业，至于机织则工场制家内工业手工业三者并用，如上野下野各地称为元机屋者，中有工场而用多数之女工，其他地方给丝于农家妇女，而使之织者（赁机织法）亦复不少，斯即营业者并行工场制与家内工业也，他若和歌山之织棉布，则用赁机之法，甲州郡之织绸纟逶蛴檬止ぃ炼瓦玻璃及化学制品、西洋制品则用工场制，惟向来物品用手工者犹多，然亦随世运之进步，而渐消其迹，此不仅历史上所明言，而亦见诸事者也。
    方今中国手工业、家内工业尚见盛行，工场制犹未发达，安能竞生存于商工业上乎，愿我凡百商人察时运之大势，讲临机应变之道，略变更其技术，改手工业为工场制，则实业发达，可拭目以待也。
    ◎商部奏派员总理机器造纸公司折
    窃臣部前准政务咨议覆顺天府府尹沈瑜庆奏请设造纸官局一折，于光绪二十九年十二月二十日具奏奉，旨依议钦此钞录原奏咨行到部，查原奏内称造纸本系中国应开之利，日本参用中西各法制造号为精良，将来拟行银币等项更须精造坚致纸样应请。饬下商部议定章程招商选堡兴办以开利源，而资实用待语臣等伏查造纸一事洵系，目前应辟之利源，惟精造坚致纸样需用机器成本较巨，约需集股银数十万两方能兴办，当经转饬臣部右参议杨士琦传知上海商董招徕认办，兹据该参议覆称有浙江在籍丁忧候补四品亦堂庞元济，久寓沪滨熟谙商务当以造纸公司商令承办旋据该京堂函称，此系开辟风气要务，愿效奔走力任招股设厂事宜拟先采择中西办法殚力经营，务求货精价廉，官商便于行用，庶销路广而巨本不致虚糜，倘蒙允准即当赴京拟订章程，再行呈请开办，又据称别项公司届时如有端倪亦可就近商榷各等语，臣等查候补四品京堂庞元济家道素称殷实，曾在杭州设立缫丝纺织等厂，经浙江巡抚咨明有案，现在承办设厂造纸事宜，臣等公同商酌拟即派令总理机器造纸公司以专责成，嗣后果能设立别项公司，著有成效再当奏请奖励如蒙，俞允即由臣等饬令该京堂迅速来京拟订试办章程，一面令其招商集股并酌购机器择地开办谨，奏。
    ◎河南巡抚陈奏续拨款项推广制造片
    查豫省器局添购机器料件由司库于新章减平项下拨银二万两，派员赴沪购运经前抚臣分别，奏咨在案，臣到任后数月以来，体察地方情形，屡与司道商榷豫省为南北枢纽练兵制械，实今日切要之图枪械一项尤当极力扩充，俾自仿造改良，庶可免专恃外购原设局制因陋就简常年筹拨款项购备机器物料，并未讲求新式新法，究非长策，当经饬司会同机器局妥筹去后，兹据详称时势孔棘战备不可不修，经费虽艰军实不可不裕遵饬推广制造洵属先事筹防，就目前而论至少须添购机器十部及一切应用物料，并拟续购两镑钢炮胚二十尊，四镑钢炮胚十尊，以备自行制造，原拨银二万两不敷甚巨，应再由司库新章减平项下加拨银一万五千两，仍交原派委员在沪切实考究购办，迅速运回豫省以资工作，此举为整顿扩充起见，如果仿造日益精熟，造成快枪快炮无烟子弹能备操防行军之用，嗣后仍当设法筹款，逐渐开拓经营，随时详明办理未便自封，故步致昧远图谨，奏奉，朱批该部知道钦此。
    ◎外务部咨浙江巡抚聂查明宝昌公司开矿事宜文
    案查浙江绅商高尔伊设立宝昌公司与义商沙镖纳贷款拟定章程，指办浙江衢严温处四府境内煤铁矿数处，经本部于光绪二十九年正月间奏奉，谕旨允准并咨行在案，查该章程第三款内载查定章第二款矿路局发出准行执照方可开办，照费视成本多寡酌提百分之一缴局公司遵议奉。国家批准后即禀明浙江巡抚派矿师履勘，各府属查明何处有矿可开，并估算每矿需本若干，按单呈报以便随时咨矿路总局查核，请发准行执照，按百分之一作为照费随咨并缴，又八款内载定章第七款，自发给执照之日起限十二个月内开工，公司遵议决不逾限各等语，此章程自奏准之日起迄今业已年余该公司曾否将矿产处所查勘明确，禀请咨领准行执照相应咨行贵抚迅即查明声复须至咨者。
    ◎矿务大臣盛照会日本领事声明注销开矿合同文
    承准商部咨开照得本部接管路矿总局移交卷内，光绪二十八年四月二十八日准贵大臣咨称安徽宁国府宣城县犬形牛形簸箕等山产煤丰旺，据日本殷商土仓鹤松遣代理人砺原孙藏来请合办，当派郑道官应陈道善言妥与筹议，据呈草合同二十款又专条八款饬于光绪二十七年八月二十九日签押，分执俟钻验确实定准开办磋议正约时仍旧专案奏咨办理相应咨会，贵局查照等因查路矿总局前经奉，旨归并本部管理，凡属矿务本部责有攸归，现经奏定矿务章程第一条内，开以前已办各矿业，经议定之处仍照原定合同办理等语，系指奏准有案者而言，查宣城县煤矿公司与日商土仓合办系属未经奏准之案，自应遵照部定章程办理，按部章只准华商承办或华洋商合办，不准于附搭洋股之外另借洋款，更不准以矿地抵借，细阅原订专条第二款，有土仓随时借款与公司专为办矿之用，公司按借银多少即交股票多少，又第四款有公司立据将矿场地亩产业一并作保各等语，显与部章不合，现计此项草合同签押已逾两年，究竟土仓曾否亲往或派人前往钻验，所有合同暨专条曾否，照原订合同第二十款于签押后一起核准，检查路矿与原卷，并由外务部查明均未续，据咨报有案相应咨请贵大臣迅将以上各节声复到部以凭核夺等因承准此，查宣城煤矿前因签探无效逾限已久，曾准安徽巡抚部院诚来咨业，经本大臣照会贵总领事转饬土仓销废合同在案，兹准前因本大臣复查原订合同专条既与部定新章不合，自应即时注销，以资结束须至照会者。
    ◎商部新定查报矿务总表
    例言，一表中言里数统以长三百六十步为率，言亩数以积二百四十步为率，每步合部尺五尺，一凡一局公司而开矿至十余处数十处者应逐处分填以免含混，一凡有已勘未开、已开今闭及已报未勘各矿皆可用格式填写，惟应将议办停办情形略叙于后，一无论局厂公司，凡设立已逾一年者其矿税矿产价值销运及赢亏情形应用比较表逐年分载，其开采未逾一年者可以月计或以季计分别填报。一表中有未及条举者应另编一表（照原表尺寸），详细补入送部备查、表目、公司名目、坐落某属、距治方向、四至界限、占地若干方里、官地民地若干亩、矿线道几处、矿质若何、官办商办人数姓名籍贯、何时由何衙门奏准批准开采、矿师何人、用何法开采、官款几何、华洋商股几何、每股银数股息若干、借款几何、息金几何、余利分法、报效成数、有无自备轮船铁路（以下五表各以年计），矿税比较表、矿产比较表、价值比较表、矿产售数比较表、矿厂出入赢亏比较表、运至市场里数货数运费售价表，至某处若干里、矿质若干、运费若干、售价若干、应随表咨送者，批准安据，议定章程，矿山图说，招股章程，股票式样，购地章程，合股合同，借款合同，雇用矿丁章程，洗练矿法，所产矿质，以上各款应按照本部发去纸样誊写俾归一律，以便汇订成册。
    ◎商部新定探矿开矿部照格式
    照根，商部为存根事兹据某省某县人某某禀请（探勘开采）某省某县所属某某矿地当经（中叙案由）应即准其（探勘开采），某矿自给照日起扣至某年某月某日止，著即将此照缴销须至存根者，计开、坐落、四址、产质、线道（深广）、保单，光绪某年某月某日，骑缝某字第某号（探开），矿执照，骑缝某字第某号，商部为给发执照事光绪三十年二月初一日，本部具奏矿务章程一折本日奉，旨依议钦此钦遵，并通行各省将军督抚一体只遵办理在案，查奏定章程内第二条，开凡禀请办矿应由本部给发执照为凭，未经发照以前不得举办，今将执照分为二等，一为探矿执照，一为开矿执照等，因兹据某省某县人某某禀请（探勘开采），某省某县所属某矿地当经（中叙案由）应即准其（探勘开采），某矿自给照日起扣至某年某月某日止，著即将此照缴销务须遵按部定（探开）各条章程妥慎办理，为此特给执照以资信守，须至执照者，计开、坐落、四址（东西南北）、产质、线道（深广）、保单，右给某某收执光绪某年某月某日。
    ◎各省农桑汇志
    北京，某农部禀请商部自行集款开垦南海荒田，栽种葡萄，以便制酒，挽回利权，已蒙商部批准。
    奉天，奉天西流水荒自经府尹廷京兆接办后已于二月中旬督饬各员前赴西丰，按照奏定章程接续办理，所有围中各领户  当于二月十五日前亲赴该处听候京兆出示办理计开，一树川领户，一镇基领户，一山荒领户，一有照无地应掣签领户，一因案封除另放未经得地领户均应赴行辕守候，一城基领户应赴西丰县守候，一正项领户，一前局已放二十围浮多领户应赴围荒守候。
    山东，栖霞方山为极大荒场，二月上旬李子政韦古渔两令勘地招垦视地肥瘠，定价高下，上地不过京钱两仟，中地一仟，下地二百文，即有私垦熟荒一概不追，两旬之间承垦者已有二仟余亩之多，蓬莱宋赓廷为宋祝一提督之嗣自种蒲桃二十亩，其种俱从西洋购来培植灌溉均用西法，每年每亩可得价六百千。癸卯年长山曹大令在东关外购地数亩，建屋栽桑创设同利蚕桑厂，今春复遣人赴杭州购办桑秧八万株，蚕子数百张，并聘女教习三人近已将桑秧蚕子发给乡村桑秧，每株缴价京钱八十文，蚕子每张缴价京钱八百文，外有刷印养蚕白话启，其养蚕各法乡村亦已遵办。
    安徽，徽州府黄太守于癸卯年创设农工商务局于府城，今年又设纺织公所。
    浙江，杭州某绅等购得庆春门外仁和场灶地，计一千二百十九亩，以县粮地为界，名为{艹到}圃，议定一切，树艺均有新法以为农业改良之先导云。
    福建，闽省蚕桑经何碧鎏观察督办，农桑局务而兴化郡，自金韶笙太尊奉办蚕桑谕派张介安主事林勉阶孝廉两绅试办后，有前农桑局内赴乡劝导之董少纯贰尹悉心勤导，至癸卯年九月会办农桑总局黄观察面谕，准其禀辞总局自备资斧赴兴乡会同各绅，于十月初十日禀请府厅县商筹妥办，并由宋子山、司马给示董少纯、二尹即赴东北各门外乡村，劝种经府厅县会商议筹费一百金兑交总局购桑董绅亦自解囊，另行报领一万五千六百余株，运兴分送。
    ◎渔业志要
    山东登莱二府滨海居民全赖捕鱼为生，方今春暖波平，正值出洋网鱼之际，因日俄失和海氛不靖，匪徒聚众恣意，横行各渔户，不免心焉，畏葸日前联名公禀登莱青道辕道宪准其雇用轮船随同保护。
    驻韩许星使有电至京，谓中国与韩国所订沿海捕鱼之约行将划押，故连日与韩国外部往返磋商，大约捕鱼之利权可以推至平安道及黄海道沿海岸一带。
    ◎各省矿务汇志
    直隶，井陉县煤矿现经德人汉纳根集股开采业，由北洋大臣咨准商部派员护送矿师前往勘验。
    安徽，职商张荣舜集合华股银二万两开宋泾县窑头岭荒山煤矿业，由商部发给探照准其试办。
    浙江，职商詹绍周近聘广东矿师勘验诸暨县洞严山金矿，每砂百斤可炼足赤金一钱，余尚可提炼铜铅等质，自集股银三万租定山场四亩一分零创设公兴矿务公司，土法开采并不招募洋股业，由商部发给探照准其试办。
    四川，广安季某近在渠河左近觅得银矿挖取试炼，经商局总办周静安太守批准，并饬地方官妥为保护。
    贵州，贵州铜仁府属梵净山，周围数十里素产安的摩呢，开采甚旺，刻有熊君滋茂至汉承办转运，并拟设公司一所。
    ◎各省堡艺汇志
    山东，省垣西关外五里沟地方新设通惠公司，专造外洋上品条肥皂、香肥皂等类，拟遣工人先用手造俟用具运到时改用机器，栖霞民间妇女近学织镂空女衣花边行销烟台，每人每年可得大钱二十千文，统计织镂空花边妇女现已有二百余人。
    江苏，高邮近设纺织局织造土布，闻已购机器十余具在三巨公祠开办。
    江西，江鄂两督以萍乡所出煤铁极佳，运料一切又有火车，故决计将制造局迁移该处，即委湖北候补道魏允恭观察为总办，并议迁移事宜，其经费当由江西、江苏、安徽各筹十万，而鄂督张宫保之意新厂规模必须大于沪厂，故现在记色机器须每日能造枪二百杆，子弹十万颗，并能每年造炮二百四十尊云，但照此核算即就常年经费而论，已须每年五百万两。
    浙江，杭垣下城宝极观巷某商开设织布厂名曰通济厂，购备织布机器，招集男女各工诣厂学习不取学费，俟学成后所织布匹另给工资，各工均不留餐宿。
    湖北，鄂省武胜门外造砖官厂销场日广，现复添购机器，试造火砖能使屡经火烧不致破坏，日内即可试验。鄂省凭集款数万，在城外开一机器厂即仿劝工厂办法，并请有匠师多人专制各种小器。近日汉阳枪炮厂决计推广，惟该厂附近隙地无多，故已择地蔡甸建造支厂。鄱阳湖沙与其他沙质不同，制造玻璃最为合用，现汉口玻璃厂特派人至九江采买鄱湖沙子一千四百石，以供炼造之需。
    湖南，桂阳夏君寿璋现在衡州府属常宁县创设樟脑公司，并准乡民至该公司学习，湘省永顺县贡生黎文蔚制成水机二种，其法以水力运机，可以为磨面打米之用，已在工艺场试验，除出示招民购买外，并在工艺局制造以便生徒皆得学习，此项机器以为将来广造地步，近有永明人胡士荣用坚木制成碾米机器，不须人力，或以风转或以水激制甚新奇，刻已告成拟赴省禀请商务局准予专利出售。
    四川，自流贡井咸泉涌出，为川中最大利源，现庆符曾君树霖创用木机推运盐水以代牛力，甚觉灵巧，近已集股开办，闻此机并可用以开井。
    ●第五期・交通
    ◎论粤汉铁路（录三月十四日中外日报）
    据三月初八日字林西报言，粤汉铁路已非美国之所有，而归于比人云云。窃谓此事于中国之前途关系甚巨，中国从前本与美商订约，则此路惟美国商人方有承造之权，此后若仍由美商承造则已，如竟归诸比人之手，则照已定之约而论，中国已有可以废约之理，更就日后之祸端而论，则尤有不可不废约之势，请得而详言之。
    光绪二十六年六月十七日，中美两国所订粤汉铁路借款续约之第十七条云，此续约一及原约一体订立者，准美国公司之接办人或代办人一律享受，但美国人不能将此合同转与他国及他国之人云云。据此则中国所承认者美商之承造耳，若他国欲出而争执事权，或且欲据为己有，则明与约章不符，且已紊乱其所订定之办法，在中国实有可不认之权，以杜后日之纠葛，如开平局之已事此无待再计而决者也，且约章之词明白显易如此，若竟于无声无臭之中，转而入于比人之手，则又何用此约章为，此尤可一言而断者也。至于此项造路之利权其由美商手中忽归于比人之故，其事甚秘，非外人所能知，姑勿具论，记前者得湘友来函，言粤汉铁路之北段（按系指湖南一面而言，其南段即广东之一面，则仍照旧工作。）经工程司察勘改至三次，业经勘定，已分段插标，去冬忽由上海总公司发电，将各工程师尽行撤回，盖因该铁路股票多售入比国人之手，以致比人欲分若干段路权之事，故暂行停办云云。据此则知比人意中实有外视中国，不待商酌即将此路利权据为己有之意，此而可忍，孰不可忍，当局者宜亟思之矣。
    夫以中国权利言之，则粤汉铁路之地固皆中国之地也，使以中国之人用中国之财造中国之路，诚上策也，否则两利相权，则取其重，两害相权，则取其轻。我既以财政拙乏人材不足之故，不能不借助于外人，则专择其可与共事之国，与之订约合办，以待异日期满后之收回，则虽已难语于保全权利之说，犹不失为次策也，若使其人本不能得此权利，而设巧法以得之，迨既得此权利后，又不能保其不再转与他国，而其国又专以占踞土地为事，不以振兴商务为意，则筑路于先者必将占地于后，斯实下策矣，此所以粤汉铁路建造之权如入于比人之手，则中国已有不得不毁约之势也。
    诸君子亦知芦汉铁路之已事乎，当时与中国订约承造此项铁路者比人也，而建造之费实取资于俄国，故俄人实隐握此路之大权，中外人士论及中国大局者，辄谓芦汉铁路所经之地，即为俄人势力所及之地，以是为中国隐忧，今可使粤汉铁路复蹈其覆辙乎，其不可者一也，俄日之战至今未已，非特中国大局岌岌可危，抑且牵动全球，隐忧方大，而推原祸始，实由俄人占据东三省而起，俄人占据东三省之故实由屯兵以保路而起，是则以此类推，万一比人于粤汉铁路得有筑造权利后，难保其不折而入于俄人之手乎，如折而入于俄人之手后，能保其不以保护铁路为词，派重兵以据要地乎，万一俄人派重兵以据要地，则湘粤二省尚能为中国有乎，前车既覆，殷鉴不远，其不可者二也，其尤可虑者则芦汉铁路既据中国之半矣，若粤汉铁路又入于俄人之手，则南方之一半又将为俄人所有，将来南北两干路同时工竣后，即不啻举中国之全境，纳诸俄人之囊橐中，而任其如取如携，中国虽大岂尚有余地以自处，天下可危之事孰过于此，其不可者三也，有此三不可之故，窃愿主持其事者谨守约章，严杜后患，毋为一时之计，贻中国以莫大之悔也。
    ◎出使俄国大臣胡奏陈俄人建造东三省铁路工竣情形折
    窃考俄人谋筑悉毕利铁路以联络其东西二万余里之辖境，发议在咸丰初年，兴工在光绪十七八年，终以纡绕黑龙江沿边工艰路远迟久未成，自光绪二十二年商允建造东省铁路，于是悉毕利之路始克借道我境而东西贯通，光绪二十四年又商允接造南境枝路，于是东三省铁路始直达经年不冻之旅大海口，而与太平洋水路一气贯注往来便捷，形势因而变迁，该路于上年秋冬间逐渐行车至本年六月一律开通正条约，所谓路成开车之时矣，查干路长二千八百余里，枝路长一千八百余里，以松花江南岸之哈尔宾地方为两路枢纽，该处介呼兰伯都讷之间，东距三姓宁古塔，西北距齐齐哈尔，南距吉林，均不出三四百里，官私图籍向未载列，而地居满蒙正中道路四达附近，千里水土膏腴尤宜耕牧，铁路总公司设立于此，其他官署商厂银行教堂已建石屋三百余所，现尚兴筑未已，是为东西要冲，而枝路亦即于此处分歧，南向总计干枝两路停车之驿，大小九十八所，又未立驿名预备客货上下以及只轨互让之处共一百七十一所，在路大小职事俄人十居其九，每隔一二十里有兵房驻兵，车行经过则出一二人负枪肃立，其在大驿更驻重兵名曰守路，哈尔滨现在兵房可容四五千人，干路上小枝路一条达松花江岸，长七里，枝路上小枝路六条，其一陶赖洲一条亦达松花江岸，其二烟台一条，长三十里，达煤矿，其三大石桥一条，长四十里达辽河岸之营口河之对岸，即中国内地铁路俄路轨宽，内地轨窄，隔河相望为关键要地，其四瓦房江一条，长十一里达储煤地，其五大方身一条，长十五里达大连湾与旅顺同为军埠，其六南关岭一条，长二十九里，达青泥洼即现允作商埠之地，查大石桥枝路尚在旅大租约，所谓隙地界线之外大方身南关岭二路，则已在租界内矣，今又自长春造一枝路以达吉林省城，尚未竣工，现自旅顺直驱俄都，仅十三四天以后尚欲增加速率缩短时期，由西而东，又与德法等国来俄界之急行车时刻相凑俾可直抵亚东无稍迟滞，现急行车每七日五次，明年六月以后，则每日一次，缓行车早经日日开驶，此其现在开车辖路之情形也，至全路虽已告成，而初造时急于完工，基础未坚，工料尤苦，所有轨条每二尺五寸，仅重四十八九镑，不胜重载，现拟改用六十四镑之轨，而逐渐移旧轨就近改作他用，且加工填筑故一面行车一面仍施工，不辍两路桥梁共六十二处，最长者为松花江两桥，一长二百六十七丈，一长二百零七丈，次者浑河桥亦长二百零七丈，诸桥虽已通车，石工尚多未竟又东境凿通山腹成隧道六处，长者二百十七丈，次者六十丈，西境兴安岭为全路第一难工，应凿隧道八百零一丈，施工甫半现尚盘旋山顶升降危险，约计来年方克蒇工，又因冬令苦冻，沿途取水不易，故蓄水之塔厥工尤巨，尚在陆续修造火车行驶首重储煤，东省本饶矿产，现俄人于南境枝路已开，烟台及达尔尼北两处煤矿据俄前户部大臣所报，该两处之煤非但足供铁路公司之用，并可在青泥洼售卖出口，又干路西端札来诺尔地方新开煤矿，深七八百尺，宽四里，长二十里，煤质绝佳，非但足供东省铁路之用，并可供其悉毕利铁路之用，其他煤矿待开者尚多，此其现在施工采煤之情形也，至路线所过经彼三次测勘，然后选定，不惟避远就近避难，就易尤能择扼要区高掌远跖谋兴利于永久，而非徒近计，目前其在哈尔滨则首建兵房官署及一切公所，并竭力谋设各种制造厂，以招集工商全仿，其二百年前经营森彼得堡成法，其在青泥洼则首许地方官与工程局亟从事于修道筑堤浚海及各种公所专注意于兴商全仿，其经营黑海之阿叠沙商埠成法至旅顺为铁路尽头，又全用军埠章程，其筑垒置防所费尤巨所事尤密，又议照昔年悉毕利办法，每岁移民若干万以实松花江四近沃壤，俄本农国耕牧是其所长，近颇由农而进造于工，据其户部大臣所筹此次移民工农并重，此其现在经营持久之情形也，查其经费自光绪二十二年立约之后至二十七年止，于无年中在东省用去铁路工筑费二万八百六十五万二千六百卢布，造车费三千四百三十五万卢布，勘查费四百万卢布，购地费四千六百万卢布，旅顺口修筑费一千三百万卢布，计共三万万卢布。有奇而昨今两年所用尚不在此数据，其户部大臣所报即清泥洼卖地一项可收回地价一千五百万卢布，准此以推极东生财之道，正自无穷等语然目下尚未臻此，竟当光绪二十六年，借国债九千五百万卢布，次年又借七千六百万卢布，闻多供铁路之用，此诚非绝大魄力绝大资本，未易蒇此巨工兴兹远利我，国家根本重地有此数千里长之铁路绵连属善为策应，亦未始不可默筹利用以惠，此三百万方里之居民惟成事贵沈先机，方今路成伊始或亦尚堪措注窃查两国交界，铁路相通必有合乎公例之条约互相维系，如西一千八百六十四年，巴晏法国路约一千八百六十七年，法普路约一千八百七十五年，俄奥路约一千八百七十八年，瑞士都城会议万国路约之类大抵首以货物信件彼此责成为重界线上，稽查货税各有专章，价值时刻等事互相商定，俾万国有所遵循，而两国得均利益，此为各国法律家所公许，应由督办东省铁路之中国大员与彼之政府公司银行随时晤商，奏闻先事筹措，自庚子乱后督办无人接洽探讨，未有专责此或非比所急，而为我所不宜过缓者也，又两国道路大通交涉情形迥非昔比，现今沿途工作贸易触处皆是俄人，况彼方议移民夺主喧宾防闲尤为棘手，又一年以来，华民负贩至俄不绝于道富商巨贾一颇有挟资远来考察商情物价谋兴生业，凡此工商要政无一不与外交相关，将来或添设官员维持权利保卫商旅尤宜，因势利导未雨绸缪，但非亲历其途将悉毕利沿路情形与东省沿路情形详考熟思，事事比较，诚未易轻议此臣所当殚心竭虑审察周谘以仰答，  宵旰忧勤之至意者也，臣驻节是邦见闻较确，不敢不详细沥陈应如何豫为筹画，俾于慎重邦交之中仍不失巩固边防惠恤商民之策伏候，圣裁训示不胜钦仰感激之至，再东省铁路向由俄户部管理，刊有细图分色套印颇称精确，事关道里非图不明，臣谨就该部原图择要译汉铁路所经暨车驿名目均识以红线红字，仍饬工精印并开列车驿里数清单敬呈，御览副以俄文，原图以资印证，统由外务部随折代呈谨，奏。
    再俄造东省铁路据条约所载原为接续，其悉毕利铁路起见自旅顺北行经哈尔滨折而向西，凡三千五百十四里而至满洲里驿出驿过额尔古纳河即俄界凡二千二百四十里达拜喀尔湖边是为悉毕利之东境，此湖即中国汉代所称北海四周高山，现俄人筑路南岸濒湖倚山工程过艰，约明年夏秋方克告成，今尚以舟载轮车而渡舟能碎冰，虽隆冬坚冻无阻，行程渡湖二百六十二里，达伊尔库次克为东方极大都会商务转输颇盛，又六千九百四十里达车里雅宾斯克统称为悉毕利铁路，经过大城如鄂穆司克等四五处皆耕牧之地，每岁自欧西移民络绎不绝，自此赴欧亚分界之乌拉岭，岭西地方繁盛，四千一百十里而达俄旧都莫斯科，为铁路四达之区，又一千二百零八里而达圣彼得堡，统计自旅顺至圣彼得堡为程，一万八千余里，查欧美极速火车每小时行一百八十里，每昼夜二十四小时，如无停顿，可行四千余里则一万八千里之路，原不过五日而至，但平时客货来往势不能不节节停留，又俄国火车本不如他国之速，其在悉毕利以东尤不如远甚加以凿山绕湖工多未竟，故现在须行十三四天，他日车行加疾其迅速更可想而知矣，自莫斯科分路往德奥国界皆不出一二日程，德奥皆用窄轨，故换车界上便可通行各国，此悉毕利铁路大概情形亦中外陆路车通大概情形谨绘简图进呈，御览又自哈尔滨折而向东，凡一千零六十四里出中国东界，又一百八十二里而接其乌苏里铁路，南至海参崴二百二里，北至伯力即哈巴罗甫一千二百三十二里皆一车可通，此又东境铁路大概情形合并陈明谨，奏。
    ◎湖南巡抚赵奏湘省绅商请设支路总公司先将常辰一路集股试办折
    窃据湖南全省绅商呈称今日谈时务者莫不曰振兴工商，开通风气铁路者工商之基址，而风气之邮驿也，比年以来迭奉，谕旨均以开办铁路为兴利之要图仰见，圣谟宏远同切钦承属在臣民争思自励伏查湘省西南两路水程，则险滩林立陆途则山径崎岖，以致物产殷阜壅积滞销工艺╃窳材弃于地，至于五金煤铁天产丰饶，大半以转运维艰，无从开采，遂使风气蔽塞僻陋，苟安不复知世界竞争，工商交战之局是铁路之，在湘省尤为刻不容缓，况粤汉干路开办在即，非绸缪先事更不足自保利权绅等众议，佥同拟鸠集股木办理支路两条，一以通蜀，一以通黔，其通蜀一路拟自长沙干路分枝上达常德，由常德达辰州直入川境之酉阳州，北至重庆与川汉干路相接，此第一路之大略也，其通黔一路拟自衡州干路分枝达宝庆，由宝庆出武冈黔阳晃州入黔省之镇远府境，此第二路之大力也，惟通盘筹画工费甚繁势难同时并举，惟有仿节节修造之法先就筹定，两路择要兴修，查常德辰州一路上通巴蜀，下接江汉，尤为百货荟萃之区，现拟先由长沙修至常德，再由常德修至辰州，综计程途不逾七百里，惟常德以上山岭丛杂辟路稍难，统计所需约在八九百万两，先就本地绅商劝集股本再及沪汉等埠并派委员前往南洋各埠华商最多之处广为招集，如有不敷或酌借洋款俾资周转，惟恪遵此次商部章程不得以路作抵，并不准干预事权以昭画一俟，此路工竣再将衡宝一路陆续办理，用特合词吁恳援照湖南矿务总公司成案，在长沙省嵘枇⒑南铁路支路总公司先行奏咨立案，除粤汉干路已有美商承办萍醴一路已有萍乡矿局自办外，其余粤汉枝路均附属川黔两大枝悉归总公司，经理明知工程浩大，非旦夕所敢猝期然九仞之功基于一篑绅等食毛践土谊无可辞，不敢不竭力图维等情，并据洋务商务局司道会同详情具，奏前来伏查铁路为商业枢纽，所关湘省乃物产郁积之地，自非亟行筹办不足以策富强，而常辰一带孔道要冲梗阻尤甚自应首先办理，以树基础，所请设立总公司一节核与定章相符湘中民情朴悍，非官绅通力合作劝导有方先树风声，再规实效无以启风气而洽舆情，且铁路与矿务互为表里挹注相资湘省既设硬设备总公司，则铁路一端尤不可缓，查四川绅商请办川汉铁路，经四川督臣锡良据情转奏已奉，俞允湘省事同一律应请援案办理谨，奏。
    ◎外务部咨南北洋大臣准美使函称各国船只驶入美国六海口应先商准文
    光绪三十年四月初一日准外务部咨，光绪三十年三月二十一日准美国康使函称接本国外部所发通行知照之函内，将海部大臣所送总理海军事务局官禀拟，如有外国兵船或他式国家官轮欲进美国海口，与所辖之口有六处，须先由该国驻华盛顿钦使请美外部转请海部大臣允准方可进口，该六海口系费罗利达之他尔嘎斯口，库力伯拉之葛雷德哈尔伯口（意系大海口），古巴之关他那磨口哈歪伊（即檀香山）之佩而治口（意即珍珠）瓜吗岛口非腊滨之素壁隔海湾口除此各口外，本局拟准各国兵船及各官船随便进出美国海口与所辖之口不必先请允准，并不问船数若干与住懊口若干日不过于欲入美国制造厂与有船坞之口先行请允方可前往等语，译送查照前来相应咨行，贵大臣查照转饬各海关暨各海军知悉特札。
    ◎山东巡抚周饬商务局接修小清河铁路妥订办法札
    光绪三十年三月初五日承准外务部咨，光绪三十年二月十六日接准来咨，以胶济铁路公司总办，德商锡乐巴来函现在胶济干路八百里工已完竣，而东关至小清河只距二里路程，此二里叉路不做于商人不便，如做小铁路而与大铁路轨道不接，仍须上下搬运亦属未便，前闻中国商人有从小清河做小铁路至车站之议，究与大铁路不接，且恐两家铁路挤在一处，意见不合，致有参差，查胶济铁路章程第十三款，有不准擅行另造枝路之语，又云每造一叉路必须预禀山东巡抚以备查核等语，现在此项叉路仅止二里系为便商起见特请鉴核，当经檄饬农工商务局查复小清河头至东关车站直行不过二里有余，若迂绕则有三四里，前因胶济铁路章程有不准另造枝路之语，是以华商集议欲建小铁路以达车站，至今尚未定局，该公司函称小铁路与大铁路轨道不接，商人须两次搬卸货物殊属不便，若令招商承办将来意见参差皆系实情，惟此次分枝虽里数有限，究非大路中应有之利，况取石运灰等项，小叉路与原定章程不合，拟请咨呈核夺，查胶济铁路本名为华德公司附有华股，此次请做通小清河之枝路原为有益商务，若另招商承办而工程太小不值集股，且恐致多觜铪醺穑况按胶济条约仍须买德国材料似不如仍归该公司一手办理，惟究在原定章程之外如承允许系属特予利益，应由山东商务局与该公司商订合同，略照原定胶济路章办理声明以后，凡遇有便商务之事准由商务局与其会商勿得专执，除谕锡乐巴厅候核示外，并饬绘具简明地图一并咨呈鉴核赐覆等，因前来本部查胶济铁路章程内业，经载明不准擅行另造枝路，今该总办函请接修小清河枝路，殊与原章不符，惟为商务便利起见自不能不设法接展，此段铁路仅二里有余，所费无多，应由商务局筹款自造，其工程材料即交该公司承办以便与干路相接，路成之后仍由东省派员经理一切并与订定，每年由该公司提出运费若干交商务局，为该段枝路应收之利如此办理，庶于商务原章两无窒碍相应咨行查照核办，并声复本部可也等，因到本部院承准此，除函告锡总办等外，应由商务局会商，该公司妥订办法议立合同详复咨候外务部核准方可动工此札。
    ◎潮汕铁路公司章程
    第一条本公司承办汕头至潮州府城铁路计华程九十余里，名为潮汕铁路有限公司。第二条本公司原拟集股银一百万两，近查工价物料各皆腾贵，今复拟集股本作七钱二分，兑足秤大银二百万员，分作一百万股，每股科本银二百员，分作四期，兑收本公司应设股份总簿一本，编列号数盖用公司图记分作存根，执照以便核对，至认股注簿之时，每股先收挂号定银十圆，开办时限一个月内，再收四十圆以应工程之用，其余按三个月收一次，第三次收银五十圆，四次收银一百圆，照如数收足所有股本银圆统归银行收存以备支用，其股票则凭银行收条到本公司换给。第三条此项铁路一切章程系照有限公司办理，每股收足银二百圆为止以外，并不再向股东添加股本以示限制。第四条本公司所集股银如有不敷用处，由公司承办人自行筹足商借商还不请官款以归划一。第五条本公司常年老本悉统作六厘伸算，如有余利除酌提公积若干酬劳若干外，仍尽数分给股东以昭公允。第六条凡铁路所经码头河堤倘有破坏，由本公司修筑坚固兼可保卫地方，两有裨益，桥梁货栈机厂车站一切应用地段，如系官地报明地方官会同本公司勘丈亩数若干，按年应缴地租若干，详情报部查核民地则不论平民教民及别国民籍之业均照契公平交易，仍于价买后报明地方官注册作为公司产业，照原定科则纳银设遇有祠堂神庙坟茔屋宇万难设法绕越者自应会商迁让，除契价外酌帮资费若干，不得借风水为名把持阻挠。第七条本公司系张京堂煜南禀请商部准予承办，今愿推出与吴理卿、谢梦池、林丽生及内地商人洋籍商人合股联办同享利权，但张煜南是倡建首总理，吴理卿、谢梦池、林丽生是为倡建总理辅佐首总理，永远以总其成将来公同酌议选举总司理，并于各股友股额多而材堪称职者选为总理，所有本公司用人行事均仿照外洋有限公司，则例而行其应用监工公司内总司理及帮办在事人等，悉由倡建总理招选，并会商总理择用调派或留或弃及节制以一事权而符定章。第八条本公司兴办铁路原为裕国利民之举，所用地段必须聘请工程师勘丈明确以便动工，应请地方官出示晓谕，沿途保护以安民心而免滋事。
    ◎议浚黄浦章程
    两江总督交驻沪各国领事会章程五条，一各大国商船完纳税钞旅华各洋商复将公捐经费浚浦中国益形抱歉，故中国政府每年在海关税饷项下自拨银二十三万两，其各洋商所认捐之二十三万两亦中国任之，共岁拨关平银四十六万两，以便修浚黄浦竣事而止，二所有黄浦工程仍归上海道及海关管理，其水巡灯塔及各项事权仍属海关执事，三现拟办法承允三月后，中国政府即请各国公举河工之工程师一二员办理工程，四每三月即将工程费用开单一纸交上海各国领事公会稽核，五中国政府情愿不向上海口岸及附近口岸各国船货产业收此项浚浦经费。
    ◎招商总局轮船吨位数目
    广利一千四百六十八吨　安平一千一百五十九吨　鲍平一千七百四十二吨
    广大一千四百六十一吨　泰顺一千二百一十六吨　江裕二千二百七十吨
    图南九百四十三吨　　　遇顺一千零七十九吨　　江永一千四百五十一吨
    致远一千一百七十七吨　协和一千零八十二吨　　江孚一千四百六十八吨
    丰顺八百三十一吨　　　爱仁八百二十六吨　　　江宽一千四百五十八吨
    海晏八百三十七一吨　　新裕一千零三十八吨　　江通三百四十吨
    海定一千一百二十四吨　新丰一千三百八十五吨　快利八百七十九吨
    海琛七百五十五吨　　　新济一千三百八十五吨　江天一千三百六十八吨
    美富一千三百二十一吨　飞鲸九百八十吨　　　　碧陵二百五十吨
    普济六百三十一吨　　　便济三百一十三吨
    共二十九号轮船吨位均照洋关完钞数目
    ●第五期・商务
    ◎论商会倚赖政府（节录四月十九日警钟报）
    中国商人素无合群思想，故数千年来，未有占历史之荣光者，其所以无合群思想者，一由于个人利己之心太重，一由于政府待商之法太苛，因是富商大贾，生于中国之竞争界，几不为社会所容，观于民分四等，商居其末，又汉制商人不得衣丝乘车，可以若其流品污下，无与比数者矣，近以欧化磅礴，我商人亦稍稍用其抵制之术，于是创设公司利用机器，讲求生产制造之术者大有其人，且不仅为一己之私利起见，行将合大群以为之商会，商会之立其为中国商业史之第一纪元乎，虽然吾不谓中国不宜立商会，而惜中国商会不能如欧美之完备，何则中国人之性质除依赖政府外，别无固结团体，成独立自治之规模者，又乌能集多数视线短浅之青盲，使之纵观域外大势乎，今姑勿论其结果何如，若其发起之原因已有不堪告人者矣，吾始以为二三志士恨于外患日亟起而为同盟自卫之计，果有汉沙市府之精神，今则草蛇灰线已呈变幻离奇不可思议之现象，呜呼，中国之所谓商会者亦若是已矣，吾将决其有百害而无一利也。
    然则商会果不可立乎，曰是何言，美人之拒母国也以商会，英人之墟印度也以商会，商会亦何负于人国哉，要之有独立自治力则可，无独立自治之力而徒欲依赖政府，以博头等顾问官之荣名，则吾独见其害而不见其利也，可不早辨哉（按民权君权无并行之理，商会实含有民权性质，中国虽立商会，而事事皆仰成于官断无能，久之理若必欲为之，则惟有与商部申明约束，不得以勒捐报效等名加于商会，庶几可以无弊且立会之宗旨在于抵制外力，若不于此预防，其潮则内力尚不能保，何以言抵制外力哉，阅者若以鄙言为妄，则请俟各省商会成立以后五年无勒捐报效之事，当断吾舌以伏莠言乱政之罪。）
    ◎外务部议覆山东济南等处请开商埠折
    窃臣部于光绪三十年三月十九日准军机处钞交北洋大臣袁世凯等奏为查明山东内地现在铁路畅行，拟请添开商埠以扩利源一折本日奉，朱批外务部议奏钦此，查原奏内称山东沿海通商口岸向只烟台一处自德国议租胶澳以后，青岛兴造铁路现已通至济南，转瞬开办津镇铁路将与胶济之路相接，济南两路枢纽商货转输较便，拟在济南城外，自开口岸以期中外咸受利益至省城迤东之潍县及长山县所属之周村皆为商贾荟萃之区，又为胶济铁路必经之道，拟将滩县周村一并开作商埠，作为济南分关统归，济南商埠案内办理等语，臣等查泰西各国最重商务，每多开辟口岸以便彼此通商，而为主国者得以设关榷税，即于筹饷之道亦属有裨直隶之秦皇岛、福建之三都澳湖南之岳州于光绪二十四年间经总理各国事务衙门奏请自开商埠奉。旨允准在案上年商约大臣吕海寰等条奏广辟商场于七月间，经臣部议覆应由各省督抚详细查勘，如有形势大要商贾荟萃可以自开口岸之处随处奏明办理奉。旨依议钦此通咨各直省亦在案，今北洋大臣等以山东济南城外为胶济津镇两铁路交接之区，地势既为扼要，商货转运自属便利，拟在济南城外，自开通商口岸实与中外咸受利益与秦皇岛三都澳后州自开商埠成案相符，其所请省城迤东之潍县及长山县所属之周村一并开通商埠，作为济南分开自系为通货便商起见均应如该大臣等所奏办理如蒙，俞允即由臣部按照会驻京各国使臣查照，并咨行北洋大臣等预备一切事宜参酌章程定期辟妥为筹办，并札饬总税务司钦遵办理谨，奏奉，旨依议钦此。
    ◎商部奏拟订公司注册试办章程折
    窃臣部于光绪二十九年十二月初五日具奏商律公司一门拟请刊刻颁行等因奉，旨依议钦此，钦遵在案查公司律第二十二条载，凡现已设立与嗣后设立之公司及局厂行号铺店等均可向商部注册，以享一体保护之利益等语，臣部编缉商律首列公司一门，凡有公司局厂赴部注册者即予以应得之利益，意在力祛曩日涣散之弊，与夫隔阂之情俾商务得以日臻起色，现公司律虽颁行未久，已有华洋商人陆续到部呈请注册者，则此项章程亟应先为定妥以资开办，在商人以承领部照为凭藉获遵循之准，在臣部以各商报名为断，实施保护之方，譬如振裘必提其纲，庶此后商务之盈虚消息以及各公司局厂是否遵守商律，臣部得以随时查核遇事维持，臣等谨督饬司员参酌中外情形，拟定公司注册章程一十八条缮具清单恭呈，御览如蒙，俞允即由臣部刊刻通行各省遵照，并咨明外务部照会各国驻京大臣备案，一面遴选司员经理，其事俾专责成至此项章程，拟请先行试办，倘有应行增补更改之处仍当随时酌订，以期周妥谨，奏奉，旨依议钦此。
    ◎商部奏劝办京城商会并推广上海商会情形折
    窃维商务之盈虚视乎，商力之厚薄而要以联络商会为枢纽，上年十一月间，臣部具奏商会简明章程一折奉，旨允准钦遵在案，京城为首善之区，臣部有提倡之责，自应先行劝办商会以为各省之倡，惟北地风气未开，倘非开诚布公明白晓谕，一经误会流弊滋多是以臣等先期选派司员访觅明白事理之商人剀切劝告导，其来署由臣等亲行接见面为晓谕，俾知举办商会实为联结团体挽回利权起见，嗣据金银号汇况庄各业商董禀遵部章设立公所互相联络，遂由臣部发给凭单俾资遵守，又使该商董等辗转劝勉举事引伸，刻下茶业绸业布业均已次第仿办汽车臻就绪，嗣后各行业声气相通利弊可期谙悉，而一切词讼细故亦可消弭于无形，此臣部劝办京城商会之情形也，至于商务之荟萃必归口岸，而口岸之繁盛首推上海，去年十二月间，臣等奏请将臣部右参议杨士琦留沪办理商务，推广商会事宜，诚以上海为商贾总汇之区，风气早开措施较易，现据该参议函称上海绅商公举浙商候选道严信厚粤商浙江候补道徐润熟悉商情堪胜总董之任，拟将原设之商业公所遵照，奏定章程设法推广改为商务总会，拟议章程寄呈核办前来，臣等查上海所设商业公所系于光绪二十八年由前商务大臣盛宣怀奏准设立刊有商业公所关防办理年余商情尚无隔阂，现经该参议杨士琦督饬该商董等遵照部章复加推广阅其所拟章程均尚妥洽，因即饬令认真遵办，并饬将旧用关防缴销，由臣部另刊木质关防一颗文曰上海商务总会关防发给应用俾昭信守，此外各埠再臣部咨催各省督抚通饬地方官广为劝导谨，奏。
    ◎商部刷印整顿出口土货折
    窃近年各国商务日异月新，有进无已，实萃全国之心思才力胥注意於出口土货至进口货物，则非其国之所需者莫不多方以抑制之绝，不使利权外溢，臣等忝膺商政日切勤求亟宜举我原有之土货，原有之质料力，为考求整顿勉图补救於目前，查丝茶两项向为  出口之大宗华商不知合力并营联为公司，以致近数年间价值高下几无不受制於洋商，而尤以茶业之亏折为更重，按海关贸易册光绪初年出口之丝在十万担上下，而商利较厚近则出口之数倍於从前，而商利未能起色，盖一由于镑价之前后悬殊，一由于出口之绸绒繁重，故似盈而实见短绌似旺，而实难抵制也，至茶则从前出口在二百万担上下输入价金约三千四百余万，乃年逊一年，至近来出口仅一百五十万担输入价金岁只二千万左右，是不计镑亏前后相较已减千余万金之巨数，若再不为整顿，恐日本之丝印度锡兰之茶鸣眉菸遥而上而我所恃为出口大宗者行将渐失其利源，此外如各色绸疋各项彩绣华工制作未尝不精特以色泽片段不事变通，固难尽投其所好不善摹仿亦未能适合，其所需至于骨角毛羽之属洋商购自内地贩运出洋以供其用制造之精、组织之美，一转瞬间又进口而易我金银以去，凡此得失之故所关于中国得权者实非浅鲜应请，饬下各省督抚晓谕各商董迅速筹办商会将出口土货，切实考究以其化散为聚改窳为良，其产茶省分尤应请求焙制之法，严禁搀杂之弊，产丝省分亦应于外洋养蚕缫丝诸法，实力研究或兴办蚕务学堂广为传授，总期所出土货一律精美，庶可畅销无滞收挽利权并请，饬下出使各国大臣就中国所有之质料足以制物织物程功较易者即于各该国名厂仿其造法，究其成本绘图贴说咨报，臣部以便随时招商劝办择要以图所有酌拟整顿出口土货缘由是否有当谨，奏。
    ◎商部申明商律内洋商附股字义咨两江总督魏文
    光绪三十年二月十二日准贵督咨称近年洋商得与华商合股在中国内地营业者惟路矿两事其设厂制造之利久为洋商垂涎所未得亦即为保护华商生计之要，前年会议英约英使马凯即以此再三要求经刘前大臣等坚持力拒始克于英约第八款第九节载明，洋商用机器制造只能在通商口岸，然约内载有明条，洋商尚有勾串华商妄图内地设厂或藉借资本意图亏蚀管业者，今查公司商律五十七条所载原系按照英约第四款购买股票办法，惟该约第八款内既载有洋商有机器制造，只能在通商口岸则两事同载一约，前后参观内地华商所设公司不应附股其义，自见今商律内仅论附股深虑洋商朦串各省一时不及领会，一经开端即难坚拒，不可不杜其渐可否，由贵部核明条约，申明商律五十七条意义咨行各省一体备查，以免误会除将商律，照刊分发外相应咨复希即酌核施行等，因查公司律第五十七，一则曰中国人设立公司，则凡洋商勾串华商妄图内地设厂藉词借款等弊，各该地方官即应详查呈报，不容稍涉含混致蹈覆辙，再则曰外国人有附股者，此无论英约第四款意义相合，即历稽各约款华商公司无不准洋商附股之专条，则公司律不能禁阻洋股之中，为挽回主权之计律意显然本实深切致意，现在订章定律莫不力求审慎，按奏定路矿章程内均载有华洋合股，洋股不得过于华股之数，又不准以土地抵借洋款各条，盖深恐权因股重而倒，持地以借款而削弱，特明定界限以范之，至英约第八款第九节于机器制造一层隐以口岸二字为内地之对镜，当时议约既难明著内地不得制造数字，则目前定律岂能显言，内地公司不能附股，况此节下文专注在厂税，而公司律五十七条专注在中国人公司以力保主权，则与英约所载不相干涉，即合观词意亦两无触背律取隐括体例所限碍难如约文之可着边际，嗣后如有洋商希图内地设厂自应据约章以为断，若华公司附搭洋股自应执定律以为衡，即在洋商亦断不能援律文所载以为准，其在内地设厂之据是在各将军督抚达权济变操，纵有方就约文律意而会其通，庶几主权可保相应咨明贵督希即分别查照输。
    ◎商部咨各督抚才查土货文
    光绪二十九年八月间，本部具奏章程内开各省镑属土货及制造所出之货共若干类，应由各省详晰咨报本部查核等因奉。旨允准通行遵照在案查振兴商务整顿土货实为第一要义，果能从此着手加意经营，使土货日盛出口日多，庶足挽回利权，藉资抵制，惟中国地大物博百产蕃昌，各省情形互有同异，本部职司商政锐意研求总期深悉周知，以便逐渐筹办亟宜博访深探调查，一切用特刊表列说颁发直省令各就地考察，按格填注并将何为大宗，何为土产，何利可兴，何原已辟，何者宜行销内地，何者宜贩运外洋，何者宜设法维持，何者宜竭力提倡，大样情形著为略论，弁诸表首用备采择，庶几中国物产精粗工艺优劣，无不洪纤毕备囊括靡遗，本部得据以消息盈虚通盘筹画力图整顿之策，其关系商务至为切要相应咨行，贵督抚查照转饬各属按照表说开列诸端详查确切情形分别填注，并严饬各属不得视为具文，酌立限期俟一律填齐呈报后迅速汇送本部以凭考核，附考察各省土货表，例设土货种数繁多，今总括以四类余可类推（农业类如米麦、丝茶、棉花、烟药等皆是，动物类如畜牧、渔业、皮货、毛羽等皆是，矿产类如五金、煤铁、硝矿、玉石等皆是，制造类凡前三类中物用人工或机器制成熟货如绸布、呢绒、金类器皿等皆是。），调查约分六门，每门应注明各节开列于后（一曰品类应注明货物花色、庄口名目、某地出产，熟货须注是人工是机器所造，二曰价值应注明最高时价若干，最低时价若干，酌中估价若干，涨落原故，三曰运路应注明水运通阻，陆运夷险，有无轮船火车离距销场远近，经过关卡几处，运费几何需时，日有几路可行，四曰销场应注明销售本地或本省别省某某等地或外洋某某等国向由何处客商贩运，五曰厘税应注明本地有何捐项运至销场辈纳厘税若干，系估价抑按担按件微抽，六曰综核应注明是否出产大宗，每年产数若干，总估价值若干，内地销售若干，外洋销售若干，岁纳厘税总数若干，成本几何，赢利几何。），中国素无调查物产盈虚，地方官公务烦多，恐难周悉宜将表格发交本地各业，妥实商董分行考察，以期确实，重刊表格须按部颁尺寸不得参差物各依类相从，每种各填一格不得并混。
    ◎直隶总督袁咨行各省嵘潭┝⑹勐粞笕诵栌檬澄镎鲁涛
    据津海关道唐详称案蒙宪台札以法人保各拉在获鹿县属石家庄开设洋酒铺，生理核与约章不符，札道查照照会法国领事官查禁等因，蒙此当经照会法国弥总领事查办去后，兹准该领事照复内称本总领事悉该令既明条约甚善，惟查已有数年，中国地方官于西人在北汉铁路沿途贸易者，并不下逐客之令，且亦并无滋扰妨碍之事，而反觉于地方有益，恐现在若遽行禁止，此等卖买于该处工商人等颇为不便耳，缘贵道应悉所有修晋汉铁路之西人伊等常用外国食物等货，而在中国铺号不易购得，且诸承修工程者亦或有不甚富足之人，若待寄往天津购买食物则所费必多，殊觉不足体谅，所有法国商人及别国商人由天津分设行店，在北汉铁路迤北作此生意者本总领事并闻之，在铁路迤南者亦系如此情形，既然情形一样，何以晋汉铁路办法两歧，本总领事甚为盼望袁宫保请再详查此事，容留此等西人作为此项买卖，并请饬地方官保护，伊等倘法国人有犯条约规矩之事，本总领事按照本分其应得之罪可也等，因照复前来查洋商不准在内地开设行栈载在约章，今弥总领事以修建晋汉铁路之西人常用外国食物购买不易为辞，亦系实在情形惟现在铁路各干路工程将竣工，所有各洋人需用外国食物或由火车转递或由华人在内地铁路附近繁盛处所开设店铺，俾各西人得以随便买用在各领事庶可无从藉口，若不订立章程则各洋人纷纷开设，将来恐难约束职道筹思再四，惟有叩请宪台转咨南北路，各省严定章程以便有所遵循，到本大臣据此除批据详已悉查洋商不准在内地开设行栈约章载有明条，今法国弥总领事以修建铁路西人艰于购买外国食物，且以芦汉铁路迤南迤北曾有此等贸易，并无滋扰妨碍情事，何独于正太铁路歧视为词，该道拟将各西人需用食物或由火车转递或由华人在附近铁路开设铺店，庶领事无可藉口请咨商各省订立章程等语，候咨请湖广督盛京军督部堂暨山西山东河南抚部院江苏安徽抚部院严定章程见复饬遵其直隶境内仍由该道妥拟章程禀候核夺此缴等，因印发并分咨外相应咨明查照办理见复饬遵施行。
    ◎江海关道袁致驻沪各领事照会
    中国商民公司行栈旗式拟用红地黄月，月中加一青龙以示识别一案，业经照绘旗式分别呈报照会移行在案，嗣因招商局轮船县挂红地黄月旗式行用已久，未便纷更，而各公司均请自设旗号复经由道，与中国公正绅董及平日考究商务者详加酌核，除招商局官督商办者已定有旗式应毋庸议外，拟以前定之黄月中一龙者为商民个人事业寻常通用之旗，另定一黄月中二龙者为商民合众公司事业特别之旗，凡经奏准及禀定有案者方准悬用，亦不得另立别样旗式，由道禀奉南洋大臣咨请外部分咨照会，除将前两种旗式各绘四十分呈请南洋大臣核咨，并分别照会移行外合绘续定旗式备文照会贵总领事请类查照。
    ◎商部奏定公司注册试办章程（十八条）
    第一条本部于光绪二十九年十二月初五日具奏商律之公司一门业蒙，钦定颁行在案，凡商人经营贸易均可照律载合资公司、合资有限公司、股分公司、股份有限公司，此四项中认明何项在本部呈报注册，无论现已设立与嗣后设立之公司局厂行号铺店一经注册，即可享一体保护之利益，所有注册章程兹特厘订于后，以资开办。第二条注册局即于本部设立遴择廉正明干之司员专管公司注册事宜，局中立有公司注册档案，分类编号，按照公司律所载各项详细注写不得疏漏。第三条凡公司呈报本部注册所应声明各款如下（凡属公司无论局厂行号铺店等均准此），公司名号，公司作何贸易，公司有限无限，合资人数及姓名、住址，资本共合若干，（系指有限者言）公司股份总共若干，每股银两或圆若干，每股已交银若干，创办人及查察人姓名住址公司总号设立地方如有分号一并列入公司，设立后布告股东及众人，或登报或通信均须声明设立之年月日，营业之年月日（如无期限亦应声明），钞呈合同规条章程。第四条公司所拟出之股票款式应于呈报注册时附粘一张存案，其票式照律载第二十八条列入如下，公司名号，注册之年月日，总共股分若干，每股银数若干，股银分期缴纳者应将每期所交数目详载附股人姓名住址，其票必须公司董事签押加盖公司图记编号，并登给发之年月日。第五条凡各省镑埠之公司局厂行号铺店等一经遵照此次。奏定章程赴部注册给照后无论华洋商一律保护，其未经注册者虽自称有限字样，不得沾公司律第九条第二十九条之利益。第六条公司注册注册应按照律载，在开办十五日前呈报本部方可开办，各公司呈报注册应扣算程途远近邮寄迟速早日呈报到部，随到随办，以免阻滞。第七条凡公司设立之处，业经举行商会之处可暂由附近之商会或就地著名之商立公所加盖图记呈部核办。第八条合资公司凡合资营业未声明股本若干者应缴注册公费，悉如后列之等次，甲，凡公司注册声明合资人不过二十名者，缴银五十圆（每圆合库平银七钱二分以下照此），乙合资人逾二十名在一百名内者，缴银一百圆，丙合资人数如过百名外，每多五十名或不足五十名均加缴银十圆，依次递加，丁凡合资人数声明无限者即不论其人数多寡，缴银三百圆，戊凡注册报明人数后，如欲续加合资人数，每加五十名或不足五十名均加缴银十圆，惟连原缴之数统计不得过三百圆。第九条股分公司凡股分营业者应缴注册公费，悉如后列之等次，甲公司注册声明，股本不过一万圆者，缴银五十圆，乙股本过一万圆外，每多股本五千圆或不足五千圆均加缴银十圆，以至二万五千圆为率，丙股本过二万五千圆外，每股多股本一万圆或不足一万圆均加缴银三圆以至五十圆为率，丁鄙本若过五十万圆，每多股本一万圆或不足一万圆均加缴银半圆，戊如报明股本若干注册后，续加股本，每加一万圆或不足一万圆均照以上丙丁所列加缴银数惟连原缴之数统计不得过三百圆。第十条注册公费均按银圆计算，如股本系银两者其注册费即应按两数计算平色，并从其股本为准。第十一条凡公司遇有紧要情事报明本部立案，或按公司律应呈报注明立案者，每件应缴公费银三圆。第十二条公司开办注册后如有该公司股友或他体面商人欲至注册局检视某公司注册详情者，每人缴费银一圆，准其检视一次。第十三条如公司股友或他体面商人欲钞录某公司在本部注册全案者一百字内，应缴钞费银一圆，过一百字，每百字递加银半圆，所钞之件如更须盖用印信以为证据者，除钞费外，每件缴银五圆。第十四条注册局之设原为利商起见，凡商人欲查问事件尽可随时赴局会晤除章程，载明应缴公费外余无他费。第十五条注册局收取各费当即掣付收据，盖明商部注册局图记以昭信实。第十六条公司啊报注册到部，查明如不合式立即令更正其应行照准者即给发执照一纸，盖用印信为凭。第十七条无论何国商人公司在本部呈报注册悉以译成华文为凭，本部注册给照亦均用华文以归一律。第十八条如右所列作为公司注册试办章程开办后，仍当酌量情形随时增改。合资公司注册呈式，具呈省爱县地方公司为呈请注册事，窃公司照章程内载所应声明各款呈请注册伏乞商部注册局查核施行须至呈者。计开名号贸易有限无限设立年月日，营业年月日，总号设立地方如有分号一并列入，合资人数、合资人姓名、住址、资本共合若干合同规条章程布告。光绪年月日公司押，股分公司，注册呈式，具呈省爱县地方公司为呈请注册事，窃公司照章程内载所应声明各款呈请注册，伏乞商部注册，局查核施行须至呈者。计开名号贸易有限无限设立年月日，营业年月日，总号设立地方如有分号一并列入，股份总银数、每股银数、每股已交银数、创办人及查察人姓名、住址、合同规条章程布告。光绪年月日公司押。
    ◎商标注册暂拟章程
    第一条无论华洋商欲用商标者须照此例注册商标者以特别显著之图形、文字、记号或三者俱备或制成，一二是为商标之要领。第二条商部设立注册局一所专办注册事务，津沪两关暂作为商标挂号分局以便挂号者就近呈请。第三条凡呈请注册者将呈纸送呈注册局或由挂号分局转递亦可。第四条呈纸内须附入说贴，说贴内附商标式样之纸务将商标式样之大概及照本章程试办，条例细目内所定之类别与此项商标特定之商品均记载明确，如由挂号分局转递须呈纸及说贴添写副本各一通。第五条注册局收受呈纸查无不合例处存留三个月，其间如无他人呈请与此抵触者即将此项商标注册。第六条如系同种之商品及相类似之商标呈请注册者，应将呈请最先之商标准其注册，若系同日同时呈请者则均准注册。第七条在外国业己注册之商标由其注册之日起限四个月以内将商标呈请注册者，可认其外国原注册之时日。第八条不准注册之商标如下所列，一有害秩序风俗并欺瞒其人者，二国家专用之印信字样（如国宝各衙门关防钤印等类）及由国旗军旗勋章摹娑成者，三他人已注之商标又距呈请前二年以上，在中国公然使用之商标相同或相类，似而用于同种之商品者，四无著明之名类可认者。第九条无论华洋商标专用年限由本局注册之日起以二十年为限，其已在外国注册之商标照章来请注册者，则专用年限即从其原注册之年限但不得过二十年。第十条专用年限届满时，欲续用此项商标者如在满期之前六个月以内，准其呈请展限。第十一条业已注册之商标主如欲将该商标之专用权转授与他人或须与人合伙，须即时至注册局呈请注册。第十二条业已注册之商标若与第八条内第一第二第四，则有背者注册局可将其原主之商标注销。第十三条业经注册之商标如有与第六条及第八条之第三则违背于此有利害相关之人，准其呈请注销，但注册已过三年者不在此例。第十四条注册局有请注之商标认为不合例者应将缘由批明不准注册。第十五条有不服前条之批驳者，由批驳之日起三个月以内，许其据情呈请注册局再行审查。第十六凡商标呈请注册人或商标主不在中国者，或距注册局所较远者必须择定妥友报明作为经手代理人。第十七条如有欲抄录商标挡册或阅看档册者准其至注册局或挂号分局呈请距局，较远者可由经手代理人呈请。第十八条注册局将注册之商标及注销关系各事随时刷印商标公报布告于众。第十九条有侵害商标之专用权者准商标主控告查明责令赔偿。第二十条控告侵害商标者办法如下所列，一如被告系外国人，即由该地方官照会该管领事会同审判，二如被告系中国人，即由该领事照会该地方官会同审判，三如两造均系洋人或均系华人遇有侵害商标事件，一经告发由该管衙门照办以示保护。第二十一条如犯下列各条者罚以一年以内之监禁及银三百两以下之罚款，但须俟被害者控告方可论罪，一意在使用同种之商品而摹造他人注册之商标或将此贩卖者，二将商标摹造而使用于同种之商品者，又知情贩卖其商品或存积该物意在贩卖者，三以摹造之商标用为招牌登入报章告白者，四知他人之容器（即箱匣瓶罐等类）包封等有注册商标而以之使用于同种之商品者或知情贩卖其商品者，五明知可以侵害他人注册商标之品自我批评故意运进各口岸者。第二十二条如有以上各条情事将其制成之商标及制造商标之器具均收没入官，其与商标不能分离之商品或容器或招牌则毁坏之。第二十三条凡呈请挂号注册给照等无论华洋商应缴各项公费如下所列，一呈请挂号，每件关平五两，一注册给发印照，每件关平三十两，一合用转授注册，每件关平二十两，一期满呈请展限再注册，每件关平二十五两，一抄录注册商标之文件关平二两（过百字每百加五钱），一到局阅册，每二刻钟关平一两，一遗失补请印照关平十两，一报明冒牌等事，每件关平五两，一呈请再行审查关平五两，一呈请注销关平二十两，一留传兵人请换印照，每件关平五两。附则。第二十四条本章程自光绪年月日起施行。第二十五条本局未开办以前照条约应得互保者既在相当衙门呈报注册之商标，本局当认其已经呈请合例。第二十六条本局未开办以前在外国已注册之商标须于本局开办个六个月以内，将此项商标呈请注册，本局当认此项商标为呈请之最先者。第二十七条本局未开办以前，其商标虽经各地方官出示保护，如本局开办个六个月以内不照章来请注册者即不得享保护之利益。第二十八条前三条情节于第五条所定之章程无关，以上作为试办章程其未尽镑项俟商标律订成后，再行酌量增补至商标注册式今录如下。
    为知照事照得商人某前于第若干号呈请挂号之第某类商标查与注册试办章程相符应即准其注册，兹限于某月某日以前将注册给照费三十两，并商标印版一并缴送来局过期应即注销，切勿迟延自误，须至知照者光绪某年某月某日为知照事，据商人某禀呈第某类使用某物为商标当即列入第若干号，嗣后如有禀请事件须将此次知照之号填明以便查检，须至照者光绪某年某月某日。
    ◎商部商标注册局办法
    一商标注册外国视为商务第一要义，故注册后所发文凭必须盖用官印以为凭信应请。颁发一木质关防，其文曰商标注册局关防以便盖用文凭。一各国于商标注册局虽隶归商部管辖而皆特设一衙门，因其事极繁重，故也今当草创暂设商部署内，俟后酌看情形再行另设。一商部经费支绌注册局支用经费不应在商部支领，拟请于所收册费内酌留三成为本局经费，其余七成解归商部，仍实用实销造册呈报。一津沪两海关现为商标代办挂号处亦须添用办事之人，将来如由津沪两处挂号来者应请酌提二成为其经费，留二成为本局经费，余六成解归商部。一本局所收注册经费五日一结解送会计司，每月底造一总册呈部查核。一查外国商标局所用官员约四五十人之多，今所派章京仅六员，而各员皆有本局应办公事势难专心于此日本所调学生到京，需时可否由该部自择品学兼优任事勤勇素所相信者禀请一二员以资臂助，其薪水俟收有册费再行禀请酌给。一注册局填照录档抄写需人商部供事势难兼充，应请另招供事四人。一开办之始添置器具档册纸笔在在需款，应请先由商部支借一千两以资办公，嗣后即由留支三成经费内陆续缴还以清款目。
    ◎江苏省商民回华保护章程
    一商民回华，无论来自欧美、日本、安南各岛，但系本国之人均应照章奉本国之例由地方官一例保护，如遇地方胥吏里族莠民有藉端欺凌情事，准该商民随时赴各衙门指名控诉或即赴商务局呈告察核所控，得实即由地方官将被控之人照律严惩。一回华商民本系中国之人一切自应照中国律法办理，不能因其归自外洋稍涉歧视，如应完国家赋税捐厘自有一定章程，商民只须照章完缴，此外国家各项捐务地方各项善举应由商民自愿出资输纳，不愿者听不准有丝毫勉强抑勒俾实受保护之益。一商民自外洋归来，无论住居苏州口岸腹地或附近之城镇均即赴该官地方州县禀报注册声明姓名籍隶某县，家口男女若干向作何业，自何处归华，现居内地何县，何图转申商务局，由局摘叙事，由给予保护文凭即饬该商民现居之州县一体饬差切实保护，仍由局将回华人数每年年终汇造清册报查。一商民行李往来起落必藉挑夫驳船之力，此辈无知惟图利己保无，因来自外洋乡音已改有意欺凌勒索情弊应饬地方州县弹压保护，切实办理不得稍有欺凌勒索等事，现在回华商民鲜有所闻，应先行通饬各府州县预为晓谕俾得通知以免临时失措。
    ◎商部批准北京汇兑庄金银号创立商会章程
    一商会之设原所以联络同业情义广通声息中华，商情向称涣散，不过同业争利而已，殊不知一人智慧无多纵能争利亦属无几，何不务其大者而为之，若能时相聚议各抒所见必能得巧机关以获厚利或一人力所不及而同业中彼此信义相孚，不难通力合作以收集思广益之效，兹定于每月初一十五两日为大会之期，准于上午十一点钟聚会，下午一点钟散会，同业各家执事齐集该会，或有益于商务者或有病于商务者即可公评定议，禀请大部核夺施行，如同业中有重要事宜尽可由该号将情告知商会董事派发传单随时定期集议，惟所发传单必须在会期三日之前。一中国汇兑银号除汇兑银两外，间有与官家商家通融借贷之事息银多少各有不同书立信据书明归还日期即应如期归还，此后如有汇款借项逾限不归者，呈明地方官衙门代追，如该管衙门延不伸理准报商会据情禀请大部饬催。一中国汇兑银两无论官商立据后，如有退款不办之事议定不退，兑费遇有讲说行市大小者过一天后另议不得持前说为定论以期不至多费口舌。一中国汇兑银两收交以票信为凭往来以折条为据，如有遗失票信折条者照例在本地方衙门存案归款，原立凭折作为废纸，但存案后或经中外持原凭居索讨以及造假凭居窜改银数者有此情事禀请究办。一中国汇兑银两应以本地之通行银色收交一律两不相亏，北京向以足色通行近有外行应交我行之项搭凑低色银两，我行瞻徇情面明知故收日久成例吃亏不少，此后无论收交彼此务要足色，如有我行收人次色银两交人次色银两等事均应从严议罚核办。一开设商号宜慎之于始从前金银商号向只三十余家自庚子变后开设者争先恐后何啻蓰，今既立商会凡有业此者均应在会，嗣后有续开者亦必报明会中，由职商等验明赀本殷实执事之人老成始行代为报部候批准后方许开张以昭画一。一交车上兑须益加郑重也，从前上兑只有十家，今则纷纷自行到库呈交银两，然尚未见有平色参差之弊，若行之日久续有增开之号难保不别生弊端鱼目混珠亟宜防范，今拟已经交库之银概行照旧不议更张，此后新开之号必由会中公司酌核始行代为报部，候批准后方许一律到库呈交银两以专责成。一出银票之商家宜认真整顿，行用银票不惟流通市面亦且维持商业见票发银必平色无差，即可望其通用甲用于乙，乙用于丙周流传使裨益良多，若争小利致票不通行甚非计也，现在洋票日见充斥如华商信实相符丝毫不苟，自必人人乐用华票庶利权不致外溢久之，足可夺洋商之利权，更须周转得宜不可使银款缺乏有误应用，倘有贪利妄为致现银缺乏不敷开发所出之票者，则商会不认保护之责。一空盘不宜成作以归核实，经商贸易本属量力而为，果能尽心生理必获利焉，正无烦妄作营求，但买卖货物之帮本小利微者偶生贪念成作空盘，虽为到处皆然而究其实在获利者间或有之亏折者则河胜数，甚至倾家荡产名败身亡，托名生意形同赌博。朝廷早鉴于斯例禁已久正所以体恤商情，奈此风迄未尽息金庄亦为出入货物之帮交易无市有无空盘之作无从查知，兹公定章程各宜自慎，嗣后凡有因空盘生意致生纠葛以及拖欠帐目者商会不与评论，更不为禀请大部理直。
    ◎中美商业十年比较表
    一千八百九十三年至一千九百二年间，中美两国商货价值之比较如左表，我国商业中。
    年次　　　中货至美值银数　　美货至中值银数
    一八九三　二０六三六五三五　０三九００四五七
    一八九四　一七一三五０二八　０五八六二四二六
    一八九五　二０五四五八二九　０三六０三八四０
    一八九六　二二０二三００四　０六九二一九三三
    一八九七　二０四０三八六二　一一九二四四三三
    一八九八　二０三二六四三六　０九九九二八九四
    一八九九　一八六一九二六八　一四四九三四四０
    一九００　二六八九六九二六　一五二五九一六七
    一九０一　一八一０三七０六　一０四０五八三四
    一九０二　二一０五五八三０　二四七二二九０六
    ◎各省商业汇志
    北京，商部公司注册商标，注册两处章程已议定即于四月廿五日入奏颁行，惟专利注册版权，注册章程，则拟纂入商律至商标局即设于商部署内已于五月初四日开局各国商人业已纷纷注册。商部日前具奏考查各省土货种数刊刻表格咨行各省督抚饬属确查分别填注汇齐报部查核等因具奏奉。旨允准通行已由商部分咨各省。商部新立官办造纸局需资本六十万金，一切官用纸张统归官局制造，将来邮票纸币亦拟由局制造以保利权，而杜流弊诚为善政府恐资本过巨库款支绌不易筹画耳。近有伍君等在北京设立吕宋烟公司一所，其字号同济利以三星牌号在商部具禀已经批准立案。外部近接南洋大臣魏午帅电略谓接到部咨并奏定公司律一册当经饬属刊印颁遵守，惟第十七条所载中国人设立公司，外国人有附股者等语，其意太简诚恐将来漫无限制，且内政所守者律例外交所凭者条约现在中外通商商律一书虽系内政纲维，而实外交关键万不可与商约有所出入，按上年与英美议约英使坚索内地制造准设行栈之权，当时商约大臣暨南洋湖广等省碧拒力争唇焦舌敝，始得限以口岸，其非口岸而开设行栈者即为违约，华官可以查禁良，以洋商财雄力厚，若既准其制造土货，复准其任便开设行栈，则内地商民生计势不尽为所夺不止，今商律所载外国人附股一节，既未指定何项公司，又未限定某处地方是洋商，虽无在内地自开行栈之利而有在内地任便附股之利，洋商黠桀，华商懦弱，浸而久之，公司利权且将群为所攘，而商约限制之文为虚设矣。大局所关良非浅鲜请查照酌核于该条下添注数语或另立一条务令与商约不至违异云云，闻外部以商律系由部奏定已转咨商部核办云。
    直隶，长芦盐引滞销日本领事郑永昌为其国商人陶尚义介绍于直督袁制军请运直盐行销日韩两国，每年缴课十二万直督允之为之咨请外商二部，商部接咨即行照准外部以盐务为户部专责备文，咨商户部始知之亟电直督令从缓办。
    黑龙江，俄国已议准以黑龙江为自由贸易口岸珲春商人闻此消息极形欢悦。
    江苏，闻张季直修撰条陈鱼业盐业公司办法由商部代奏已奉，延寄鱼业著沿江沿海督抚考察办理盐业著两江总督督饬两淮运司认真整顿。扬州便益门外新创打蛋公司，刻已出资购蛋，添雇女工将鸡子青黄分为二种贮以洋铁桶运赴日本销售。日本人加茂在镇江开设东孚行购办内地土货，于清江设立土货屯机转运三联单常镇道责，其违章前赴内地迫令闭歇，现该日人据马关条约第六款第三节日商准在内地设行栈制造一切，并开清江为商埠等情与常镇道辩驳已诉于总领事云。镇江日商事务由驻沪总领事所派驻宁之日本总办天野君经理兹天野君奉调他往交卸在即，另由总领事小田切君特派岗部君赴宁接办。近有太仓绅士禀请创办纱厂公司奉商部批云据禀及章程均悉该同等集资开办，太仓济泰纱丝厂呈请立案，并称资本现已招集逾半，俟开办有期再按。钦定商律有限公司逐条办法禀请核示等语尚无不合，自应准予立案，除咨南洋大臣转饬该处地方官实力保护外，仰即妥速筹议照本部奏定公司律将开办以前各节照例报部。华娄两县交界处屡有洋商前往购地，当由两县禀知道宪设法禁阻。
    安徽，安庆太古轮船局以洋关开设早有成议，预于小南门外买基地数亩以为建设趸船地步，所有售主王姓已陆续与洋商订定售价银万两，业经划清界址，兹本地绅耆查界址内有侵占官基情事，特于前日具禀藩宪请饬阻止云。江西景德镇作磁之泥向产于安徽之祁门县，其泥细腻坚致久为西人垂涎，兹有候补知州娄子青者条陈皖抚派员在该县设磁泥厂，以免利源为外人所夺，当经皖抚诚中丞核准拨官款二万金，即委娄刺史总办其事并饬议章速为开办。
    浙江，浙省沿海鱼业实为出产大宗，浙抚通饬沿海各府即遵照张季直修撰奏准鱼业公司条陈办法一体迅速妥筹办理。
    福建，闽省樟脑之利与荀竹之利不相上下，前闽督许制军曾委厦道黎观察督办其事，在厦设立总局，而上游各分局概予日人承办，名为官局实为日局日人承办，各该局以来如永安福安等局均获利无算，因土人甚愚投售樟脑，每担仅得价银五十元，而日人运售香港，每担可得二百余元，不啻三倍利，市以故英人因而生心亦在上游各处采买运售，争其利权，日人以英人无成约在先，不得采买为辞，英人以利益均沾之例亦得到处采买为辞，两造均质于总局黎观察既不能袒日，又不能许英，乃拟将日人之各局收回自办，以免利权旁落日人要索赔款十余万方肯退办，闻黎观察许以五万金，未知日人能满志否，又闻黎观察将以此项权利收回拟交粤人某君承办云。
    湖南，湘省商务局各官绅刻已定议将建厂一所为商会备办，本省及他省物产外洋物产陈列其中以扩见闻，而资比较并仿西国商例，其有新制一奇品偶得一异物者准其送到会中，志其姓氏定其价目以示表异。
    新疆，伊犁俄领事拟于每年秋间在伊犁某地方设一互市，伊犁副都统春满（驻塔尔巴哈台）以互市之设颇非易，易拟先与俄领事商定草约，电达外务部核夺再定行止。
    广东，外务部致粤督岑制军电云，近准英使照会内开请即按照中英商约在惠州设立商埠，实系中西商务有益等，因除行总税务司查照外，请即派员查复照约核办云云。广东省城自开办公共保险公司以来，颇著成效，近各商又会议增入普通公共条款如下：一同会各处遇警会中，各店均有伙伴驰往代护货物，拆断火路，现计因是而获保全者甚多，应增编人数俾遇警可资保护，一投保日多地方远近不一，赴救人数亦多，应明定规则俾各司其事不致纷乱，编十人为一队，以一什长督率之则不至散漫人数，既已编定各给本公司嘿头腰牌一具以便稽查，冒充混入者一搬运货物分特别冒险及普通保护公议给以额外花红以示奖励。琼州一岛海外孤悬帆樯鳞集，为粤东通商便利之区，外人涎之者久矣，现闻英国香港总督电致驻京，英公使萨道义报告琼州商务实情，并陈开港之利益，请该公司按照中英通商条约明文从速，实行开港之举云。
    广西，南宁为南北通衢，通商便利，现闻法人因龙州商务现象萧条圣请中国开南宁为商埠，即将法国龙州领事改驻南宁，现经桂抚柯中丞电咨政府请示办法。
    贵州，贵州巡抚因食盐皆仰四川供给，每年耗去四十八万两之多，倘就本省开办盐政可挽大利，故已入奏开办。
    ◎侨民商业
    闽省漳泉各属地瘠民贫不得不远涉重洋以谋生计，自海禁开后，每岁由厦门出洋者不下数万人，闻南洋新加坡槟榔屿仰光暹罗缅甸孟买安南西贡，各埠共有华人三百万左右，小吕宋一埠约二十六万，安南一埠约三十万，闽之漳泉等处人民居十之五六，粤之潮汕新会等处人民居十之三四，有自各埠归来者谓闽人，在各埠拥资数百万至百余万者不一，其人大抵闽人得上富，粤人得中富云。商部电咨粤督转知张弼士京卿即速来京，旋得电复云张已赴星，故振贝子特委章京杨君道霖石君作桢前往南洋联络各华商举办商会。古巴华人遭乱以后，至前总领事周君齐及，今总领事廖君恩焘驻古华民始见天日，廖君曾与古巴政府定议税则一事其功甚著，盖古巴属西班牙时华人进口货价由华人自报往往值百报十归美后，美人以华人瞒税则于所报价中常超数倍，商人苦焉及古巴自立廖君与其政府力争，始得华人货物从实报税，彼亦从实征收，商人便之曰秘鲁华人据七年前领事调查约五万，余年来死者某众续至者不过三四百人，利马埠商务十室之中必有华人商铺，其大者甲于本街以车货仰食于华人者以数千计，若遇华人新年则车夫遂皆辍业华人侨居颇得自由，如内地杂居及作何事业皆享平等利益，此埠华人会馆甚多，一为通惠总局，其余为粤东会馆、番禺会馆、同陆公馆、古冈州福潮会馆、义兴公司、东义堂、肇众会馆、义勇堂，此外各埠随地皆有会馆云。
    ◎各国商业汇志
    各国，各国文化交通多由利用海洋之力，故今日主张海洋共有之说者已为列强所同认，于是以航业之竞争谋商务之发达，求海权之伸张，有进无退汲汲不遑吁可畏已，今比较各国商船吨之多寡列表如左。
    国名　　艘数　　　　吨数　　　　柄名　　艘数　　　吨数
    英吉利　一一一四五　一四五０万　日本　　八七０零　五四万
    德意志　一六八五　　二五六　　　丹麦　　七一五　　五二
    美利坚　三０二０　　二五０　　　衫肌　∪八０　　四六
    那威　　二五三０　　一七０　　　奥地利　二八０　　三八
    法兰西　一一八０　　一二四　　　希腊　　四０五　　二三
    意大利　一一五０　　八八　　　　巴西　　五七０　　二一
    俄罗斯　一二二０　　六五　　　　中国　　一００　　二０
    西班牙　七一五　　　六二　　　　土耳其　四五五　　一五
    瑞士　　一四００　　六０　　　　
    日本国，四月初四日，日本全国商业会议所四十所开临时联合会于东京，其各地会议所提议之案如下：一请美国减轻绢织物之进口税，一于民间实业家中选胜任之人物以观察满韩之经济界，一组织业出口货者之公会，一劝诱外国观察商业者来游，一开设巡航博览会，一对于驻扎中韩两国之领事官凡商业上开直接通信之途，一望速设通商事务官于中韩两国枢要之地，一以要联合会会长之名建议于内阁总理农商务大藏外务四大臣请无失战后之机会，而开万国博览会于适当之地，一日本现在之急务在扩张商业于东洋全体战后经济之方针，虽必待战捷之效果如何，而徐徐研究，然亦不可不乘战线之扩张而择其较为平稳得营贸易之地，先有所施设，今举其重要者如下：一创设东洋银行，一改良韩国之币制，一使日本人在韩国所有之土地得以固安，一改良韩国警察之制度，一巩固日本人之渔业权，一于满洲新设开港市场而自由贸易，一满韩之铁道及其他通信事业日本人尽力经营之，一满韩沿海及河流其航运事业日本人当尽力经营之，一于满韩得采掘矿山制造土货之自由，一建议于当局使要求美国免除纺绩纱之进口税。
    德国，德人在中国之商务进步甚速，其银行海运二业最增长，其势力今略计之厦门商会二，资本三万马克，设有邮便局，广东商会十二进出口贸易中德居十之六，又有航海汽船二十艘，内河小汽船六艘，福州商会虽仅一家，而投资创业者方兴未艾亦未可忽视也，汉口自德华银行分店外有商会六，资本六兆五十万马克，进口货值十二兆，出口货值三兆，有奇平山煤矿，有附股四兆马克，汽船往来沪汉者五汉，宜一并特设邮便局，其在上海又远出汉口之右，自德华银行分店外有商会六十八，贸易之额多至一百二十兆马克，占全埠商务之半，资本不可胜敌，航海汽船二十五艘。天津自德华银行分店外有商会二十九，资本一百九十兆马克，进口货六成，出口货五成半，俱属德商，又附股于开平煤矿。烟台有商会四，北京虽非通商口岸亦有商店二家，京津电话并有其资本，近更拟就北京分设德华银行云，此外托名华商而出资在内地营业者亦不少，试观癸卯年德国航海船驶入中国各口者至三百三十八艘之多，其商务之兴盛进步之神速可见一班。
    阅五日，麦尔偕劳勃回施嘎哥城，言有要事，故须同往，如有需劳勃之处，则福君可致书相告。一二日后，即当令其来此，否则任其卜居城中，言毕，二人乘汽车启行，途次，麦尔谓劳勃曰，今请告汝，余所以偕汝同归者，余欲就汝密室，检视汝先人日记家谱及与亲友往来函牍，除其中不可示人者外，请皆交余检视，劳勃转身视之，曰噫，此殆福君之策欤，曰然福有深意，幸勿疑，曰诺，固余所乐从也，曰汝将来必知其所以为此之故。今余虽为之助，亦不知其何意，盖彼有所疑，然未得证据之前，必不肯渎焉相告，以余揣之，福大约以此案原因，在于往事，曰余弟被害之原因，由于往事乎，曰然或其一身，或汝一家，或系格伦脱之故，今皆未悉。
    是礼拜初，格伦脱复为学塾副教，屈而士一席，则别延城中一少年学生充之，杰姆森夫人已与格伦脱订交，恒往来塾中，生徒皆识之，有时福亦至塾，与杰姆森夫人叙谈，格伦脱渐觉二人眉目传情，彼此有意。一日，福忽询格伦脱曰，姑娘曾闻杰姆森夫人言将去格伦维尔乎，抑尝闻其道及住址乎，曰余闻其言格伦维尔，风景极佳，料未必即去，惟余知其交谊甚广，揎为伶仃寡欢，彼尝语余，谓其前夫得废疾，延二年逝世，余实告君，彼甚属意于君也。福曰，吁，是何言欤，曰余为妇人，知妇人心事，且君亦似钟情于彼者。福转身他顾，曰届时姑娘自当知之，余今亦不辨。
    旬日后，福以案情毫无所得，常闲游村中，遍相儿童，终不见弗兰夫人所述者，庞恩曰，其妖乎，其仙乎，不然，往返格伦维尔，何竟不一遇。杜伦曰，弗兰夫人见是童时，天已昏黑，福君自朝至暮，奔走街衢，遍察跳号诸童，期欲得相似者，抑有何益。
    杜伦独悉心探访湖滨小舟，后知为杰兰史慕耳之物，史业铁工兼喜渔猎，屈被戕两礼拜前，有一人作客装至所设铁店，愿以重价购其小舟，史涎其财，售之，其店在村外，与湖滨近，是人自言于数日前，自施嘎哥城来此，将句留数礼拜，并思侨寓湖滨，且给舟价，言俟归时来取，史允之，一日，舟忽失去，思是日即屈而士被戕之日，有一童曾见取是船者，系一男子，衣法兰绒衣，惟时甚早，别无见者，此后人船俱杳，而史于屈而士被戕次日，即往视弟疾，两日前始返。庞因曰，若如所言亦无裨于事，乃谓福曰，君将仍留格伦维尔乎，曰然，余尚欲留寓数日。
    翌日，正啜若互谈，一童持一短札至，福亟展读，曰请速来，下署格伦脱，福急起赴约，至则格伦脱延之入，且闭门，徐语福曰，君睹余书，恐未必知为何事，今实告君，余顷者盘诘彼得，已得其底蕴，谓见一活鬼，自树丛跃出，对之摇手，鬼全身皆白，如一大方白纸，惟面目黧黑，其声低百可怖，嘱伏卧，以面贴地，并见是鬼手执一钢刀，少顷，入丛墓中，童惧甚，俯伏于地及起，鬼已杳，乃飞奔而归，其言如是，有可疑否，曰余料是童已目睹凶手矣。姑娘试思其尚能指出见鬼处否，曰余已问之，据言若有人偕往，不难指出，曰然则于两句钟前偕往何如，余先诣杜伦假车，不知是童今在此否，曰毋豫告之，恐其惊恐。
    少顷，车来，彼得见之，喜甚，彼得坐福拉史格伦脱二人间，将近土山，其面色忽变，格伦脱绐之，曰彼得速告我鬼所在处，余等为尔逐之，杜伦令彼得坐车前，以便指示，迨至土山南端，童齿击股栗，以一手掩面，以一手遥指丛树所在，战兢曰在彼，鬼自彼出也。福曰，自林中跃出乎，有足乎，曰有，且有首及臂，福顾杜伦曰，折回可也，遂以今日欲返施嘎哥城，私告格伦脱。
    格伦脱自塾归，马赛夫人言福有书告别，展阅之曰，
    姑娘虽已与屈而上订婚，然余尚未以此案情相告，是案应分两面查勘，余今须在往顾彼面，此有庞恩杜伦料理，又别嘱二估村南代余侦探，余居城中，过此礼拜或更句留数日亦未定，倘有与案情相关之事，请即作书相告。余料杰姆森夫人未必即去，重来时或得再晤，余甚不愿其不谋一面而去。果有归志，请预为报，阅毕，祈付一炬，下署福拉史。
    驹光似电，时已盛夏，福去格伦维尔，抵施嘎哥，劳勃来谒寒暄后，劳勃脱草帽就福前坐，忽厉声曰，余本不欲与汝争，但心怀忿戾，有不能不一泄者，福坦然曰，然则余须忍受，但未知何事，曰自余归自格伦维尔，数旬以来，每觉有人隐察余之动静，日夕蹑足随余后，福曰，试详言之，曰余初归时，颇鲜出外，入夜尤不欲出，偶出，辄似有人在后踪迹，历试果不爽，曰尔何时始觉之，曰余归后之第三夕，余至兰西姆会所，途次，隐约见封街有一人，侦余动静，余目力健，故见之极详，少顷，余归，则前所见者又在门首。福曰，想系一下等人，曰然余出门后，遇两友，强余复入会所，及归家，行经僻径，即觉有人于街衢对面，追踪侦察，至灯光下，得见其面，盖即前人也。福曰，尔知其故乎，劳勃怫然，曰不知，但疑君与麦尔所为，君曾命余某事非与君等二人作伴，勿出外，此事得毋亦君所为乎。
    福不答，劳勃复曰，如谓欲辨二人所为，余更有可证者数事，福变色曰，劳勃麦尔非君之良友乎，曰然福曰，余于君弟之案，今虽未得实据，君非信我已屏弃他事，而致全力于此，且凡余所为，非欲求有裨于君哉，曰余皆知之，但何以遣人监视，又何以禁余得游，数礼拜前，君于格伦维尔已得案中紧要关键，且谓将多方钩稽，今忽来此，即于一己之利益，亦置之不理，余不解君何意也。福曰，君所云一己利益者何义，曰乞恕唐突，余知君属意杰姆森夫人，故有此言，君知余脑中今涵何义，曰余实不知，愿闻其略，曰君殆有事故，致疑于余，致麦尔亦为所惑。福转身语之曰，君既明言，可免彼此误会失欢，今实告君，顷所揣度，实属大谬，惟谓杰姆森夫人于吾有一己之利益，此言殊不诬，余因深悦其人也，惟余所谓利益者，于君事亦颇有裨，余今去格伦维尔来此者，虑君或以暴厉败余所谋，今不得不以相告，惟仍望俯从鄙言，余初不料麦尔等，所为如是昭著，又不料君觉察如是之速，余等虑君为凶手所乘，君前曾语余，屈而士未至格伦维尔前，尝被人狙击，幸其事未成，曰然曰是即此案之第一节目，今所勘得诸迹皆与此符，而在格伦维尔所侦，尤悉吻合，所惜者尚未能指明耳，自君去格伦维尔，余即决意随君之后，后以此事托麦尔，彼许余未来此前，终不领君独行，曰是何为者，余料君夏日被击，仅为阴谋之权舆，而所谋尚不止此，其人或系新仇或系旧仇怨是何因由，尚难澈究，惟余深信祸机潜伏，尚未消灭，故一有余暇，即追踪至此，侦视两日，见更有眈眈随君后者，麦尔与余均至交，遂转而侦视其人，曰试料其为何人，曰或即凶手，或其爪牙，曰天乎，君能度其原因乎，曰自能度之，但原因甚繁，惟其事必于君之家世或双亲为人有关，则与案情大略符合。劳勃曰，自君去后，未知侦余者为何人，曰其人名赫格史，君不与麦尔俱时，彼尝日夕伺汝，劳勃起曰，公等如是受护，余不知感戴，而反致拟，殊滋愧赧，余此后当益加慎，杜门不出，请止赫格史，移此光阴，并力于更要之事，不必为余过劳，余岂愚人，安有仇敌在前，而不知自卫者。
    福闻言，自思劳勃非童竖比，且其人刚强果健，当能御侮，乃辞去赫格史，而彼讠胁炖筒者亦绝迹不见，福更命强有力者二人，更替代麦尔，密探先眈眈随劳勃后者踪迹，一礼拜中寂无所睹，孰知至礼拜日夕而劳勃竟遭横暴也。
    是日，劳勃未尝出门，日将夕，以麦尔夫妇赴礼拜堂，劳勃独坐无聊，至回廊眺望，忆福辞退赫格史时，曾许除乘车外，入夜断不独行街衢，继思揽辔畅游，计亦良得，车行在一花园对面，去此仅两三家，平日赁车皆命仆在，今值礼拜日，众仆皆请假外出，仅留一人应门，劳勃已四日不晤福拉史，意欲就福一谈，同日又接庞恩杜伦来书，略述格伦维尔事出有因，揣福处必得有较详消息，故亟欲往见，惟无人代为赁车，劳勃自忖车行近在咫尺，谅行此数武，不致遇彼强暴，乃燃烟下阶，思赴车行。
    时街上寂静，行人甚鲜，行至屋角，心惕惕然，若有人匿于彼处者，遥见一车自前驰至，劳勃注视之，近屋角一巡捕在焉，两人渐相近，巡捕本面向来车，忽转身顾视劳勃，曰君非劳勃乎，曰然曰余有数言相告，与君颇有关系，君肯偕余同行片刻乎，余不便驻足此处，当至彼屋角言之，劳勃目注来车如故，曰余欲赁车耳，曰此事余可代劳，巡捕趋立路灯下，举手向来车作势，且向御者长啸，曰乔乃速来，有人雇汝车，言竟，顾谓劳勃曰，君若随余至对面，当即为君一言，且兹事简略，需时亦甚暂也，乃先趋至对街俟之。
    劳勃步其后，至则谓劳勃曰，请更择一僻静之处，劳勃回顾来车已踵至，巡捕曰，两三礼拜内恒见一人在此窥探，与余相埒，余深讶之，因详察其动静，其人常绕此屋角而至君寓对面，余等当速行，恐后有人来矣，旋又曰，其人身材不甚高，然每次必变易服饰，故不易辨认。劳勃曰，请速言，余等将行至彼屋角矣，其人略回顾，曰诺君车已至，但余亟欲告君，今其人已被捕，劳勃自忖福于此尚茫然无知，余当举所闻以告，即哑然微笑，曰尔捕是人，当可邀赏，曰是余当尽之职，亦不欲受赏也，君请急行，后有人来矣，劳勃从之，不及他顾，去墙角约十步许，忽闻猛击声，呼救声，辚辚车声，暨手枪三声，霎时间，目不及察，耳不及辨，而劳勃已偃然仆地矣。
    突一人出，弃手枪扶之，曰劳勃已重伤乎，是人先将伪巡捕逐去，不令续放第二枪，伪巡捕见之，即跃入邻车奔去，于是巡捕及令人等闻声齐集，交口问讯，曰其人已死乎，曰何故遇此事，曰余确知有一马车，四方纷纷环视，巡捕命稍退，明灯而前，见来救者仿佛一粗工人，身衣礼拜日服，跪道旁，扶劳勃，其人维何则福拉史也。
    福昂首谓巡捕曰，是为劳勃孛劳来君，居本街Ｃ字一千三十号麦尔律师所，去此仅两家，今受伤重，必舁归，未识有肯假车以载者否，旋一人出，允以车相假，福命巡捕速缉凶手并赴各车行，访明是时有某号车在外，且往所寓封门，延格来史纳医士诊视，格适在家，劳勃舁归后，医即至，见所伤在头颅，势甚重，幸不至毙命，裹扎毕，乃寝之卧室，并延一女子侍汤药。
    两句钟后，麦尔始归，知之，曰何故遇此，福曰，事固易明，仇家奸巧叵测，智出余上，而劳勃又性不忍耐，曰试详言之，曰其前半节仅堪悬想，余料今夕彼必独留寓中，曰然余二人皆出外，曰大率欲雇车出门，而仆役均他适，遂亲赴车行，比行至屋角，即遇此伪巡捕，余见其止步纵谈，须臾，伪巡捕即为之雇车，是车紧随其后，后见其踱至街之对面，车仍随之，迨行过路灯时，仿佛见此巡捕尚在谈论，余甚疑之，盖其侦探之人前数日忽然不见，余料必有他故，故三夕内，余常于君寓左右，密为侦察，曰以是故不常见君面，曰嗣后余见二人行至屋角，转入一横街，地僻颇静，余知必有祸，但余尚在街之此面，方欲穿过，其车亦趋近彼面，绝不按行路章程，余方至街心适当车后，见劳勃行伪巡捕前，其人即举手狠击，车中人亦高声喊叫，余即趋救，彼见余，即一跃入车，尚伸手作欲击势，余叠发两枪，当其入车门，余又发第三枪，其人遂急急遁走，料此三枪中必有一命中者，曰其车既狂驰街上，必当为巡捕所拘，曰否，曰何故，曰其人甚黠，安必其不于近处，别备一车以便易之而行，曰君何由知之，曰余于数事已知其为巨猾，设身处地亦必出此，麦尔长叹曰，吁，何劳勃之不幸耶。福曰，使其稍能忍耐必不至此，曰余亦有咎，倘余不令其独留亦不及此，余固见劳勃今晨常惕然不宁也，曰果为何事，曰君闻罗思格立藤姑娘乎，曰阅报知为一孤女，曰罗思与劳勃昆仲，自幼邻居相友善，两家长者亦有交谊，故罗思之父甚愿以女妻劳勃昆仲之一，孰知机缘不偶，劳勃家素丰，其父殁之前一年，所设ＦＣ铁路公司忽闭歇，其田产之在西北境者亦大失利，甫及三月，所损不赀，使格立藤君尚在，事犹可为，不幸于劳勃父殁前二年逝世，先是两家同居此街，为时甚久，格立藤君既故，罗思遂与其姑同居，福曰，罗思今何在，曰前日尚在本城，曾偕其姑出游约一年，今甫归耳，劳勃性虽倨傲，然彼此颇相怜悦，且其兄弟二人尚各有数千圆，不失为小康之家，屈而士殁，劳勃欲以其资财畀格伦脱，而己之所有则将用以查缉此案凶手，故劳勃所望诸罗思者今已无可徼幸，其为访事，虽聪敏过人，然又何能一旦致富，且其人好自立，不愿受人嘀，余虽忝为父执，亦雅不欲以是相丐，曰否否，其事必不谐，今劳勃于此，殆无可望，曰何哉，此案终不能破乎，曰非不能破，但势有所不及耳。
    福兀坐书斋自忖五年前为访赫连麦新杰嗣女，始来美洲，自后所缉奇案颇多，然无有若是棘手者，顾视案头有两信，反复展读之，自啮其唇，若有所思，时或喃喃自语，曰异哉，何此案之难也，复取庞恩信读之，末有数语，谓杰姆森夫人未能忘情于福，遇时必谆谆见问，且冀福亦如是相念，近日起居不适，想因在格伦维尔寂寞欢之故，福曰，吾恐彼之念我，尚不如我念彼之切也，言既复取信读之，曰
    君所嘱在此侦探二人甚善甚善，尤妙有杜伦为助，方屈而士被戕之日，渠已于湖滨觅得小船之处，查勘一周，据云至少必有三人。
    福置信叹曰，庞恩君如在此，余即可明以相告，盖凶手既至湖滨，即与其同伴分离，挽车之马，卸去鞍辔，放之林中，貌为在彼饮牧者，所乘者又仿佛一载货之车，故路人见之皆莫之觉，凶手往来林中侦察屈而士，其巡逻湖上者棹小舟游行岸边，既见其至，则举号以告之，或二人相去尚远，则巡逻者移近湖滨，互相报告，既见湖滨辽阔，即于其处肆其毒手，至屈而士曾见其人与否，死者已死，无从询悉矣，言毕，置庞恩信于案，取榜伦脱信读之曰，
    杰姆森夫人居此不如前日之乐，其夫弟楷尔杰姆，今来探视，惟句留不久，闻其返自温泉，因感风湿，足略跛，余仅晤一次，其状貌言语类英人，目深黑，似非善类，率布数行，亦聊使君知彼美雅意耳。
    福曰，固有意乎，余固料其如是，言至此，一僮启门入，曰有一女子来谒，福起立，肃之入，女子冠高冠频频颤动，明眸善睐，未时福言，即自陈曰，福拉史君，余即罗思格立藤，今冒昧来此者欲知劳勃昆季遇害之事也，劳勃与我家故有交，其昆季二人皆与余有仇，幼时常共嬉戏，余薄游欧洲将及一载，旬日前始返，惊闻屈而士凶信，寻又闻劳勃为人殴击，幸未殒命，麦尔夫妇亦与余友善，前礼拜寓其家时，得闻一切，惟谓君知之较详，且今日之事皆赖君援手，故劝余来此，福曰，姑娘，余当从命，曰余已闻此事崖略，知此案已有端绪，惟情节不甚联贯，且谓君已筹策，尚有窒碍，特未识其窒碍者何事，君既为劳勃好友，不妨直陈，余亦分应知此事也，言毕，流盼顾视。
    福嗫嚅片时，方欲启口，而僮复轻步趋入，以邮局函牍一束置案上，福见其最上一函，有速送字样，阅之则麦尔手笔也，亟启读之曰，
    福拉史君今日罗思格藤立姑娘必晋谒左右，其人与劳勃昆季最有关系，尤可为君臂肋，遇事最慎密，晤时不妨实告，下署麦尔。
    福读毕，即以信授罗思，罗思读竟，返之，福曰，姑娘欲知此案之原因乎，曰余亟愿闻其事，请约言之，余知劳勃伤重，不能知觉，亦不能运动，曰诚然，曰此事于君有何关系，曰余甚不幸，盖勘案事必因是停辍，而今何事，岂可失此机缘，机缘既至，余等或当长行，而尤须人时时留此侦察，罗思曰，然则所需之资，自必甚多，福颔之，罗思曰，福君，余所有事不当隐讳，以免隔阂，二年前，余去家依余姑而居，议再肄业半载出门游历，劳勃来别，其所言余至今未忘只字也，请为君述之，其言曰，
    罗思姑娘，余等为总角交垂十年，而为至友者又十年，今余已成丁，一贫如洗，卿亦及岁，而雄于资财，余如强卿不愿，不胜卑鄙，故甚愿卿自择所天，余之爱情始终如一，今虽不幸寒贱，一旦天随人愿，假我机缘，仍当以金屋相贮，然余惟求卿之愉快，他皆不计，卿今将入酬应之场，若遇有学行优粹之人为卿所爱者，则以身相许，余愿亦足，若尚未得，则余终思所以娶汝，当先殚吾精力广营赀财，俾异日得以步卿后尘，庶可知余非涎卿之劳勃言时，并不容余置答，盖相知既深，爱慕尤切，其虑余阅历短浅之言，跃跃言外，故余亦尊之爱之，自是以后，恒自认为其订婚之妻，且尝以是自慰，然则余非与此案至有关系，而宜假以一臂者乎，余家薄有赀财，不须分析，余亦已届自主之年毫无制肘，今请许余副君尽力从事于此，劳勃之伤既非旦夕可愈，而屈而士又为余兄弟行，则当行此事者，舍余其谁，福曰，姑娘，尔已闻劳勃伤势乎，曰然或谓其必不起，余终不信，即不幸而逝，访缉此案，尤不可缓，又奚可因此而虚掷光阴哉。
    罗思言至此，少止，复曰，麦尔尝语余，屈而士有一订婚之女，特未知其姓氏，愿君相告余，当通候，曰姑娘多情良可钦佩，是人名海忒格伦脱亦一孤女也，曰请言其貌，曰发作金棕色，目灰而秀，长身玉立，袅袅欲仙，曰是即余同学海忒格伦脱也，彼因贫废学，暂假舌耕糊口，不当任其伶仃，今宜招之来，与余同居，曰余料其尚不能即离格伦维尔也，曰倘来视劳勃，余可见之，曰然彼本询余何地何时，可见劳勃，曰然则君已许余副君乎，曰麦尔所请，固不能辞，即姑娘良才雅意亦何可负，有顷，复庄言曰，余欲将所谋画尽情相告，然恐尔冒险行事，余尚欲澈底根究方可措手，故此数月不能遽宣布所欲踪迹之人，因今所悬揣，与案中情节相连者尚未呈露于人之目前也。
    罗思助麦尔夫人及所雇一婢侍劳勃汤药约半月，先是罗思俟劳勃熟睡，始入内，越数日，伤渐减，略省人事医遂辞专司汤药之婢，罗思坐于其侧，笑语之曰，劳勃君为暴客所伤，当有他故，余故来视君疾，遂述一故事以解其抑郁，劳勃乐之，寻因南方天气较宜，遂迁劳勃于彼。
    阅二日，麦尔乘意妥利亚船往欧洲遇相识者于河干，或询所往则曰，余久欲远游，此行因有要事，将以检阅簿籍，言次，舟中汽管频频作声，麦尔与福拉史罗思及其妻言别，遂登舟去。
    福遂谓罗思曰，麦尔既往，其次要策，即格伦维尔之役，数日后，麦尔夫人与罗思偕一婢名苏贞者，至格伦维尔婢固福所荐，至则卜居于格伦维尔客寓，格伦脱遇之甚厚，杰姆森夫人初不欲与罗思订交，继与格伦脱往还甚密，渐相稔，罗思因初居之室不甚惬意，与麦尔夫人别赁一精舍居之，兼赁一公用客座，与杰姆森夫人客座毗连。
    罗思及麦尔夫人居格伦维尔七日，福至自施嘎哥城，主医士家常与格伦脱及其友相往来，杰姆森夫人时亦与罗思交情渐洽，或同游学校，或偕骋通衢，盖杰姆森夫人言自屈而士被戕后，久绝迹于湖滨一带矣，一夕，福及诸女友诣格伦脱家与马赛夫人团坐廊下，纵谈约一句钟，杰姆森夫人亦乐甚，格伦脱遂留众人小餐。
    少顷，庞恩步入，曰劳勃南行后，多传其受伤，今忽增重，杜伦近有中表亲来此，所述亦符合，遂出一信示之，格伦脱曰，有音讯乎，曰然其势颇危，杰姆森夫人曰，即彼劳勃乎，请详言之，乃顾罗思曰，即格伦脱之友也，余尝有一面之缘，庞恩趋至窗前，就灯下读之，曰，
    恐余友不久人世，彼亦不能久居于此，其病势近忽加剧，精神委顿，噩耗之传恐无多日，读毕藏之，杰姆森夫人等旋各散去，迨归格伦维尔客寓，见罗思之婢立客房外，神色仓皇，徐语罗思曰，姑娘，余几惊死，顷有人在姑娘及杰姆森夫人房中，余偕两婢坐后廊上，约一句钟，迨归，去房门不数武，见有人自杰姆森夫人房内逸出之人，罗思启门而入，且谓杰姆森夫人曰，试往视尔室，果曾被盗否，且嘱苏贞随去，杰姆森夫人至己室，见门钥已启，其内室亦似被人检视者，乃告罗思曰，幸余珍重之物，未尝置此室内，即首饰箱亦寄存寓主人处，已三日未取矣，余有一皮囊，亦随身携去，故所失无几，箱箧及外衣靴鞋皆为其人翻阅，贼踪甚奇，一似被人惊走者，罗思曰，料欲窃取衣服，后闻苏贞步履声始惊逸耳，后嘱寓主人严缉，终无踪迹，寓主人慰之曰，确见有人于薄暮时启门入内，时房中无人，多在草地回廊上，房中又未然灯，故易混入，所失无多亦幸事也。
    麦尔夫人来时，原期作两礼拜句留，遂请罗思早作归计，罗思许不久即行，三日后，格伦维尔寓所诸女相偕出游，作垂钓之戏，杰姆森夫人尤嗜此，强邀罗思偕往，罗思以不谙辞，与麦尔夫人先归，是日，格伦脱及福拉史皆未至，杰姆森夫人及暮始返往叩罗思房门，久之寂然，迨入已室，则案头置有一札，取视之，见署福拉史名不觉怦急，启视之曰，
    夫人妆次，今余等猝归，想夫人必以为奇，今日四句钟接电，谓劳勃已逝，其尸已于礼拜二日，自南方启行，计期将到，故余等必于今夕入城迎之，麦尔夫人及罗思亦偕行，以备安慰余表妹格伦脱，余甚愿此别不久，即可与夫人会晤，余闻之表妹，谓夫人不日将去格伦维尔，未识此去何往，得以踪迹用告，以便趋候否，福拉史上。
    一句钟后，杰姆森夫人往招庞恩，庞恩至，杰姆森谓之曰，庞君，彼数人已突然去，仅留一牍言别，余虽知劳勃之死，愿更闻其详，曰余亦不知，曰然则格伦脱姑娘尚重返学校塾否，曰余亦不知，惟其表兄家计甚丰，不久将出游，或将寄居其亲友中，而罗思又其至友，自必留之，余尝见格伦脱与杜伦偶语，故度其已辞去矣，曰余亦深喜格伦脱出游，若其表兄不与偕行，则可与余为伴，余不久亦将去此，因有先夫遗产交涉事，不得不亲往料理，但余必先作书以告格伦脱，庞曰，罗思卜居罗利末寓，有书可迳寄彼处也。
    一礼拜后，杰姆森夫人与其友亚朔夫人至庞恩许话别，曰余夫弟顷自西归，今将东下，约于明日在施嘎哥城相见，余今日即当首途，三日内，即须长征，福君来讯，言及格伦脱等均已出城，故余恐不及把晤，惟闻其夏初必集伦敦，言竟，遂别去。
    前言麦尔自纽往伦敦，方启程前二日，曾致一讯与韦特尔赫尼，韦特尔赫尼者，英国名律师，居密特炭勃巷，距弗利脱街不远，福利脱当伦敦中央，故为胜地，赫尼于麦尔抵英前五日得其讯，展读之曰，
    韦特尔赫尼阁下，四载睽违，渴想殊甚，君曾许于急难时援手，今其时乎，余将于役贵国，可以一觇风土人情，并须于君处检查一事，虽与君操业或异，要不能为将伯之呼，君才力能及，当不致多费时日，深望勿却所请也，事为丕斯理家承继财产，赫县斯理故后无嗣，今招族人承继，余欲知此事始末，君幸有以教我，现定两日后乘意妥利亚船就道，至伦敦后，暂寓勃郎客寓。
    韦特尔赫尼诵毕，微笑，先是韦尝游美洲，爱施嘎哥风景，勾留良久，麦尔偶阅客寓名单，知韦为英国律师，初至此，无相识者乃投刺谒之，二人以是订交，韦之来美，因美人有代理英某寡妇财产者，美人欲欺蒙之，麦尔助之，其事得直，且与赫尼结为兄弟，望其异日亦如是相助，麦尔既至勃郎客寓，循例以姓名录簿，翌日即得一信，其词曰，
    来讯已悉，所嘱细事自当效劳，以酬昔日厚惠，遵即检阅册籍，知意谦史脱之丕斯理，拥有厚资，今正候人承继，黑县斯理一支已于八十年前去英之美，此支后裔，如有男或女均可入嗣，乃布告以后，杳无应者，亦无人来此担承，君若枉临，当以详告，或更有可以效劳之处，尤所欣愿，书伦敦索郎客寓麦尔先生下署韦特尔赫尼名。
    麦尔遂诣赫尼共商此事，赫曰，此产今宜归黑县斯理之裔承受，有能证明其实属此支者，即可认领，麦尔曰，然则居于英之诸支，固甚清析，曰然惟有数支中表远亲不甚明析，盖丕斯理昔有三子一女，女嫁后早殇，并未生育，长子生有一子亦夭，长子至四十二岁卒，其产遂归次子马丁，马丁嗣子两年前亦相继逝世，仅留一中年寡妻，其三子为黑县斯理，即于八十年前去英之美者，故当其裔承继，曰今尚无人承认乎，曰无之，此事登载英美两国报纸久矣，至今犹无影响也，赫尼言至此，见麦尔忽忽若有所失，麦尔曰，实未尝有人承认乎，曰实无之，君惘然若有所失，何也，曰正以无人承认黑县斯理之遗产故，余此来本欲以要事相告，但今须电告美国友人，故只可俟之他日，遂归寓。
    至则有电文一通，方至自美，盖麦尔自纽约启程后，福拉史即以其所为，并诸人近状，电告麦尔，并命诸人彼此连张，以防怨家凯觎，福尝言凡与劳勃有交涉者皆当谨慎，勿为若辈暗算，余渡海赴英，雅不欲其追随余后，既至伦敦，尤不欲其侦余所为，盖自劳勃被击后，仇人常踪迹格伦脱及罗思，幸二人解事，能听福言，勿制其肘，麦尔所得之电，曰，
    格伦脱已遇见西游之人（即所侦案中要犯）彼今方侦余所为，故尚不能启程，必待其去此方可，下署福拉史。
    半句钟后，麦尔覆电纽约，其文曰，
    福拉史鉴，案情无变，现已说明，惟欲承继此产者今尚未见其人。
    数日后，福与麦各致一信，两信往来适于大西洋相值，麦信曰，
    余晤韦特尔赫尼，彼欣然允助，故今惟盼君早来，得以措办一切，兹将所闻析言如下，一、丕斯理家产未曾损失，有村一厂一庄屋一所店肆若干，合之城中所有，都计约有美币百万圆，二、丕斯理家世在英国颇不淆紊，援照成例，劳勃自当承受此产，三、君虽谋定，但当改图，君尝料必有人来承此产，顾今尚寂然，岂奸徒尚隐藏待时耶，望明告我，庶有适从，君如以登报招承为宜，亦请电示，盖前所登者，固未曾明言也，余今无事，姑作闲游，幸畀好音，俾所从事。
    福信曰，
    自别君后，余等仍居城内，余在旧宅安善，日盼佳音，君守宅者来言，曾有人至君家窥探，以意度之，殆即此西游之人，即一二日前在格伦维尔所见者，昨格伦脱与罗思驱车出游，方驰至克洛克街角，有一当肆，悬三球为招，格伦脱见有一人，方自内出，以手探入胸际，仿佛藏物其间，其人环视四周，即匆匆去，若未见车中人者，格伦脱曾遇之于格伦维尔客寓，故一见识之，格伦脱遂嘱御者绕道归，惜余未见此人，只可留此守候，若彼亦同此意，则事或可谐，届时自当启程来英，余曾至当肆检查，其伙云是少年方赎一表，当甫三日，即能赎去，意甚欣然，据云系其父遗物，价值不赀，表中镌有屈而士孛劳来字样，其实为窃表之贼无疑，其所以急急取赎者，或有所顾虑之处，今虽可以攘窃报捕缉拿，然终不能服其杀人之罪，故余仍欲至英破案，罗思姑娘尚侍劳勃疾（注前言劳勃已死者，盖伪为也），君夫人亦恒助之，格伦维尔近无所闻，无以为告，惟望所谋早遂耳。
    福寄信两日后，忽接杜伦自格伦维尔寄来一信，其文曰，
    昨日无意中侦得一事，惜为时已晚，不及上闻，余车行中记室，颇以记录赁车人姓名为苦，凡有来者，悉暗摄一相，使其人假而不返，即可按相寻觅，余见所摄相，有一人颇似余等所谓西游之人，是人喜乘余马，故常常来，余以其相示灶下婢，婢亦言不诬，此婢前在格伦维尔客寓橱下执役，昨偶来庖代，故与是人有一面之识，今以一相片寄赠，聊备侦伺。
    福拉史既睹相片，憬然曰，是人面貌曾在何处见之，既而悟，取显微镜视之，其发多而黑，目戴双层眼镜，福曰，噫，人固是矣，然此伪妆也，遂取以示格伦脱，曰识是人否。格伦脱审视片时，曰殆即在当肆门前所见者，且曾见于格伦维尔客寓，曰其人得勿阔肩长身乎，曰然，福曰，是人状貌孔武有力，言未毕，罗思曰，是人状貌凶狠，一若能在暗中狙击人者，福曰，虽然此非其真相也，使其去此假须发，余亦能辨之矣，言竟，取纸一铅笔一，置相片于前，摹嬷，耳目口鼻无不毕肖，惟颔下濯濯，至晚，福取相片详瞩之，曰尔果系是人，则余将迹尔所在，尔已施尔毒手，一击再击，今余当为最后一击矣，但时机未至，余姑静俟耳。
    劳勃被伪捕狙击后，伤势甚剧，幸医者术素精，罗思又善调护，两月后，渐能起坐，虽面色惨白，身体羸弱，有时犹昏迷恍惚，然不致有意外之虑，又越数日，病势愈减，心神脑力顿觉清醒，初罗思虽日侍其侧，劳勃并不识之，今知觉渐复，略能辨识罗思乃谋之医者，谓劳勃知觉已复，必能识余，虑其一见惊恐，变易病势，果能将来此视疾之事告之否，医曰，劳勃知为姑娘，或将欣喜，非特无他变，且有裨益，但切勿令其言语，伤动脑筋，姑娘必能从余言也，遂命女婢出，偕罗思至劳勃床侧，曰劳勃慎听余言，切勿启口，余今偕一友来，与君为伴，想君已识之，然恐伤玉体，愿勿与言，否则余必禁其来此，言毕，退去，罗思立于床前，劳勃方欲有言，罗思以手掩之，且低声语之曰，劳勃尔今尚不能言语，且余已许医者勿令尔言，余侍君疾久，今当仍在左右，待君痊后，方别去，想君之疾，必能以余故速愈，君为余独一钟爱之人，万一有变，余必终身缟素，然愿君勿使余绝望也，言次，俯身执劳勃手，与之接吻，有顷，医者复入曰，劳勃幸勿懊闷，君之所遇，不啻人生一梦，终必醒觉。
    嗣后劳勃渐能运动，福等徒之南省，以避仇者之目，临行，罗思来与决别，面虽微笑，而泪痕盈睫，谓劳勃曰，尔病不久即痊，届时福必将凶手捕获，君仍可与余聚首，遂微笑而别，至格伦维尔与格伦脱游。
    劳勃自离麦尔家，福与乘汽车之南省，复延名医疗治，至五月，霍然而愈，一夕起坐，揽镜自照，见面有瘢痕，且较前清癯，福谓之曰，余于此案，初虽稍得端绪，惟自彼童子入君弟室后，余始知其关键，然能使余确有把握者，实由君语余，君弟未往格维尔前，已有人殴击一事，曰余今已忘之矣，曰余闻君言后，尝问于麦尔，麦尔谓在一巷口曾见两人凶殴君弟，即呼号而前，挥拳狂击，援之而出，且已执一人之衣，惜为余一人拔刀断之，一俱逸去，是日，君弟适出外问友人疾，自此遂演放手枪，为自卫计，劳勃曰，诚然，今始知余二人有一公敌，余兄弟性命恐尚不足餍其欲，一年前，余弟被殴，实为此事起点，后意陨命，今其人复欲杀余，是夕非君援救，余必不免，余以不从君言，致受伪捕欺，遭此奇祸，自今思之，抑何愚甚，福移椅近前，曰虽然祸犹未已，劳勃曰，君请毋再以余为虑，此后任君所言，余必遵守，敢问今将何为，曰五日后，须登罗恳尼船，余与船主相识，闻是日有军官若干人将赴英国，余数人届时可服兵衣登舟，附之行，既可得其保护，又藉以掩饰耳目，劳勃曰，君谓数人者何意，曰麦尔夫人、格伦脱、罗思及君与余，今欲求此案归结，不能速成，案中有一关键，尚在仇家之手必莅英后，方能区处，君为此案主人翁，自当偕往，格伦脱为案中证人，罗思当与为伴，尤待麦尔夫人照料，故彼辈皆同行也。
    劳勃闻福言及罗思爱情浓溢，方有所思，默然未应，福曰，余前曾语君，余伙已在格伦维尔客寓侦得凶手，但仅闻之格伦脱初未目击，劳勃不禁讶甚，福曰，近日杜伦所雇书记复将是人相片寄来，其详情当缓日相告，余料是人，即君仇家之一，其人骁勇，且恐不止一人，常有人侦察君及格伦脱诸人行止，故料其必有爪牙，而是人或为首恶，亦未可定，曰然则若辈共有几人，曰尚未知，必至英后方能告君，惟格伦脱在克洛克街所见之人，今已启程往英，余伙曾目送其行，且至纽约见其登岸，今余辈东游，男女应分道往，即被侦得亦不致疑吾辈尽鞍伦敦，然君此行幸勿露面，无论在伦敦或他处皆宜韬晦，盖仇家若知君在伦敦，则事必不成矣，劳勃曰，惟君所命，余今者若土在钧，任陶人之抟弄耳，但未启行之先，彼仇家必欲击杀余兄弟之故，敢请明告，福曰，事由财产，劳勃曰，余故赤贫，曰余固知君不信，然异日君当自明，今盍偕往一晤彼美乎，曰若已悉君所谋耶，曰然。
    二人遂偕出，穿过街心，至对面一宅时格伦脱等三人皆坐廊前，相见之下，格伦脱与麦尔夫人福拉史退至廊角，共谈衷曲，而留罗思劳勃在彼，罗思起立其前，劳勃未启口，即先谓之曰，君体弱，请坐谈，余见君今夕愀然不悦，约略知君意矣，劳勃欲答，罗思曰，姑勿言，容余先吐衷曲，当君疾时，余不敢以下情相告，非不知君此行之意，惟余终不忘君之相爱，暨与君同游之乐，君先遭弟丧，复遇此祸，致财物耗失，囊橐几空，因谓余富尔贫，决意与余分离，亦试思余固愿耶否耶，君志趣高远，诚可敬爱，余二人情谊至是，又安可因倘来之财而遂。
    ●第五期・丛谈
    新测行星及彗星，凡属于太阳系之星，以海王星为离太阳最远。人所共知，英国天文学家科路布近考出海王星外，更有星七座。其离太阳实更远，其轨道比地球约大百倍余，凡一千年，然后能绕太阳一周。至十八世纪之末，天文学者所知彗星之数不过六十有二。至十九世纪中，更新发见出二百三十五座，又当一千八百年，哈列氏所谓定期出现之彗星，只知有一，近则知此种彗星，确有十七座矣。
    雷声发明，夫雷由电声，格致家知之已早，无待赘述，然不必知其声系由何法而生。今有美人特罗卑翟，穷究其事之所以然，而思确实之证据，谓雷声之大，系因云中水点，由轻养二气化合（每十八斤水由轻气二斤，养气十六近化合），当发电时轻养二气致被雷火分张，其二气即被分张，立时又被电火焚燃而复化合，故有此声云。
    测天之阴晴纸，西人新制一种纸，能测天时燥湿，法以悸桃涣绞逞伟肓礁坡桃磺技士亚二钱五分，共杌于水，重约三两，然后以墨与水纸侵入，取出晒干，移置阴处，即能报天时干湿之兆，两时纸现玫瑰红色，天将雨现淡红色，天气干湿得中，则红带蓝，更干变为蓝带微红，极干则变为深蓝。
    蛛丝镜，天文家所用远镜其中以线隔之，用记天星经过之度，太粗则阻光，太细则易断，今西人得一巧法，用蛛丝代蚕棉麻丝，按蛛身以数万小孔发出之汁抽成细丝，其丝较蚕细九十倍，较棉麻细一万八千倍，而坚固耐用，则又胜焉。
    俄国碎冰船之发明，巴罗的海及其附近港，半年余闭于冰，若碎其冰则俄国之经济界利益颇多，马哥罗甫所制碎冰船，一千八百九十七年竣工，深四十二尺，容积一万三千七百八十三吨，速力十六海里又四分之一，船首与军舰之冲角同，而突出一鼻便于碎冰，船尾有推进螺旋机三，以备角度，其船因角度之动摇而为前后，其进行也。更有推进螺旋机备于鼻下前部之推进机，当后进时，推水于前部以分前之碎冰也。当时马哥罗甫自试航海中碎十八寸至二尺之冰，尚得保八海里之速力，若二十五尺之厚冰减速力三海里而尚得碎之。
    御炮弹之卫身衣，意人贝乃代弟君得一法，制为衣服，无论何种兵器不能伤杀，曾制一衣献于意王宏伯尔，其衣如毡形厚薄，自一千迈当之三分至二十二分，若厚至二十二分者，虽无烟开化枪亦不能透，将此衣加禽兽之身，以枪炮击之，其弹即扁或返回，或黏于衣上，可拂去之。又寄籍俄国之意人名基俄忌阿那者，近发明护心甲一种，乃以有伸缩力之材料制成，虽钢弹亦不能入，献于俄廷，俄皇著于俄京验之，先命军人取一寸厚之木板八块合于一处，以枪击之，弹丸皆能穿过，继以二寸厚之钢板竖起，取枪击之，亦能透过，然后以枪对护心甲击之，不过使其面略平，而弹丸不能穿，当第一次试验时，以俄骑兵所用之马枪击射，第二次以美国棉花枪药弹之快枪击射，虽乱枪击之，依然无损。
    海底行车，英有铁路一条，在没尔河底，自利惠波起直达北根海，其地向有船只往来，只以舟行濡滞不便，拟于水底开挖地道铁路以行火车，先从北根海开工至九年之久，而工不成，遂改为两路夹攻之计，从利惠波一面穿穴。算定高低广狭曲直，一自左而右，一自右而左，如是者又六年而成，两面接连之处竟能不差累黍，乃砌以砖石，使四周水渍不至渗入，铺以铁路，驾行火输，人货往来络绎不绝，阔二丈六尺，高二丈三尺，内设两路，一路往一路来，而水道行舟仍与车路并行不悖。
    演习捉球，英国戴尔西尔报载巴黎通信员消息，谓法国曾演习捕捉轻气球之法，当气球升高二千四百尺，或不知其距数之际，以排枪击之，足使气球降下，但气球升至一千一百码至二千码之际，则难于捕捉。虽有六十四弹击中，亦不过伤及其中所带之提篮，与气球之本体无损云。
    探矿新法，英国技士近得电气探矿新法，以诱导器名伊达可泰者，传送电机于地下，于发电机之傍，备电话器，听其鸣动，当电浪通过地底时受抵抗力不绝，其鸣动之声一律，若得逢矿脉则抵抗力忽减，而鸣动胜常矣，近来探矿之法，每苦于试矿。盖有无不能预必，而所试经费为数已钜，此法与无线电信送电浪于空气之理略同，然练此法能探金矿之有无及金矿之所在，英国近以此法探出殖民地之矿甚多。
    水中炸机，水中炸机与鱼雷不同，盖鱼雷即自动之器，形略似鱼，而此等水中炸机其浮于海面之圆桶，以钢线连于海底微锚，而中载炸绵药约五百磅，其炸裂之法有三，有一等被船所撞，登时自炸，又一等以电线由岸而炸，然海面有雾气时则难见敌兵之来，又一等以电线连于岸，若被船所撞则岸上鸣警钟，岸上人一听此声，则可随意以电法令机自炸，且无论以何法而炸，能使船在三四尺之遥立受重伤，倘舰来更近则十中之九可以炸机而轰毁云。
    无线德律风，旧金山有一西童名麦卞尼者，今年十五岁，聪颖异常，留心电学，考究麦哥尼无线电报法，近造出无线德律风，一置家中，一置相隔四英里之双山顶上，其相问答如晤谈。
    辟尘有方，欧人某创获新物料一种，名曰威斯储曼，专为压制土之用，若将此物散布街市，即能一尘不起，且需费亦不甚巨，据称若有半英里四尺长之街道，仅需费英金十五磅，较用水喷洒之费尚为节省。
    粘补玻璃法，凡玻璃破坏欲设法粘补无迹，其方列下，象皮七十分格拉木之一，绿气六十格拉木，马司的克十五格拉木，先以象皮杪唐中，乃浸于马司的克中，经六日，以涂破玻璃即能连合，按格拉木，法量名，一格拉木合中国二分六厘四毫六丝六忽零。
    永久不灭之光热，美国俄古市发明家麦哥兰氏新发见永久不灭之光热，其传力可抵三十六枝烛光，氏于四年来试验写真用化合品之时，无意中发见此光热，先时颇秘密，固封于玻璃器，而增大其光力光度，其器若不破坏，光明决不消灭，乃设立一社会，专造各种光明器，光怪陆离，不可言状。
    解眼疲法，法国某著作家，或时草多页之稿，致眼神疲劳，惟以数时凝视美丽之绢布，辄觉稍愈，由是考察，知眺玩美色之物，能愈眼之劳倦云。
    树叶治蚊，有拉里摩者曾得一植物，枝叶苍茂，气味清香，置诸室中，蚊不敢近，有飞过者无不毙于树下，盖感其气也，尝捕蚊数个与叶同贮，因其功效遂名之为治蚊树。
    晕船简易疗治法，有德人某发明一疗治晕船之妙法，其法当晕船时即戴赤色眼镜，再服甘汞（轻粉）少许，必即平服，是盖对于脑中之血与色有关系也，据爱蒲斯大因氏之考验，谓晕船为人脑中血液欠乏而来，赤色者能使脑中血液有突然增加之力。
    心具耐性，心之一物，人皆以为最娇嫩也，讵知竟有不然者，某甲曾被车梗触撞胸膛，致心部外层全成碎烂，医开其胸，揭去碎骨，用水洗净伤痕及心部撕破处，乃密缝之，其人安然无恙，有患昏晕者，西医剖其胸，伸手入内，鼓动心部，使络中凝结之血舒畅流行，而病乃愈，德国医生名维利斯克言心内之血，若结冻之，虽越数点钟，而心犹可动活，维利斯克曾以犬猫之心置在冰内，历一昼夜，嗣以三十五度之热酸汁注入心部之二宗络内，即见各脉络复动如旧。
    ●第六期・社说（选论附）
    ◎论中俄战败以后结果之不同（本社撰稿）
    ☆还初
    世界有大国二，曰中，曰俄，十年之间皆大败于日本，考中俄两国同点甚多，民族之复杂也，政体之专制也，官吏之贪墨也（俄国官吏以舞弊中饱为习惯，其最近者西伯利亚铁道经费之侵蚀，工程之潦草是也。），军纪之腐败也（俄国陆军大员多有售机密画图于敌国之事，其他要索将弁贿赂克扣兵士银饷见外交报所译俄国陆军真相篇。），文牍之虚饰也，财政之紊乱也。诚无一不同者，且开战以前，日本政府兢兢业业，不轻言战，而战备毕具，中俄两政府则枵然自大，轻启战衅，而战备实不可恃，亦同开战以后，日本屡战屡胜，虽中俄抵抗力若有坚脆之不同，而战域如故，战略如故，亦若有同者，综是数端，而益以心理上推想联想之交互，历史上故事循环之例证，于是见甲午以后，中国内蕴毕露，外力深侵，酿成瓜分之局，援是相推，以为俄国之结果亦必如是，于是有比照瓜分中国之说，而为分割俄国之论者一若此战以后，中国甲午以后之现象将重演于俄国矣，是大不然。
    凡结果决于现象，而现象发于原因，中俄同点皆就现象言之也，然现象之中固已有大不同者，则中国之战败在国中，而俄国之战败在国外，且中国败于国中，几无抵抗力之可言，而俄国败于国外，则旅顺之扼，辽阳之守不得不谓之顽强，此其大不同之点，而所以不同之原因，则在乎民气之强弱。
    中国民气至弱，朝野上下其力皆在若有若无之间，于是外力内侵，则政府之力不足以当之，而民人之力更无论矣，是以削其藩属，入其疆域，势如破竹，而以城下之盟约终，彼俄国则反是，方其政府之压制也，人民以强力抵抗之，政府恐不能胜，则又务为自强，故厚其宪兵，密其侦探，务使其强度高于人民之抵抗力，而不意人民之所以自保卫自秘密者，其强度又随之而高，于是政府又不得不加强焉，相摩相荡，以交致于强力至高之度，而政府忽出奇策，利用民间至强之抵抗力以施于国外，彼民人者方且眩惑于阋樯御侮之论，歆动于忠君爱国之谈，以为我不同仇，则且与政府同尽焉，故不得不姑移吾抵抗政府之力以抵抗外力，于是俄兵之强遂为世界各国所震慑，于是政府自以为得计，乃益勤远略，扩领土，盖开发地宝足以厚政府之力而派遣兵队，且以杀民党之势也，然而其政策忽为民党所窥破，以为我之对外，非以外人之劫我财产，害我生命，而不得不筹自卫也，徒为政府驱除，相与藉寇兵赍资粮耳，自今其相戒，勿为尽力，而仍悉力以对政府，于是募兵则避之，筹饷则抗之，不得已而从军焉，则愿为俘虏，呜呼。彼其政府固恃并合民之力以对外者也，而孤立如此不败何时。
    虽然俄之败政府之不幸，而人民之幸也，今者旅顺未陷，辽阳未拔，彼政府得以苟延残喘耳，然以兵势推之，则旅顺辽阳无论矣，即哈尔滨之兵力亦决不可恃，当其孤城落日全军皆墨，政府之爪牙摧折既尽，则国中之神圣政府者亦皆爽然知其无能为，而民党之志得矣，于是旧俄国破坏，而新俄国遂立。
    所谓新俄国者如何乎，俄国之民人其语言风俗不同者六十余族，是必不能统一也，其必为联邦，然其所持之主义则无政府主义也，社会主义也，是虽未可以骤几，然而必取其近似者则必为北美合众国之选举总统，而不为德意志联邦之世袭君主，夫以俄疆域之广，形势之便，民人之坚忍而纯洁（观俄国民党历史无论男女莫不坚忍，而纯洁者流传俄人腐败之事皆出于贵族及官吏耳。），脱专制之轭而入自治之界，其国力之膨胀决非北美合众国之所望，于是俄国之强真将使世界各国无不为之震慑，然俄国民党所持之社会主义，则又嫌忌国界而以非攻寝兵为宗旨者也。俄皇之倡弭兵会也，实感触于社会党某氏之言，然以素抱野心之君主倡之，故虽有一隙之明，而无以取信于世界，若社会主义之新俄国既立，则优足以破列强之帝国主义，以实达其裁撤军备公断纷争之目的，而国际公法之成效将与各国之宪法同矣，而其事必托始于俄政府之大败，盖俄政府者俄之疾也，得日本之大医生以去之，而俄人健全之体魄始有以自效也，呜呼。民气诚强则百折千回，而终立于不败之地，岂与夫藁人木偶，一触即倒者同日语哉。
    ◎政教合一论（本社撰稿）　　
    ☆可权
    天下之大，万物之众，一人与神所分而治者也，人所治者有贵贱尊卑之叙，有亲疏远近之情，于是乎为之等差，致其节文，使无凌躐凶残，以害一群之秩序，则谓之政，神所治者有离合生灭之缘，有祸福吉凶之感，于是乎托之冥报，造其因果，使无恣睢暴乱，以扰斯世之和平，则谓之教，故政以治君子，教以治小人，语其所异隔若云泥，百千万年以来，政治代兴代发，终不能使幽杳无凭之神道，失其势力者则以群生之中，君子少而小人多也，夫惟君子少而小人多，故哲学家亦不甚掊击，且幸其有迷信人心之故，反利用之，以助政法之所不及，于是政与教遂有合而为一之势矣。
    且夫政者法律之所由出也，教者道德之所由出者也，当其初缔造时皆不必有互相结托之思想，及乎势力巩固，则彼此可以相敌，敌不可久也，故授之以和，和而后教依政而行，政恃教而立，谈道德者必曰如此则为善，如彼则为恶，善则赏至，极乐而升于天堂，恶则罚随，至苦而入于地狱，故无论为多神教，为一神教皆不能离此而自成者也。讲法律者必曰如此则为公，如彼则为私，公则合于天理而得福，国以之治，家以之存，私则拂乎人情而得祸，国以之乱，家以之亡，故无论为君主政，为民主政皆不能舍此而独立者也。夫道德本虚器而其究也，乃趋重于赏罚或于本身或于子孙或于现世或于来生，业镜照心，一若丝毫不爽者，则岂非政之变相耶，法律本实事而其竟也，必归结于祸福，验之山川，验之风雨，验之昆虫，验之草木，谶纬横陈，一若至诚如神者，则岂非教之宗旨耶，今试以定名宗教，与无定名宗教，各各关系于政体之原因析言之。
    何谓定名宗教也，若佛若回若耶，此皆确然自立主名者，虽其宗派不一，而东西洋诸大国要无不于是三者为皈依，入者主之，出者奴之，各以其国力之强弱判信徒之多寡，佛教之盛在于印度婆罗门之世，其时判国民阶级为四等，一婆罗门，僧族掌祭祀，二刹帝利，王族掌军国事，三吠舍，平民从事实业，四头陀，奴隶服贱役，盖俨然一国之政体注于是焉至于释迦，虽能倡平等主义，大与婆罗门相反，然至其确定为国教之时则仍不能废尊卑上下之等级，惟解脱圆寂则一耳，回教之盛，在大食建邦之世，摩哈默德之后，有俄玛尔为哈利发者欲广传新教于亚拉伯以外，使教旨光被世界，于是西侵东罗马，东伐波斯，遂逾葱岭，陷于阗，经营数世殆有统一，中央亚细亚之势，凡遇属地居民皆以严法迫胁之，使从摩哈默德教，故至今波斯突厥犹延其绪云，耶教之盛在十字军兴之世，十字军一役，前后百余年，欧亚之战凡七次，是时欧人狂热，奉罗马皇帝为神圣，以争不值一噱之耶稣墓地，至于金铁飞鸣，血肉狼籍而不悔，毋亦沉迷信仰，有过生命之保护耶，虽然亦以其势力增加于政界为多耳，夫佛教回教耶教，其始皆不过一私人创设党会，托于不可知之灵魂，簧鼓愚氓，而卒能使王公贵人舍身拜祝，则亦可为人心有鬼神之一证也。
    何谓无定名宗教也，若中国是，中国旧无确定宗教，或欲以巫祝当之，九黎神惑，传于前世，阴阳五行，代为天文家所祖述，汉之张道陵，一变符碇事，伏魔降妖，使人迷惑失据，而不知伏魔亦魔也，降妖亦妖也，不可谓之教或欲以道教当之，若费长房吕洞宾之类，服食修炼，长生久视，然第为山居出世之人所宜，而未尝有影响于社会，则亦不可谓之教或又欲以儒学当之，奉孔子为教主，其说近似而实非也，孔子言教当以易系辞为专书，神以知来，智以藏往，探赜索隐，往往使人费解，倘亦所谓魔力者耶，然其序述五帝功业，则亦以前民利用为重，至宋以后，诸儒讲学乃始创道统之说，盖中有不足，姑假托之以自尊贵耳，而两庑特豚，为所攘窃者已不知凡几矣。故夫孔子之教实教育之教，非宗教之教也。
    虽然孔子非宗教之教，巫祝道教又不得为中国之宗教，然则中国竟无宗教矣乎，此又非通论也。中国宗教实为无定名宗教，与西方诸教不同，西方诸教，教自为教，政自为政，其后乃强为附合，故有教派之争。中国宗教，教即是政，政即是教，始终不能相离，故孔子曰，圣人以神道设教，其谓之教者，即所以治天下之具也，而特托之神道，使民易从耳，洪范之九畴也则托之，洛书之八卦也则托之，其他如五祀八神，以及以死勤事，能御大灾，能捍大患之鬼物，罔不有卣明渲典，盖教之所在即政之所出，非徒以灵奇怪异，互相惊诧可知也，今日世界交通，人群进化住代之政体，既不适于当世之用，则夫所以愚民非以明民之宗教亦必改良进步，无任其长此斗獯蠖嗍之耳目，是在主持教育者转移之而已。夫中国之大教育家莫过于孔子，论语以德行言语政事文学分为四科，史记称孔子之徒，身通六艺者，七十有二人，则岂但如后世学者仅以笺注语录为心传者耶，故欲去今日之教惑当自孔子之罕言命不语神始，不必以中国无定名宗教为有歉于西方之定名宗教，即西方之定名宗教亦将蹈瑕抵隙而攻之，蔑不胜矣，盖神者可以治盲昧之国民，不可以治开明之国民，前乎此者神与人共域以居，故能确立宗教或寓宗教，以与一国之政体相维系，后乎此者人道伸而神道屈，风霆雨露，水火木金，无非供给人类养生之资料，不能复以之炫惑群盲也，然则有政治之责者盖亦于中国政与教之前途，加意抉择而审所去取酢
    论中国阶级制度录　三月二十六日警钟报
    昔印度当上古之时，区国民为四级，而希腊罗马各邦亦有贵族平民之别，是阶级制度，固野蛮社会必经之级也。中国古代贵有常尊，贱有等威，而阶级制度亦与西国差同，昔汉族东迁，战胜苗族，以种色而区阶级，至称苗族为黎民（言黎民犹之言黑人），与西人法原那之称（西人称门第字义为诚原那法，原那者黄色也。），若出一辙，此固因种族而区贵贱者也，若汉族之民则大抵盛行宗法，而宗有常尊（见荀子），周诗之言曰君之宗之是则天子者，即王室之宗子也（观殷人称天子为太宗中宗，而后世帝王之谥必称某祖、某宗皆天子即宗子之确证，故有世袭之权。），天子有推恩之典，封其同姓者为诸侯即小宗制度也。诸侯有推恩之典，封其同姓者为大夫即群宗之制度也。而大夫之家又各分子弟以采邑，则又群宗之支孽也，故尊卑之位缘是而区，降及平民亦守宗法（见袭定着┳冢，而宗子之对同族也，有特别之权利（三代之制宗子统族人于外主妇，统族妇于内死虽殇也，必丧以成人齿，虽七十也，主妇不可阙居，虽在异邦正祭不可举他人，而同族之贵显者不敢以车徒入其门见礼记。），此皆宗法之可考者也。若由赋之制则大抵举天下之田归之天子，而天子按亩授民以行画划分疆之法，与欧洲十五世纪之田制（即农仆制度）大约相符，是则君臣之关系皆宗法之制度也。君民之关系皆农仆之制度也，然卑贱之士亦得进身于朝（如乡举里选诸法是公羊注谓古者王公之子孙不能属于礼义，则归诸庶人庶之子孙能积文学正身行，则加诸上位此确证也。），则又古制之胜于欧洲者矣。若奴隶之起原，其故有二，一为刑法上之关系，虞夏之时，凡身婴重罪者大抵行孥戮之典，降及周代，刑法稍宽，而身伏上刑者，悉籍家族为奴（见周礼男子入于罪，隶女子入于春豪。），犯轻刑者亦以为奴而赎罪（俞正■谓左传与臣隶，隶臣僚，僚臣仆，仆臣台皆入罪隶，而任劳者故互相役使晋谓左传■蓠阍胡■庆伯降为皂隶亦因灭族，而没为奴隶也。），故僮仆奴隶之名皆由罪人而立（说文云童男有群为奴即僮字也，左传曰斐豹隶也，著于丹书郑司农注周礼亦曰今之奴婢即古之罪人也，又汉代之奴必髡钳以自别见汪容甫释童。），至东周之世，争战频兴邻国之民，囚为俘虏（如孟子言齐人伐燕系累其子弟，此其确证，又季平子以费人为囚俘亦见左传，盖视敌人如罪囚故亦■为奴隶。），而操贱役者愈众矣，一为财政上之关系，战国以后，生计愈艰，而民之以身偿值者屡见于史册（汉书如氵高注释赘子云，卖身为奴，名曰赘子三年不得赎，遂为奴婢，又颜师古释赘婿云，家贫无聘财以家为质，盖以物质钱者为赘以身偿值者为赘■之雅各娶妇■为储偿值也。），观匈奴名奴婢为赀（见三国志注引魏略而南齐书河南传亦言虑，名奴婢为赀，赀训为财见苍颉篇。），则野蛮各邦财产奴隶语无区别，是犹欧洲上古视奴隶为财产之一也（见那特┱治学书），故鬻身为奴者至秦汉之时犹未尽绝（如贯高托言赵王家奴而季布鬻身鲁朱家及货殖传所言蓄僮指千皆其证），此皆中国古代之贱民也，孰谓中国无阶级制度哉。
    至孔子倡讥世卿之说，以等贵族于平民（孔子此旨乃抑臣权伸君权，非抑臣权伸民权也，臣民平等则君权益伸。）降及秦汉封建变而宗法湮（六国君臣既降为士，庶即秦之公族子姓亦为黔首，而汉祖所封之将则皆起自平民。），井田更而农仆废（井田废而为民者始自有，其田然贫富不能如三代之均，故鬻身为奴者较三代时为众此真废井田之弊。），则三代阶级制度虽谓废于秦汉可也，然秦皇之时贱视赘婿贾人，西汉之初贱视司空城旦，则舍奴隶而外，固别有所谓贱民矣（汉文帝虽有免奴婢之令，然未能革尽。），东汉以来，渐崇门第（如东汉之袁陈氏是吾谓，此起于清流浊流之太别。），而九品中正之制兴，寒门贵族荣悴殊观（所谓上品无寒门，下品白屋也。），元帝渡江，王谢顾贺，参预清选，而过江稍晚者便以伧荒见隔，致白面少年动以阀阅自矜，杜坦抱为隐忧，杨科谝蛑切齿，加以袁邓申好，觇其异图（见南史），王满联姻亦骇物听（足证当世之平民不得与贵族通婚嫁），降及唐代，习俗相仍，朝廷不能折其衰宗（见公卿表），天子且自援为士族（见公主传），不可谓非贵族之一大阶级，然贵族制度溯源实难将谓因氏族区别，则长孙尉迟亦得以异族而跻贵姓，将谓因官职区分，则王道隆位极人臣，蔡兴宗不与抗礼（见南史），赵邕权倾中外，而卢氏耻与结姻，抑又何耶，是则门第之分不过因积俗之相沿已耳（当时贱姓亦得居高位，而贵族或无权柄与欧洲之贵族不同。），至唐代尚科第，而门荫之制以衰（今之荫生仍沿此制），然此实中国之一特别阶级也，故备论之。
    自异族入主中夏而阶级之分愈密，昔周隋平定江南，清门士女骈为赏口（观子山哀江南赋可见）及契丹金元屠毒中夏，其贱视汉族者无论矣（如元人置南人汉人于色目人之一下），即诸将南征亦多掠汉民为私户（如辽天禄元年，以崇德宫户分赐翼戴功臣及北南院大王统和四年以伐宋人口分赐皇族，元世祖十九年，拨信州民四百人户，隶诸王二十年赐驸马阿秃江南民千户，盖征讨所得无不赐臣下也。），而逃民降民无不据为己有（见赵氏二十二史札记元初诸将多掠人为私户条），自是以降，奴隶愈繁然溯其原起，复有二端，一则异族宅夏役视汉民，而汉民之殷实者亦互相效尤以行蓄奴之制，一则强占民田，横征暴敛，民穷财尽，非以身偿值，即无以保旦夕之生存（观金太祖二年禁民凌虐典雇良人及倍赎直者太宗时诏权劳之家毋置贫民为奴，元中统二年，李德辉为山西宣慰，使凡权劳之家籍民为奴者咸按而免之五十五年，诏官民无得抑良为奴足证金元之时蓄奴之风甚炽。），此蓄奴之制所由视古代为尤甚也。明代继兴，此制未革（如明太祖令各处抄札人口家财就解本处分成丁子同妻小收充军役，其余人口给军官为奴，此则沾胡元之恶俗者也。），中叶以降，而役献田产之例兴（明贫民有田产者往往所籍没献诸权势之家见明史李棠传及原杰传），致权势之家欺凌佃役（如邓茂七之乱即由田主家欺凌佃人所致，见明史丁蟠。），怪祸频仍，不可谓非吾民之巨厄矣。吾观西人之言社会学者谓等级制度之进化，大抵由家奴而田仆，由田仆而雇工，而中国阶级制度也，则又由雇工而田仆，由田仆而家奴（如秦汉之时，大抵由雇工之农人也，故无田仆家奴之制，若今日之中国则大抵家奴田仆雇工甚区别。），与社会进化之公例相背而驰，此诚吾中国不可思议之一事矣，勿叹哉。
    虽然此皆历史之往事耳，试观近二百六十年之中其以民族区贵贱者，姑不必言即吾民之遭劫略者亦不复论，然中国民人犹有因阶级区别不获为自由之民者，约有二端，一凡应科举者必身家清白，乃克应选，若倡优隶卒之家，无应试权利，一凡报贱役者固多行雇工之制，但鬻知于人而终身为仆役者亦占国民之一分子，由以上二者观之，则前之所言大抵沿魏晋门第之制者也。后之所言，大抵沿元明奴仆之制者也。然释迦说法以众生平等为归，同此圆颅方趾之伦何容轩轾于其间，而高下之殊若此，此不得不归咎于立法之失矣。今欲情得其平，莫若泯主仆之称，使世之乏资财者，悉行作工自由之制（作工自由即雇工之制也。），以争存于社会之中即昔之身列贱民者亦使之与齐民一体，以同享平等之权则阶级制度消灭无存（晋谓中国阶级制度仍有当改革者，如重士而贱商重文，而轻武亦不平等之制也，而近人所称之名词有所谓上流社会，下流社会者亦不平等之名词今当改革。），而中国之民悉享自由之幸福矣，岂不善哉。
    ◎论蒙蔽（录五月初五日中外日报）
    专制不与蒙蔽期而蒙蔽至，蒙蔽不与腐败期而腐败至，腐败不与覆亡期而覆亡至，是则蒙蔽者，固专制之效果而覆亡之原因也。夫专制之国非果欲欺臣下之蒙蔽也，然而大小臣工苟非习于蒙蔽，即无容身之术，而遂其固宠希荣之愿望，则有使之不能不蒙蔽者矣。今请举其例于下：
    专制之国视皇帝为神圣者也，皇帝一言当代遵为科律。皇帝一行全国奉为模楷，然万几决于一人，而物情之蕃变岂黼座所能尽悉，天下统于共主，而国门之外其情状即不能上达，于是枢臣疆臣，凡其所作所为所言所行有不可使皇帝知者一皆匿不上闻，甚或张其词，不患皇帝之不信，此其易于蒙蔽者一。
    专制之国清议又最无权者也，皇帝所是，天下谁敢非之。皇帝所非，天下谁敢是之。于是其人虽极不肖，而但使工于掩饰，能令皇帝信其所言，视共鲧如稷契误盗跖为夷齐，则便可泰然无忧，高踞于一人之下万人之上，而自以为无患即在中材以下亦不能不出于一途，以为藏身之固，此其习于蒙蔽者又一。
    专制之国又好责人以所难者也，其人精力几何，而既责以钱谷，复责以刑名，其人廉俸几何，而所入既不偿所出，复又责以赔垫，责以报效，为臣下者既不能将此等苦情上陈于当轴，而如其奉公守法，则又不可以一日居，于是不得不置身于法之中，舞弊于法之外，以自顾其私，然此等情状又皆不可使皇帝知，于是大官小吏相率联为一气，但期有辞以搪塞即不患奸状之发露，此其藉蒙蔽以容奸者又一。
    专制之国又最恶人之干与者也，其人或欲有所为，而如众情不协，既惧人之掣其肘，更或指摘交集，更不能遂其私，于是乃借皇帝之威权以与无数之舆论相抗，但使皇帝信为实然，则可以无所顾忌，成则居其功，败亦不居其过，而国事之败坏于其手者，又不知凡几，此其藉蒙蔽为护符者又一。
    有此四端，而蒙蔽之流弊乃不可纪极，试分列如下：
    一、如此则吏治之败坏可以不使皇帝知，例如近者某省参案，文武大员胪列不遗，其中虽不无传闻之词，然亦岂尽失实，乃覆奏之折，竟悉为开脱，一若尽属冤诬者然，甚至如某员者，去冬曾奉严札诘责，乃此次原奏中曾连类而并及之，而覆奏之折则竟置之不论不议之列，试取其去冬之札饬与夫此次之奏折，并列而同观之，不知何以自解也。
    一、如此则民生之困苦可以不令皇帝知，例如近者各处民情憔悴已极，而勒捐之令尚重叠而下，竭泽而渔，不顾其后，向百姓言则曰食毛践土理宜急公报效，向朝廷言则曰并无丝毫勒派，而又锱铢而取之，泥沙而用之，脂膏所入归公者一，归私者九，贡献孝敬，不知纪极，而岂知被捐之户，已吞声饮泣，痛呼吁之无路哉。
    一、如此则内患之郁积可以不使皇帝知，例如曩者某提督在广西统兵十余年克扣军饷，供其挥霍，遂致营兵散勇无所得食，聚而为匪，腹地边界匪类纵横，迄无宁宇，及某中丞继之，其于兵事不谙晓，而又急图见功，虚报大捷，遂致匪以愈办而愈多，乱以愈久而愈甚，几于招致外忧，坐酿大衅，虽其后乱情彰著，人言啧啧，不可复讳。于是或受严谴，或被逮问，而继其后者已万分棘手矣。苟使无人力发其覆，则养痈贻患或致一败涂地未可知也。
    一、如此则外患之凭陵可以不为皇帝知，例如曩者甲午之投，舰队已从诤Ｃ妫而捷书尚达于宫中，又如庚子之役，联军已入京师，而深宫尚懵然不知，又知近者日俄交战于东三省，俄人蹂躏我宫殿，土芥我人民，几于通国皆知，而执政诸公尚因恐拂圣意之故，不敢上闻，祸在眉睫之前而犹泄沓如故，托庇宇下者尚有容身之地哉。
    以上四端皆举其一事言之，而弊已如此，呜呼。抟抟大地，昔尝雄视亚东，长夜漫漫，奚竟忍而终古，欲革专制之弊，殆非立宪不为功，而政府既非所愿，国民亦无此资格，然则中国前途殆于不可复问欤。
    ◎论士民宜自尽其责任（录五月十八日中外日报）
    近日朝廷谕旨，实有许民与闻政治之意，虽尚难语于立宪之规模，然已有与立宪政体渐行渐近，专制政体渐离渐远之势，盖专制政体最不欲百姓与闻政治者也。故君民之间若有官以为之障蔽，其向百姓之一方面则其威吓之语不能使皇帝知也。其向皇帝之一方面则其奏对之语又不能使百姓知也。百姓既不能知，故其奏对之词可以称心而言，无不如志既饰无不为有，复又指曲以作直，但冀一人之倾信，不顾公议之随其后，此专制之所以为极弊，而政治之所以日坏也，今朝廷既令将疆吏之奏折登诸官报，冀以通君民之邮，而革蒙蔽之习，于吏治诚不无裨益，顾执笔人之意窃谓朝廷既许民与闻政治，则为士民者亦急当扩其知识，尽其责任，于地方利害所在皆视为切己之事，实能留意于平日，而讲求治理之方，以研究夫兴革之法，而后为州县与疆吏者知入告之词，若一有不实不尽必不免于清议之指摘，斯平时之设施自不敢不从事于实际，以期见信于上下，否则国家予士民以纪察之权，而士民自放弃之，则虽有良法美意亦且终于无效，而更不能为国家咎，此亦一定之理矣。盖皇帝之谕旨本有权而无权者也，皇帝一言，而天下遵为科律，皇帝一行，而天下奉为模楷，可谓有权矣。然下一号令而官吏以其不便于己之故，相论阳奉而阴违，设一科条而官吏且诸高阁，则亦无如之何，故无论何事虽有谕旨以提倡于先，必赖有士民之鞭辟于后，而后所办之事乃有明效之可收，否则设法纵极精详，降旨纵极严厉，亦同于具文而已，请即以此次所奉谕旨言之，若士民不之过问，即已难必其有效，按向例督抚例有年终甄别属吏之举，然大抵非凭爱憎为褒贬，即视人言为从违，今除刑名钱谷各旧中外，复责令将学堂种植工艺巡警诸新政详细开列，试问督抚以一人之身居事机繁杂之地，能一一查究而考核之乎。度不过凭州县之自行开报与夫道府之转详而已，则试问州县之开报可尽信乎，道府之转详可尽信乎。从前虽无官报，而未尝无京报，徒以士民不留意于此，故疆吏入告之词虽与地方之实情截然相反，而初不以为嫌，而于参案则尤甚，近如江省吏治之积疲甲于天下，去冬参案之严厉亦为当世所共闻，而江督覆奏之折乃竟颠倒是非，任情欺朦，几欲以一人之手掩尽天下之目，则疆吏奏报之不足据，盖可知矣，又总计全国州县共有一千五百余缺，其数不可谓不多，今谕旨以奏报之事，责诸疆吏以查核之一中，责诸政务处诚提纲挈领之善策也。然政务处诸公不出国门一步，则京师以外之事恐即非其所知，假如奏报到京后，政务处将派遣无数人员亲往各省，一一查核乎，则既无此政体，且恐多延时日，虚糜经费，若即召各省在京之人询以本省之情状以为证据乎，则言人人殊，既不知孰为可信，势仍有所不行，无已则惟有即据奏报所言，信为实然耳，是则虽有查核之名，并无查核之实，而内外官吏以空文相欺，断可知也，又中国官吏积习遇有不利于己之事，而势又不能不奉行者率先以敷衍之法相为搪塞，继而揣知上之人亦渐有倦意，于是始而迟延，继而废阁，直可将最重要之事件付诸不论不议之列，比比然矣。此次谕旨令以督抚之奏陈刊诸官报，诚为杜绝蔽之策，然奏报之事既繁，而政务处之查核又操有任意迟速之权，即难免不藉查核为名，故为延宕，大约办理之第一年必即时遵奉谕旨，刊登官报不敢迟也，稍缓数年必将于第六七年之间，刊登前三四年之奏报，而其人已杳，其事已付诸淡忘，则虽有欺蔽亦无从责之矣，此又断然可知者也。故综此以观，窃谓朝廷责成督抚，将各州县之政迹据实奏陈，刊诸官报，与民共知，诚盛意也，而为士民计则先时之考究，临时之诘问亦诚宜自尽其责任，以为朝廷之后盾庶不虚此一知，以辜负盛意，此亦理所宜然者矣，呜呼。中国士民自弃其权利也久矣，论者辄归咎于政教，以为专制之政体实使之然，岂知因果相嬗，如影随形，必人民先自放弃其责任，而后专制之手段乃有以相加，今朝廷既许百姓与闻政治以为整饬吏治之计，即为振作民气之渐，吾愿为士民者勿妄自菲薄可也。
    ◎论满洲当为立宪独立国（录五月二十日时报）
    满洲之国体问题本报昨已僭论之矣，今请更毕其词，满洲归还中国之后，其善后政策不出数端，一曰官职制度一切依旧，毫无改变也。二曰全仿内地各行省，置督抚司道府县而属之于中央政府也。三曰产为藩镇，以亲支天潢王之，如元帖木儿之分王亚洲诸国法拿破仑之分王欧洲诸国是也。四曰立为特别行政区域，假以重大权力，而仍半隶属于中央政府，如英之印度总督，日本之台湾总督是也。五曰以之为一独立国，而以大清帝国大皇帝兼王之，如奥大利王兼王匈牙利，瑞典王兼王挪威，英王兼王爱尔兰，德皇兼王普鲁士是也。今且比论五乾之得失。
    其第一说则行之二百余年，至今而情见势绌，其不可复用，殆无待言，其第二说则现时最有力者，而数月以前，政府已有意举办者也。虽然各行省制度之有缺点，今亦既经试验而较然不能掩矣。吾中国督抚之性质与各国之行政官有大相异者，谓其无权耶，有时其威力之大，虽立宪国之君主不能望也，谓其有权耶，而种种掣肘往往一小事而不能自由，且掣肘者不必中央政府也。中而两司下而州县亦或有为督抚所不能左右者，若夫谕旨朝降印绶夕解毫不能有自主之权者更无论矣。今日中国而不改革则已，苟有改革则此等制度皆在淘汰之列者也。今者既俗再造满洲，宁当尤而效之，是第二法不可用也。其第三说亦今日闻诸道路，谓朝延半欲试行者也。然封建制度久已为文明社会之僵石，岂其今日而可复用，小之酿成淮厉梁孝骄汰之习，大之或为吴楚燕棣意外之变，即不尔而今后之中国其主权不可以不统于一，今若为此是导分裂之渐也，故第三法不可用也。其第四法几善矣，然以中国今日行之，其结果必至变成与第二法无异，欲求真能如英之治印度，日之治台湾必不可得也，是与各行省督抚异名而同实也，吾故谓五者之中，惟第五法其至矣。
    今欲实行第五法，其纲领奈何，一以满洲为独立之立宪王国，满洲王位永由大清帝国之大皇帝兼。二满洲王国自设议会为立法部，以上下两议院组织而成，上院由国王所命，以天潢及勋旧贵族任之，下院由国民选举。三满洲王国自设政府为行政部，其大宰相由国王任命。四满洲王国外交军事之大权统归国王，即大清帝国大皇帝之手，故不必别置常备兵，不必别派驻扎各国之外交官。五满洲王国之财政纯为独立体，建国伊始，种种设备以公债办理之，其公债或借诸北京政府，或借诸中国内地各行省，或借诸外国皆可，惟须依文明例偿还。六满洲王国之税则货币邮运诸要政，悉与中国本部联络一体。此其大略也，若夫详细节目，则俟朝廷有欲实行之意，乃更贡之。问者曰，子之说得毋外满洲于中国乎，得毋导分裂之渐乎。应之曰，不然，此正所以联合之也，夫德之帝位既已以普王兼之矣，而普国何以仍自有政府议会，谓此为外普于德可乎，谓此为德与普分裂可乎。夫治大国向非用专制则几不得治，治大国而不用专制者必其大国中含小柄，大政府中含小政府，大议会中含小议会，若美国是也，若德国意国是也，即英国亦是也，虽其内容之组织各有不同，而其大体罔不如是，今吾所谓满洲独立王国者亦如德帝国中之普鲁士撒逊等，如英帝国中之加拿大、澳洲等耳，何分裂之有，且吾之持此论，非但为满洲之将来中国之将来计，即以目前国际问题之关于满洲者，其助力实大也，苟以此方针宣示于各国，则于日俄战役终结时，收还满洲之事必大得各国之同情，而满洲之永远独立可期，昔在列强有事于非洲之时，特划出一刚果自由国，以比利时王王之，至今独立，故以满洲为一新建之自由国，以大清帝国皇帝兼王之，使永世独立，他国无得凯觎，此实解决东方问题之最妙法门也，惟有责任者熟审而厉行之，则大局之福也。
    ◎论中国治乱由于人口之众寡（录五月二十五日警钟报）
    孟子之言曰，天下之生久矣，一治一乱，斯言也，虽与进化之公理大相背驰，然按之中国历史，则此语诚然。盖中国之治乱与人口之众寡相比例者也，中国之治非真有求治之道也，徒以人口之寡少耻。中国之乱亦非真有致乱之道也，徒以人口之增加耳。吾观中国自古代以来，其户口之数大抵以五六千万为极盛，汉平帝时，户口五千九百五十九万四千九百七十人，为西汉户口极盛之时，而卒有王莽赤眉之乱。东汉桓帝时，户口五千六万六千有奇，为东汉户口极盛之时，而卒有黄巾董卓及三国之乱。隋文帝时，户口四千六百一万九千九百五十六，为隋代户口极盛之时，而卒有隋末群雄之乱。唐天宝时，户口五千二百九十万有奇，为唐代户口极盛之时，而卒有唐末群雄之乱。宋大观时，户口四千三百八十一万有奇，为北宋户口极盛之时，而卒有女真之乱。明万历时，户口六千六十九万，为明代户口极盛之时，而卒有张李之乱，岂非大乱之生皆由于人民之过庶哉，及观大乱既平之后，即光武中元时，户口仅二千一百万七千有奇。晋武帝时，户口仅一千六百一十六万三千有奇。唐高宗时，户口仅三百八十万。唐元和时，户口仅二百四十四万二百五十四。宋淳熙时，户口仅一千二百万有奇。国朝顺治九年，户口仅一千四百四十八万三千八百五十人，以统计之学言之，则昔之养给数人者今仅为养给一人之用，焉有不家给户足者哉。中国人民舍温饱而外别无远大之图，故当此家给户足之时，则昔之怀不逞之心者莫不伏处乡闾，厌弃兵革，养生送死，歌咏太平，此一乱之后所以有一大治也，吾观历史之形容治世，有曰黎民淳厚，刑措不用者，用曰行百里者不裹粮，长子孙者不知兵，大抵以德教之覃敷，表太平之景象，而岂知天下之大治皆由于民数之减少哉（管子曰仓廪实而知礼义，孟子曰五谷熟而民人育，此言太平生于富足也，然人民之富实由于户口之稀。），虽然大易之道在于生生，人类者孳乳而浸多者也。英国计学家马尔达谓人类孳乳，虽较物类为迟，然使衣食裁足，则二十五年其数自倍，不及千年一男女所生，将遍于大陆，而日本加藤弘之之统计先世也，亦谓即九百九十年上溯之，当有祖先八百三十万万三千三百九十三万四千五百九十二人（见天则百话，我辈九百九十年前之祖宗条），虽按之社会事实，未必尽然，然以均平之法计之，则百年之中户口必增十倍，譬如一家之中当高曾时，有屋十间，有田一顷，一夫一妇，宽然有余，以一人生三子计之，则父子四人矣及子各娶妇，则又由四人增为八人，以八人而居屋十间，食田一顷，已觉其仅足，而无余矣及子又生孙，孙又娶妇，虽衰老者或已代谢，然已不下二十余人，以二十余人之众而居屋十间，食田一顷，已有不给之虞，何况至曾元之世，人口又增加数倍哉。吾观古代户口之数，以东汉桓帝时之户口（共五千六万六千有奇），与光武时之户口较（仅二千一百万一千有奇）已增至二倍有奇，以唐天宝时之户口（共五千二百九十万有奇），与高宗时之户口较（仅三百八十万）已增至二十倍有奇，以元世祖之户口（共五千八百八十三万），与宋淳熙时之户口较（仅一千二百万）已增至四倍有奇，以国朝乾隆时之户口（约三万七百余万），与顺治时之户口校（共一千四百四十八万）已增至三十倍有奇，时代之相隔大抵不越百年，而户口之增加若此，不知者每以为休养生息之效，然吾观于小民之生计，则民之所恃以生者，食货二者而已，以今日田亩计之，每亩之所获岁约一石（此指今日中国普通之田而言），又以人民之所食计之，每日之所食，人约一升，率一岁之所食统计之，约以四亩供一人之食，今每户之口增至十人，则所食须得四十亩矣。使十口之家而所有之田不足四十亩，则所食之谷势不得不转而他求，使他求者不止一人，则所求之数必浮于所供之数，而物之索价日昂矣。物价日昂则财之输出者愈广矣，又如户口减少之时，每一里之中，操工商业者仅一二人，则此地之利权必为此一二人所专擅及户口日增，则一里之中操工商业者必至有二三十人，是昔日一二人独擅之利权，今为二三十人所分擅，而财之所入愈微矣，嗟呼，以一人养给之用，分而养给两人，历久且忧其不足，今也所入之财益微，所出之财日广，是不啻以一人养给之用，分为养给数十人之用矣。虽欲生计之不艰，岂可得哉（此段约洪稚存先生说），及生计既艰之后，或则以布惠施仁望之君，或则以谨身节用律其躬，然此仅足抒一时之困耳，及至仰无可仰，节无可节，在洁身自好者固将有填身沟壑之忧其在不肖之徒，则必有饥寒迫人，不顾廉耻者矣。因饥寒而В略，因В略而聚众，因聚众而称兵，而大乱之生遂基于此，此大治之后所以有一大乱也，其在浅识之流，每以生齿炽昌，日增月益，可臻郅治之隆，而岂知大乱之兆已伏于此时，及大乱粗平郡邑凋残，白骨盈野，其因战争而伤亡者必其民质之稍劣者也，其历战争而独存者必其民质之稍优者也，以人为之战争而隐寓天然之淘汰，此大乱之后，所以又有一大治也，治乱循环有如转毂，中国陋儒，每盛称气化流行，以辅其五德盛衰之说，然究之天下治乱，悉视户口之减增，按之公理有不爽者，然据此以限民数之庶，则又不然，泰西各国民日增而财亦增，近世且辟地殖民，故民无过庶之虑，若中国致乱之道则大抵坐民日增而财不增耳。盖财用不增，其故有三，一曰生财之地不增，有旷土而不知耕，有矿山而不知辟，其商民之经商域外者则又无国权保护，势力甚微，不能团结，视西人之辟土垦荒以兴殖民之业者，膛乎后矣。二曰生财之人不增，生财之多寡，与分财之多寡相比例（生财分财即大学生之者众食之者寡之说俞正燮以食为耗即分财之人也。），以中国之民人人计之，则分财之人大抵占国民之多数（如冗员吏胥幕客仆隶僧道盗窃乞丐科举家读先生纨裤子弟无业游民及全国女子大抵占国民三百余兆），焉有不贫之理哉。三曰生财之术不增，凡中国之士农工商，莫不墨守旧章，因循不革于良法美意，可以助生财之术者，每斥之不用（中国之农不知讲农学，中国之商工不知机械之用，再阅数十年必至无答身之所。），则虽终身勤动毕生经营，而所入之财亦稀矣。中国民人具此三故，以有限之财产供无艺之消费，将何以善其后乎，况中国治民之法又与古代不同，古代治民之善法共有两端，一则择种留良，三代之于民数最重人为之淘汰，民之不率教者有远方之屏（见王制），民之不材者有四裔之投（所谓投之四裔以御魑魅也），所以谋人种之改良，而虑劣种之败吾民族也，殷书盘庚篇曰（乃有不吉不迪颠越不恭暂遇宄我乃劓殄灭之无遗育无俾易种于兹新邑），非择种留良之确证哉，故孳乳虽蕃，卒有所以限之之策无过庶之虑也，一曰贫富能均，井田之法虽以便君主专制之私（以天下之田均归天子），然即古代之宗法观之，则大宗者授田百亩者也，小宗者授田二十五亩者也（袭小宗之田二十五亩），是三代以上无一非授田之人矣（观袭定安农宗篇可见）。吾观殷周之世，有乱臣而无乱民，有战争而无暴动，则以民日增而财亦增耳。近世以来，中国之民号四百兆（此由归丁于粮，故昔时之隐户皆为编户齐民，而人数遂众。），民数之众度越前朝，然择种留良之说，既未易行（观天演论择难篇可见），而贫富之均亦无实行之一日（中国前时富民大抵居乡野之地，世守其业不喜交通，故中国人民不能收富民之效。），人满之忧深可太息，循是以往，而不求生存之策，恐富者渐失其富，贫者愈趋于贫，四百兆汉族之民且将槁项以消灭也。
    ◎论英国经营西藏之政略（录五月二十六日中外日报）
    天下事有谋之于数十年以前，发端甚远，初若无与此事及其效已著，而犹不知其所以然者，则今日英兵侵入西藏之一举是已。夫英与藏人相战，数月以来，警报频闻，所谓世界之秘密国者其危状已为人所共悉，而论者于英人用兵之意，则所以揣之者不过曰为开通商利耳，为屏蔽印度耳，其较进者则曰遥为日本之声援，以震慑俄人耳。凡此数者于事势未必不合，然要皆蔽于一孔之见，不足以尽英人高掌远跖之图也，尝以英国全局之势推而言之，则知今日西藏之事乃其非洲政略之终，转其锋以向于此土而已，兹以其大概陈之，盖英若于东方之中国，欲有所进取，则不能不以印度缅甸为根据，以先谋滇藏（滇为法国分其势力，故今独从事于藏。），固人所易知也，此为英之第一重用心，然以印缅为根据，则又以先联本国与印度之脉络为要，而苏彝士河，为列国之公航路，且勃白尔门海颈甚狭，时有阻塞之虞，则海道之联络，不足恃也，故更不惮其迂绕，仍欲从往日运道之好望角，以纵贯埃及，而遥通印度，以求本国印度陆路之联络（中间惟须过好望角海峡耳），此为英之第二重用心，英人劳特者世所称为阿非利加之无冠王者也，于千八百九十余年之间，屡谋建筑好望角至埃及之铁路，而其事未成，及戊戌之秋，英兵始据法寿达，方将有所扩张，而南非特兰斯法耳之事适以其时而起，为英人计，固当先定其乱，然后可以徐图他方，而不患掣肘也，于是遂与特人战，此为英之第四重用心，今者特事已定，后顾无忧，始可进言阿非利加与印度之联络，颇闻埃及之邻阿剌伯东南模司格德之酋长，夙通款于英国，亲昵有年，此地仅隔一水，即英属之亚丁，故英人近日方谋筑铁路于模司格德与亚丁之间，而后再展其路线于俾路芝之西境，以通于印度之西境（中间须渡一二小水），而经行印度全部焉。事虽未行，其谋已播，此为英之第五重用心，如是则自本国越好望角以抵埃及，更自埃及阿剌伯俾路芝以迄于印度，其联络之效渐有成功，而向日之所谋画者，将见诸实行矣，遂更无所顾虑，而乘机以为侵入西藏之举，此英之第六重用心。综其行事而窥其秘略，盖其始也，因有心于滇藏，而愈注重于印度，其继也，以注重于印度而更着手于非洲及其终也，则非洲之政略已成，而后转其锋以向于西藏，如环无端，莫知所以起伏，然成迹可按，固不难深究其原也，其深谋无略有若是者，而举世犹不知其命意之所在，且不知其何以必发于今日则其惑不已甚乎。俄之筑铁路于西伯利亚也，起于圣彼得堡，而迄于东三省，举世之人Ф眙而视之，彷徨而道之，而英之所图，自非洲以通亚洲者其策果成，则异日轨线纵贯汽车交驰，恐未必无朝发伦敦，而夕宿拉萨之一日也。英人近数十年以来，于东方交涉之大者，每敛手而听他人，独于非洲一方，则规画不遗余力，旁观者异之，即其国人亦往往以此之故而诟其当路，然而无印度则不能进取东方，失非洲则亦不能利用印度，是则所以规画非洲者即无异肆力东方而已矣。自缅甸之亡于英也，英之印度政府助英驻兵于大吉岭，将以拊扼西藏，而至今逾二十年，兵端始著，此其布置之次序，自非洲埃及亚丁早有成算，必至今日而始出之，固灼然无可疑也。夫英兵近日入藏之举在英人自谓藏民阻之，以致争哄，犹未与中国政府显有违言，不敢谓其必以拓土政略施之于我也，而察其前后措施之迹，显著若此，觇世变者其亦知所处乎，语曰，作始也，简而将毕也巨，于英人之行事见之矣。
    ◎论中国宜设法勿使列强干涉远东（录甲辰第十三号外交报）
    日俄战争起，天下为之震荡，然惟其震荡之极，而其外象遂反若寂然不动者然，故自此半年以来，世界之外交界其机关皆若暂时止息，万目炯炯，视线咸集于三韩荃鲋一隅，伺日俄之胜负以自谋其位置之所，其机也至骇，而其出之也又至静，诚今日政界之异象矣，顾我之当路若狃于此一时之静，以为日俄之战，于列国无大关涉，即于中国亦无大关涉，瞻乌爰止，听其所归，俄胜则所失者仅东三省，而十八省碧无恙，日胜则并东三省而亦将不失旧物，于是严守中立之说，非惟视为权宜，实已奉为至计，端拱默视，有自来矣。本报因此之故曾为再三之渎，一则谓俄人不得于东，将责于西，一则谓日俄战止之日，列强将开大会，而不利于我，凡此所陈，虽云臆度，然亦事势之所能有也，惟中国今日所立之地位，诚不宜与俄宣战，而欲谋所以自救之道，实大不易，反复思之，终无术以处此，今战局之延又数月矣，时日稍久，则事机稍显，前之幽暗不明者，至此若仿佛如有所见，其所见者非能出乎前说之外也，但其解稍著耳，考此次日俄战罢议和之日，列强有无大会，其事尚不可知，而就我国之地位言之，则可分为三级，列强大会而我国不得与会，一厅客之所为者，一也，此于我为最险，列强大会而我国得容喙于其间，以谋挽救于万一，二也，此于我为稍可，但从日俄二国自行议和，而列强不与闻，三也，此于我为最利，谋国之道必先其最利者，然则我国之宜设法阻止列强之干涉也明矣。然本报之为此言，吾国人将毋以为亻真耶。原吾人之意必以为我国今日之势求自保且不暇，安有势力能运动列强，而使为我之利，不知此事，若但惟我国欲之，则其势诚难遂志，而今则与我同利者正大有人合力焉以求达其目的，亦未见其甚难也。日人以列强干涉战事为不利者也。俄人亦以列强干涉战事为不利者也，皆与我同利者也。日人之不愿列强干涉，以阻挠其进步，百计心求解免，此其事已见诸报章，播为国论，为吾人所耳熟矣，而俄人之亦不愿列强干涉，人犹有不信者。俄人虽屡发此言，而论者皆谓俄人已用尽其能力，运动列国合纵御日，以自掩其败而保其名，不听干涉之言，特其门面语适以见其情之急而已，然平心论之，殆未必然。俄人今日虽形见势绌，然究为欧洲著名之大国，数百年来更事多矣，俄之大臣庸暗如阿力喀塞克夫者，固不乏人，然俄廷臣工决非尽皆如此，岂无一二稍明外交政策者知引列强干涉战事之害，将过于与日本战败所得之害，使非至于财力皆穷急于，救死殆无求列强干涉之理，而以日俄战事之究竟论之。俄人亦终不至于财力皆穷急于救死也，何以言之。俄人幅蛟奔裙悖其国都与战地相距辽绝，日兵由陆路攻之，则至圣彼得堡之期渺不可计，由海道攻之，沿途无可以碇泊购物之处，是日之于俄即使大胜，至得东三省而止矣，欲其如德之于法，破其都，俘其君，固不能也。日既不能则俄败所失，至于失东三省而止，而其他固无恙，若不忍一败之愤，而引列强以为干涉，夫国家之为物，固非可籍他人一毫之力者，今既因人以自存，则列国大会之时，其视俄人或不至如柏林大会中之土人，恐亦未必能如柏林大会中之俄人矣，此时东三省将为公地，俄亦终于不得，而他处所失之利权正不可计。俄人而计及此，殆亦必以列强之干涉为不利矣，有日本俄国之皆以列强不干涉为利，则我国自利之方即有可以运动之机，至于或疑日俄既不愿他人之干涉，何以能容我国之干涉，不知我国所处之地步究与他国不同，本为事主，又何干涉之可言，惟视其所为何如耳。我若能于日俄战事至恰玫夭剑ù说夭揭匀毡局夙愤已雪，而俄人之体面未大伤时为期候。），而利用其转圜使日俄战事不至蔓延无穷期，则列强亦无自施其干涉，而我国之保全已不少矣，此至上之策也，不然则列强大会之时，其所以处置我者岂可测哉。
    ◎论中国于日俄之胜败不宜误用其意（录六月初八日中外日报）
    立国于大地之上，而好以依人为政策者，其于他国之现势固无以窥其得失之故，而察其祸福之原也，知其一胜一败之迹而已，观今日之中国所以视俄日两战国者，其犹不出此见乎，当其未战也，则惧俄之心深，而不敢徇日，及其已战也，则轻俄之念甚，而疏于自防，出入之间皆适以自召其不利而后已耳。夫以曩者之惧俄如此，而一旦至于轻俄，则平日结托之谋至是当已自返，必将以轻俄之故而重日，于是则善择所与，以为取法之资，岂非近年以来，所为祷祀求之而不可得者哉。虽然同一轻俄而重日，而鉴于其得失之故，与泥于其胜败之迹者，其差别之相既异，则因果之判亦殊，此不可不明辨之，而审所以自处之地位也，请为析而言之。俄之败于日者非其海之舰队，陆之师团乎，则所谓兵败者是已，然而俄之败者兵也，而俄之所以致败者非兵也，说者谓欧洲各国近世之政治，实由兵事成之，以是反观，则俄人此次之兵事亦其政治害之而已，今不暇为博引，而但以数月之间，东西各报所纪者比摘其事以相例，则何以日本谋定后动，胜算已操，而俄之当{宀一}犹不知其防守之不足恃，乎何以日本之水师潜袭入港，而俄之守将高宴酣嬉乎，何以日本闭塞旅顺有决死之兵队，运船遭难，有屠腹之将士，而俄之营兵多溃，大将先遁乎，何以日本金洲丸之士官先焚国旗，而俄之九连城俘虏自泄秘密乎，何以日本募集国债远逾本额，而俄之徵取军费屡召乱衅乎，此数者皆灼然在人耳目，而昭晰无疑者也，为中国者诚使有察于此度必有瞿然自惊，而事事引为对镜者，因两国兵事之利钝以穷己国政治之原因，岂惟今日之事有以自全，而困难衤是福必在于是，虽以欧洲各国之受益于十字军者以例此战焉可也，顾微窥中朝大官之用意，则颇以俄败之故，视为易与，殆以为俄之困弱，固与我无殊，果其有事，不难一击而退之者，由此推之，则其视日本者，又不悉其崇奉之心将何所极，不深思其得失之所在，而但睹其胜败之已形，一若俄之兵败则不足以凌驾中国者，更若日之兵胜则可以庇佑中国者，此其故无他，国以依人为政策者，知以胜败之迹为阿附，不知以得失之故为从违，有客观而无主观，乃至忘其自处之地位者，无足异也，而率其用意所至，有不能不为当局危者，盖俄之穷蹙固甚，而其对于我则犹所谓牛虽瘠偾于豚上者也。中国纵无遽废中立之心，俄人未必无先破中立之意，而政府以轻俄之故除辽西驻兵之外，于张家口于伊犁等处要隘皆未闻有所筹防，识者已为深虑，且波罗的海舰队不久即将东来，此未必能有逞于日军，而或者藉端一泄，旁施于我，则诚不知所以待之者何在，漫无布置，言之可为寒心，抑更有进者使日本以战胜之势竟收复东三省全境，而仍以畀之于我，则我于此时不得不自为守，而今日之轻俄若此，则异日之玩敌可知，即能光复故物，尤恐终以懈弛而致失，此又可为逆料者也，至于轻俄则重日，两者之意见迭乘以为正比例，无可疑者，而率其依人之政策，则必以向之结托于俄者，转而结托于日，崇奉已过，将并己之所以为国者而忘之，而一切受其提挈，仰其维持以自居于保护国之列，其为利害，有非此时所忍言者不独忧时之彦所为长嗟，恐亦非邻国所以相期之本意也，呜呼。同一胜败也，而所以觇其胜败者不同，即所以自为胜败者亦不同，固有若是者矣，且吾闻之，甲午之挫于日本也，实狃于韩宫内变之役，而轻视日人，庚子之败于联军也，其起因至为复杳，然亦误以英特非洲之战，而轻视各国。盖国不自强，而欲坐待他人之弱者前车之鉴，固不在异邦也，而辛丑回銮以后，因畏人而媚人者，又安知不以媚列国者，而专媚一国，且有甚乎，夫俄非不可轻，而日非不宜重，然所以自处之道不可忘也，故为说之如此，若乃谬解本论之意，反以轻俄重日为非，此则作者所知者矣。
    ●第六期・谕旨
    ◎旨左翼监督著溥善去右翼监督著毓秀去钦此（二十四日）
    上谕此次新贡士覆试列入一等之，黄瑞麒等七十二名列入二等之，林世焘等九十六名列入三等之，舒元璋等一百七名俱著准其一体殿试钦此，五月二十日。
    上输伍廷芳奏因病请假，并请简派署缺一折，伍廷芳著赏假一个月，毋庸派署钦此。上谕王福祥奏因病续假并请开去署缺一折，王福祥著赏假一个月，太常寺卿著李盛铎署理钦此。上谕刘春霖著调补广西布政使，云南布政使著张廷燎调补钦此。上谕袁世凯奏举劾属员一折，直隶开州知州胡宾、唐县知县陈友璋、定兴县知县黄国蟆⑼县知县林学、广宗县知县陈继善、雄县知县谢恺、新河县知县傅徵源、署南和县知县候补，直隶州知州毛隆扁既据该督声称政迹卓著，即著传旨嘉奖广平县知县韩景儒门丁用事，才具平庸，栾城县知县张源曾信用家丁，性情暗弱，无极县知县李荫垣亲丁招摇，颇滋物议，容城县知县陶承先纵役滋扰，怨声载道，博野县知县许湘甲徇庇差役，罔恤民艰，任县知县吴庆祥役隶弄权，优柔昏贵署曲阳县事，任邱县知县周斯亿捕务废弛，徒工粉饰署清丰县事，南和县知县黄文良积压词讼，弊窦滋生署怀安县事，藁城县知县陈沐懒惰因循，难期振作，龙门县知县张兆龄性耽安逸，不勤民事署丰润县事，试用知县宁湘执拗任性，办事糊涂，均著即行革职，沧州知州五前彰人地不宜，深泽县知县续曾缉捕不力，东光县知县王安定报案含糊，正定县知县戴作楫年力就衰，均著开缺另补另片，奏闵州学正姜有范目疾已深学务多旷，元城县教谕张宏升性喜揽事，至招物议，沙河县教谕萧文治声名平常，啧有烦言，任县教谕王润性近轻躁，不堪矜式，刑台县驯导杜霖年老昏庸，耗时失事，均著一并革职，余著照所议办理该部知道钦此，二十三日。
    上谕礼部奏万寿令节礼仪一折，著在仁寿殿行礼停止筵宴余依议钦此。上谕固山贝子奕谟之过继孙溥伉改名溥佶钦此，二十五日。
    上谕朕钦奉，兹禧端佑康颐昭豫庄诚寿恭钦献崇熙皇太后懿旨，现在物力艰难，自应力除冗滥用资整顿前已降。谕旨饬裁冗员浮费，而内外因循瞻顾未能实力奉行，兹特严申诰诫树之风声，所有粤海关淮安关两监督著即行裁撤，其粤海关一切事务著归两广总督管理，切实整顿江宁苏州两织造同在一省著即江宁织造裁撤，凡京外各项差缺有应行裁汰归并者著各部院堂及各省将军督抚破除情面，认真厘剔奏明裁，并以节虚糜而昭核实钦此。
    上谕朕钦奉，慈禧端佑康颐昭豫庄诚寿恭钦献崇熙皇太后懿旨，方今大局艰危生民困敝，全在君臣上下，实心实力屏绝浮文，力除积习庶几挽回气数，使吾民登衽席之，安上年皇帝率王公百官以七旬万寿吁恳崇上徽号及内外臣工请报效廉俸同伸庆祝，业经降旨剀切宣示均未俞允，昨皇帝仍以万寿届期，皇帝应呈进奉为请，再三陈恳具见孝养之诚，惟值此时事多艰，日俄两国兵事未定，我东三省境内人民方在流离颠沛之中，广西叛匪猖獗，生灵屡遭荼毒，其余完善各省亦复疲于捐派民力难堪满目疮痍，深宫无日不为引疚岂尚忍以百姓之脂膏供一人之逸豫，此次皇帝所请仍不准行本年万寿，所有臣工筵宴著即停止，各省将军督抚以下等官均毋庸奏请来京，祝嘏京外之文武诸臣并著一并不准献从前巡幸西安服御缺乏，各省疆吏赍进服物鉴，其悃忱是以赏收，乃回銮以后或犹相沿不已踵事，增华实非宫廷所愿，徒以优礼，大臣未便显加屏斥，嗣后著将此等进献概行停免以杜虚糜，总之皇帝当以图治安民，为孝诸臣当以匡时体国为忠宵旰忧劳正宜交相咨儆，内外臣工其各修职业各矢血诚于筹饷练兵兴学育才以及农商工艺诸要政，凡有裨于民生者合力振兴，切实整顿，用以宏济艰难俾，天下苍生咸乐钇蕉跻仁寿是，则予之所厚望也，将此通谕知之钦此，二十七日。
    上谕袁世凯奏道员才猷卓著据实保荐，请破格擢据称直隶补用道陆嘉谷才长心细操洁品端，前在山东将盐漕各项核实济公岁增进款百万余两，自调该员来直筹订烟酒税章经营综核岁收八十余万之多，实属卓著成效，长芦盐运使汪瑞高著交袁世凯另行差委，所遗之缺即以陆嘉谷署理责成，该员认真整顿期收实效，备于盐务日有起色，以裕国课而益民生钦此，二十八日。
    上谕新进士著于初五日起分作四日带领引见钦此（六月初一日）
    上谕山东济南府知府员缺紧要，著该抚于通省知府内拣员调补所遗缺，著武玉润补授钦此。上谕山东曹州镇总兵龙殿扬著即开缺所遗员缺，著沈大鳌调补张宗本，著调补山东兖州镇总兵钦此。上谕甘肃新疆阿克苏镇总兵员缺著汤咏山补授钦此。上谕方今时事多艰民生重困，而官吏壅蔽下情不通，甚至地方钱粮浮收中饱以完作欠百弊丛生大负朝廷恤民之意，著各省督抚将各属经徵钱粮限三个月内开列简明表册，该州县钱粮正额若干现在实徵若干向系收银者注明，每赋一两正耗各收银若干或系收钱折银或系收银元作银均注明，每银一两折收若干，每漕粮一石收本色者正耗各收米若干，收折色者每石收银钱若干，此外有无随规杂费逐一登明，据实声叙各令和盘托出，不准含混遗漏，俟该省奏报到后著户部核对，由政务处刊入官报俾众共知，藉以察官方而通民隐各该督抚务即认真办理，毋得徇饰宕延，倘敢敷衍搪塞，并将该省藩司粮道从重惩处钦此，初二日。
    上谕朕钦奉，慈禧端佑康颐昭豫庄诚寿恭钦献，崇熙皇太后懿旨厢黄旗满洲都统那颜图等代奏前山东布政使崇保情殷祝嘏请旨一折，本年万寿昨已降旨所有各省将军督抚以下等官均毋庸奏请祝嘏，业经明白宣示该都统等辄复代奏殊属冒昧，著传旨严行申饬钦此，初三日。
    上谕太常寺少卿著左孝同补授钦此，上谕御史徐鲇奏广西军务吃紧，请饬已革提督苏元春带罪前往相机剿抚一折，广西匪势蔓延皆由苏元春养痈贻患，言之实堪痛恨朝廷将该革员量予减罪已属格外从宽，乃该御史辄敢曲为保奏实属荒谬胆大，徐鲇著回原衙门行走以示薄惩钦此。上谕陈夔龙奏特参庸劣不职文武各员请分别惩处一折，河南南阳府知府周钺泄沓成性嗜好太深，怀庆府知府李光琳识暗才庸幕友用事均著开缺以通判降补嵩县知县袁鸿涛报案，不实有心徇纵，密县知县陶应辉年老颓唐捕务废弛，洧川县知县周应昌荒亡谬糊涂用刑不慎，阳武县知县陈绍祖才具昏庸罔知振作，署温县知县武安县知县刘瑞霖油滑卑靡废职误公，南阳县林水驿丞李友桐年老务得，不洽与情补用游击，李士太居官不谨纵子滋事、卫辉营守、备胡金檀、性情罢软、缉捕不力，均著即行革职，另片奏分统常备军右翼候补参将王炽宏营务废弛挪用公款等语，著即行革职并不准投效各处军营，以示惩儆，余著照所议办理该部知道钦此，初四日。
    旨光禄寺大官署署正员缺著贾绍祺补授钦此。旨光禄寺学习署正常豫著准其留守钦此。旨荫生培元多麟俱著以文职用，铁栋著以侍卫用，翰林院撰文著阿联补授，江西道监察御史著诚鉴补授，截取Р坷芍型醪藉、内阁中书吴炯、吴锡珍、单薄、元太常、寺博士、钱寿仁俱照例用，截取举人邵钟勋、周钟麟、杨蔚云俱著以知县用，彭万瑞、石如玉、赵鹤龄、敖文德、高师曾俱著以教职用，俸满教职，汤兆现以知县用，拟补国子监助教，荣林著准其补授俸满中城兵马司副指挥，周培祚前南城兵马司吏目戴式┚阏绽升用补授，直隶霸州知州钱阳采著准其补授升补，贵州黄平州知州锡蹲著准其升补，签升知州留任安徽庐州府通判，刘春海著准其留任加一级注册保举，直隶侯补知县李国枫，浙江候补知县史光治、胡玉泽，江西候补知县程祥藻俱照例用，服满原选安徽休宁县知县傅曾熙著不必坐补原缺，开复河南补用，知县陈垣著准其开复原官，仍发原省照例用，已革直隶祁州丁崇雅著仍照原参革职理藩院笔贴式，著豫泰补授户科笔帖式，著颐宝补授拟补盛京工部笔贴式，凤桐盛京刑部笔贴式，德珍荣韬盛京户部笔贴式，德裕盛京工部笔贴式，盛元德州城守尉衙门笔贴式，德瑞吏部笔贴式，西拉布俱准其补授钦此，初五日。
    旨各省选举优生著于本月十六日在保和殿考试钦此，初六日。
    上谕敬信奏因病恳请续假并派署都统一折，敬信著赏假一个月正，红旗满洲都统著溥兴署理钦此，初七日。
    上谕新科一甲进士刘春霖、朱汝珍商衍鎏业经授职外，张启后、林世焘、颜楷、麦鸿钧、贺维翰、黄瑞祺、徐潞、林志炳、庄陔兰、宋育德、杜严、张星栋、谷芝瑞、岑光樾、林乾江、孔殷、郭寿清、潘浩、王庆麟、谭廷浴⒁豆廑摺⒀钬广簟⒗钋{焱木}、许成尧、唐尚光、吴德镇、高振霄、童锡焘、钱崇威、朱点衣、阎士麟、李湛田、李榘、徐钟恂、陈国华、景润、吴琨、程宗伊、钱淦、张成修、张琴、田明德、陈启辉、苏舆、张国溶、马荫荣、章祖申、朱元澍、许楫笏、竺变祥、舒伟俊、毕大昌、程叔琳、雷恒、章┪、陆光、熙云书、李德鉴、梁善济、邢端、王慎贤俱著改为翰林院，庶吉士、朱文劭、王赓、张茂炯、翁兆麟、郑言、何景崧、熊坤、陈震、莫以增、楼思诰、吕祖翼、谢启中、龙建章、王枚、蒲殿俊、朱振瀛、陈之鼐、蒋尊衤韦、苏源泉、方兆鳌、马步瀛、李龙图、何毓璋、陈蜚声、张恩寿、施尧章、李景纲、李言蔼、唐桂馨、梁禹甸、陈继舜、沈钧儒、陈虞、舒元璋、龚福焘、谢銮坡、徐奎铭、张世畸、沈秉乾、钟刚中、王炳震、傅增浚、段国垣、雷延寿、阎祖训、王季烈、戴保辉、何振清、张诒、吴晋夔、杨巨川、汤化龙、李景铭、关赓鳞、胡家钰、雷多寿、陈士昌、宋义璋、欧阳鼐、张介福、张名振、唐赓虞、陈振学、白葆端、隋勤礼、姚华、梁成哲、周之桢、张则川、刘辰驹、袁永廉、陈宗藩、欧阳绍、祁果晟、彭连武、郑元桢、王鸿赞、叶大华、陈熙朝、王ピ、王慧闵、张履谦、栾守纲、彭守正、冯巽、占闵道、朱崇年、章圭彖、朱大稀⑷沙敦、郭之巽、夏和清、饶孟、任段维、张称达俱著分部学习，刘启瑞、顾显曾、曲著新、谢桓武、汪康年、徐培、陈焕、章金梁、夏道晖、李景濂俱著以内阁中书用，潘鸣球、刘钟俊、单志贤、张其隆⒊卖凸Α⑹婕伍唷⒄旁埔怼⒍绳焘、邵孔亮、张朝辅、李延真、聂传曾、朱秉钧、周观涛、邵从恩、朱泽年、熊范兴、贾景德、孙家钰、杨光瓒、邱景章、郭钟美、吴兆梅、陈兆槐、姜乃升、宫炳炎、覃寿坤、钱昌颐、邓隆、张俊英、尚崇基、王宝璜、忻江明、杨济时、崔炳炎、林基道、孙鸾、任嘉莪、王树忠、曹元鼎、黄为基、张肇铨、程旋、叶大章、刘光谩⒘哄吧、李应寿、叶湘、孟应奚、李凤书、李熙仁、李臣淑、王元潞、仲延仕、周安康、刘绍曾、陈迪吉、李维第、刘绵训、茔浚、杨大芳、程天锡、王言啤⑽ぱ又取⒈鱿却弧⒗钗汉、张廷栋、田明理、李俭、陈金华、郑猷宣、张学宽、李寿祺、俞维翰、王文焕、张肇基、许树声、增寿、林振先、董镛茹、欲可、乔海峰、林苍、苏兆奎、王景崧、杨靖恭、章锡光、王承佐俱著交吏部签掣分发省分以知县即用，刑部候补郎中陈毅著以本部郎中即用，刑部学习郎中冯汝琪、范家驹均著俟奏留后以本部郎中即用，外务部候补主事张鸿、兵部候补主事刘谷孙、刑部候补主事刘敦谨均著以本部主事即用，兵部额外主事李盛和张又┉著服满后以本部主事即用，内阁候补中书赵录绩、何震彝著仍以中书候补，候补内阁中书张应济著仍以中书候补，江苏补用道汪士元，江苏候补知府江绍杰，江苏候补知府濮文波均著发往原省，各以本班补用余著照归部铨选钦此，初八日。
    ●第六期・时评
    ◎政府谋收回治外法权
    伍秩庸侍郎于近日召对时，力陈治外法权之宜收回，遂令与外务部大臣筹商收回之法，斯举也。固我国上下所仰望而歆羡者也，今试以日本已事例之，按日本幕末时代，因当局者于外交一道素未讲求，故其与各国立约，亦蹈中国覆辙，误以治外法权授之外人，及维新后，举国皆知其误，急欲收回，而欲收回此权非改正条约不可。因援安政条约有明治五年七月以后改正条约之明文，乃使岩仓为全权大使先赴美国，议其事，不能成，其后经寺岛井上大隈诸贤之手，历尽艰难曲折，直至陆奥为外务，然后得各国之允许，而以明治三十二年实行改正条约，自是始得收回治外法权，而使各国人之侨居其境内者皆同受治于日本法律之下，当年盛传日本内地杂居，即此时事也，又日本之所以能收回此权者全由先修法典，今我国国势既不及日本维新当年，近虽有法律馆之设，而法律尚未告成，然则欲于今日遽行收回此权，恐各国未易允从，夫亦视我当局者外交手段之如何。吾辈固甚望伍侍郎不为寺岛井上大隈诸人之续而得收陆奥之成功也。
    ◎正阳门之大工程
    正阳门楼工程自去岁开工以来，因木料一时购办不齐，是以停工至今。闻工程处接其采买木植委员厂商等来禀，略称委员等自去秋附轮南下，由皖至湘至鄂，设法购觅，尺寸率不合格。黔中虽有大材，而又难于转运，现已分赴南洋各埠采办，倘仍不合式，或不足数，只得赴美采买云云。观此恐正阳门工程一二年内未必能竣，正阳门一隅之防卫耳，疆吏前既报效巨款，今又以采办材木骚扰各省不已，又赴南洋更拟赴美，区区一城楼而竟动一二年之大工，以为壮观瞻耶，而当此国帑奇绌，百端待举，何忍以有用之财弃之无用之地，以为自卫计耶则京城一隅非能守地，联军恶剧殷鉴不远，盍图其远者大者乎。
    ◎路权不可授于外人
    近有法人游历中国者言现今中国所造铁路他日于军事甚有利益，日后各省之练军成就，则一旦有事均由火车集合，故中国之经营铁路实今日至急之务也。此言诚然，然我国自造则铁路之权在我，一朝有事，我固得以运输集合我国之军队，若外人代造则权在外人，一朝有事，外人即得以运输集合外人之军队，我国人慎勿惑于斯论，而轻以筑造铁路之权授之外人，是吾国前途利害之一大关键也。
    ◎故相翁常熟
    中国之所以成今日之中国，执政大臣与有力焉者，凡四人，一李文忠，一荣文忠，一孙文恪，一即常熟相国也。此四人者更仆迭起几二十年，其人皆相为交游，亦相为仇仇，隐微之地，盖无可得而言者，今第就人人所知者言之，则常熟一身尤足为三人之钤键，咸丰丙辰，济宁孙文恪与常熟同应殿试。常熟廷对第一，而济宁次之，济宁衔之终身，甲申恭王政府与醇王政府之递嬗也，济宁有力焉。说者以为意在常熟，此为常熟与孙文恪必系之事，吴江沈文定之执政也，时荣文忠位尚卑，然意不欲，谋有以去之，常熟知其谋，以告吴江，吴江因得以计自全。明年，荣文忠遂绌，故荣文忠亦怨之，乙未丁酉戊戌之际，上不自安，荣文忠有力焉，说者亦以为荣文忠与上之不相能，由排常熟而并及之，此为常熟与荣文忠关系之事。盖皆以个人之交涉，而成为政界之大变者，惟常熟之与李文忠，则其不合之端，因乎政界，而非个人，甲午之役，李文忠主和，常熟主战，以此遂不相容，顾平心论之，则李文忠为得，而常熟为失，因与敌国宣战者国命之存亡所系，故非至于必不得已，必无宣战之事，甲午年我之于日本，非若癸卯年日本之于俄也。甲午日本所要于我者曰中国与日本同革高丽内政而已，使其时我政府如其所请，尚不至于大失国体，而甲午中日之役可以已，甲辰日俄之役亦可以已，岂非天下苍生之福，而中国尤蒙其利哉，乃不观己国之预备，敌人之意见。天下之局势而贸然发此大谋，卒至甲午一败，非独中国受其害，胥黄种而皆受之，常熟之肉其足食乎，此为常熟与李文忠关系之事（或云常熟主战为排孙文恪之故未知信否），此三事皆中国之所以成今日之中国也，然惟有甲午之事可以为常熟罪，至于戊戌之际，荣文忠之所为，固有常熟如此，无常熟亦如此，倾险之人图其富贵位其前者，即为仇仇，遑问有宿怨无宿怨乎，甲申之事例亦同然，故常熟之位置定，而李荣孙三公之位置亦定矣。
    ◎裴犯未遽提省之原因
    裴犯既经葡臬允许提解，而至今尚无实事，实因外务部行文至粤，要将该犯解至北京治罪，不准提回粤地审讯，粤督今方据理与外务部力争，故目下澳官有仍候两面消息，以为取决，非因案情更有翻覆所致。夫裴犯逃至澳门，已阅数月，经粤督眍尽心血，与葡官再四交涉，始得允准提省，今裴犯既有上控葡京，以求狡脱之意，外务部又复节外生枝，致令稽延提解。夫裴犯之有财有才，神通广大，就其前事已可察知，今据别报，澳中有一葡萄牙妇控裴强奸，论者疑其串通作弊，以预为他日葡官借此一案可向粤督索还归审地步，若再假以时日，则彼更得从容布置，万一案情一翻，是使岑督前功尽废，而又增外交之笑柄矣。
    ◎淄川博山两县之煤矿
    采矿权筑路权之强要横夺，实为各国划分势力范围于吾国，以为渐进的潜势的实行瓜分之一手段，一方法，数年以来，各国之攫我此利权而去者肩背相望，而德国自占胶州为张本，即著著进行，其外交政略几使山东全省之利益不尽入其手而不肯休。今吾查得其所经营之一业，特为报告如下：青州府所属淄川博山两县，以煤矿丰富闻于天下。德国固视眈眈而欲逐逐者，于是以去年设一华德矿务公司，其名虽为两国合股创设，其实则主权全属德人，及两县煤矿采掘之权既经我政府批准，而授之于该公司，则德国复施其得陇望蜀之计，更要我政府许其自山东铁路干路之张店驿别筑一支路得经淄川以直达博山。今敷设轨道之工程已及南亭，南亭者位于张店驿之中间之一驿也，其自南亭至淄川之工事因两岸须筑长堤，现正赶紧兴筑，惟一入博山县界，则层峦叠嶂，  作业颇为功，然则计其全线开通之期，恐必在本年八九月以后矣，至该处煤矿则德人久经开采，所用皆新式机器，若铁路一通，则运输便利，煤产得以源源运售，将来必能驾开平矿而上之，而惜其利权之非复我有矣。
    ◎石头矿收回官办
    廉州合浦县石头埠煤矿苗旺质佳，久为西人所艳羡，前经善后局发官本七万金，派员督办，嗣因官力不继，批准商人郑宝源承办，并将官款附入，改为官商合办，已历数年，未见成效。现在当道振兴矿务，闻拟收回官办矣。夫东西各国莫不以开矿为生利惟一之政策，煤铁尤所注重，乃中国矿产遍地皆是，开办矿务亦时有所闻，顾尝调查中国矿表，除开平萍乡、漠河、大冶等稍获溢利外，其余旋起旋灭，绝少成功，揆厥原因一则资本不继，二则矿师不得人，三则办理不如法，遂至怀宝报穷，徒留作列强矿权之界线，今该矿既收回官办，惟愿一雪斯言也。
    ◎台湾用金之影响于中国
    前日本政府发令，台湾地方废止银圆，通用金币，此亦东方经济问题一重要事件。两年来香港及英属海峡殖民地已屡次倡金本位之议，但久未决定。今台湾改金本位，其必有影响于以上诸地，或因此促其改变亦未可知。计自壬寅之末，暹罗先改，菲律宾继之，用金之势力已膨胀于亚南。今台湾复改，若香港、新加坡等继之，则环中国皆用金地矣。通观近数十年来之货币史，凡遇一国改银而金者，则银价必为之下落一层，徵诸德国初改时，法国初改时，日本、美国、印度初改时，皆有此等现象，历历不爽。近年银价以一落千丈之势愈趋愈下，皆为此也。若台湾改后，南洋香港继之，则银价又必有一番大变动，此无待蓍蔡者，银价之下落于吾中国蒙何等之影响乎，他事勿论，即以赔款及还前此各项国债之一端论之，已使我蒙数倍之损失，若国际贸易上之阻力更无论矣。此次非可轻易看过之问题也，现在台湾之事目前必不至生何等影响，何也，日人此次之改台湾币制，原因北方战事需银为用，势必须设法吸收银币，故为此政策一举两得也。今东方用银之地正在有事，银价必无遽落之理，若语其影响，其将在日俄战役终局以后乎。
    ◎长沙开埠
    五月十八日为长沙商埠之期，夫开埠例必设洋关，今奉命司税务者为夏立斯君，而以关署未及竣工，乃暂假红船一艘以为办公地。长沙并无洋商，如太古怡和大坂各轮船公司所设洋棚皆托汉口之轮船客栈中人为之经理。开埠日，当举祝典，监督长沙关长宝道朱观察延熙，以为若而人者虽非洋商，而实为商之代表，吾个不可不以敬洋商者敬之，于是乃特假座水府庙，以宴各洋棚之经理人，有税关不得无官银号，以为之存收款，此事曾经大吏札委官钱局经理，而利之所在，人必趋之，一时递呈争揽者不可胜计，有修君某者辰州豪富也，呈禀抚署，有救中国莫若建学堂，立基础必先设蒙学，自愿出本银万两承充银号，每年额提五千两火耗作为长沙开设蒙学经费等语，虽未获批准，而各人争欲攫此利权，其闻膻蚁附之情形，即此已可既见矣。太古公司之轮船名沙市者以某日抵埠，报关纳税，而官钱局司事于其所纳既收银票，不收现银，又每百两索加二两二钱，以为津贴，现闻各轮船船主大不以此办法为然，已经公同照会抚宪，求其核办矣，计各轮船之主者皆洋人也，在今日之中国，洋人何求而不得，吾恐税关之经理者，不久而有夺我凤凰池之叹也。
    ◎旅顺果得归还乎
    海参崴区区之舰队又第三次出海矣，三月二十一日以后，旅顺后路，久已断绝。四月十三日以后，旅顺背面第一险要之南关岭复失，而俄人尚用偏军以要利或且据援绝之地以死守，牛虽瘠犹偾于豚，我国人其无以俄败为可喜，彼阴鸷之司拉扶人，固未易与也。日本当宣战之始，固有不利我土之说，虽然英租威海例视旅顺（皆租九十九年），俄失旅顺前约因之消灭，然观英人近方汲汲调舰队于威海，必不因俄约之消灭而亦从而退让，则彼俄人者既有所藉口以更略吾地，为桑榆之补偿，势至如此，则日本虽真欲归我失地，而亦有不得者矣，又据前日消息，则法且以贮煤地供俄海军，英德之君会于吉耳，且欲调息战事，不使日本有最后之大胜利，以鼓张黄人之气，呜呼。循此数者而推究之，受祸最迫者固无逾于我国也，而况西藏之祸已燃于眉乎。
    ◎英人论日俄军事
    英国以三万万六千万人之国，而历三年之久，始得胜南非洲八十万人之脱国，然则一万万四千万人之俄国，将历几年，而始能得胜四千万之日本人乎，则答曰，须三百七十八年百后可。夫英脱之战，三年之间，而英兵死者已有四万人，若三百七十八年之间，日俄之战则俄人将死几何人乎，则答曰，须死五百零四万人，英脱之战，三年之间，英人出战费十一万一千五百万元，则日俄之战，三百七十八年之间，俄须费几何乎，则答曰，须费一千四百零四万万零九千万元，以上所计之数，凡学数学者皆知之也，然则此战也必欲至二十三周之末而后已，岂不可惧乎。夫英脱之战之费之巨，杀人之多，时之长久，是明示大国非易胜小柄也，若以俄人之意，则必谓其国人之数有三倍日本之多，以之攻一，其胜可必，不知日本乃一能合团体之国，其民无一不效力于己国。若我国则为三十余小柄所合成者，故其民志不一，且有时反敌自己政府也，俄人国数之中，有六百万人为犹太人，犹太人愿为俄国捐躯乎，彼等岂能谓为国之原质乎，其中又有三百万人为芬兰人，芬兰之人近二三年间，过受俄人之专制暴政，一国上下皆有反背之心，彼等岂愿尽力以保俄乎，其中又有一千二百万人为波兰人，波兰人之视俄是犹脱人之视英也，其人虽或为俄人所逼而临阵，然其不肯为俄人尽死力可必也，且有伯爵讨尔斯多等人力拒政府之战，传布其说于全国，同其意者不下数百万人，故俄人每百人不可靠者实有二十有余，其外又有二十余人且日望日人之胜俄，凡为俄廷流罪而至西比利亚极远之境者其数有五六十万皆不愿助俄者也。
    ◎专制国之难募兵
    近闻俄国中央数省不能如数募集兵队，因该处多是下等农人，故皆畏惧不敢应募。夫立宪国之兵，所以为国为民，故人以不得隶籍军人为耻，专制国之兵所以为一家一姓，故人不肯牺牲其最尊贵之生命，以效死于私朝。二十世纪之战争，专制国之必败于立宪国者，实为天演之公例。
    ◎俄人违犯国际法
    日本各报攻击俄军犯国际法之举动，不一而足，兹表列之，一击沉商船（如奈古浦丸等数商船之事件是也。），二冒用红十字会旗（普兰店附近之战役是也），三滥用白旗（如南山战役当战酣时树白旗为降，以诈术攻日军是也。），四投毒于水源（如大山园口村之役是也），五冒用日本军旗（如得利时之役是也），凡此诸端皆海牙万国平和会议之条约所明禁者，俄皇为海牙会议之发起人，今乃有此等举动，无怪日人之非笑矣。
    ◎俄国芬兰总督之遇害
    五月初六日，柏林电报称俄国芬兰总督波布里哥夫为芬兰人所诛，诛之者为元老院议员之子查曼氏，其手段则以短铳暗杀云，呜呼。壮哉此男子，壮哉此男子，然欲知此事之原因结果不可不先明芬兰与俄罗斯之关系，芬兰自前世起初，为俄人藩属，其压迫惨虐，今且勿论，即近五年以来，种种新布之法令实有使其欲忍而不得者，前此芬兰人本有独立之法权，乃一千八百九十九年，芬兰国会议定法律数种既经可决，而俄人复提取之于圣彼得堡，别开芬兰会议，于是原有之立法权全为俄中央政府所夺，其时芬兰上下两议院竭全力以反对此新制，不能救也。此为俄国特别压制政策之第一者。芬兰人前此惟有服役于芬兰军队之义务，乃千九百年，俄政府下徵兵新令，归俄国陆军大臣管辖，是芬兰人为其仇敌纳血税也，故嫉怨益烈，乃犹以为未足，更于前年下令，以俄语为芬兰通用语，现任各官限五年内须全用俄语，计芬兰人口二百七十万，而解俄语者仅八千，是永绝芬人参与政治之生机也。芬人于是忍无可忍，日谋所以反抗俄焰者，数年于兹矣，若此者皆波布里哥夫谋之，而彼得堡政府主断之者也，蓄怨积愤之既久，于是前年四月有比尔盛福尔市民与哥萨克兵冲突之事。俄犹不悛，强暴之行，有加无已，此次战役以一二佞臣之野心，驱百数十万无辜之市民涂肝脑于东亚原野，使芬兰人不得不为其国之敌效死力。芬兰人大忿，因即布告檄文，声俄政府之无状，其简末即大书杀波布里哥夫杀波布里哥夫之一语，果也不及数日遂有此变，呜呼。痛快之事，孰有过此者耶，果也再越两日，旋有比尔盛福尔市民袭击官衙广杀长吏之电报，自兹以往，芬兰问题愈益重大，耸一世之耳目矣。俄君臣而知所鉴也，其祸或将稍戢，不然外患未已，内忧乘之有自灭而已矣。
    ◎英人侵略西藏
    世称西藏为秘密国，近日本僧人河口慧海探险于西藏，所作游记，各国争相传译。河口之游藏，由印度加尔廓答乘汽车至些哥林，入尼泊尔国界，取道于藏境吉恩河畔（雅鲁藏布江最上枝流），折而西向至利台蒲黎，绕越二湖，复折而东，经过二十五都市，以至拉萨，更由拉萨南向，经过雪峰，至哲孟雄之大吉岭，复乘汽车至加尔廓答，足迹所至殆遍全藏，此河口游藏之大略也。河口未游藏之先，英人屡欲入藏，皆不获遂其志，今竟乘日俄战争，出兵侵略，然则河口氏者殆以日人而作英人之斯登来乎。英人之垂涎西藏，本有渐大之欲望，盖彼实欲自阿非利加南端筑一纵贯铁路，由埃及渡海至阿拉比亚西端，由波斯以入印度，经过西藏，更由吾川滇以下扬子江，夫二十年前，英人本欲伸长缅甸铁路，由滇以贯穿扬子江，其工事既已着手，故当时有仰光当为第二上海之豫言，然终阻于舆论，以至今日，今闻藏英和议，又已破裂，英兵已占藏兵营垒，殆将驱兵直入拉萨，然则英人所谓不侵西藏土地，仅为惩创藏人藐视起见者，真所谓玩吾政府于股掌之上也。
    ◎巴拿马新设苛例
    巴国自独立后，亦定行苛例，以禁入境华人，由甲辰二月二十五日起，凡我华人不准入埠，如轮船载一华客来，罚船主金银二百元，限八日内载回出境，否则加罚五百元。凡已寓埠之华人一律须服西式，行西例，有生产业者准其居留，如闲游无业者即离埠，吁巴国区区一小柄耳尚设苛例以禁我逐我，地球之大将来尚有吾民容足之地乎。我国民其亦当知所以自立矣。
    ●第六期・内务
    ◎改良地方董事议（录六月二十三日时报）
    政府之治地方责成于州县，州县之治地方假手于绅董，是绅董者介乎官与民之间，所以沟通地方之群情，巩固地方之团体不失为地方政治上之一机关者也。吾虽不敢藐视今日之绅董，为一笔抹煞之言，无如熟察所为，以言通群情则未也，而滥用权利者则有之，以言巩团体则未也，而鱼肉同胞者则有之，其上者亦只洁身睚好，于地方利病视之若秦越人之肥瘠，然则今日吾中国所以不能举地方自治之实者，岂吾民果不适于自治哉，亦患在所谓绅董者，无以提倡之唤醒之，而反把持之遏抑之耳，是故不欲改良地方则已，如欲改良地方，今虽未能组织一完全机关，以要求治权，夫亦当就今所谓绅董者，改良其任事之法，公溥其行政之权，庶几有万一之得乎，爰议四例如左。
    甲创设地方公议所，此改良地方之第一问题也。近世地方各业非无会馆公所，有事非无集议，但团体不固，秩序不整，且与议者只少数之绅耆，而未得地方多数人之许可，故捐务沮格，百事因循，其下者藉公事为利薮，其上者触手荆棘，几至灰心，积弊丛深，似难骤返，为今之计，莫若择地方之中心，创设一地方公议所，关系地方大事，则入而议之，各业有事仍议于各业之会馆公所，而所尤当注意者，一设所之区，大约每府设一总所，每县设一分所，互相交通，而皆与地方官直接，乡镇由此类推。二集议之法，尝见近世议事，聚不规则之人于一室，喧扰移时，而于事仍不得其要领，今宜于议事堂上，设一低台，为代表者在上提议之所，复多设有靠长机以向此台，令参议者就坐，议时无得喧哗，俟一人说毕，赞成者举手为号，反对者起立驳诘，整齐严肃，以养成国民政治上之实验。三参议之人，国民自治之力不完，骤予以参议特权，非放弃，即滥用，为内地计，宜先设一限制，凡入席参议者，一认捐之商人及时性富户，二地方之绅士（概有功名者而言）俟国民程度稍进，渐次增入农工，以资开化，不得涉及无行游民，以免滋事，果行此策，又有二善，一成事易，事既经多数之决议，则尽人知其当行，而无旁观野言之掣肘，二集捐易，捐务之所以不兴者以地方出钱，董事经办，而不知其费之果实惠否也。今既公听并观，凡事先设一预算表，应费若干，或不足，或全无，申明其原理，鼓舞其热心，则即席便可签写犹不足，始出外劝募，人当共谅，事后再作一决算表，排印分送，无少隐漏，以地方之钱，办地方之事，而无分毫之沾润，如此而犹捐务不兴者，吾不信也。
    乙董事必由公举。今地方之能为董事者三，一曰科名，二曰殷富，三曰年齿，有一于此，而董事之资格以成，否则虽有良法美意，苦于不能上通，无权以行此政策，而三者之外，又有一曰世袭，此四者辗转传授，垄断其职，地方之蒙其害者不敢倡反对之议，而地方因之腐败，今宜仿普通选举之法，董事凡若干年一任，届期召集有参议权者，开公议所，公同投票，以占多数者为决，被举者不得推辞，连举者仍得连任，或在任事之年，妨害公益，阻挠文明，以查有确实证据，可开公议所，由地方公同辞退，另举他人接任。
    丙董事各专责任，地方之有董事，我国成为通便，但各顾私利，不谋公益，嫉忌钻营，丑难名状，今宜著为定则，一城有总董，各地有分董，各业有业董，而总董之下，又设会计书记，二人以治其繁剧，官长有关系地方事宜，或改良或创设，则下之于总董，总董下之于分董、业董，开公议所，凭多数人决议，以定可否，而复之官长地方欲办一事，则决意而上之官长，其有公事浩大，职务殷繁，可再举司月小董，庶事权不分，而责任毕举。
    丁董事必定薪水，今之诟厉董事者为其蠹蚀公款也。夫公款诚不可蠹蚀，然使该董家况清寒，势不能枵腹从公，而公事羁身，又不能营别业以资事畜，遽责其廉，无乃不谅，法宜量事之繁简，任之轻重，明定薪水，按月于公款内提送，俾董事受之无愧，其有富而好礼者自愿捐廉，则于每年决算表内，刊入某君捐俸若干，以昭德义。
    难者曰，今日举办公事，动言经费支绌，安所得余费而为董事之薪水乎，且董事受此薪水，保毋启外人之訾议乎，曰是不然，事大则薪水大，事小则薪水小，规事体以报酬，于经费尚不至大困，夫薪水有限，而蠹蚀无穷，以有限之薪水杜无穷之蠹蚀，苟非大无耻者，当不至妨公益以牟私利矣，且任事得人，薪水直代价耳，何足惜哉。
    准此以行，虽于地方自治制度尚未影响，而学校警察卫生慈善农工商各实业，凡地方所当为者皆可次第举办，实力振兴，并然而不乱，氵孛然而莫御，而又合人情，宜土俗，三年有效，期以十年，一省有效，推之各省，跻我国于文明，俾斯世共享文明之福，庶瓜分豆剖，挽回残局之棋，轹美陵欧，独立中华之帜，此吾之奢望也。
    难者又曰，地方之事官长自有权衡，何用此纷纷为，曰吾非谓官长之不能举事也，只以官长者耳目有所不及，习惯有所不同，甫始下车，猝难就理，而董事者熟悉地方之利病，以保护其地方者也，岂越俎以攘官长之权乎，且官长遇此地方三载考绩，卓著成功，分簿书鞅掌之劳，收保障蚕丝之效，不其快欤，若夫为董事者，兴公利，谋公益，群情通而团体，固以立祖国文明之基础，巍巍荣誉，传之无穷，亦何惮而不为哉。
    ◎论近政（录五月口口口日中外日报）
    近者，朝廷政治颇有清明之象，计两月以来，迭降谕旨数道。五月初八日，奉旨限制宫内用款，裁并内务府冗员，所以整顿财政也，同日又奉旨开党禁，释罪员，所以弭新旧之争，而示朝廷实有维新之意也。十四日奉旨令各省督抚年终胪列各州县事中实，奏交政务处查核，请旨劝惩，并刊入官报，所以通上下之情，而除壅蔽之习也。二十七日，又奉旨裁撤粤海淮安两关监督，及江宁织造，所以恤商艰而节糜费也，同日又奉旨本年万寿，停止筵宴，并禁进奉，禁祝嘏，所以示深宫之体念时艰，克自抑畏也。月之初二日，又令各省督抚将各属钱漕实收之数造册报部，刊入官报，所以杜官吏之掊克，而免小民受无形之剥削也。此数者皆近年持论之士，所朝夕责难于君上，祷祀以求而不获者也。今一旦竟采取舆论，见诸施行，不可谓非朝廷励精图治之一证矣，惟令各省督抚将各属钱漕实收之数造册报部，刊入官报，似于正本清源之义，尚有未合，盖为治之道，贵于去弊以兴利，而弊之积久而不可骤拔者，尤当即其弊之所在，深究其致弊之故，以求夫去弊之法，乃有可下手之处，而收廓清之效，断非空言所能济事也。中国钱漕二者其弊固无以复加，然其致弊之故，则大约不越两端，一由州县一人之身责任太繁，既课以钱谷，复责以刑名，既任以文教，复督以防守，今日之州县实与古之诸侯无异，权力既无所限制，精神复有所难周，则官与吏之间自不免交相谋利，无所顾忌。二由于廉俸太薄，支用太巨，若不取盈于钱漕，则惟有藉案婪赃，借端苛罚之一策，然此等事究非人人能为之，亦非时时可为之，且近来法网虽太宽，贪吏几于满天下，而究之绅民之讦告，上司之参奏，御史之弹劾皆为不能免之事，则犹不如从钱漕设法，尚为公共之弊政，其取之于民也，积少成多，而民不以为嫌，其归之于官也，除实系充作公用外，余以入己，而人莫之过问，虽于大法小廉之义截然相反，而观于现今之官场，则实有不得不如是者矣，故必明乎其致弊之故，而后救弊之法乃可得而言也。今朝旨不究其端，不询其末，仅仅责以据实开列简明表册，刊入官报，则其将来之效验，不过二端，一各州县奉文之后，若竟据实开列，实为必无之事，即令迫于公令森严，不敢不和盘托出，然如是则人人皆犯法之人，人人所为之事皆犯法之事，必将尽天下之州县，而置诸宪典，而曹署为空矣。国家安有此办法，若竟任其向壁虚造，名实不相符，则不过令州县各官多耗若干造册之经费，及令司道督抚部院各衙门多积数百或千余分，无用之册籍而已，复何实益之有，论者必谓既经刊入官报，则众目共睹，州县宜不敢有所隐匿，则请以三端答之，一此项册籍，计合天下州县共有一千五百余缺，即当有一千五百余分，不知国家所办之官报，何时始能登毕，即使官报克期登载，而天下之人岂暇一一购阅官报，一一考究其虚实，则其无益者一也，即令官报刊登后，人人从而购阅，而州县所报之虚实尽人能知矣，然州县浮收之数往往就全境言之，则觉其多，就一人言之，则觉其少，则孰肯以少数之亏捐起而与官为难，而耗无限制之讼费，以投身于不测之地，则其无益者又一也，即令地方绅士确有力顾大局之人，能持官之短长起而与之争执，然州县既能蒙蔽于前，岂不能敷衍于后，又官之势聚，聚则利害相同，必互相回护，绅民之势散，散则一人起意，他人未必附和，则仍无济于事，且反得多事之名，则其无益者又一也，是则责成州县将钱漕入数开列表册，其不能有明效大验，固可知矣，呜呼。居今日而言整顿官制，殆非明定宪法，将州县所司之事分数人任之，以厘定其权限，而专其责成，而又厚其廉俸，增其公费不为功矣。
    ◎各省内务汇志
    京师，各部院交议覆奏及各项具奏事宜折件向皆缮写汉字，惟带领引。见各员折件皆用满汉合璧，现在吏部堂官因缮写清字殊多迟误，当此改革兴政之际，无拘旧制办理以故，将清字折件裁撤兵部张大司马等谕令司员亦仿照吏部办法云。吏部现因各科房弊窦繁多，张大冢宰认真查察，将科房一律裁撤署中办事之人即以额外各司员充补。兵部卫署拟添设韬论处机密处以为会议练兵事宜，惟该处房宇无多，拟将该部督催所稽俸厅两处司堂改为韬论处机密处，其余处所另觅工人修盖房屋数椽，已于五月十八日开工。
    直隶，顺天府向有缉捕兵五营计一千五百余名，分隶治中四路厅所营地方，听用自庚子乱后经陈大京兆减去十分之三，改名顺天府巡警军，现以不敷缉捕，又添练马队二百名，分隶各属，闻已招练成军驻扎德胜门外官厢地面。
    黑龙江，黑龙江省萨将军赴京陛见遗缺由程雪楼都护德全署理。
    江西，新城县地处偏偶界，连闽省，虽已设有极高司同安司巡检二缺，而该县熊村及德胜门皆距城四五十里不等，且为通福建邵武泰武大路，使无官司驻防，实不足以安行旅，而卫居民现经夏大令察悉情形，拟自每年九月起令县丞移驻熊村兼管德胜门一带地方，责令就近巡缉稽查，次年二月仍回县城岁以为常已详奉省宪批准照办。
    福建，闽省虿棺舴∮星в嗳耍各属差缺不敷调剂，闽督李制军思设法疏通之，以各县门{}稿案等事向皆家丁充常，现拟概以佐贰等识易之名为委员，大县例定四员，小县例定二员，其员由各县自行保举开呈藩司由藩司札委，如各委员有舞弊不自爱者则由该管知府撤差，闻章程已拟定不日举行，合计全省约可安插三百余名云。
    湖南，湘抚赵中丞以妇女缠足一事虽已奉，谕札劝然未能一律实施，特印简明章程通谕各属略谓，再不遵示改放，即严定罚章以期尽澳而后止云。
    广西，桂抚柯中丞初奏定均缺章程，嗣以通省镑缺情形不同遂又饬司道复行核议，现酌定将府厅州县各缺分为上中下三等，上等之缺酌提银两归公，连向来应解公费并解，中等之缺出入相抵免提免加，下等苦缺均给津贴，凡委署边苦之缺者另加给川资费数百金，以示体恤，不日即札饬通行遵办矣。
    ◎各国内务汇志
    韩国，韩国素信神巫术士，宫廷中有疑虑莫决之事，虽关系政治者亦由若辈判断，其进止弊莫甚焉，今韩廷更定国是兴革，一切此等神巫术士已由宫内省大臣禁止入宫以祛敝习。
    暹罗，暹罗人与法人商议将聘一法国人为法律顾问，官法人将以驻暹领事潘道开当此职。
    英国，伦敦电五月十四日，下议院之联合党来议者较前更多，所议领照之事以为非者只有三十八人，政府党人约有一百人。
    法国，伦敦路透电法国议院已将在陆军执役，两年之章程批准，然者五百七十七人，非者四十三人。
    美国，伦敦电圣路易城之民政党举判审官拍加为候选总统，举有名律师透那为候选氨总统。
    墨西哥，此次墨西哥仍以剖非里司大由司马总统以免国中一切有所更动。
    巴拿马，巴拿马新立宪法其所谓共和国之国民者必如下列之三种资格，一生于共和国境内者及将来所生者，二巴拿马人在外国所生之子女而复归于本国者，三外国人在本国境内居住十年以上，有一定之技艺职业或有恒产者，许其入籍，若既婚而定，居者六年即许入籍，又其妻为巴拿马人者三年即许入籍，又凡前此哥伦比亚国人于共和国新政府之建立有助力者随时许入籍，其政治机关则立法权在议院，议院采一院之制无上下议院之分也。凡公民二十一岁以上，皆得举为议员，四年一任，行政权在大总统，得任免国务大臣，但总统之命令行为非经国务大臣赞成则无其效，总统任期亦四年，与议员同时更迭。
    ●第六期・军事
    ◎改兵制私议（录五月二十六日时报）
    中国自甲午一役，集全国兵力于一隅之地，而不战自溃，失地丧师，其失败之状况有出乎敌军意想之外者，自此东西各国知中国兵力之一无足用，而乃各张其借地驻兵通商保教种种势力之范围，其要求之目的不顾帮交，不畏清议，而吾国宰执大臣第画诺坐啸于其间，而曾无一人焉。敢持公法以与列强争回国际上一毫之权利，是岂吾国上下之全无心肝哉，曰惟自知兵力之不足用，而惧无术以持其后耳，未几再逢庚子之乱，其结果乃使列强干涉吾刑赏黜陟之大柄，甚至教育财政铁路商工及一切权利俱为列强所明取，所暗夺，群雄汹汹，诸臣唯唯，赔款之巨，积本利几至千兆，眈眈列强，乃无不遂其大欲以去，自是以后，而吾国政治界上突现一变相，乃产出两派特别性质之人物，一曰联俄党，一曰联日党，联俄者求俄之保护，联日者依日为奥援，而转视兵事之组织为无关轻重之事，乃至以俄人不肯撤满洲戍兵之问题，酿成日俄今日战争之烈剧，今者俄军屡次失败，海陆军殆无恢复之望，日本又将于黄海上收第二条战胜之结果，而为东洋史上增黄种无量之价值，而世之有国家观念者乃莫不戚戚焉忧两国胜负决定之日，即吾国极大困难问题发见之日，盖其时列强均势之局既变，其不免于横决冲突，乃趋势之所必至也，吾知十八行省之地随在皆可为满洲之续，而二十世纪之初页，殆即列强破碎中国之一大纪念日也，况今日中国之可患，不徒在外侮而尤在内乱，观前日驻京日使向政府陈说，请中国严守中立，并防备各内地乱民酿祸，再演成第二满洲之事云云。可谓知吾国之内情矣，呜呼。处此万难之局与其坐以待毙，无宁姑为万一之计，夫圣人者固知其不可为而为之者也，计将奈何曰舍厚集兵力，殆无可以自存之理，窃拟简例大别如左（就睦军而言海军当别论之）。
    一划分南北两军，拟创立南北两大军团，南军团以湖北为集合区。北军团以直隶为集合区（此军团指集数省而成者）。夫武昌之地，西南承川滇委输之利，西接关陇东挽扬子江之下游，北联河洛燕冀，一旦铁路四通，挽输便利，缩万里于咫尺，引胡越为比邻，转饷徵兵，朝发夕至，其为中区必争之地，殆为世界有识者所公认，直隶王畿之地，非厚集兵力尤不足以拱卫神京，其形势利便，右腋太行，左接辽右，北通朔漠，东传渤海，王船山云，中区之地，四战用文，河山用武，渔阳上谷，古称险要，固天所以资英雄用武之地也。
    二练兵之额及其义务，拟各直省遍总督支配者练兵三万名，归巡抚支配者练兵二万五千名，此等兵对于国家应尽之义务有二，一保护地方平和之秩序，二防御国际交涉之破坏，保护地方之任，各省自为节制，不受他省迁调，防御国际之任，应由南北两军团随时酌调以资臂助。
    三两军团之所统辖，拟分江苏、安徽、江西、浙闽、相黔、两广、川滇十一省隶南军团，山东、山西、河南、陕甘、东三省八省隶北军团，新疆伊犁僻处西陲，与雄俄逼处，现边防告急，当自成一军，以厚兵力，不归军团调遗。
    四内部之组织，拟归总督支配之兵十三万名，内步军一万五千名，马军五千名，工程辎重队五千名（军士医官在内），此为常备兵。另豫备兵五千名，归巡抚支配之二万五千名，内步军一万二千五百名，马军四千名，工程辎重队四千名（军士医官在内），此为常备兵。另豫备兵四千五百名，其组织之法，现欲合全国统归一律，恐急切有所不能，莫如各省先改为一律操练，俟其成军，再分为隶南军团者为一律，隶北军团者为一律，其训练之法，中国向师德国，近复取法日本，今宜就其已经训练有成效者，各就其性质之所近，而精研之，大约不出两国成法之外（按豫备兵可分选去军团较远之省，如滇黔之于南军团，陕甘之于北军团是也。）。
    五筹饷之法，王船山曰中区之产，八谷不与赋于司农，其旁溢横射，走天下全利者，鹾政为上，其他言盐政者多左就场徵税化官为私之说，窃谓集多数贤智之计画，均出于一途，其效果必有可睹，近汤寿潜氏亦有整中国财政，即盐务一端而已足等语，则更有操券之权，应请统计两淮盐引常年输入之的数，造立清册，俟改行新法后一年，再较其增进之率，如果蔚为大宗即诏下各省均以两淮为准，则其较常年增进之率，悉数归入练兵费用项下，此无烦司农之筹画，而可以措办者亦何惮而久不为哉，况且如张謇氏之振兴实业，黄思永氏之究心制造，皆能实力振起商务之衰惫，挽回权利之外溢，识时俊杰，随在多有，但须朝廷急下奖励之诏，听其自为，不出五年，必岁增多数母财，而金银之流出外洋者自日少，然后筹各省之饷，养各省之兵，度无不举之事，以视乎筹各省之饷，养一方之兵，而民不信及开各项实官捐输之下策者，其相去之数岂不远哉。近日直督奏请各直省筹解练兵的费，闻已集有二百余万之数，第此项之款，临时凑措，究非持久之策。
    六军械，兵法云军械不利以士与敌，中日之战，吾北洋军装子药与枪炮口径凿柄，致演放不能奏效，而兵士之滥掷生命者以万数，后论者谓系合肥所亲某任北洋制造局事，购某国废枪数万枝之故，今后若不严加甄别，则不肖官吏，希图中饱，必仍有天良澌灭，仍蹈故辙之弊，谓宜各省军装均须一式，一如训练之法，嗣再南北各归一式，顷闻鄂督张尚书、江督魏制军已联衔奏请改用一律枪炮，不日将见诸实行矣。
    七罢不急之需以厚军饷，东西各国兵饷之少无如我中国者，以月给三四金之养膳，而欲人效死力于疆场，此必不可得之数也，近闻俄国兵饷之薄亦略如我国，其豫备兵月饷不过三四罗卜，故其临战时不肯效命，亦略与中国等（据吾国最近绿营战饷三月分所领之数，每人仅得二两三钱七分七厘二，除去折耗实得银二两零八分六厘，按以上系九四折。），今宜罢一切不急之费（如何工省一无用之官可养数十有用之兵学官冗员亦然），而加军士之饷糈约平时足色银六两一名，临事加倍，营哨弁统领均优给薪金，其奋勇前敌者，尤予以破格之赏，如此则一旦有事，望敌先溃之耻，吾知其免矣。
    八军士宜待以特别之优异，泰西各国以军士为保护一国生命财产之要素，故国民于投身军事界上之人，辄加以特别之宠异，视为其国之第一等人物，试取镑国军事史读之，其种种重视军国民之性质（析分极繁不及缕述），视吾国历史所称将帅与士卒共甘苦及温语慰怜，暖如挟纩之说，盖蔑如也，今则并此亦非士卒所能梦见，而营哨弁及统领之驱役士卒往往极以窘辱不堪之事（如迎送大员伺候上官及各种奴隶犬马之事），此辈相安既久，亦遂习为软媚，而奴隶之根性亦愈演而俞，此临阵逃亡之员弁，不战先溃之士卒，所以数见而不鲜也。谓宜自今而后，别立军籍，以待行伍之士，凡占军籍者官吏不得凌辱之，其家属之留居本籍者地方官宜时加保护，遇有讼事，宜施以公正之裁判，令齐民不得与军籍同列（其资格与学生界并宜同等），其有死于王事者，身后一切从优抚恤，投身军士年龄自二十岁至四十岁为止。军士回籍力田者终身免其租赋，贫无力者官与民有分任供给其衣食之责，如此则人人以效命疆场为莫大之荣宠，十年之后，将蔚然自成东方一大强国，谁曰不然。
    总此八略，军事大旨尽于此矣，然有一要义不能实行，则前八略可以尽废，即不授南北两军团督师大臣以特别专主之权是也。考昔自春秋及于战国之世，中国自相战争，而燕赵独以二国之力控制北陲，秦人外应关东，而以余力独捍西圉，东不贷力于齐，南不藉援于韩魏，江淮以南竟不闻朔漠之有天骄，何则以无所牵制，而各自为守之得计也，及秦并六国，以天下之力捍胡，而匈奴方大，汉初竭力而莫之能御，及观魏尚之于云中，李广之于陇西，卒能以一郡之地捍匈奴之名王者，事权重而战守专也，语曰天子有道，守在四夷，言四裔之边臣各自为守，而不待天子自守之也，必若师内重外轻之策，令一国大军之动止。悉受节制于枢臣事已迫则奔走将帅以战非所习之方，难未形则惟恐将帅之倚兵而侵上也，则土崩之势既成，瓦解之形立至，而列强之环伺于吾侧者，坐收莫大之利，如俯拾辞树之落实，则信乎吾民族之前途真有一落千丈之势，堕万劫而不复者矣。
    ◎论以哈尔滨比莫斯科之误（绿六月初五日中外日报）
    自日俄战事之起以至今日，俄兵之败屡矣，一战而海权已失，于是有守而无攻，其陆军既不能进薄斑丽，亦不能力救旅顺，不得已而敛兵坚持。乃有在哈尔滨为最后之决战一说，且以从前拿破仑一世，困于莫斯科之事为比，谓日本之兵若深入至哈尔滨，则必与拿破仑一世之深入莫斯科相同，而进退受厄云云。俄人既自为此言，他国之报又每从而播之，而中国人之注意战事者习闻此论，亦往往为日本危，虽然以事势衡之，则此次之用兵有断不可与莫斯科之役同年而语者，使日本之兵不至哈尔滨则亦已耳，若已至于此，而犹将受困于俄，如拿破仑一世之例，则固可决其不然也。今以浅显易知之情迹证之，则其不同之端，盖有五事焉。拿破仑一世侵入莫斯科，俄人尽弃城中所有而去，而拿破仑不知其秘计所在，遂至枯守空城，久而自困，此其失之疏也，今则前车之覆，已为世人之所热闻。日本与俄构兵岂有不戒于此，而犹蹈其故辙者，况俄人注重哈尔滨之意早为日人之所窥见，故日人亦自谓此次战事当以哈尔滨为尽境，使一旦兵临其地，则所以备之者，当无不周，谅不为其所绐，此其一也。拿破仑之得占莫斯科，虽由其军容之盛，然当日俄人固亦有意退让，而后徐为布置，以逞其密谋，今则俄人节节败溃，日人节节前进，使日军果至哈尔滨，则其地已真为兵力之所占据，而俄人犹欲如曩日之所为，以图诱敌而歼之，恐亦有所不可，此其二也。东三省之地虽已在俄人权力之下，然终未列于俄国之版图，且俄之经营内地为时尚暂，亦未必事事戒备，今者中国之于此土犹置守吏，犹有民人，而俄人遽以比于其国之旧都，仍欲收坚壁清野之效，以焚其积贮而藏其兵甲，恐亦有所难行，此其三也。法国之兵不耐俄地之寒，又不能忍受一切之苦况，故拿破仑一世坐守莫斯科既久，士卒怨困，不得不早退其师，而日本兵之气质受苦耐寒，皆其夙习，久为世论所许，俄人即使出其故技，尽弃所有之服食等物亦不足为日兵之患，此其四也。至如拿破仑一世在莫斯科所以速返者，虽以空城无可凭藉之故，亦由列国交乘其后以牵率之，此事迹之显著者也。而日本今日之外交颇称静谧，于列国未尝有所违言，求如往者英奥诸国之伺法，而使拿破仑返顾者，要亦必无之事，此其五也。此五者皆无待于深识远算，而比洁可知，至于近代之用兵，又有与百年以前略异者，盖自英人平苏丹之乱，每据一地即先筑铁路一段，以便转运，且留为退步，故虽深入重地，终不至为敌所乘，其后特兰斯哇尔之役亦必按节进取，占一地即守一地，先使其地整理完密，四方皆不至受侵，然后再攻他处，其持重有如此者，庚子之役，联军既皮天津城，而必过三星期之后，始再出兵，亦此意也。观日本此次用兵之方略，其持久之策，戒慎之心亦正有合于此，故日本之兵若能抵哈尔滨，则必已预保其后路，而廓清其四围无可疑者，乃俄人犹望其以深入致困，非所谓胶柱鼓瑟之论乎。盖必以莫斯科之事例今日而不思战略之已殊者亦犹以去岁之历本，推之于明岁而已，夫俄人之为此说也，所以定民气振军心，保其庞大之声名，固其外交之地位无论其事之可行与否，而所以布此言者，固别有所用意，不必专在兵事也。闻者不察，笃信其言，以代日本忧，则又堕其术中矣。
    ◎兵部奏酌定考验水陆营员画一章程折
    窃查绿营应行引，见人员于赴部时先行考验，凡系陆路者由臣部随时考验，马步箭系水师者于二、五、八、十一月等月奏请。钦派，御前侍卫，乾清门侍卫一二员会同臣部考验，枪炮原以一系，弓马一系，枪炮办法应有区别，自上年变通旧制因马步箭习非所有用奏明，陆路人员赴部由部一律改试，枪炮同一枪炮，陆路则专由臣部考验，水师则由侍卫会同臣部考验，已觉未能画一，且陆路之免骑射者亦附入水师考验，是同一陆路而办理，又复两歧再查水师人员陆续到部，每年只考验四次，本拟加月奏派缘章程，究属岐异迄未定议举行，各员在京久候固无以示体恤，各省员缺久悬亦无以重营伍同一演放之地方，同一考试之枪炮，同一赴引之人员，陆路则随时赴试，水师则弥月稽留办法，既难免参差迭奏，又邻于繁渎拟请，嗣后无论水师陆路赴部人员均由臣部随时考验，毋庸奏请。钦派亦不必拘定月分以归简易而昭画一至，各旗炮位无存前经奏明暂行考验枪枝，俟炮位备齐再行照章办理谨，奏。
    ◎两江总督魏江苏巡抚恩会奏妥筹淞沪地方情形并营添勇折
    窃查淞沪一带地方临江滨海，为苏浙之门户，据长江之尾闾黄浦横亘，其中形势甚为扼要，浦西上海，开埠后华洋商贾辐辏，浦东教堂林立商栈日增中外均极注重，所谓一隅之地而攸关大局也。近年以来，各省裁兵节饷游勇潜行来沪匿迹浦东，勾结地棍盐枭，分立帮目，贩私聚财扰害闾阎迭经臣等檄饬，各该文武不分畛域严拿惩办各在案，嗣因匪目林得胜即凌得罨谧锿冻献嗝伞Ｌ於髟首家砚磷鼙孙金彪妥为约束，谕令呈缴船械，立功自赎正在办理得手，而金山县复有土客交哄之案，当经该县会营剿捕擒斩数人，匪风已戢臣等熟思审处，该处情形既如此之重要，而枭匪滋扰迄难尽绝根株，若不添驻勇营妥筹布置，万一匪徒伺隙起事，扰及租界教堂致成交涉重案，外人藉口征兵深入腹地，为患何堪设想，况吴淞海口仅有盛字淮勇五营兵力，本嫌单薄，值此时事多艰，何敢不严为之备，尤应添驻大枝劲旅与吴淞防军成犄角之势，方足以绥靖海疆臣等往复函商，早虑及此只以密迩商埠无故增兵，深恐易启人疑转滋枝节，今当防务吃紧弹压保护，较平日尤宜加严，中外商民财产所系畴不愿相安无事，添勇驻守，当不致再有异词审度机宜，诚有不容稍缓者初拟募足十营，俾资厚集无如库款，支绌饷费维艰，不得不设法腾挪，另行筹画上海原驻有沪军奇兵各一营，益以苏捕一营，共计三营，各该营平时防捕亦尚得力，第分扎数处不相统属未能联络一气，滋拟仿照湘军营制再募两营，分成五营，统以实心任事谋勇兼优之大员屯扎浦东认真训练，该处有此一军兼顾吴淞后路号令专一，声势相联，不特足以靖内奸未始不可弥外衅建威销萌，实于时局裨益，非浅所需，新增两营饷项臣等已督同司局并函商浙江抚臣聂缉规通力合筹，关系至大，无论如何总当力任其难从速集事如蒙。恩准即由臣等遴委统领饬令招募他处朴勇乡民，并将原有沪军等营勇从严选剔，汰弱留强，一律补足精壮勤慎操防，庶几得收实效以副。圣主垂念南服保疆安民之至意谨，奏奉，朱批该部知道钦此。
    ◎两江总督魏饬筹防局考查炮位札
    前据营务处夏道声称江阴黄山第一峰所设二百五十磅子炮位炮门漏火弹子出口翻转不定，致难命中施放五六出之后，则炮门滞涩不灵，各等病应将原炮撤去而丁统领，则谓并无前指各病弃之，可惜各等因当经谕令汪木乔年李令世由前往眼同演试，藉知究竟去后，兹据禀称于四月二十八日会同丁统领暨统台官郑纶如法演试计放子弹两出，空响四出，均无疵病，查该炮原定每出装用栗色火药二百磅，屡经试演所有弹子翻转炮门滞涩不灵均有其事，且弹子往往不能到靶而弹箍散脱于炮膛之内，嗣经郑统台官揣系药力过猛之故，每出改用栗色药一百七十磅，并仍用原制炮门钢塞复经试演，诸疵悉除惟该炮每三分钟始放一出，自属迟缓，树靶在二千码以外则准星为炮筒所蔽难，于瞄准容有疵病第一峰为江阴下游首先扼敌之处自应添设百磅子快炮两尊，于该台左右以资得力，各等情据此查炮位之设原期精利而最要尤在命中，庶足以致远攻坚，该炮即有瑕疵即同虚设，且间有前后数次，演放不过火之事必如何始较灵速必如何始能瞄准，亟应悉心根究以资利用，而免遗弃至该台左右添设百磅子快炮两尊，既昭周密且可辅该炮力之所不逮，惟向位是否扼要台址，是否敷用位数，是否相当事关军攻考核不厌精详，札局遴委干员刻日前往会同统领台官详加考核禀复核夺。
    ◎改营为旗
    湘抚赵中丞以湘省勇营制度名数皆非一律，现将各军改旗，每旗以三百人为额，每营以一字冠首如向之，亲军五旗改为武字五旗，建威炮队飞翰，陆军巡缉陆营，改府忠字信字强字各旗饷项，仍循旧制一无增损，近已奏请施行矣。
    ◎绿营缓裁
    粤东绿营本拟六月起一律裁撤，现闻岑制军电饬暂缓，其电文云前电饬裁绿营官兵自六月初一日起悉数裁撤，现各营饷米数极纟斗葛一时尚难查，悉积欠饷米须设法支收，自应饬各绿营暂时照旧巡防，六月间毋庸裁撤，俟部议到时查明积欠饷米实数再行核办，各州县应募土勇亦暂缓成军前饬查报解营饷米及武营二成缉捕经费仍遵札迅速查覆云。
    ◎速练新兵
    练兵处电知各省速将原有制兵未能遽裁者一律改练新操，并将办法电复。
    ◎布置防边
    江督魏制军以广西降匪哗叛连破数城西省戒严，湖南宝庆府属城步县，相距甚近一日可至，而湘防各军既不足恃，特电饬驻扎清江统领，常备左军杜云秋观察速率数营协防湘省，至清江一带则以陈副将煦亮前往驻防。伊犁马将军以防务吃紧已选索伦精壮二千名，并在各营汰弱留强编马步炮队共六十营分驻沿边要害，惟枪械炮弹甚缺，电请北洋拨运过山快炮二十尊，马步枪五千杆，配足子药克日运往。
    ◎广西军事纪要
    柳州，雒容县属中渡墟一带，匪党千余四窜据乱，该县萧大令督带兵练至深水村剿捕，行至太平，伏匪齐出两路夹攻，伤毙勇丁多名，勇练力战，毙匪数名，始得冲围而出，匪党直窜柳城境而去，勇练收队回时，又闻附近山峰各匪攻打龙平村，勇等联合乡团猛击，毙匪多名，余匪窜匿，棉花乐找苑硕嘤律傥锤医追。降匪陆亚发等经统领祖太守绳武招降编为绍字三营，嗣奉粤督电调赴粤由浔拨遣定西兵轮载送定于五月十一日起程，陆亚发等鉴于黄飞凤及梁果周等杀降之祸深惧有变，遂于初十夜起事，十一日早四点钟即将城门紧闭抢劫电局，砍断电线，攻毁县衙释放监犯，每犯一人授枪一杆，狱中尚有官犯十余人均被放出，随将县令杀害，柳城原有祖统领军卫队二哨一扎于统领衙门一在某处，该匪攻掠县衙之后，又往攻扑卫队死亡枕藉，仅有二十余人逃出已，而匪等出城转攻定西兵轮，毙常备军二名，伤一名，柳城对河驻有绥远军坐视不救，俄顷溃散，是役劫去兵饷二十余万，枪械无算，迨各路援兵至匪已窜往他处，教官梁材骂贼死统领祖绳武则以十四日晨自枪毙于柳州城外之卫湾，并遗电岑帅自责云。
    南宁，分统广西水师后军兼带中营余炳忠于四月二十九日率领巡船四艘车船六艘由南宁驰赴下游宣化永淳乌望河面堵截，逸匪至五月初四日猝闻滕正宜匪股百余人窜至贸然驱水勇入山搜剿，被匪重围，水陆夹击，死舱长戴许二弁及勇十余名，并失枪枝号衣多件，乡团因引路死伤者亦有四十余人，几至全军覆没，同奉派往之常备军左营，管带阮捷三得信驰救战亦失利，警报到邕无兵可调适，督带贵字营张得贵回城，并济字营勇，由百色护送货船抵此，立刻抽派星夜奔援，然匪股乘胜渡江，已窜入宾州一带矣。丁馍骄门在十万大山下将著匪滕正义及其党二千余人图困，军门亲督营勇，日夜围攻，各营勇丁亦旧不顾身，匪等不敌尽由岩洞逃去，只枪毙匪党数十名，勇等入洞搜捕已不见一匪，遂收队回宁路经石霾降胤剑又与匪遇，被匪伤毙营勇三名，各营追击匪党即行窜去。
    ◎藏英战事纪要
    四月十五夜有藏兵数队由甘志炮台出攻英营，所发火枪甚猛，同时炮台亦发炮攻击英营，英军防兵全队出御相持，至三点钟藏兵即收队回炮台，其时英军哥克斯兵埋伏在侧，杀藏兵六名，英军无损伤者。又四月十九夜，藏兵意图劫营，有大队藏兵由炮台出围英营，击以猛炮，英军防兵立时执枪迎敌，继奉严令，若非藏兵冲突，不得妄自发枪，藏军见英军不动声色，大惊而乱，悉将大队退回，英军中印度兵遂发排枪以击行近之藏兵，藏兵即退死者四人，印度兵一名亦为炮弹所伤。五月十五日，伦敦露透电英国陆军大将麦多尼尔统率援兵在奈姆寺鏖战后已抵甘志，是役英军阵亡五人，伤六人。又十七日，电麦多尼尔统领援军于五月十五日攻袭藏军炮台，激战之下藏军所失甚众，英军小队指挥官克辣斯他阵亡，并伤英将两员，印兵五名。二十二日，伦敦电英将庸呼斯明接见西藏议和使者，于甘志限其于五月二十二日将炮台上兵离去藏使答之云，此事须俟我国政府斟酌方能答复。二十五日，香港电藏人不允英人所请之款，因之和议，又复决裂英人进攻甘志，炮台两军相战甚力，卒为英军所占藏人遂于炮台后小山上，再筑炮台以当英军前进拉萨之路，是役英军死印度第三十二队，西克兵将革盾一人。又电英国宰相培尔福在下议院宣言云，我英于西藏所行政策不少，更变征藏之兵虽仍前进，然若藏人前来议和则无论进兵至何处均可开议，我英亦决不与前议有所改变，惟来议和者必须授以全权。六月初四日，香港电在藏英兵已前进至塘子地方并未阻止。初七日，香港电英国议绅布罗德力克为西藏问题答言曰，列强之所以不欲干预英国藏事者，盖以英国无意以西藏为附庸，又不欲管理西藏内政也，且英国之对西藏系随藏民之情形而发，然政府无论何时决不离其政策，此事已于五月二十八日之公文内对俄国明白声明矣。
    ◎日俄战事纪要
    当四月二十五日日本第一军攻占岫岩大孤山上，陆军与有力焉。自是以后，此军专向北进，遂以五月十三日在岫岩西北之地名分水岭者，又与俄军剧战，夫分水岭为析木城街道之关门，远控辽阳，近接海城，俄军本营藉以为侧面防御地，故其扼守也，以三月之久筑成坚垒，复于正面布设铁网，植立鹿角汲汲经营，不遗余力，然日军鼓其猛厉之气必俗夺据之以为快，遂分兵为二纵队进攻之浅田枝队，当俄军正面镰田枝队，当俄军右翼丸井枝队则绕向俄军右侧，而别以东条枝队护其后。上午五钟东枝队与俄步兵三大队接战胜负未决，日落罢战露营其地，夜半复战进克其阵地。翼日午后，俄兵来援冀夺，还其所失阵地，日军复以炮攻之，至七点半尽行击退，丸井枝队于十三日夜先以分队迫俄军之左，而其主队则于夜半三钟绕行分水岭，抄攻俄军之背，且战且进，直趋三道沟，浅田枝队既当敌冲，乃于十三日先击退王家堡子附近之俄兵，是夜布队于分水岭东麓之南终夜不撤，翊晨五钟发炮击俄炮台，台殊坚固不能拔，且俄军巧于应战炮不虚发，故日军战殊苦幸，而镰田枝队于十三日夜半以来绕道俄军右翼攻逐分水岭，南定青山腹之俄步兵二中队遂于十四日上午七钟督率炮队，从侧面协攻分水岭，复以步兵围其侧背，浅田枝队所派之贯谷联队亦于同时围其左侧，经三面夹击，俄军仓皇失措，始不能应敌，上午七钟五十分炮声遂寂，越十分全队溃走，然犹藉其防材之固，使日军不得突进浅田枝队肉薄夺击，复得工兵援助始破坏之，遂于十一点占据分水岭山顶用猛烈炮火追击俄军，俄军乃焚其粮储仓库，向析木城一带而退，是役俄将校被捕者六人下士，以下八十二人遗尸，九十余其尚有颠仆山谷中，以死者未详，其数日军除大庭少佐战死，外伤亡者约一百七十人，考此次俄兵之数计步兵三联队十一大队，骑兵二联队，步兵四中队，然卒为日军击退，而占据其地，则俄军本营之防御力已失，其半虽不及南山得利寺诸役受创之巨然，其关系亦甚重矣。
    ◎摩天岭战
    摩天岭当辽阳大道之冲其他诸要隘，若凤凰城若连山关，既为日本第一军攻占俄人计惟扼守，此岭以遏阳军北向之途，无何大孤山上陆军又据分水岭，于是第一军乘势进攻于五月十八日占据之，惟是俄人失之，未尝不思复得，乃乘二十一日黎明大雾之际，袭击日军前哨分队，哨长吉田少尉报知其本队即退，与联合俄军自北面山地进围，日军吉田少尉即遣其大部于南面山地，自率部卒五六人与之格斗，击斩十余人突围而走，前哨步队闻炮疾至俄军枝队已侵入日军阵地，于是两军鏖战甚烈，而日军别一分队自南山侧击俄军，俄军有退志加以前哨主队合力攻击，俄军遂大败而退马场，大佐亲率部下乘势追击，直至金家堡子而止，是役也日军死十五人，伤四十人，俄军则弃尸三十具，伤兵五十名，于战地而去，及六月初五日，俄军又袭摩天岭周围之日本营地，是时冈畸少将已集步兵联队先击俄军之第一大队，俄军增其兵力数倍，日军冀围攻其右翼，卒以日军抵抗甚勇，俄军不敌而退，同时日军之在小钡岭者亦为俄军袭击，日军前哨中队殊力战曹长以上多死伤及援兵，至始将俄军击退，其余新开岭杨子岭附近近日兵并为俄军袭击皆击退之，此次俄将开拉所部之兵为第三第六狙击队及步兵第九师团攻战之余，死伤甚众，所失军器亦甚多，日军之阵亡者大尉田村氏及兵四十二名，负伤者少佐高松氏及兵二百二十五名。
    ◎俄国防务
    陆防类志，五月十七日，锦州电俄帅苦鲁巴金，命第三军司令官斯他克尔堡派工兵队于大石桥附近之王家店桥头堡铁岭屯三处赶筑暂用炮台各一座，拟命营口及盖平左近调回之炮兵守之以制日军之进路。盖州城南各村堡俄步骑炮各兵约万余，巨炮二十余尊，分布要隘防御綦严。二十四日，香港电俄帅苦鲁巴金部下之兵近来逐日增添，已将辽阳海城各要隘防守坚固云。又烟台电俄人于旅顺港添置机械水雷外，又于老铁山添筑半永久炮台两座以镇港门，又土城子水师营口一带之高地并设堑壕二十余处，又于其傍设立木桩、张布铁网以为坚持厄守之计，尤日望他处援军之来。二十六日，奉天函省城东西南三门外，俄既筑有濠垒兼设地雷，近又于前面列置木栅冒以铁条密网用资防御。山海关函盖州城南五十里许之驮载堡亦一要地也，俄军近于堡南沿河一带驻扎步兵炮兵两队，共约二千余名，携有大炮八尊安置北岸，又函驻扎铁岭，俄军已于该地南方十二里之毛山建筑炮台，并于毛山西南七里之马峰沟建设炮台堑濠亟修防备。六月初七日，锦州电前驻分水堡之俄军已抵杨家店附近之高邱设炮严防，并于其巅设无线电报与俄帅苦鲁巴金大营相接，以侦探黑木大将军队之动静。
    ◎俄国在满洲兵数兹列如左
    ○第一军团　军团长士达奇比尔将军
    第一东部西伯利狙击师团所属者第一至第四联队，第二东部西伯得狙击师团所属者第五至第八联队，第六东部西伯利狙击师团所属者第二十一至二十四联队，炮兵东部西伯利炮兵十二中队，骑兵第一讷志士哥萨克，海岸龙骑兵，乌苏里哥萨克，工兵东部西伯利对濠兵第一大队。
    ○第二军团　军团长萨士列将军
    第五东部西伯利狙击师团所属者第十七至第二十联队，第七东部西伯利狙击师团所属者第廿五至廿八联队，第八东部西伯利狙击师团所属者第廿九至三十二联队，炮兵东部西伯利炮兵十中队，具加尔湖东炮兵一中队，骑兵第一亚局士哥萨克，第二黑龙江哥萨克，工兵东部西伯利对濠兵第二大队。
    ○第三军团　军团长士底些将军
    第三东部西伯利狙击师团所属者第九至十二联队，第四东部西伯利狙击师团所属者第十三至十六联队，第九东部西伯利狙击师团所属者第三十三至三十六联队，炮兵东部西伯利炮兵十二中队，骑兵湖东哥萨克旅团，第一奏志士哥萨，第一温士克哥萨克，湖东骑炮兵一中队，工兵东部西伯利对濠兵第三大队。
    ○第四军团　军团长撒尔巴夫将军
    第一西伯利预备步兵师团所属者第一至第四联队，第二西伯利预备步兵师团所属者第五至第八联队，第三西伯利预备步兵师团所各者第九至第十二联队，炮兵西伯利预备炮兵十二中队，骑兵未定。
    ○国境守备兵
    国旅团兵数二万三千人，炮数四十八门，今增加三万三千人，炮数八十门。
    ○铁路守备兵
    南黑龙江旅团四大队六千五百人，乌苏里旅团二大队三千五百人。
    ○独立骑兵师团
    一贝加尔湖东哥萨克师团所属者第二温士克哥萨克，第二亚局士哥萨克，第二讷志士哥萨克，第一秦志士哥萨克及讷东哥萨克第三第四骑炮兵中队，二西伯利哥萨克师团所属者第四至第九哥萨克（此师团尚未到满洲）。
    ○四大队四千人
    ○所属未定之兵数
    乌苏里黑龙江及其他之哥萨克共十八中队，俄国义勇兵团，高加索义勇联旅团（未到），湖东哥萨克一大队，第三东哥萨克中队，第十师团及第十七师团之步兵十六大队及附属炮兵六中队，第一第九第十七东部西伯利联队附属机关炮兵三中队，野战重炮兵（其数未详），地方义勇兵及其他兵队。
    右列兵数应有步兵二十二万三千人，骑兵三万一千七百六十四人，野炮四百九十六门，骑炮三十门，机关炮二十四门，工兵四千人，然第四军团未到西伯利哥萨克师团未通过贝加尔湖及其他国境铁路要塞，守备兵均应除出不计实数，不过步兵十二万六千人，骑兵一万五千人，野炮三百二十门，骑炮三十门，机关炮二十门，工兵四千人，更将病兵及战斗所损失者除出所余实数约当有步兵十一万三千四百人，骑兵一万三千五百人，野炮三百门，骑炮三十门，机关炮二十门。
    ○旅顺要塞炮台实数兹录如左
    其在海岸者则为馒头山、老铁山、鞍子山、椅子山、黄金山、蛎嘴、老虎、尾鸦鸪、嘴鸠湾左右之二洋头、三洋头、双岛湾之直角大洋岛，其在陆路者则为老庙子之双对峰、西冈子、盘龙山、鸡冠山、二龙山、虎洞山、李屯胡水师营。
    以上各要塞所筑炮台大半成于一千九百零四年以前，余皆开战时所增设各炮台均装有八寸口径炮，近俄人增筑临时炮台多座，皆仍就各塞之地而倍增其数以厚防护之力。
    转运类志，山海关函近来东清铁路列车之南下者日皆搭载兵勇约二千名以及粮食军需各品。五月二十四日，锦州电俄帅苦鲁巴金调守海城之兵大都为东西比利亚狙击步兵师团，其骑炮兵皆由西比利亚及贝加尔湖调来者所携之炮共一百五十余尊。又香港电俄皇业已颁发谕旨调圣彼得堡、莫斯科、卡山克以夫科尔尼斯克等处各邑豫备兵以便调遣。二十六日，锦州电自五月初旬起奉天、哈尔滨两处已派专车二十余辆开至海城，接运一切军中应用要物往鞍山站内，俟第二批车到再行运往奉天。二十七日，伦敦电俄国义勇舰名斯莫伦斯克者现已经过波斯波鲁斯海腰，又义勇舰名彼得堡者现已驶入苏彝士河满装煤炭前往远东以接济海参崴舰队。六月初二日，锦州电营口城内俄军预备军五百余辆，牲口数百头，已将辎重之物装于车上，每车派兵四名押送，向耿家店而去。初五日，香港电英京消息，谓俄京现已调集第五第六两军团派往远东。初七日，香港电据英京电传消息，谓俄皇决计欲图恢复远东海军之威望已著波罗的海舰队驶赴远东，以期与旅顺海军联合，现已租定大号商船二十艘分布北海、波罗的海，以便沿途装煤接济军舰之用，又租大船四艘运载食物沿途接济。又电据俄京消息，谓俄京大本营接到俄帅苦鲁巴金调取将校之电信已著于义勇队内，选步军中佐以下之将校五十名，骑兵大尉以下之将校五十名，炮兵大尉以下之将校五十名，工兵少尉及下士官八十名，限于西七月杪起程。
    ◎战事杂记
    五月初五日，烟台电旅顺俄军自失南山之后备就轻气球十数，具已由俄将司多塞尔督同将校演习纯熟，以便探察敌情。又锦州电俄帅苦鲁巴金前奉俄皇谕旨，率兵往救旅顺，半途托故退回辽阳，所派之司他克堡大将又于瓦房沟为日军所败，故俄廷大失所望，痛诋苦鲁巴金传旨申斥者三次。圣彼得堡信俄皇因用心太甚，夜间不能安睡，又以屡见败报烦恼得特甚，且国内革命党势极猖獗，波兰境内颇多谋叛者，而新造巡洋舰两艘，有人欲谋炸毁，因此俄皇忧虑日甚。纽约信俄皇甚虑，将官蒙蔽捏报不能得战事真实消息，故特电谕远东总督阿力喀塞克夫陆军总统苦鲁巴金务将战事消息无分胜负，据实奏报。日俄两国均向圣赛孟制钢厂定购军需品，俄国所定者价约九百万法郎，日本所定者约七百万法郎云。初九日，伦敦电海参崴舰队司令官司廓理罗夫电告俄皇，声称舰队已安抵海参崴，未失一人，未受微伤云。十一日，东京电日本政府，现派陆军大将大山岩为满洲军总司令官，所遗参谋总长之任以元帅陆军大将山县有朋补之，又派男爵儿玉源太郎为满州军参谋总长，所遗参谋次长之任以陆军中将长冈外史补之。马贼头目刘弹子近率部下二千余人出没于吉林蜂密山子一带时，与俄军冲突，俄帅苦鲁巴金患之尝致书劝其投降，且允优予爵禄末云，如其不然即当遣兵讨伐务使靡有孑遗悔之莫及云云。驻俄胡星使电咨外务部云，俄皇现命设一海军学习，以亚力山大米公爵为会长，俄诸君为会员，会中目的专以扩张海军，讲求海上战术为宗旨，现已创办开会矣。十五日，东京电从军日本皇族伏见宫亲王现擢陆军大将有栖川宫亲王现擢海军大将。日本各政党之代表者会议创设战时调查会以讲求战时财政，战后经营及对韩政策，进步党代表者大石正已倡议此事，关于国家全局宜由各政党合创，一民设调查会请政府亦参与其间，以收官民一致之，实辩论多时，卒徒其说决议合上下两议院议员有力之实业家及政府创设一规模宏大之调查会，即由大石氏等告诸首相桂太郎，以探政府意见。二十三日，伦敦露透电俄国太平洋舰队司令次长俄克特姆斯克亲王本为海军少将，现由俄皇传旨升为中将，而充旅顺司令官。日本舰队阻止旅顺敌舰得著奇功，日皇特降电旨慰劳。俄国管理俘虏之规则由外务省特别员起草兹录其要如下：一关于战争区域内拘留俘虏之条件，二移俘虏于极中地点之方法，并还于欧俄之规例，三关于俘虏拘留所之规例，四俘虏之给养当与俄国军队同一给予粮食，五俘虏所有物件当为之登录收管，六捕获俘虏之名簿当揭示于参谋本部，其有死者当将其姓名由外务部省转告其亲族，七凡外国人从军于日本而为我所捕获者亦当由外务部省通知其姓名。
    ◎中国中立
    盖平县祥大令因俄人所雇华通译淫掠乡民拘囚拟办，俄官受其欺诬之言竟与大令为难，有如再藐定当重处等语，幸大令坚持不挠抗言与辩始未受其凌虐，并将该通译枭示一时翕然。当日军占岫岩时，俄人强指岫岩县殷大令不守中立，暗助日人，因将殷大令拘留辽阳。俄人催办王恩普罪案政府以王罪不致死，且前已有。旨令增将军力与俄人办驳。四月三十日，锦州电昌图府东北怀德县荣大令因不应俄人要求为其拘至哈尔滨，当由该处电请奉天增将军商令俄人速放。华装俄武员假道朝阳县境赴蒙古采办粮草，朝阳县宰援照中立规条驳令出境。奥国商人至锦州拟购牛马，锦州知府深虑其输运战地力阻之，奥人遂返。俄国廓米萨尔照会增将军，谓现据铁岭车站总管报称华历三月十三日夜间由铁岭达哈尔滨一带铁路被人用炸药轰毁多段等情，现经阿督出示晓谕照请转饬各该地方官民发照旋增将军复谓自贵国与日本开衅已奉敝国。大皇帝谕旨严守中立业经晓谕周知此次炸毁铁路，非华人敢为之事，谅系战国所为，况此等炸药亦非中国所有，责令居民保护之处碍难允行，仍请自行保护为安。有俄将一员携中俄合璧公文一角往辽西之锦州府严晋谒奉锦山海兵备道，请在公文内签字以图采买食粮，奉锦道却之。五月十一日，烟台电日人于初十日在旅顺捕获装载战时禁品之华船两艘即将所载之物充公。北京函驻华日使照会外务部略称旅顺口门时，有中国帆船私载粮食牛肉等物接济俄兵，请饬查禁等云，当经外务部转咨北洋大臣即饬沿海各口严密查禁，并电登莱青道饬知烟台威海各海口一律稽查出口，民船毋得玩忽。锦州函山海关车站奉袁督饬知于火车装运出关货物，无论华洋均须一律检查，如有违禁之货立即扣留，有某国商人载运牛肉罐十箱，麦粉若干袋当即扣留。奉天增将军特电政府云，俄人近又屡次照会请另简外交能员办理奉天辽阳一切，交涉事件原有交涉局总办，该国甚不愿意，屡屡故意反抗，究应如何照覆速示照办等语，兹政府电覆云，我国所简官员应由我国作主调动，该国之请当即力拒，以保政权云云。二十日，烟台电昨有俄人两名欲由烟台以华船密将粮食运往旅顺，旋为中国海关扣留。又北京电俄使照会外务部接其过东总督来电，乌梁海部长严兵备边，大有与俄为难之势，请代责问外务部难于照覆，不得已行文理藩院查照。江海关道袁观察照复日本总领事，略谓来文所称招商局利运输船售与俄官有碍中立之例云云，自系传闻之讹，敝局轮船目下尚不敷用岂肯反售与人，况利运系北洋之船业经报明留作趸船，似此讹言实系毫无影响，请烦查照云。
    ◎各国中立
    海参崴俄国俘虏裁判所决计将在北海道外所获之英轮查尔坎照例充公，因该船满载煤斤故也。瑞西比隆爱设立万国平和会，致书日俄外部大臣表白调停战事之意，其要曰今次战斗不但减耗两国国力，局外中立国亦不免被其影响，平和会以平和为宗旨，故劝告两国不损威严而敛干戈云云。德国政府已经声明依中立之例，所有俄国战舰不得前往胶州。俄国恐喝瑞典抛弃其筑造要塞之举，使瑞典政府宣言海面之中立，又诘问瑞典为日本制造潜航水雷艇以攻俄国之事，而瑞典政府则不承认。
    ◎各国军事纪要
    俄国，俄国波尔托浮及克尔孟钦二地有兵变事，适值俄皇将莅之时，发始者为第三十三、三十四、三十六、三联队，每队之兵均不愿东往战地，势甚汹汹，嗣经司令官考尔排从恶特萨驰至苏贡利奴自堪夫驰至大加抚慰，遂稍平静后，俄皇及后至则又安慰之，乃始无事。
    英国，五月二十四日，伦敦电英政府以军备院军务长一职向无限制，故特受以优权，俾得与海军省长官之名位相称云。二十五日，路透电亚丁消息，兴伦兰民族思叛现已派兵前往镇压。六月初三日，伦敦露透电英国兵部侍郎阿娜尔福斯特于下议院声明政府改革兵制之策，谓政府欲将陆军裁去十四大队，其余民兵一律不动，因国尚未到裁撤民兵之时也，至于团练兵则拟减至十八万人，又拟将大军分为两部，以一部留守国内，以两年为限，后再充预备兵六年云。伦敦信英兵部大臣在下议院时宣言，英国本年可练成炮兵二十一中队，明年可练成五十四中队，现未成者仅有七十六中队云。
    德国，非洲西南有地名谷碑皮斯者，其地之希兰罗斯叛党现已肃清。
    法国，法属苏茅利地之土民，杀法国官吏于及蒲铁尔之铁路旁。五月初十日，有多数华盗侵入法境，蒙加衣及埃脑衣法国防兵得电后，即派少佐一人率兵六千追逐至堂波地方，旋该盗等被法军侦探队百人所困，然枪攻击盗党，死伤者三十六人。
    奥国，奥国千九百零五年之豫算表已送交议院，表中载有陆军经费及特别军费共计英金三兆五十万镑，又预备二兆镑为购买野战炮之款，其海军经费为五兆镑，凡添置各舰之军械器具及建造水雷艇等费均在其内已足敷数年之用，奥国官报云，豫算表所定海陆军经费非欲加多，盖不得不为此预备也，即以亚洲战事观之可知，预备一切不为无益。
    ●第六期・外交
    ◎论中国大臣宜速讲外交之术（录五月二十一日中外日报）
    欧美各国之人才其平时不过足适世用，而凡事皆范围于法律之内，一丘之貉，亦无以自见其长，独至外交兵事之间，则咸以操纵竞争为要，而智能才略乃于此著焉，其成例固历历可数也。中国百年以来，为世界外交之冲要，几与巴干半岛之号为伏殿者无殊，而大臣当外交之任者，其调护因应之失宜，亦有为识者之所共见，持与列强相较，所以瞠乎其后者，盖不俟干戈相见，而已望而却步矣，此即平常循例之交涉，犹屡召其颠危，矧一旦处于齐盟狎长之时，固未悉其挟持何具也。今者日俄战事方殷，说者皆谓他日战吧，必有开各国会议之举，以协商一切之事，而我国之大势即于此会议定之。此说或未必见诸实行，但既有此言，即不得不预为之备，考各国会议之最著者，前则有维也纳之会（在千八百十五年），后则有柏林之会（在千八百七十八年），两者皆关系至巨，而维持甚久。维也纳之役，值拿破仑一世倾覆之际，而法国使者犹得预闻。柏林之役，当土耳其困厄之秋，而土国委员亦参列于数内，以此相例，则中国之地位虽危，似犹可列于会议之席也。惟时至于此，则所以挽回一二，使中国犹得自存者，不能不属望于与议之人，必其辞辩之明，与气识之定，皆足以立于不败，而又熟谙外交旧案，深通国际定法者，始不至于交困，而国家赖之，求之今日大臣之列，其资格足以及是者，未见人也，而会议之使者固非重臣莫属，若以官位名望衡之，又终不出诸公之外，厝火积薪，其危已至犹，幸战局未定，公会未必遽开，若能及此方暇之时，于外交之策，研究讨论以速储其用，则异日临事或不至张皇无主，而铅刀一割之效，尚有可冀耳。若此际犹不急为讲求，则胜算既无可操，援引复无可据。前日以漠然置之者，彼时仍以漫然出之，中国之存亡真可决矣，夫维也纳之会议，英俄普奥之四国皆声言欲抑法兰西为二等国，而法使达利兰于商榷之际，独能据公法以折其锋，当时普使愤然云，何故辄引公法为言，我等一言一动固无不公法者。达利兰冷笑答之曰，既不必以公法为言，则公法以愈言而愈明，普使复云，公法果有何效力，而达利兰又答之曰，今日之所以有公等者，即以有公法之故，于是普使之气乃沮，奥相梅特涅知法使之不易与，乃日以宴会为事，冀缓其定议之期，徐图他策，而达利兰已于其间，藉列国并有索逊之一案，以离普奥之交，而获俄普之助，非独法国不受其害而已，即列强诸国反且有赖于法之调停，法之所以犹强者此也。柏林之会议，各国之著名外交家咸集于是，一日者，奥使宣言，土耳其不能以己国之力镇定波司尼黑洛戈二州之乱，宜亟为设法，而英副使（即后来执英政之沙列勃雷）遽应之云，不若以此二州归于奥领，土使坎拿特闻其言，因诉于议长俾斯麦，俾斯麦则曰，此会议乃为欧洲列国而开，非专为土耳其而开者也。土使逡巡无语而退，所谓二州者乃终为奥之保护地焉，土之所以愈弱者亦此也。凡此一得一失之判，莫非外交之利钝所成，而试默数今日之大臣，可当会议之重任者，若某某尚书，某某总督诸人，其为达利兰之俦乎，抑为坎拿特之俦乎，虽贡谀之徒亦必知所辨矣，呜呼。列强非必欲亡中国也，而外交之多失亡之，主外交之人亦非真愿亡中国也，而才智之俱竭为之，百僚师师，盈廷衮衮，其犹有恫于此者乎，则请与言捭阖纵横之义也。
    ◎论外交之真相（录甲辰第十五号外交报）
    世有恒言曰，外交家外交家，闻者不察，几谓国际纷纭，恃一二外交官之力遂可以纵横捭阖之技，措家国于磐石者，是历史之谈耳，今也不然，无论为君主国，为民主国，宪法既定则外交官者政府顺民情而委任者也。国际之间，非特外交官之交涉也，亦非特政府之交涉也，而实即民与民之交涉，舆论也，兵士也，工商也，一言一论，无不为外交界之资料，故昔之国如剑然，外交家其利刃也，胜负之数视其刃之利否。今之国如弹丸然，国民者弹之全体也，外交家则弹与所击之相切之一点也，其压入，其爆烈，皆弹丸全体之力，而非可恃相切之一点以为功者也，使其全体丸泥而为之，而独注一点焉以极猛剧之药，则无论相切者之不必果在此一点，即使幸切于此点，而丸泥之力若何，不求于国民之程度，而泛泛焉持外交家以为言者，真一孔之见也。
    达利兰，法之大外交家也，然非法民承民义大明之后，有与国同休之谊（拿破仑虽托民主之说，以行专制之实，然其平日激厉兵士每言全国名誉即为兵士之荣誉。），则达利兰亦不能跻累败之法于四大国之一列。毕斯麦，德之大外交家也，然非德民承教育普及之后，持祖国统一之义（德之胜法论者皆归功于小学教师可证），则毕斯麦亦不能据新建之德以持三国同盟之局，此其事恐犹非短见者之所认，则请言今者日俄之外交。
    俄素以外交之敏活著者也，论者且以是为专制国之特长，谓非立宪共和诸国之所能与竞，而战前之协商，战后之宣告，布置非不密也，一则曰不宣战而袭我，再则曰击我病院，三则曰虐我俘虏，四则曰日本胜利则将恢复黄祸而为欧洲诸国之大不利，口实非不多也，在韩国则有培素柏拉锁夫之布置，而韩之亲俄派委身焉。在北京有璞科第之笼络，而北京之联俄党托命焉，且在英则有赫勤格之承旨于英皇，在美则有喀希尼之运动其上下，而拉斯道夫之才不必逊于小村太郎，罗善之略，又不必逊于栗野慎一，人材非不具也，然而俄国之外交，事事失败以至此，此非外交家之咎，而外交家所代表者之咎也，彼外交家之所代表，俄政府数之俄国耳，然而俄人固已亿兆倍于此政府，于是人人自有其一俄国，而且人人自有其代表之外交家，其利害则皆与政府数人之俄国相缪。陆军部之售险要图籍于外人也，海军将弁之失水雷布置图于艺妓也。西伯利亚铁路当事者之侵额而减工也，掌车者之虐遇外人而妄增车值也，兵士之僵饥而乞怜于敌也，俘虐之受惠而愿归化于日本也，此皆以一人为国，而自为其国择与国者也。彼既自以一人为一国，则对于敌人亦且以一敌人为一敌国，故俄兵之遇日军也，虽垂死之兵，被虏之卒亦以至惨之法待之，以为膺惩日本之上策，而不知其干犯战时公法之厉禁也，且也焚掠家室，汗辱妇女其所恣行于满韩者皆所以堕国体而损人格，由是野蛮之名，腾布欧美，而黄祸之说，虽复极力鼓，且得德法各报以为之附和，而终不逮俄祸之论悚切，此外交失败之一因也。波兰人也，芬兰人也，阿美尼亚人也，犹太人也，或以祖国见灭之怨，或以宗教不同之故，尽剥权利，屡见虐杀，故其利害之关系，与政府冲突，方且乘隙而谋复仇图自立，而远东战局乃与以至好之机会，于是有创义勇军以请援助日本者，有闻日本之战胜而举祝典者，有刺杀俄廷所简之总督而图起事者，有檄告全国人民无出军费无任兵役者，有不愿应国债之募，而携辎重以赴美国者，是皆以其一民族为一国者也，而外国人于此亦或为自由朋友会，或为西伯利亚独立论，皆所以援彼民族而反对其政府者，是以其政府通牒，为各国舆论所不韪，其政府募债为各国资本家所不信，此又外交失败之一因也。此二因者，前者由于人民之未被教育，后者由于人民之既被教育，而益见政府之非是，要之全国之中自政府死党数人外，于此于彼，二者必居其一，而无一不足为政府外交之梗，于是俄国外交敏活之誉为之扫地。
    其在日本则不然，自甲午以后，三国干涉辽东，外交之无能，已可概见。日英同盟，为其外交最得意之事，而其内容或尚不免损日以利英，故日本之外交官不可恃也，而且曰黄祸，曰黄种同盟，曰亚细亚人之亚细亚，彼白人种种口实，无非谓欧洲文化，决非黄人所能领受。日本虽强，被文明之假面，而实含野蛮之性质，得志以后，必将重演蒙古人种之惨剧，宜及萌芽之初茁，而急阻折之，所谓为虺勿摧为蛇奈何也，其论倡于俄，而德法诸国和之，惟英美之人多不信其说者，然使日本自开战以来，一兵士、一民人对于敌国及中立国之兵士若民人，凡一切交战国不当侵犯之事，而或有一非分之举动，为国际法所不许者，则彼俄法诸国即可持以为黄人野蛮之确证，将张大其词，以耸诸白种人，而英美人亦将无词以为之解免，而黄种同盟之虚说转酿成白种同盟之实事，则其时日本外交之失败，将不仅干涉之比例，而虽有绝世之外交家，亦将无以善其后矣。然而日本之于俄国也，公使则饯之，商民则礼遣之，俘虏则为之疗伤疾，为之通书信，医士及看护妇之所以遇之者，未有异于本国人也，于传希腊教之俄人，优容而保护之，军队所过，购物必如其值，焚掠侮辱之举，无一犯者，惟在韩国之中下社会，颇持战胜国之威力以陵人，而商船被轰之时，沿海居民颇有汹汹然迁怒于法人者，然而经有志者之劝导，新闻家之纠正，亦既无事矣。反对诸国卒无所援以为口实，呜呼，此岂外交官一二人之力耶，非教育普及，举国一致，不至此。
    由是以观俄国被教育者愈多，而掣肘外交官者益盛。日本被教育既普，而援助外交者一致，其事大同，其果大异，此何故哉，则以日本之政府与人民自昔同族，而政体又为立宪，俄国则将政府为大俄罗斯族，而其余波兰族、芬兰族、阿美尼亚族、犹太族之属，种族既异，而政体又为无限之专制也。今使有国于此，其政府与民人种族之不同如俄，其政体之专制如俄，而教育之程度独不如焉，于是全国之中惟有一人之国，而无一社会之国，政府言吏治则民人或倚教焉，或仇教焉。政府言行政，则民人入外籍焉，挂洋牌焉。政府言路权矿权，则民人私售铁路焉，私售矿山焉。政府又秘密其外交之政策，而惟所欲为，民人乃或为间谍焉，或若聋瞽焉。彼固自以为一国，而侪政府于外国之列者也，然则联彼而排此，惟己国之利，亦固其所，呜呼，以如是之民人，虽有达利兰、毕斯麦以为外交官，亦何所施其技哉，以之折冲于列国，是以钝剑抵实弹也，而猥曰外交家外交家，岂有效哉，吾是以为言外交之真相。
    ◎驻美大臣梁译送墨西哥新定中国及东方诸国移民入境章程咨粤督文
    为资会事案照墨西哥国前因防疫禁阻华人前往，迭经本大臣照会驻美墨使转向该国领事驳论，已允准驰禁另定条款交轮船公司遵办在案，兹该国内部大臣订定中国及东方诸国移民入境章程六条，照会通行查华人赴墨日众轮船往来亟应一律布告俾知趋避，本大臣为保商恤民起见，将此章程六条照译汉文备文，咨请察核饬示商民一体知悉。
    计章程一件　第一款，凡移民搭船来墨，其未登船以前必须由医生查验发给执据，再由墨国驻扎各口领事照例批准，若无墨领事则由美国领事代批，惟该执据应在轮船抵港之日两月以内发给。第二款，凡轮船行抵墨国港口，所有货物行李若须登岸应遵卫生局酌量设法防疫，船上搭客亦须遵照进出口防疫章程，听候查验所有，当时供应一切费用均由轮船公司给。第三款，凡轮船载运移民来墨，只准在太平洋之滨曼山尼佑港口登岸，轮船公司应在该处预造房舍，足供每船最多人数之用，暨适合卫生局之意。第四款，凡移民数不过十人者，除滨曼山尼佑港口外，亦准在亚卡普咕埠、麻萨苏兰埠、瓜马士埠、覃璧咕埠、威拉克鲁士埠、瓜渣瓜咕埠、萨连拿咕鲁士埠，以上各埠登岸。第五款，除以上各款如卫生局为防疫起见，或因船舱单指明进出口之港口染有时症，或因船上有遇意外之事，或搭客未尽洁净均可随时设法特为除疫。第六款，卫生局及卫生局派出之委员有权暂行扣留船只，以便遵照各款办理。
    ◎日韩渔业协约
    平安黄海忠清三道之渔业权归日人夺捕事件经韩政府会议后，协同日本公司使订定专约数条如下：一日韩两国人民来往，两国海滨捕鱼均已画定处所，韩以平安黄海忠清三道沿岸之捕鱼权特许日人，日本当即以伯耆因幡，但马丹后九州沿海等地之捕鱼权让与韩人。一日人在该三道沿海捕鱼期限自光武八年六月四日起定以二十年。一韩民在日本伯耆等地捕鱼期限亦定如上年数。一日本渔民不得犯韩人已业渔业之场所，若一有妨害立即惩罚，其肆行暴举者押交附近领事严加处办。一详细规则悉遵捕鱼章程施行。
    ◎中外交涉汇志
    中日，外务部近接驻华日使照会云，现已夺获盖平金州一带地方，虽为战地所必需，然贵国须派兵接管，以免胡匪窜入骚扰商民云云。驻沪日总领事致商约大臣公函云，日中办理商约事竣，所有本国在事各员前经本大臣开送名单，函请贵大臣奏给各等宝星在案，现奉本国外务大臣电饬前开各单内之公使馆，一等书记官松井庆四郎，外务书记官锅岛桂次郎拟请奖二等，第二宝星今请改奖二等，第一宝星又未列名单之，外务书记官石井菊次郎并请奏给二等，第一宝星望请转致驻沪商约大臣办理。
    中俄，五月二十六日，奉天函奉天省城近日创立商会局，所有俄军与商民之交涉皆由该局主持以候补知府梁太守为总办。五月初，直督袁宫保电致政府言俄人以所开奉天瓦窑湾煤矿被华官强行收回自办，计所失一百五十万卢布之多，欲由我国赔偿云，现已奉。旨仍著袁宫保查明办理。
    中英，英国现已派定威那为琼州北海领事驻琼州，立得为江门领事驻江门，威尔登为重庆副领事驻重庆，钦为天津副领事驻天津。
    中德，陕督电达政府云，德武员斐里希拟由甘游历西藏当饬勇丁随护讵德员出境遽尔改道，且有需索夫马等事，该勇丁力阻不顾赶回禀明，务祈函达德使存案，以杜后来口实。德国兵舰欲往洞庭、鄱阳两湖游弋演炮，经张宫保饬令江海关道、江汉关道竭力驳阻，兹悉汉口德领事又照会江汉关道，因德约第三十款有德国官船别无他意，或因捕盗驶入中国，无论何口地方官妥为照料字样，坚请准行上海德领事亦行文海关道，声明此番先行通知办法实系中国官前曾与之订定，自今以后凡遇有德船游弋之事当不再知照云云，故闻现在已允其游弋，而不准演炮。
    中葡，提解斐景福一事前者本有五月十四五日提回之说，今逾期已久，杳无所闻，日前又闻外务部有文至粤，欲将该犯解至北京治罪，不准提回奥地审讯等语，现岑云帅方据理与外务部力争，故目下澳政府虽有允准明文，而仍候两面消息惟该犯仍希图狡脱，因悉西国犯人虽经请官定罪，如犯人不服有准其上控之例，该犯乃力求葡臬展限两礼拜，盖欲在澳聘请律师寄禀往葡京上控葡臬已准如其请。
    中美，美政府因此次江西教案派遣兵舰来扬子江游弋，驻宁美领事马敦君早向江督索租下关地方屯聚煤斤以供缺乏，兹议定准美国在下关江干自行租地，建造煤厂作为商办与国际交涉无关，而马敦君并请金陵关免纳进口税云。驻宁美领事马敦君由总领事调回，另有差委所遗驻宁领事一职已派晰士君来宁接充。
    ◎各国交涉汇志
    暹俄，俄国于暹罗政治商业本无利益关系，前年遗派专使于磐谷政府给以巨俸，令久居之，该使到后即与他外国使臣以外交手段笼络暹之官吏，大行贿赂后乃要索暂借暹罗湾头之芝马拉岛，如不可则以他小岛之暹王不许俄即派驻巡洋舰一艘以示声威暹不为动。
    日韩，日政府对韩政策较伊藤派之方针更为强硬，欲于战争中下手经营韩国，而伊藤一派反对之例以韩国独立列国之感情为口实，而欲以渐进主义行之，此两派意见不洽，在伊藤注重于战后之经营，曾就此事热心调查，而政府乃有猜忌之意，乘近时政党中有欲开官民同合调查会之举，乃特开恳话会以对外经营政策之名隐，然与伊藤派相斗。五月初四日，韩京电韩人名金基雄等两三人作一游说之书，共计十三条极言，日本之应排斥驻韩日本代理公使荻原君已照会韩国外务部，令其严速查办。初七日，韩京电排斥日本之韩人金基雄、郑东时等已为警察所捕。驻韩日本公使林权助前者请假归国，现已启程回任，闻将改革韩国一切内政，韩政府且允日本向驻汉城之兵舰驶至平阳南浦一带。
    日英俄，二十三日，伦敦电英俄两国所立保护贝令海峡捕海狗船只之约由日本全行认许。
    日意，意大利驻日公使梅立克来现已调往俄京为驻俄公使，而以在墨西哥国文起伯爵为驻日公使。
    俄德，五月二十八日，柏林电俄德新订商约现已于瑙特南地方开议，与商者德国为蒲勒伯，俄国为军机大臣槐脱，内务部参谋扑式陶斯甘伯，德国为国外商务部总理敲那氏。俄京维德莫司基新闻记者乌德莫斯克公爵近为俄皇之代表，于中历三月二十五日由德国抵纽约公爵自言，此次渡美之目的实欲以时局利害陈说于美之当道兼察，美国对俄之状以公诸维德莫司基新闻之上，然察其情形有秘密重要之事也。
    英德，六月初一日，伦敦电英德条约已于五月二十九日在伦敦签字，其约与英法之约、英意之约大旨相同，此约议后则英德国交将益亲切，此皆由两君在基尔相会之所致也。
    英法，六月初一日，伦敦电英法之约业于昨日在伦敦画押，亦曾与法意及西班牙三国订立之约大旨相同。又伦敦电法国战舰五艘游于拨里斯密斯港，其中士官人等曾由岸上英官及英舰之官宴请数次。
    英马，六月初二日，伦敦路透电英理藩院书记官在下议院答复西顿君云，马来国建造铁路经过朱贺，与其干路相接之合同已于五月二十八日画押。
    法暹，法暹所订条约业已签押，法国各报评论此约极为满意，现两国仍须分画湄江界址以加的港为法人领土，且又有法人始愿所不及者亦并得之。
    法罗，法总统因罗马教皇向各国诽议，法国已将驻教皇宫内之公使撤回，暂由参赞代理。
    法摩，五月十九日，伦敦路透电法国与摩洛哥商议，欲将阿尔及耳索腓士人为丹支河之巡警，其武弁则以法人为之。
    德海，五月二十日，伦敦电海地岛即西印度群岛之一，其总统业已向德法两使承认前事之非，且云犯事诸兵业已治罪。
    意瑞，六月初二日，柏林电意大利、瑞士两国所议商约已于今日画押。
    秘巴，六月初三日，柏林电南美洲秘鲁与巴西两国前次微有嫌隙，现已开议和局。
    塞门布，前次塞尔维亚国王与布加里亚国王相会时，人皆谓塞尔维亚门的内哥加里亚三小柄欲相联合一绝，大军团在塞尔维亚著名议院中亦曾发议，此次两君相会大约欲筹议预备将来联合之法，统计三国之兵约有五六十万亦不可谓少也。
    ●第六期・教育
    ◎论中国学堂程度缓进之原因（录甲辰六月第七十一册鹭江报）
    中国学界风潮激动于十九周之末造，其间旋涨旋缩，攻策分歧，而吸力之大则惟今日为最。各处学堂之设遍于大小州县，而以京师大学堂为之领袖。明诏煌煌，宣敕〈辶段〉迩，所以立国民之标准，示万众之范围，可谓至矣，然而学堂之程度终未见其骤进者曷故。
    有谓科举不废，学堂不兴者，是固然矣，然余独谓此第知其浅，而未知其深也，此第用强硬之手段而未得和平之计画也。夫人之所乐趋者非名即利，斯固人类中确然不易之同情，示之以名利所在，未有不瞿然思蹶然起者，学堂之兴其必以此，科举之废不废犹其后也，何以言之，今之所患者不在学堂之不兴，而在学堂之无效，同此求名争利之观念，趋之于学堂，而无可徵之实果，则相率而遁入他途，此所以虽有学堂为之标准，而望门裹足者比比也。
    泰西诸国学堂，其进步之速率，俱有日异有新之奇验，日本有明治维新以后，各市各町无不遍立学堂，据东游回华者云，其国学堂之密布甚于中国之鸦片馆，语虽近谑，而情则实真，闻之者亦足以警。
    中国自建议兴学以来，至今历有年所，然进身无路，入其中者恒苦无可出脱，而况各省学堂之设大都富家子弟，乃得收录，贫民不得与焉。彼贫民者亦以资斧之难筹，出身之不易恒让此辈肄习其中，曾不之惜间有一二藉作谋生之计者，辄向各处华英书塾习其语言文字，以储他日商业之经营，此等人才无裨于国不足道也。
    即其富家子弟亦不过籍为后日纳粟得官，名曰办理洋务起见而已。国家虽有升选京师大学堂之谕，然其如何登进之方针，尚杳冥而不可观，反不若腐败科举犹得博一第一阶，计日以求仕进，如是学堂之程度，安得不日形退缩乎。
    今岁审定章程，胪列分发等项，凡在学生均有钦赐举人进士各等名目，是京师大学堂，至此稍有定格矣，惟是各省之中小学堂尚未遍谕此等宗旨，致属吏议建学堂，绅衿往往袖手，至于废改书院则阻力尤多，亦可惜已。
    今宜速行晓谕，凡于此中肄业者许加异常擢用，不必待各门之学俱备也，赏一二人则众心劝，升一二辈则众气扬，人见有特待之名誉，优享之利权，将争先恐后，如兽归原，如水赴壑，无烦勉强，已群视学堂为集矢之的，虽使增加科举，彼且不应，又何虑科举之贻累哉。
    近年以来，中立者众，自改试策论，而舍业他徒者，已十之六七，各府州县每遇岁科两试，报名与考之人数与，曩时作比例，仅存三分之一，试问其余果尽入学堂乎，抑非尽入学堂乎，不及此时而求之，则人才散佚，殊为可虑，再阅数年，即使大开吾门，而来学亦鲜，何也，才外溢也。今老成者安于科举，而年少之辈则肄习英文，以为外人佣役，稍有积蓄或自备资斧，游学外洋，叩以爱顾祖国之心，报效祖国之志，则懵然也，此无他，国家无用之之思想，士亦无待用之思想也久矣。
    吾谓中国之用才，莫急于此时。中国之弃才，亦莫甚于此时，当兹国际维艰，外交棘手，速兴学堂，犹惧不逮，矧频年辗转，科举将废而未废，学堂虽兴如未兴，自戊戌以还，洎于今阅六七寒暑矣，若在泰西诸国，早已大收得人之效果，即就中国宾兴之典而计之，亦两届大比之期，然犹纷纷然徒见议论，而章程尚未能画一，进取亦未有明文，虚耗时光莫得端绪，徒谓科举不废，学堂不兴，岂真科举足误学堂乎，夫学堂之自为误而已矣。
    大抵天下事顺之，则易从强之则难受，若使学堂果有弋获名利之捷径，则虽闭门不纳，民且急于求投，而各属书院更无待官为议改，早已废撤不遑矣，何至抵御抗拒必安于故，嗟夫，列强竞争各已输入文明之界线，以中国揣摹欧化，适丁两者过渡之时代，第使去彼就此，明示以优胜劣败为之认真奖进，速辟破格录用之法门，即不必百计筹维，而学堂之程度自不难由此骤增其膨胀力，此而犹虑科举不废，学堂不兴也。夫岂其然，夫岂其然。
    ◎论中国亟宜教育律师（录六月二十二日时报）
    颍州教案（三月中事），其事为法绅甫函称，教民某早被非教民某乙扒出其家已葬之四馆，请为早理云云。而某乙又诉于芜湖英领事，领事即电达颍守，俟某律师到案办理云云。于是颍守计无复之，乃禀请上官为之处分焉。本馆案此事甚小，然其局甚创，此风一开，则各处必多效尤者，是教案之情形一变，而将演为教案之第二期。第一期之教案，教民与非教民讼，教民有教会保护，而非教民无有，使国权不能行于教民，而犹得行于非教民。第二期之教案，教民与非教民讼，教民有教会保护，而非教民得延律师以为保护，使国权不能行于教民，而亦不能行于非教民。司法之权失则行法之权亡，行法之权亡则立法之权亦无所附丽，三权去而国随之矣，履霜坚冰，不可不辨也，本报于是悟得一新理焉，窃谓此事莫如因势而利导之，因势利导之法，即改我国之法（律法现今正在议改），并改我国地方听讼之法，去长跪候讯之制，而许其各延状师，此其为利。凡有六端皆关系极大者也。列之如左，
    一教民无从表异也，今之讼，民跪，教民不跪，民押，教民不押，此增长教民之气焰，而为集民人冤愤之极端也，曲直之颠倒，尚其次矣，一用律师，则民教遂无分别，此其便一。
    二教士无从干预也，教士之所以藉口干预者，不过曰，中国审讯之无状，刑罚之不中而已，一用状师，则与其国无异，而口实失矣，此其便二。
    三领事之不能越俎也，教士既不预，自无人煽领事出头矣，此其便三。
    四讼棍之自然消弭也，中国定制，小民有罪，自行听审，夫中国小民不识字，不知律，一旦有事，势必问之于人，而讼棍之义起，而国法又严禁之，于是自爱者不为，惟无赖赴焉，以至不体面之流类，而付以必不可少之重权，此中国之第一大蔽也，一用状师，则讼棍化私而为公，而其人之所以自待者将异，此其便四。
    五律法明而民智大开也，近人以为中国人无国家思想，切而言之，实无权限思想而已，一用状师，则律例之学，知之者众，而权限之义明，中国人之所以小事大事无往不踬者，无权限思想也，此事一明，而吾民之力，伟然莫御矣，此其便五。
    六渐可使外人收回治外法权也，律法平，刑罚中，权界明，民智开，彼犹不欲收回治外法权也，更何说之词，治外法权去，而吾国始得谓之国矣，此其便六。
    此六者，固天之大计，吾国非具此，不可为国者也，然则教育状师之道将奈何，此其道至简耳。夫中国人与中国人讼，状师固不可用外人，然使为状师者，其师授渊源不出于彼国，则必退有后言，而社会且失其信用，其法当由国家择国中青年之士，西学根柢已深，而又秉性和平，富于爱国者，约十数人，厚其资斧，使之学律于西洋之各大学堂，学成归国，分布各省，再行授徒，以充各州各县辩护士之用。各州县之诸生，知此事之切于日用，而取财易也，必争赴之，行之十年，中国之内政行将又易一世界，岂徒以之抵御教民而已。
    ◎敬告学堂诸君（录六月初六日羊城日报）
    某闻自强莫如兴学，兴学在于得人，得人而施教育，则启化为尤捷，诸君处此地位，责任至重，义务至繁，敢不竭其悃诚，而贡刍荛之议，顾教育之方，千条万缕，今亦不备陈其说，惟以诸君所当为之责任，当尽之义务，与诸君一言，某闻兴学所以开民智也，今日肩此至重至繁之责之义务者谁欤，则诸君是也，诸君而无爱国之热心则已，如有爱国之热心，则某之所陈，亦欲使凡我国民，毅然尽当为之天职，而诸君亦知所自处也，则某所以告诸君之意也。中国兴学，于兹数年，教育之效，茫如捕风，前此教员，吾弗深论。近年以来，有志之士相聚而谋曰，中国学界幼稚，未谙师范，何以为教习，何以植通才，不如涉重洋而为留学生，犹可为将来造就人才之资格，呜呼。为是言者，其自待甚厚，其议论甚高，独其所以责望诸君，未免过奢过刻。吾今欲为诸君解嘲，则欲以赴东洋学师范者为后备，而不得不以未及学师范之诸君为前驱。中国今日学界幼稚，谁不谓然，今世人才有为学生之资格，无为教员之资格，此有识之士所同认矣，顾国家不可一日无人才，人才不可一日无教育，需才愈亟，则责效愈奢，此又无可如何之势也。夫中国今日之时代，存亡绝续之秋也，稍纵即逝，不绝如缕，急起直追，犹惧无及，而猥曰待吾学成归国而为之，嘻其恫矣。盖学成归国必待十余年，此十余年中，陵谷变迁，不知现象何若，是直无异膜视其群也，见饥溺当前，而思闭户，为己计则得矣，如国家何，如社会何，此吾所不能无疑之问题也，故诸君生此青黄不接之时代，诚宜具热心，矢毅力，介绍我国民于文明，毋畏人言，毋避嫌怨，以尽天职，虽然凡事宜有根柢，教育为国民之先导，为教员者，其可无所挟持以应之耶。根柢维何，一曰储学，二曰储识，三曰储诚，何谓储学，中国学界，至腐败亦至繁赜，止研旧学，已穷年莫究，毕世莫殚，况加新之输入乎，故教员之难其人，由讲学之难其人也。诸君中有素研旧学，确有根柢，见识闳通，能读新书者乎，以余所闻，学堂之设立曾不过数年，而教员讲学之谬误已不可胜纪，教员如此，学生可知，虽以今日之学生，其程度或视彼不如，然吾闻取法乎上，仅得其中，教员程度如是，则学生真无望矣，此储学之不可以已也。何谓储识，新旧学理，各有真际，非有深识，无从抉其渊微，鄙人尝谓学生于识，识亦生于学，二者互为因果者也。今日文明学说日渐输入，我邦人士咸所未闻，瞪目咋舌，骇不敢道不知彼以为惊世骇俗，其实皆地义天经，徒震惊于其外，安知其内容之粹然无疵乎，故非有识者为之解，弗能喻也，其谬者则徒拾新学之名词，未睹新学之真相，犯礼蔑义，无所不为，自以为知新学矣，其实彼何尝知新学，适以显其道德之颓败而已矣。罗兰夫人云，自由自由，天下多少罪恶，假汝之名以行，亦此意也，此皆无意识之社会，而我国人犯此病者尤夥，非有真知卓见，以辨明之，弗能革也，故教员不可不储识。何谓储诚，孟子曰，至诚而不动者，未之有也，不诚未有能动者也，至哉斯言，今之学生所为与教员冲突，其原因皆出于此矣，吾向不云乎，诸君亦国民一分子也，诸君如有爱国民之热心，则国民方爱戴之不暇，何暇冲突，谚曰同舟而遇风，则胡越之人可使为同心。今中国之时局危矣，诸君与学徒皆同处于遇风之舟者也，诸君若矢其热诚，休戚相关，患难相救，则学徒焉得而不动，若至诚而犹不动，则是冲突之人，直学堂之败类，文明之公敌，而诸君不任咎也，而况其不足以牵动多数也。斯密亚丹有言曰，少年世故甚浅，天机至真，使其师稍存辅翼不能之心，教人以善之意，则不仅敬守师训，侮慢不存，且往往为师讳恶，隐其短而标其长也。斯密为西国通儒，而其言如此，虽然此犹止为客观言也，若就主观言，则诸君固当不恤人言，不避嫌怨，即有冲突犹当悯其无知，冒不韪而为之，盖教人不倦之心，应如是也，利差特月言，汝若欺本心，本心必复汝之仇，某顾诸君之不欺其本心，而毋种恶因于后也。噫，吾所以为诸君言者，尽在是矣，诸君而以为然耶，以为不然耶，如谓不然，则栋折榱崩，侨将压焉。诸君其何以自免耶，是故国民之成立也惟诸君，其堕落也亦惟诸君，诸君之责任之义务至重至繁，诸君其可不自省耶，此吾所以悬此目的而为诸君期也，此所谓前驱之资格也，若夫国民稍能成立，待十余年，而后备之资格出，诸君此时亦可卸其肩，而诸君之功亦与后备者同其彪炳焉。盖无前驱则后备难为功，无后备则诸君亦难为继，此某所敢诵言者也，某不敏，望诸君厚，而望国民之成立尤切，故不辞冒昧，为诸君言之。
    ◎学务大臣孙等奏议覆推广学堂办法折
    光绪二十九年五月初六日，准军机处钞交贵州学政赵惟熙请推广学堂办法一折奉，朱批管学大臣议奏钦此，查原奏内请，圣驾临幸学堂及请各省斑等学堂，颁发匾额等语，窃维视学之典载于礼经汉唐以来聿循斯轨我，朝，列圣相承亦咸有，临雍典礼京师大学堂循名责实用意无异成均拟俟堂舍落成人才兴盛，届时由臣等请。旨遵行至各省斑等学堂亦请俟规模完备后照从前书院之例由督抚学政奏请，颁发，御书匾额用以风示士林，又称各省举办学堂督抚事繁拟请。旨每省特派总督一员各等学堂统归管辖，各省学臣俾兼斯任似亦相宜等语，查创办学堂必从师范及中小学堂入手，凡延请教习考察人才筹画经费全在各府州县，切实奉行尤在督抚之提纲洁领呼应始灵，另派总监督人多权分不如专任督抚事权归一至，学政本有育才之责，出棚考试按临所及于各府州县之学堂情形可以亲身考究，应令按照学政职守会同督抚整理学校事宜，所有添派总监督之处应无庸议至，所称整饬武备学堂审定学科各等语已列于奏定学务纲领第五十条及五十四条内无庸另议，又称学堂给发卒业文凭，应兼列教习衔名各等语，查外国学校本有此办法，应请俟将来给发文凭时参酌办理谨，奏。
    ◎政务处议覆前署湖广总督端奏请奖派赴日本游学毕业学生折
    本年三月十二日准军机处钞交前署湖广总督端方奏派赴日本游学毕业回国，学生照章请奖一折奉，朱批政务处议奏钦此，据原奏内称湖北各学堂学生自光绪二十四年选鞍日本游学，历年续派已逾百人，比年陆续回国领有卒业文凭，再三察核与新章庆给奖励之案相符，谨缮单请奖等语，臣等伏查光绪二十七年八月初四日钦奉，谕旨选派学生出洋游学，学成领有凭照回华即由该督抚学政考验如实相符出具，切实考语咨送外务部复加考验择尤奏请奖励自备资斧游学者得有优等凭照回华，准一体考验奖励均候。旨分别尝给进士举人各项出身等因钦此，又二十九年八月十六日，湖广总督张之洞奏鼓励游学章程内开，在日本各学堂毕业学生由出使大臣出具，切实考语咨送回国。钦派大臣照所学科目详细考验，果与所得文凭相符，再行奏奖，分别予以进士举人，各项出身学问全备者从优给以翰林出身，原有出身者给以相当官职，并声称定章以前毕业，学生由该督抚考验即照新章给奖等因，今据该署督单开学生刘邦骥等二十一人，所请官阶出身核与定章，尚属相符惟查前奉。谕旨出洋毕业学生须由该督抚等出考送部覆加考验，上年张之洞所奏章程亦请由。钦派大臣考验再行奏奖该学生等毕业，虽在定章以前办理，究未便两歧，此项毕业学生自应遵。旨覆加考验以昭慎重拟请，嗣后各省出洋学生毕业回国，该督抚学政考验相符均令出具，切实考语咨送来京，各项专门学由学务大臣考验，其武备一门由练兵处王大臣考验，如果确有心得再行拟定等第交部带领引。见请，旨录用此次该署督请奖之刘邦骥等据称无在日本士官学校卒业间，有入联队学习者应令出具，切实考语备文咨送学务大臣练兵处，王大臣查明毕业年限是否与定章相符，分别考验遵照此次奏案办理如蒙，俞允即由臣等咨行湖北，并通咨各省一体遵行谨，奏奉，旨依议钦此。
    ◎山东巡抚周奏办理山东各学堂情形折
    窃臣准总理学务大臣咨称光绪二十九年十一月二十六日内阁奉，上谕方今时事多艰兴学育才实为当务之急，前经谕令张之洞会同管学大臣将学堂章程悉心厘订，妥议具奏，兹据会奏胪陈各折片条分缕晰立法尚属周备，著即次第推行等因钦此，恭录咨行到臣并准咨送，奏定学堂章程转饬所属一体遵照办理，伏查山东学堂前经升任抚臣袁世凯遵。旨设立业于光绪二十九年九月二十四日酌拟章程缮单进呈，御览奉。朱批知道了政务处暨各衙门知道钦此，钦遵开办在案，前抚臣张人骏接办未久，调任交卸臣到东以后竭力经营，当派藩司胡廷干分省补用道，张士珩在籍翰林院编修，孔祥霖总理通省学务，并委直隶补用道，陈恩焘总办省城高等学堂，因该总教习一差，须明中学兼通西学者充当方免流弊，是以派陈恩焘兼充总教习，并延翰林院庶吉士宋书升充中学堂总教习，遴派品学兼优之士佐之学中兼习英法德日四国文字，聘美德英日教师及华人精通法文者，分班教授，一切考证图书试验仪器均遵照。钦定章程办理臣以学堂固为造就人才尤冀，广开风气，因饬每州县选送学生数名，计上年新增学生二百余名，连前已收入堂者共三百九十九名，高等学堂为阖省臂瞻所系，规制宜闳以原有泺源书院隘不能容复在省城西关外创建讲堂，广置斋舍，俾敷居住俟新堂告成即将旧制之泺源书院作为师范学堂，其建修两堂及常年经费均在整顿税契项下筹拨，此办理高等学堂之情形也。夫学贵善教，教先择师，东省学堂初立尚少师范其咨送，京师大学堂师范馆肄业者人数无多，将来学成回东不敷分布，臣查日本宏文书院教法精良，上年五月间派试用道，方燕年选带学生五十五名送往入学，分速成长期两班，速成生三十九名，于本年三月间毕业，内渡长期生十六名，留日本东京肄业归出使大臣杨枢照料约束，又保定已设速成师范学堂，臣商准督臣袁世凯咨送学生四十五名，于上年八月间前往附学，一面仍在本省设立师范学堂，考取举贡生监六十名，又就高等学堂中挑取年长学优之旧班生二十名，一并入堂肄业，聘日本人有品学者承充教师，现因学务大臣，奏定学堂章程，省城师范学额优级二百四十人，初级三百人，当即钦遵通饬考送大县三四名，中县二名，小县一二名，总期甄录足额惟税契一项不敷支用，拟仿直隶章程，每送师范生一名到堂由该州县岁解银六十两，如地方难筹即由官捐贴以期易于集事，并委分省补用道，李凤年总办师范学堂事务兼查全堂功课，凡学堂紧要事件随时与学务处商订妥协报候臣处核夺，所有通省校士馆一律裁撤改设初级师范及师范传习所，此项教员即以游学日本保定速成师范毕业生派充，俟本省师范生毕业覆加考验，派赴各州县轮流更换，替归者仍回堂肄习优级完全科，此遵章扩充优级师范学堂既传习所之情形也。至各府厅州县中小蒙养各学堂在地方向有书院义学之处改设尚易为力臣叠次督催，凡十府二直录州之中学堂或就书院改设，或就地筹款，业经一律开办各州县高等小学堂据禀报开学者已八十余处，就义学改设蒙养学堂及劝谕民间公立私立者多少不等，先是各府厅州县，每苦经费难筹，臣与司道等通盘筹计在本地烟酒捐及土药亩捐等款内，每县每年酌给津贴银三百两，府直州倍之公家有此补助，民捐因而踊跃，旋即次第兴立高等小学堂，每县先设一所以为模范，此外如烟台所设之毓材学堂，青州所设之蚕桑学堂，兖州所设之初级农业学堂，历城所设之工艺学堂，商会学堂建置均尚合度，此办理各属中小蒙养暨实业各学堂之情形也，以上各端经臣与前后任山东学政臣尹铭绶载昌暨各司道教习等悉心措画，臣于按章考试外时赴学堂稽核功课，各学堂恪守矩范，按照课表向学不辍，绝无浮嚣之习，山东承邹鲁遗泽士风敦朴因势利导，可期有实际而无流弊谨，奏奉，朱批学务大臣知道片并发钦此。
    ◎山东巡抚周奏办理山东各学堂情形
    再升任抚臣袁世凯前，奏定试办山东学堂章程区分三等一备斋习浅，近各学如州县小学堂办法两年毕业，一正斋习普通学，如各府直隶州中学堂办法四年毕业，一专斋习专门学，因一时无所取材暂不立专斋之课，先从备斋正斋入手曾奉。谕旨著政务处通行各省仿照举办在案此次，奏定新章考录入学章第二节内，开高等学堂学生虽例由中学堂毕业生及有同等之学力者考选入堂，但此时学堂初开，尚未有此合格之才可酌量变通，选品行端谨中国经史文学确有根底者，先初习普通学一年，然后升入高等学堂正科学习等语，臣查山东高等学堂于光绪二十七年即经开办现旧班学生已逾备斋毕业之期，其习正斋者程度较高虽未及原。奏四年之限按之新章补习普通学一年，实属有赢无绌，臣拟俟年终会同山东学政，臣载昌遵章考试分别学生程度给予备斋正斋毕业凭照，并按照中小学堂奖励章程分别给奖不及格者照章补习，其正斋之毕业生即升入高等正科学习，以归一律似此酌量变通于前。奏办法既免参差而于此次新章均能符合谨，奏。
    ◎两江总督魏奏派委设局开办官报片
    再前准外务部咨议复商约大臣工部尚书吕海寰，外务部左丞、伍廷芳奏酌拟近今要务折，内推广官报一条，奏准由南北洋迅速筹款开办等因，当经饬据江宁布政使黄建管议复于江宁省城选择公地，设立南洋官报局，仿照北洋官报一切章程办理，并委江苏候补知府张预经理其事，以专责成仍饬该司会同江南盐巡道徐树钧，江安督粮道胡延督率办理在案，查南洋官报即于光绪二十九年十二月初二日设局开办该报，所登悉照外务部复奏办理首列。圣谕广训恭录，谕旨并载本省外省折，奏公牍商务要件农工实业丛稿选择东西，各报时政新闻务期体例精严，持论正大庶于地方政治风俗，学术人心大有裨益间，日出报一次分发各省州县，销售各学堂阅看，以期流通而广见闻谨，奏奉，朱批外务部知道钦此。
    ◎拟订各省政治速成科简明章
    一本科专教各省虿怪府厅州县以吏治为主，故定名曰吏治速成科。一本科拟请各省大宪就旧设课吏馆施行。一本科分两学期，每期六个月，以一年为毕业。一本科专主讲论大义，无须另编课本。一本科所用书籍虽已酌量编采，另刊定本与学期配合均匀，仍应由各省教员广搜博采，融会贯通，以期尽善尽美头班毕业后，即以其所录讲义为二班课本。一各省学员定额应就各省情形酌定，至少应以一百员为度。一学员每日上班四小时，预备两小时，每日合六小时。一每星期定课二十四小时，房虚星昴放假。一学员上班后由教员讲授，以受后详尽为主，所讲大义学员应各录一通，次日呈候教员核定。一吏治以实验为主，除讲政法大义，毋庸参观官府治事法程外，其余各学科均须参观实验，故于学期内特定参观时间，届时应先期由各教员禀明大宪，指定何局何署，实验何项事件，如期分班率员前往，一则考验旧案，一则筹议新案，除各员所见所义即时录出留备，所司采择外仍由该学员自录一通存馆备核以附议义之后。一各学中每日上班六小时，余时可归家自习，馆中但备早餐餐费自出。一各省课吏馆应另建能容二三百人之讲堂，一所无须别置斋舍所需经费不过二三万金，嗣后一切艺资奖赏概可停止。一各省差委补署应请于毕业学员内挑取，其未习此科者应定限制以专趋向。一各省教员应请就本省人员中选取专通一门者分科教授，别以深明治政理者为总学习。一学员应立分数表与学堂学生无异，其中应首列行检一门，其分数由该馆总办暨各教员公同酌定，即以其分数多寡为升降黜陟之大原。一馆中一切上课办事各项详细章程应各就本省情形酌定，兹不具拟。一学科共分十门分举如下，政治法律掌故交涉词讼，保甲荒政治河财政学校，一各学科分两期毕业，由浅及深，由泛及近，按期分授列表如下：第一学期六个月，政治学、大义法学、通论掌故，学法律便览国际公法及约章词讼、裁判法及刑案监狱管理法及管押自新所，第二学期六个月，地方政法、通义农工商各要务，保甲警务学、处分则例荒政及治河财政学及交代学校管理法及宣讲法，本省条约成案。一每周授课时间无庸另立专表即由此表推算。
    ◎直隶天津县详送试办女学堂章程
    第一章宗旨，一人才最重母教，母教不明，人才何出，创设女学所以立他日母教之基。一朝廷明降，谕旨劝戒缠足终成画饼，推原其故实由妇人无学，本学倡立女教必使名实相符有百利而无一弊。第二章经费，一学中一切经费概由执事同人自备，按日交纳。一同人按日出资并不限定数目，恐其中有力不足者用示体贴，一纳费既不拘定数，凡稍为殷实者必当踊跃出资以襄义举。一本学现属初创倘有欲行襄办者亦准声明注册。第三章功课，一女学功课总以浅近为尚，一本学原系起点将来学有进步，功课酌核加增。一女子体质懦弱不可予人，以过苦早课限定二点钟，午课限定三点钟。一针黹乃女子必不可缺之事，正课外酌学女红。第四章规条，一学中公举年高有德之人日常在堂监视。一女学教习现时乏人，即于学生父兄中公举数人授课，概无修金。一学生应用书籍由本学备办，一学生以身家清白，不复缠足，七岁以上十五岁以下者为合格到学后概不准涂脂敷粉，妆饰簪珥。一学生不限额数，随到随收。一女学生如愿入学肄业必须预为声明，并须该学生父兄出名注册。一学生纸笔墨砚概由学生自备，一学生另设会议室以便同人会议，一学中须雇女役一名，一举行一事总以公议公允为是，不可由一人意见自行改更。一堂中俱系女学生同人中无授课责任者不得擅行到学有妨功课。一教习遇有他故，务期早日示知，以便代为理课。一本学内外以清静严肃为主，出入同人不可喧笑。一间月将出入各项誊清一纸粘贴会议室左壁，一他处女学生有欲参观者必须先期声明，至日由学中监视人导入教习及学生惟有正立概不迎送。一办法有当增改处务期随时改良。
    ◎各省教育汇志
    直隶，定州西关五品命妇王田氏承，故夫五品封职，王恒遗命将坐落本关路西庄房一所捐入州郡中学堂充作经费，估值价银六千余两，已由地方官禀请直督附，奏请奖，旅居保定之官商幕友，现公议就山东会馆设立高等小学，同乡子弟均准报名投考。
    山东，前准学务大臣来咨，奏定学堂章程师范有优级、初级传习所，旁听生之区别故东抚周中丞现拟遵章办理，将通省校士馆悉行裁去，分别省治府治县治厘定办法，省城原有师范学堂习优级、初级两项师范总校士馆改办传习，所以为各属标准，各府直隶州办师范传习所兼办初级师范，各州县专办传习所，系传习简易科举毕业后，再接办初级已通饬各属限三个月办成。郯城马头镇孙霭庭广文知农桑为富强基础，因自备房屋数十间，膏壤数十亩，并经费二千金办理农桑学堂，近已禀知胡星舫太守深加奖许，已派人前赴兖州农桑会采取学堂章程，并聘请教习矣。
    河南，汴省镑府州县所办学堂大半将书院义学变易名目而已，然其中亦有认真办理者，一为永城周大令世臣，一为西华舒大令敏之，一为郑州饶刺史云卿三处所，聘中西教习闻均系卓卓者，所办书籍仪器甚富。永城县周世臣大令下车伊始，首先振兴学务永邑旧有书院，壬寅以后虽经改为学堂，而规模一切简陋周君乃另自捐廉购地，建筑学舍，广置图籍仪器，延聘名誉教员，所费约计万金，已于四月开学。
    江苏，宁垣曾设有养正小学一所，月由官捐三百金为之提倡，创办未及三月，管理教员互相冲突，因之中止，现经绅士陈作霖奏际唐等禀请学务处将此官款分设小学四所，分城东西南北，现已批准。江南高等学堂经教习禀请总办胡观观察添设枪操一门即转禀江督魏午帅允之。
    安徽，皖省自保甲改为警察后，复经督办濮廉访就臬署设立警务学堂，堂内设有正帮两管带，并总副教习二员，逐日督率操练。皖省民智未开，贫民愚蠢尤甚，兹有某君在东门外东岳庙内创设半日学堂，不取修金，无论农工商贾子弟均可报名，其宗旨以开愚氓知识，知治生社会之学为度课程，有华文，有算学，准于六月初一日开学。和州属含山县万方卿大令刻筹款在邑中创一斌农高等小学堂，延日人某君充农学专科教习，已于五月十二日开学。
    福建，省城旧有鳌峰正谊致用凤池四书院并为一处，改名全闽校士馆为举贡生，监等肄业之所，外府州县各书院悉数裁撤，改为学堂，省城四书院原有经费提三成归高等学堂，余悉充校士馆膏奖，并于省城设立学务处，业经闽督李制军专折入，奏已蒙，俞允。
    湖北，鄂督张宫保现拟在湖北省城添设幼稚园四所，均聘日本女士为保姆，刻已派女学堂监督，任宪吉大令前往东洋聘请，并添购一切仪器，并闻端制军于调任苏抚临行时亦委派大令代聘保姆数位，以便在苏开办幼稚园云。汉阳东建西崇四坊绅士汤铭新等赴县具禀请将善堂改蒙小学堂，经冯大令批准立案云。汉口张美之巷兴造商务学堂近已开工。江浙旅学于五月二十八日在武昌高等学堂举行运动会，得奖牌者十人，其余得双龙者十六人，得镌磁器及他物者三十余人，是日学生共到六十余人，来客及教习共二十余人，冠盖雍容精神奋发，来观者佥谓他省私立学堂所不及云。
    四川，四川洋务局新立法文学堂应考者，凡三四千人由官筹费，而揭晓只取二百四十名，越日在府试院中扃门覆试。成都昭觉寺富有寺田，经成都绅衿劝令筹款拨助学堂经费，主僧只认每年缴费一千二百金，又新繁县龙藏寺田地现拟提半以兴学堂。泸州各乡蒙学概以义塾改设，近日各绅以小学堂生徒必须选自蒙学堂，故拟每乡各设一总蒙学堂，以为小学堂之预备，现在十乡皆已兴设先后开学。
    广东，潮属大埔邑绅张六似等，今年捐资设立乐群学堂即借城内张家祠为校室，近已开学校，具图籍均颇完备，惟经费支绌恐不能久，即地址亦属暂借，将来亦须集赀建筑，现已一面择地，一面筹款，张弼士侍郎为张绅之亲族，故张绅拟托张侍郎为介绍，前往南洋筹款云。
    广西，桂林高等学堂近已竣工。
    贵州，贵州兴办学堂经黔抚李中丞札委候补府陈太守赴申购办图书仪器，兹已购齐，运过汉口即解往黔省。兹闻棘阳志士等业设半日学堂及女子讲社所有一切章程悉仿湖南办理。
    ◎各省报界汇志
    北京，现有德人在琉璃厂开设报馆，命曰北京报聘青岛胶州主笔朱淇、李承恩为之编述。
    直隶，天津法租界万国铁桥西岸新开一报馆，已于五月朔出版，名曰北洋商报，期其宗旨在开商智联商情合商力以期商业之扩张，导商界之进步，其编次首录阁钞次论说、次时评、次纪事、次商情、次学说、次译林、次艺苑而殿以浅说，并请名手为主笔云。天津西报向有英文二种，法文一种，现闻德人凤克拟设一德文日报，择定紫竹林西宾馆后作为馆舍，约于西八月底发行，并闻凤君久主上海德报颇有名望云。
    山东，济南官报馆主笔李明坡徵君现于布政大街设一阅报馆，各报具备任人往阅不取分文。蓬莱李叔坚大令近以寒士阅报无赀特捐廉购报散给各乡生童阅看，其阅报规则远者令各社社差限日送到，互相传观，观毕于下次送报日，将上次所看之报缴回，近者于课校士馆时分领回家阅看，每六人共看报章一种，阅讫于下期与课时将旧报缴回，另领新报云。
    江苏，苏报馆一案经原审官上海县汪令懋琨于本月初七日在英界会审公堂讯结，其判词如下：本县奉南洋大臣委派会同英副领事审讯苏报馆一案，今审得钱允生程吉甫一为馆友，一为司帐，已管押四月应行开释，陈仲彝系馆主陈范之子，姑准交保寻父到案，龙积芝系鄂督访拿之人，惟案无证据且于苏报馆一事无干，亦应者释至邹容作革命军一书，章炳麟作〈尢言〉书并作革命军序，又有驳康有为一书言语纰缪行同悖逆彼二人者同恶相济，罪不容恕，议定邹容监禁二年，章炳麟监禁三年，罚作苦工以示炯戒限满开释，驱逐出境。上海新出时报已于四月二十八日出版。
    安徽，皖抚诚中丞饬司筹备银一万两妥议官报章程定期开办。
    浙江，浙抚聂中丞近因钦奉，上谕各州县年终考语及经徵钱粮，实数均须刊入官报，俾众周知等因，已饬司参仿北洋章程开办官报，并以筹备经费购置机器等件，恐稽时日有先行派委赴沪，与某书局订约代印，按期寄浙之说。
    四川，四川官报发行后，各府厅州县均已派定销数，现复推销云贵陕甘湖北等省，每省镑一百分。
    ◎游学汇志
    夏云卿修撰同和具呈翰林院掌院，请准自备资斧，遵照奏定新章赴日本游学恳予备案，给发凭照，当蒙转咨学务大臣咨由外务部给予护照，并咨行驻日本大臣杨星使知照，按京外各官均经奏准出洋游历游学免扣资俸，而呈请者究不多见，前有施编修愚请赴日本游学，曾蒙学务大臣嘉许，咨由外务部发给护照，并咨驻日钦使妥为照料，闻施编修已由京赴鄂省亲即须东渡，兹夏修撰复能以第一人之清望而入他国学校为学生，其志量洵加人一等矣。江西绅士禀商大吏拟仿照江鄂各省办法筹备学费，选聪颖子弟十名赴日本游学，咨请学务部知照出使日本大臣一体保护，该项学费系由农工商矿局筹备，先派十名至日本分习农工商各项实业。南洋公学开办七年领凭卒业者仅得一十五人，除张在清已经作古包光镛，杜永清又受浙江山东官学之聘派充西学教习外，其他十二人如张景尧侯士绾王泽利、王寿祺、胡壮猷、杨德森、张保熙、金颂庚、林宗涛、周涛、李昌祚皆由公学派赴比国游学，分习制造、铁路、矿学三门，已乘德国邮船起程云。湖南派送学生四十人游学日本，业已赴东，又于四月二十六日学务处奉抚宪札选派湘省虿谷嗽迸筛叭毡鞠罢治法律。兼鄂督端奏请鄂省续选学生派赴德美法比各国学习实业云。日俄开战刺激人心，湖北自费游学者踵相接近，闻江陵县有女生五人学志兼超，偕同县十余人自备资斧往日本游学。罗君昌在英京恶士佛大学堂考取甲班学士科，兹探悉罗某系新安人，现年约二十余，曾从事西学于中文亦能悉，大概由驻檀香山领事张道查照学务处游学章程第十条飞函回粤，由梁小山侍讲钟仲钰零翰林二人特别保送，可以无庸考试照给学费云。英美各大学校每年有大考一次，会集各国学校之学生功课合考，选之被选为首列者名曰花罗涉，盖以其智识学问为各国学生之最，特出者于世界上有至高之价值者也。今年纽约哥林比大学堂开考，夺此标者为吾国严君锦荣，严君曾在天津大学堂卒业，既获首选美人敬服不置多有，就严君问学者并欲研究天津学堂之学科。留学日本诸君以陆军师范二门为多，其他各专门学亦皆有人，惟海军一部以未经日本海军省认可，故尚无我国留学生足迹焉。浙江王君龙飞欲入彼海军豫科（即日比谷中学校），请于使馆商诸日政府始不允，固请乃许之，但有不能入海军大学之议王君遂于某日赴该豫科试验中程，遂于某日入学。
    ◎侨民兴学
    日本大坂华商总董袁子壮约集神户大坂两处华商创设善邻学院，贝子持节过此，闻有是举首捐日银一百圆，其他各埠华商闻风兴起颇不乏人。坤甸为南洋波罗洲总埠华商不满万人，全埠统计亦不满三万人，本年三月建议于埠中倡设藏书楼，广购新译诸书及中西文各报，俾同人随时留览，并延东洋留学生作教习以教子弟。槟城中华学校开办速成科，以夜课为起点，草创伊始，来学者已千余人，现仅足容三百名，闻梁璧如领事拟捐廉择地设一学务处，以便各总理之会议，更将家藏书籍安置其间，以为各教习学生博览参观之助。荷属加拉巴三宝垅已于三月初一日开学，泗水埠今亦闻风而起，即日开办，英属庇能埠亦已创办中华学校，来学者数百人。美国纽约埠华商今春创办维新报，以开风气，近又设立一小学堂，以教华商子弟。华盛顿妇人会癸卯年冬开会时有一中国女子在内演说，闻为梁镇东星使之女公子，年十七岁云。
    ◎各国教育汇志
    日本，日本近已重订捕鱼学校章程，凡捕鱼学校卒业生皆须由农商省大臣派往外洋船中操练捕鱼之事，三载方能出而自行谋食，如有外来学生欲就此业者，亦须由农商省大臣先行考试，务须与捕鱼学校卒业程度相等，方能一体派往操练云。
    美国，美国黑奴中有一最高学识之布加华盛顿博士近设一高等学校，黑奴愿入学者甚众，因校不能容而被拒者凡一千零十八人，黑奴亦知好学则神明之裔可以兴矣。
    ●第六期・财政
    ◎论户部银行（录六月初一日时报）
    顷者我国设立户部银行，其事有类儿戏。中国人固莫或注意，即外人亦多以冷语相评，顷读日本经济新报，有寄书一篇，论此事者节译如下：
    观夫中国，户部银行与通商银行，此两者皆有中央银行之格式，其并行而不相协合，最不可解也。因举两银行性质异同之比较如下：
    表（略）
    由此观之，此两银行相异之处，惟第四项，收纳银元局所铸货币一事为最异，第六项亦微有所异，第七项则户部银行设在北京，纯然为中央银行之规模，亦其特色也。
    但既名曰中央银行，而规模仅如是，得毋过于狭小酰此一疑问也。中国前此，未闻有所谓西式银行者，然如山西各票号，不过私人所营业耳，其资木之多者犹且百万两以至千万两，其银号钱庄亦自数十万以至数百万，今所谓户部银行者立于此等汇兑机关之上，挟持正货及兑换纸币之发行权，欲以调和全国之汇兑，而仅有此区区四百万两之资本，其万不能达此目的，岂俟蓍蔡乎，不特此也。吾恐此银行虽挟国力，而断不能与旧有之票号钱庄竞争，更安敢望指挥之也。吾以为若在一府一县立此等银行，为该府县之汇兑机关，庶乎可矣，今以之当中央银行之责任，毋乃太不类耶。
    又马蹄银之铸造发行，此户部银行占何等之地位乎。又一疑问也，据原议则现在各银元局铸造之银元改为两数，而缴入该银行以备支付，银行则对之而发行兑换纸币，若仅如此，则所谓中央银行对于汇兑之责任实有所未尽也。盖除银元局之外，其各票号各私人之私铸马蹄银者甚至多，非尽收之于户部银行之手，则于货币之整理统一终不可期，今徒拥此虚名，则与现在之中国通商银行复何择也。
    由此观之，则北京政府今日何故必创立此银行乎。实吾所百思不得其解也，彼当光绪二十三年之特设中国通商银行也，亦谓将以达此种种之目的也。今者中国通商银行之营业亦与户部银行无所异也，而叠床架屋胡为者，如曰因第四项之必要，而创此户部银行也，则何不以此特权，畀诸通商银行以此资本加入通商银行，而将通商银行移至北京，使渐次发达，遂完中央银行之义务也，计不出此，而以此不完全之两银行并行，迷分业之至理，蹈骈枝讥诮。中国人募仿泰西文明皆买椟还珠之类，此亦其一端矣。
    案日人此论，可谓博深切明，虽然惜其于通商银行腐败之真相，及户部银行所以设立之私意，尚皆未能见及也。
    ◎论日俄公债（录甲辰第十五号外交报译日本国民新闻）
    自日俄开衅以来，俄国公债虽渐贬价，尚不如英特战时英国公债贬价之速率，英国根沙尔公债券，当一千八百九十九年四月，值价百一十镑者，七月间，减至一百有五镑，十月开战，减至一百有一镑，至十二月，则又减至九十三镑，此九月间，计共减十七镑。
    今观俄国公债，当一千九百三年五月，值价一百有一镑，以四分起息者，至十一月十二月，时局切迫，尚值百镑或九十九镑，至二月五日，战兆益急，减至九十七镑，九日，日俄决裂，减至九十三镑。翌日，有旅顺之败报至俄都，减至九十镑，近则犹未再减，今于英国公债，俄国公债，同以九月论之，英国共减十七镑，俄国则仅减十一镑而已。
    更观日本公债，一千九百三年五月，五分利者，一百零五镑，四分利者，八十八镑半，至十一月四日，五分利者，减至九十五镑，四分利者减至八十一镑，至十二月四日，则为九十二镑与八十一镑，二月五日，减至八十七镑与七十五镑，二月九日，又减为八十镑与六十九镑。翌日，得旅顺捷报，五分利者，减至七十九镑，四分利者，减至六十七镑，此最当注意者也。然他日或可复增一二镑亦未可知。
    以日俄公债相较，日多于俄，殆将二倍，俄国四分利者，仅减至十一镑而止。日本四分利者，直减至二十余镑，而五分利者则尤甚，约共减低二十五镑。
    当开战以前，俄国公债总额约七亿镑，日本公债总额约五千五百万镑，进而察其民数，则俄有人口一亿四千百万。日本有人口四千四百万，至俄之岁入，约二十亿卢布，日本之岁入，约三亿圆。近年俄国之岁出，常过于岁入，而日本之预算出入相抵，至圜法之制度，与流通货币之状，徵收租税之法，则日本财政实较胜于俄也。
    吾人于此，则有一大疑义焉。盖日本财政有序，俄国财政紊乱，且甚窘迫，乃日本公债之不见信于人，转甚于俄国公债何也，以欧人观之，殆不以日人为有近世国民之资格，而以日本为世界强国之一故耳。日人既非基督教徒，然其文明则亦为东洋之文明，彼欧美人者不敢信日本国民有债务之道德心，亦不敢信日本政府之果无藐视国债之意也。
    ◎论俄国外债（录甲辰第十五号外交报译日本国民新闻）
    俄人近贷金三千二百万镑于法国，法政府仅允其半，且不许其对众发行，约明以五分起息，限三四年清债，而发行价目告诸法国银行，则以九八折算，俄政府虽极反对，然依原价之额，不能发行明矣。
    法政府亦何故欲限制俄国之债额乎，究其理由，一则法国欲使战事速结以为有利，故不应俄国之募债即所以促其战局之早结，此定理也。一则法国若以此款贷之他国，当得厚利，今以巨款贷俄，所获有限，且当是时，俄国急以修筑铁道，行其侵略主义，而一切费用常求助于法，法政府不轻诺俄债，非无理也。且俄人每于法国商品，课以重税，法国政府家因欲使之减税，故不愿应募，又法政府以俄国战费有不可豫计者，故与其贷之于战时，不若俟战后万事就绪，方贷以一定之正额，较为得策也。
    俄人虽亦欲称贷于德，而德之反对，较法尤甚，德国银行固有欲应募者，而政府不为承认，故无论政府明示禁止与否，然政府之所以不承认者，即默示其意也。夫德之所以不应俄债者，无他殆因俄国际此困难，贷以巨款，实有可危，故不若战后贷付之为妥耳，且俄人常习德之新关税，仇视德国商业之心，日以滋甚，则其不应俄债也，亦固其宜。
    故俄国今所假者，仅千六百万镑耳。夫德法两国今犹不能通融，况他国乎。俄国将以何策而复假此千六百万镑之巨额，实可疑也。
    ◎漕运总督陆署闽浙总督李浙江巡抚聂会奏浙江屯田缴税拟议办法章程折
    窃于光绪二十八年正月十七日奉，上谕将各省屯田地亩逐一澈底查明，悉令该屯户报官税契听其管业将屯饷改为丁粮，统归州县官经徵，此后屯丁运军名目概行删除钦此，又于五月十四日奉，上谕有人奏各直省卫所屯田请饬清查缴价以裕国帑一折，著各该督抚迅即认真清查分别妥筹办理钦此，均经前督臣抚臣漕臣札行司道钦遵办理去后，臣等到任后复经叠次行催，兹据浙江布政使翁曾桂督粮道陆襄钺拟议章程详请具，奏前来臣等查浙省屯田散处，各州县均与民田犬牙相错本易混淆田产户册毁于兵燹，又复无从稽考帮丁报产承粮固属未能核实，而瘠薄田地久荒未种一时亦难垦复，现在清查不易惟有稍事变通，先查成熟屯田，次及缺额荒产庶不致旷日持久，蒇事无期，核其办法大要有六一缴价宜定等差也，查浙省佳稀⒓魏、台州、温州、衢州五卫所额管屯田地塘荡共一千八百五十四顷，有奇除荒芜缺额外，计查明成熟田塘荡一千二百八十一顷，有奇拟就查明成熟屯田无论军执民执概分四，则缴价杭严、嘉湖、台州、衢州四卫屯田较瘠，拟令每亩上则缴银三两，中则二两，下则一两四钱，下下则一两，温州卫屯田较胜，拟令每亩上则缴银五两，中则四两，下则三两，下下则二两，均由该司道晓谕各户按则报缴一屯田宜给印照也，查屯田本公产现令缴价纳税，听其管业自应给予执照，以昭信守，应俟田价缴清，由县按户造册分送司道照册刊刷三联印照，一联真给业户，一联存县，一联缴司，一契税宜照民田完缴也。查民间买卖田产，每价银一两，完税银三分，屯田纳税自应一律饬办，惟契尾不与民田区别，未免淆混，应由藩司另刊屯字契尾分发兼管，各县核明填用黏连照后给发收执浙省契尾新章，每张应缴捐银一两，此项缴价究与寻常买价不同，契尾捐银应请免缴以示体恤，一缺额宜分别清理也，查浙省自遭兵燹卫册荡然无存，屯丁流亡产多荒废，现在承平已久而缺额甚多，恐不免以熟作荒，以多报少之弊，应责令兼管各县切实稽查分别清理，其荒废各产亦即招佃垦复造册详报，一应徵各款钱粮宜照旧徵解也，查卫所屯田向徵屯饷漕项屯折军储津租，各银两名目互异科则轻重亦各不同，较之民田究属加重各户完纳已久，应请毋庸改变照旧徵收，仍将所徵各款循照旧章分解，藩司粮道各库分案造报以期简易而免纷更，一查办税务宜专责成也，查浙省五卫所前委仁和海盐临海西安永嘉等县兼管，虽各卫屯田散坐，各县而顷亩多寡各有不同，若令田坐各县分办缴价纳税事多隔阂应责令兼管各县，一手经理其清查粮产，招佃垦荒或鞭长莫及准其移知田坐，各县帮同办理田坐，各县亦不得推诿以上六条，乃办法之大纲，其余未尽事宜臣等仍当和衷商榷，督同司道随时认真清理谨，奏奉，朱批户部议奏钦此。
    ◎署两广总督岑奏拟息借民款举办地方要政折
    窃广东盗贼日多游民日众，推其所致实因民穷，臣常调查近数年海关贸易总册，每年进口货之价值浮于出口货之价值率在三四千万两脂膏日竭无怪，其然欲塞漏卮在兴制造，此广东工厂之不能不急办也，省佰省澳之路既已属于英葡他处，可以造路者尚多此，广东铁路之不可不急办也，矿利之饶人所共悉，粤省尽多佳矿，徒以款绌未能大开，此广东矿务之不能不急办也。省城近年署疫盛行春夏之交死亡枕藉天灾之酷惨不可言，虽致疫不止一端，而大端由于饮水不洁欲消戾宜讲卫生，此省城自来水之不能不急也，以上数端不过举其最大者，以外此等要政尚多，所以未能次第举行，则以每年入不敷出，且三百万腾挪解款之不遑奚有余力有办地方之事，然既知其确为要政，又何敢诿之无款竟不一筹，今于无可设法之中思为息，借民款之举拟借款三百万两，每月每两行息七厘，限十年内分期摊还指定善后局所收之，缉捕经费闱姓山票铺票彩票五项承饷作抵，由局将每年应还之数按期拨交粤海关税务司，现在借款及将来还款均由税务司经手，以免留难及需索规费等弊，声明此项借款实借实还，永不作捐输报效，并全备办理地方生利要政，永不挪作别用及拨充军饷，以上办法经臣议订章程，业经饬由粤海关税务司录寄总税务司赫德阅定，允为代办，并经赫德拟定办理此项备款事宜，每年津贴粤海关税务司银七千两左右，谨将拟订章程缮单恭呈。御览如蒙，俞允即当饬粤海关税务司刻日开办，果其办理有效，不独粤省要政可以次第举行，而风气渐开亦可为。国家贷用民债之先导至各要政，究应先办何事，应俟借款得有确数后再行酌办谨。奏。
    ◎奉天将军增奏试造银铜各圆酌定变通行销办法折片
    窃奉省甲午乱后会经前任将军依克唐阿奏，设机器局以备制造军火兼搭造银圆籍资疏通地面，奴才到任后，复加扩充添盖厂房续购机器规模始为粗备，时值省城现钱缺乏不敷周转。当用土法鼓铸制钱敷十万吊，并以机器试造四分重铜钱式均经奏呈御览正在试造紫铜，当十钱文忽届拳匪事起，该局机器紧要，各件已尽遍乌有，第值大乱，甫定商民元气未复，市面银钱俱缺，益难周转，详加考查是非整顿圜法不可，而整顿圜法又非制造银铜各圆不可，随即派委花翎补用知府，朱云锦等将该局现有残损机器招募工匠重加修配，其缺短必需器料等项，赴沪添购，先为制造银铜各圆之计，查内地各省均仿外洋制造三种铜圆，重四钱者当制钱二十文，重二钱者当十文，重一钱者当五文，便利通行自应仿照办理，但各省印机器甚多，即每日制钱亦多，故能获有余利，而奉省乱后款项奇绌，只得图易就简以为续后扩充之地，是以先尽修妥旧式机器，每项一部，并在沪添购新式印机器一部暨采买铜铅钢铁，一切应用料件试造，当十铜元正面镌光绪元宝四字，内加清文奉省二字，四周镌奉天省造并制造年分暨当制钱，十文字样背面中镌龙纹，四周镌英文，译曰奉天省造当十业于上年七月初一日开工所造，紫铜当十铜元核计需本较重，赔折甚多，复经考查南省均已改用黄铜，现已仿南省章程以紫铜七十斤，大花铅三十斤，点锡四两合熔配造，藉以少用成本所造头等银圆，正面镌光绪元宝四字，内镌清文奉省二字，四周镌奉天省造并镌年分暨库平七钱二分字样，背面中镌龙纹，周围英文，译曰奉天省造库平七钱二分，查南北洋往年规仿泰西鹰洋制造龙洋分为大小五种，分别成色三等，重七钱二分者搀铜一成，三钱六分者搀铜一成四分，其一钱四分四厘，并七分二厘暨三分六厘者均搀铜一成八分，原期抵制鹰洋以塞漏卮，乃非特不能抵制，转为奸商藉口龙洋成色不一，市价任意高低以致行用不畅，现在奉省开造银圆必须量为变通，拟五种银圆概用足银八成五分，搀铜一成五分，熔碾制造则成色大小一市价不致参差民间自便行使，惟印机器现在仅有两部，只敷制造当十铜元搭造头等银元之需，仍需添购印机器三部，四十匹马力，引擎一部，滚边机器三部，粗细碾机器各一部，二百盏电灯，一副八尺车床，一部六尺车床，二部横刨，刨床一部方可将三种铜元五种银元一律制造，各等情据制造银元局先后呈请。奏咨前来奴才查奉省乱后银铜极缺，制造铜银各元以维市面，实属不可稍缓之事，现虽款项支绌亦不能不竭力图维充盘核计，所有修葺各厂添配机器、续购机器以及各项应用料件约需银十万两之谱，现已由荒价项下提出银十万两作开办成本请。旨饬部备案，目前甫经开办机器尚少，一时尚无盈余，一俟机器购齐广为制造，即将所得余利先尽原本归还，再有盈余亦尽数归公，似此权宜办理既可周转地面亦筹款之一端也谨。奏奉，朱批户部知道钦此。
    再鼓铸银铜各圆固宜求行销无滞，而奸商之贩运尤宜预为之防，查奉省制钱奇绌市廛行使钱文均以纸币充数，致银价日高，每两合东钱十二千，有奇若以当十铜圆抵算，须一百八十余枚始可易银一两，以视南北各省，每银一两换当十铜圆一百十余枚，其价悬殊太甚，现铸铜圆若仍照制钱十文行销不惟亏帑甚巨，且一经发出必致展转运售是徒损公款于圜法，地方转多窒碍，现经体查情形酌定变通销法，每当十铜圆一枚暂作为东钱一百文，出入一律如此，则民间行使既称便利，而贩运之弊亦不禁自绝，一俟银价稍平再行改府前数至于银圆津沪市面系以银合计奉省所铸银圆大圆，每圆库平七钱二分仍作库平七钱二分行使，其余小角即以十角作一大圆，不准稍有参差及贴水加色，所有完纳各项钱粮税捐官款均一例照收，似此权宜办理，似于抵制漏卮疏通地面均有裨益谨，奏奉，朱批知道了钦此。
    ◎河南巡抚陈奏设立东盐加价总局恳（饬部立案片）
    再豫省前因饷需赔款支用浩繁，将芦东潞淮四纲引盐先后加价，潞淮二纲设局抽收芦东二纲归行销州县经理均经，奏明在案，自上年芦盐改为包缴亏耗已多，而东盐由各州县经理迄无起色，前抚臣张人骏拟照潞淮办法改为设局稽征，并经委员前赴归德府与东省南运局筹商办理，于上年七月间开局，而事涉两省时经多日议未就绪，臣到任后复督同司道筹议加派委员会同印辟考查，并与山东抚臣往返咨商，一切办法时逾数月议有端倪，查东盐运至豫省向系行销归德府九属地方，拟于归德府城设立加价，总局于各属要隘酌设分卡专司稽征，遇有东盐入境验票放行，不准留难需索，每斤按照原续再加三案抽收八文，按季清解并设互相稽考之法，每月由各局将销数移知加价局，由总局赴南运局调查东省月报簿，每届年终对厂之时由南运局知照加价局，会同点验存盐数目以昭核实，局用一切准援潞淮两纲不得过一成半之成案支销办公，据该印委等会同商妥议呈，由布政使瑞良粮盐道王维翰具详请。奏前来臣查东盐加价，归各州县经理既无起色，自应别筹整顿之法以重要需，现由豫设卡派员会同东省委员和衷办理，东省司运销之责豫省有稽查之权，庶几互相考证均有裨益，一切办法参仿潞淮成案亦属有辙可循，应饬先行试办谨，奏奉，朱批户部知道钦此。
    ◎福州将军兼管船政大臣崇奏请就船厂鼓铸铜元片
    再查制钱奇绌，各省相同，多以鼓铸铜元相辅，而行以维圜法。闽省设局铸造，多年铜色既佳，流行甚广。奴才此次亲赴船厂查阅各处厂所均极宽宏，内有鱼雷厂，因经费支绌停造多年，现既空间拟即设法筹借款项，添购机器，就此鼓铸铜元，无须购地建厂，锅炉等器亦可由近厂带用机器零件，由轮机厂亦能自制，将来仿造鼓铸各项机器更可愈推愈广，综计现时用款约止借银十万元，较诸各省便益良多，所有厂中一切均照闽省章程择派精细廉干之员切实举办，俟有盈余先行归还，借购机器款项余即留充船厂经费，查海关岁拨船政经费二十四万两尚不敷用，得此盈余巨款亦可将海关岁拨经费逐渐截止储备，要需各处如购铜元拨款到闽亦可广为代铸，似此不独便利商民，犹能振兴厂务，实为有益无弊之举，一俟开厂鼓铸即将铜元样式并详细章程恭呈，御览相应仰恳，天恩府准饬部立案谨，奏奉，朱批户部议奏钦此。
    ◎两江总督魏札各关道准外务部咨会订胶州青岛设开徵税办法文
    光绪三十年三月二十日准外务部咨，光绪三十年二月二十一日据总税务司函称轮船在内河行驶一事，德国大臣前云，胶州界内之青岛既允在彼设关，应由该关按照通商他口一体发给就近入内港执照，旋由外务部允许照，于光绪二十九年八月间函复在案，查此事应拟之章，已与德国大臣往复详细商议，拟定专章六条作为光绪二十五年三月初八日会订，青岛设关徵税办法之附件应由德国大臣与总税务司彼此照案画押以便施行，在未经画押之前合将此项专章录呈酌夺示复等因，当经本部核定该章饬令遵照画押去后续据申称专章六条，已于三月初二日彼此画押，合将汉洋文各一分送呈存查，并请示复转饬遵行等因前来，除札复外相应将该章六条印刷一分，咨行贵大臣查照。
    ◎两江总督魏咨浙江巡抚聂查复英商运货文
    为咨复事光绪三十年四月二十一日准贵部院咨英商麦边分行在绍兴等处背约开设违章运货领事索偿亏耗一案，饬据委员查取废单将所载不得出入海口等句涂抹复刻出吴淞口红戳，咨请迅饬江海关澈查妥办复浙饬遵等因，到本大臣准此查此案，经饬据江海关详复洋货入内地请给子口半税，单由吴淞出海行运系德美商运舟山火油之案创始已奉总署核准照办，迨后援请只能照案给发，至此项税单盖红戳与现办情形不符，可否另拟酌改请示，当将宁关所论由沪运浙洋货应转运宁关完半税入内地一节仍须按约详考，并将戳式如何酌改，即筹议详复核夺批饬照办暨抄详及批咨复贵部院查照饬遵各在案，运洋货入内地完半税者给单沿途呈验不再重征，不完半税者仍须逢关纳税，遇卡抽厘是所执之单系为验免税厘之据，该商若不呈单请验，各关卡既无从知其业已完税，即与偷漏无异，故善后约匿单少报应将同类之货全数入官，今即照二十四年案沿途虽准售卖，然过第一子口该商仍应报明在何处售卖何货若干，由关卡注明单上盖戳放行，如匿单不呈仍应照约办理，照马关约运货到地，虽准暂租栈房第，所谓暂者即指所运一次之货准其租栈暂存，盖货运到地不能无寄储之处，不独该栈仍为华商之栈，且货亦只能暂存，不能代为经理销售，如其始终承租该处，又复代为售货，则与开设行栈何异，洋商不准在内地开设行栈，既载烟台条约亦经英国驻京大臣通饬各领事有案，何能借暂租栈房以为影射之计，至单内载不得出入海口字样，虽与现办情形不符，而所载货运到地应在地方官衙门或厘局缴销办法未改单内将此一节涂抹，显系该商所为意在匿单不缴单上加盖出吴淞戳记未据禀报有案，恐亦系该商私加须至咨者。
    ◎各省理财汇志
    北京，崇文门税务盐督应于本年七月间，简放现闻崇文门税务将归商部兼办，其监督一缺亦由商部堂官补授，赫总税司加税条陈袁慰帅李勉帅锡清帅已有覆奏，将中国古今赋税之数详加比较，略谓加赋必不能办，惟清丈一事当设法办理云。
    直隶，芦盐加价归公一款本自光绪二十五年六月至三十年五月杪五年期满停止，现因库储奇绌应解洋款防费实无所出，由长芦运使详直督袁宫保展限五年，仍以七成提归公用，三成津贴，商人袁宫保据实入奏已蒙。俞允。
    山东，烟台东阜公司商董李刺史祖范具禀商务局拟在烟台开设官银分号，由东阜银号代理，请饬发官款库平银二万两作为该号行动资本，长年官利六厘，按五期本利缴清，商务局宪据情转详已奉院批如详办理。
    河南，河南设立筹款所刊发关防札派布政使瑞良、按察使钟培粮道王维翰厘税局候补道费道纯公同办理统捐一案，以与现办厘金章程无异，仍照向章办理，又全省水占沙压地亩停缓银十六万七千余两，加以水旱荒田钱粮除报垦升科外，尚有停征未复地丁银十八万三千余两，漕粮一万八千三十余石，现已设立清源局派布政使瑞良、按察使钟培会同候补道许葆连专司其事一律清查，均经豫抚陈中丞奏准照办。归德县东达江苏砀山县南达安徽毫州北邻山东曹县均为产硝之区，惟毫州抽收硝捐砀山曹县皆未筹办，兹河南筹款所议定，自本年四月初一日起无论年批铺批，每斤加价六文，详蒙批准，而归德县郭大令，其章以抽收加价期集巨款既须咨明，向办各省尤须咨商邻省同时举办，否则避重就轻，在所不免等情，禀经汴抚批饬筹款，所核议原禀各节为整顿税捐禁绝弊端起见似宜照准办理，惟查硝为军火所关，例应严禁私贩，应请分咨各省转饬各局员于采买硝斤足数后报明，各地方官黏贴印ㄌ钚粗凑眨派勇护送，如沿途各州县及各局卡查无印ㄖ凑眨即以私硝论，现汴抚陈筱帅已准咨各省督抚照行。
    江苏，江苏所筹练饷系在宁苏两属丁漕项下共提银二十一万两，自光绪三十年上忙为始，而督抚司道各局员共报效银六万五千两，已由江督魏制军苏抚恩中丞会衔入奏。江南义赈彩票公司开办以来，于应缴厘洋仅照售票张数尚不按月清解，屡以滞销藉词禀请添设副票，经江督魏制军批斥，略谓该公司现在已将届六年之限，既称办法已穷应即饬令停止勒限，将短欠厘洋缴清，改归官办以裕饷源，应如何订定官办章程，仰江藩司妥议禀复。
    浙江，浙江百货厘金先已由大宪议令确查销产实数一律招商承认，此时各省统捐尚无划一章程，若遽令改归官办，更易统捐名目，势必纷更观望转难有成，浙抚因即专折入告，请暂时仍行招商承认，俟各省定有划一章程，再行议改云云，业已奉。旨俞允，浙绍等属印酒捐颇有成效，岁可收洋四十余万元，惟印ㄎ茨芫细，恐有情弊，故总办王钦山太守另绘精细花纹，详司饬造盖用钤记。
    福建，闽省烟酒税派银三十万两，又各属差缺浮收款目酌提归公银十万两，署闽督李制军因以官累民贫难筹巨款，恳免加征提解入奏。厦门商政局接奉北京银行咨文及章程分谕商董转饬，各商业一体知照银行备银四百万两，公家筹认一半，余令各省招股，每股计库平银一百两云。
    湖北，芦汉铁路开行以来，创设货捐局，凡由火车运货者纳值百抽二五之半税一次，鄂豫皆不重徵商旅称便，近来开行渐远，装载日多，河南境内之驻马店、漯湾河、郾城各处皆设分局，虽附近各厘金收数较绌，而铁路货捐日形畅旺云。
    湖南，湖南长沙府税关于五月初一日开办，署乾州厅刘司马刻已于城内创设因利局，任民贷钱营生，不取利息，惟至还钱之期，每串取钱十四文作为办公经费，护抚宪张中丞大加奖许并饬各属一律仿办。
    新疆，新疆逼近于俄抚帅欲招练新军以固边圉，因饷项难筹，军火不足，电请外务部代奏大意，谓本地筹捐断难望有成数，非他省协济不可，俄志不伸于东三省，必将迁怒于此，此事万不可缓云。
    四川，重庆百货厘金抽入关者曰，老厘出关暨上下游船只论所装水力多寡，以抽取者曰新厘咸同设厘之初新厘只抽船运，故仅以唐家港回龙石香国寺三处设验卡旱挑，则免川督锡制军因川省年摊赔款甚巨，去冬增添旱挑于是九城门，与陆路冲要地方皆派司事盘察偷漏，今春又因预筹铁路经费于酒土两项加倍征收，以其非民间必需之物其他应纳货物虽零星亦必认真，故能涓滴归公也。
    广东，粤省商务总局照会七十二行董内开奉，到岑督札谕拟除海关挂销号税，请将该项岁入之款约略查明设法筹抵，以凭详请咨商办理等因，当经该商董移覆，略谓查挂销号饷一事为各省必卡所无，尤为粤省特别弊政，今奉督宪毅然筹议去，此苛政合粤士商戴德无极，窃查号饷向章，每洋货百斤抽收挂号钱数文系于关税正饷之外加抽为数，本属有限，百各口司巡人等藉端勒索，遇事苛罚，每有漏报数文之饷，而被罚至数十金者，夫以此区区数文之饷于国帑所入无多，而丁役苛求无尽论行政，非革号口不足以便民论商务，非革号口不足以振兴论国计革号口，而商务可兴，商务兴而饷项自富此相因，至自然之理也，故商董等前经具禀督宪乞奏免抽在案，其各口号饷每年约收银若干，商绅等再三考查均难得其实数，盖正项有限而罚款多充公，少而中饱巨也，此等号饷榷宪每年当有报销册可查，应请贵总局咨明粤海监督查明确数，以昭核实云云。
    广西，署粤督岑制军杜抚柯中丞以广西应解新旧赔款无从筹解，奏请敕部另拨，柯中丞设法筹款不遗余力，以雅片烟一项为中国浩劫，以征为禁除，设土膏统捐加税外，现又加抽烟馆灯捐约计通省抽税所入甚多，即以之充团练经费，俟数月各府州县亲兵练成团练募斋，即将客军撤退防军裁减以节糜费。
    ◎各国财政汇志
    各国，光绪二十九年，全球产金共值美国金洋三百一十七兆四万九千七百五十元，合值佛郎一千六百九十四兆十一万七千七百零五元，新金山产金值英洋八十八兆十七万零九百元，西奥大利得居其半产金二兆四十四万一千二百四十一两，即七万五千九百二十三基劳，美国得五十五兆五十万两，即一兆七十二万六千零五基劳，值英洋一百七十四兆四十二万五千三百四十元，哥罗拉道二十二兆，旧金山十六兆五十三万五千元，亚拉斯加六兆九十二万一千元，代科塔六兆八十八万九千元，乌他五兆六万四千元，亚里索纳四兆七千八百万四千元，蒙大那四兆十三万四千元，内法达三兆五十七万六千元，依大奥二兆六万七千元，奥里康一兆三十六万四千元，忒朗斯瓦尔六十一兆五十二万七千元，英特战前最大之数值有七十四兆七十万九千三百三十八元，一千九百零一年减至四兆九十三万九千九百元，劳代西四兆十四万六千二百五十元，马达加斯加七十万元，英属印度十一兆十一万八千六百二十元，中国六兆元，满洲居其大半，高丽四兆元，日本一兆七十万元，荷属印度五十五万元，澳洲马来西三十五万元，波罗洲二十七万五千元。各国国债以平均每人所负之数特录如下：澳洲五百十一圆，葡萄牙三百三十圆，法兰西二百八十二圆，乌拉圭二百七十五圆，亚尔然丁一百八七十圆，英吉利一百八十五圆，意大利一百五十八圆，埃及一百零六圆，俄罗斯五十圆，瑞典三十七圆，墨西哥三十七圆，日本十三圆。
    韩国，五月初五日，汉城函韩国之白铜货前仅通用于京城三十里以内，自日本军队来后，京义京釜之两处铁路工事又起因之，此二三月中通用之范围骤大，每日铸出一万圆左右，而市价仍每千值洋二元一角，今日白铜货之流通于韩国境内者已有一千七百万圆之多，凡铸造偶停则其价骤昂，然即日日铸造亦不稍跌，近来日本人思欲以日本货币改易之尚未就议。
    日本国，日俄开战以来，迄东历五月之杪，日本国民自请献纳军资者已有百五十八万千八百四十八元，现在已经收到百二十二万三千三百六十二元，计二十四万三千九百九十四人，陆海军恤兵部所收之款尚不在内，内旅居外国日本人民献纳之额计二十万三千元，共一万九千八十六人云。五月二十八日，柏林得伦敦电云日本在伦敦募集新国债以专利樟脑为抵款。
    俄国，圣彼得堡电俄国之富豪密购日本公债券，现已发觉该处人民大为激昂。四月二十八日，伦敦露透电俄国大藏省大臣韦特在已往德京声明前往商议系商借国债之事。五月十三日，东京电俄国新外债六亿佛郎克，业已在巴黎募集满额。二十一日，维也纳电俄国政府支出军费，每一礼拜所需约在四千万罗布以外，又自与日本开战以来正货流出已及二亿罗布以上。
    英国，英国首相贝尔福倡议官许票一事为下议院反对已久，今已议结分数次施行，现今赞成此举者三百零一人，反对者二百三十五人。英国晨报载称中国沪宁铁路借款已在伦敦发付小票，共筹英金二百二十五万镑，由中国政府担保，周息五厘，按百分之九十七半交纳，购票者且得铁路实利五分之一。五月十八日，伦敦露透电英国本季入帑本有英金三十一兆七十二万二千八百六十九磅，显然少收二兆六十八万八千另四十四磅。六月初三日，伦敦露透电英国公举之大议绅，共一千八百人，重创之合众会第一次会议时，藩部大臣张伯伦在场主席众绅举之为会长，又举蓝斯唐及赛尔邦为次长，而张伯伦君以破解改革租税一事深得众绅之宗旨，故皆一律同心商核。
    德国，俄国前户部大臣维忒至德为新借款事，然据六月初四日柏林路透电则德国官场与银行中人皆不认此事，又奥京维也纳谣传亦谓俄欲借款二百五十兆，已与德国之殷富议定，德京官场则谓此信不确，又有谓维忒现在商议一新借款计有八百兆，德京亦不承认，据德国官场中言则谓那达纳地方惟议俄德商约，并无有借款会议关于远东之事者。
    美国，非律宾岁收烟酒捐每种计有五百余万元，所以报效美政府者非关税也，而美政府则还其半以作经营该岛事业之费。非律宾岛之圜法局长克马勒出示普告岛民以各货币通用期限，略谓本岛之币，自一千九百零四年六月三十日后不能再作赎罪之用，自一千九百零四年九月三十日后，西班牙与非律宾之汇单不能再作上付政府款项之用，自一千九百零四年十月一日后，凡有票单上已书明用土币者仍可有用，惟当收百分之二之税金，自一千九百零四年十二月一日后，凡有票单上已书明用土币者仍可有用，惟须百分之三之税金，自一千九百五年一月一日始，凡有票单上已书明用土币者仍可有用，惟须百分之五之税金，凡土币之存于各银行者须收百分之一之税金，凡用土币以行商者须有捐照之税，凡以上所示收税则之外余，凡所存现银或所出之币当依律法报于所示期限以前报告税官。
    ●第六期・实业
    ◎杜截请办矿路诸弊策（录五月初三日中外日报）
    自辛丑以来，国家以兴利为急，于是呈请开矿筑路者攘臂而起，无不以兴利为言。而究其利害所终极，则独受其害者，国家大局也。稍受其利而终受其害者人民也。得其小利者出面具呈之华商也，而独得大利者则出资经办之洋商，与其本国之政府也。盖华人于路矿之学，本不谙晓，其所谓身家殷实者，率据其田产及营业而言，非果有数十万数百万之资本，足以供其经营也。而又无论何人即有足以取信于人之声，亦断不能将数十万数百万之资本，咄嗟立集也。故筑路开矿二事谨愿者不能为，豪商巨贾亦不敢为不愿为，惟桀黠者流，始起而承其乏，美其名则曰华洋合办也，文其词则曰华股若干洋股若干也，而究其实则有洋股无华股，当官之说贴有洋股亦有华股，而私订之合同，则洋人有款华人无款，殆于众所共知，不可掩饰者矣。夫利所在即权所在，彼既掷其巨万之资本于中国之地，既已尽其权利而有之，则中国之土地岂不阴为其所有，是利之在于洋商也。当其兴工之始，或出于洋之私计，其本国政府未必与闻，然而西人之谋人国也，往往与商于始，而占地于终，彼方亟亟于窥占土地，则当其路矿开办以后，安知不以保护商业为名，行其扩张势力之计，甚或事机遘会，无知小民不忍一时之忿辱，起而与西人为难，则彼之驻兵占地更为有辞，我更何辞以拒之，是利之在于洋商之本国也。反是以观则于我国家大局有利乎，有害乎，不待智者而知之矣，此等出面具呈之华人甘为外人之向导，以图得事后之酬谢，与夫日后之利益而犹以兴商为言，故去冬及今春所奏定之章程严为之限，一曰集股，总以华股获占多数者为主，不得已而附搭洋股，则以不逾华股之数为限，具禀时须声明洋股实数若干，毫无遁饰字样，并不准于附搭洋股外，另借洋款以杜朦混，而慎名实，倘有朦准开办者一经查实，随果注销撤办，又云，嗣后华人请办铁路，如与洋商私订合同，以请办之路，抵借洋款，一时朦准，或于开办后，将该路工私卖与他人，以上情事如经本部觉察，或由地方督抚查明，除将路工充公注销全案外，应视案情关系轻重酌罚（以上为铁路简明章程），又曰，集股开矿，总宜以华股占多数为主，倘华股不敷，必须附搭洋股，则以不逾华股之数为限，具禀时须声明洋股实数若干，无得含混，并不准于附搭洋股外，另借洋款，倘有朦准开办者，查实即将执照注销，矿地充公，又曰，嗣后华商请办矿务，如未经禀明本部，迳与洋商议订合同，以矿地抵借洋款，一时朦准，或开办后，将该矿工密售他国人民，原领照人坐收出名之利益，凡此情弊，经地方督抚及本部查实，即视案情轻重照第十四条一律办理（以上为矿务暂行章程），其防弊之策可谓无微不至，然华人作弊之法最多，往往貌为遵守，而实阴相违背，故无论部臣立法如何精详，如何周备，而张为幻之人类能置身于法之中，而实舞弊于法之外，视其合同说贴，固无一字一语不与章程相应也，而究其实情则几于取章程之所禁者，一一身体而实行之，则虽有良法美意又安所用之。窃谓请办铁路矿务者，其流弊既如此，若部臣犹听其自然，不为之限制，则前者既得志以去，后者必接踵而来，势不将全中国之铁道矿山尽售于外人不止，然如惩羹吹齑，遇有呈请开办路矿者概行斥不准理，则亦无以服呈请者之心，且如遇有实心任事，实能遵守章程，招集华洋商股以办理路矿工程者，若亦一律驳斥，则亦无以辟利源而兴商务，诚未为可也。今不得已而筹一补偏救弊之法，窃谓宜由商部特立一例，凡有欲开办路矿者除在本省督抚署及商部具呈外，并令将章程合同等类一律刊登官商各报，并声明凡铁路所经之地及矿山所在之地，如各该处人民或不以开办此项工程为然，咸许其各陈所见，指摘其非，苟三月内无人指摘即已为众人默许之证，商部自当批准。若指商者如云而起，而其所言又确有所见，实无挟嫌之意，夫仇视新法之积习，则商部即当准与论以为从违，不复许其兴办，若是者有三善焉，商部远在京师，与外省消息隔膜，故具呈诸人之底细，与其办理之实情，商部实无从而知，然而诸人之品谊若何，才干若何，身家若何，官长不之知，而乡里则知之矣。其勾结西人与之合办路矿也，究竟命意何在，创议何若，订约何若，可以欺官长不可以欺乡里，则众人之耳目足以补商部之所不及，而不致为狡诈者所愚，其善一也。商部于矿路二者，原有准驳之权，然其所据以为准驳者，特纸上之空文耳，究之作弊愈大者，其妆点亦愈工，足使人无隙可寻，而不能斥其非，今如于未经批准之先，即令其宣告大众，许人指驳，则十目所视，十手所指，必有能发露其奸状，而使之无可掩饰者。商部若博采舆论，据以为驳斥之准，较之推敲利病于词句之间者，岂不胜之远甚，其善二也。近时铁路所经地方时有聚众滋扰之事，而自庚子以来，各处遇有闹教及杀毙洋人之案，当地绅士辄被责备，轻则罚款，重或惩处，将来铁路如织，矿工林立，此等案件恐所不免，夫事前既不使之与闻，临事乃加以诘责，实不足以服人心而平众怨。今如许人公议，苟其众议佥同，则既有允许之意，即有保护之责，设开工后，仍有人出而滋扰，则加以惩处，谁曰非宜，若本不以为然，且又实有不能允许之故，则商部从而驳斥，究足以防患未然，而杜后来无数之纠葛，其善三也。有此三善，则补偏救弊之法，殆无以逾此矣，或谓近来不善新法之徒，何地蔑有，若商部之准驳，一以舆论为从违，保无有嫉视路矿，一意驳斥，而不愿人之开办者不知亦视其所言之何如耳，苟其所言确有证据，而又能洞见其利病所在，则其言自系为大局起见，采而用之可也，若其所言全系无据之词，徒为动听之言，而按诸实际实无丝毫之影响，则置之不论不议列亦可也，何必以阻挠为患欤，或又谓近来呈请开办路矿者，率国本省路矿局为之转详，若令其详细考核必确实足据，始为之上闻，似亦足以杜其流弊，不知近来路矿局于此等事件往往循例办理，并不实事求是，甚有询诸本局之绅士以为依据，而其所谓绅士者即亦惯于舞弊之人，甚或即为本案串同作弊之人，则其言又乌可信哉，总之一人之私见实不敌万众之公论，固昭昭然也。
    ◎论士人不讲求实业之非（录五月初八日中外日报）
    今日之中国固合朝野上下无一足以自全之局也，政府不必言矣，而民间亦甚不足恃，团体不必论矣，即就个人言之，亦实无足以自保之资格，此非过于言也。夫有国者之大患，莫患于全国之中，无论何人咸露贫弱之象，而前者既种贫弱之因，今者即食贫弱之报，此诚非玩岁忄曷日，朝不及夕之政府，所能施其挽救，而就国民言之，则当此元黄交战大祸临身之际，人人宜有自救之志，人人宜讲求自救之术，尽得一分人事即挽回一分天运，有一分实力即有一分效验，而欲救弱宜急研习兵学，欲救贫宜急研究实业，此必然之理也。兵学一科为中国所无，于是士气披靡，见金革而股栗，闻鼓鼙而神悚，即有好言军务者率皆大言欺世，此实中国致弱之原因，不可为讳者也。近数年来，游学日本之士始有入彼国成城武备等学校肄业者，思欲采彼之长，以救我之短，其立志不可谓不锐，其用意不可谓不深，然人数甚微，殊无救于全国之积弱，乃前者某制军等，奏进学堂章程特定一非官派生不得学武备之例，于是其途更狭，其人更少，此殆与嬴秦之销兵，胡元之禁汉人不得持兵器，同一故智，欲以起沈疴而挽续习，盖亦难矣，至谕及实业则尤有可该诧者，中国士农工商号为四民，实则农工二者，并无事业之可言。农人固守旧法牢不可破，若语以改良之术，非诧为异闻即厌为多事，故农学报发行数年，中国农人未受其赐，亦足见农业之不振也。至于工人则率系贫无聊赖之徒欲为农则无田可耕种，欲为商则无赀可营运，欲为士则家世寒微，景况窘迫，又无途以就学，始不得不迫而为工，以为糊口之计，师以是傅徒以是学，稍及数年便称学成，欲其有以自见难乎不难，此中国工业所以不发达，而终古受制于外人也。而士大夫于农工两途亦复不屑注意，试观游学日本诸生其所占科目率不越文学法律政治数门，而近年新出译述诸书，浩如烟海，亦大约不出此数门，较诸同治年间，江南制造局所译算学化学诸书虚实之分便已判然，则其注重于此，而忽忘于彼，又可知也，此事虽细，然中国农工两途，下焉者既不能有所成就，上焉者复不以为意，而又值环球交通，物力竞争之世，人瑜而我瑕，人神明而我苟简，势不至始于贫乏，终于澌灭不止，斯中国之前途大可惧矣，而所谓志士者流，既不悄注意于平日，则虽抱伟大之雄心，不知何所恃以发抒。天下未有枵腹之人而能有所成就者也，而尤可惧者，假如我将大有所作为，其势非相持数年不能猝解，则必我于农工二途，实足倚以为命，而后进可以战，退可以守，平时潜为布置，足以增长其势力，而后精力弥满乘衅而动，而人莫之敢侮，否则既不能自养，更不足以养人，不及数月，便有内溃之虞，又何所恃而无恐哉，是则实业也，大事也，又互有无形之关系，而非可取办于仓卒者也，窃愿与关心时局者一论之。
    ◎大学士孙等奏皖省矿务自行筹款兴办谨举熟习矿务大员请（旨饬派折）
    窃以商务为富国之基，矿务尤生财之要，然中国办矿多未奏效，而赔累者辄行畏缩奸巧者动，且转售非尽必矿学之疏也，盖一在难于筹款，一在难于得人，臣等生长皖邦习知本省矿产外人凯觎已久，前抚臣王之春、聂缉{规木}在任时与外人立约定章，嗣后纷纷勘验居民震动，经臣潘庆澜奏交皖抚诚勋查办，旋据覆奏以皖境铜官山业被英商凯约翰订定，系因前定章程原有无论华洋字样是以难杜外人之干预，然查现在商部订定新章无论华洋会办必须该省地方督抚查明于地方情形有无窒碍，并有无违背定章，由部酌核准驳是前项合同按部章应行作废，但当此奸商林立若不自行集款开办先占地步，深恐群起垂涎勾引无业，外人巧取蓝崾氯ㄒ皇粞怪仆蚍郑坟墓田庐无所顾忌，必致民心不服，酿成交涉巨案，而外人更藉以发端逞其所欲隐患因而无穷，惟有预行自谋兴办，则利权有属疆圉自安诚为今日之急务，查矿务为专门之学，其大端有二曰金类曰非金类，无论浅尝者无功耳，食者乏效即博览群书，未尝躬亲一试究无把握必得熟悉情形，著有成效之员先赴各处采探方能立定基础，臣等查有二品衔，福建兴泉永道袁大化，安徽涡阳县人才识宏通经猷卓越素为同乡所推重，尤为原任大学士李鸿章所倚任荐保道员办理黑龙江漠河金矿岁增税课几至百万，该地毗连俄境幅员数千里皆由矿局筹备，防务不糜国帑一钱，当时各股东坐享利益，咸敬服不置是从前办矿成效昭然可见者也。若以办安徽全省矿务谊关桑梓，信从者众必能联络绅民筹集巨款无事借资洋股，而收效可期，惟袁大化系实缺道员未敢擅便查从前候补道李徵庸蒙。恩蒙给三品卿衔督办四川全省矿务直隶长芦盐运使杨宗濂蒙。恩赏给三品京堂办理直隶织布局，今臣等陈请。饬派袁大化办理安徽全省矿务事同一可否请。旨援照李徵庸、杨宗濂成案开去，袁大化福建兴泉永道底缺。赏给四五品京堂候补庶几呼应较灵，而事可有济出自。圣裁非臣等所敢擅拟如蒙，俞允俟奉，旨后应遵照商部所订矿章设立公司妥筹办法，呈明商部立案，并由商部咨照两江督臣安徽抚臣妥为照料谨，奏光绪三十年五月初三日由军机处交片传知日本大学十孙家鼐等奏皖省矿务自行筹款兴办请。派熟悉矿务大员办理一折奉，旨福建兴泉永道袁大化著发往安徽办理全省矿务钦此。
    ◎商部等会同议覆山西道监察御史夏奏请推广工艺折
    一折奉，旨商部户部会同五城顺天府议奏钦此，钦遵传知等因，查原奏内称京师地面虽已设立工艺局厂数处，然雇用工人有限，无业穷黎沾被尚鲜泰西各国老弱不任事者，则有专院养济余如喑聋残废亦皆有学堂教成一艺，俾赡其生是非推广工艺不足以裕民生应请。饬下商户二部会同五城御史博采章程广筹经费，多立局厂，切实举行专收无业之民，咸令各习一艺各等语，臣等伏查劝工恤民实政治之要务，近年以来屡奉。明诏提倡工业臣等仰体。皇仁正在悉心筹画冀得教养相济生众用舒，兹据该御史奏称前因臣等复通盘核计，一再会商查五城原设有教养局自举办以来，凡由城获到剪窃及滋事之游惰，悉行收管局内教以印刷、刻字、织布、织席各项工艺，特以限于经费，故只略具规模，现拟由户部筹拨经费银三千两，每月局用银二百两，稍事扩充至商部工艺官局，先由臣璧在顺天府尹任内遵。旨创设所立各科半多，京中未有之艺事自近秋钦奉，特旨改归商部管理复迭经督饬整理，渐有起色，极拟添工广造以挽利权亦因经费无多，尚夫大加推广，兹查明南省每年有应解顺天府漕折银七万两，臣等会同商酌拟就此项内提拨二成约银万余两，藉以展拓工艺局，常年经费惟此项解款，该省往往不能如额应请，饬下湖南巡抚自本年起尽数迅解，一俟解到若干，再行照拨二成，以期量为推广谨奏。
    ◎商部奏机器造纸公司酌拟章程请准试办折
    窃臣部于本年三月二十一日具奏派员总理机器造纸公司一折奉，旨依议饮此遵即传知前候补四品京堂庞元济钦遵去后，现该京堂业已到京，臣等屡次接见详加讨论，兹据该京堂，呈请造纸公司实为开辟风气要务，自当迅速筹商办理，惟设厂购机以及招股等事端绪至繁尚待次第举办，谨先酌拟试办章程十条呈请核示等情，并据呈到章程内，第一条开造纸全恃水色清洁近畿山脉多含矿质实于造纸未宜，请将机器厂设于上海一面，于京城设立公司以便提倡行销。第二条拟先集商股银三十万两，并由部筹拔京股银六万两，提倡资助赶紧开办，照有限公司章程办理。第三条颁行官纸仿照西制酌定格式，嗣后所用公牍及将来国家行用钞票等纸均由公司承办。第四条制纸以日本为最有以树皮为之者中国所产极多，弃材赴日本各纸厂详加察看，以期货质精良。第五条请遵照商律报部注册，别家不得买用牌号，地方官并应竭力保护。第六条公司既请官股与商家专办较有区别，请发关防一颗文曰，奏派总理机器造纸公司关防以昭慎重，其余各条如盈余酌提报效，并延用工程师各事均系公司应守义务，臣等伏查造纸一事为公家应辟之利源，所有机器局厂原宜在京城设立，以树风声，惟既据该京堂考查近畿水脉含有矿质于造纸未宜，是机器厂只可设在上海，仍于京城分设公司，以为提倡行销之基础至公司股本，该京堂请由部拨发官股银六万两，当此款项支出之时，臣部原未能兼营旁顾，惟此事系由政务处奏准饬办只件，臣等自当力任其难现拟于去年已革侍郎张翼提缴矿税银两项内拨给银六万两，以为倡道，一面责成该京堂实力凑集商股，庶可克日兴办，免至稽延并令其遵照部定有限公司章程书清界限，其公牍概用官纸一节，查上年十二月间政务处议覆顺天府府尹沈瑜庆折，内称中国法律未改，警察未行，官纸局办法如一有不善，恐于民生有害等语，诚以兴利之举必须统筹全局，只可迎机以道未容急切以圆自当俟日后风气渐开，由臣部酌量情形再行奏明办理，至该公司所造纸样如果精美不亚外洋所制，将来国家行用钞票等纸应准该公司承办，以免利源外溢，此外各条臣等详加酌核均尚妥洽应请准其试办，并饬令该京堂庞元济迅赴东洋悉心考察，一面招集股本购置机器，俟布置就绪即行赶紧开办，以资实用谨，奏。
    ◎两江总督魏两湖总督张会奏江南制造局移建新厂办法折
    窃臣之洞于上年十一月，陛辞请，训时面奉，皇太后懿旨饬赴江南查核制造局事宜，会同光焘将移建新厂各事妥筹办理，当于三月十三日起程赴宁，业经电请军机大臣代，奏在案伏查中外大局情形今年较之去年尤为变动莫测，则军实关系要情形今年较之去年尤为急迫难缓，自宜迅速定议举办查移建新局以筹款择地定机核用，用人定枪炮式储备厂才整顿旧局为八大端，臣光焘上年接准政务处议复后，叠经督饬局员按照原奏将沪局应裁应节各款确考详筹只以时当多，故军火需用方殷旧厂遽难停办，致提款不能甚多用，是踌躇未定，臣之洞抵宁后连日与臣光焘往复晤商分别定议，其间有按原奏切实举行，并加推阐者有较原奏量为变通者谨为我。皇太后，皇上缕晰陈之，一日筹款查原奏就沪局原有经费将各厂裁节归并，每岁约可提存银一百万两，惟据各局禀称本省需用军火取傍于沪局者居多，北洋亦常有调取饬造之件，他省亦间有索取者，况现值东方有事需用，或较平日为多新局未成以前所有沪局枪炮药弹等厂只可暂留以应急需等情，臣等查沪局枪炮非全由机器所成，因历年机器系陆续添置凑配，故必须参用人工以致不能精密一律，且出枪不能甚多，本应早日停旧改新，以免虚糜而收实用，惟新厂之成尚早不得不酌量应付，暂作支持，目前虽不能全行停办，必当渐次减造，并各项冗员浮费竭力裁汰暨将附属各小厂归并，减省再三核算，每年只可节存银七十万两不敷之数，尚巨经臣光焘电商江苏、安徽、江西三省哀臣岁筹协济以五年为限，将来三省拨用枪炮弹药准将协款划抵，旋准江西电复允岁筹银十万两，江苏、安徽电复各允岁筹银五万两，五年内当由臣光焘于江宁省司库盐务各款筹拨银十万两，共凑足三十万之数，其沪局每年节存之七十万两，无论沪关二成洋税及各关局额解之款盈绌如何责成总办道员总须设法撙节如数提拨，总计仍系岁拨一百万两，五年后此三省协款虽停，而旧局应将原有之款约一百四十万两，全数拨归新局之用，此以上系议定筹款办法，惟新局现议枪炮钢药兼营并造，且将各项出数极力扩充开办经费，既非原估五百万两所能敷用，而此后常年制造仅恃沪局原有经费一百四十万两，亦尚不足济事，若不另筹挹注，诚恐新局因用繁费绌观成无期际此多故之秋，新局早一日竣工即新械早一日资用，又上年在日本订造长江浅水兵轮四艘，原议养船经费在镇沪加抽米捐项下动支，现在江南米捐并未开办，将来新舰造齐其养船经费亦拟由沪局筹拨非有的款供支势难持久。查光绪十二年间钦奉，懿旨整顿圜法经户部会议复奏以外洋银钱皆用机器制造行令直隶江苏机器局妥筹试办，嗣于光绪十九年二月前督臣刘坤一因上海地方钱价奇昂，商民交困批饬江南制造局总办道员刘麒祥遵照前准部咨用机器鼓铸制钱以资民用，旋因亏耗太多未能源源接铸，该处仍苦制钱缺乏，以致近年钱荒物贵，贫民生计愈形艰难，兹饬查照户部奏案，就原有机器添配碾片春饼印ǎ各机酌铸铜圆流布市廛以济圜法院之穷所获盈余，新旧两局各半分拨俾规模得以完备经费，免致不敷利国利民斯为一举两得，俟新局告成一律开工制造即将沪局枪炮药弹各工截止停办，专办炼钢厂、修船厂、修理机器厂三大端，其机器厂内并设法制造造枪炮机器之机器，以备中国扩张军实取用不穷，免致仰给外人，并酌量改造，各种农工需用之机件及仿造有益民生实用之外，洋货品以广行销藉资，抵制所制出售之品可随时酌量收回工价，以资添补厂用，除将铜圆一半盈余仍留充旧局成本，如有不敷另筹拨济外，其原有制造款项二成洋税及，奏定各关局常年经费二十万暨铜圆一半盈余应尽数拨充萍乡，新局常年经费核计新局每岁造足快枪五万枝，过山快炮、野战快炮共二百尊，台炮、船炮共四十尊，械数既属宏富需款自必浩繁除江南自筹各款外，必须各省取用，枪炮随时付价，方足以资周转。二曰，择地原奏拟用皖省宣城县属境湾空蛑后启发山，此次臣之洞于赴宁之便顺道往勘臣光焘接准电知亦即乘轮前往，同于十五日驰抵芜湖会同至湾康胤剑其地距大江口七十里，距内河即中江三里，春夏秋可行小轮，惟冬令水涸时止，能行一二百石之，民船大率运道畅行之时，一年可有八个月，但船至二百石即可装一二万斤，若在此设厂，其机器大件及煤炭可趁此八个月内水大时赶运，并无妨碍，其余零小件料物及造成枪枝陆路炮各项弹药冬间小剥仍可常运，绝无停阻当即登山履勘，该处一带山阜颇多，皆系斜坡迤逦，而上斜度约高十余丈人，行殊不觉有登陟之劳，其山顶延袤数百丈，横宽十余丈、数十丈不等，稍加铲平即可联合为一，并不费工，其地概系坚实黄土并无一石，亦无坟墓间，有民间种植小树大率皆听其荒弃不用，如此山阜大约有六七处，无论建设若干厂均可取用不穷，似此远江近河高坚平广兼有此八字之利洵为难得，若在北容或有之，若在江南并在江苏附近地方已属无出其右，惟详加筹度距江仅止七十里尚非极为深邃之区，既经移设若有更胜于此者自不如筹一劳永逸之计，臣之洞自鄂启行时接晤总办汉阳铁厂兼办萍乡煤厂道员张赞宸询据禀称江西萍乡县出煤甚富，试炼焦炭已有成效，现更拟开办铁矿拟即于萍乡属境之湘东地方添设化炼生铁炉，若以新厂移建该处，则煤铁取资尤便等情到江后复会商臣光焘详询，道员张赞宸据覆称萍乡县属之湘东地方，滨临小樱下通湘江，地势平坦宽广，亦不低洼，可用之地不止数千亩，东距萍乡煤矿四十四里，西距湖南属境之体陵县六十里，由萍至体已造有运煤铁路由体陵至湘潭县属之洙洲，现亦接造铁路约计明年四月可成等语，查此路与粤汉干路相接，由岳州至洙洲可自造拖轮及大剥船用拖轮带运，现在汉阳铁厂开办萍乡煤矿转运机器即是如此办法，似此地势既属深邃运道亦极畅通洵为两全臣等公同商酌，前此议于湾拷ㄉ栊鲁В因其地在江阴镇江上游，又不滨临大江，且距江宁甚近，督察较便，今汉阳铁厂商董既议于萍乡之湘东镇创设化铁炉，而萍乡铁路已接通该处，则将来煤铁可以兼资至其远隔洞庭湖，深居堂奥与湾肯嘟峡扇≈处尤多，且仍在两江辖境之内以之建造，江南枪炮钢药新局似较湾坑任相宜，拟即定用此地，现已派员前往湘东覆加察勘，并就近考验煤铁性质，一面即行购地备用，以免居奇，虽目前运送机件劳费较增，而将来就地取用煤铁价廉运速可以岁省巨款，至湾康胤叫伪憷多弃之，可惜拟即由官收买备用，博访华洋各员佥云以之建设武库亦甚相宜，可为省城军械分局及火药库派兵驻守，将来萍局造成各械及无烟火药即分存此处，听候拨运江宁省城上游各省及江南北各处。三曰，购机查原奏厂地拟用湾咳セ较近，除造枪机器须全行定购外，其炮机药机尚可酌量移用，只须量为添配钢料，原拟仍用沪厂所炼者或兼用鄂厂所炼者，故无须另设钢厂，兹既移建湘东上溯遥远，与其挪运旧机运卸糜费莫如全定新机益臻完美，西人觇国者以军械精利制造储藏之多，寡分其国之强弱，兹拟向外洋名厂定购，每日能造新式小口径快枪一百七十枝，岁出枪五万枝者，新式枪机一全分，每日能造枪弹十七万颗，岁出弹五千万颗者新式弹机一全分，每年能造七生半口径，长快炮，短快炮共二百尊，又每年能造十二生口径十五生口径新式长身台炮船炮各二十尊者，新式炮机一全分，炮弹炮架等机照配火药五百启罗合英权一千一百二十镑岁出药三十余万镑者，新式药机一全分应配各项强水机称是每炉罐钢一吨者，二座炼西门马丁爸十吨者，一座及拉钢、压钢、轧钢、烘钢等新式机炉一全分，此外修机翻沙等各项应用机器一律齐备，同时分向各洋厂订购，应付机价向系于订定合同后，付价三分之一机器起运时续付价三分之一余，俟机器全数运送到厂，安设齐备一律找付清楚，拟与各洋厂商明机价分五年匀付，而机器则尽三年内分别先后陆续运送厂地，如机器早到而暂未清款，则向该厂酌认利息总期赶早安设完备以便及早开工制造，至新局订购各项机器必须有明习妥实之员亲历外洋机器厂考校议订方免种种弊混，兹查有候选郎中李维格考求机器制造之学有年娴习英法两国语言文字，人品亦端洁可信，现经督办铁路总公司大臣盛宣怀派往外洋考查铁厂需用机器，臣等公同商酌拟即派委该员将萍乡新局各项机器就外洋有名各大厂分别考订议购。四曰核用查原奏约计各项机价及建厂购地一应工程杂用共需银五百万，内炮机药机本拟将旧厂所有择要迁移添配，足用炼钢机炉因一时力有未逮姑俟缓图，故约计五百万两，足以敷用，现拟将新局移建湘东为一劳永逸之计，则枪炮钢药均属相须为用必应同设一处方为合宜，核计用款一须添厂原奏本设湾浚故钢厂即不另设今萍沪相距过远必须添设造枪钢之罐钢机厂，又须添设造炮钢之西门马丁爸机厂，又造无烟药须添设硝强水厂、磺强水厂，此两项强水为造药所必需，以免购自外洋徒滋浮糜之弊，又须添设造火砖厂以备制造各炉之用及青红砖厂以备建造各项厂屋之用，凡此数厂皆全厂添设原奏所无此添厂之必应添款者也。二须添机原议炮机不须全购，今移设萍乡必须全购新机，一铁一木不能迁就，且现议造炮之种类较多，造炮之数又复增多，必须多添机件，此外各厂大率类此，故同此旧有之厂而机件较前系多，此添机之应添款者也。三添运费原议新局建设湾烤辔吆江口仅止七十里，由沪至芜亦不足千里，故运费尚省，今移建湘东则上海达岳州江程已经加倍由岳达湘由湘入小右缘窒娑水路纡回，机件炉座皆极繁重节节盘剥，运费势必加增，此添运费之应添款者也。兹据上海各洋行电询外洋各厂开报之价就现在镑价约略核估计岁出新式小口径枪五万枝，弹五千万颗之全分机器共需库平银一百八十余万两，岁造陆路七生半口径长，快炮短快炮各一百尊，船台十二生、十五生快炮各二十尊，及炮弹炮架马鞍皮件等各项全分机器共需库平银一百余万两，岁造无烟火药三十余万镑及造硝强水磺强水等全分机器共需库平银六十余万两，每炉炼罐钢约一吨者，二座炼西门马丁爸约十吨者，一座及拉钢、压钢、烘钢、轧钢等各项全分机炉共需库平银八十余万两，此外翻沙修机造砖抽水木模等项各种应备机器共需库平银三十余万两，各所工厂地基炉座烟囱、砖石、铁木、水泥、火泥、皮带绳索各项工料填地筑路开渠，围墙马头剥岸起重架小铁轨住房杂屋堆栈库房，一应工程运费共需库平银二百余万两，综计约需库平银六百五十余万两，较原估五百万之数约增银一百五十余万两，此系就洋行开价折合大概之数，其细数须俟派员到外洋就厂订议方能确实，而通计添厂添机添运费所增出之款实皆相因，而及为万不可少之需。五曰，用人查原奏新旧两局均责成沪局总办，道员一手经理，兹新局移建湘东，距沪二千余里，鞭长莫及，实有顾此失彼之虞，自应将两局分别委员承办，各专责成仍令互相筹商稽考联络一气，俾免隔阂之虞，现办沪局道员沈邦宪因病辞差，查有湖北试用道魏允恭心思精致、学问赅通、才具优长、讲求时务，堪以派充江南制造局总办驻扎上海，兼管筹办萍乡新局事宜，该员虽系臣光焘疏远同族，而服官鄂省其才品为臣之洞所深知，制造事关军实不比地方差务，现值节裁经费精求制造之际，因事择人未便拘牵成例应即责成，该道将该局原有司工匠严加淘汰，各厂工作切实整顿，务将节款如数提存，随时拨解新局济用，其新局定机购地建造各事宜，并由该道会同筹商办理，又查有江苏候补道方硕辅俭朴清廉，耿介绝俗，办事精实，成效昭彰，堪以派充江南制造局会办，驻扎萍乡专管建设新局安设新机兼稽核沪局事宜，凡新局购地建厂考工核料一切应办之事均令其切实办理，务求实际力核虚糜，其沪局节裁支用款目，并由该道随时认真稽核大率，新旧两局虽分设两处，而本是一事必须事事通实和衷不得划分畛域，故两局责成皆以魏允恭为重，而令方硕辅佐之，并令魏允恭时常亲赴萍乡考察，每三个月必须亲往一次至枪炮药弹等厂之监造，需用外国上等工师，容臣等随时函电向外国询访雇用，俟将来派往外国游学之委员学生学成回国即可专用中国员匠，嗣后新旧两局总办会办之员遇有更易，应仍由南洋主稿咨商选择会同奏派以昭慎重。六曰定枪炮式查原奏新制快枪口径宜再收小，拟酌中定为六密里五，诚以口径愈小则飞路愈直速率愈快，激射愈远，击力愈猛，且口径小则子弹亦小，分量减轻随身可以多带，为制敌要义年来与东西洋各国武员详加询考，现将各国最新式快枪派委员弁多人一一演放，比较试验击力于距远一百密达之处，日本六密里五口径新枪击透五分厚松木板五十八块，击深钢靶至六密里八，实为最优，其次则德七密里口径枪，击透木板五十块，击深钢靶五密里，有奇击力已逊，此外各国快枪口径皆较日本为大击力，皆较日本为绌，惟日本之枪机簧各件稍觉繁多，亦间有不甚坚牢之处，因与德国新枪两相比较，查日本明治三十六年即光绪二十九年所造，新枪与德国一千九百零三年即光绪二十九年所造，新枪拆开考较计德枪各种共七十六件，日本枪各种共计九十三件，日枪多于德枪十七件，查系日本设枪厂时定为此式已有七年间，有未能想到之处不免稍参人工以故机件稍多，至德枪系去年新式推求更加精详，概用机成不烦手工，是以件数减少详加酌询之委员匠目，若用德国枪简少之机件，而用日枪迅疾之口径则两美相合更为有利无弊，兹拟即定用日本六密里五口径快枪，而机件悉照德枪简少之数至日枪来复线系八条以增绕力而求迅直，其枪身长于德枪五十密里，取其逼束药力，其通条较长直通到底，较之德枪两截者利便甚多，皆不宜妄加改易，现在江南新枪既改此式，则此后鄂厂制枪亦拟改从此式，将来他省如有另建机厂制造快枪者口径亦宜照办，以归一律拟请。旨通饬遵行其造炮一节，查近日外国陆战专以炮队为制胜之具，历经详加才较必须七生半口径者，其炸弹撒面可及一百密达止可遍击敌营一队之兵，若五年七之过山炮便于马驮过山本极利用，惟口径略小而击力尚嫌稍薄，现拟将陆路行营快炮定为两种，一口径七生半，身长二十倍，口径行用车拉牵，用六马北省饱击及大江以北地势平广者用之一口径七生半，身长十四倍，口径登山用马驮，平地用人拉，江以南及各省地多山岭溪田，道路窄狭者用之，其台炮船炮皆用快炮口径亦定为两种，一口径十一生，身长三十倍至四十倍者，一口径十五生，身长三十倍至四十倍者，此两等在长江内地应用及防守海口已足御敌。七曰储备厂材机器制造本系专门，而兵器学为军实所关，各国尤为注重，外国高等工师及学成武职皆入专门学堂，又亲历工厂手治目验徵诸实用故能智创巧述推陈出新，但外国炮兵工厂其中多有秘奥不令人知，不许人学中国素未讲求制造之学，故每创机厂不得不募用外国工师匠目，此本权宜应急之谋，实非经久可恃之道，现既议建新厂则制造之材必须预为储备，兹拟商明各国派才优心细之官员二十人，才具明敏，文理优通之学生四十人，技艺优长，悟性素好之匠目四十人前往德国比国日本国分入学堂、工厂，官员则亲历学堂管理稽核等法，以备回国后派充新局各厂工师监工之选匠目，则入工厂学习运用机器分司工作及修理安配各种手法，以备回国后派充新局各厂领工之选，约均以五年为度，所需旅费、学费、川资整装安家各费及监督翻译薪水公费均匀牵算，每人每岁多或一千四五百两，少或七八百两，统计岁需经费银约十万两，将来学成毕业回国娴习制造之材日多，则经理局中各事不必借材异地方为自强长策，而繁费亦可节省裨益厂务，实非浅鲜，此系专指储备新局人材，而设其上海旧局亦需派人游学外洋，应另行选派，不在此数之内。八曰整顿旧局查原奏沪厂，此后凡不急之物可缓之需及式旧数少之枪弹大小炮之实心弹等类皆行停造枪枝，除小口径毛瑟外亦皆停造，其杂项枪炮药弹并应限数减造等语，现经酌定沪局以后快枪止造，江鄂两厂现有之小口径毛瑟一律并弹，其专造枪弹者则止造旧毛瑟曼里夏两种，因此三种枪各营发出较多，新厂未成以前暂资应用，快炮只造十五生口径，台炮七生半口径，陆路炮两种并弹，其余杂项枪炮子弹均一概停造，各省如有需用此等杂项子弹应令自向外洋购办，沪局不再应付，以免纷歧糜费，至沪局所造无烟药迭经，臣等考察制炼尚未能纯净得法，应即饬令迅速改求精善，务得合度无害之法方可接造，其栗色炮药一种久经前北洋大臣考验不适于用此时亦不宜造如存药用罄，可随时向外洋购买，惟黑药为杂项枪炮子弹及操练所需，当责成承办之员精求制炼之方撙节浮滥之费视实在需用之数酌量制造，其船厂、钢厂仍旧办理修理机器厂，并应扩充此厂，将来可常设在沪，此皆工作之事，自无妨碍，一俟新厂告成，再将沪局制造军火各厂全行停止，改作工艺制造厂，就其机器于制造工艺何物相宜者即量为制造，以利民用且可收回工料价值以资周转，则局中官用经费有限，而民间农工各业取资不穷矣。以上办法系因旧厂暂难停办，新厂亟须兴建，不得不统筹兼顾，经臣等互相商榷审量再三，而后定议应即责成承办之员遵照，现定办法次第认真兴作，不得再有游移款项亦不容别有丝毫挪动，所有炼钢制药枪炮弹架各项机器厂屋及全局一应工程应即及时兴作分别先后次第完工，每成一厂即先开一厂工作，务于五年之内一律开机制造枪炮药弹有以资用，不准迟误逾限期于利器日出军实充盈，各省军械涣然一新，较若画一至在事，各员果能殚力经营，精心考察工程坚固，核实经费涓滴归以应俟新厂依限告成后。奏请照异常绩从优奖励，如能将全厂于四年内一律完开办，奖励格外加优，如稍有浮冒怠宏菸笠工亦即从严参处，至各省新练之兵火器宜归画一，当俟此次改定口径新枪新炮造成之后，咨行各省陆续向江鄂两厂备价购取统令常备各军一律缴换新枪新炮，限五年内一律换齐，其江鄂旧造之小口径毛瑟快枪酌给续备各军及各州县警察勇丁使用，杂式可用之炮分给各台垒要隘作为护炮，其余陈旧杂枪除最劣者饬令停废外，其稍胜者酌发各州县团练缉捕勇丁使用，查换齐新械限以五年则各省焙换新械之费可以陆续筹备，自今年移厂定机起至厂成出械已需五年，自新既出以后又以五年换齐为期，则统计已及十年分年积款分年购换，无论大小省分皆能办到，并不为难至定限厂成五年之后，各省常备军如有仍用陈旧杂式枪炮者应由练兵处考察，将该省营务处及统带营官惩处以期早收画一之效拟请明降。谕旨通饬各小一体遵行，此外未尽事宜容臣等随时会同。奏明办理并查照政务处原奏，将来造成新械并知会北洋大臣一体详加考察谨，奏。
    ◎署两湖总督端奏陈筹办矿务并酌拟官本先购矿山折
    窃照光绪二十九年八月初七日钦春，上谕商部奏拟于各省设立路矿农务工艺各项公司，饬各将军督抚会同筹办等语，现在振兴商务全在官商联络一气以信相孚，内外各力维持广为董劝以期日有起色，著各省将军督抚于商部议设各项公司会同筹画、悉心经理等因钦此，咨行到鄂伏念中国矿产素富矿质亦精外人艳称已非一日徒以未兴矿学，并无矿师初则办矿无人任其山谷闭藏不免货弃于地继，则开矿无术渐致豪强垄断，又不免利属于人即以湖北一省而论，往往有借游历为名遍诣各处隐相查访者设使中国不早自为计其佳矿所在，必渐为他人占尽，加以地方奸民色串图骗，影射讼累，种种弊生欲求设法保全，莫若先勘矿山购归公家，盖一时即无款兴办犹可存为后图失今不为必至利权尽失是以购地一事，又为今日开办矿务第一要，著先事经营势不容缓，鄂省矿山惟大冶一县早经由官圈购，其余各州县产矿之区尚属不少，应即查照大冶轼法先行派员查勘备价购回，然后次第筹款自为开办，现与司道熟商酌筹官本先就省城设立矿务总局，派湖北按察使岑春胱劾恚其事该员于鄂省情形至为熟悉，于交涉事件亦复因应得宜以之督办勘地购山，一切事宜必能胜任，至矿质之精粗矿苗之衰旺现在不能不延聘矿师妥为勘办，鄂省已一面遴派学生赴泰西学矿学三四年后，如有成就即可不必假手外人，此又因圈购矿山不得不兼请矿学，以求实力兴办之情形也谨，奏。
    ◎署四川总督锡奏振兴川省农工商矿诸务现办情形折
    案查比年叠奉，明谕敕令各省振兴农工商矿诸务以为富强，根本窃以川省地广民众而常苦公私交瘁者拟解京外饷需岁逾六百万，故财力内竭上下不周于用生齿甲于寰宇农皆不足以养之，故旷土少而游民多，奴才到川深察所由狙梢杂秦接以农工商矿四者稍图补救，数月以来，筹办始有端绪如农务则推行屯垦也，泰西农学研求理化蜀民尚未足语，此但有气候地质之别新法非可强而能也，就中原论之蜀民技艺较优耕耘粪溉之方能不惜，其劳力陟高履险几无隙土求之内地荒秽不治者盖寡而裔，则有之奴才查知雷波、屏山等厅县本与大凉山野夷交错按往者林火四出田作难安，故腴壤榛芜渐归化外，前饬该厅司周士杰查议据称中山坪暨黄海邓两处荒地各约一二百里，若全行垦植岁产包谷各万石，而西宁河内又可称收稻谷四五千石，拟请筹拨经费移营守隘建碉厄要招集丁壮散发牛种逐渐垦辟，因近至远等情当饬司局核议推行，其屏山县更类是者，早经该县陈伟勋领款试办，再阅数载定可大收成效，至于巴塘垦务前折奏陈之后即委打箭炉厅督率粮员携带老农前往考验种产水利昨据粮员吴锡珍来禀，该处土司等尚无醒阻当能芟灌莽而植嘉禾如工务则扩充局厂也，前署督臣岑春煊在省城派设劝工局经费苦绌仅办副厂迨成绵龙茂道沈秉坤自日本考察回蜀，奴才檄令扩充局务业已开办正厂，又经增修房舍多置机张，其竹木髹刻之工日有进益而创织纱绒巾布之属尤蜀中前所未有，已仿日本设厂缫丝，又派员再往购运制造原料器用，并雇募教师来川工艺之兴，正为未艾臬司冯照悯会垣童仆之失教前于署藩司任内筹款生息，增设副厂俾幼稚赡身有术，各厅县遵办工厂，如梁山、德阳、什邡等处规模咸备，如商务则首重巴渝也，川省通业向不繁盛，近岁愈形雕敝，奴才屡与商务总局司道熟筹良策措手殊难，惟重庆乃水陆辐辏之区，为上下游之枢纽，此处能有起色，则全川货殖不难赢利，查有调川差委知府周克昌留心计学谙历素深委令前往渝城设局，会同道府多方规画，嗣据议覆，大致以保护、维持、提倡三者为宗旨，凡商情之害累则为除之商务之疲乏，则为助之商规之欺伪淆杂，则为禁约之尚于整齐利导之宜，其要领官商可以合办，如南川煤矿等事业已妥立章程，并请拨留官本以铸银圆多购机铜以铸铜圆皆以济银根之艰窘，其省内外各处银铜圆亦较前行使倍广，而保商诸法一律施行，如矿务则兼采金铜也，边境矿产Ａ１引显露需财方亟，倘任其弃之于地与授之于人重可惜也。前委降调道员赵鸿猷、知府邓鸿仪前赴宁远在于盐源县设总局，瓜别、麻喇各设分局，附近金铜商办官收纳课而外酌中定价，盖产金之洼裨等处地极险远，使二三矫侩挟资而徒假以倍利之息砂丁窠鹋汤殆尽，官之收买固所乐从其铜，则有向由宁远府发，例价者今归局收发，悉除加秤加平等弊有由机器局发，民价者今由局煎提净尽，再解省局藉省脚费，此外确有可办之矿厂酌量招同贷本速议开办，又天全卢山之大穴山头等处产银已委降调知县朱大镛往办，该两处虽用官本为数尚少，必俟开凿煎验果属丰旺再行推扩，至于五屯之巴底等处多有金矿，委员会同懋功打箭炉两厅，开导土司自不狃执，故见徐筹办法嘉陵江一带沙金淘洗日不为多，冀可积微成巨，叠次委员勘由官收买，次第均已议行大抵川矿情形互殊因其势则民不惊，总其成而权在上不必强，从画一不容先议铺张巨细靡遗〈辶段〉迩，并举惟动费官本甚少，所操既约不能所望过奢，但为得寸则寸之计求无后时之悔，亦免覆轸之虞，似又保利之要图，开源之称著也，以上四事无非各树初基未敢骤言底绩，庶政非财不立取之，之途不隘用之，之道自舒，奴才惟当殚竭愚诚本期，切实渐冀恢闳庶足仰副，朝廷利用厚生之至意谨，奏奉，朱批该部知道钦此。
    ◎前会办福建船政大臣魏奏请造鱼雷艇片
    再臣于近年以来，留心考察西国水师船式日新月异，工料增美费用愈烦，现在钢铁等船大者每艘用银一千余万两，次者五六百万、二三百万不等，且其艘数吨数马力犹复岁有增添，以中国现时财力若欲骤与角逐势有不逮何待臣言，然臣以为海战利用钢船守口莫如雷艇西国以侵略见长，故必广营战具。中国以安全为务，但求先固疆防，臣伏见近来各省稍有民教不和等案，彼国借保护为名，动用兵轮多艘，阑入腹地示威，要挟忌惮毫无实属显违公法，臣甚愤之，推原其故虽皆有所藉口亦由守具未备所致，臣尝遍询中外水师将领均谓兵轮所畏首在鱼雷，凡舰队游弋之地若有数号雷艇遥蹑其后即须彻夜觇防全军警轩，盖雷艇来去倏忽便于蹈瑕袭，我攻彼守我逸彼劳，故常为敌所惮，臣愚窃谓现在沿沿海各省诚宜多造各种雷艇以为扼守之具，其便有四雷艇，工料每艘用银三四十万两，下至五六万两不等，价值递减，筹款非难，其便一制造雷艇易于陆续告成不若钢甲铁甲等船多需时日，其便二各省佰汊纷歧，沙泥淤浅随处可以收泊，但须于敌船不到之地建设趸煤储弹局，所不必全力营造澳乌，其便三雷艇速率既快，吃水复浅，在内港驶行灵捷无事之时可以上下梭巡藉消内匪，其便四臣前在湖北两江差次尝以此语商于前署两江总督臣张之洞署湖广总督臣端方均以为是，而统领北洋水师南澳镇总兵臣萨镇冰尤谓雷艇为御敌利器，与其统领未成军之快船不若统领已成军之，雷艇与敌相见较为有隙可乘等语，伏念船政为中国造船创始之厂经营数十年，规制粗备，各省尤应合力振兴以图收效可否请，旨饬下沿海各省镑就力量所及，按年筹款向船政局定造各种鱼雷艇匀期批解立限验收，一面慎择统将训练成军，庶各省皆有守御之资，而船厂亦得维持之力谨，奏。
    ◎中英合办山西制铁厂约款
    一山西铁矿福公司尚未开办，现议定中国与福公司合办，该省铁矿及煤矿福公司应允中国合股开办，以五成为度，中英董事人数相同，平权办理，一切详细合同临时另行会订。一中国国家自筹资本在晋省设立熔化厂，中国与福公司合办铁矿之铁砂允交本厂熔化炼成铁砖，以便装运，将来此厂或设在附近铁路之处，由彼此商定相宜地段，一熔化之费彼此须商定公道价值，该厂如实系熔化需用之煤与焦炭欲向中国与福公司合办煤矿或福公司独办煤矿，购买亦须订一额外公道价值，比外卖之价略减，该公司应尽先供用。一熔化厂既设之后，中国国家须保定化出之铁妥当合用，该公司除由国家允准不得将铁砂寄往别处熔化，或别法销卖，该厂亦不得于该公司交炼矿砂故事耽延。一熔化厂所需化铁炉自必选取镑国最新最精之式样，以期化出之铁尽美尽善，如福公司有相当之新式图样，价值合宜亦可送由督办大臣斟酌订办。一该厂及日后推广之厂均系中国国家物产内化铁工匠统归督办自行遴选，如中国一时难得精通之人应准向英国订聘。一嗣后矿苗如果兴旺，推广办理实有裨益，应准商量，中国国家推广办法以保厂矿彼此利益。
    ◎山东树艺总公司招股章程
    一本公司为有限公司总公司设立，济南省城分派各处办事随地设立分公司。一公司以垦地种山为宗及他项利益之举，所有办法获利情形另刊清册，一本俾附股者见而乐从。一本公司专归商办所有种植之山场地亩虽系官荒，仍遵省章办理，官认保护并不与闻公司之事。一集股三千股，每股库平银一百两，共银三十万两。一每股填给设票一纸息折一扣，如有愿附多股总填，一票者悉听其便。一股本周年官利五厘以收股之日起算，每届一年结帐定期凭折支付或在公司或托银号钱庄汇付均听其便，惟付利以息折为凭切宜慎重。一附股至一百股者准派一人来公司随同办事，仍归总理人节制务望遴派办事勤能之人，如查有私弊不合用者立即更换。一每届一年结账应将通年出入账目刊刻一表分送各股东查核，以昭大公。一每年结账除付官息外，所得余利作为十成，以二成作公，积以五成归股东，按股匀分以三成作花红分酬办事人及执事人等。一股东或将股票遗失须取具妥保本公司方能补给，一股东或将股票转售须先行知照本公司注册方能更换，但不得售与洋商以免纠葛。一本公司各项事宜并办伊始或有思虑应行改良者随时增入。
    ◎江西创办机器造纸有限公司集股章程
    一同人为纸业改良起见创设元章，公司禀准大宪遵奉部章在江西省相度合宜之地购机造厂，拟招集股本龙洋三十万元（色劣者不用），以百元为一股，合成三千股，股息以百元交足之日起算，按月六厘，无论官绅商民均可入股，惟洋股不收以清界限。二蒙大宪批准发官款五万两以资鼓舞，每年由公司认息六厘，限至十年一律缴还以重公帑，至于公司一切事权仍照商办章程概由绅商经理地方官惟任保护之责允不干预。三每股交足百元，当给股票一纸折，一扣以为证券票内注明本人姓名、籍贯，倘有股票转售须由本公司查照章程换票签名，或遇有遗失，本人向公司申明一面刊登中外各报十日，另立保单由本公司补给股票，旧有票折概不为凭。四公司所获赢利除各项支用及应付股息外，作为十三分，以十分按股均派，以一分存为公积，以二分为各在事酬劳，此项系有限公司倘股本外亏垫股友不认。五禀准大宪立案自开办之日起，专利十年内不许他人在本省地界再股本项机器所造各粗细纸暂行豁免厘税，俟试办三年，如果著有成效，然后照章抽收，其厂中应用之机器药料诸关造纸所用，凡竹木草料败棉旧布各种原料验有本公司护票，各关卡准一律放行永不抽收厘税。六公司既属商办，其总办分董事由创办经理人会同股友公举，举定之后，惟股友须有十股以上者方有举人之权，被举之人亦须有十股以上之资本方为合格。七同人议定无论本省外省招集股分以定议之日为始分作三期，第一期报定股名两月内先缴三成，又四个月机厂粗备为第二期，再缴四成，又四个月为第三期，按期由经理人立收条，全檄换立票折，若第一次应缴期内不缴逾一月者注销，另招第二期不缴逾一月者，将第一斯所缴之数并作一股，不足数者合并别股以示限制，其所收之股汇存官银号仍登中外日报以昭信实。八所举总办先须担负本公司责任，一面集股，一面领下库银派熟习机器诚实可靠之人出洋定制，全副机器雇聘工匠，一面相定地方布置造厂，由创办人并股友举定议董，诸人随时稽察，以上八条多有未尽事宜，仍可随时集议增改，至于厂中细目创办经理人拟酌定妥人出洋考询，一切成法参以土宜俟开办后续出。
    ◎各省农桑汇志
    山东，东抚周中丞现拟创立树艺公司，又创设蚕桑总局，并缫丝厂均定以工商全办。济宁水淹荒地近有汪益堂、孙松泉等倡议垦荒，禀商张裕渠观察集股开办，即以汪君为总办，孙君副之，每股自百金至万金，其数无定，每一股东准举会议员一人，每员月费京蚨西缗不日招募人，夫将运河湖潴之堤岸培长增高，其水道之淤塞者并加疏浚，使多年停积之水或疏之入河，或引之归湖，则水有所泄，其地乃可涸出，而或稻或菽亦各随其地之所宜，因先购备谷种招人佃耕，俟至谷熟后乃收其租，现已集有十四股，此后尚可续入租定，城东南隅石门口街民宅设立垦务局，闻赴局认佃领取比种者已有多人。山东诸城县土地肥厚，民间不讲种植，近有县属巴山村在籍绅士王太守维屏于今春仳弟维城创办蚕桑于其村之南北及石泉、双堂等村拓地数十亩，由浙江海宁州购到红皮大种桑秧二万八千株，聘蚕师二人，暂用旧桑育蚕，惟于选种烘茧诸法加意改良，所出之丝极为坚韧光润，将来逐渐推广，亦开拓利源之一道也。
    河南，豫省蚕桑局现有二处在省城宋门外，一在怀庆府之清化镇两局均创自癸卯年，在清化者为清化矿务总办韩观察国钧所立种湖桑千余株，饲蚕种桑纯用西法收成甚佳，至宋门外者则缘该处旧有桑园一所无人经理，年久荒芜，现已重加修茸，并添植桑秧数千株，饲蚕种桑纯用浙中土法收成亦尚可观，特清化款项不充未免掣肘，怀庆府属河内县有七方村者丝市所在，每岁供山东临清东周村取求者约四十万金，而茧丝原产地以山西之阳城、沁水为大宗出之，河北三府者寥寥无几，癸卯年陈筱石中丞既将省城蚕桑局量加修整，委农工局总办，丁兰生观察葆元运购湖州桑秧十万株分给各县，招雇湖农试育湖蚕，复由韩紫石观察国钧条陈就河内清化镇设立农务实业学堂，先办蚕学拨河内官荒数十顷省局桑秧二万株即由韩观察总办，其事韩观察体察情形，将荒地疏泉决淤令民领垦成熟俾为兴农基础，先于清化镇租借民屋，设立蚕桑实业学堂，定以甲辰年上半年为试育春夏蚕之期，计养浙江蚕学馆蚕种十九张，收蚁二两二钱，成茧三百八十余斤，照浙馆最好成迹，每蚁一钱，收茧二十斤，计成迹尚不恶劣，本地绅民熟见土茧之膨松恶杂骤睹良茧佳丝远近争传竞愿效法，甲辰年省城蚕桑局亦养湖蚕专弁来取夏蚕种以备试育，而由省局拨来桑秧二万株，现在已经放弃者万有三千株，可望长成者尚四千余株。
    江苏，农务总局坐办刘萱甫大令前订树艺章程，通行各属饬将官荒民荒有主无主隙地绘图造册，并将遵办各种植情形一体申覆，日前署荆溪县翁志吾大令已将办理情形禀报到局督办，效方伯遂委员前往查勘。金坛县翁大令有成前奉宪札劝导树艺饬令就地体察言观色相宜之树分别试种广劝绅民一律兴办具报等，因爱就本邑直溪桥镇原设之树艺局推广章程招集股份选举职员巫光彩、巫炳文、杨良骏等经理所研究土宜竭力扩充，约计前后共置山地一千二百四十余亩，统植松苗八十万株，桑秧五千株，已活者约居十分之七。
    江西，赣省农工商矿局绅拟就进贤门外清泰寺附近开筑农学试验场已禀准，藩司周方伯会同诣验立案施行方，各业主佃户闻之，具词吁免方伯批示云，查进贤门外清泰寺侧民田系本司会同农工商矿局各绅亲诣勘验拟作农学试验场之用，现已将某某等共九处合八百零四弓，统计十六亩零四弓，各订合同注明界址，载明租价，按季付给，逐年归农工商矿局招工，及时播种试验，农学该民等所称肥料籽种夏熟望成之粮仍准及时收割，秋粮即不必下种，归官设场筹办所有，前经插牌之处凡已种各物悉听收获，毋庸疑虑，至所称委员将八十余亩钉立界牌一节，此系局绅事前勘估暂为标识，以备日后扩充，另租初未尝抑勒归官，此后试验场蛐肜┏洌该业主等务宜平价出租，毋得任意居奇抗挠要政自干咎戾。
    浙江，萧山滨江沙地本系驻防旗营围猎放牧之所，近年以来，大半由乡民种植成熟，每皆争夺酿事，故奉大宪派委蒋大令会县清丈准由原垦及里中贫户领垦拨给印照，按亩定额征收，官租计共千顷之多，刻已分别拨定。
    湖北，癸卯年荆州驻防喜观察在绰留守处条陈广筹旗丁生计有派无甲者至公安县开垦马料，田一则已经留守奏准实力遵行荆州道余观察恐历年以来该地人民难免无侵占之弊，特札调樊大令赴公安办理驻防马料田清丈事宜。
    湖南，湖南黔阳县黄绌劝民集股垦荒，并创设农务学堂，其经费则抽收屠捐以为挹注已禀请湘抚通饬各属一律创办，并请开创农务公司当奉批饬两司通饬各属从速举行，闻该县刻已创成农务公司，并设有学堂及试验场，乡民颇有入股者。
    四川，雷波厅山林岗守备吴守戎占高勘得蛮是，与雷属接界，有名乌抛（译音），厂地土肥沃，因与蛮渠定约招人开垦兴办屯田。巴塘垦务现经打箭炉厅官刘仁斋司马购办农器尖锄各件，派熟悉农工之，尽先外委罗家珍等及谙练农务之武生王家贤等随带前往，商请巴台文武会办，勘定河堰起水辨明土性弓量开方顷亩，以等来春播种。
    广东，南海、顺德两县土丝每年出口计有二千六百万两之多，几与浙丝媲美，近年浙江聘请日本蚕学教习创设蚕学馆参用新法养蚕，蚕业遂大有起色，粤中绅士曾在南海之西樵创设蚕业社，亦参用日本养蚕新法大收成效，兹粤督岑制军特购浙江蚕学馆蚕种数纸分给南顺两县，责令邀集绅商会议改良之法，并饬每县各设一蚕学社，现两县令已将饲蚕择要十三条示谕绅商人等。
    ◎各国农桑汇志
    韩国，韩国政治家近来倏陈种种变法事业有人提议仿效，日本之屯田兵制于咸镜两道设忠卫队以所在屯土分配之，其武器训练等则自军部别设方法，其所分配各地兵力如甲山二百名，三水一百名，长津一百名，咸兴三百名，永兴二百名，文川五十名，安边一百名，德源一百名，镜城二百名，吉州一百名，城津一百名，茂山二百名，会宁二百名，稳城百五十名，庆兴百五十名。五有十六日，韩京电驻韩日使向韩政府要求准其以开垦荒地之权全归日人长木藤吉郎管理，韩外务部以公文答复日使云，此事向归护乡院管辖，故已由本政府转照该院，据该院卿复文云，韩国既设护乡院，自应由韩国办理，故不能准许日人近驻韩，日本代理公使荻原君尚拟再备公文照会韩外部。
    美国，美国商业报谓美政府之农务省于合众国内大加奖励养蚕，如有无力饲养者则由该省暴给其桑叶及各种养料等，可预定准数报告，随时领取，至蚕卵纸一节亦由该省发付，其已成之茧干燥，合品者有一封度七十五仙至一弗之市价。
    ◎各省矿务汇志
    北京，商部新订矿路律例业经奏奉，朝旨颁行近闻商部行文各省督抚饬派所属，凡境内一切矿山务须详细勘查绘图贴说呈报商部存案，嗣后有人呈报开掘，经由商部派员前往勘验妥订章程，无庸地方官再行干预。
    直隶，开平矿务一案业经外务部与英使萨道义议妥，仍系华洋合办，准由北洋委派大员驻局，其秦皇岛一埠亦由中英两国派员会同治理。德人汉纳根在正定井陉县开一煤矿，系庚子以前往路矿总局请办，尚未核准即遇拳乱因而停搁，乱后汉纳根即聘请矿师，并购吸水起重等机器前往开采，至本年三月间已见煤槽，故拟厚集赀本大加开拓复具禀直督请咨商部存案，其禀词大概系由汉纳根措赀垫办山主张某即以矿地作股一半，其矿地东西南北各以十里为限等语。五月二十二日，经袁宫保批示略谓所禀各节核与奏定新章不符，县四至延袤各十里亦未免太广，既称华洋合办，照章华股应过洋股之半，究有华股若干禀中，未据申明碍难照准云云，而该矿工程业已过半，指日可望，出货势难中止，闻已由德领事请驻华德使向外务部交涉矣。
    山西，山西泽州府大阳镇所产石煤其质甚佳，与英国海军所用威路士煤不相上下，戊戌春间福公司曾将煤样邮寄伦敦，请著名化学家理科博士黎利君化分，其分得之数如下：炭万分之八千九百二十四，硫万分之三十一，灰万分之六百九十一，水气万分之三百五十四。晋省矿产先年与福公司所订办矿合同吃亏甚多，当时原冀晋丰公司能与福公司平分事权，嗣因庚子变乱，晋丰缘事歇业按办无人，晋省全境矿昨遂尽为福公司所有，奏卯年该公司复援合同标首制铁二字，欲在矿山附近推广设厂制铁，又议铁路由中国借款，并不请领凭单辄行探矿均与合同有背盛宫保，乃与晋豫两省竭力抵拒，并拟藉此将前订合同吃亏之处悉行争回，屡经电咨政府外部，合力与争坚持几及一年，近乃渐次就绪，由盛宫保与其总办英人某议定数款声明晋矿，由中英合办设厂制铁，归中国国家专办。
    江苏，江南盐道徐观察拟在龙潭施家井平窿开挖煤，窑由关道两库借款，先用土法试办，请咨商部免照矿章，给照商部以奏定矿章，无论西法土法皆须领照，断无土法官办准免给照之理，碍难照准复经江督饬遵，兹闻商部一俟矿山图说到部，即须填照给发。南京设立矿务总公司，专办江西、江南、安徽三省矿务，以挽利源，近闻江南总公司已公举蒯观察董理，江西分公司已公举梅胡两绅董理，安徽省已公举李绅董理。
    安徽，英商凯约翰前往在安省与商务局订立之六县矿山，合约以展限屡次未能开办，遂变计认定铜陵县铜官山等处开办，当以商务局未即允准，因进京设法兹闻，皖抚已奉部咨调取凯约翰在皖省之前后禀批合约全案卷宗递京归部存核商务总局，业经汇抄进呈。
    江西，朱通判大镛奉委开采芦山大穴头鱼拖洞银矿先行试办，现已到省解呈银质四百余两，又有未经化分之银矿，原质一块一并呈验，赣州府城东十余里有地名穿峰凹者内有一山骤然崩塌，土人奔视塌处见石块累累灿然黄色疑以为金拾示识者谓为铜质。
    浙江，近日有人在绍属之姚坞地方发见铁矿一区，所采矿砂以土法冶炼果皆生铁，遂集股本五万金与某洋商合股开采，已禀请地方官转详立案。
    湖南，湖南矿务总公司已派中路总理在籍候补道黄绅笃恭前往沪汉一带以及南洋新嘉坡等处招集华商股本以扩矿政而挽利权。湖南官绅所定矿务章程主全省矿山事业不许外人染指，英法两公使皆照会外务部反对之。
    四川，矿务总局行文各属调查该处有无矿山，业主何人开办与否或洋股华股矿质何类或已停办，或已试办一切，现今情形详悉禀覆，以免各地奸民引诱洋商占办夺利。四川铜政积弊太深，现经川督札饬矿务局设法整顿。夔府绅士高君蕴玉等近与法商合办华利公司，开采夔属五金矿产，近该公司已有法人四人行抵夔郡矣。宁违府属麻哈厂地方金矿颇旺，府尊熊济文太守议自开办，拟订章程，禀明矿务总局批准。江北厅煤铁公司与保富公司华英合办合同业经矿务总局与英卜副领事暨英商立德禄君议订章程十六条，彼此允协不日即将签字，乃近闻总局致卜领事函称此次合同第十五条内，此合同各款句下原有应以华文为准六字，日前会议曾将此六字删除，敝局检查各公司合同均有此句，似应仍将此六字添入等语，经英总领事函覆川督锡制军谓合同均有此句者，正以前时川省无人精译英文，故此次合同矿局毁有译员，又查第十五条载明，如有争执之处须将华英文字详细核对，此正无偏重偏废之意，既未专以英文为准，又何必专以华文为准，如再仍行争执，可请公正人公断法商某与日商某因与万县刘某订立合同，约开巴底马旺矿金及夔属铜矿，并携矿师二人法廷特派重庆正领事安君会办川省矿务事件，故安君已于癸卯年赴省便与当道商订条规。四川矿务局前与法商戴玛德订立开采巴万两县煤油，合同已将二载，现已开办，有日川督特委林观察为该公司华总办与法总办遇事妥商实行，合同所载彼此互守权限，互享利益之言。章谷屯务委员王炎现已禀销，查矿差据禀一枝碉之矿已归懋功厅办理，公塘子之银矿早已半空，巴旺各地并无矿产，斑阑山地方甚旺，开采多年，近来尚好抚边之黑山一带夜有金光，惟大雪封山不易攀援，有匪党张子羊私挖多年。
    广东，韶州府曲江县总办獭顶锑矿委员彭别驾厚源自去立十月到厂试办以来，所获锑质约值三十余万金云。广州合浦县石头埠煤矿苗旺质佳，久为西人艳羡，前经善后局发官本七万金，派员督办，嗣因官力不继批准，商人郑宝源承办，并将官款附入改为官商合办，已历数年未见成效，现在大宪振兴矿务，闻拟收回官办云。开建县属埔流金矿一处金苗甚旺，当道特委陈武纯太守为总办夏锡畴司马为文案兼管一切支应，又委传锡畴梁鹤清两贰尹为分办以浚利源。
    ◎各省堡艺汇志
    京师，北京工艺官局所造玻璃各货料均由房山县采购，近来商民因其物美价廉相率订购者日益增多。商部稽查工艺局章京时京卿宝璋近以京师开办工艺官局招集艺徒分科学习工艺颇著成效，惟天津教养局内制毡一艺较各工厂所出者尤为精美，京局欲得此项教习尚难其人，故特禀请商部拟就各科中酌调艺徒四名咨送北洋教养局一体学习，俟艺成之日调回京局。商部造纸公司前议所造之纸，凡官场往来公文及契券等后面下端均有刻印之商部二字。商部工艺局巾工科近织毛巾益称精美，刻由局分寄各布店代销，据各店声称此类毛巾较日本来货细密数倍，且价亦极廉。
    哈喇大呢两宗为泰西常用之物，中国不肯加意研究，顺天工艺官局拟聘请精于此业之人来京仿照西法设厂制造。彰仪门内工艺局组织精良货美价廉，如洋毯景泰蓝、洋式木器编藤桌椅久为中外所称道，近又遍贴告白减价出售。
    直隶，直隶农务局总办李观察近在宛平县西北之门头沟勘得一种矿产，可以制造玻璃及各种料器之用，因将该矿石料送至山东博山县窑中制成器件，经学校司察看佥称精美合用，因遂禀请直督袁宫保拟在门头沟附近暂租房屋数十间，仿照博山窑办法制造玻璃各器，经宫保批准照办。天津北马路龙亭后新建之考工场业已工竣近已聘定日本美术家盐田真君充当艺长，王君荃士经理一切，第由直省镑府州县赍来物品甚寡，将来开列品中，日本制造器恐居一大半焉。天津工艺学堂总教习藤井恒久条陈倡办硫曹公司以兴工艺，呈请采择提倡，业由袁宫保札饬运司天津府筹办。北洋烟草公司现因制法改良销路甚畅，北京、保定、山海关、唐山、河南各处销售甚多。
    山东，省城南关外正觉寺前经设立教养局，收养贫苦乞丐，教以工艺，现已有五百余人，专教造靴绢布制绳等事。自去年委魏观察总办后添造作房数十间，近复在南首新造房屋多间，凡造成之货均归此处发卖。峄县工艺教养局现在周耀山明府拟重工业整顿，除照旧织布外，添聘巧妙漆工作教师，教以仿洋漆式作为花瓶、帽架、烟盘、小懈髌髅笤诰质勐簟Ｓ筛繁毕缡八里姚村地方村中烟户，并附近居民皆以编织凉席为业，其制法以秫秸之顶节细颖擘成数瓣，刮去里肉，但用细皮红白相间，编成各种细席，施之桌椅床褥，凉滑可爱，年来出货甚广，运往东昌一带尤多，计每年约值银四五万两上下。毛瑟枪为行军利器，潍县工匠有能仿造者，每枝约值大钱十千亦甚坚利耐久。高唐周剌史集股十二万金，创设工艺厂，以养贫民，而兴美利近派人至济南工艺局查询一切章程，并订购织布机器多架云。
    江苏，苏垣就元邑仓房改设，工艺局所有试办工艺十种，如洋货门则造肥皂，织洋布卷纸菸织毛巾、绒毯、地席、洋袜、法衫等项，土货门则织素花缎、常熟布、顾绣等项，均由司事教习督饬工徒研求制造之法，至该局提调游云仙大令续议章程大旨皆仿宁省办法，综其大纲约有十四端，一宗旨，二命名，三设局，四派员，五司事，六教习，七工徒，八丁役，九工艺，十经费，十一月费，十二免税，十三进步，十四推广，惟该局僻处城隅货物出入殊多不便，将来出货渐多，尚须择工商繁盛之区，设立分局推广办理。近闻江宁藩司黄方伯有鉴于利源外溢，因筹得的款延聘日本著名工师购置织缎机器，先在文闱供给，所教人仿织以挽利权，制造局总办魏观察到差时当奉江督魏制军札饬，嗣后制造枪炮等械应仿照日本、德国等械制造，以便各省取用，以归划一等，因观察因即亲莅各厂详细阅看，并谕各厂委员督饬各匠一体遵谕仿造。近有日商在上海烂泥渡附近创设机器造纸局一所，惟杨树浦伦章华章两纸局所用，造纸之质料均系旧布头，旧棉花等类，而该日商则以中国之稻草为质料，所出之纸与该两厂不相上下，故沪上浦东各乡人之稻草皆被收买一空，价遂飞涨，每担须四百文左右，闻该局每月所用稻草须四千五百担云。
    江西，江西土产自磁茶而外纸为大宗，近以洋货灌输销路阻滞，业此者大半闭歇，现经农工商务局禀请设立造纸公司购置机器，延聘日本工师招人学习仿造以求抵制，已奉夏中丞批准，拨银五万两先行试办，并委派湖北候补道陈观察兆葵综司其事。曾昭吉别驾唐树丹二尹所造空气球初时试演不甚灵效，现在逐渐改良，甚为完备，曾在北坛放演，升高三百二十丈，可以操纵自如，闻夏中丞日前出巡赴浔晤及端午帅亦拟仿制，曾别驾并面请常备军郭统领于营兵中选择矫捷者数人，以便训练驾驶气球之材。上高劝工局所织各项毛巾、洋纱、白布现有工匠善用漂法，漂出白色，与省垣洋货店出售之毛巾、洋布，相似上高土产，以夏布为大宗，登市之时皆系镇江商人，前年购运惟所织夏布纯是本色，不知漂法，以故出售之时价亦不高，张大令现饬地方绅董张暑初劝谕夏布行店广雇工匠，讲求漂白之法，将来漂法一精则布好而色佳，不惟镇江商贩来此购运，即各镇皆可行销，自无临时抑价之弊。景德镇造磁之原料以产自安徽祁门为最余，在乐平、余干等县虽亦产此料，然相去悬殊，惟浮梁产有特别之原料，即用于磁器之外面，而发光者俗所称为釉也，现兴安县创设窑厂已著成效，惟原料之泥各处均不合用，若仍在景德镇采办则不如在景镇制造之为愈，现拟在附近一带取泥试用，然尚无把握也。
    浙江，杭州拱宸桥西新建西式房屋由高某等购备机器创设益盛榨油厂，先以纱厂花子试榨清油出售，现各乡菜豆将次登场，若以机器榨取出油较多，该厂获利可操左券。
    福建，福建职商林辂存具禀商部请设制磁公司，兹悉署闽督李制军已接准商部咨文矣。有英商贩运樟脑过闽，初闽省辟脑局所聘之日本技师缉获，当由驻京英使函达政府电令闽省大吏放行，该日人送至督署理论，谓为蔑视，日本厚遇西人闽省遂电达政府，请日使转致日领事嘱其毋得干预。官脑局聘用日本技师以制樟脑，日前该技师报销，自开办以来，共用去三十万元，而熬脑之事尚未开办，闽督谓其开销太巨，殊有碍邦交云。福州某少业煎银长知化学曾历外洋能造无烟药，现与武备学堂某翻译同请于督宪，拟在西门外洪山桥试办，闻已将水部机器厂改为无烟药厂。
    湖北，鄂中某绅集金数万，拟就武昌城外设一制造机器厂，闻已禀准开办，并聘定工师多人专制各项机器，既为贸易之资，且开风气之渐，而附近贫苦小民亦得藉工作以赡生计。武昌造砖厂自去年扩张以来，销路工作均日渐兴旺，乃今年有某洋商亦在汉口开设造砖厂一所，当道特传谕该局总办，此后务须精心构造，并妥定购买章程以广招来。
    湖南，浏阳夏布在莎上消路颇广，潍人刘姓今已购机织造，永顺府曾设一樟脑制造，所效福建之成法，自福建聘得熟练技师来永制造，颇著成效，前制有精品五百斤输运汉口，不亚于台湾、福建之所产，今拟扩张规模盛为制造，更集该地缙绅多人于武冈州再图建设，近已集款筹办。
    四川，商务总局王体元禀云，该教习试造各车虽经本总局考验，尚堪适用，查改良之安步车尚宜坚固，仿造之快行车尤须轻灵，其水车等类之行于乡里者均应灵便之，中期能坚实耐久，庶克行销畅旺否则购用者少徒请示谕不特无益转，恐有负讲求制造之初心着遵前批加工构造，再行分别呈验，以凭核夺，大凡工艺等事稍有可观无不力予保护维持。庆符附生严钟仑悟得一取煤气新法，于督藩商务处禀请验试，皆以为适用，给予文凭，准于犍邑盐厂试办，如成效果大，即为咨商务部准其设全省煤气公司，并专利三十年，严君于去年到犍集款十万金在五通桥创设公司试办，该处人甚踊跃，旬日款即纟斗齐，今已开办，有自犍厂来者亲见其取气诸法甚为便捷，其法距烧盐处数丈外置一铁桶，置炭于中旁，置三管火热则一管引其气以烧盐，一管出油，一管出漆，其未过之炭取出售与人，能抵炭价三分之一，人工资本一切出款以油漆及未过炉炭抵算，尽足敷用，至炭气则全为盈余，惟其贮煤之铁原系生铁铸成，火力太猛，不无燥列之患，现已命人到沪拟购洋铁以代。成都工艺局开办年余，颇有进步，近出示晓谕士民有能仿造洋货或他省堡艺及自出新心裁造成新机器者准呈明本地方官申送来局考验，酌予薪资派充教习自造者许其专利。宜宾、南溪两县土人爱种甘蔗，压水以熬白桔两糖运赴荆沙汉镇已成为巨宗，每年冬间各糖房蔗秆堆集如山，用以代薪而已，近日某甲得西人造纸法试用蔗秆杂以破布，现在试办纸出匀白可爱，拟集股赴沪购买机器，陆续收买蔗秆蓄于池中，用石灰先为融化，一俟机器到日即开厂举办。劝工局陈列品在省城西青羊宫傍二仙庵内由盛委员监卖，凡数日间已售出银二百余元，陈列品为之一空，局中出品赶造不及，现已有三百余名之工人，又在江安县聘来竹黄工匠二人添制竹黄器具。省城向无碾房米侩每藉粮费抬价，现成都雷太守请发公款于北棱场修设旱碾十二座，有碾米者一石给工钱二十文以作仓夫口食。叙州府所属樟树颇多，近有某姓从海外归来，曾见西人以化学制炼樟脑伪象牙珊瑚各器皿心焉羡之，现在醵资四处收买拟设厂，按照西法提炼仿制。
    广东，前粤督瑞制军创设船澳于近省破值胤剑以为修理兵轮之用，初本官督商办，糜费不赀，因而中止，然废弛日久，所有机器失耗殊多，今岁大宪决意收回官办，闻委崔守祥奎为督办李令某为总办，先由善后局拨款二万金，以为开办之费。商务开局由局员妥拟章程，详请两院宪核办，兹闻云帅以农工商矿为理财四大政策，现在限于财力不能分设局所议暂将农工矿三者归并商务局办理，俟核定章程札局遵照云。肇庆府城制造局业已建设竣工，现省宪议定将省城之东西两制造局一并迁入肇庆新局以节经费。广帮茶商以同业相倾茶利日亏前经出使美日秘大臣沈梁诸公叠电劝谕从速改良，以维利权。去年省地各茶工曾集众公议，认真讲求，现闻倡议特设一表，定其准率以验火力，使焙茶无变色之患，该法业经试验已远胜于昔日。粤省所产之花席为出口货，大宗其运赴美国销售者值八九百万，兹闻大吏准商部咨开略谓接出使美日秘大臣梁据商务随员，梁苏两员接美国纽约地毡地席公司函称近日运往之席甚劣，务必亟图改良，制造坚美，如不改良，将来必用别项贷代之，致失利权等语，大吏遂札行商务局谕饬行董务必拣草圆匀组织坚固，以免利权外溢云。
    广西，桂抚柯中丞前委程守道元开办桂林、梧州两府工艺厂，梧州四月已办理完竣，现已开工造作，兹省垣亦雇就工匠招徒入厂，于五月初一开办，其厂则设在就日门外桂山书院，所造各物闻先办织布绢洋庄花席藤竹器四项。
    云南，云南因开筑河内铁路所用工役人等往往不耐瘴气，多致疾疫者现滇省大吏咨文粤省由粤中地方官招募工役，招齐后各给华洋文凭，咨送滇中以充工役。
    ◎各国工艺汇志
    俄国，俄人自知海底潜行舰制之不佳，居高位之人设立一会研究此事，皆云我俄若于太平洋中有海权，此事实不可少有，献门天伯爵捐洋十万元，又沙尔特地戈海军少尉捐洋二千元，以为增加改良潜行舰之用。
    英国，现在英国伦加与兴州之棉花纺织工场其数有一千七百六十四所，其纺锤有四千五百十九万五千六百四十一个，织机有六十五万三千一百二十台，从今二十二年前即一千八百八十二年时，则工场数有一千八百十四所，纺锤有三千九百四十一万六十七个，织机有四十八万五千二百六十四台，伦加兴洲中之乌罗大麻一省视他地为最多，锤数有一千二百四十二万九千八百三十五个，但以为乌罗大麻之市上计之其锤数已有一万八千八百八十个，但以乌罗大麻市内之第二十七街计之，则有纺锤三十九万九千二百二十九个，织机五千六百三十七台之，减少若总计之于纺锤数则增五十七万四千六百九十一个，于织机数则增五千七百四十八台，于行家则无所增捐，于米杜尔屯及屯建两地则有行家十七处，纺锤六十四万五千九十四个，织机二千四百六十五台，于麻斯雷及米戈斯脱及罗启斯三地则有行家十五处，纺锤一百十二万一千二百五十八个，织机四百五十台，于鲁启台尔地方则有行家八十八处，纺锤二百四十八万九千零九十六个，织机二万二万二千九百七十六台，于亚白米尔及古伦非尔脱二地则有行家四处，纺锤十二万八千八百个，于斯得戈斯尔得则有行家六十六处，纺锤一百七十九万六千五百八十六个，织机九千二百二十九台，于阿希屯则有行家三十五处，纺锤一百八十八万三千二百七十个，织机一万一千五百零三台，然皆不及乌罗士麻之增加行家六处，纺锤三十一万七千八百十二个。
    美国，美国空气飞船发明家三多司顿已将所造第七号之飞船加意改良，其体积能容气质八万立方尺，每小时可飞行五十至六十英里，所配磁电机之重量仅二十四磅零四分之二，已在圣克劳德埠试演一次，灵捷非常自谓，将以此船赴日本试演云。
    ●第六期・交通
    ◎论墅浦铁路（节录四月二十九日中外日报）
    浙江绅士禀请与德商荣华洋行集资合办，由湖墅起绕道乍浦至上海浦东之铁路（按即墅浦铁路），此案缘起则由杭嘉两属绅士，约于去岁秋冬间，向浙江抚署具呈，请与德商荣华洋行合办墅浦铁路，其股分则由具呈诸人先认华股十分之五，荣华行亦先认洋股十分之五。浙抚得禀后，不置可否，第允为咨请盛大臣核办，于是具呈诸人，又至上海，向督办铁路总公司呈请，闻盛大臣即于去年十二月间，为之具折奏闻。夫中国与西人合伙营业，本为最难之事，今聚此三数少年，既不解工程之学，复不谙交涉之术，昧昧然与西人订合同，集款项，以兴此重大之工程，万一办理不善，太阿倒持，彼强我弱，反客为主，毋乃贻误地方，牵动大局，其可虑者一也，又查该路既由湖墅以达浦东，则松江绅士亦应令其与闻，以见询谋之佥同，民情之翕服，今具呈者皆杭嘉两属绅士（袁某则系严州人），而松属无一焉，则松属士民有无后言，未可知也。万一兴工之始，彼此人民起而抗拒，内哄之余，引动外患，不知何以处之，其可虑者又一也。原禀有云，近闻宁沪苏杭甬一路俱为英商怡和洋行经办，未免利权独擅，亟宜设法牵制云云。按中国地方之路，本当由中国自造，今付与英商经办，诚为失策，牵制之法诚不宜不讲，然必我自行集款，自行筑路，与外人平分其利益，而后谓之牵制，今以英商经造宁沪铁路之故，即引德商以筑造墅浦铁路，使江浙一隅之地，并时有外人所筑之路二条，以云牵制，窃所未喻，质而言之，不过江浙地方，有若干利益，已为英人所占，又有若干利益，复为德人所占而已，何牵制之有，而且英德两路同在一隅之内，假使英人别有要索，强我以不能不允之势，我固将允之矣。而英人既得所欲而去，德人岂有默然无言，必又援利益均沾之说，索我以同等之利益，我又何词以拒之，是则华商与德商合办墅浦铁路，非特不能牵制英商也，实且勾引英德使其协以谋我，哀我江浙，土地几何，权利几何，奚能堪此分剖，其可虑者又一也。而浙江农工商矿局且为之词曰，果能招集华股，另辟支路，分其势力，洵为上策，不得已即遵章兼招洋股，以客拒客，使互相牵制，亦未为无见云云。窃谓此乃理想之空谈，决不能见诸事实也。夫两国交涉，必我之权力大于彼国，乃可以言相拒，若无权无力，而欲依傍甲国以抗拒乙国，此必不能之一事也。西人远来中邦，抛弃巨资，筑路开矿，各谋其权利而已，假使英德两路各有其宗旨所在，则英人自有英人之利益，德人亦自有德人之利益。各得其所求，各遂其所欲，不必相拒也。若使其两雄不并立，连鸡不俱栖，因而有冲突之事，彼时我若助英，则恐撄德之怒，我若助德，又恐招英之怨，势必如今日之己事，任日俄交战于东三省境内，而我谨告中立而已。夫中立云者，即自处局外之谓，我既以局外自居，则我之土地将悉听人之处置，试问江浙之土地尚能为我有乎万，一两国交争之后，无论孰得孰失，其得者必引以为功，以为我之拒彼，实为中国保全利益，而因之索取酬报，其失者必又迁怒于中国，以为我之失败，实由中国政策不定，依违两可所致，因而指中国为不足有为，而别筹泄忿之法，如是则介居两大之间，实有动辄得咎之势，不知如何因应，是即能以客拒客，而为祸更大矣，其可虑者又一也。原禀又云，查上海浦东至乍浦海口，乍浦至杭州湖墅，确有商运利益，轮船不通云云。按此语于地理及商情，似乎均有不甚明白之处，试髡垩灾，按原禀所指定之路线，皆非出产最旺之处，亦非来往旅客最多之处，而水路又四通八达，输运甚便，本无所用其铁路也。查近来由上海至平湖有小轮二艘，间日来往，客货简少，频虞折阅，前者尚有小轮一艘，来往上海乍浦海盐，旋以无利可图，未几即罢，则其商运之有无利益，可以断定矣。总之浙西一带，除丝茧外，并无大宗出产，用小轮装运，不过一日，或一日半，即可至上海，亦无所用其铁路也，且更不必经由墅浦铁路也，是则具呈诸君，掷此巨万之资，于断不能得利之地，诚不知其决何居，若德人则得寸则寸，得尺则尺，必别有用意所在，或不以糜费巨资为嫌耳，然则此路成后，其为我之利乎，抑为德人之利乎，不待智者而知之矣，其可虑者又一也，抑更有进者，查宁沪铁路，让诸英人，已非中国之利，然英人究以商务为重，宁沪苏杭甬一路，又为商务最盛之处，则此路成后，我犹居于利害之间也，若墅浦一路则与商务全不相涉，而德人之筑路又必非为商务起见，观于胶济铁路未成之日，德人即亟亟简派专员驻扎非通商口岸之济南，其命意盖可想见，故尚论者每指胶济区域为第二之满洲，以是为中国危，今奈何复欲以江浙区域为第三之满洲也，窃愿主持斯事者慎思之矣。
    案墅浦铁路一案，后缘驻京英使牒告外务部，以德商分利，恐起争执等语，请即阻止，外务部遂分咨浙抚及铁路大臣盛宫保，驳斥不准，事遂寝，此论全为此案而发，本可不录，然近日各省路矿为华洋合股四字所朦混者，随在皆然，岂独吾浙，斯文剔抉诸弊，晓以利，害实足为贪小利而忘大患者乐，故节录之。
    ◎论胶济铁路与德国权力之关系（录五月十二日时报）
    世界各国对于中国之政策有二，一曰保全，二曰瓜分，保全政策者，美日英之所揭橥也，瓜分政策者，俄法之所怀抱也，而德国之目的，最为不明，德国者于甲乙两政策各为最圆满之预备，视时势之宜行某种政策，而遂行之者也。凡倡保全政策者必其工商业大发达，能以生计问题制中国之死命者也，倡瓜分政策者则异是要之两者皆足以亡中国，其揆一也，乃者胶州济南间之铁路全开通，此事之关系于中国前途者，其重大不让日俄战役，此铁路公司乃由德国全体之大资本家组织而成，而柏林之中央银行，给以辅助资本金一百五十兆元，虽谓之为政府的事业焉可也。德国此举其为有侵略土地的野心与否，姑勿论，即使无之，而握山东全省生计界之实权已足以制我死命。现在铁路近旁新开之煤铁矿据胶州年报所记，其煤矿为无烟性，及沥青性之最佳品，以用之军舰，及东方一带火船最宜，计其采掘之费，每吨需三元，由铁路运出青岛，每吨需四元二角，售之于船舶，每吨十元，至十三元，其铁块亦为上等良品。现在山东附近各都市供建筑及其他用品已极销流，胶济铁路既通之后，此铁矿利用之途自更益广，而此矿区实德国资本家所左右也。现在所投资本已二千万元，闻将来预备增加者尚六千万元以外，遂为中国内地第一大矿矣，此皆与济胶铁路相辅，为德国东方殖民之一大成功者也。故美国人评之曰，青岛者将来第二之香港也，胶济铁路者举山东全省之千五百万之人口，而置诸德国势力范围下者也。二十世纪以后之世界，惟战胜于产业界者，乃能役人，反是则为役于人，此稍有识者所同认矣，故此后灭人国者决不恃炮弹，决不恃舰队，而惟握其生计之实权，以为之主人，彼德国前此本与俄同一侵略政策者也。此次俄军失败之后，或遂一变其方针，以从同于英美日所谓开放门户之主义者，亦未可定，虽然就令尔尔，而中国遂可以保全乎，狐之吸精髓以死人，与虎之啖骨肉以死人，其所施之手段不同，而受之者之结果则一也，昔杜兰斯哇人赌亡国之孤注，以与英人战者，岂谓英之掠其土地哉，所争者不过钻石矿金矿之两问题耳，故知痹痨之疾，甚于痈疽，将萎之花，惨于槁木，论者毋徒狃于日本之战利，以为是保全主义之制胜，吾可以高枕为乐也。埃及高丽至今未亡，试问其国于天地间之价值如何哉，抑今日欲挽兹浩劫，岂徒君相之责任而已，民间之责任抑更重焉，岂徒政治家之责任而已，实业家之责任抑更重焉，国中有一人焉，不以责任为责任，则国将有受其敝者，而况于举国人视切肤之痛为秦越耶噫。
    ◎论德国东方海底电线之计画（录六月二十五日时报）
    本馆据海外电报称，柏林之德荷电报局近拟造海底电线，从南洋之末南图半岛经墨利挪岛之轧姆城通至上海及大美太平洋电线，从此可有一新电线，与东方相通，往来消息，可以自由（载本月初十日本报）尔，则德于东方通信机关易间接为直接（现德欲电至极东必用大北电经过西比利亚、俄罗斯，否则必大东南线），而胶州湾之势力益巩固而不可制，吾乌能忘情。
    德国于十九世纪之初，一极贫之农业国也。久困干戈，司农告匮，无殖民地，无良质之石炭，无丰腴之土地，无适中之气候，重以国内分裂，互相残害，故进步迟滞，自大政治家腓利特利斯丁出（生一千七百五十七年，卒一千八百三十一年。），扫封建之余毒，结与国之欢心，卒能发展其内治外交之奇才，使其国驯致富强，得与欧洲诸大国为伍。自是其国专志于厚蓄势力，至近年膨胀已达其度，始渐求尾闾以排泄之，若南非南美，若小亚细亚，固其所历年经营，不遗余力者，而其于我东方尚未有一适宜之根据地也。自丁酉冬，以杀其二教士为藉口，不顾公论，悍然以暴力占我胶州，益以庚子变乱。德使被杀，适以遂其借题发挥之意，于是其在吾国之权力日益增长，殆足与英法诸国并驾齐驱，且更有后为居上之势焉。
    今者东北之风云急，英法南亚之基础日益盘固，美主罗斯福并吞太平洋之雄心且如暗藏春色，当此时势，德不欲保东方之势力则已，德欲保势力于东方，以胶州一隅之地当列强竞争之冲，消息机关仰他人之鼻息以为交接，危乎不危。
    是以日前有索租洞庭湖弋船之举，洞庭不遂，又移而向于鄱阳，其要索江督之言，近于迫胁，是岂非其所持之帝国主义，膨胀达于极黠，而不觉发之暴乎，吾不禁为此惧矣，虽然借地弋船之举，主权在我，且鄂督已绝之于先，江督虽弱，亦断无漫然许之之理，殆非可惧之甚者。若东方海底线之计画则固德之自为，而非他国所能禁者，极其结果，于其国在东方之行政权、商务权有发达之助力，而胶州之布画，及山东四百二十里铁路之经营，实得一自由之纲领，其津镇六百三十五里之路权，与英国共之者，将来亦可收平均之利益，不致局伏于强权之下，而影响之及于吾国者，乃益不可思议，呜呼。德之自施其计画者则善矣，其如被之者何。
    向者华盛顿政府与马尼剌之交通也，由迂回辽远之电路，当外国干涉之冲，虽幸未遇意外之变，论者咸代危之，故太平洋海电告成之日，即为美国扩张东方权力之始，纽约太阳报曾著论云（美国之电报，前此全恃大西洋传来倘或遇有事变，稍稍窒碍，则美国与世界全部无一可以交通，其危险莫甚焉，且世界大势趋于泰东，吾美既得夏威夷、非律宾，以东方诸国为市场，非在东方得一最迅速、最直接、最确实之交通机关，则事事将落人后。），观是论之旨，知德所以计画者，其意亦不相迳庭也。
    据此以观，处二十世纪之世界，于海陆上非有巩固之实权，不能收特别之利益，非如十九世界可以激烈为侵略者也。近日实为重要机关，过此不图，噬脐何及，以德之次于诸国者，其猛进已若此，则诸国这这雄顾可料其进步耶。吾国方面过于德数倍，乃阒无计画，坐使神州万里，入他人之势力范围，而路矿权之易客为主者，亦复十而八九焉，怅望前途，肤战股栗，吾又何暇忧德国之海线耶。
    ◎外务部奏议准湘省开办铁道枝路折
    光绪三十年三月二十五日，湖南巡抚赵尔异奏湘省绅商请设湖南铁道枝路总公司，先将常辰一路集股试办一折奉。旨外务部商部议奏钦，此钦遵由军机处抄交到部，查原奏内称，湖南全省绅商呈称湘省西南两路水程则险滩林立陆途，则山径崎岖以致物产壅积滞销，五金煤铁每以运转维艰，无从开采，是铁路之在湘省尤为刻不容缓，现拟集股建设枝路两条，一以通蜀，一以通黔，其通蜀一路拟自长沙一路，分枝上达常德，由常德达辰州，直入川境，与川汉干路相接，其通黔一路拟自衡州，分枝达宝庆出武岗黔阳光州入黔省，惟通盘筹画工费甚繁，势难同时并举，现拟先由长沙修至常德，而辰州计程不过七百里所需，约八九百万两，先就本地绅商集股，再及沪汉南洋各埠，如有不敷或酌借洋款俾资周转，恳照湖南矿务总公司成案，在长沙省设立湖南铁路枝路总公司，除粤汉干路由美商承办，萍体一路由萍乡矿务局自办外，其余粤汉枝路均附属川黔两大枝，悉归总公司经理等情伏乞敕部立案各等语，臣等伏查路矿两项互相表里，湘省地大物博，山川葱郁，蕴蓄素宏行充转运维艰，不免货藏于地，是该省之办路诚为刻不容缓，兹据该抚赵尔异奏请设立湘南铁道枝路，总公司先将常辰一路集股试办，系为自保利权起见，拟请准如所奏，先办通蜀一路，其通黔一路亦即接续办理，应令一面延访工程师驰往逐段，测量道里绘图具详，一面即遴派员绅详拟招股章程，限期开办，所有一切办法随时详细咨报外务部、商部核夺，总须实事求是，迅速兴作，不得稍事延缓，至原奏内称，如有不敷酌借洋款一节，查商部奏定铁路章程第六款，载集股以华股获占多数为主，不得已而附搭洋股，则以不逾华股之数为限，并不准于附搭洋股外，另借洋款，又第十条载开办路工后，若因工艰费巨集股时意计不到，致有不敷应准以机器房屋抵借洋款，概不准以矿地作抵，并须候部核准方可议借各等语，盖以集股则零星授受势散权分借款，则事归专属易启太阿倒持之弊，故定章虽以股款并列，而借款一条实指开路工以后，意计不到致有不敷而言，今该抚请办常辰枝路意在自何利权，且路工尚未兴筑，自与开办后，意计不到者有别所请酌借洋款应无庸议，又原奏内称粤汉枝路均附属川黔两大枝悉归总公司经理等语，查枝路附属干路应俟干路筑成后统筹全局，分别缓急，次第奏明请办，未便先准立案，以昭核实如蒙，俞允应由臣等行知该抚遵照办理谨，奏奉，旨依议钦此。
    ◎河南巡抚陈督办铁路大臣盛会奏芦汉铁路展造枝路与比国公司议订合同折
    窃查芦汉铁路系贷借比国公司洋款造办前因豫筹干路还款保全枝路利益，臣宣怀于光绪二十五年十月奏请开封、河南两府枝路统归总公司筹款接造钦奉，朱批著照所请该衙门知道钦，此钦遵在案，先据比国公司代理人卢法尔函请承办，当经派员伴护勘测，大概旋因拳匪事起暂行停议，去冬卢法尔来沪重申前请，并承准外务部咨催办理，自应从速兴办，查芦汉铁路在荣泽左近渡河该处，东至开封府约一百七十里，西至河南府约二百五十里，现由卢法尔估计应借工款一百万磅，合法金二千五百万弗郎克，议明利息期限，悉照芦汉章程俟合同签定后九个月内开办，所有议订合同各条饬由总公司法文参赞候选道柯鸿年等与卢法尔数月磋磨，并经臣宣怀逐条斟审，照芦汉合同量为删汰，闰五月间，臣夔龙入都过沪，互相商榷，复经函呈外务部详加增改，旋准复酌添二节计订定细目二十九条，又行车合同十条，要以保持权利，不令旁生枝节，为断此次所订合同，大致以芦汉干路办法为基址，而酌量增删钩勒较为严紧，除咨呈外务部外，理合将所拟比国公司合同底稿缮具清单恭呈，御览俟奉，旨批准再行签印开办谨，奏奉，朱批外务部核议具奏单二件并发钦此。
    ◎直隶总督袁准外务部咨据总税务司拟具邮政专章转饬各海关道遵办札
    五月十九日，准外务部咨开光绪三十年四月二十六日据总税务司申呈，以邮政关系紧要洋人船只，既以未定专条，不便强使代运，所有华轮行驶内港自应急定专章，俾饬遵守，而重邮政当经本部札行总税务司，查照拟章申复去后，兹准复称遵拟专章一条作为光绪二十四年六月初八日续订华洋轮船驶赴中国内港章程内第二条后之补条，即与原章一律照办无异，嗣后华船入港之关牌无论已发未发者均应由各该税务司将此补条刊印其上，以便有所遵循，所有遵拟专章开列于后，一凡华轮均有代运邮袋之专责，其行驶内港者一领准入内港之关牌，即应代运邮政信袋分交路，经各局每值行驶往来遇有邮局处所即须赴局声报，以便随时交接邮袋，不致有误，除带运包裹分量较大者如何发给水脚，由各该邮局按公平运费核给外，所有寻常邮袋订明不给运费，其代运邮件各华船不得私带信函，并不得揽带他局邮件至专责寄带之邮件亦须格外加慎，如有损失遗落违章等事，仍惟该船是问或罚办或将入港关牌撤销，随时酌情定办，以昭郑重，以上专章一条请酌核转饬遵办等因，前来本部查总税务司所拟专章于邮政不无裨益，除扎行总税务司转饬各关税务司遵照外，咨请查照转饬各海关道遵办可也，此札。
    ◎直隶总督袁电政大臣吴札电话参赞吉田正秀文
    德律风与电报事原一例势有相维，业由前盛大臣于光绪二十五年十月十七日附片奏请，将德律风归并电局办理奉。旨允准欠遵在案，自庚子拳匪乱后，京津一路有丹商璞尔生乘隙安设德律风擅自招商承用，至今未撤，显与奏案不符，若不设法禁阻，非特有妨主权，且于电报利益在胡妨碍，亟应赶紧收回归并电局办理，以一事权应饬电话参赞吉田正秀驰赴北京、天津、北塘、大沽等处，相度地势估计工料并饬北京局黄道天津道张道，俟该洋参赞到后会同勘定，设局地段招来用户妥速筹商一切办法，随时禀报以凭核办，一面由本大臣袁另饬津海关唐道传谕丹商璞尔生原设风线，如不居奇即由电局估价购回，否则勒令拆卸，另由电局购料兴工，自行创设此札。
    ◎督办铁路大臣盛咨浙江巡抚聂墅浦铁路批饬不准文
    浙绅钱锦孙等禀请与德商荣华洋行合股承办上洋浦东至乍浦海口，乍浦至杭州湖墅铁路能否再准添办，咨商核明复浙饬遵，并抄录该绅等草议条款清折，一扣到本大臣正核办间承准外部勘电内开英使照称，近有人谋用中国与德国款项合修，由上海至乍浦，乍浦至杭州铁路一段，业经浙江抚院转咨盛宫保查核，查华英公司前已订立草约，由沪宁铁路之间造以直路迳抵杭州，如复有上海、杭州铁路两路相争，与华英公司利益大有妨碍，请勿允准等语，该使所称是否属实，希查明迅即电复各等因承准，此查钱绅等所议，另办上海至杭州铁路，有应驳者三端，一杭沪已有总理衙门，先前核定之苏路可通，另造徒糜资本，二德商系认股，非借款商一半亦恐系德商影射，更非借款还本，即行自管者可比，三英商恐分利不能还本，亦必相争，实属窒碍难行，所请自应批驳，不准除电复外务部查明外，相应咨复贵部院查照须至咨者。
    ◎浙江布政司厘捐局会详浙江巡抚聂内港行轮文
    光绪二十九年十一月二十二日，奉宪台批本司局会详锦和战阳丸两轮船驰赴定海应照章报请转咨，由奉批查轮船行驶内港与行驶外海通商口岸，与不通商口岸章程判然不同，内港挂号船只驶赴中国境外，续订章程内且有议罚之条，由沪至定仍须出口所经全系海道何以可照内港章程办理，洋轮装载尖货由海道入口何以可归常关管理，载阳丸在前浙海关注册专走石浦、定海、海门三处，何以又可行驶沪定两处，均为不解界限，未清自问已诸多牵强何能率向外人争执，究竟来详所叙有无如此办法，与各项约章章程是否符合该船在沪关所纳是何税，则所给是何单，照洋关与常关完税与完厘能否并行不悖，姑候札饬浙海关道逐一查核明确，会同该局明晰妥议详复到日，再行察办仰即知照，此缴折暂存等因，奉此当经移会浙海关道会议见复，兹由关道查核详复，并抄详移会前来本司局详核约章参观关道议复各条，伏查锦和载阳丸两轮由沪至定系由外海通商口岸至内港不通口岸航路所经虽系海道，查照烟台条约似只可照内港章程办理，洋轮装货本归海关，征税时因定海非通商口岸并未设有洋关，是以浙海关道即照沪关办法归常关征税，至内地厘金必须设卡抽收，即如宁波、温州虽系通商口岸，仍设洋广卡于土货收出口扣于进口货收于落地捐，又如由宁波至海门有永宁海门两轮装货往来，照章税厘并纳，相安已久，况定海本属内地与海门事同一律，按照内港行轮章程第二三九条，皆税厘并言定海向无捐卡，该两轮既已指明往来沪定，自应按第二三条章程沿途完纳之例，在定设卡抽捐免致漏越宁郡洋广镇海捐款与约章自行防弊之条实相符合，本司局前已拟定完厘章程，详明札发兹复悉心会议，意见相同，为此备文会详，仰祈宪台察核，咨明南洋大臣核定，照会领事转饬该轮商一体完捐，如不遵完即不准在该处行驶，以符定章，是否有当伏祈批示只遵，批仰候会同浙海关前详分别摘录，切实咨请南洋大臣转饬江海关严饬遵办，仍由局饬令该分卡切实谕缴，毋任抗玩并移浙海关知照。
    ◎驻重庆法国安领事致四川督锡包揽川路照会
    敝领事前闻奏设川汉铁路不胜钦佩，嗣后又承贵部堂询及敝领事，是以关切在心，嗣又闻所有招股勘路筹款诸事概由公司自办，敝领事亦未便与闻，乃令闻率仍旧章实属妥善。敝领事将信将疑，适又接奉本国驻京公使电开华利公司刻在贵国外务部商定招股勘路代办合同，将次就绪足见果有其事不能不预为知会，查招股筹款固属不易，虽系他国承认，而法国款项居多，与其转移周折，其中扣费不免何若，彼此相商庶无隔阂，似觉直当勘路工程办理等项，概聘各国人员查勘，与其重费聘请来川，情形不熟，何若就近聘请，似较便宜。敝领事现查云南、沪汉等路初起公司均系法国创设，迄今聘用法员不少，诸徵妥善，有凭可查，况敝国华利公司业在北京定立川汉铁路招股勘路办理合同，该公司已代集有各银行法款三十八万万佛郎，应请各员随时商定，均系按照沪汉铁路条约之利相符，实与贵国及敝国彼此两有裨益。敝领事因公务有济，不敢稍存私见，又承贵督部堂交睦优隆，不得不预为通知，以便贵部堂转行该公司知照，庶免临时周章请烦查照。
    ◎胶州青岛行驶小轮章程
    一兹因德政府允中国在胶州界内之青岛地方设关徵税，是以现定本关应有发给内河行轮专照之权，凡有轮船准其驶赴内港来往，一切规条总应按光绪二十四年五月七月前后所定之内港行轮章程，并光绪二十八年八月补续章程驶行，尤应按以后彼此订明之各项专章办理。一凡有轮船欲在内港行驶，无论华洋船，该船主应持有本国所发之牌照，另其一函附呈海关税务司处收存，换领关牌，此项关牌以一年为限，缴回海关注销，换领新牌，其牌费初次应纳关平银十两，厥后每年换领新牌纳费二两，并应每四个月纳钞一次。一此项轮船准在青岛水面随意行驶，或照章由青岛赴内地各处，并由该内地处驶回青岛，或由青岛驶赴内地转过通商口岸，至内地驶回青岛，并准报明内地关卡逢关纳税，遇卡抽厘即可在沿途，此次所经贸易各埠上下客货但非奉中国政府允准，不得由此不通商口岸之内地至彼不通商口岸之内地专行往来，若有此项所经贸易各埠驶至通商他口之船，该船主即须报关，按该口华洋各项章程办理。一此项轮船出入青岛时，该船主总须报关，请领各单将出入口货物之舱口单呈验，并须声明欲往内地何处归时亦须报明已到某处，仍须照例完纳税钞至洋药一项及其余违禁货物不准运入，亦不准运出，倘查该船有装运洋药及违禁货物情事可将该货入官，并罚该船洋银五百元，若再犯即将关牌撤销，亦不予以关牌上所有一切利益。一此项轮船总应代中国运送邮袋不收运费，该关邮政司应办一切事宜，或自行办理，或会同德国邮员议办亦无不可。一凡有防范偷漏事宜，德国自可襄办，其巡缉洋药走私及别项违禁货物尤应襄助办理，至邮政按章推广一切，德国允以格外相助，不加阻拦。光绪三十年三月初二日总税务司赫德与德国驻京大臣穆默在京画押。
    ◎西江新开口岸税则行轮章程
    一轮船除在通商口岸上下客货外，并准其在甘竹白土口肇庆罗定口德庆都城等处上下客货，其容奇马宁九江古劳永安后沥禄步陆都等处，准其起卸搭客并搭客行李，但搭客不得藏有应税之物，如查有应税之物，即将全数充公。一轮船应分两式，一系入江轮船由省城或由江门前往西江各口岸，并下驶离两广水界者，二系轮船由香港或澳门等处前往西江贸易，只走一水者。一入水轮船须将所领本国船牌呈由该领事官收存，或呈由粤海关，或江门关收存，海关当即察验，或发给准照，并同时发给来往西江轮船牌照一纸，交该轮收执照，此准用一年期满之日必须呈缴或赴粤海关江门关续领。一由香港、澳门来往西江贸易之轮船必须先经江门，或先经省城方能驶入西江，如先经江门必须由磨刀门水道前往，并赴拱北关之纲洲税关呈报，又必须遵照西江通商，暂行统共章程察验，或发给准照，并请领江门准照方能驶行前往，倘到江门之后，欲再改往西江，则江门准照缴回江门关，并将本国船牌呈由该国领事官或海关收存，然后请领西江专照，若无此项专照，不得于通商口岸，或路经之埠或搭客埠来往贸易至该轮，由上游驶回江门之时，如所有税项均已完纳清楚，则该轮于缴回西江专照之后，该关即发出清关单，并将该领所领本国船牌并江门准照交回该轮，其江门准照俟抵纲洲之税关时须缴注销，然后开行。一轮船先经省城，然后往西江者应将本国船牌呈由领事官或海关收存，方能领回西江专照，及至回省之日缴回西江专照方能领取清关单，并领回本国船牌。一凡轮船来往西江通商口岸贸易者，其报关、清关、起货、卸货等事务须遵照沿海各通商口岸，并沿途各口岸海关章程一律办理。一征收税项办法，凡货物由外国口岸运往通商口岸者须于起货之埠完纳进口正税，如由外国口岸运往路经之埠者则须赴所经第一处通商口岸，如江门关或粤海关完纳进口正税，如土货由路经之埠运入通商口岸，如沿途未曾经有别处通商口岸者则于起货之埠完纳进口正税，如土货由通商口岸运往路经之埠，而沿途未曾经有别处通商口岸者则于落货之埠完纳出口正税，若土货进口如上所云，路经通商口岸者起货之时，或落货之时，完一正税，并一半税，若土货由路经之埠运往别处，路经之埠而沿途有通商口岸者须赴该处通商口岸报明，并即完纳进口税，其由路经之埠运往外国口岸者，则须于江门关粤海关完纳出口正各，凡轮船由香港或澳门来粤海关或江门关请领清税单之时，须将船上货物列明舱口单呈缴该开，并完纳税项，若已在别处完纳税项须将凭据呈验。
    ◎镇江关酌定小轮暨拖船章程
    轮船，一量明该船之舱面计长若干尺（所谓舱面者，凡舱顶平面坐客之处皆是。），其居中之宽处计若干尺，宽长相乘，得若干尺，以九除之，得若干尺，所得之数即为舱面，容客之数（譬如舱面长六十八尺四寸，宽十四尺三寸，以一四三乘六八四得九百七十八尺，有奇再以九除之可得一百九尺，则舱面可容一百九人，以此类推。）。二量明该舱计长若干尺，其居中之宽处计若干尺，宽长相乘得若干尺，以六除之得若干尺，所得之数即为舱中容客之数。三凡轮船有上层楼面者距水面相悬在此，坐客船易倾侧上层，楼面不准载客（按船舱本较船身稍小，舱外两旁留有余地，便人行走，现在凡自一吨至八吨之小轮往往将船舱展开，宽与船身相等，另于船身两旁架设跳板，以为行走之路，此等小轮最为危险，该船舱面不准载客。）。四该船或搭客居坐之处量明计长若干尺，其居中之宽处计若干尺，宽长相乖得若干尺，以六除之得若干尺，所得之数即为该船容客之数。五凡拖船之有烟篷者在此坐客船易倾侧最为危险，烟篷之上不准载客。
    ●第六期・小说
    令彼此隔阂，君尝语余，从容相待，异日或可致富，余岂不知资财君所自有，但相爱如余两人，亦何必需此，余无他惧，惟惧君自疑贫之，贬损志气耳。君幸以昔日之劳勃自居，毋忍而见弃，亲昵如恒，况余两人皆可自主，此行何如，尚不可知，即不幸所谋无成，余亦仍与君友，幸勿以此相爱之心移之他人也。言毕，罗思欲辞云，劳勃急执其袖，曰罗思，闻卿所言，令人感泣，但余之谢卿令别相择者，实以余爱卿之诚，而自愧不能作金屋以藏耳，曰然则君将弃旧乎，曰否，非余所愿，余知世间尽有豪富子弟，而能供卿所欲者，贫困如余，能无颜汗，曰惟君之心能餍余欲，故惟君是择，余岂于贫富乎，曰罗思，虽然如使卿贫我富，他人自必无言，今事势相反，人将谓余艳尔之财而妻尔，其奈之何，曰余两心相契，坦白无他，奚可因人言而自疑，余已与君订婚，余两人十岁时，所赠指约，不殊文定，此次偕行，亦无异新婚游历，君此行纵不能致富，而于余心颇慰。余当罄所有普济伦敦贫民，以期与君近况相埒。君但资我余生可也，噫，劳勃，君安可以钱财之故，而令余二人不得相合乎。
    其后众人附罗恳尼船行，阅四十八句钟，遂抵英伦，麦尔夫人及劳勃等择伦敦著名客寓于亨泼登可脱，居焉。麦尔闻信，即来迎候，福既为众人择定馆舍，遂入城，福故广交，于英伦多相识者，故去亨泼登时，即以白发绉面，掩其本相，免为仇家所见。福与苏格兰约特警察长韩起相识，急欲入城一见，及至奥格司福街，时已薄暮，既至警察署，晤诸署员寒暄片时，即遗以展放杜伦所赠相片，名刺数纸，并详记是人状貌，恳为密访。
    福旋出利琴街，转入奥格司福街，行甚迟，车马皆突出其前，左右市肆林立，亦目若无睹，既经行酸勒司，将至苏花，出日记簿，加意检视，意似觅人居所者，既而曰，得之矣，在孛罗陪来也，遂疾行，转瞬已至，孛罗陪来，初为萆鸶患宜居，今则时移势易，皆寻常百姓家矣。福步经一半圜式之屋，虽不高大，然已杰出，止步审视，若不忍释，约一句钟时，往返门前者三四，久之，日旰始登其阶，一手携囊，一手出名刺，掣门铃，一女子出启门，福曰，姑娘，请恕余唐突，未识某夫人在此否。女曰，否，此非其宅，曰惜余忘其门牌号数，窃意必在此，姑娘抑忆及有客寓此或寄膳于此者乎，幸以相告。女曰否，室内惟余主母及其女侄，别无他客，福怅然辞去。
    上灯时，福复诣其门，见其膳堂内，灯烛辉映。福自窗窥之，见室中陈一桌，桌设两坐位，俄顷一婢入，置一物桌上，后随一美妇，妇身材娇小，粉脸金发，衣紫绸衫，趋过婢前，即于案头坐下，少顷一男子入，先至窗前，曳窗帘下，若防人窥探者，自是家中所陈及美举止遂不得见，然此男子甫入时，福眼光所及，似见此人身长，善修饬，面色微黑，似非善类。福遂雇车归，自忖已见所欲见，此二人抑为夫妇，抑为姊弟，皆难臆决，且此妇已释去素服，亦不解其何意，方揣想时，已抵史屈伦街寓所。
    翌晨，福往密特炭泼尔巷访赫尼，会麦尔亦自亨泼敦来，赫尼与福素相识，且略知此案颠末，寒暄后，即令二人入室密谈。福旋坐麦尔前，麦尔曰，福君，余等所谋，今殆失望矣。福曰，君何所见而云然，抑料案情大率如此乎，曰然，曰尚有他情节否，曰无之，曰然则有来请承继丕斯理之产者乎，曰无之，黑谷丕斯理世系极清晰，其承继者当可得资二十万镑。福曰，与吾美之拥资百万者等矣，君已登告白乎，曰然所登告白，辞切而诈，当必有来应者，曰有人乎，曰有之，曰然则曷为失望，曰余恐所来之人，并非君所致疑欲得之人。福笑曰，试述其人之状貌，麦尔默然，出一妇人之名剌与之，福取诵之，曰盖斯敦（名），雷脱姆（姓）夫人，福曰，是即欲继欲继产之人乎，曰有子女各一，一十二龄，一九龄。福曰，其证据全否，曰全，于劳勃为叔侄行，当为继产之第二辈，福复取阅名剌所志居处，曰居城中乎，其子女亦与同居乎，曰惟其女在，其子残废，居医院，妇因其子疾，不胜忧闷，故亟欲承继此产，余恐此人非君所料之者，福徜徉椅内，坦然曰，请言其状，老乎少乎，美乎丑乎，麦尔知福拉吏亦与劳勃关切，料闻己言，必嗒然若丧，孰知其毫不介意，乃曰，雷脱姆夫人来请承继此产，并无不合，故余料其必得无疑，福曰，余料其必不能得也。麦尔曰，此妇身材中等，肌体丰盈，然发已斑白，不似四十许人，而面目韶秀，戴极深眼镜，语音高锐，被灰色长衣，一望而知一敏捷女子也。言毕狂笑，福曰，聆君所言似有不合，妇人之肥硕者必无浅淡色泽。麦尔曰，君或已闻雷脱姆夫人乎，曰余固知之，但余终不信其来承此产，余尝述杰姆森夫人，君当闻之，余近知其居孛罗陪来某宅，与雷脱姆夫人相友善，余故得闻雷脱姆夫人之名，曰虽然雷脱姆夫人必非君所料之人，此事恐将棘手。福曰，余于此事绝不虑及失望，余固知君心所度，余料此事归结，当已不远，今须下此最后一手，惟须借赫尼君为助，君亦曾以余等所谋告之否，曰凡所知者均已尽情相告，曰然则曷请其来此，当与共议。
    须臾，赫尼至，允相为助，福曰，余固可早擒是人，但案情尚有未尽，恐有漏网者，故隐忍以待之，今尚未知是人姓名，已情苏格兰约特警察长密访，想可即得，余料是人必系爪牙，而非首恶，故欲其自投来此。赫尼曰，然则君访得后，不即捕之乎，曰余于其在伦敦时，必遣人暗中注守，前曾见之于格伦维尔，虽情节尚有未明，然已知其大略，世固有营求不以其道，而终身不名一钱者，此人即其类也。盖其人好博，曾以所窃屈尔士之表质于施嘎哥城某当肆，彼非不知此事之险，第屡博屡负，迫而出此下策，不久博胜，旋即赎去，盖恐人踪迹得之。
    ●第六期・丛谈
    火星之新说，美国著名星学泊希维亚罗威尔研究火星历有年所，近以其新说公于世，当三十余年以前，治星学者已发见火星表面有二大运河，纵横贯注，一名芝智斯，一名河们斯赛，然此两运河同时不能望见，故学者大疑，至是罗威尔乃释之，谓尝于某时运河之水绝其供给，火星中固有人类，此运河实为人工所造成，然有驳之者，则谓运河之宽达六十英里，决非人工所能开凿，虽似有二大运河，实则为耕地，适当繁植茂盛之时，人误认之云云，是人皆信火星中有人类栖息其间，不复目为怪诞之谈矣。
    水能生火，水为轻养二气所成，分之则为轻气养气，合之则为水，是水与轻气养气固一而二二而一者也。然水性能灭火，轻养二气能生火，和而合之，遇火即燃，热烈之至，无可与比，是水与轻养二气，质虽相同，而性则相反，曾有人欲考究善法，将水化为轻养二气，售之于人，以得大利，然尚未得廉俭之法，如以电过水，水即分为轻养二气，然成本过重，终无大用。兹有意大利人名满拿高，精于化学，近考数种化学药料，能将水分为轻养二气，此药料成本甚轻，如将来此法得成，则每轻养气十万尺，只值银十五仙，较之煤气，价廉六百倍有余，而势力则较煤气尤胜，然轻养二气，势力虽大，惟火色无光，然制之使光，亦属非难，每十万尺亦不过成本二十五仙，现满拿高之新法尚未完备，将来考究愈精，可以夺煤气灯电气灯之利矣。
    太阳热之利用，美国南部之诸地方，凡家用之沸汤皆利用太阳之热。近来普及甚广，其法用钢制之桶形似汽罐，涂黑而置诸屋顶，以暴太阳之热，越一时，则空气之温度增华氏之三十度，或至六十度，得沸汤之供给甚便云。
    夏日试电法，空气甚干，最能阻电，冬日晴霁之时，以丝绸擦玻璃棍，生电极灵。夏日潮湿之时，以丝绸擦玻璃棍，生电间有不灵者，因冬日空气甚干，不令空气走失。夏日空气湿，则各质俱潮，验电最难，必用火炉，将丝绸玻璃以及屋内宾气烘使极干，试验乃灵，于潮湿之处试电，易为潮湿物所引也。
    临流教育，美国市卡咕地方有旧轮船一艘，有议修复使学童读书于其中者，其法拟在本地河面行驶往来，每日轮回三次，大约早则从流下而去，晚则从流上而归，往复循环，生机活泼，使各童学习地理图书，指点目前，俯拾即是，及其归宿，则湾泊于架兰花园之边，时有教习人等，在船演说，至于园上，更列西药两行，以适情快意，论者谓美国学堂林立，从无此特别之临水教育云。
    催眠术之医院，有催眠术之老师，名海斯洛者，实美国克伦比亚大学堂教习，倡议欲建设一催眠术医院于纽约城内，闻者大为激动，有某富室允捐巨款，其外愿捐款者亦甚多，海氏云，用此术以医人之不康健者，及人之有僻性者，效者甚多，余曾医一患喉症之童子，施术后，语之云，明晨汝病可愈，至明晨，果愈，当初患喉中筋脉已僵，索用催眠术后，其筋脉即仍健全，如未患时。
    医瘫新法，美国之爹非埠，有格致家，近考出蜜蜂尾针一宗，制成药水，实能疗治瘫症，取效甚奇，因日前有农人经染此症，四处徵医，罔能奏效。忽一日，被群蜂针刺，全身肿胀，痛楚异常，初不料苦尽笆来，旬日而肿胀渐消，因之手足舒徐，颇能运动，后更照法试演，竟获痊愈，现在彼处制有机器，以捕获蜜蜂，即用此机截断尾针，取其毒水，配以别种，然后制炼成药，且各蜂放出后，亦能照常酿蜜，并无损伤原质等情，现已购蜂尾针五万枚，以便制炼药水矣。
    治疾奇闻，美国楚珠省士湾亚埠，有西妇，名笠布，年将大衍，有疯湿病，僵卧不能行动者数年，妇极苦之。一日忽陡起狂风，大雨淋漓，雷电交作，妇卧病房中，霹雳一声，雷从妇房穿过，因电力极大，遂将妇摔倒在地，此时吃惊非小，休息数时，惊定之后，忽觉身体较曩时为安适，强起已能行数步，经医生考察，谓此妇之疾已为电力摄去，此亦奇闻也。
    虫可伤生，美国有惰游西人，名哥拉士，至医院求医，声称耳痛，据云前在支奴坑时，因酒醉酣卧草际，想有毒虫由此入耳，医生验之，空洞无物，仍痛甚，随以水筒满贮最烈之去毒药水射入耳中，出有白虫三头。医生曰，此乌蝇之露丝虫也。此种乌绳，遇有人露宿，每从耳鼻处放卵，随即化而为虫，逐渐食入，递至脑际，痛不可忍，每令人自尽而死，前在山多些，有受此害者现仍留哥拉士在院，盖恐其仍有卵子在内，而白虫之出未净云。
    颜色黑白与地理之关系，人谓住于热地之人，其色黑，住于寒地之人，其色白，此谬见也。盖往日之欧罗巴人以自己住于地中海以北，颜色颇白，而各种族之住于地中海以南者，颜色颇黑，故有此说，本非无所见而云然也。然今者大地全通，得遍查世界上所有住民实况，而精为比较，于是乃知前说之不得为确例焉。今查住于北半球最寒之地者，为阿美利加之爱士奇摩人，共所住之地比欧罗巴人所住为更北，而其皮肤乃褐色，决不足与欧罗巴人等白，又住于南半政治课了寒之地者，为南美利加之忒罅的费人，其皮肤亦褐色，比住于气候温和之地者，未尝加白也，且住于南阿美利加之西部者，其气候虽各殊异，而生人则同属褐色，又于阿非利加之南方，虽同在一地方，同属一气候，而黄色之合丁突特，与黑色之勃西曼，乃杂处其间，其肤色所以不同之原因，属别问题，今姑勿论，而住地者色白，住热地者色黑之说，即可据此而破之矣。
    指甲生长之速率，德国生理家近聚议于柏林京城，有某医向众演说指甲生长之状，其言曰，童子之指甲长速于成人，寒季约一百三十二日，热季约一百一十六日，自中根长至指尖，而右手之指甲生长，尤速于左手中之指甲，大指极迟，余指无甚分别，曾验过三万人，举无以异。
    特别伟人，墨洲加拿他出一伟人，年二十一，身高已有二迈当五一，重一百八十五基劳，胸部周围长一迈当四，手长二十七生的迈当，此人系法种，闻其祖先皆伟体相传也。
    三百八十五镑之少女，美国南方有一村，村有少女，名揩透者，年二十三岁，体重三百八十五镑，近方日夕增长，身长虽不满四尺八寸，然腰围之阔则有四尺半，若鼓气时，则有五尺，腰下须用六尺以外之带，方得为之量算，初生时亦与儿无异，至二十个月后，已长至六十五镑，其母不能抱，因为定制极坚之核床，至五岁时，往村游玩，见一杂货行之天秤，投身立其上，一百镑之天秤忽然跃起，岁为所压断，盖因当时重量已有一百六十五镑也，至二年后，重二百十一镑，以后渐次长大，至于今日云。
    妇人生须，以常人所见，必谓男子有须，妇人无之，直欲以须之有无为分别男女之一端，此非的论也，先就男子而论，生于巫来由地方者，须极稀薄，北阿美利加本部之人殆几无有，至纯乎为爱士奇摩及哲治人，则虽谓之绝无可也，苦夫女子则日本虾夷之妇人，间有生须者，实非刺肤涂墨，假冒混充也。澳大利亚土人其女子亦多有兼兼者，至于法兰西之女子则其须之可认者，往往足与日本男子之薄须者同等，然则妇人无须之说，实与今日所确实调查之事实不能相容矣。
    罗马北方之古迹，在罗马国北方太奎内亚地方，三千年前之墓中，掘得古时盔甲护身镜及黄金所作各物，雕刻至精，可见古时以脱勒斯更之人，较古时罗马人，尤为开化。
    历数奇境，天下有七奇境，第一为埃及国尖形皇陵，第二为巴比伦悬空花园，第三为罗马之铜人，其足跨立二山之顶，第四为以弗所之大公庙，第五为埃及国亚力山大城之尖塔，第六为罗特斯之铜像，高一百零五尺，于主前二百二十四年，为地需所毁坏，第七为印度回皇陵寝。
    ●第七期・社说
    ◎论外患之由起（本社撰稿）
    自古敌国外患无不可御之理，其不可御者，则有二病谤，相为倚伏，其积也甚微，其发也甚巨，至于事势已定，虽有忠臣义士，健卒智谋，终于挽回无术，委之气数，一兴一衰，一成一败，皆有若或凭之者，人力实不足以胜之，嗟呼，岂定论哉，抑由二病谤盘据太深，未得良医疗治故遂至此耳，二病谤奈何。一由于自尊自尊之现象由阳极而阴不足以庇之其于病也。为疯颠，为痈疽，为疫疠，当其骤发之时，大寒大热，眠食俱废，家人狂号，医者束手，究其致病之故，则其人固素强健，而未尝屑屑于保卫营养者也。风雨暴之，不知所避，声色伐之，不知所戒，一日为患，倔强之技无所于施，即幸无他变，然精力已大耗损，无复前此之充实矣。一由于自弱，自弱之现象由阴极而阳不足以达之，其于病也，为湿，为瘵，为痿痹，患此者初无大苦，但觉起居不适，身体疲困而已，使其加意调摄，则病可立已，而乃戚戚焉，不能自释，始则以病为病，继且以非病为病，久之，病遂深而不可治矣。夫天下之大，国家之重，犹人之一身，四肢百体之拱戴头目也，而或则健全，或则削弱，健全之时，外患潜伏不动，削弱之时，外患相逼而来，其受病岂不由此耶。
    居今之世，觇国势者，莫不曰东方老大病夫，至中国已极，吾闻之甚痛，吾念之甚愧，而回顾五十年前，人人脑中印一中华大国活字版，则固目视为文明，而视人为野蛮者也。非但如此，又自视为人，而视人为鬼者也，更回顾一百年前，一统帝国主义，膨胀至于极点，平准噶尔置伊犁，平回部置新疆，战无不胜，攻无不取，若以为四海以外，六合之内必无有国势更雄于我者，故不独藩边数小柄视同奴隶，即欧人之来者不曰慕化，则曰仰威，此其自尊之心为何如，试举一二事明之，乾隆初，策楞督闽，英人攻吕宋，回航于某海口，修葺船舰，策公计无所出，幕有黠者某献策曰，公无虑，小柄互相攻伐，非敢侵我疆界，今驻兵于此，而未修假道之礼，宜选长鬣伟貌能言语者往说之，示以天朝威德，彼必惧而献其俘获，公更代请于朝，略羁縻之，则恩威并济矣，从其言，果然其后英人去而吕宋兵又来，黠者某曰，此可以一骂遣之，吕宋小柄，而为红夷所败，其心不甘，故来此以示威耳，即不骂，亦将自去，此一事也。咸丰八年，叶名琛督粤，盱衡厉色，其对外政策，一以严峻出之，或竟置之不问，彼谓夷人多诈，我弗答之，则其技已穷，后竟以拘获罪犯及入城会议两事，与英人失和，英人请协商弗许，声言攻城，亦弗为备，其卒也，一败不可收拾，至于身为俘虏，以后粤人嘲之曰，不战不和不守，不死不降不走，将臣经济相臣抱负，盖是时叶公已遥领大学士矣，此又一事也。即以中日邦交而论，当李文忠公与伊藤侯定约天津之时，亦何尝视日本为平等之国哉，由是言之，凡吾中国著著失败之处，何一不由自尊害之，自今而后，其亦可以稍悟也夫。
    无如自尊之心方去，自弱之心又起，譬如病者离乎疯颠痈疽疠之境，已入于湿瘵痿痹之中，前犹张脉偾兴，乱气交作者，今则湮郁愤懑，疲惫已甚，事事皆以为国力不能办，其关系之大者如俄人据满洲，英人侵西藏，日本仗义而我告中立，喇嘛拒敌而我示调和，此岂复有大国自主之资格耶，然犹可诿之曰，强弱实有不敌，不敢孟浪举事，再蹈甲午庚子之覆辄，且中国方整顿内治，支持危局，宜且忍辱负重，待吾之生聚盛，教训成，然后徐图恢复，未为晚也，则请言其小者琐者，一民教之关系，中国虽无治外法权，然中国教民得以中国之法治之，理之无可易者，乃不论事之曲直，凡遇教案则必袒教而抑民，甚至教与教构衅，而亦索国家赔款，颇闻施南天主耶稣相杀一案，法人欲使中国略出赔款以充慈善事业之用，此何理也。一商民之关系，通商为今日交涉重事，然无不以签约不签约为准，至私约与公约尤当有辨，顾何以安徽矿务则过期而约仍不废，湖南矿务则私售而约亦可执，然则洞开门户，任人取携已耳，何赖有约哉，若夫华商与洋商涉讼，华商必受巨累，尤事之常见者也。一官场之关系，中国积习，最崇体制，尚威严，顾何以遇洋人则一律平等，不惧其亵尊耶，即甚无赖者亦不敢稍加裁抑，如江宁演剧之某西人阻制军出行之道，而亦无如之何，其一证也，以上数事皆非国力之足办此，而乃隐忍迁就如此，以言内治，内治尚可整顿耶，以言危局，危局尚可支持耶，语曰，畏首畏尾，身其余几，此则病入膏肓之象，俞跗无所施技，扁鹊为功者也。
    然则欲制外患奈何，曰亦惟求其病谤之所在，施良剂以攻克之而已。今日自尊之病谤犹占多数，而自弱之病谤则视权位为差，大约权位愈重者其自弱之心愈甚，惊弓之鸟，败军之将，胆先怯耳，然敌人之乘隙而入者亦即与其权位相抵，至于学士文人之锢习，村氓野老之乡谈，犹未离乎一二百年以前腐败之境地，故每每朝廷欲有所改革，恒苦于上作而上不应，上作而下不应，则上之人愈无把握，乃至易其排外之方针，而行媚外之智术，托言于气数使然，而未知万事之悉由人力也。夫英美德法与我异种，彼何以强，我何以弱，日本与我同洲，彼何以兴，我何以衰，较而论之，得失显然矣。今欲去自尊之病谤，必使教育普及，人人知中外之局势，而后畛域可以不分，欲去自弱之病谤，必使宪法立定，人人有国家之感情，而后体力可以相固，虽然此岂专制政体，仅以政府为国是者，所能希望于万一哉。
    ◎改良风俗论上（本视撰稿）
    天下之势，日激日进，有如江河旋溜，一波未伏，一波又起者，风俗是也，顾不求其所自始，不究其所终极，虽有巨灵擘山之力不能使之安流顺轨，其事亦何以异，窃以为风俗之著现，始必有人倡之，后复有人和之，相沿愈久，乃成风俗，在野蛮之世，为无意识之运动，不知所谓美，亦不知所谓恶，但觉其如是则安且适焉，不如是则不安不适而已，然一群之生活不与他群相接触，虽长此自安自适可也，浸假而他群入据其中，而向之安者忽觉其不安，向之适者忽觉其不适，则必相率改之，虽然改而良焉在此时，改而不良焉亦在此时，吉凶悔吝生乎动，不可不最先注意者也，今请得而备论之。
    世之为苛刻之言者，心醉欧风，目荧美化，视中国旧有之礼法政治，蔑然若无一当意者，处此过渡时代必一一取而更张之，然后可以振极敝之人心，挽沦胥之世道，此大谬不然也。夫中国为文明最古之邦，上有义轩黄顼之创造，中有尧舜汤文之扩充，下有伊周孔孟之法守，历史炳然何一不足震耀宇宙，虽其中屡经丧乱，间或不能保存国粹，然大经大法之贻留永久者，依然日往来于吾民耳目间也。今试读禹贡，豫州治丝疲青州出鱼盐，荆扬饶木材，梁雍多矿利，恍然如见夏之风俗，又试读十五国风，齐人尚奢侈，魏人崇俭朴，豳人美文治，秦人好武功，恍然如见周之风俗，又试读货殖传，三晋多富贾，三楚喜文辞，江淮之间民无积取，邹鲁以内家有计书，恍如见汉之风俗，自魏晋以后，中原糜烂，先王之声明文物，泯然不可复识，于是始有专家力守宗风，而邪术左道亦相以起，凌夷至于今日，遂使愚者益愚，顽者益顽，天下扰扰，莫知向往，如聚一群聋玻崎岖踯躅于沙场戎马之间，于呼将何以善其后也。
    且夫国家之大，由社会而积，社会之等级愈高者，其智识愈大，故天有十日，人有十等，入于其等而安焉。身自享受自由，又不侵犯他人自由，可以养成最优尚之人格，入于其等而汲汲焉思所以去之，则小者可以加大，新者可以间旧，淫者可以破义，而天下始多事矣。今观我国社会，自上流中流下流三级，无人不视其身如传舍，其所以视身如传舍之故，则由诱于利欲，惑于神怪，互相冲激，互相牵引，如春蚕缚丝，如秋蛾扑火，蠕蠕然莫知其何为也，逐逐然莫知其所返也，使其希望万一可酬，则亦何怪其然，明知不酬，而犹相率为之，可不谓之大惑不解耶。今有人焉，口诵孔子之书，手持周公之法，而其行事乃与跷跖同科，人必笑其非类，然而由今之道，无变今之俗，则所谓上流社会之人，较之中流下流之人，其度量相或者不解其故，而归咎于宗教之不善，并因宗教而归咎于圣人，宗教由习惯而成，圣人又因循于宗教，不求所以改良，此吾民所以多锢癖也，而抑知不然。夫巫祝为苗黎旧俗，唐虞之盛，尚而不革，然不为教与，亦无刑禁，圣人不俗操切从事，殆将俟其自微自灭，潜移默化以至于尽耳，观于仲尼不祷疾，子产不禳灾，岂非上智之矫俗者耶，若使后世无天竺佛法，鼓簧煽诱，则巫祝之无灵久矣，至于圣人之名，本以功参造化道济生民为称，又非饰辞于宗法一二故事，遂能使万众悦服也，使大禹无治洪水之绩，周公无驱猛兽之烈。孔子无笔削春秋之功，则后世亦何必以圣人尊之哉，故谓今日风俗之浇漓，归咎于圣人作法之未备，亦冤狱也，圣人岂能以一时之思虑，应付千万世无穷之世变耶。
    夫欲知风俗之结果，当先观其造因，后世循生迭起之风俗，不必皆缘于古初，譬如人有锢疾，其缘于遗传性者固多，而传染亦足以致之，故有千万人共爱慕共嗜好之事，而为一二人者，或深恶之，痛绝之，其深恶痛绝之故，不必果中于理，而势力所在足以箝制此千万人，始而反抗，继而驯伏，终而同化，迨同化之后，则习非胜是，不知其然而然矣，此风俗之一端也。有一二人独爱慕独嗜好之事，而为千万人者皆深恶之，痛绝之，其深恶痛绝之故亦不必果中于理，而锢蔽既深，足以欺惑此一二人，始而矫饰，继而瞻徇，终而藐玩，迨藐玩之时则合异为同，不知其然矣，又风俗一端也。有下之人所爱慕所嗜好之事而为上人者，虽深恶痛绝，而不能革除，久之上之人亦从而爱慕之，亦从而嗜好之，又风俗之一端也。有上之人所爱慕所嗜好之事而为下人者，虽深恶痛绝，而无由解免，久之下之人亦从而爱慕之，亦从而嗜好之，又风俗之一端也。有人人知其事之可爱慕可嗜好者，而以其殊于古制，则不免恝然置之，或更矫饰以禁人之信从，又风俗之一端也。有人人知其事之当深恶当痛绝者，而以其便于己私，则不免习而安之，或更昵就而置身于沉昏，又风俗之一端也。昌黎韩子曰，莫为之前，虽美弗彰，莫为之后，虽盛弗传，岂惟美盛如是，即不必美不必盛之风俗，亦必有为之前者焉，有为之后者焉，然后能彰且传也。
    故论中国今日之风俗，其真旧者犹无害，惟俗情之胶扰，与众论之沸腾，揆之旧典必不可通，而又足以阻障新学理之发明，光天化日之下忽而阴霾晦塞，则不得不思所以廓清之，廓清之如何，亦惟有改其不良者以归于良而已，不必事事皆从欧从美，而可以从者从之，即吾前圣之定章不必泥，况由末世收入之恶结果，而谓其必应据为典要耶，不必事事皆拒欧拒美，而可以拒者拒焉，即吾政府之严令不能从，况由敌国嘘拂之逆感情，而谓可以引为ο蛞，故吾谓改良风俗之方针，在于斟酌世界之公理，吸收各国之文明，不容有一毫怙恃祖国之心，亦不容有一毫厌薄祖国之心，然何者为良，何者不良，何者当改，何者勿改，不难缕析条分，一一见诸实事矣。
    ◎采王船山成说证中国有尚武之民族（录甲辰六月十一日时报）
    今之谋国志士日洒万斛之泪，沥一腔之血，而奔走号呼于国中曰，呜呼。吾中国其不国，吾黄帝子孙其不再兴矣，何以言之，则曰中国之民族失败之民族，文弱之民族也。一旦与欧美各强国并立于竞争之舞台，彼挟其文明之利器，强健之体魄，完备之训练，齐一之倾向，以实行其帝国主义，而膨胀其民族发生之能力，以与吾教育不备人格不完之民族遇，如以沸汤沃积雪，起秋风而扫落叶耳，呜呼。天演公例，优胜劣败，岂不然哉，岂不然哉。
    然吾间尝读王船山氏黄书宰制篇，深喜中国尚有具野蛮之体质，而富于尚武之精神者，苟被以文明国军人之教育，而发挥其坚朴雄鸷犷悍强毅之性质，以善用其凌犯寒暑忍耐饥渴之习惯，亚洲大陆，宁复虑吾民族无立足地哉，今刺取船山之言，而证以近世现存之状况如下。
    王船山曰，榆关而西，极乎大同，其民小罚延绥灵朔环庆之区，其民大悍，盖位于晋陇之河套，世为剧盗大侠出没之区，今标客缶刺之士尚出于此，又曰，庄浪渡河，甘凉洮岷之间，其民小方约叶∽拥苤闻于天下者也。盖其大家巨族，壮丁常多至数百人，平时结寨自为捍卫，俨具一小独立国之形，尤所在多有，又曰，泽潞太行山东河北之弓马，登莱海岱，死走盐利，盖今关外马贼多此辈，其精悍善战，冒险进取之性质于今日满洲之事可见，又曰，庐凤习江北，轻生乐祸，舒皖六安茶山射猎之徒，劲弩药镞，洞中沸縻，盖长发之役，淮军独能自成一队，是其验也，又曰，京口腥瘢盖今为盐枭巢穴，又曰，沿江海者义乌之步卒，青溪之亡命，其族故存，盖今浙江滨海之地，剽掠私杀之事仍数见不鲜，又曰，徽之行贾，便习击刺，宣泾喜弩猎，在江表为强，盖徽人坚忍耐劳，最富于山谷民之性质，然其行商足迹几遍天下，则又富于冒险进取之精神，又曰，福广濒海习舟，依山习步，猿接猱跳，飞瓦攫樯，盖明季郑氏，团结群力，抗拒王师，义勇为天下最今闽粤人，冒险进取之性，在通国尤占其特别之位置，又曰，赣抚汀建，依山者嗜利喜死，盖此族与番族近，其好尚亦略与番族同，又曰，辰沅而西，起永定篁子，放乎云南宋蔡犭乞猡，西南之尤悍者也。盖滇边回酋，湖湘子弟皆足为捍御之资，至今如故，又曰，蜀沿江有巴渝之遗汶黎松潘相岭冲天之徼，东绕马泸，讫黔酉土司各以标枪利弩火器革牦之资，耐劳奔险，乐死好斗，盖明季张献忠之发难，近时余蛮子之揭竿，殆皆利用此族，为彼前驱，此皆中国强毅劲悍之民族，富于军国民之原质者也。吾侧身东望，太和魂乎，武士道乎，美哉山河，实式凭之，吾再还顾吾国东西南朔，凭高而呼曰，吾强毅劲悍之国魂乎，女曷归乎来。
    或难吾说者曰，以若所言，彼等皆不乐为朝廷效用，而自致力于亡命之社会者耳，将奈之何，曰诚得其人而抚绥之，加之以不测之恩，感之以同舟之谊，则彼皆感激，而乐为我用耳。本朝岳钟琪、杨遇春皆有单骑降虏之事，又有崔提督伟者，甘肃清水县回部人，长大多力，乡里敬惮，同治中陕西回民叛，应者蜂起，崔所部尚驯扰，官遇之不善，累死，其人遂相率为乱，纵横屠掠，所过一空，连下数十郡县，为诸贼冠，左文襄遣湘军连败之，崔率众数十万降，积功至今官，功成引退，耕于乡，为善人。某君随父官甘藩时，尝召至座与语，窃怪其昔何暴，今何怯，则曰，吾侪小人，知力田而已，敢为逆哉，徒以官欲死我，吾曹畏死，是以叛耳。吾闻其言而深悲之，且有以知今之甘冒不韪，以致力于亡命之社会者，何一非与崔提督同其迫压之苦痛者哉。昔光武有铜马帝之号，宗汝霖有忠义军之名，皆坐收群盗之用，不然，我不用彼，而彼自为用，如近日满洲马贼，有东亚义勇军队之成立，是其明验也，呜呼。外侮之来，不可终日，而内部之爆裂，又复令其不可收拾。吾恐日日言剿灭言镇压，只予人以杀戮同胞之口实耳。夫用之则如彼，不用则如此，秉国钧者，谓宜何道之从哉。
    ◎论俄人在东三省经营之新市（录六月十二日中外日报）
    俄之建西伯利亚铁道也，举世皆以兵事之计画目之，虽在俄人，亦有不能自讳者，虽然斯路为联络欧亚两洲之关键，商旅转运，恒必由之，若谓俄之所以布置者，一切无预于商务，而于市肆之创设，毫不介意，则又知其不然矣。今者东三省之地锋燧相望，日兵节节深入，前敌已逼于辽阳，而交战之区域，其地名每为平日所不习闻，若者为荒僻之乡，若者为殷阜之土，若者为旧有之村镇，若者为新设之市场，知者盖稀，无从质询，良以身历其境者鲜，而铁道甫成未久，其经过之地为俄人所重视者，亦多未详，此其所以不察也。夫既茫昧若此，则凡兵力所到之处，中国人民之有无损失，俄人建设之若何残毁皆非意计之所能料，而他日欲于兵燹之后，一究从前战地之情形，盖亦难矣，故必先考俄人在东三省之地，为铁道之所通行，而注意经营之新市，计若干处则将来日兵攻击所至，即知俄人受害之深浅，而其地若非中国本有之都会，则于中国人世间利害若何，又可逆揣而得也。按俄人于铁道之在东三省，每舍中国之都邑而不由，但择其便于路线者而用之，虽其地方萧条，亦所不恤，盖谓与其使中国都邑，从此愈兴，不若自取扼之区，以立俄国新都邑于远东之为得计，且中国旧治所在，俄人遽欲尽收其政柄，而揽其商权，亦甚不易，故尤以创设新镇为便，此俄人往日之深心也。今考其铁道之路线，其向于海参威者，则经齐齐哈尔南六十里之胡喇尔溪，而不过齐齐哈尔城，经呼兰南六十里之哈尔滨，而不过呼兰城，经宁古塔北六十里之掖河，而不过宁古塔城，其向于旅顺者，则经吉林相近之长春，而不过吉林，经奉天与辽阳近旁之地，而不过奉天与辽阳，其在辽东方面之著名停车场乃设于奉天辽阳两处之间，名为烟台之一小村落，此皆其明证也。齐齐哈尔为将军驻节之所，其地势亦据中央，然铁道既由胡喇尔溪，则齐城之势已为所夺，呼兰为垦辟之腴壤，而哈尔滨一地，在松花江右岸之平原，距宾州厅之西北九十里，与阿勒楚喀副都统驻札之所，为三角形，地当吉林与三姓间之冲要，故其地易兴，亦较呼兰为胜，宁古塔为旧时谪戍之土，四面本少居民，因有副都统驻之，犹为旧镇，而铁道一过掖河，则宁城亦必愈衰，惟长春在东辽河平原之中，濒伊通河之上流，四境轩然，独居形胜，故俄人于中国旧城独有取于此，然长春以南，若昌图、开原、铁岭、奉天、辽阳、海城、诸郡县皆距路线不远，当日造路之时，未尝不可藉便为用，而俄人固不以此为去就焉，至其停车场之名烟台者，乃在奉天以南，辽阳以北，其地南有太子河，北有浑河，而与辽河相通，为四方适中最宜之处，综而言之，则胡喇尔溪也，哈尔滨也，掖河也，长春也，烟台也，此数者皆俄人铁道在东三省通行之要区，亦即俄人在东三省经营之新市也。此等新市，将来是否被兵，尚未可定，惟近数日间之报，日兵已近辽阳，近又占领太子河之左岸，是则辽东方面之停车场，如烟台之地者已有受攻之患矣，顾俄人受害之地，与中国受害之地未必尽同，而中国旧有之都邑，又与俄人之建设无关，此则所宜分别言之者也。夫于战地之险要不明，而坐论其形势犹可说也，于受兵之地盛衰不知，而遥度其情状不可说也，然者，但睹日兵之所至，某城已下，某镇被侵，而无论其地为何，皆若中国人民之所损失，与俄国建设之所残毁，同此疮痍，其数略等，则亦惑之甚矣。今撮其大略如此，于战地灾难之详情，或犹未悉，而俄国经营新市之所在，则已可知，览者其有所考乎。
    ◎论变法之精神（录六月二十日时报）
    昔人有言曰，民之于上，不从其令，而从其意，精哉斯言，其专制国之天律乎，特怪意之为物，视之无形，听之无声，朋辈之间，且有不暇知者，况君民之际哉，然而古之民知之，不惟古之民而已。今之民亦知之，且不惟今之民而已，吾辈为民之一分子，亦无不知之，惟其无人而不知之，而亦无人能分析其所以知之之故，此人与人相感，之所以为神也。试举近来两事之实验言之，戊戌庚子二年，皆国家之大事也。每一新令下，国中之人，凡与新令有关者，其便者必大喜，其不便者必大惧，喜之与惧，非徒以其令也。为随乎令后者之实事也，是其时之人心，固群以新令所言，为必践之事矣。戊戌庚子，其政如凫鹄黑白之不可合，而朝廷皆以真意行之，故能动人如此，庚子以后之新令则不然，应喜者不喜，应惧者不惧，相与漠然置之，颇闻变法之初，枢府即微讽疆臣，谓谕旨如此，而上意如彼，必不可认真办理云云，而疆臣之所以预戒其属者，如政府言，其属之所以商榷于绅民者，如疆臣言，故凡事皆应以面目，而不应以精神，久之遂不必相告戒，遇事辄以此法行之，亦居然无以奉行新法不力，而获罪者于是其然益信，百姓皆曰，新政非上意也，夫上处京师，吾辈处草野上面且不得瞻仰，遑测上意，而上意云云，所以腾布于天下之，口萦回于天下之心者，得毋即百姓揣守令之意，守令揣督抚之意，督抚揣政府之意，政府则视于无声，听于无形，不知何所见而云然，而以为此乃上之意，由是上下皆成误会耳，至于上下心习已成，牢不可破，无论何事均设此心以为将迎，则虽太后于学堂等事，屡降明谕，催促赶办，召见臣工时，亦时时以此为言，而诸人之心已有先入者为之主，终为动，众见如此，太后果如诸人之所料，斯无论耳，倘其不然，太后亦将何以自明，使诸人一祛其邪见，而致力于实事哉，本报之愚，以为今日如欲使天下之人，一祛其成见，无有他法，亦惟师戊戌庚子而已，凡戊戌庚子，天下所最骇诧者即天下以为，上意必行之证也，戊戌王照一妄动，而礼部之六堂官罢，庚子端刚一妄言，而立徐许袁联之五大臣诛，此皆事之大过乎中者，然而非如此，不能令天下之知其必从，今者裁淮安关，粤海关，江南织造，其势将进向于实行，近又闻将裁并六部，是益欲实行矣，然此等之事，虽不得不谓之新政，然其程度以戊戌庚子两次之事较之，亦犹戊戌之裁同城督抚，庚子之饬天下办团积谷耳。于天下之耳目未有所震骇也，故自报之意观之，朝廷若果知国势之将危，实力维新，以一破回銮以后小人妄测之邪说，则必有非常之举动，择天下舆论所逆亿以为，太后所必不为之事，为其一二，而后其趋向可以大定，不然虽日下明诏促之，徒见其无益而已矣，遂曰中国人之不可与有为也，岂不诬哉。
    论朝廷欲图存必先定国是（录六月二十六日时报）
    今试泛舟洋海，汪洋浩渺，一望无极，忽焉波涛汹涌，万怪惶惑，则同舟之人，群焉托性命于操舟者之手，而此操舟者则营栗旁皇，收拾帆樯，转捩机械，矗立舵楼，目不承睫，神不旁注，期与此同舟之众，请命于洪波巨浸之中，然而风急潮涌，如不终日，急取望远镜测之地平线之距离，尚不知其几千里，其危险之情状殆有穷于手写，殚于口述者，此何以故，则以此时舟中之指南针盘，失其功用故，故无论操舟者有如何爱其同舟之心，出其救护同舟之大力，而终不能达其愿望之目的。记者观于吾国今日之时势，窃以为政府之望治安，殆与操舟者之用心，无以异也，外患内忧，岌岌焉不可终日，此非泛舟洋海，波涛汹涌，万怪惶惑之景象乎。近顷以来，朝廷屡下维新之诏，期与天下更始，如释戊戌党禁，节皇室经费，裁粤淮关税，并江宁织局，令各州县钱粮载入官报，停办万寿供应。凡此数大端皆可谓以实心行实政，海内望治平者莫不喁喁向风，田父野老亦愿缓须臾毋死，以观德化之成，此非操舟者，营栗旁皇，收拾帆樯，转捩机械，目不承睫，神不旁注，期与此同舟之众，请命于洪波巨浸之中之情状乎，然而外患孔棘，内忧未弭，朝野皇皇，不可终日，瓜分之祸，识者所不忍讳，倾覆之状，巧者所不能摹，此其故何哉，毋亦若彼舟中之指南针盘，失其功用之故乎，忧时子曰，然哉然哉，夫置身于洪波巨浸之中出生入死，间不容发，所恃者指南针盘之功用，否则逐惊涛，饱鱼鳖耳，图存于内忧外患，乱靡有定之顷，时机危迫，稍纵即逝，所恃者朝廷颁赐诏书，先定国是，示天下以今上真意之所在，否则日日言更张，道旁筑舍，多谋少成，亦徒滋倜乱而玩忄曷时日耳，然则定国是奈何，曰舍改行立宪政体外，其何以哉，谛视吾国今日社会之现象，朝野上下殆可谓具同一心醉日本之倾向者矣，抑曷不观日本明治维新得力之所在乎，考日本维新史载（明治元年三月天子观临紫极殿以五事自誓，一曰，广兴会议万机决于公论，二曰，上下一心盛行经纶，三曰，文武一途下及庶民各遂其志，使人心不倦，四曰，破旧来之陋习基天地之公道，五曰，求智识于世界大振皇基。），大哉王言，糈佣命，而日本开国进步之方针遂于是乎大定。
    又日本维新，其得力于伊藤侯之扶助力为不少也。伊藤自欧洲归，为维新之主动力，声势隆降，压倒朝野，而其第一新政，则颁布市町制度地方自治之制是巳。日本丕变之精神在易少数贵族之专制政体，而为多数民族之代议政体，由集权中央惟一之制度，而调和以地方自治之制度而已，乃其效果则三十年间由不列等国而进为世界第一等国，文治武功，彪炳一世，岂不懿哉。
    吾人有言，日本呈同洲同文同种之国也。欧美大国，渺焉难跻已，故言变法者，莫不曰师日本师日本，然而十年以来，徒得其形式，而不得其精神，东施效颦，益增厌恶，则亦国是不定，而徒恃少数之士夫，呼号喧呶于下，而彼握政权之朝贵方且倾轧而抑制之不遑也。乃数月以来，吾国有大喜过望，易亡为存之一大纪念，出现于黑幕时代，则吾人宜如何鼓舞而欢迎之也。现此一大纪念维何，曰驻法公使孙宝琦氏上王大臣书请立宪法是已。
    此一事也，■谓可媲美于日本，日本有伊藤游欧洲归，首定市町村地方自治之制，吾国大臣倡言立宪，自驻法公使孙宝琦氏始，事难未行，然不可谓非朝阳鸣凤已，倘我王大臣据孙使之请，竭力争于朝。皇上圣明，当机立断，或不难朝集廷议，夕下诏书，一阳曜空，群阴匿迹，举一切蒙蔽壅塞之稗政，一扫而空之。吾知自此以往，将民之亲其君也，欢如父母，而君之好其民也，芬若椒兰，合四万万人之心为一心，团四万万人之体为一体，虽谓皇基巩固，熙帝载而振万世可也。
    右所陈说，凡以明朝廷欲图存，必先定国是，定国是在立宪洗，立宪法之希望即今日欧美通行之政治学说，所谓最大多数之最大幸福之义也。夫以四万万人公同之义务，使数十百人为之谋，勿论此数十百人者，不能竭忠尽智也，即使能之，以数十百人，为四万万人谋，孰若四万万人自为谋，而少数之贵族与多数之民俗，仍各明其权限，效欧美之良法，师日本之成规，订立宪法布告天下，咸使闻知以制限主治者之威权，以保护被治者之权利。国家保其安全，人民增进幸福，然后二十世纪之中国，匪惟不即于覆亡也，且也粲文明之花，揭独立之旗，又匪特可媲美于日本也，而且将与东西各大国携手并立于竞争之新世界，如天空诸行星，各行其轨道，相继相系，永永不坠，殆吾前所谓泛舟洋海，诞登彼岸之一日矣，敬告当轴诸君往者已矣，来犹可追，通国上下望立宪政体之成立，已有万流奔注，不趋于海不止之势，失此不图，则泛滥为患，祸且甚于古昔之洪水也。夫一转移间，利害若此，谋国是者奈何不急起而为之所也。
    ◎论中央集权之流弊（录七月初二日中外日报）
    政府自设立财政处练兵处后，日与各省督抚，以文牍相往还。近日乃有派铁良南下之事，窥其意，无非欲吸聚各省之财权归于政府而已，无非欲收集各省之兵权，属诸政府而已，而考其意之所由来，则一言以蔽之曰，中央集权而已，本馆亦明知中央集权之说，实为经国之嘉猷，然窃谓是说也，可行于各国，而独不可行于今时之中国，可行于立宪之国，而独不可行于专制之国，未可震于其说，遽奉为扶危定倾之不二法门也，何以言之，盖中央集权云者，谓举一国之政权悉属于政府，而听其调度也，然以一国之大，土地之广，人民之众，政府以一人之身欲操纵而左右之，则必其人之识见魄力材干学问实有余于全国，而后能举重若轻，有如身之使臂，臂之使指，而收令无不行，事无不举之效。试问今之政府能乎不能，中国号为专制之国，而至于今日则大权所在，究难指实，政府有权矣，而所下之令或有不便于时者，则各省疆吏可以抗不奉行，政府无如何也，即或迫于严切之诏旨，不敢据理力争，而其势又万不可行，则相率以阳奉阴违了事，以免政府之催督，而政府无如何也，是政府之无权也，督抚有权矣，而用一人必请命于大部，部臣驳以不合例，而不能用也。行一事亦必请命于大部，部臣如执不许，则亦不能行也，甚至其下之司道若与督抚不洽，则亦可阴抗其意旨，而不为奉行，是疆吏亦无权也。夫疆吏无权则政府宜有权，然政府实亦无权，则其权竟不知何属，而犹高言中央集权，论其程度，无乃去之尚远，犹幸中国历来以相忍为国，疆吏虽不尽有权，而亦不尽无权，每值王纲解纽，朝廷威灵不绝如线，政府束手无策，无所施其权力之时，督抚之有材干者，尚能凭藉其所有之兵力财力，起而承匡复之任，外之则翊戴王灵，内之则捍卫土宇，卒以收旋乾转坤之效，往事不具论，即如咸丰之季，联军聚于京师，匪焰张于东南，设非有益阳湘乡诸名臣力以平贼自任，则当时之大局岂堪设想，然设使道咸之间，已如今日之所为，必欲将各省之兵力财力搜括净尽，悉属之京师则仓卒之间即有能任事之人，而苦于无一饷之可给，一兵之可调则虽有忠愤，又安所用之，政府此时恐悔之已晚矣，安得震于中央集权之说，而不为不测之虑也，抑尤有进者，政府所以震于中央集权之说者，特以为西国现行政体，正是如此，故欲取而效法耳，不知泰西诸国率为立宪之国，而非专制之国。夫立宪之国，君与民共之者也。政府欲行一事，苟民人不以为然，则不能行之矣。政府所施行之事皆为人民所许可之事，故民人咸握立法之权，而以行法之权属诸政府，此所以有中央集权之说，而其法所以无弊也，若夫专制之国则立法行法之权皆在一人之掌握中，亦既令出惟行，言莫予违，其危险实不可思议，使其君若相，尚能明于治国之道，理民之方，则犹有万一之幸耳。若使其毗于刚而为暴虐，毗于柔而为昏庸，不顾民情之如何，而惟率其意之所至，则设施一有不当，而大祸即随其后，此乃必然之理，并无幸免之方，何也，以大权既在其手，则于民所不愿之事，虽至害于而家，凶于而国，亦必逞已意以行之，而无能挽救之人，推其弊之所极，固必至于此也，是故两害相权则取其轻，则犹不如持分权之说，令各省亦自有其权，其在平时不见其益，或且憎其遇事掣肘，无以遂其独断独行之愿，而至于存亡绝续之秋，则明效大验，显然可知，观于庚子拳匪之乱，至于宗社为墟，人民涂炭，其后立约赔款，流毒天下，至今为便，则政府有大权之害也，犹幸其时东南各督抚力拒为诏，立互保之约，以待时机，虽难语于勤王之谊，要犹著有保境之功，则各省有分权之益也，假使其时各省疆吏无丝毫之权，事事须听命政府，除束手受制唯诺惟命外，不能为一事，则虽谓至今无中国可也，观于此则今之论者，幸毋再以中央集权之说为政府告也。
    ◎再论中央集权（录七月二十三日中外日报）
    中国现今之资性最不宜于中央集权，此理本报已屡言之矣，今更为之探本穷源而论之，案我国行专制之政已二千数百年（自七国时始盖三晋田齐均以世卿，而盗人国自鉴于权之，不可下移遂尽削臣民之权以归已，而专制之政以成非始于始皇也。），行专制之教亦二千年（自汉武始），故以专制之资格而论之，天下之国莫能老于我，是中央集权之说必创始于我国矣，然而求之我国，非惟无此名词，并无与此理可相比附之说，而中央集权四字，直至今日，始从外国输入焉。观此即可以知中央集权之说之所托始矣，盖中央集权者对于立宪国而有之，非对于专制国而有之也。彼立宪国之为物也，人各自治，一村一邑，皆若一国然，如是则其势长涣而不聚，太平之日固无碍也，然而国家一旦有大征伐，大兴造则非合极众之力以赴之不可，于是谋平居则得自由之乐，临事又擅专制之长，其道无由，而中央集权之说起，中央集权之于立宪国犹之众股东集财于一处，使成巨款而能作事也，故中央集权之说若与立宪之制反对，而理实相成，若夫专制则异是，非真异也，盖适得其理之反也，考我专制政教自古之格言，但有分权之说，而无集权之说，此无他，因分权之说似与专制政体反对，而其理实相成，此与立宪国之讲中央集权皆天理之不得不然也。何谓分权，盖专制之国以君为本，一切政治均谋君身及其子孙常保此位而已，然若深求君身及其子孙，可以常保此位之理，则非君之爱民不可，必永不扰害，而又时澳咻之，使民与君相忘则君位保矣，而其最不相宜者则干涉民之财政，若专制之君不明此理，而横干民之财政则无论其用意之为善为恶，而君位皆不能保，新莽之创立二十六品之货，王荆公之行青苗免役之法皆欲为民整顿财政也，而天下方且大溃，其饣舌糠及米，多为色目，搜索民财者其立亡更论矣，惟用分权之法，天子慎择宰相，而责其成焉，宰相之所为，天子勿问也，宰相慎择守臣，而责其成焉。守臣之所为，宰相勿问也，守臣慎择牧令，而责其成焉，牧令之所为，守臣勿问也，如此则天下可以无事，此非他故，实因专制政体本为事之不可深思明辨者，故上下相忘，则太平成，上下相求，则革命起，夫天下之言，岂可以一端而尽，立宪之患散故以聚救之，专制之患偏故以平剂之，皆其不得不然之事也。今以专制之国，中央集权久矣，而犹以为中央未集权焉，更求所以集吾权者，是必吾人皆裸而政府有余笥，吾人皆饿而政府有弃肉，而后可以满其意，此非国家之政体也，故本报以为政府若真欲中央集权，则当先布宪法，而后议此事。
    ●第七期・谕旨
    ◎旨著派巴林郡王札葛尔会同辅国公林沁多尔济巡察围场钦此（六月初十日）
    上谕奉天驿巡道员缺著王颐勋补授钦此。十三日
    旨翰林院侍读著赵兆翰转补马吉樟著补授翰林院侍讲钦此。十四日
    旨分发江苏道吴广霈、罗肇奎、刘青藜，湖南道俞明颐、刘笃敬，但旭旦山东知府倪毓，云南知府邹志清，江西知府吴祖榜，福建知府赖辉煌，湖北知府杨万庆、吕曾、杜宏基，湖南知府王寿龄，广东知府吴鸿宾，吉林同知德颐，江苏同知杨梦龄、魏汝驹，河南同知英恂，云南同知祚藩，安徽直隶州知州朱光莹，山西直隶州知州宝箴，四川直隶州知州廖鉴澄，江苏知州樊恭寿，山东知州汪鸿孙，云南知州王作楫，安徽知州陈兆兰，四川知州崔同高，云南知州廖崇仁、韩熙华，江苏通判李颜钟，福建通判许禄荣，湖北通判朱光斗，四川通判王缉新、王鹤龄，广东通判林翊，两淮盐运判于蔚先，江苏直隶州同曹树培，安徽知县萧仁丙，山东知县马式金、原秉密，河南知县傅列镇，四川知县秦启贤，直隶知县张家骢、潘震声、郑思侨、郭甲三，奉天知县董文海，江苏知县程鸿逵、周南、吴昌鼎、罗必传、杨光德，安徽知县沈福新、徐锦、梁兆献，山东知县德善、曹廉，山西知县培荣，河南知县王笃培、秦瑞巍⒄徘煜瑁浙江知县陆锦ピ，江西知县钱戍、曾亮章、李式怼⑿炀傲痢⒎爰侍，福建知县赖丰熊，湖北知县卫昌龄、陈乐泰、陈宗扬、洪子英，湖南知县彭继祖，四川知县赵光俨、胡士礼、陈策，云南知县黄祥光，两淮盐大使赖家谷俱照例发往钦此。十五日
    上谕朕钦奉，兹禧端佑康颐昭豫庄诚寿恭，钦献崇熙皇太后懿旨，准良代奏青海住牧盟长车琳瑞多布等以本年七旬万寿，请藉值年班呈赍贡物赴京祝嘏等情一折，该蒙古王公等合词吁请具见悃忱，朝廷深为嘉许，惟念物力艰难藩情正多困苦，该贝子等均著毋庸祝嘏及呈进贡物以示体恤，所有年班照例来京之处著准行钦此。十六日
    上谕岑春煊电奏柳州府绍字各营哗变文武各员不知下落等语，统领祖绳武著革职拿问，交刑部治罪，岑春煊调度乖方著严加议处，柯逢时著一并交部议处钦此。十九日
    旨本月二十五、二十六、二十八日均著推班钦此。二十日
    上谕御史为朝廷耳目之官必须学识明通方足以资献替，嗣后宗室满洲御史均著照汉员之例一体考试，惟满员五品人数不敷自应量为推广，所有各衙门六七品实任京官著各该堂官择其品端守洁者切实保送，其内务府五品以下满蒙人员如有堪膺此选著准其一律保送考试钦此。二十一日
    上谕本日引见考取镑省优生列入一等之寿鹏飞臧秉衡、孙忠沦、陈云鹏、雷佩玉、蒋禹廷、陈诜、林兑、朱邦杰、李书田、邱学慎、陈ガ、廖先、郭悬河、易绍生、刘世德、沈觐平、郝增祁、郁浚生、王绍翰、孔广德、陆蕖、李鸿文、沙煦、陈敬德、荆育琳均著以知县用，列入二等之，李淮、王猷美、冯灿章、孙世杰、苏钟贞、谭浚、邹开俊、王梦龄、欧阳渐、张廷元、冯厘堋⒘呵⑶铡⒒葡竺帷⒘跷醮骸⒄轮屿瘛⒗钤ッ贰⒊赂洹⒊伦语恰⒑律堋⒃毓骧、管祖式、陈家簟⒏呔掼ァ⒉茏粑酢⒂嵩懒亍⑽饧蛲、任钟澍、李春龄、胡堪、李荫蕃、宋作人、周巨炜、张湘均著以教职用钦此。二十四日
    上谕军机大臣呈递袁世凯电据称永定河水势陡涨险工环生，当经竭力抢护，连日风雨大作，人力难施，二十日南四工漫口，二十二日南二工漫口，已饬赶筹堵筑等情，著袁世凯严饬该员务期迅将漫溢，各工赶紧堵合，并派实心任事之员速放急赈以拯灾黎，毋任一夫失所至电内称俟过花衣期再行奏报朝廷，以民为重时切廑怀，凡关系国计民生之件毋庸拘泥回避钦此。二十六日
    上谕袁世凯奏永定河堤工漫口分别参办，并自请议处一折，前据该督电称河水陡涨，南四等工漫口当经降，旨饬令赶紧堵筑，并速放急赈以拯灾黎，兹据奏报详细情形，漫溢之处冲刷口门宽至一百余丈，虽因山水暴发，人力难施，在工各员究属疏于防范，南岸二工良乡县丞方恩培著革职留工效力，南岸同知程鸿宾著革职留任，南岸四工固安县县丞王治安著摘去顶戴，永定河道卫杰著革职留任，现在因病交卸，仍责令留工效力，袁世凯督率无方并著交部照例议处余著照所议办理该部知道钦此。七月初一日
    上谕前据御史朱锡恩奏参浙江道员许贞干等招摇贪黩各款，当经谕令李兴锐确查，兹据明明覆奏，许贞干虽无招摇纳贿，确据惟听信属员勒罚巨款实属失于闲检，候补道许贞干著以同知降补仍留浙江著该抚随时查看，孝丰县知县赵金寿居官不谨，声名甚劣，著即行革职，候补盐大使徐德立办事浮躁，品性贪婪，著革职，永不叙用，以示惩儆，余著照所议办理该部知道钦此。初二日
    上谕鹿传霖著署理工部尚书葛宝华毋庸兼署户部尚书著赵尔巽署理钦此。初四日
    上谕四川顺庆府知府员缺著存恒补授钦此。初五日
    上谕袁世凯奏永定河泛期内盛涨，北下泛续，漫一口分别参办一折，前因南四等工漫口业经降旨，将在工各员惩处此次北下泛，又复失事，虽据称风狂雨，暴人力难，施厅泛各员究属疏于防范，北下泛宛平县县丞程景濂著革职留工效力，署石景山同知文直著革职留任，署永定河道毛庆蕃甫经接印尚属筹防不及，著免其议处仍著袁世凯督饬各员赶紧堵筑，并派妥员分投查放急赈以拯灾黎毋任失所余，著照所议办理钦此。上谕张曾扬奏考核属员分别举劾一折，山西汾州府知府胡孚宸，萨拉齐厅同知刘瀛河，曲县知县姚学镜，屯留县知县朱善元，文水县知县刘彤光，黎城县知县郭拱辰，武乡县知县张嘉桢均著传旨嘉奖，定襄县知县董志敏形多诈伪，声名素劣，阳城县知县郑绶贪冒无忌，玩法营私，捐升知县岢岚州吏目胡志浚工于奔竞行止贪污均著即行革职，永不叙用，署沁州直隶州吉州知州邹兆讷刑烦行鄙商民怨咨，署黎城县事垣曲县知县罗广照侵税病民禀控有案，署岳阳县事平陆县知县林步高心地颟顸操守不谨，前汾西县知县刘慎埙隐匿土税不恤民，艰兴县教谕王本清朋比劣绅钻营胆大，署左云县训导大挑教谕，董犹龙嗜利忘义士民共愤均著即行革职，太原府理事通判文铨信任门丁疏于吏事，著以笔帖式归部选用以示惩儆，余著照所议办理该部知道钦此。上谕顺天府奏举劾属员一折，顺天昌平州知州史廷华，署固安县知县高焕均著传旨嘉奖，署顺义县知县粮马通判刘于绦湃务阋勖裨狗刑冢宝坻县知县赵元鲎鹦院米暧，身有痼结，均著即行革职，余著照所议办理该部知道钦此。初八日
    ●第七期・时评
    ◎政府拟设东三省总督之非时
    赵次山中丞之入京也，天下颇闻中丞将有东三省总督之命，及中丞既召对，不闻有是命，既而闻朝廷本欲以中丞督东三省，因日本政府之意，以国家此举未与先商，遽相阻挠，遂致不果。夫东三省今日固在中立之外，然终未宜告天下曰，东三省为某国之地，非中国之地也。中国之名分一日未绝，则派官之权利一日尚在，以我之地，派我之官，纯乎我国之内政，何庸日本之诘责为，虽然外交有强弱而无是非，若日本真不许我设东三省总督，按之于理亦不得谓之全非矣，而强弱之间，我国家抑何太不自量乎，按东三省本系我之版图，然当日中俄密约以地方上种种特权让之于俄，此不能拒日本之干涉者一。俄人乘拳匪之机，践密约之实，久假不归，视同己有，我政府不能逐之，且似有让之之意，此不能拒日本之干涉者二。日俄战起，我告中立而委东三省于中立界线之外，此不能拒日本之干涉者三。是中国之视东三省久已置之度外矣，而今乃忽欲整顿东三省，夫吾非敢谓东三省之不应整顿也，但既有整顿之意，则当用之于早，何以俄人占领该地历五年之久，我国并无派总督之说，今于俄师屡败，日人似有得东三省之机，而我国乃突以派总督闻也。推我政府之用意，殆谓东三省在强俄之手，我断不可轻犯其锋，东三省在日本之手，日人固与我有唇齿之谊者。吾可以为所欲为而不惧，其初念信东三省之必还，既还则不能不整顿，整顿则不能不派员，而今日之事成焉，呜呼。用意若此，其误可胜言哉。夫日本非中国之奴仆，有代中国舍命之义务也。中国亦非日本之子女，有受日本财产之名分也。我委东三省于俄，日本于俄取之，已取之后，据为己有，奚不可者，惟日本既耻效尤于俄，而又欲弭黄祸之说，与其自取不如还我，故东三省之来归亦非无可希望，惟我国必须待时机已至，抵隙导窍而后可，不可当此未至之时，不审形势，漫然为之，遂使十得八九之事，忽生无穷之阻碍，使后日反难于著手，此亦不可以已乎。吾又窃恐俄人既败后，我国之与日本交涉必有无限意外之虞，盖人情于一人一事，属望太殷，则每至失望而为怨。今我国人固甚亲日爱日，然所以望日本者，已稍逾于与国之分矣，他日日本之所为必不能副乎我国之所望，于是不悟前此之过计，而转谓日本之卖我，再有他人播弄其间，而仇日之念百倍于仇俄矣，当此之际，而我国再与日本构衅，其危尚可言哉，故吾于此端倪之初见不能无所惴惴焉。
    ◎政府派铁侍郎南下
    我国之内忧外患至今日达其极点。孟子曰，人生于忧患，今观我政府近日之举措，似亦感内外之刺击，而神经为之一奋，他事姑勿论，如理财，如练兵，徵诸月来各方面之报告，知我政府无论为中央无论为各省莫不汲汲以整顿此两大政为急务，而观北京特派员专电，则铁侍郎此次之衔命南来，其殆足为我政府由空言而造于实行之第一明证，吾测我政府所以下此特命之原因，其一必在于柳州之变，其二必由各国兵船近日辄游弋于长江上下，其意不可测，且已有要求于我之事实，其三则因受日俄战役之影响，而又以困于英藏法粤之交涉也。抑练兵处曾电催各省速将练兵费解京，则此次查库之命，盖与前事相因而及，又以其为铁侍郎之本职也，然则铁侍郎此行之结果，其于军制财务必大有影响，中国前途之贫弱富强殆将视此为定向之机关焉。吾深望铁侍郎破除情面，认真整顿，一扫积弊而空之其，毋负此重要威严之大任命。
    ◎政府命各督抚年终考察州县开列简明事实刊入官报
    大凡专制政府，其所行之政策无不似是而实非，如今日责成各督抚年终考察州县开列简明表册刊入官报一事是也，推此举之宗旨为杜绝欺蔽而设也，其意仍不外乎防弊，而不知防弊之政策，其弊即生于防弊之中。吾不知此项奏报，容否经政务处之查核乎，若必经政务处之查核，则任意迟速之权仍操之于政务处，夫刊入官报之意，非欲令天下士民共知共闻耶，而政务处既得任意迟速之，则士民岂能责官报局以从速刊印，布告天下乎，即使政务处不任意延宕也，官报局能按年刊印颁发天下也，而其将来所收之效验亦不过二端。一各州县奉文之后，若竟据实开列，实为必无之事，即令迫于公令森严，不敢不和盘托出，然如是则人人皆犯法之人，人人所为之事皆犯法之事，必将盖天下之州县，而置诸宪典，而曹署为空矣。国家安有此办法，若竟任其向壁虚造，名实不相符，则不过令州县各官多耗若干造册之经费，及各司道督抚部院各衙门多积数百或千余分无用之册籍而已，复何实益之有，论者必谓既经刊入官报，则众目共睹，州县宜不敢有所隐匿，则请以三端答之，一此项册籍，计合天下州县共有一千五百余缺，即当有一千五百余分，不知国家所办之官报何时始能登毕，即使官报刻期登载，而天下之人岂暇一一购阅官报，而一一考究其虚实，则其无益者一也，即令官报刊登后，人人从而购阅，而州县所报之虚实尽人能知矣，然州县浮收之数往往就全境言之，则觉其多，就一人言之则觉其少，则孰肯以少数之亏损起而与官为难，而耗无限制之讼费，以投身于不测之地则其无益者又一也，即令地方绅士确有力顾大局之人，能持官之短长起而与之争执，然州县既能蒙蔽于前，岂不能敷衍于后，又官之势聚，聚则利害相同，必互相回护，绅民之势散，散则一人起意，他人未必附和，则仍无济于事，且反得多事之名，则其无益者又一也，是则责成州县将铁漕入数开列表册，其不能有明效大验，固可知矣，呜呼，居今日而言整顿官制，殆非明定宪法，将州县所司之事分数人任之，以厘定其权限而专其责成，而又厚其廉俸，增其公费不为功矣。
    ◎练兵处与兵部之并设
    兵部之与练兵处固不能并设者也。近闻练兵处所办各事固不与兵部协商，即升调将弁，亦不使兵部知之，兵部堂司颇为愤妒，然亦无如之何云。按本朝官制不免叠床架屋之弊，识者早已病之，盖以两衙门同任一事权限不清，非互相推诿，即互争势力，其结果必至于此消彼长，一揽全权，一为虚设而后已。今练兵处与兵部之不相能，实出于势所必至，现知政府亦洞悉两者并设之无谓，而亟议裁并矣。
    ◎广东商务局联合商群
    商务局通行各商家共一百余行，谕令公举行内董事数人为代表，拟俟举定后，着联合各行建立一公同会馆，以便联络商情，研究商业云。夫中国商情散涣，无论各行之中不相交通，即一行之中亦隐若敌国，互相倾轧，互相猜忌，以有此现象也。处商战剧烈之时代不能合大群以与外界相竞争，而复分崩离析，以自耗其内界之能力，呜呼，此中国商务之所以不振也。
    ◎咨添浙学生之特别费
    近由驻日公使杨枢移咨浙抚，据云在日留学士官学校学生，今因日俄战事，缩短卒业期限，于西十月间即行卒业，先时须特别演习，演习之费，计步兵日金二十五元，工兵三十元，骑兵三十元，而炮兵则需五百元。凡官费学生皆应由官拨款汇寄增加，又高等师范学生亦须加休息旅行费云云。聂抚准咨，当照会浙江高等学堂及杭州府学堂两总理，而藩司翁曾桂则不肯另筹的款，欲于原已拨定之出洋学生经费一万元之内提拨，查各省纷纷派遣学生东游，湖南已多至二百余人，湖北已多至二百数十人。日前四川又有二百余人到沪，即日乘轮船东渡，他省派遣学生如此认真，浙江仅有两学堂，派出十余人，稍稍增加费用，而藩司不肯竭力若此。
    ◎鄂督张制军札知幼稚园文
    张制军之用意，窃有所未喻，如云女学堂聚集青年妇女至六七十之多，诚恐习染纷歧流弊滋多云云。毋乃薄待妇女，岂中国之女学竟不可设立欤，又云，挑选粗通文理之节妇一百名，或尚有人能应其选，然无夫之妇可以就学，有夫之妇及未嫁之女则不可就学，其义何在，又云，挑选略能识字之乳媪一百名，则今之为乳媪者，率系贫家妇女方肯舍其子女，而乳他人之子女，若其粗能识字则其家已不甚贫，岂肯出为乳媪，此例毋乃虚设，又云，以备将来绅富之家延充女师之选，以备将来绅富之家雇用乳媪之选，然则教育之益，惟绅富得沾之，而中人以下之家皆不得与，毋乃与教育普及之义，有所不合欤，此诚有所不解者矣。
    ◎圣路易场嶂国耻
    此次圣路易会场，吾国陈列各品，颇受外人揶揄，已为极可耻辱之事，盖吾外务部以搜罗物品之任，授之于客员之税务司，彼辈外人，宁有为吾国保全国体之心，故所罗致各物往往杂以吾国极野蛮之器具，如窄小之弓鞋，黑狱之烟具，皆置于吾国出品内，外人过者，无不嗤之以鼻，是则此次出品，名曰陈赛，实无异于献丑也。
    ◎外务部索还裴犯于粤督
    自二十年来，各地方教案之事，其各省督抚办理稍有头绪，极为外务部所败者不知凡几。今日裴令之事，想葡使当无向外务部交涉之理，想各使亦无为裴令向外务部关说之理，则此事之因乃外务部群公之自发意而为之者也。其意固何所为，令人百思而不得其故，且政府近来，日以地方官之中饱毒民戒天下矣，面乃于一中饱毒民之代表者，故曲意保全之，是明告天下以墨吏之可为，而明诏之不足信也。
    ◎洞庭鄱阳湖必不可许德人屯兵
    予今条举其必不可许之理由，盖有七，二湖为内地要隘，古人所称天险，二湖既失，德人势居上游，则全江无所用之，其不可许者一。德人据我胶州，山东全省为之蹂躏殆遍，二湖既为屯兵则将来恃力要索，疆臣更难抵制，必成东三省癌首让俄之覆辙，其不可许者二。二湖既可以演习兵舰，将来陆地何不可以练兵，要约之端，祸自此始，沿江内地且非俄有，其不可许者三。扬子江流域久为外人势力范围，所幸英美诸国犹以通商为名，不敢任情骚扰。德人既于南省商务无甚关系，将来藉口必多迫我难堪。俄人据东之渐可为殷鉴，其不可许者四。然此犹仅言德人之为，我内疽也，而祸之发于外竞者更为急迫。英人久视沿江为己之势力圈，所以不即暴动者，既虑地广难以猝制，尤以商务坐获重利，英之忌德必不异日之忌俄，两国竞争，我受其祸，黑暗风云必继北方而起，妈小而言之，俄人旅顺陷落在即，英方久占威海卫之无名，势必于沿江屯驻兵舰，我既以二湖许德，则将来英人之要求更无词可以拒绝，其不可许者五。东三省龆四巡猓各国方觇我之处置，以作对付我之政策，此时俄法方极以黄祸之说，激动全欧，冀得瓜分中国，徒为英美日三国所沮止。若德人忽于南省增大势力，更予俄法以藉口，英美忌德之分利必变其平时保全和平之政策，而我中国求为目前之安宁而不可得，其不可许者六。处今日之国势，而犹不能奋发图新，瓜分之祸固日后所必不免，然犹冀苟延数年，得待人士之奋兴，教育之普遍，而力守主权，以为后日计，乃既促之亡，复举内地要隘而尽以拱手让之外人，一旦瓜分，坐而待毙，北方不守，犹可内渡，东南沦丧，将于何而立足耶，其不可许者七。
    ◎外务部与英商订安徽开矿合同
    观夫癸卯年前皖抚聂中丞与英人伊德所订安利公司之合同，并聂中丞上外务部书及拟立全皖矿务总公司之章程，与外务部批驳之函，又观甲辰各报所载。凡关安徽矿事，与京内京外皖绅之动作，及英人窥伺之情状，诚欲使安徽全省士民急起直追，以制外势之侵入也。顾安徽绅士之举动雍容纾徐，往往失时，彼勇鸷之外人，遂得抵要乘抟曰衲大权利。四月间，已传闻英人凯约翰运动于北京，而得铜陵县铜官山之矿权，近日复得外务部与凯约翰所立开矿合同二十三条，此合同中所最要者，即此矿地四边线，各二十华里，则共占矿地八十方里矣，又许修铁路至最近水口，而不指明何处，更不可解，盖商务部开矿新章，请开矿者不许复及铁路，今外务部竟自毁其法，以徇外人果何为哉，其他合同所载，足以扼安徽人之命者，尤难一二数，殆哉噫嘻。
    ◎铁路宜握主权
    夫吾国之路矿必先自办，而开办方法则必择我国已成之人材授以主权，不足则以外人为之辅，一方专派工艺学生留学东西洋，责以几年学成路矿之学，并于各省岣饕镇大开工艺实业学堂，务使三四年内，一省足一省之用，然后尽举所有路矿而开放之，恣官商以造筑，而后主权不言保而无不保，外患不待拒而无不拒。吾国上下若既知路矿权之重，宜亟集现有人材竭其力之所及，以经营路矿，复联络上下之势，各省盛兴工艺学堂，多派学生留学工艺实业，必期数年而后，人材足用工艺如林，夫然而矿路之利益可收，今日所争之矿路始为我久长之主权，而非外人所能移。
    ◎粤汉铁路已成为外交案
    当光绪二十四年，今鄂督张制军奉命与美公司订约时，即奏言不可使中国南方办铁路，复为欧人所管理，盖即鉴于芦汉铁路之已事，名为比人承办，而实则与法人联合，即与俄人联合无异，故深恐粤汉铁路复为比利时体制改革觊觎也。又光绪二十五年，总理衙门曾行文于英使云。倘南方之铁路，美国人不自建立，则比人亦不能过问云云。盖亦逆料及此矣，今者故牍犹存，前言在耳，若使南北两方之干路全为一国所管理，则中国将来之危险殆于不可思议。中国本无治外法权，在内地之外人即非中国所能约束，而外人在中国筑造铁路亦例有自行保护之权，彼英美两国，在中国筑造铁路，究以兴商为言，其利害犹居于得半之数，自余诸国则大约此路为何国所造，即其国与中国，因之有绝大之关系，俄人在东三省之已事是其殷鉴，奚可蹈其覆辙哉。窃谓美政府若能切实声明，所有粤汉铁路之工事当合同未满以前，仍在美人之掌握中，固为正办，否则既不为美人所有，即不当为美国以外之人所有，除遵守约言注销合同而外，殆无他法矣。
    ◎韩国朋党之病谤
    韩国当此存亡危急之秋，而朝内朋党之激战益烈，近又有所谓排日党之事起，盖韩国之有门地声望者，其生平苟有结党相争之机会，必出其全力以互相排挤，不问其与国家有无干系，徒逞一己之私意以相报复，故在韩国之外人，每得因此收渔翁之利。韩人既有外人之援助乃更嚣然曰，我俄国派也，我美国派也，我日本派也，实则其所谓某国派者，于政治上无所计画，不过借以为牛朋李党之相阋而已。近来日本既胜，日本派骤然得势，故至激而致有排日党之举，盖韩国之政党非因为政党之消长，而致与国利害之大小，实因与国利害之大小而致政党之消长者也，故韩国朋党之相挤不过为官职利禄而已，苟既得官爵利禄，则又不如此而即已，一朋党得权势则其反对党必为其所穷追，夺其身命，没其财产，而使之无立身之地，其反对党亦知其苟他党得志必无可立足，而不得不出死力以谋抵制，故苟欲自救，即或危国家亡社稷亦在所不惜，呜呼。若韩国者真所谓亡国之民哉，国之危如累卵而尚争此无谓之朋党，何其不自爱也，虽然我念宗国，我心忧更烈。
    ◎日本满洲军总司令部之出征
    日本出征之陆军前此所派遣者，曰第一军，曰第二军，曰大孤山上陆军，后此尚有陆续调发，军情深秘，不能宣布，但各军有各军之司令官，不相统属，而皆仰节制于东京之大本营，盖在今日电线大通之时，实可以尔尔也，虽然终有辽远不甚统一不甚敏捷之患，故近日有派总司令官总参谋部之事，其满洲军总司令官，曰元帅陆军大将大山岩，其满洲军总参谋长，曰陆军大将儿玉源太郎，大山氏当前此中日之役，以陆军大臣而总前敌军者也，儿玉氏当时为陆军省次官留守者也，其后复任台湾总督，于台湾民政最有功者也。今次登坛，日人之欢忭可想，此总司令部以五月二十三日首涂，大山氏乘日皇所赐马车，与儿玉氏同行，东京全市中，家家悬国旗，户户挥手巾，全市哄动，所经之街万头如蚁，相与攒视，欢呼万岁声，拍掌声如连爆，十余里不绝，新桥驿站，人山人海，肩摩毂击，几无隙地，上自现内阁之大臣及赫赫在野之元老，下及茶红裙衩之女学校生徒，全国中各社会各阶级之人皆备，相与瞻仰风采，握手手几为之肿云，呜呼。从军乐，从军乐，立宪文明国之军人真从军乐。
    ◎丁汝昌第二
    事有巧妙不可思议无奇而有偶者，如甲午中东之战，今年日俄之战，胜败之数往往偶合。近得旅顺消息，言俄司令官司德塞耳业已自尽，此尤与丁汝昌之自杀于威海情形相似也，但不识俄军中亦有牛继昶其人者，树白旗以投降日军否，案乙未丁汝昌困于威海，初欲出战，李合肥电丁，言船械可弃将材难得以阻止之，及丁被围久，弹粮将竭，李秉衡复率回救，威海之兵不敢迎敌，于是威海后路之荣城陷，而威海援经矣。丁汝昌仰药死，其部下有副将牛继昶者，伪为丁书以投降，其实投降出于丁死之后也，闻丁临时，拔剑斫去海军提督印一角，今留存于日本之降书，其印正缺一角可证。
    ◎日俄交战之关系
    日本某政治家言曰，欧洲大势在日俄未交战前，因俄国之野心，德皇这雄略，遂启列强疑惧，彼此汲汲备战，大有盘马弯弓之势，设无远东战事一泄其机，则欧洲十年之间必肇大乱，乃未越一年，世界大势为之顿变，不意日俄之冲突，反于欧洲得均势之良果，英皇爱华德善乘其机，故亲历各国，与列国君主先后欢会，莫不缔结盟约，以固欧洲均势之力，故害则归于交战国，而利则归于旁观国，从来欧亚两洲之关系殆无逾于是，按列强严修战备，在欧洲既免兵祸，则必转锋而东，以发泄其兵力。今谓害归于交战国，利归于旁观国，实则利归于欧洲之强国，而害遗于亚东之弱邦。英人伺隙窥我西藏，是即英皇善乘其机，得与列强缔约之良效果，愿我国人一审其中消息，勿以日胜俄败而忽其远见也。
    ◎俄人乘乱以扰中国
    事关两国不愿他人干预之言，日本既声明于前，俄人亦随而宣布于后，俄人既不便于既败之后，邀请别国出为调处，又不肯尤幻婺浚自向日本求成，欲勉强支拒，为困兽之斗，终不低首，则又力有所不逮。俄人至此，计惟转而破坏中立，无理取闹，与中国启衅，冀糜烂大局以牵动与有关系之各国，迫之使不能不出而调处，此固势所必至，理有固然者，中国处兹危险之境，尚其勿幸一时之无事，偷目前之苟安，早为之所，亟自善谋，有备无患，毋使猝然变作，措手无方，噬脐不及则幸矣。
    ◎英舰被损责在俄皇
    六月间有英船麻六甲在红海为俄舰所损害一事，而其责实在俄皇，按俄国义勇舰队是否军舰，或系私船，此为一大问题，然若系私船则无在红海捕拿中立国船舶之权利，若系军舰则土耳其之鞑鞑里海峡，向来按照柏林条约不能任俄舰经过，乃该义勇舰先则悬挂商船旗号，及经过该峡之后，遂即滥用其非军舰不能行之权利，而捕拿麻六甲船，故英国之舆论将该义勇舰队认为海盗，必欲击沉之，或令俄皇声明谢罪之意，否则断难了结，刻下舆论嚣然，英人异常愤懑，而未有所解决。盖无论该义勇舰队是私船或军舰，俄国之行为实为明背万国公法之条规也。
    法人蒲米氏之论英人性质，引法人维尔南之言，以抉英法两国在北美殖民事业成败之原因，其言曰，英人之成功多由于其沉默性，英人者不晓舌之国民也，于他人喋喋喃喃之间，而彼必深思而熟考，法人之在殖民地也，无事则夫妻谈笑，妇与夫若出一辙，其妇则漫为容啄，漫为批评，漫为争论，其夫则或怒，或绝望，或奔赴友家，或奔赴郊外，携猎铳以消烦闷，及其既返，则又夫妇谈笑如故，谈笑者实彼等一生不可缺之生活，余尝问彼以何以去谈笑，彼则曰若置我于沙漠之中，与熊同居，十里之内无人烟，则亦已耳，而英人之在殖民地也则不然，朝餐既了，其夫即出外治事，其妇料理家事既毕，亦出而或耕田，或伐木，天雨则在家整理房屋，或修缮仓库，或制作家具，苟有机会，每售去其耕种既熟之田，而更致力于他之荒地，故彼等之能成功者非偶然也。维尔南氏以英人为不晓舌之国民，可谓一一言而破英人性质之的。夫英人之爱晓舌也，不如其爱活动，何谓活动，活动者，致实力于其事，而能使其事日有进境之谓也，然而我见今世之所谓教育者，不过制造喋喋喃喃者而已，其于真爱冒险，真爱健斗，真爱活动者，盖不多见也，故我甚恐我国民之前途，以口击敌者日以众，而以手击敌者日以寡，按此篇乃摘日本国民日报，论个人活动中之一节，日本国民之务实行，不务空言，于此日俄一战，已可概见，而其忧国之士，其言犹若此，我国人士其何如，我国人士于此言其真药石。
    ◎美国拟改国名
    美国之国名为Ｕｎｉｔｅｄ  Ｓｔａｔｅｓ译言合众国，或为ＵｎｉｔｅｄＳｔａｔｅｓ  ｏｆＡｍｅｒｉｃａ译言亚美利加之合众国，至本年西六月，曾提出改国名之义案于国会，谓自今以往则改为Ａｍｅｒｉｃａ译言亚美利加云。闻此案已由议院通过矣，往后，则举凡全国之钱币、邮票及一切教科书皆用此名矣，此亦美国政略日趋于帝国主义之明证也，其野心亦可见矣。
    美学校严拒异种之人
    五月二十三日，有非律宾学生四人，欲进干得技省路士威埠之市立高等工艺学校，时该市中之文部部员（即管理一省之教育事务者），授意于该校之总理，使拒而不纳，盖谓其面色之不同云，噫所谓文明者，如是如是，所谓人类平等者，如是如是，吾不知华盛顿与林肯两君，于九泉之下，闻此事当如何也。吾不知南北美战死者之幽灵，闻此事又当如何也。
    ●第七期・内务
    ◎论整顿州县为变法之原（录六月初六日中外日报）
    本报前著一论，言国家变法，当自下始，不当自上始云云，斯言也，非谓变法必与革命并行也。盖同一平和之变法，而其命意之处，入手之机，有事理灼然不可不辨者，请详言之。凡今日西人之善政，所谓治道也，桥梁也，路灯也，水利也，恤孤也，养老也，救贫也，治盗也，团练也，学校也，翻我大清会典而观之，无不毕具，然而彼之行之也，百废具毕，经久不懈，事之明备也若彼，我之行之也，急则骚扰，缓则废弛，其业脞也若此，此岂人种有优劣哉，亦治具之成，有自上自下之分而已矣，自上来者，原于一二人之理想，其意匠之所到，本与亿兆不相谋，有俗所淡忘，而上急营之者，有俗所未厌，而上急禁之者，非上之有意于贼民，所处之地位异则智虑有不能相度者矣，其朴而愿者，曰此官家之事，吾但能中其程焉，可告无罪矣，其巧而黠者，则务与其制相遁，以蒙蔽愚弄于上下之交，如此而为治，虽有周礼，吾知其未必行于世也。自下来者，原于同群之实验，其所设施必与其群有公司之利害，不如是焉，不足以动众，且人情内己而外人，既非公事而为私事，稽察者多，关系者巨，不如是焉不足以塞责，明备丛脞，易地皆然，人心不甚相远矣。庚子以来，非无新政，其所以无效者，即此故也，今我政府既自觉危亡已近，而谋所以图存之理，则当鉴前日变法之无效，而先变变法之法，今日之事必自州县始矣，而所以整顿州县者必更革其制度，非空言激励，文告往还所能有效也。发轫之始，当分一县之权为三，一、立法部以地方绅士领之，凡县中兴利除弊之事皆由此部任之，其绅士之被选继任罢黜皆由其本村多数之人会议决定。二、刑法部以地方官领之，　执行地方一切政治。三、司法部以专官领之专管词讼，如此则民之利病不能不上闻，而地方官有余力以举其职。法官独立无旁挠，其弊亦必较地方官兼理者为少，难者曰，中国之民不能具有议政之资格，应之曰，此即演成其资格之法也。若待其自成则百年无此日矣，难者曰，如此则绅权太重，可以抗官，应之曰，官绅云者一县中有此名耳，自国家视之，皆为国民之一，何分别之有，且正赖其两党之轧轹，而弊不容隐矣。难者曰，如此则民可以谋叛，应之曰，依此行之则一村一镇皆成独立，愈分愈小，岂能为叛，况军械铸造电线之权皆在政府乎，此制之总理，无他，在期民间户口产业之实，其真相可以上闻，国家收租印税之权，其实力可以下及，必俟根底既清，机关既设，而后积而上之之道府督抚部臣，乃徐有可以著想改革之处矣，不然虽悉举欧美之善法，举而加之十八行省，其社会之情状，固与今日无异也。
    ◎防疫篇（录六月初九日时报）
    中国有三大害，而中国之民族可能绝，何谓三大害，曰兵，曰贫，曰病，兵之害，其迹显，其事不恒，其危险人多能道之，贫之害，其来也渐，其源也长，其救之也，非一朝一夕，人多不能知之惟病，则界于二者之间，其害之来，不甚缓亦不甚速，其害之迹，不甚显亦不甚暗，被其害者，不甚多亦不甚少，救其害者，不甚难亦不甚易，而言其害之大小，则与兵与贫实无异，兵之害，是使人死，贫之害，是使人不得不死，故兵之死人也。譬如利剑，贫之死人也，譬如细绳，而病之死人也，实兼二者而有之，何谓兼二者而有之，其一曰虚弱之病，乃贫之类也，其所谓贫，精血之贫也，近于热心有志之士，每多见之，其故盖由于用心多，而运动少，不如意之事多，而得志之时少，因而烦闷，烦闷而忧郁，忧郁而至于病瘵，病瘵而至于死，热心有志之士，我见死于是者，不知其几人矣。一曰传染之病，乃兵之类也，其所谓兵，霉菌之兵也（传染病之一种微生物），夏秋之交，每岁必作，其故由于起居之不洁，饮食之无度，因而其病发生，发生而传染，传染而至于死者，以百数以千以万数矣，其传染之病类甚多，有赤痢，有痧疹，有猩红热，有黑水病（即热核症广东等省夏间必作），而其至剧烈者则为霍乱，霍乱一症实为传染病中之最速者，其时期甚长，自四五月至八九月，随时可作，其地域甚广，自西南至东北诸省，无地蔑有，其致命甚速，自起病以至亡死，多不过一二日，少不过一二时，其由来甚久。三十年来，连绵不绝，平安之年，多则数万，流行之年，少则数十万，或数百万，我之亲戚朋友，乡党邻好，我见其死于是者，不知其几人矣。我见之，人亦见之，然而人多不以是为意，多不以是为计者，岂真不畏死哉，徒以死归于天命，非人力所可为，即有计者亦不过设蘸祈祷、送药施棺等而已，其治本之计画，非所闻也，然而此传染之病，非从根本治之，则其施救必无效，从根本治之，其术若何，其上者使国中之人皆有学问道德，无事无物，无不合于卫生之理，改良街道，改良沟渠，改良房屋，改良衣服，改良器具食物，其源清而其疫自绝，然而其道虽善，断非一时所能成，其次则多使人讲求医术，考其病之本源，究其治之方法，广开医院，以救济患者，此亦治标之法，而拯人于衽席者，然而其道亦非一时所能成，而其效更用力多而成功少，故最便之法，莫如情流。何谓清流，一曰设传染病病院，夫传染病之所以可畏，为其病之能传染故也。何以是病能传染，病者之身有微生毒物，其化生甚速，顷刻能生无量数，其物自口鼻各窍流出，无病者触之，立即感受，故往往有一家八口，转再相传而至于惨无一人者，非真骨肉义厚，甘同生死也。盖以逃无可逃，避无可避，听天任运而至于是也。若传染病病院设立，则已患者虽未必能尽为之救治，而未患者必不至蔓衍，而疫之势必可少杀。一曰行隔离法，东西文明国之遇有疾疫也，则必令患者与不患者分离，使往来之交通断，其分离也，不但患者一身而已，其同居之人，其所居之地，其与患者有关系之器具等类亦莫不隔离之，使与不患者不相浑乱，其所以如此者重性命之道，固宜然也，而我国之风俗则适与之相反，不但同室之人无可逃避，且有因亲戚朋友、乡党邻好之死丧，徇俗礼之吊讠凡，而故为趋就，以求传染者，非真好义，盖以不明病理之原由，贸贸然为之，而不为意也。若隔离之法行，则世俗之迂礼可破，而无故受害之徒亦可以少减。一曰用扫除法，传染病人之有微生毒物也，前既言之矣，然而此微生毒物不但丽之于患者之身体而已，且亦附于各种污秽之物，故东西各国之遇有患疫而死也，则凡患者之所用无一不加以消毒之药水而消灭之，甚则且投之于火。凡患者之所居，无处不用石灰水等洒濯之，甚则举其房屋，而亦投之于火，此非不知吝惜也，生命与财产，其轻重固自有别也，而我国之风俗则又与之相反，身死未寒，而争产之人已攘臂而起，授之者以是为惠，取之者以是为利，而生命危险，在所勿顾，故生命亦遂因之而多丧，若扫除之法行则害人之物少，而贪小利受大祸者亦稍有艾矣。凡此三者皆所谓不清其源而清其流也，不得已之举也。盖为今时所可行，行之而有效者言也，知高言之必空谈而无补也。今者夏秋之期至矣，因疫而病者死者，又数见而数闻矣。凡我国人，其有阅此而起以为计者乎，勿谓此事小，半生所经营之功名富贵事业学问，转瞬而即已，勿谓此事可稍待，岁每数十万，岁每数百万不及百年，而四百兆之众庶可以立尽，我国人其敬听，我国人其早自为计。
    ◎礼部遵议顺天学政奏请改生童经古场为头场折
    光绪三十年正月二十六日，准军机处交出顺天学政陆宝忠奏请改生童经古场为头场一折奉，旨礼部议奏钦，此钦遵到部查原奏内称礼部奏准变通科举章程，内载岁科两考先试经古一场专试中国政治史事及各国政治艺这策论应由学政酌量命题等因，遵办在案，惟从前所设经古场者系考试经解诗赋杂，著生童应试者寥寥，今改试策论，凡学者涉猎之浅深程度之高下先于此场觇之，其有志上进者无不报名投考，人数与正场无异，而因沿旧习仍称为经古场，名实已不相符，且直省例章经古场由学备卷教官贤否不一，学书门斗专以卷费渔利，难保无影射勒索情事，欲革其弊不得不先正其名，应请将经古场澳为头场，正场作为二场，仍两场闲Ｒ远ㄈト。所有试卷仿照正场均归各州县承办，仍严定章程不准州县礼房借端多索，并由提调官出示实力稽察以恤寒叮而杜影射其提覆卷亦如之教官无庸，盖印造册则学书门斗无从作弊，一切陋习不禁自除至生员岁科试亦分为头二场，生员岁试例不准无故不到，惟其中年齿不齐，愿考头场与否仍听其便科试，乃为录送乡试地步，其未考头场者概不列优等，以示区别等语，查政务处会同臣部奏准变通科举章程，内开岁科两考，先试古一场，专试中国政治史事及各国政治艺学策论生童，愿考与否仍听其便童试正场试四书义五经义各一篇，覆试试四书义一篇，生员岁科试正场试四书义五经义一各篇，覆试均试四书义一篇，又臣部议覆江南湖南各学政奏准通行考试章程，内开经古一场应由该学政平日考查，该省士子文艺学术果素有专长，仍于中国政治史事及各国政治艺学中随举命题算学，乃艺学之一端，并准其绘图演草等因，各在案是向例生童经古场考试诗赋杂箸，今既改试策论仍谓之经古场本属名实不符，惟童试正场及生员岁科两考原定章程各试四书义五经义诚以生童考试为士子进身之始，与乡会试稍有不同必先取其经术湛深，然后讲求史事时务，乃为学有本原体用兼备，若将经古场竟改头场，恐试士者往往以论策，当先意存偏重致启陋学荒经之渐，臣等悉心商酌拟请量为变通将童试及生员岁科试正场作为头场，照章均试以四书义五经义各一篇生童经古场均改为二场，仍按照新定经古场考试命题，虽合校两场以定去取俾晓然于，国家取士之法经学为先庶可挽时趋，而收实学间有年老诸生无志进取者二场，愿考与否仍听其便其覆试一场，应各照章办理，至所称书斗礼房勒索卷费应如该学政所请，嗣后童试两场试卷仍归州县一律承办，仍责成提调官实力稽察，不准稍有需索以恤寒叮而杜弊端如蒙，俞允即由臣部通行各直省一体遵照谨，奏奉，旨依议钦此。
    ◎闽浙总督李奏闽省设立警务局实行警察折
    窃查光绪二十七年七月三十日奉，上谕前因各省制兵防勇积弊甚深，业经谕令各督抚认真裁节，著将原有各营精选若干营，分为常备续备巡警等军等，因钦此先经前督臣许应癸奏明，将通省练军制兵汰弱留强别练巡警一枝，共四千四百人，分为二十二队，每队二百人，派管带一员，哨官四员，分驻各属，奏后随将省城制兵改设巡警军第一第二第三，共三队，以二队交福州城守协管带，以一队交督标中协副将管带，余均未及编定。上年九月后，经前兼署督臣崇善奏明改为全省编设警军三十八队，每队正兵一百六十名，共应设巡警军六千一百六十名，亦未举办，即值卸事臣到任后体察情形，前督臣之请以练军制兵改办巡警，原以绿营窳惰无用久为世诟，不得不急图改良以冀化无用为有用，惟是警察之学最为精密，东西各国讲求此事均先设立学堂，教育合度然后授以巡捕之任用，能卫民生去民害坐种间可以夜不闭户，道不拾遗间有遗失之物碍难之案告知包探，巡兵无不可廉得其情，故论者谓王道之行必自办警察，始其精妙如此，以绿营弁兵目不识丁安能胜任，且巡兵之设固重巡练，而其用尤在于除无形之隐患，而非责以征战之力，既设巡警则居民铺户均须立门牌编籍册有清道之举，有贸易之场大抵悉关地方之事，故部署之法亦与防军大异，其每队巡兵之多寡，且视事体之繁简为等差，更难拘定每队一二百人之数，因其任事之艰苦不得不优给饷需，则月饷亦转视防军为重，臣曩岁调署广东巡抚到任，即与督臣酌先就省城设立警务局委臬司专办其事，调拨防勇数营挑作，巡兵虽用其人，而仍去其籍，近见四川督臣锡良奏报办理四川警务亦系拟将绿营分别全撤，腾出饷项另设巡兵，此则但取其饷并不用其人，盖实有见警察事断非绿营弁兵所能为非变，而通之难以施行尽利也。臣与司道再四筹商当于上年十一月，饬就省城设立警察总局刊刻福建全省警务局之关防，札委臬司朱其煊充当总办，先将城守中军及副将所带之巡警军各拨出一队，凡四百人交该臬司认真挑练，悉除其绿营兵籍，此外尚有不足，则另行选募，又因新募者骤难合用，别将常备军之曾经教练合于警察法度者腾挪挑补，以期速成调派江南学堂毕业生两人充当教习，设立学堂，逐加训练，一面清查户口编立门牌。凡数阅月始觉渐有头绪，计省城除总局外，另设分局四所，城外之南台一带只设南台警务局一所，而以四分局辅之，每局均用巡长二名，巡目六名，巡兵一百二十名，统计各分局共得巡长及目兵一千零九十六名，其总局则专设暗查亲兵而无目兵，并就需次各文员遴委提调稽查总巡分巡巡纪等官分任其事。凡旧设之保甲缉捕清道等局均一概裁撤同浚河丁夫均归警务局经理，现在城内已于三月初一日，南台已于四月初一日陆续派兵站街，实行警察之政，惟城内旗街向归旗营管辖情形略，别当查照广东省章程咨由将军督饬旗营拨兵办理，以免互相凿枘，至城内外各局经费兵饷就现时核算，已月需额支银七千余两，尚有开办经费及制办衣靴军械等项应归活支项下核计不能预定谨，奏奉，朱批该衙门知道钦此。
    ◎出使法国大臣孙上政务处书
    窃自东方战局既开，各国阴谋昌言不讳，宝琦痛心祸切曾合电上陈吁恳，颁行新政以救危局溯自庚子以后维新，谕旨不为不多督励臣工不为不切而百事之玩泄依然，天下之精神不振者则以未立纲中之纲，而壅蔽之弊未除无由上下一心，共扶危局也，伏维我朝开国之初文法科条务从简略，而君民一体上下情通伏读，我圣祖仁皇帝圣训有云，明朝末世君臣隔越以致四方疾苦生民利弊无由上闻，我太祖太宗，世祖相传以来，上下一心，满汉文武皆为一体情谊，常令周通隐微无由或间一游一豫体恤民情创作艰难，立万世不易之法等因，钦此，祖训煌煌垂训千古，今者外侮迭乘内忧间作欲图补救惟有恪遵，祖训破除壅蔽上下一心，而后可收卧薪尝胆同休共戚之实效，欲求所以除壅蔽则各国之立宪政体洵可效法。夫日本之由变法而强固朝野之所共知也，考明治维新之初，祭告天地神只宣誓五条，一曰，广开议会，万机决于公论，二曰，上下一心，广行经纶，三曰，官民一途，下至庶民各遂其志勿令怠倦，四曰，破旧来之陋习，基天地之公道，五曰，求智于世界大振皇基，此日本变法之宗旨，至明治六年确定为立宪政体，随命元老通儒合集讨议，至二十二年始发布宪法于通国，于是君民上下一心，遂成巩固不摇之势，欧洲各国除俄与土耳其外，若英若德若意若奥若西班牙皆为立宪之国，而尤以英德之宪法为最美备，虽以法之民主而其民犹多羡，英德之政体者英为立宪最古之国，其法成颁布在南宋嘉定八年，距今七百年矣。乾隆中叶，美法大倡共和，英几为之摇动，乃遂壹意修改宪法，以防乱而固本各国宪法多本于英德国，当百年以前，列邦之宗旨不同即宪法之兴废无定，同治年间，力与法奥争强，始列邦上下一心，既分立各邦独用之宪法，又合立联邦，共遵之宪法，民心固而外侮自除，此英德两国所以能俯视列强巩成大国也。宝琦尝详考各国之大势，确见夫政体既立，则弱者浸强乱者浸治何也，合通国之民共治一国，何弱不可强，何乱不可戢，不立政体则民气涣散，国势日微弱者被兼乱者被取我玻君臣孤立民不相亲也。盖国势纵极艰危，苟能固结民心励精图治外侮自不足虑，譬之人身中气既足，疾病自无由侵犯，考之英德既如彼徵之，日本又如此，日本之立宪非同欧美各国之迫于他国兵力，或迫于民乱，其势由大以及小，其事由上而命下，故顺而不逆安而不危，其立宪政体第二条特为剖明，曰日本帝国万世一系之天皇统治之，所以定一尊而防流弊，盖立宪政体者实所以尊君权而固民志，与我大清一统抚驭全国之宏谟适相吻合。近年中国民志大开，凡有血气者无不痛国势之衰，微愤外侮之凭陵，昌言改革，莫之能遏宝琦，窃倡论自下恐为酿祸之阶决议于上，乃为致治之本，伏愿王爷中堂大人思穷变通，久之义为提纲挈领之谋吁恳，圣明仿英德日本之制定，为立宪政体之国先行宣布，中外于以固结民心保全邦本，饬儒臣采访各国宪法折衷编定，饬修律大臣按照立宪政体参酌改订，以期实力奉行，宪法关系全国之精神，必须从容考定颁布，自必需时急应博开议会，以鼓舞群材，庶一切应行改革之事皆赖众论，决议施行无复盈廷唯诺筑室道谋之患，各国议院咸分为二，曰上议院大抵以元老及贵族充之，取其与国同休戚之意，曰下议院大抵以乡绅通儒充之，则专取其才望以系万民之观听，以聚天下之英俊，下院详议上院覆议国君决议，故下院之责任尤重，议绅由民公举，别有选举之例，中国似可先行变通举行，查二十七年奉，旨设立政务处实为议院之基础，请即定为上议院，特派资深望重之大员为院长，王公世爵以及年老之四品以上官员皆可充院绅，由军机大臣及京外大臣保荐，其都察院为朝廷耳目，所寄各科道原有批驳之权应即定为下议院请，特简通达时务饶有才智者为院长，不拘官阶之大小，其现在翰林院及科道人员择其才学兼优品望相孚者由，钦派大员会同院长严密挑选，约大省挑取四人，中省挑取二人，小省挑取一人，并由各省督抚于各省每府访问平正通达之绅士一人，不拘士商咨送京师，下议院协议，凡所兴革之事分股职掌，而又合众详参下议院议妥送上议院覆议，议定奏明请，旨颁行各部院及各省督抚所行之事非经议院核准不得擅改条例，议院应请随时考查，各部院、各督抚如有办事，贻误及有擅专情事即可胪列事迹请，旨惩办至于各省城及各府县城尤足系民之观听，宜仿古乡校之制名为公议堂，特设公所，就地之大小酌量选举绅士，大抵省城合各府县之绅，一府合各县之绅，一县合各村之绅。凡地方应办之事，如学校农工商务工程善举各种捐项皆由地方官与公议堂绅士详细筹商，以期众擎易举自无阻挠之患，目下国民程度只能如此参酌，变通十年当另详定选举之规则，更足以顺民心，总之不外破除壅蔽之积习冀决是非于公论，使营私罔利之官吏无所窃其威福，使草野之愚民皆得涵濡，德泽揆之古者谋及卿士谋及庶人之意并不相背，非第取法于外国，或谓中国之言官讲官皆可指陈时政之得失。朝廷随时采择施行，何必定开议院，不知议院系集思广议，终年聚议，平时有考查之功，临事有辩驳之权，与言官讲官之风闻言事从逞一孔之见者回殊中国言官讲官颇多才智之士，只以于国家政事无从考查，确实又不能与政府当面辩论，无由互证其得失即无由扩充其才识，此中颇关系人才之消长，或谓中国目前人才尚不合议员之选，倘所举不得其人从成具文，不知人才由讨论而出，现在各省聪颖有志留心政事之人日多一日，未能广行擢用，正当位置于议员以历练其才识，俾院长得以密察，其品行民地可为储养人材之地，或又谓议绅结党，各国恒有不可不防，不知目前中国之官吏营私何所，不至议绅宜顾清议何能，如官吏之贪妄，如果有椒ㄓ私之员，院长固可向众声明立即斥退，如有聚众违抗，与政府反对之事，朝廷自有解散议员之权，何虞尾大之不掉宝琦，前者承乏政务处检阅，中外章奏惟李盛铎折内有请定政体以立大纲之语，而未详陈其得失，盛宣怀请译政治书折，内谓英德日本之政体可为效法，而未敢明言，陶模折请立议院，以除壅蔽实暗寓立宪之意，宝琦彼时以为难以骤行，故未建白，且未深考各国之政术，来欧年余悉心参考，再四思维非此不足以饬纪纲，而臻郅治实属有利而无弊。朝廷宵旰忧劳王爷中堂大人公忠体，国与其嗟叹时艰束手无策，何如痛除积弊得庆更新辅我，皇太后，皇上图救危局之成勤纾我，皇太后，皇上涕泣临朝之焦愤，苟能明定宪法，则中国亘古未有之美名胥归颂于我，皇太后，皇上而皆由我王爷中堂大人翊赞之功，不但远轶汉唐，且将与英德日本比强不然，则外侮日逼民心惊惧相顾，自铤而走险，危机一发恐非宗社之福，宝琦奉使海外日闻异族危论椎心疾首无地可容，迫切上陈干冒惶恐，伏祈俯赐鉴察造膝进言冀邀，天听用扶危局天下幸甚。
    ◎各省内务汇志
    京师，内务府堂官以为内廷职事颇多，无甚可裁，不得已仅将额外委署各名目裁去，至吏部则将承发科裁去户部则将该部井田科，现审处督催所裁撤，又将十四司中满多设之郎中员外主事等缺裁减计员司，留郎中员外主事，汉各一缺户部笔帖式原设一百二十员缺，今议定裁减六十缺。兵部清档房传奉堂谕现在奉，旨整顿部务会同练兵处王大臣妥筹各项事宜，必须特设处所，派有专员经理，方昭详慎即在本署内设派办处一所，派司官袁玉锡为总办庆蕃等为帮办务各常川入署认真办理一切事宜，即由各员妥拟章程，至先行试办缮写文件，即将档房各司等处笔帖式考取十员，听候点派，先行试办。兵部长大司马及徐铁两侍郎锐意整顿调查历年旧卷，专设派办处详加查核，与练兵处奏定之新章参酌比附另订新例，以便颁行各省。外务部近者考取暴事均令一体照相，一合照一分照听候传到时当堂呈验，如有人照不符者立即扣除查究。
    直隶，据天津归还条约章程，中国不得驻兵于天津城外二十里以内，故直督袁宫保夙有扩充警察制度，以保持地方之意。今日本三浦警务顾问向袁宫保禀议，袁宫保采用其言，议决在盐山县、静海县、青县、南皮县、庆云县废保甲局，改设警察署，又从各州县选举吏员入北洋警务学堂，肄业另派警务学堂卒业生为教习，始开办于冲要乡镇渐及远村僻邑以期普行警察制度。南段巡警局天津道府等会禀直督采择日本狱制分别缓急办法，当蒙批准如议办理，饬司核定监名旋据臬司议请将天津现建监房改名为习艺，所分立贷役力赎儆惰三监分别安置军流徒遣债务词讼，窃贼土棍莠民恶丐等犯均蒙谕允拨款开办。
    山东，临朐县创设牛辣官局由历任捐廉办理，前经该县张大令禀奉抚院批准立案，并发给牛痘新书及引种保婴牛痘方书由县委派与史稽查种痘事宜，所种男女婴孩数百名颇为得法，近又禀请将种痘新书饬局排印颁发，各州县分给绅民广为传种，其书价即由各属捐解已奉周中丞批候檄饬广仁善局刊刷千本分发各属。
    江苏，江督魏制军遵奉，谕旨裁并局所已饬将省垣派办处工程局译书局归并，近又饬将江北查禁私运局及海赣商捐局裁撤，为节省经费之计业已分别下札，端中丞近因库款支绌，除本省裁局并办节省经费外，特札饬各属及苏松太道袁观察着将各种糜费切实撙节以归正用，并着查明所属厘卡等各项冗员应得酌裁之处详细禀覆以凭察办。
    湖北，襄阳府属光化县之老河口五方杂处良莠不齐，襄阳府金太守爰仿照省城沙市宜昌等处禀奉批准开办警察以资整顿，而保商旅已于六月初一日开办。
    湖南，常德警察总局现由署武陵县余大令总理各事，认真稽查，不懈站街之勇每人站立八点钟，日夜轮班，梭巡不绝，兹又更换号衣草帽，并每人手执木棒一柄。
    浙江，浙抚聂中丞以近奉，谕旨举行新政公务繁剧，特创设派办处挑选熟谙公务之员分司承理，如洋务营务最关郑重，另立二处专办所有公牍立即执行。浙江仕途拥挤异常偶有差缺争相营求，浙抚聂中丞饬令藩司翁方伯大加整顿，严定章程，无论州县杂职教官悉以班次资格编挨轮委，惟各州县繁要之缺或于应轮之员人地未能合宜准照向章挑选，惟各项差使则不在此例。
    四川，雅州府属打箭炉地方现为汉夷通商要口，不独交涉日多，而外洋人之游历者亦屡经其地，又值巴唐开办垦务炉地遂成繁盛之区，故亦拟改为直隶厅共辖八屯二十七土司。
    ◎各国内务汇志
    俄国，俄律国境二十里以内禁犹太人居住，今由内务大臣提议废弃此律，已付国议院会议。
    英国，英理藩院头等书记官勒答尔登云，英政府已允脱国，自明年为始改为立宪政体。
    法国，法首相空姆司君照会各大臣开特别会议，于是法总统出巡之期为之改缓。
    美国，美国各大都会高屋栉比偶肇火灾则救火会中之水器辄不能灌及，近定新章，凡窗户间皆装设水管俾得通过屋顶以防不测。美国以前检查赤眼病者只限于三等船客，近来更加严重即一二等客亦必实行检查。
    墨西哥，墨西哥国近又公举波化路复任该国总统。
    澳洲，澳洲幔尔防城上下议院中已择定新南惠尔斯省达尔搿呆城为共和政国京都。
    ●第七期・军事
    ◎论中国南方宜用水师保守中立（录六月十七日中外日报）
    近者日俄战事，其在旅顺、辽阳、大石桥、海城盖平诸地者，胜负之局，固已显判矣。我国简派重兵，控扼辽西，严守中立，中外论者，鲜不谓此举，实为中立国能尽其义务，虽俄人间欲挑衅，然内而钧轴，外而督师皆能严立界限，不中俄人之狡计，即此尤见当局者之能先事筹备之慎密也。惟近观中外各报以及本报所得之专电，西则俄舰诈出鞑鞑里海峡，横扰地中海及红海之间，屡次凌犯英备两中立国之商船，东则海参威舰队，纵横于对马津轻北海，而延及束太平洋，由拘捕击沉日本之运兵船商船始，而浸至击沉英国之邮船，此其用意果安在耶，良以俄国亦明知俄之海陆军威，在远东已声名扫地，势已不能挽回，惟有遣其黑海及海参威之残舰，无端出而肆扰，初则为围赵救魏之策，欲以缓旅顺各地海陆之攻，今则见日本海陆各军，凡事皆坚依豫定之计画而行，并且每战必克，其初计已不克行，乃再变一策，在西则欲激怒一国，使为第二国而加入战事，则彼可求助于法德而有词，在东则深入日本领海，遥窥台澎，使日本海陆各军不免起内顾远救之意，而即可以缓辽旅诸处海陆之急攻，且欲扰动世界平和之局，得数国之助，而藉以自救，此其用意，本馆执笔人虽愚，亦窃自谓于俄人之狡计，窥见其万一者也，虽然各中立国之肯加入日俄之战与否，日本海陆各军竟因此而返顾与否。本馆亦不必为他人代作杞忧，惟所虑者我中国正当贫弱之余，为严守中立之故，外而备边，内而防乱，处处皆独负其责任，其初日俄战地之限制本只在渤海以东，黄海以北，苟使战事就绪不出于初定限制以外，则我责任之界限犹狭，即我尽义务之方面亦小。今则俄人西欲激动世界之平和，东欲延长侵战之界限，则我国虽已告中立不能不随时布置，图所以自备之方，窃谓辽西之守陆既已严防则今者南方沿海之防御亦不可不预行布置以为不虞之备，以防俄军之铤而走险，虽我国自甲午以后，海军尽粗两裎纯嘶指矗然合南北两洋军舰尚有兵舰数艘，鱼雷艇数艘，且水师提督萨军门，又颇负时名，当今之时似宜由朝廷授以专权，令其合统南北洋军舰驻防东海南海之洋面，而严扼闽省台澎交界之海峡，外以耀示军威即非与俄舰有所交涉，然亦足以寒他国窥伺闽浙之心，内则固守海疆，可与辽西之陆军声势相应，益足以完我中立国之义务，语有之曰，先事而备乃能制胜，窃望我当局诸公勿轻视刍荛，而贻误大局，斯则天下之大幸矣。
    ◎论俄罗斯进击横滨之计画（录六月二十五日鹭江报）
    旅顺急矣，俄人遂有进击横滨之举，然则日本其危矣哉，以余观之，是大不然，俄之为此乃国魏救赵之策也，不如是则旅顺之围不解，旅顺之围不解，则大局将去，东事遂不可问，俄其危矣。
    夫苦鲁巴金俄之名将也，此次之来旅顺为阿力喀塞克夫之无功，俄皇特重以统领海军之命，则夫朝野上下暨旅顺之人民孰不翘首碜阋怨燮浼苹之何如，而卜其安危之究竟。
    乃自莅旅以来，数月于兹矣，未闻有建一谋发一议，足振军中之气者，或者谓老谋深算，未肯躁以图功，是固然矣，然而日人之围旅也如故，据各种新闻多谓陷旅之期，当不在远，虽其言或不免稍袒日人，然以大势度之亦有未必不如此者，危哉旅顺，急矣旅顺。
    今闻俄人率其舰队，以临横滨，横滨，日本之要岛也，地距东京不远，俄盖欲声东击西，使日本疲于奔命，或藉以稍减旅顺之兵力耳。
    独是声东击西，兵学家之常事也，余谓俄人此举不当在旅顺将陷之日，而当在苦鲁巴金莅旅之时，何则兵法固有先声夺人者，当阿力喀塞克夫之退职，俄之兵威一挫矣，苦氏接之，日人正莫测俄军优劣之实际，即地球上各国亦莫测俄军优劣之实际，此时而声言进攻日本，或进攻台湾，世界之人谁不信之，当局之人谁不惧之，以为俄人新立名将，振刷精神，固如此也。
    至于今日，陆军之败既已叠见，旅顺之困又已共和，强弩之末不能穿鲁缟，岂能舍近交而为远攻之举。
    然据近日传闻，则明明谓俄人进攻横滨，考之南清电报亦云，已发见海参威舰队，于横滨海面，并闻炮声，然则俄人真有此举矣，真有此举，则旅顺之围将解，亦未可知，满洲三韩之地面，日本兵力因此稍衰，亦未可料，远东之事乃有如是大展布也，或者困于远东者，将以取偿于日本欤。
    虽然日本于此等暴动早有以备之也，故自兵兴以来，外间纷纷，时或谓俄舰将赴台湾矣，或谓俄舰将游日本矣，不特日本人防之即稍谙兵事者亦知日本人当防之，岂有智如日本，而罄全国之兵以赴远东，致国内反有空虚之虑乎。余谓俄人此举仍不足以解其困者，理也，又势也。
    虽然俄人于此，夫岂无意，政府之谋不专为旅顺计也，亦不专为苦鲁巴金之为旅顺计者而计也，彼其国内之涣散，民人之议论，君相之忧思，固已如是其惫矣，不有以运动之则其国将不振。
    顾余独有疑者以日本舰队游弋于海面者特占多数，海参威之舰队岂易飞越雷池，以竟达其目的，乃观德臣特电，则谓英政府不准俄国义勇舰拘拿往来轮船，即船上文件亦不准查阅。美国亦信海参威舰队已过津轻海峡，以搜寻满载粮食之美国轮船，柏林电亦云，俄国义勇轮船管驾，已接有严谕，谓此后不得再有如马六甲之事，是诸国耸动皆因俄国海参威舰队故，则不得谓必无发见海参威舰队于横滨海面之举矣。
    抑余又有说者，日本岛国也，空悬于海中，其港口或不易守，俄若果率偏师以扰之，虽不必期于获胜，然亦足为东方和局之问题。
    不知俄之力必不足以及此，日之志又不肯因此而沮，唯是既有此举，则东事愈形吃紧，而愈无结果之日。
    俄方向巴黎筹借款项，而日本所贷之债又已浮于豫算之数，譬如博者方拚孤注，而囊载而来者且欣欣然出其所有，以求再试，而谓能收场撤局否乎，又如商者方亏折本银，而谋罢业闭歇，忽有人焉攘臂而前，或添贫或拼股，此正奋兴整顿之时也，岂有径行遽止之理，或问然则旅顺破乎，曰必破，余非于他事决之也，决之于日人之敢死，有敢死之志则虽数十万众，或数百万众，亦无如其猛烈何，拚命而前，有进无退，日能为之，俄不能为也。
    故以余观其大局，俄不能胜也，俄之进击横滨，特迫于求胜不胜，而出此下策耳。夫围魏救赵，策之上者也，何谓下策，抑知是策也日人识之，即全世界之人亦识之，故彼之所谓上策，乃吾之所谓下策也，谓余不信，请观其后。
    ◎广西巡抚柯奏剿除峒匪筹办善后请以桂林同知移驻并派营专扎巡防折
    窃柳桂交界之区青山蟠居三百余里，其阳为四十八峒大半，在雒容辖境阴为三十六峒大半，在永宁辖境猿壁猱岩地形险阻，向为盗匪窟穴，其峒口无数与永福柳城融县处处可通，历朝以来皆用重兵，咸丰年间曾聚匪滋事，迭烦兵力始克绥靖，乃历时未久，仍为逋逃渊薮时肆劫掠为害，阎闾上年署督臣岑春煊派营剿捕，虽经拿获匪首覃老发惩办，而游土各匪盘踞，其中者尚不可偻数乘间出扰劫案无数。凡近峒之村无人不入其会，潜为供给粮食，侦探官兵踪迹，互相煽诱，勾串益多，有不入其会者，则火其庐掠，杀其人口，掳其财畜，而后已地方官亦无从查缉，该地距省仅百余里，臣未莅粤即闻桂林属境伏莽潜，滋履任后查闻峒匪实繁恐遂滋蔓迭经拨营堵剿，每有擒馘而藏垢纳污愈聚聚众，本年正月派奏调河南候补知府黄凤岐领亲兵三营往剿，管带左营周天长奋勇直入其巢，虽多毙悍匪，而山径险蓿单兵深入阵亡，弁勇共七十余名，旋又派亲兵一营复饬署庆远府知府白玉书调庆防三营适署右江道王芝祥带领常备前营来会分五路进兵，又派奏留道员褚兴周前往调遣，一面分饬永宁雒容等州县选派得力乡团为各军引导，免致疏虞，并饬永福柳城融县谕令公正团绅调集壮丁在于峒口之处日夜梭巡，认真防堵，以杜零匪乘虚窜入，贻害地方。计自二月初旬以来，仰赖天威官军合力进剿缒幽凿险逐处穷搜竭数月之力擒获积年悍匪韦世德、罗荣才、韦祖英、韦祖钦、陈十四、莫永旺、莫土金、秦小五、万章远、韦仲向、覃章勋、覃章安、黄酸、梅四等讠凡明正法，先后毙匪约三百余名，焚去匪巢二百七十余间，峒匪歼除殆尽，余皆远埽亟应将善后事宜妥为筹画，以期断绝根株，一劳永逸，峒内向住犭┽胪久已逃散，现在并无居民，余如洞梧村等处皆有田地可耕，必得设官整理方能还集劳徕，查桂林府同知本系闲曹即以该同知移驻峒内以资弹压，而便巡防该同知俸廉役食等款一仍其旧勿庸另议，查有候选知府雷需南前带楚军颇称得力，堪以署理桂林府同知所有前派剿匪之亲兵四营，除死亡病笔外，现经简其精壮并为桂防正副两营，即委该员统领自带正营于峒内建造营防，并饬于要隘修筑碉楼派兵防守各峒小口，一并填塞峒外，各村派副营驻扎办理清乡，一俟部署周妥再行详细陈明谨，奏奉，朱批著照所请该部知道单并发钦此。
    ◎河南巡抚陈奏拿获会匪审明就地惩办折
    窃照豫省绾毂中原五方杂处外来会匪勾结地痞游民，平日伏莽甚多，民气已形不靖，近自日俄开衅，我守中立，匪徒不免生心藉端滋事，叠经臣出示明白劝诫，并督饬地方文武不动声色严密防范，查缉适有哥老会匪在汝州鲁山一带放票煽诱，经管带精锐营参将田振邦督同哨弁张凤阁访获会匪赵德幅一名，搜出黄白票布会规木戳印纸等物连犯送交给洛阳县收审时，河北总兵郎桂林巡阅营伍适在河南府城即会同该府督县提犯研鞫讯，悉尚有匪党鲁山民人张有才九龙山道士张姓等禀经臣批饬严拿务获，旋由洛阳县知县徐明麟派拨队勇协同河南参将遴派之都司石庆Ａ２，并宜阳汛外委张福魁带同鲁山县差役将伙匪张有才设法缉获，又由鲁山县知县闻捷购线带同兵役掩捕道士张半仙到案，起出伪书木印票布等件，据该营县先后禀报均经批司，饬将该犯等解交河南府归案审办，讯得张半仙即道士张至极，又名张知机及张有才、赵德幅分隶湖南武陵河南鲁山汝州诸州县，张半仙系中年出家各处游方度日。光绪二十六年赴安徽朝九华山，路遇江西人王得运劝入哥老会，二十七年来，至河南裕州关帝庙摆摊卖卜，有四川人雷振远至庙闲游告说广东九龙山会主系大正国定安王朱洪寅伊与广东人龙得水均是保主亲信头目，带有书本名为定安天书，张半仙索看借钞，雷振远即以张半仙为九龙山帮办，并将随带之木刻大正定安王玉玺印信绘样纸一张据张半仙照刻，印上执照，以便封授大小辟职，又告以会中人见面问答口号及一切会规名目，维时赵德幅经禹州贩烟叶之，曹幅运张有才经素识之宝丰县人王万同亦各劝诱入会，均给有盖印票布执照等件。二十八年二月，张半仙由裕州灵山寺去至鲁山县与五虎庙之张有才相遇，即给张有才黄绫执照一张，封其为大正国吏部主事，复嘱张有才帮办鲁山汝州一带会匪，并经曹幅运撮合张半仙与赵德由在汝州城隍庙见面，张半仙回鲁山后，因托张有才送给执照一张，升授赵德幅为大正国兵部主事，亦令刻戳印照纠伙劝人入会，张有才随并告赵德幅会规口号，暨大头目姓名及约定起事日期等语，赵德幅刻戳印照在各处散放，先后共劝一百余人，张有才共劝四五十人，张半仙以灵山寺为总局分遣会友徒弟劝人入会甚众，每劝一人领钱一百零八文，得钱各犯随时花用。上年十二月间，雷振远、龙得水引朱洪寅到灵山寺嘱张半仙出见，朱洪寅即封张半仙为副军师伪职，先是赵德幅于十一月底赴嵩县马回镇一带劝诱入会，行抵大辛店经巡勇盘获送案，供出张有才张半仙，禀经批饬拿获并案，质究各供前情不讳，据河南府知府袁镇南审实录供禀报，复经檄委候补知府王绍廉驰赴河南府会同提犯覆讯供情无异，禀由藩司瑞良臬司钟培详请核办前来，臣查张半仙以一出家道士辄敢投身入会，膺授副军师伪职，又复刊刻伪号木印，私授伪官，分遣徒党放票诱人入会，而以所居灵山寺为总局，与开立山堂无异，实属悖逆不法，蓄谋甚险，赵德幅张有才甘心入会，均膺主事伪职，领受票布展转散放多张，张有才并帮同管理会事，亦属同恶相济厥罪维均际兹时局艰难，人心浮动，该匪等乘机纠伙煽惑约期起事，倘其党羽既成势必滋蔓难图为患，何堪设想，幸托朝廷威福先期破获，自应按法惩治，藉遏乱萌当经批饬将该匪等一并就地正法，枭首悬竿示众，以昭炯戒伪印票布等件案结销毁，一面飞咨两江两广两湖督抚臣严密侦缉匪首朱洪寅、龙得水等，并饬属将逸匪曹幅运等务获究办，其无知乡民被诱胁，误受匪徒票布饬令自首呈缴从宽免究，现在地方悉臻安谧堪纾，宸廑谨奏。
    ◎辩论招匪公牍汇录
    ◎外务部致驻华日使照会
    昨准盛京将军电称日招冯麟阁等马队二百余名，日人二员，初十过康平属哈拉沁屯金寿山率马队二百余，日人五员，十一过康平西莫力克于家窝堡均向东北辽源州蒙境去，近俄又以华官任听日本在辽西招降冯杜各匪欲坏中立为言匪队随同日人人往来沿边各属既不能有所拦阻设生他变大局修关迭据各口总巡暨各县禀报已饬坚守中立妥为办理等因前来本部，查贵国与俄国用兵以来，中国确守中立，迭经声明在案。近日传闻日本武员有在辽西一带招匪情事，俄人屡以华官并不拦阻，欲坏中立为言，虽经迭与驳辨，仍多疑虑，现在贵国大兵云集纪律严明，此等匪徒本不足用，且恐假冒滋事扰累地方，自可毋庸招集以免俄人藉口，贵大臣洞察情形顾全大局相应照请转行贵国武官不必招匪，并勿令在局外边界往来游弋免生事端是所切盼。
    ◎驻华日使覆外务部照会
    接准光绪三十年五月二十五日来文，内开传闻日本武员有在辽西一带招匪情事，虽经迭与俄人驳辨仍多疑虑，照请转行我国武员不必招匪云云等因，阅悉之下当经本大臣详加查核，乃知我国武员并无招募匪徒情事，而俄人反在日俄开衅以前即行招匪现仍用为臂助，且有俄军队屡次渡越辽河，或又派人到小库伦及其迤东各地，并在蒙古边境等处迭经勒买军中要需，本大臣确有所闻，惟因似此举动殊属有碍贵国确守中立之例，应请由贵国政府照会俄国严行查禁是为至盼。
    ◎外务部政驻华使照会
    本年五月二十五日，本部照会日本驻京大臣文据传闻日本武员有在辽西一带招匪情事，俄人屡以为言，虽经迭与辩论仍多疑虑，照会转行日本武员切勿招匪免滋事端等因，去后兹准覆称本大臣详加查核，乃知我国武员并无招募匪徒情事，而俄人反在日俄开战以前即行招匪，现仍用为臂助，且有俄军队屡次度越辽河，或又派人到小库伦及其迤东各地，并在蒙古等处迭经勒买军中要需，本大臣确有所闻，惟因似此举动殊属有碍贵国确守中立之例，应请由贵国政府照会俄国严行查禁，是为至盼等因前来相应照会贵大臣查照。
    ◎驻华俄使致外务部照会
    按照本大臣屡次请贵国政府注意于日本在辽河以西无理任便招募华人，并准复文以已经转饬阻止各情，近查此事仍未断绝，且系明显招募除锦州外，此事出于沟邦子及附近各处招集小鄙前往毁坏铁路外，刻已招齐数百人成股给以月俸，俟日本武官到来前往东省镑情，惟日本力驳此事，而该地方人所共知明谈此事，到该处之各国武官及游历人可为证据，虽百方推驳而此系无疑可见，贵国政府虽据理声明，然本地方官阳奉阴违禀报不实，暗助日本兹有如此暗助之局外中立较不及于明战矣，相应据本国之命照请贵王大臣设从严之法以绝该地方官及日本之遣员妄为为要。
    ◎外务部覆驻华俄照会
    本年五月二十九日，接准照称日本在辽河以西招募华人一事仍未断绝，除锦州外，出于沟邦子及附近各处刻已招齐数百人成股，给以月俸，俟日本武官到来前往东省，日本力驳此事，而该地方人明谈此事，到该处之各国武官及游历人可为证据，贵国政府虽据理声明，然地方官阳奉阴违禀报不实，暗助日本请设从严之法以绝该地方官及日本之遣员妄为等因，本部查辽河以西地在局外，前拟由北洋大臣派兵驻扎，贵大臣屡次言其不便未允照办，以致该处匪徒出没常难驱除，至俄兵曾在沟邦子一带往来以及俄员招匪等事，日本以中国未能拦阻甚有烦言，近闻日本人招匪即以此为藉口，中国地方官已将干涉此事之人缉获惩办，并设法稽查，随时告诫，如此办理，可谓毫无偏袒，至若匪徒来去无常，无兵弹压，乃系力之不逮并非禁之不严，该地方官断不阳奉阴违禀报不实亦绝无暗助日本之处，兹准照称前因除已由本部照会日本驻京大臣诘阻，并咨行盛京将军北洋大臣仍饬地方官严守中立，切实查禁外，相应照复贵大臣转达贵国政府勿信浮言实于大局均为有益。
    ◎奉天将军增府尹廷通饬各属酌留巡队札
    案查前准俄武员廓米萨尔三百九十八号照会内开案，准光绪二十九年十二月三十日，贵大臣第一千五百四十九号照会贵军督堂接奉北京外务部电，开中国政府定于日俄开仗时严守局外之例等因，查此节留守远东大臣深为允许第一，中国既守局外之例，须将队兵离去铁路两旁及驻扎开仗之队各处不得在六十俄里以内驻扎等情，是以敬恳贵军督部堂迅即饬将所有中国队兵由铁路两傍及驻扎开仗之队各处离去六十俄里，期以四日为限，又查光绪二十九年十二月二十九日贵处照会内开云云，则贵国军队遇有可疑之人均不得放入铁路两傍六十俄里以内之处，乃可将铁路保全，如该各军队有在距驻扎开仗之队及铁路六十俄里以内者即系毁坏遵守局外之例，而敝国车队不以局外视之等因，当以各城巡捕队兵原为弹压地面巡缉胡匪之用，若果悉数远调匪徒不免乘隙蜂起，必须照旧驻扎万难调动，只有剿匪游击队可以于临时调开以符局外等因照覆，并饬交涉局员面与磋商去后，兹准该俄员六百七十五号照会内开奉彼留守，远东大臣饬以每县内能留警察局队二百名，并已右会边界队官提督齐车国夫等因，为此札饬遵照办理。
    ◎裁营中止
    粤督岑制军前经奏请将粤省绿营武职全行裁汰改练新军奉，旨交政务处议奏顷政务处以广西土匪勾串游勇纠众起衅，实因裁汰绿营之所逼今已激成巨祸，若再裁汰则两粤干戈并起将成不治之疾因奏奉，谕旨岑春煊所奏裁汰绿营一折，著不准行近已由政务处行咨该省矣。
    ◎改练新军
    练兵处议裁各省绿营冗员另编新军，并加增月饷，每名每月八两设遇阵亡，并给相当抚恤长养遗族至所定兵额计，每一大省设两军中省设一军一镇小省设一镇一协云。
    ◎酌裁制兵
    浙省绿营制兵奉，谕酌裁提督吕军门已接聂中丞咨称浙省绿营制兵酌裁二成腾出饷项以补练军津贴，军门当饬韩中戎分知各营遵照办理。
    ◎湘防严密
    湘省近因广西警报日至沿边各属纷纷请兵驻防，经护抚饬营务处将南门外金盆岭之刚字左右两旗调往永顺府驻扎，又飞饬驻衡州府之辉汉两旗前往思恩助防，又将常德府之劲字旗调至省垣，然后遣派前往上游各属分驻，护抚又以省垣空虚恐会匪游兵乘间，窃发饬两司会同保甲团练总局饬各乡一体举办，团练分驻要隘，现西南两路已有黄道忠浩及张提督庆云统带忠健两军扼要防剿，其刚才毅字各旗则分扎永宝靖各府州，而江督所派杜云秋观察统率所部至湘填扎，亦已于六月十七日乘轮赴汉，拟于到湘后分派各营向粤湘毗连最险要之地六州县厄要防堵。
    ◎派阅法操
    直督袁宫保奏明派遣武员赴法国观操，兹查有花翎侍卫选用游击王治国正定右营游击涂芳兰均在北洋将弁学堂肄业娴习武备，堪以委令前赴法国，惟官秩较卑恳恩将王治国涂芳兰赏加副将衔以励勤劳而崇体制已奉，谕旨准如所请。
    ◎兵丁澳装
    京师练兵处近议定兵丁装束衣帽参照德日两国式样，将来各营一律改换，已将拟定衣帽旗帜车帐各样式绘图进，呈闻该处当差各员无论文武现拟统行改服军装，将发辫盘起以振尚武精神云。
    ◎广西军事纪要
    桂柳，永宁永福雒客三州县交界之要隘中渡墟实为省城屏藩，原驻有桂防正副两营委雷太守震南统领，五月二十日探悉匪由柳城东泉司辰塘至屏山一带盘踞百余里数逾万人械精，且多意欲进{山弄}犯省当即飞调正副两营堵剿，旋副营在屏山进剿，被匪围困即飞饬帮带欧阳纶祚督正营星夜驰救奈寡不敌众，又经匪层叠围攻，两营力战一昼夜，万分危殆，加派土勇三哨赴救仍未能解围，中渡土匪蜂起，雷统领亲带小队力为绥靖，一面电禀省宪速派大军驰援即经省宪飞调大军九营力堵中渡，匪始不能犯省澳窜融县长安一带，将入庆远府境，然大股虽趋庆远，而永福永宁境内仍有零星小鄙滋事云。又卸署右江道王观察芝祥甫由柳郡卸篆回省，经柯帅札委统领常备军督办桂柳庆三府清乡缉捕事务尚未启程，当道得柳州警信飞饬该统领克日督常备军星夜赴雒容防堵相机进剿柳州叛匪为宋尚杰一军声援。
    桂林，六月十二日，广州电柳州叛兵联合会匪于十一日晨将距桂林百里之永福县攻破桂林戒严。六月十六日，湖南电桂林府属之永宁州业已失守粤匪窜入湖南边界城步戒严。
    柳州，柳州乱后各属匪党四出抢劫，马平县属之沙江村，被该匪三百余人围攻，进村搜掠银钱衣物牛只炮火等项，该村百余家俱系韦姓炮伤韦果恩、韦扶养等数人，并砍死乡民三人，携贼而逸，又三都汛地方大发墟有游匪二百余人行劫放火烧去十余家，银物被掠一空，墟内胡姓一家枪伤二人，居民大小熬女携去十余口，盘踞两昼夜始窜入山洞，而去雒容县属马步团木梁村突遭匪党攻劫，附近乡民集练堵御炮毙练三人，妇女二人，匪入村后，尽将物件摅去，邻乡练丁不敢追捕，该村距城十二里，驰县禀报请派驻防各勇救援，至次日始到，匪已远去，无从缉捕矣。柳城县属大埔墟，约有匪党千余人，盘踞两日之久，该处驻扎水师七号扒船被匪围困，势力不敌，舰长刘止龙阵亡，水勇伤毙数人，匪乘机下船搜掠一空，并将船焚毁，附近八号扒船闻警驶往救援，亦为匪党围攻，枪毙水勇数人，后熙字营经此与匪接仗，毙匪多名，始退串而去，但该墟被焚已成焦土。驻扎庆远防军熙字营统带黄镇军自闻柳州降匪叛城即拔队赴援，甫抵柳城属雒崖墟地方，适遇匪党，由柳城上串约有千余人，多半身穿绍字营号衣，并随行妇女数百人担负布疋衣物甚多，又有抬运枪弹数百箱络绎在道，黄镇毕令营勇由山边绕路而行，匪党由河干直上，勇丁列队从中截击，匪党失措被勇追至河边，炮毙二百余名，匪党拼死拒敌，战约半日之久，被营勇炮毙及落水者约百余名，余党散串罗城境而去，降匪陷柳州后抢掠数日乃串走来宾象州，更占踞武宣县属之灯盏石龙等墟，近已串走柳州上之四十八洞地方，该洞高山峻岭林深菁密，且路最险要易守而难攻云。六月初一日，贼匪陷怀远县，县令张榕荫弃城逃走，柯抚奏报请旨严惩当奉。旨即行拿获就地正法，怀远贼匪旋于初八日退去。
    庆远，南丹土州近有游匪串通土匪韦二黄满谭八等股，约千余人分窜州属李湖场等处兹扰势极猖獗，附近河池州牧督饬亲兵会同防勇往剿在五隘五里山脚与匪接仗，连战数日，追匪至灵芳村，匪登山四面埋伏开炮，下击防勇与亲兵团练亦分数面攻冲上半山，炮毙匪党多名，擒斩数名，匪始散走余匪窜往内山而去，是役兵勇受伤十余人，阵亡数名。六月十九日，北京电桂抚急电，报称降匪陷永福后流掠四窜，有一股西下，庆远府城失守，政府得报即电饬两广云贵湖南，各督抚迅速调兵前往合剿。
    思恩，思恩府属土匪陆采邦王特燕周特仙各股党约千余人，势极猖獗，四出劫掠。五月中窜扰长安团各乡村，复在赶南村麇聚被绥造中营围剿始各兽散，旋又劫新良村炮毙乡民二名，又至只桥八桥大路各处沿途搜掳，布塘村、福禄村耕牛马匹概被抢尽，此处上至郡城九十里，商旅难行，下至高峰，隘七十里，虽派有护商勇丁，而商人仍不免被劫，县城西路丁沙村又被劫去牛只，枪毙五人，掳去男女十余口，其仙湖等墟各处尤多抢掠。百色厅属恩阳理苗一带，游匪扰乱不堪，一股百余人身穿号衣冒充兵勇，潜至动净墟抢掠，掳去妇人多名索赎，又该处村民三十余人，入山砍柴，遇游匪拦截，声称奉营官委来此处搜山捕匪，强逼村民引路，迨至山坡僻处即将三十余人捆缚，只放一人回村通知各家备银往赎，团总闻耗驰报恩阳州判朱别驾带同勇练往捕，甫到冻印山右左，游匪已先登山踞险开炮下击，勇练各分散队互相夹击，战约两时之久，毙匪数名，匪始由小路窜去救出被掳三十余人，在匪巢搜获妇女一口即系为匪掳去者，已送官讯明发落。
    南宁，横州与广东灵山县接坏，游匪来往无常，游匪目林胜元莫十等二百余人，乘船数艘至南乡江口墟登岸，假冒官兵办案，身穿仁字营号衣，各持枪炮拥进墟内劫掠焚烧，并将该处统税局新关抢掠一空，枪毙司巡二人居民数人，又掳去男妇数人，财物数十担，经过横州经团练探悉，会合亲兵追剿至新墟附近山洞，击毙匪党数名，然大股已挟赃先循，仅擒获落后八人，即在军前正法。
    归顺，边防荣字军陆干卿统领剿宁明州之巴羊山球山等处匪穴后，复于三月二十一日整辔而西，二十三日至安平土州属之包墟，该州袭牧李德普轻骑来营面陈派线探悉，匪首许精神保、江金生、农二、黄赞、黄四兆等纠众二百余人聚于下雷土，属之二十四村，骚扰上映龙英恩城养利交界地方，恳约陆军会剿，该袭牧协同太平土州各团练扼堵，下游以防窜逸二十四日，陆统领驰抵石龙，星夜飞调所部前营黄管带率队二百名左营，谭营管带率队二百名中营，李帮带率队一百名，而该匪等分据二十四村陇江匪穴。四月初三日，黄管带扼堵，李帮带包抄，左路谭管带衔锋攻破匪穴，擒匪首黄许精神保及弟许亚锦斩枭示众，并准匪党赵亚添许心等十五人缴械投诚，均经遣散归农，具江金生等股匪群伏上映界内，上为李帮带包抄左路之队会同上映土牧许乃文绿练勇击溃，江金生左脚受伤，黄谭李三员会队后不分雨夜跟踪追剿连数日夜，该匪且战且败，四散逃去，山多林远拽捕无踪，旋据安平袭牧，又报群匪潜伏养利属之安村，星夜派线飞报陆统领，于柳岗行营处距穴计一百七十里，许山路纷歧，十七日仍分三队冒雨追剿，安村之匪负抗拒四面山高林茂宛然天堑处处预为敌备以逸待劳，十八日黎明，官军突然往攻不克前进，陆统领饬率众奋力互用长短炮轰击，自辰至午，匪势不敌蜂拥而逃，山势峻狭如处甑中，各队踞山放炮，轰毙匪党男女共六十余名，阵擒八名，即在军前斩首，并于农二尸上搜出三点会盟帖一张，其江金生一匪身受两伤，率十余散匪找抬逸去。
    ◎附录警电
    （一）廷寄。六月初十日，旨柯逢时电奏融县长安镇被匪攻破，峒匪迫协多名，有三路直扑省城之，谣传省城兵力甚单，湘省援军暨东省各军尚未到等语，广西省城吃紧，著张绍华飞饬黄忠浩迅速兼程前往防剿无稍迟缓，并著岑春煊饬催派出各军赶紧赴援，合力攻剿，勿任蔓延，仍将近日军情随时电奏。
    （二）湖南新抚陆致护抚张电。六月初六日，在南京行次奉，电旨杜俞一军著在湖南道州一带扼要防守衡州后，路宜有水师速为援应，著陆元鼎妥筹酌拨，宝靖一带原有驻扎防营，并著严饬该军加意扼堵以免窜越毋稍疏虞，钦此等因，弟初二日午刻，由清江起程道出金陵，因闻湘省军火不足，与魏午帅商准移借应用，准于初九日由宁启行赴湘，惟事关军务紧要请先转饬钦遵除另行电奏外特奉闻。
    （三）粤督岑致护相抚张电。张筱帅鉴接巽帅电，有人自长安来言，初一匪据融县之长安墟，初三日据怀远县城，初五日尚未退出，约三千余人等语，匪破长安已派棠字营武匡柳防各营驰往进剿怀远被踞，确否尚未有的耗，惟该县与湘接坏，果被窜踞，难保不扰及湘境，务飞电严饬龙胜古宜各军探明匪踪，迎头兜剿，并另拔勇队扼守边界，以免窜越为患，古宜龙胜有无防军，现在如何调拨及黄忠浩一军已否启程，何日可以抵桂乞示复。
    （四）护湘抚张复粤督岑电。梧州岑督帅钧鉴洪电，谨悉西望焦灼龙胜驻有刚字三旗，现已拨一旗赴桂古宜沅江，惟有发字一旗兵力甚单，又多病卒省垣自黄道一军拔队后省防亦单薄异常，更无营旗可以增防杜俞一军尚未来湘前奉，电旨派驻道永能否分顾驻防尚须待商，衡边一军关系湖北紧要黄道本饬往西路驻防所部陆续已西往，嗣饬折赴桂林沿途添兵，昨已启行，由西督队赴桂匪情仍乞示。
    （五）鄂督张致护湘抚张电。张护院司道营务处善后局洪密闻桂林匪警又逼广东将军巡抚奏留岑云帅驻梧调度岑帅已不赴桂黄忠浩一军由湘西赴桂取道，不免纾曲，其由全州至永州大道及当年发逆由桂出湘熟路最关重要仅有张家钰一军驻扎黄沙河一带兵力既单其军亦不足以当强敌杜道俞所统江南常备军后防未知何时永州防务较靖州尤为吃紧鄙衷万分县系必须有宿将军兵出境力振其冲方为正办查刘提督光才胆识过人，戎行老练。近日，广西匪情尤为熟悉，前闻已由广西回宝庆，原籍经晋抚奏署大同镇奉，旨令来京，陛见接尊电云，刘六月来长沙，此时想已将来省鄙意拟即奏明令其就地速募八营照湖北营制一营分三哨，每哨八十四人，一营共二百五十二人，外加员弁护勇火夫统共二百九十八员，名八营共员弁兵夫二千三百八十四员，名归刘提督统领营哨官听刘选派驻扎湖南道州边境以便在广西全州一带扼要防截相机迎剿总之至桂林省以北为止，所有军械饷项均由鄂省筹拨俟半年后察看湘省沿边及桂林以北，匪徒情形或仍令刘留防或刘自赴晋而留其勇届时再酌与晋省湘省商明奏办，此时刘提督无论在籍在省在途，请遵处用，六百里录电飞咨，一面驿递，一面另录，一通专差星夜送往刘为保卫桑梓起见稍缓赴晋赴都谅无不愿，此时新自桂回湘部下骁弁精卒尚未涣散，成军甚易，务望切实劝驾索其复音，倘愿任湘省南路边防鄂中饷械，当即日派员解至长沙，交刘军门收用，祈速电复。
    （六）护湘抚张复鄂督张电。张督宪钧鉴宙元电，谨悉刘提督本拟留湘办，防屡与司道筹及因春帅履任在即，正拟禀商办理兹蒙宪谕遵即录咨，并另录一通专弁迎报，仍飞函敦促动之以顾全大局，保卫梓乡当无不允，其部下刘游击世金李守备天伸日前率队乘舟遇湘，已电饬岳州截留，如到汉乞饬回湘，现长安镇怀远县城相继失守，古宜张嘉钰一旗颇形危急，西防万紧黄道前本令其往西助防部卒陆续已西发及奉，旨后始赶饬折赴桂林，是以黄道亦往西督队前进，而日前军情似西路靖州一带较紧，于道永黄道中途恐尚须相机策应南路饬张庆云一军并陈明。
    （七）鄂督张致护湘抚张电。张护院宙密真电悉湘西吃紧，只有实力举行团练一法，凡与桂边连界各州县务速一律举办，但必由省筹拨军械酌给津贴，办团庶有实济湘省现存几响毛瑟不少，似可酌给第团练用，膛枪亦好此法，较募兵已甚节省，似宜速图黄道由西路赴桂，系由何州县入桂境后赴何处望速示。
    （八）护湘抚张覆鄂督张电。张督帅钧鉴宙密湘边团练久经饬办，近又派员周历认真整顿，并议由省筹发械款黄道，拟由宝庞城步一路入桂境后迳赴桂林，兹西防万急，中途恐须援应，容随时电禀武忠营官王者化赴鄂领饷缴军械请饬速来。
    藏英战事纪要
    六月初八日，东京电英印度总督特将英军征藏之事，在下议院答复议员等之质间曰，英政府对于俄政府因欲防止其误会之意，故特送公文于俄略言，英政府现仍守定。一千九百零三年十月六日，印度厅电文所宣布之政策（电云，英政府筹尽征藏之举非欲占领西藏或永远干涉藏事，乃专欲匡正其不法一也，俟一达此目的当立即撤兵云。），且英国在藏举动有一定界限，藏人如何举动则英以如何对待，而不稍逾范围，英政府当不改变向来之政策，但若他国不干涉西藏之事，则英政府决不并吞西藏，或以之为保护国，或干涉其内政之意向。十一日，伦敦路透电往西藏之英兵统带官密唐奴少将已占领高罗辣山径之西藏人所住之地，此战系在该处冰河一带。又北京电驻藏大臣电致外务部云，达赖喇嘛近日因闻俄军辽东败报，故其信赖俄国之心亦渐薄，并自知藏军之终不能抵敌英军，颇愿议和了结，本大臣当乘此机会保护达赖喇嘛而力助之，乞知照驻京英使请其转电本国政府暂行停止，英兵前进以便开议和约云。政府据赫税司函称，现英国决拟进兵拉萨，到时如达赖喇嘛及驻藏大臣即出而商议尚易和平了结，否则只得暂踞其地，以待达赖乞和云，当即电令驻藏大臣力劝照办。二十五日，甘志电英兵根枝一战，计死陆军大尉戈登一名即兵三人，伤陆军中尉揩勃尔，陆军少将丕烈斯登，陆军少尉克兰脱，陆军少尉密起耳，印度兵三名，英兵二十名。二十六日，又电藏兵退至塘子地方，适与英兵一队相遇，而战各有伤亡，又云达赖喇嘛使人议和一事仍未提议。二十七日，成都电六月中旬，英军逼近拉萨喇嘛并不抵拒。二十二日，英军遂入拉萨围大寺，寺有喇嘛七千五百名，达赖喇嘛亦在寺内。二十八日，香港电进抵拉萨之英军已于达赖喇嘛之花园安营所有藏官皆已出城，达赖喇嘛或已离拉萨，或自行隐匿不见皆无确实消息。政府近又得驻藏大臣有护戎急电，谓英兵现已深入藏地势难阻遏，而藏人仍复顽梗倔强，抵抗甚力，似此相持不下，日久终非了局，拟请饬强干大员指示，机宜速来西藏调停镇报以弭边衅而固大局。七月初二日，香港电英兵直入拉萨合藏震动，现达赖喇嘛已派员与英人议和。
    ◎日俄战事纪要
    ◎盖平战
    日本第二军既占熊岳城，俄人辽阳之屏障又撤其一，自此北进必更攻取扒平，方可以逼辽阳日军为得寸得尺之谋，遂于五月二十三日进攻维时，俄守备兵千六百人分驻四方，台东北一里之山颈及北方一里之山颈，日军分兵击走之，其本部一队则驱逐俄军骑兵，自金家句经小蓝旗达二道河左翼一部则占领崔家屯高地，却俄兵于盖平附近，翌日复进逐沙岗台附近，俄军惟塔子沟至大望海寨东方高地一带，各有俄步骑炮兵防守不得前进，至激战之余，俄军卒不敌，尽向东北而退，是时俄军兵数在兽平附近者约二万人，在海山寨及其附近者约万二千人，西台以北附之高地并有炮兵若干，而大石桥附近屯兵亦逐渐增加，俄军据此一带列军复由铁路运兵至海山寨增厚防力以御日军，日军侦得之，即于二十六日上午五钟二十分，向盖平附近之俄军燃炮轰击至八钟，太平屯高地蔡家屯高地及东双顶山俄军皆弃走，惟扼守石门及海山寨诸地力抗日军相持至午，复不能支，皆为日军夺取，并占据高家屯，盖平遂陷，时俄炮兵之在红旗厂腰子岭石佛寺诸处者犹炮击日军，追兵至午后三钟，炮声方息是役也，日将小泉少将受伤，兵士死者二十四人，伤者二十九人。
    ◎细河沿战
    细河沿在太子河左近，连山关直北，东南距赛马集，西北距辽阳，俄军根据地侧面之防御线也，其阵地之高约二十迈，当至一百迈，当可以俯瞰，一切垒左有山甚险峻，非攀越不得过，其右为杨马谷，路窄难行，所设防御且甚坚固，是于地势之中，而又济以人力焉。六月初六日，日军黑木大将遣一纵队进攻，午后四钟，俄军似稍却向北退，日军前哨大队前进，侦称俄步兵二大队携炮八尊，突出奋击日军，战殊苦逾时他联队来会协攻俄军，至晚俄军始退，然日军仍戒严，终夜不撤阵，俄军二次来袭皆击退之，夜半大军继至遣炮兵由红庙子山谷至南方山地，自以一军当敌正面别遣枝队向俄军右侧，更以一小枝队据守本溪湖老母岭以为各军声援。初七日晨，发炮击俄军，俄以野战炮三十二尊应战及九钟声稍息，是时派往俄军右侧之枝队已越险前进，午后三钟行抵其地，而他纵来援之步兵亦同时并至，于是日军主队复行击敌炮兵协攻势殊剧烈，惟俄步兵抵抗甚力，故日军不能长驱直入，旋派往俄军右侧之枝队及来援之步队肉薄，而进迫其背侧，于是俄军右翼亦与劲敌相持五钟三十分，细河沿阵地卒为日军主队攻入，而攻击俄军右翼之兵复邀击，其败兵俄军益不能支至八钟，余细河沿附近一带之地已全为日军有矣是役也，俄军之与战者步兵第三十四联队之四大队，第三十六联队之三大队哥萨哥兵一联队，野战炮三十二尊，战后溃败逃往安平，其余一部则向北方而去，所失战品计弹药车三辆，枪三百杆，他物无算皆为日军所得，死尸为日军所埋者一百三十一具，携归及受伤者约千人以上，并伤及联队长一人，日军死者七十二人，内将校二人，伤者四百五十二人，内将校十六人。
    ◎大石桥战
    六月十一日，日本第二军由盖平取道华耳山，与俄兵交绥得胜，遂占据柳家沟至五台山一带之地，翌日黎明，复进攻其重要阵地时，俄军所驻之处颇占优势，太平岭附近及牛心山青石山一带地势高耸，足扼日军进攻之路，且设防甚固，濠垒环列旁凿炮眼上覆圆顶四围植立鹿角，并设地雷铁纲营寨之外，尤有翼蔽使敌军无可窥其虚实，而敌军举动则皆为所屑以，故日军进攻殊无良策，虽有炮兵掩护，步兵屡移，阵地大肆攻击，然卒限于地势无可奏效，惟右翼统将志在必胜不顾损害，挥令全队前进，于是皆冒炮火突前攻击，究因地势不便不得夺占要隘之一，同时右翼一枝队鼓勇直入俄营，亦因防护过坚，寡不敌众，终被击退时，既日落两军停战，而俄炮兵司巡哨者犹时搜索日军所在以图攻击，直至九钟方止时，日军右翼统将以夜攻之策进，奥大将然之遂传令各兵速行预备，至十钟率领前进冲突甚猛，太平岭附近俄营为日所占，并据其第一炮台兵士伤亡甚多，然不顾损害，复攻克其第二炮台，其余小队续占山西头高地及其附近之处时，正夜半三钟也，天明卧龙岗左右日军发炮击敌觇知俄军勇猛较逊，前日乃即立时前进占据青石山，左翼日军既闻右翼获胜，亦鼓勇前进占据半心山，其骑兵则掩护其则背以，故俄军骑炮两兵为之辟易，至是俄军阵地尽失，遂统全部退往大石桥，又有一部则向海城而退，方其退却之际，日军发炮击其殿军及至大石桥，又遣各纵队进击俄军遁去，遂占领大石桥，及其附近一带之地，此次预战俄兵系第一、第二、第九、第三十五各师团及西伯利亚预备兵一师团炮一百二十尊，陆军大将苦鲁巴金亲临指挥，与萨喀罗夫中将坎特雷维茨少将皆受重伤，军士死伤者二千余人，日军死伤之数约八百人是役也，俄军之为日军追击颇极狼狈，后至青石山左近犹冀与日军决战，然至夜半又忽退却，盖因日军右翼强袭俄军左翼，业已失败，故也是日营口俄官闻大石桥受攻甚急立率兵弁往援，然卒无效，各官遂分路逃避，至下午四钟同为日军所占据云。
    ◎折木城战
    距大石桥东南有名折木城者，俄军之所防守也，奥大将得大石桥后，遂以迅雷疾风之势分兵攻夺之，当时俄军布列之处由缸窑岭以北之高地经长山圩延绵至三角山以东之高地，所筑防堵各物坚固异常。六月十八日，日军主队占据大房，身以西之高地直至下八分沟以北之高地一带，左翼一军占据唐家堡子以南之高地至永乐山西南之高地一带。十九日黎明，发炮击俄军，俄军还击，相持至下午三钟，卒逐退之，于北方是日，日军主队攻击太平岭西面高地之，俄军亦于上午十钟将其击退，卒以长山圩及小房身东面高地之俄军炮击日军甚猛，故为其所阻，不得再进，下午五钟，俄兵逐渐增加，将有反攻日军之势，日步兵及炮兵极力抵御，俄军大挫，然炮火之猛仍不少减，故日军仍不得前，未几日落两军停战，是夜彼此相距甚近，日军左翼兵士乘夜抄至其后，设疑兵误之，俄军惊骇遂向海城而去是役也，俄军有坚固炮台，乃竭数月之力筑成者且所用皆系快炮，故日军炮兵大为所要，其临前敌者步兵两师团炮兵七队，俄将阿勒克雪夫统之（与远东总督姓名相类），伤亡之数殆在二千以上，遗尸七百具，为日俘者三十三人，所失战品野战炮六尊，面粉八百九十石，麦五百石，此外枪炮弹药器具等甚多，日军阵亡者将校八人，兵一百八十六人，受伤者将校二十四人，兵六百四十二人。
    ◎榆树林扬子岭战
    日本黑木大将占领细河沿后，其前面防御之俄军日渐增加，将有反攻日军之势，于是日军不得不先发制人，乘其准备未成，而急击之。六月十九日，拂晓以右纵队进攻榆树林，以左纵队进攻扬子岭，更由左纵队中派遣枝队迫榆树林右侧背面，以为右纵队声援，顾此两地傺疑罟雀丛咏淮恚行军颇极困难，俄人则利用其地势各依绝壁安设炮垒，且于扼要之地遍筑寨堡，藉以翼蔽全营遥击日军阵地，使之进可以战，退可以守，日军右纵队之右翼队既与俄军前锋搏战，即于午前八钟五十分占据其阵地，午后前进至榆树林西方高地以待左翼来会，俄军逆击数次皆击退之时，右纵队之左翼队行抵偏岭遇俄炮兵二联队亦为日军所败，左纵队中所派之援兵一枝队于午前一钟由下马塘起程，八钟途遇俄步兵一大队击退之，追击偏岭适俄军之自偏岭败退者络绎而来，行经其侧即猛攻之，俄军损害甚大，遂全部溃走，午后复进攻榆树林附近，俄军之右翼率因地势险阻未能奏效，相持至次晨，俄军渐次退却，日军右翼队乃直前追击，其左纵队之一部亦于是日午前三钟三十分击退，塔湾东方高地之俄步兵二中队而即占领其地，其他各部亦均有所得，惟炮兵团则因路工未竣阻不得前，且是处地势险峻，非冒险前进别无他路可入，乃卒于十一钟行抵俄军阵地，另有二中队已于天未明时占领金家堡子附近之阵地，其左翼主队亦于是日黎明攻击麦棉闸，其分遣之团队因欲绕行俄军右侧背面，故更为数纵队不避险恶，由间道进是时，扬子岭及附近高地有俄炮兵四中队向日步兵轰击，而日军左翼炮兵因地逼仄，仅用炮位二十应战，且相距太远未能悉中，故日军之攻其正面者至正午仍无进步，而统行俄军之队跋涉山谷困苦异常，午前十一钟始得达其预定之高地，午后两钟右翼队所属炮兵炮击塔湾及其北方之地，而以步骑兵一队前时侦探，讵塔湾西北约三千迈，当之高地有俄兵潜伏，突向日军炮兵猛击，自是左右两翼复起激烈之战，午后四钟日军右翼步兵从塔湾附近，左翼步兵从麦棉闸附近，均冒炮前进逼近扬子岭，于是两军互以枪击，惟日军步兵虽以炮兵掩护，而进然因地势太险，究多阻碍，加以俄军抵死相抗，故至日落时仍未全夺，俄军阵地至晚停战，天明复战，持至午前七钟数十分，俄军遂弃扬子岭及附近一带之高地而走是役也，俄军之在榆树林者步兵第九师团之一旅团及第三十一、第三十五师团之炮兵四中队、第十军团长古耳青斯克统之，其扬子岭者狙击第三、第六师团之全部队伍步兵、第九师团之一旅团及炮兵四中队西伯利亚军团长开拉统之败后被俘者将校八员，兵一百四十九人，伤亡者二千余人，日军伤亡者将校四十员，兵九百零六人。
    ◎旅顺战
    第十二次，旅顺自五月初十日一役以后，日俄战事之息约逾一月，嗣于六月十二日及十四日连战于鲜生角龙王庙顾皆小战不足述，此外陆战数次，各水师营羊皮山徐家店诸处大率攻夺，俄军之炮台亦有未可殚述者，至六月二十九日，两军战舰又剧战于港外，先是二十四日，日舰灭鱼雷艇两艘，至港口侦察忽俄十一艘猛驶而前攻击，日军意图窜逸，卒为日军所败，不果逸至是复以水雷艇队之半及战斗舰六艘，巡洋舰四艘衔尾而出，意将冲过日军舰队迳往海参威午前六钟甫离旅顺，俄舰卑耶误触水雷即复退回港内，而余舰仍前驶，十一钟至离旅顺二十英里之处，即遇日军联合舰队，彼此相战约历一钟三十分，舰注意俄提督坐舰环聚攻击，故余舰得以乘间逃逸，其察利肥次一艘方至山东海岸忽为舰追及再相接战至五钟半，忽一炮弹至船桥炸裂，海军大将维脱知夫全身不见仅余一腿，其余死者二人，伤者数人，旋即尽力驶行向青岛而遁，此外勒斯起及纳逃往烟台，娜伊克逃入胶州湾，格罗苏福意及粤斯科两艘逃至吴淞江，余均遁回旅顺，先是海参崴俄将电告旅顺舰队，以旅顺一隅陷在旦夕，宜当乘间出口，相经在朝鲜海峡会聚，联为一气，日本舰队侦得之迎头拦击，故有此役，然俄军已船词ιダ潜凡豢耙樱此次日军死六十九人，伤一百五十九人。
    ◎俄国防务
    陆防类志，俄兵于南门外二里余之浑河经营防御不遗余力，沿铁路一带十英里及通辽时大路十英里掘穴颇多，形如井字，深约五尺，掘成四五日后，又复填塞掩埋地雷穴之，近旁曾设高三尺之铁网以防骑兵。六月初十日，烟台函旅顺各座炮台外，俄兵添筑坑垒二十座，有深及六七丈者，并于距外港十四启罗迈当之处筑有坑垒，彼此相距约一启罗迈，当二分之一东隅鸡冠山炮台西南北三面皆布铁网筑有长壕，埋有地雷，山上罗列十二寸口径巨炮数十尊，盖该处为旅顺最要之地，此地若为日军占领即可在此瞰制旅顺全部，其次即为水师营南鞍子山及椅子山两处亦备有口径十二寸巨炮数十尊，由松树山至鞍子山、椅子山之间皆有铁条网深濠环绕，防御亦颇严密。十二日，锦州电俄人现在铁岭迤南十二里之毛山修筑炮垒十四处，垒前仍复掘濠堑列木栅设铁网为负固计，并于该西南之马蜂沟亦设炮穿濠预备退守。又电海城俄兵现在该地东山炮台前面掘濠数处，长短交错，深五尺，宽一丈，长二里许引流蓄水，中设木栅冒以铁网，又城外周围二里之间掘鉴濠，堑宽一丈，深六尺，海城至营口间之原野亦鉴濠十余处，三五错综，列栅设网一如东山布置，奉天俄兵深恐奉省南方两家山地方后路为日军所断，特派兵三千前往防守。十五日，马关函俄人于旅顺背面所设防御工事尚称完备，所布铁网可容四列之军，并设流电以测日军远近，又于某处开凿堑壕，筑堰积水，拟俟日军进至近处即将积水决放，以碍日军进路。海城俄军近在城西约四五里之五八山子地方凿一暂壕，长五里许，并由壕之东向迄垫铺庄一带之地建筑小炮台二十四座，建法颇巧，炮身不露，现皆驻兵严备。七月初二日，伦敦透电随黑木大将之露透电，访事于七月初一电称俄军于辽阳前面各事皆显有备战情形，并于辽阳前面新筑防垒数处。
    转运类志，闻俄海军队之最大凿冰舰名爱尔马克者近在克郎司达接有海军部命令，准备一切驶往远东，该舰此行因波罗的舰队驶往远东时须在西十月内，而沿海各口行将冰冻，是以波罗的舰队须用此凿冰舰也，按该凿冰舰系已故旅顺水师提督马加罗甫所制，俄海军中人莫不视为利器云。俄黑海兵舰东来之柴拿木维池，其载重一千二百二十四吨，速力一点钟行三十半海里，中有大炮十尊，一千八百九十一年，在泥壳兰甫地下水属于俄黑海舰队。圣彼得堡电现有俄国穿山炮队四队携有快炮多尊，已由洒排司刀包耳起程前往远东。六月二十日，伦敦露透电俄水雷驱逐舰两艘，又大汽船两艘皆悬俄国战旗，于昨日过丹国洋面之格例特贝尔特向北而去。二十日，伦敦电俄国新造之巡洋舰端及乌拉尔皆已由波罗的海开向红海。二十三日，伦敦电有俄国巡洋舰四艘，水雷艇四艘已由古郎斯他德开往远东。二十四日，锦州电俄军在鞍山站所存之粮食、子药等物由俄帅苦鲁巴金饬令以车辆运往辽阳。
    ◎日本防务
    海防类志，六月十九日，香港电得俄京消息，谓有日本铁甲巡舰六艘在海参崴口外埋伏，此必日本上村中将所统舰队也。
    陆防类志，六月二十五日，锦州电日军近日输运粮食子药以入营口，故日夕防备甚严，以防不测，凡有行迹可疑之船只皆一律禁止，并于六月二十三日起在此设一检稿所查检由营口所发各项电报。
    转运类志，六月十七日，东京电近有日本运兵船七八艘载有巨炮甚多，从佐世保开行展轮北驶，又烟台电日本陆续运兵前往战地，其在大孤山上陆者最多，又有从鸭绿江口及花园沟等处上陆者。
    ◎战事杂记
    参谋长大山岩儿玉源太郎既受辽东总指挥官之职，已于五月二十三日由东京启程，兹接辽东某队长电知，总指挥官已在辽东半岛登岸，即拟驻扎金州，以便指挥各军，为进逼旅顺之计。六月初二日，锦州电俄人在兴京界内拿获日谍三人送渖阳，俄官一再究其军之虚实行动，而日谍不答，俄官遂饬令暂行禁锢。满洲各地马贼之势力日盛一日，于东清铁道附近尤甚，俄军虽倾全力以防之，马贼忽散聚疲于奔命，阿力喀塞克夫曾发严厉告示责成居民保护铁道居民，因此生畏相率他徙，阿无如何乃于五月十四日复发一示略，谓汝等若闻马贼踪迹速报于附近之俄军佐捕之，如是则汝等即可告无罪，而吾亦无所用，其惩罚则吾将使吾军悉力保护汝等云。圣彼得堡以五月三十一日一敕令，以波罗的克海岸之来维亚苏维波克里拔瓦三要港及波罗的海军悉为克仑斯坦军港司令官之所管辖，其司令官改称波罗的克海之防御舰队司令工官，以谋管辖之统一焉。初四日，东京电布哈拉国王，现捐助一百万罗布为俄海军扩张费。日皇致电于第二师团大加称赏，因该师团前在摩天岭能奋勇击敌故也。初十日，烟台电俄人瑞士烟台东南五英里之处山上竖立无线电杆已将竣工，所竖电杆离地约一百三十尺之高，距海则有三百尺，现役华工五十人，又在该山山麓建造房屋一所，安设电机。十八日，又电烟台日本领事报告云，接得营口军政委员高山少佐电报主持政事。日本东京帝国大学校被火，查系俄谍所纵，已于五月十一日捕获，该谍直认不讳，谓纵火于机器画图学堂因欲乘间偷取制造鱼雷及兵舰等秘稿也。日军入营口后，即祟不严缉向充俄谍之华人。二十五日，烟台电俄督阿力喀塞克夫，因旅顺势将陷落南满洲兵事无可挽回，故欲振作北方兵势以逼日军北进之计，乃乘间逸出旅顺，意欲遁回哈尔滨指挥陆军，如苦鲁巴金伤痊则俄督尚拟退驻海参威，保守远东第二军港为恢复海军之策。日本人两名伪装旅行之德国磨房中人服布加利亚衣服于五月十四日行抵那哇为俄人所执，并搜出波罗的海沿海岸地图及测量器具，被执之日人皆已供认不讳，已将此两人送往俄京矣。七月初一日，锦州电俄国在铁岭所设粮台，于六月二十四夜有马贼三千余分两路往袭，守兵已睡，仓卒间疑为日兵来袭，军心皇乱，自相残杀，俄兵损失六百余名，马贼遂夺取俄人所储粮饷军械，其有不能携带者则放火焚烧，俄人之被困于马贼者当以是役为最巨。俄政府由真斯堡公司向阿根廷国购得巡洋舰两艘，一名纳兴，一名克苏茄，现已抵海参崴归入海参崴舰队，由司克列多夫大将统率。自日俄战后，至四月十七日止，日本各船行之向外国所租之船如下：日本邮船会社共租船二十一艘，合计载重六万吨，大阪商船会社共租船十九艘，合计载重三万四千吨，三井物产会社共租船九艘，载重一万六千吨，北海道炭坑会社共租艘四艘，合计载重一万三千吨，其余各船行共租船二十四艘，合计载重四万三千吨，以上合计共租船七十艘，载重十六万六千吨。日本军舰制自英国及本国者为多，亦有制自他国者，其派别如下：战舰朝日三笠敷岛富士皆英国造（其他尚多，尚有大战舰二舰在英定制，将次竣工。），巡舰八云德国造吾妻法国造（体积最长），笠置千岁皆美国造，春日日进皆阿根延造，严岛松岛皆日本造，此外尚有多艘，凡重量不逾五千吨者日本皆能自制，即大战舰亦能自制，然不及英制之捷，盖英国如遇战务紧急时，每二年可制成战舰一百艘云。
    ◎中国中立汇志
    驻京俄使屡以马贼毁坏铁道为出于日本嗾使诘问，外务部对以决无此事，马贼之跳梁由贵国屡屡招抚，而养成其势力，贵国当任其责云云，俄使亦无如何。六月十七日，烟台电有一华船欲以牛肉鸡蛋严密运往旅顺，现为本地税关查出扣留。马玉昆军门近已统率所部驻扎八沟地方，其朝阳、平泉、松岭子、新台、梨树沟等处则分兵驻守。俄使前以我国担禁牛庄米豆，而于天津米豆运往日本则不之禁，殊为不公，现已由外务部电请直督袁宫保办理。日俄两国以中国未能确守中立，屡任战国人采买战时禁物，遂各遣侦探队至中立地方互相缉捕。有某轮船载运电器机具驶抵烟台据云，俄人欲在附近设立电杆、安设电灯等事，为其官署夏季纳凉之用，该处海关查系战时禁物即将该机器扣留充公。当日军未攻大石桥，俄军未退出牛庄之，先外务部恐俄军败退阑入中立界内，故电饬驻俄胡星使转致俄廷旋得胡星使覆电云，俄外部已允禁止兵队侵入中立界内。奉天府尹廷京兆因俄国近在满洲之举动实有犯中立条规，当电告政府云，东三省自日俄开战以来，黎民震惊失散，现虽由直督派员赴榆关一带极力招抚，而俄人每遇溃散之际，所过处无论官署民房悉肆焚毁，难民欲逃归故乡亦大都无容身之地，因此甚为困苦，俄人此种举动实系违背中立条规，刻下马军门之练军愤俄背约，军势汹汹，颇有与之开衅之意，或将酿成巨患亦不可测，故请政府速与俄使理论，速令俄人勿违中国局外中立之例。俄军派人偕华人王熙荣至库伦买牛八百头，并设法募人为兵事，为日人讠兄执王杀之，并捕执俄人而去，俄使照会外务部请向日人索回，并责日人之破坏中立，旋得日使复文云，此系俄人先破中立，日人不得已只得前往捉捕，非先破中立也，且俄人暗结蒙古王公率多受其煽，或此尤破坏中立之大者何得反以责我。昌图府属康平县前有拘击之蒙匪，由日人新招蒙古马贼强行索去，增将军电告政府请向日使饬禁抑，或迳与黑木大将面商禁止。日人在库伦热河拿获采买禁物之俄人数名，当由政府电饬驻日杨星使商请日本外部转饬日军将所获俄人解交华官办理，日本外部谓须俟陆军省议覆后方能定夺。二十三日，北京电俄使请于中国外务部云，满洲臣民近来遍布深怨俄国之檄文有不靖之举动，足以扰害俄军，请速发训谕以警戒各该地方官云。二十五日，烟台电近日海关盘查出口船只甚严，以防奸商运载战时禁品出口接济，有碍中立。日本捕获中国西平轮船于六月二十六日，在审检所开释一切货物之，除战事禁制品外余皆交还货主，北平轮船亦于七月初一日释放。七月初一日夕，俄国驱逐舰勒斯起及纳自旅顺逸围遁至烟台，为日本驱逐舰潮汐所捕，曳以出港时，我国海军统领萨军门镇冰方驻舰于此，力阻不听，驻华俄使奉有政府训条，谓中国任日本破坏中立即系中国自愿必启他国效尤之渐，又谓萨军门儒弱无能或系有意侮弄须由中国偿还，并须治以应得之罪云云。政府向日本索取勒斯起及纳日使谓该舰载煤将遁，故特拘捕不能交还，且俄人曾在烟台设立无线电报，先系破坏中立，何独责我云云。德法两使以中日两国均违公例，颇有违言，英美两使允为调停，而萨军门则已照溺职例革职。初二日，月俄灭鱼雷艇格罗苏福意自旅顺负伤来沪，伤痕有七，翌日又有巡洋舰奥斯科亦自旅顺至已受重伤烟囱一枝，或已被击断者皆就浦东船厂修理，驻沪日本领事闻之驰牍江海关道请严诘俄官限时答复，又谓此乃战败窜入局外中立之港，与春间俄舰满洲战前在沪者不同，不得徒以起卸军械了事，关道因告驻沪俄总领事，令其转告格罗苏福意舰长，于二十四钟内退出，或起存军械，俄总领事允照第二条办理，而日本总领事不允，惟言二舰或作两样办法，因奥斯科伤处甚多，显系战败脱逃，决不能依满洲舰例，关道刻照会俄总领事询俄舰来决心书是否来购食物，抑系修理，初三日，俄总领事覆称此实未犯中立国公法，关道乃复援据公法详为驳办，而俄总领事实欲修竣出口，又请派关员会同俄官往验舰伤，许其修缮，如欲稽察其不作犯禁之事亦可惟确泊在沪，亦须中国担其责任，嗣由海关税司皆俄总领事赴舰查验，遂将舰伤函覆关道续闻俄总领事又有照会，谓格罗苏福意虽属受不必入厂，但须就船修理中国如不背公法，俄国亦可遵守公法办理，并请设法不使，再有如日人在烟台捕获勒斯起及纳之事云，而日本总领事民拟办法有二，一限令立刻出口，一起卸军械机器不准修理，即拘留于口内一定之地以战事结局为止，并谓中国如不能自保中立，则当电达日本政府派舰来沪，自行港捕捉驻沪各领事及海关税司均拟出，而调停至外务部之意，以为俄舰略加修葺而后出口尚合公法，但限期不可过久，竣工之后如逾二十四钟延不出口仍当起御军械，并取具舰员不预战事供状当即电饬关道照办，初八日，驻沪日总领事移牍关道谓俄灭鱼雷艇格罗苏福意到沪，六日藉辞久留中国，明知该舰无意修理，任其自便均属有背中立，关道乃照会驻沪俄总领事请将修理格罗苏福意及巡洋舰奥斯科，期限见覆，旋得覆文，谓期限不能预定，翌日饬税司赴船厂查勘修理情形，始知两舰入厂欲将伤处一一修竣，关道因即驳覆，谓昨奉外务部电准俄照会订定五日期限，再延缓惟有收存军械拆卸机器人船悉归中国管理保护，及初十日而两舰修理如故，关道因照会俄总领事谓既不遵照办法，倘有他人亦复似此行事使口内俄舰出有事变，或牵动别项一切受损之处均系俄国责任，与中国无涉，俄总领事得此照会，惟以电请俄使与中国政府交涉等情照覆，而日使照会外务部谓中国如不令俄舰遵照期限修竣出口及起卸军器办法，则日本当行办理，至十四日，关道忽接俄总领事照会，谓俄皇谕将两舰军械拆卸即于十四日晚七钟下旗，惟应修之处仍须续修，请照会税司会商详细办法，两舰弁兵以一分遣送回国，自下旗撤退护兵日起一切应归中国政府设法保护看管，至拆卸之详细办法，一俟奉到政府训条即可办结，惟日总领事之意以为既允拆卸万难续修，弁兵移居岸上亦无遣送回国办法，拟援德人处置俄舰逃至青岛之例，请关道切实驳覆，而日廷派来吴淞探察此事之，舰队司令官瓜生外吉（所统巡洋舰计常盘浪速新高三艘）得有俄舰允准拆卸消息，即缮具应行拆卸，各件之清单交由日总领事转致关道会同税司照单验起，江督已饬福山镇总兵徐军门督率策电南琛镜清三兵船照产，俄舰拆卸事宜业由关道商准，税司订期十九日统行起卸运至制造局之日字月字光字各栈（与寄存俄舰满洲军械之处相近）妥为安顿，届日由水巡捕头及新关官员等监守，将两舰要件起御，至二十日尚未卸毕，先将军械装箱运局存储，其奥斯科舰极重之军械须俟修竣出坞方能运出，嗣经日本领事照会关道请饬停修以符条规，并奉外务部电谕准日使照会，饬即照会英领事请饬耶松船厂迅速停工，该舰遂于二十日停修，至其出坞日期，因近日潮小不能下水，约须俟至八月初云。
    ◎各国中立汇志
    六月初五日，柏林电德国邮船名泼林司亨利者行至红海时，为俄国巡舰司木盖司克阻止后，将寄往日本邮袋搜去，旋德外务省向俄京诘责各报亦以严词痛斥俄国，谓其违背国际公法形同侵占，嗣经俄国承认归还信袋及赔款之事，并将其船释放。驻沪日本总领事小田切照会驻沪各国总领事声称接奉东京外务省来文，内开日本政府业已决定以后，所有中立国船只及中外人等皆准其一律往牛庄，惟不得运带战时禁品与俄军或俄国百姓云。俄舰悬挂商旗，出达旦纳尔海峡留阻英轮数艘，英即派战舰十八艘至亚力山大，并照会俄政府意谓英国不特力拒，俄国义勇舰捕捉英船，且不许盘查船牌舱单云。十三日，伦敦电俄京露透访事电，称英商船一艘名阿多哇，乃于五月初二日由纽约开往小吕宋及日本者亦于红海为俄义勇舰所捕，但俄国外务省大臣拉斯道夫为此事照会驻俄英使，声明义勇之捕阿多哇系尚未接到新训令所致故也。又英国商船名尼爱特克姆曼打于六月十二日在横滨港外为俄国海参威舰队击沉，英外务部盖斯唐及上议院诸议绅皆痛责俄国违背国际公法，向俄国要求释其船员，又令俄国出令禁止以后不得再有此举，旋经海参崴捕拿物，裁判所判断此案，谓其船货例应捕拿，因其中有由日本运往济物浦之铁路材料也，英外务大臣于上议院宣言不认此事，且谓俄人此等举动有损英国商务，无论其事如何，两国政府皆当研究一法，以了此案。十七日，香港电俄国已与各国公使商办红海诸案以便公断了结。二十一日，柏林电俄国，近日请德国准其开往战地之波罗的海舰队，由凯沙韦廉运河经过德国以业经宣明中立却之。又伦敦露透电，英外务省书记官培尔西于下议院宣言，英国以俄国将食料列入战时禁品之单内已向其诘责。又柏林电美洲转运公司皆不愿装载货物赴战界之内，故有请运者皆却之。二十三日，伦敦露透电美国，为俄人捕拿商船之事照会他国政府及俄政府声明非装济战国海陆军之粮食终不能视为战时禁品，而美国始终不离此主义云。二十九日，伦敦露透电君士坦丁有电，至德京声称，土耳其政府已允俄国义勇舰队由在旦纳尔海峡经过，惟声明不得冒挂商旗潜行驶过该海峡云。又柏林电战时违禁各物于粮食等类须逐件查明，再由船中人自作见证申明非载往交战国者方准出口。俄国现欲将煤斤一物载入战事禁制品中，向英美两国商议均不允其请。七月初二日，香港电据英京所接俄京消息，内开俄国政府特简大员数人，由国际公法主义内查察义勇舰队之所为。
    ◎各国军事纪要
    韩国，韩政府已聘定日本陆军中佐野津镇武为军部顾问官其约如下：一、日本政府允许韩政府聘用日本陆军中佐野津镇武为韩国军部顾问官，二、待遇，该顾问官应照高等之礼，三、该顾问官应军事上之咨询及奏陈意见，四、月俸致送日银五百圆，五若不备官邸则月送官及器具费一百圆，六、五年为限。六月十二日，东京电韩国京城现已施行军事警察制度命解散，将来酿事之保安会又捕缚不逞之徒。
    俄国，驻俄胡星使来电言，俄国内部大臣石丕理甫轻信阿列喀塞克夫之言，以开战端俄人衔恨谋为反对内乱将作云。六月十八日，香港电伦敦得圣彼得堡电，现在芬兰海尔新福地方又有乱事，因有著名芬民数人被俄政府以之充军，芬民不服故叛。六月十九日，柏林电圣彼得堡乱党聚集甚多，现俄皇正在出示禁止。俄国芬兰首都自哈鲁星革弗鲁士氏刺毙芬兰总督柏布尼哥以来乱事纷起，近又有所谓瑞典改革党者联络多人拥入总督署杀戳，故督属下十八人如何脱米拉宾孔之子亦在其内警察署亦尽被捣毁，此外尚有乱耗因俄官严禁泄漏，故外间不得而知云。和政府于其内地各州大施压制革命党之政策，兵士民人遂为至猛烈之格斗，革命党之被捕而审判，而处判者甚多，仅以瓦尔森及莫斯科两府言之，被捕者六百人乃合二十人为一团而枪毙之。又俄国有私印报纸分送各处工人以散布乱种者警察兵因此访查极严，如雪立可夫拖罗司托夫拖拉圣彼得堡等处有多人已被拘，获有片尔末可夫即前杀害俄相雪皮琴者现其缚及妹均自行报首，以冀遮盖留施鸽姆槐加夫人之逆迹，因其家中曾搜出杀人信据故也。
    英国，英国海腰水师舰队近由勃勒司福特颁新律，每日七钟半至八钟互相操练，其司令官由各船按日轮充使，人人练习为将之道，不至临时无主，复令各舰在黑暗中往来操练，舰中兵士以六个月调换一次。六月二十六日，香港电英属婆罗州之克尔湾土人叛乱，已于领先间攻击仄西尔顿及派派两处中间之居留地，计被杀者二十人，伤者无算。七月初三日，伦敦电英陆军省书记官阿娜尔福斯他改革兵制之策，欲革除之军共十四处，并防军五大队，当兵期限长期九年，短期两年，炮兵队每队裁炮六尊至四尊，减兵六十名，阿尔打琐特只留兵一万五千名，义勇兵则减至十八万名，以上可节省英金二兆磅云。
    土耳其，伦敦电土国属地奥尔班尼亚大乱，欧洲为之震动，乱党与土兵相战数次，奥发侦探四处播谣，请布加利亚各国会同彼等反对土国恐乱事四起，以致土保所议之约终归无用，又恐将为大乱以反对土国之霸略也。
    荷兰，南洋苏门答腊北方爱钦地方与荷兰有战事，五月初七日，荷兵往攻立脱族人，是役立脱族人死四百三十二人，中有妇人二百八十人，幼孩八十八人，伤者五十四人，被虏者十七人，荷人计死司令官阿尔格脱一人，武弁二人，兵士十三人，至五月初十日，荷人复往攻辣轧排司族人，是役辣轧排司族人共死六百五十四人，其中妇人一百八十六人，幼孩一百三十人，受伤四十九人，被虏二十八人，荷人受伤武弁一人，兵士二十二人，军役六人。
    德国，六月初十日，柏林电德国商船数艘满载援兵定于七月开往非洲西南德国属地。二十六日，柏电德陆军少佐革来司那于非洲西南境奥克哈尼地方将希拉罗斯叛党击退，德军是役阵亡者三十二人，陆军中佐都尔于附近奥甘支拉地方亦与叛党大队相战小时，该叛党有来福枪三千枝，先由都尔中佐击退两阵，继由德军击入大队全数击散，是役德军阵亡者计兵官两员，骑兵两名，伤者甚众。
    法国，闻法议院议论海军事时，议员洛克罗当大以海军大臣伯兰登所行政策为不然，惟伯君则仍持前议首相克姆勃斯赞成之，现议院已决议一切海军中章程将另行组织云。
    美国，泰西诸国目击日本逐水雷舰与俄鏖战，迭著奇功，无不钦佩不置，美国海军部意欲师其成法大将军制更新交下议院计议，咸谓逐水雷舰海战时必不可无因拟制造一等战舰一艘，铁甲巡舰二艘，司夸之式巡舰三艘，巡洋快舰二艘，并用新法制造潜行海底水雷艇五艘，及上之上议院则谓尚须添制逐水雷舰若干艘及战舰一艘，其海军人员之列名议院者亦以为今后宜实力讲求战务，制造军舰，俾大张海上威权云。
    ●第七期・外交
    ◎敬告中国外交家（录七月初六日大公报）
    或曰今之世界，一兵力战争之时代也，夺地攻城，水陆震撼，枪林弹雨，血肉纷飞。若者兵力强而存，若者兵力弱而亡，其事实相望于史册。或又曰，今之世界，一商业争战之时代也。势力雄而国权可振，资本厚而大利可收。若者商业盛而强，若者商业衰而弱，其事实昭著于环球，故今世之人，不震慑于兵战之险危，即震慑于商战之剧烈。吾以为兵战商战俱不足论，今之世界实一外交家心机战争之调护，今之欧美各强国，其称雄于大地，无不得力于此。我中国向来最短于外交才，最拙于外交术，故著著皆败，屡来外界之欺陵，今日既为外交家心机战争之时代，我中国之外交家亦不可不留意焉，兹有敬为中国之外交家告者二事，略陈如左。
    一宜明天下之大势。我中国之办外交者目光甚短，但知目前不能洞悉世界全局，须知今之天下将有大一统之象，无处不互有关系，精于外交者，凡世界各国之一动一静，无不随时注目，以潜窥其用意，而况我中国国气不振，谋我者甚多。我中国之外交家尤当鼓动其全副精神，以观察于无形之地，某国强，其影响于我国者若何，某国弱，其影响于我国者若何，某与某战，其影响于我国者若何，某与某和，其影响于我国者若何，某与某何为先仇，仇而后盟好，其影响于我国者若何，某与某何为先盟好而后仇仇，其影响于我国者若何，皆当一一研究，事事揣摩，无事则见微知著，成竹在胸，有事则用刚用柔，措施悉当，外国之名外交家无不知是者，试问我中国之办外交者，能如是乎。我中国之办外交者当未起交涉时，则安居无虑，惟盼外人之无所要求，一旦交涉起，则亦惟按外人所来之照会，设法对付，但就事以论事，至外人怀有何等深心，则非所计也噫，处此外交家心机争胜之时代，中国之外交家而竟如是，宜其为外人所玩视也。
    一宜识破各国对中国之方针。为强国之外交家易，为弱国之外交家难，为治国之外交家易，为乱国之外交家难。我中国既弱且乱，其外交之难，势亦不能不为办外交者原焉。然惟其难也，故愈当出其特别之手段，以因应于其间，试问我中国之外交家，其知所以办外交之手段乎，大率毫无意识，不能审察于其微，外人于表面上与我亲近也，则以为真与我亲近，举一切权而隐为其所夺，且茫然不知，外人于私交上予我以便利也，则个人得沾其利，遂举国家公共之利权，暗为其谋去，而茫然不知，出一交涉也。文牍中示人以可乘之隙，而茫然不知，订一条约也，词意间予人以无上之权，而茫然不知噫。中国现在之情势即以极精明强干之外交家，当此外交之重任，尚恐偶尔疏忽，或为外人所乘，乃今之办外交者，竟无特别之手段，反且不免为外人所元弄，言念及此，令人浩叹，须知今日外人之对于我中国皆各有一定之方针，而其所以谋我之法，则各有不同，或利用刚，或利用柔，或利用明，或利用暗，皆各求达其目的而后已。我中国之办外交者，平日宜熟察各国之性质，预先识破其对我之方针，以为抵制之策，勿为猛威所动，勿为甘言所愚，表面上不能不敦睦谊，而遇事则万不宜迁就致失国权。今日日俄构衅于中国，有直接之关系，于其他各国有间接之关系，而各国复因此战于中国有直接之关系，何则日俄战事之结果，中国必不能仍援局外中立之例，而不与其事，而且其结局，我中国与日俄间之交涉必有一大变动，其他各国，放其如炬之眼光，以窥伺于其旁，将来所以谋中国者亦必乘机进步，为问我中国之外交家此时已知俄之将来如何对中国否乎，已知日之将来如何对中国否乎，已知其他各国将来如何对中国否乎，吾知我中国之外交家此时必仍以得过且过为主义，其善后策大约尚未筹定也。
    呜呼，满洲之战衅开，而各国之兵船竟群集于东方海面，俄国之兵气挫，而英国之军队忽闯入于西藏都城，满洲既难为我有，西藏亦势欲灭亡，兼之粤西匪党，滋蔓难图，倘其他各会党勾结给纭，则内乱久不能平，实足为外力内侵之引线，嗟彼外交家其将何以为计乎，中国之练兵以为兵战之备诚急矣，中国之兴商以为商战之备诚急矣，其亦计及今日外交家心机战争夺战之为尤要否乎，此则不能不为我中国之外交家告也。
    外务部奏议定英属南非洲招工章程请　旨派员画押折　章程见后
    窃臣部迭准出使英国大臣张德彝函称，英于南非洲新属亟欲招工开矿，以期振兴，其招募华工一举既于该处矿利大有关系，自可乘此机会立一专约，将华工到洋后当如何与各国工人一律看待之处，详切订明以免受其苛虐，查咸丰十年，条约亦谓该省大吏当查照各口地方情形会定章程保全华工，是会定章程系属照约办理，现当彼急需华工之际，执约以争或当有济，又华工出洋不外闽广两省，应令该省督抚出示扼定约中会定章程之语，所有工人俟有定章再行应募前往等语，当经臣部按照咸丰十年中英约章第五款所载招募华工应由两国会定专章，照会英国使臣萨道义转达该国外部与出使英国大臣张德彝议定章程，俾资循守并行知南北洋大臣查照，暨函复张德彝妥速商议，各在案兹准张德彝电称招工事会议多次，详与辩论共议章程十六条，共第五款所粘系运工琐章，将来附各款后送部，并将约章全文电达到部，经臣等将来电恭录呈，览在案臣部复准张德彝电称英外部久称约款奉行，年限似须载及第十六款，拟改此次所定约款，即于画押日奉行以四年为期，期满以后，两国如有欲废弃本约者，无论何时均可先期十二个月通知，届期即行作废等语，查华人应募出洋充当工人原为贫民辟一生路，无如各国苛例繁兴，出洋工人往往受其苛虐，现当英属南非洲招工之际，自应照约妥订专章，以资保护，兹出使英国大臣张德彝与英外部所订工章十五款，臣等逐款查核，该章第六款所载订约之两国船只均可雇以载运华工等语，查专用两国船只载运华工诚恐不无窒碍，当经臣部电令张德彝将该款删除，其余各款于保护工人尚属周密相应请，旨饬下出使英国大臣张德彝与英外部定期画押，以昭信守谨，奏。
    ◎直督袁咨外务部南非洲招工请遴派领事保护文
    据津海关道唐绍仪详称，窃照职关前奉宪台札行外务部咨送南非洲招工章程，饬即遵照办理等因，蒙此遵即遴派杨守按照定章办理，天津稽查保工事宜业经详报，并请转咨在案，兹据该守陆续禀称，现在出口华工计共四千名左右，并准新关税务司复查无异，伏思津埠出口华工一月之间已及此数，嗣后仍拟陆续添募，此外各关应招之华工人数当复不少，查工章第六款内，载我国可以简派领事官或副领事官前赴华工所至之英属，或归英保护之地照料彼等利益安乐，俾该工等及该处所有各色华民得以格外妥行保护，该领事官或副领事官所享之利权与他国所享者无异等语，目下华工应招出口人数既繁，业经先后载往工次，亟应预筹保护，以免外人凌虐，所有第六款章程载明派领事官或副领事官前往照料一节似宜从速遴派，俾已出口之华工得以早沾保护利益，拟请鉴核转咨外务部核夺办理，实为公便等情，到本大臣据此除批示外，相应咨呈贵部谨请查核酌夺办理见复旅行。
    ◎奏定英属南非洲招工章程
    第一款，按照上开之中英续增条约第五款所载，其应议之保工章程所载既须笼统不得专指一处，现两国订明自后凡英属各处或归英保护之地，如须招用立约为凭之华工当随时由大英国驻京钦差大臣将该英属或归英保护之地名以及将来招载华工出洋之通商口岸招雇条款拟给之工价一一照会中国政府，中国政府当毋须别项照会，立饬指明之通商口岸地方官竭力设法俾招工事宜得以迅速办理，每英属或归英保护之地前来招工止须接照本款所言照请一次，若该英属或归英保护之地照请在某通商口岸招工后停招至三年者，则再来招时当另行照会。第二款，通商口岸之关道接奉上开之饬文后，当即委派一员名曰稽查保工事宜委员，会同该口英国领事官员或其委派之员将华工须行画押之合同以及一切细情，凡关涉该工前赴之地方之情形处之法律，而稽查保工事宜委员以为该华工所不可不知者一一出示晓谕，并刊入报章，以便周知。第三款，下列各款内所称之招工所及一切须用之房屋应在何处，暨如何设立之处均由该口之英国领事官员或其委派之员与稽查保工事宜委员商办该所及房屋等或建造，或改造，俾得办理招运华工事宜，费用均由英国家支给，所中须备有房屋，以便稽查保工事宜委员等在内办公。第四款，一须在招工所众目易见之地尤须在该所中，所称之接收华工处粘贴招雇华工合同条款，汉英文配齐，如招雇华工之英属或归英保护之地曾颁有招工则例该亦一律贴示，二须备有名册，一本凡应招之华工之姓氏均须一一登载，汉英文配齐，其应招之华工若年未及二十者，非具有该工父母或平日照料该工之人准其应招之凭据，如无父母又无平日照料之人，则非具有该工本县县主准其应招之凭据，不得注明于册，应招之华工于按照中法将合同签押后，非领有稽查保工事宜委员之准单，画有英领事官员或其委派之员之花押，则于上船之前不得擅离，接收华工处其已禀准稽查保工事宜委员将名扣除，不愿奉行合同者当作别论，三载工船开行之前，各华工须由考有文凭之医生详细验看，该医生由英国领事官员或其委派之员拣派，应招之华工须在英领事官员或其委派之员及稽查保工事宜委员或其派委之员之前排列成行，详为询问，以察合同中载各节该工等是否明晓。第五款，凡按照此约载运华工之船只准在中国通商口岸载运，仍照下粘之章程办理，与本约一律奉行。第六款，大清国，大皇帝可以简派领事官或副领事官前赴华工所至之英属或归英保护之地照料彼等利益安乐，俾该工等及该处所有各色华民得以格外妥行保护，该领事官或副领事官所享之利权与他国领事官所享者无异。第七款，凡按本约订立之应招合同，须将该工往之地方之名以及合同期限，如该合同可以续订，其续订条款若何，每做工日之做工时刻招作何工，工价几何，如何付给，合同之中如载明该工及其家属回华之船价由工主发给者，则其往返船价并在英属或归英保护之地之时，或在途时所须之医费药料俱由工主备给之处，又口粮衣件并应得之别项利益等均须详细载明，如医生等以某华工务须种痘，则于该华工到接收华工处后即可施种，如种而不发，可在船再种，此节亦可于合同内载明。第八款，该项合同须在稽查保工事宜委员或其委派之员及英国领事官员若其委派之员面前画押，其不能写字画押者，可按中国通例签画花押合同所载曾否于画押之前与其详细讲明，中英两国政府惟各该员是问各工须给与合同稿一纸，汉英文配齐，该合同须俟该工上船后方可视为定而不易。第九款，凡华工前赴之英属或归英保护之地须派一官员或多派一员，其专责惟使华工遇有身家产业被伤之处可得前赴公堂控诉，毫无窒碍，一与他人所享，该地法律给与之保护无异，不分种族。第十款，各华工在英国或在归英保护之地之时，须享有一切邮政利便，俾得与本乡通问寄银至家。第十一款，各该华工及其眷属等因合同期满，或因按例办理之故，或因疾病，或因受伤而不合工作，须载送回国者，其回国之国字系指曩日该工登船放洋之通商口岸而言，凡遇此项载送回国之案，只可将该工实在送回本国得付银作抵。第十二款，现订明工主不得以按照本约订立之合同所载谓可与该工商允禀准中国领事官或副领事官擅将该工拨归他主者，该工所有按照合同应得之利益不得因而稍减。第十三款，现订明凡按照本约所招订立合同之华工，每招得一工须纳费银交付，中国政府以充稽查招工事宜之需，至稽查保工事宜委员及华工登船放洋之通商口岸之各地方处均无须缴纳他费，以上所开之费当于载工船具领红单以前呈交海关银号收存，按照下开之数计算，如招得之工人数不过一万，每人应抽费墨洋三元，一万以外，每人抽费墨洋两元，惟此系指该项华工同在一通商口岸招运，而前后招运之时，又未逾一年而言，若其登船放洋之通商口岸不在一处，而前后招运之时又不在一年以内，则应缴之稽查费应照初次招工办法交纳。第十四款，此次所订条款之汉英文字业经详细校对，将来于两体文义如有争执之处，当以英文作为正义。第十五款，此次所订条款何日画押，即于是日奉行，以四年为期，期满以后两国如有欲废弃本约者，无论何时均可先期十二个月通知，届期即行作废，本约订于英国伦敦，共缮四分两汉两英。
    ◎墨脱拟改限禁华工条款（附驻美钦使梁说帖）
    第三款，一千九百零二年四月十九日，美国议院所立禁例第一款，名为限制华工来美条例应即改订如下：凡一千九百零二年四月二十九日通行限禁华人来美寄寓各例以及一千八百八十八年九月十三日批准之名为限禁华工来美条例之第五、第六、第七、第八、第九、第十、第十一、第十二、第十三、第十四各款应即仍旧照行，嗣后若非特别声明，不得另有更限上项条例，须即推行于美国属岛，凡在属岛之华，其未入美籍者无论当该岛归附美国之时是否已在该岛，均不得由该岛来美，此项华工亦不得在美国属岛往来，惟同群之岛不入此例，其附美国某省蚋窖抢士架之地管辖各岛均应作为美国内地。查此款与一千九百零二年四月二十九日所定条例第一款大意相同，惟此款曾将期与约章不相违背，俟行至另订新例为止句删除去，系为预防将来订纳我来利益彼得悍然不顾迳行苛禁地上，并将嗣后若非特别声明，不得另有更限字样添入，则直谓此种苛例必须永远奉行而已。第四款，上项仍旧照行之条例专为美籍人及例准寓美之华民而设，惟准两项华民入美寄寓。第五款，上项条例所称华人或华人后裔，凡人之祖宗系蒙古种，现在或自一千八百年后均系中国子民者而言，此两项华人如经美政府禁阻驱逐，所派管理侨民入口官员誓明指实为上开两项之人即作实据，惟该华人若能取具凭证，向该管官或审事衙门自行辩明，而该管官及衙门亦知其诬者不在此例。查禁工原议系专指华工与别项华人无涉，今以华人后裔周内罗织甚至推及百年来之远祖无非为苛禁挑剔而设。第六款，限禁华人各例所称工人一字，凡例未经声明准入美境寄寓之华人一律包入在内，至一千八百九十三年十一月三日，定例第二款所称此例暨改订此例之例中所指华工二字即包括上等下等工作一节应行删除。查一千八百八十八年九月十三日所拟续禁华人例第二款准中国官员教习游学经商游历五项人来美例内声明与条约并行，其余各例未见言及教习游历两项之人，一千九百二年四月二十九日定例并未得一千八百八十八年九月十三日定例第二款包入将来教习游历均在禁例之内。第七款，美国政府官员有权判定华人后裔准否归入美籍等案，与判定限制外人入美境无异。查判定限制外人入境系工商部委员之事判定外人入籍系审院之事各有机限，今所言美国政府官员有权判定华人后裔准否入籍，与判定入境无异，是专为土生美籍华人，而谓直欲于是禁之外强施苛禁也。第八款，凡例准来寄寓之华民除遵照禁例外，应按照美国于一千九百三年三月三日所定外人入境则例一律办理。查向来华人入境专按禁例办理，外人入境则例内经已声明华人不在此例，近年该管理官员每择外人入境则例之尤苛者，施于华人经本署时，常驳斥彼谓不便，故加此一款以严限制。第九款，一千八百八十八年九月十三日议定限禁华工条例第三款应即改订，凡美国审署所派之委员判案后，十日以内准美国政府或华人呈诉提案，赴美国下审署再判美国政府并得按情，再赴美国上审署或美国上察院上控，惟华人如以美国下审署判断不公准，请美国上察院于六十日以内复判，此六十日系除去停讯日而言。查美国下审署判案不公例准上控，惟上审署呈控较易上察院呈控较难，今准美国政府在上察署上察院控告，惟华人则只准在上察院控告，显为轩轾不公之至，其意直欲绝华人上控之路也。第十款，一千九百二年四月二十九日议定限制华工条例第二、第三两款，凡所云户部大臣字样均应改作工商部大臣，所有户部大臣准将奉行限禁华工之权均改隶工商部大臣办理。第十一款，管理侨民入口总办一事工商部大臣核准，如以事属公平，无碍大局者，可将一千八百九十四年十二月八日以前在美之华人及曾经有功于美国政府之华人酌量入美境，不必拘执禁例。
    右载条款采自时报，原本自第三款起想第一、第二两款，无拟改者故未之载（本社附识）
    ◎驻美钦使梁致美国上议院说帖
    美国议院以中国政府近曾知照美廷，将一千八百九十四年中美工禁条约停止，故另议新例，以冀施行查上议绅柏得胜于西本月九日在上议院演说之时虽曾言明须订新例，并声明应将一千九百零二年四月二十九日定例，所称期与约章不相违背一语删去，其演说中并未有意将现行限禁各例加增，其余上议绅亦未从中驳论嘉省下议绅黎哇那斯素为拒华党魁，当其在下议院议改禁例之时亦只欲将一千九百零二年定例，第一款内之期与约章不相违背等语删去，乃至西本月十八日下议院所改拨款例中始有增添九款，其八款不特为另限禁华人，而设且属格外严刻为议院向所未经订定者如议院以再订禁例为然亦不宜归入拨款例中，以致有违议院定章，且禁例一事有关重要理宜详细裁酌不应于议院将在停议之际即时商订，查中国政府知照美廷不愿将一千八百九十四年定约续行谅系欲与美国酌将该约变通办理，俾得加意保护华民，并可彼此谨遵约款如下议院将西本月十八日所改之条款照行，则于议约之事甚有关碍，此不能不亟为辨明。下议院订改条例第三款将一千九百零二年四月二十九日定例第一款所载期与约章不相违背等语删去，竟系奉行上议绅柏德胜订例之意，查一千九百零二年四月二十九日定例，凡通行各例须与约章不相违背，惟未见实力奉行，虽经中国政府迭次争辩，而究竟毫无实效，以致不愿将约续行。下议院订改条例第四款曾经中国政府与美国管理华民入口官员力辩有违定约，如果议行则办理银行各商以及经理商务诸人暨例中并未声明准入美境之上等华人均亦一律归入限禁之例。第五款，所指合例华人一节不特未经定约允准，且应如何作为实据所定办法于华人甚不公平，并可任由管理侨民入口委员藉端滋扰，此项官员向不喜悦华人素所共知，此例一行则华人更被虐待。第六款，工人名目所包甚广，凡华人不在例内所称之官员经商游历游学即入禁例之中按侨民局所定章程，凡办理钱银以及经理商务诸人均不在商人之列，其所谓学生亦须欲习高等各学或习专门之学，凡本国无可习者始得以学生相待，此款如果议行则例准来美之人只是有名无实。第七款，显然违背美国律纲下议绅黑脱曾在下议院讲解用意，而上察院亦曾判定，如按律纲之意则凡华人在美生长者，即是美民按一千八百九十四年八月十八日议院所定拨款以为政事各项费用之例，其中有云，凡管理外人入美之官员一经判断华人不应入美，若非提上户部大臣再查更判即作极末判语，不得翻案上提，此例用意明系不准华人前赴审署上控，若准侨民局官员照第七款定华人之籍则审署无权判断可知，而华人享受美产之权利亦尽遍此项官员掌握随意上下矣。第八款，所指外人入境则例向来不任华人遵行似可无须议及，且其中苛例亦已间有施行，如因患有传染等症不令入境便是。第九款，所拟一节各上议绅应宜先行详考通行各例，与及审署所定判语并非一时所可定议，此款似当俟至议院下次聚会再行裁酌。第十一款，与第七款同系不应准行其第十一款之末节即如议绅熙地所云，迹近使引华人受贿，立据拒其本国之人想美国议院本旨断不允于颁行条例之中有此项污碍公平之事也。此例一经上议院议准即可颁行，惟按一千八百九十四年所定条约，无论日后是否另行订定，仍须行至一千九百零四年十二月七日为止，至现时美国通行定例亦应与条约意义不当违背，以昭信守，且一千八百八十年中美定约内有言及凡已在美之华工及别项华人无论常住暂住美国，应即尽力设法保护，与待各国最优者一体相同等语，美国固宜知所遵照，惟议院现在所拟更改条例显有不顾定约情事，试问仿此办法推行于英德诸国可乎否乎。此说帖采自时报，原缺第十款兹仍其旧。
    ◎中外交涉汇志
    中日韩，六月十四日，日使及韩使照会外务部云，所有在津之韩人均归日本保护。日使照会外务部云，所有图们江间海岛华韩划界一事暂缓再办。
    中日，日廷拟于奉天省峒鞍捕县添设领事官，外务省则以中日贸易日渐扩充，拟遣官史分驻所占各地，此项官史归军政暑管辖，近已议订章程，日人既得营口，袁慰帅即电商外务部照会日使拟派道员文韫前往接收，并须将日旗撤去换悬龙旗已，而该处武员高山君悬旗一节系照行车章程办理未便擅易，至中国派员接收一层须俟两国大皇帝议定如何交法，方能交出，嗣外务部又催询日使，日使当电询日本政府作何措置，现得回允领华官前往驻扎，近闻日使因我政府拟于东三省澳设督抚一事未与商榷致来诘问。
    中俄，俄人由辽沈至京津之电报现已中阻，意欲我国为之转报外务部，谓须俄国先将辽阳电局之俄兵撤去方能照办。蒙古笃信红黄二教俄人在彼一意笼络活佛，故活佛深喜俄人现在交涉颇浃。
    中英，英外部副书记官波沙不愿宣布英国或将威海让出之政策。寰泰兵轮被印度皇后轮撞沉一案由江督饬令古柏律师为代表赴英臬署控告，臬司威金生君前往，曾传集人证推讯数堂，因错在被告断令赔偿，现闻被告不服已至伦敦上控。英国每日电信报访员爱特西尔误被华兵枪毙一案业已了结，中政府所给爱特西尔家属抚恤银二万五千两，亦由津关道送文美领事署转给凶后照例治罪，管带官革职按爱君自充电报特派军事访员以来月薪约英金二百磅，此外又有电费游历费。闻有英国水师弁兵在新安县华界内沙头角，勇卡后山竖英国旗测量山水形势，并未知会该管地方华官，有背条约现在禀由大宪照会领事查明办理。
    中葡，葡官于六月廿三日下午九钟将悲裴景福提交华官押解回省。廿八日上午八钟抵省，当经委员及兵轮弁勇协同巡警军续备军押赴督辕，随由沈臬饬令钉脚镣，裴绝无愧惧，随发交南海县西便看役房屋监禁，当道虚有意外，添派孙委员及按经厅严密看守，一面电禀粤督行辕请示办理。
    中德，鄂省张宫保近电外务部云，前接德总领事照会请借洞庭湖为演操德国水师之地业经力驳恐该领事禀请驻京德使向贵部商借切宜力拒其请即南洋所辖之乡鄱阳湖亦应照办。德国派驻亚东水师提督乘坐兵舰来宁即偕驻宁德领事盖萨特君晋谒江督面言奉德廷之命请租借江西鄱阳湖为屯泊兵舰之地江督力驳其说该提督领事要求不已江督惟言容再缓议俟商之外部及各省督抚再为答复云云，德员始兴辞而出。
    中法，法使照会外务部云，本使馆现有中国观象台仪器等件，请即领回，现经外务部领回暂存，闻此器系庚子兵燹后遗失，而未知下落者今法使举而远之中国云。福州之自来水建设权初系法国资本家禀请当局得准，自后又有他国商人更别订条约商请会办法，公使谓与前约不合，向外务部诘问，闻外务部已电致闽省，准令法商独办。
    中比，外务部近接比使照会略谓敝政府，现在特派伯赖尔充敝使馆头等参赞，该员业已到馆，将来一切文件统由该员办理。
    中美，美国禁工之约将届期满，闻外务部与政府诸公商议，拟派熟悉法律之伍侍郎作为议约专使，往美国会同梁使与美外部磋商一切云。
    ◎各国交涉汇志
    日韩，注屯韩京之日军司令官原口少将以执行韩京警察事务之通告文交驻韩日使转达韩政府，略谓保持韩京治安之举，俾日军无后顾之忧，我驻屯军观于现时之情势已认明此为最要之事，自今以后当由我之军队执行韩国京城内外之警察事务通告贵政府云。韩国保安会前此集议于钟路地方为韩政府解散，旋复集议于天洞（韩京地名）之，韩国小学校到者五六百人，选定决死员十三人，又送质问书于韩外部公举，由箕善为会长，李桃为副会长，其会员中有商人、有培材学堂生、有天主教徒，韩外部大臣李夏荣已因此事自请罢职，现该会选派会员三人往谒韩政府及外部质问日本公使要求垦荒之公文曾否交还，旋因知此项公文尚未交还，乃益示其愤激之状，其临时会长严世成上奏韩皇云，臣愿以死守境土，苟不达此目的宁受斧钺之诛，亦不能奉解散之敕令，复对政府及外部声言，要求垦荒之公文应速交还日本公使，且日本警察所拘留之前会长宗秀满须即释放此二者，不实行则保安会断不能解散云，翌日韩政府即照会日使拒绝要求垦荒之事。本月十一日，汉城电前日保安会呈长文于各公使馆略云，敝邦之与日本境土最近缔盟最久，自宜加以爱恤，今日使依长森藤吉郎之请，托向我外部要求山林原野川泽荒地，夫我国土地登记于册者仅非役地之一二种而已，人民之产业大率系山林川泽原野荒地若让与外人，势将举境土而悉被夺去，人民将转于沟壑，故一国之人心莫不愤慨，前议官宗秀满乃普告市民广采众议，欲以保国安民之策上奏韩皇，日本警察官于集会之中宗秀满等突，然捕去窃愿呈请各国公使务望仗义执言，防阻日人之侵侮，保全我全国境土幸甚。又汉城电昨日日使仍将公文送回韩外部，并声言如此回答本公使无当受之理。韩国外交官舍被炸药轰炸一事前经日本驻韩公使照会韩廷速拿主使之人，否即代办警务等语，今因韩廷覆文谓韩国警察无须日本干预，故林使又照会韩廷速拿凶犯，否则日本为保全京城治安起见不得不代办警察云。六月十一日，汉城电，本月初八日，韩国日本驻扎军司令官将关于施行军事警察之公文由日本公使交与韩国政府，其故因韩国系日本战斗军之背后连络线，其治安之能维持与否影响于日本之战事者甚大，日本驻扎军司令官查察韩国目下形势，知京城内外施行军事警察之万不可已，现已实行，盖军事警察自开战以来，在平壤以北之日本兵站部所在各地已早施行，近见京城亦不可少，此举故亦行之。六月十二日，汉城电韩廷警务厅照会韩外部请向驻韩日使要求，令将前被日本军事警察捕去之保安会员等交与警务厅。
    日法，法国新派营口领事日本武员不允接待。
    暹法，六月初二日，英京电法国要求暹罗政府用法人为顾问官或以法领事披的士充之。
    俄德，俄专使维忒与德首相褒洛在脑尔打尼地方协议，俄德商约现已议结，维氏已于西七月十九号由德回俄此约颇有利于德国云。柏林电六月十日午后一时，驻在柏灵之俄公使却督波司克由百纳尔霍浦之大客栈出时，忽一俄人伊尔尼支克追踵而来，出手枪对公使猛发弹，伤其耳，当即仆地，伊尔尼支克见之大呼其仇得复云云，遂为警察所拘时，公使为一化学者扶起而入附近之商店，见其流血被面，神色大变，乃仍移之于大客栈中，弹丸业已拔取，然甚危笃。
    俄美，六月初一日，东京电驻俄美使麦君，俄人因其寄同情于日本之，故交际社会大相排斥，麦公使现在因病版假两月，盖实恐此两月之中大有事变，故藉病版假也。
    英埃，六月二十九日，伦敦电英国外务部二等书记官普塞伯爵在下议院宣告云，奥德意俄四国不但肯遵照埃及王所发之命，且肯允许英国在埃及之举动，惟所沾利益须有期限。
    英德，五月十七日，柏林电英皇于今晨五点钟，由开厄尔启程归国，英皇前往各处，众人欢迎之，意彼此均同皇与其侍从在德国为人所欢迎甚为欣悦，在汉堡之日实为至德最乐之日，该城之新港英皇甚为快，观当在开厄尔德皇赐宴于英舰水手时，亨利亲王所言之语大为人所喝采，英舰水手几欲高举该亲王，英皇此行并未议及国事也。
    英俄，法国某报论英俄在中央亚细亚之交涉谓事机之动必在波斯，盖俄人工业渐盛，势必扩充其界限，而波斯适当其冲商旅所至国力，随之俄人于波斯之权遂益张大，目下波斯所借俄款及由俄人担保者有三十四百万罗卜，英人如欲阻俄人南下之志则不得不以波斯作间，然每年必津贴波斯二十万镑，视津贴阿富汗之数须增五万镑也。
    ●第七期・教育
    ◎论教育（录七月初四日时报）
    不欲为我中国计则已，欲为我中国计，舍教育无自，斯言也，上自天子，下至庶人，古考孔孟之法，新徵欧美之说，虽有百喙，无异一词，是以庚子以后，上有各府州县官学堂之设立，下有爱国志士热心教友蒙女学各种私学堂设立，游学之徒数以千计，足迹遍东西强国，岁资费千百万以上，时有增加，未有已日，不可谓非一时之盛，专心致志，出全力以经营者也，然而振兴以来，已有五载，成效之速固难骤期，而显见于现在者即可以此测未来，我得有言，如不欲为中国教育计也则已，欲为我中国教育计，则舍去敷衍教育之计画，而急求根本教育之计画，其道无自。夫近日以来，论教育亦数数矣，甲优乙劣，非无差池，而五十百步所差无几，仆也不才，窃舍此琐琐之比较，为国家前途计久远之长策，如或有当，可采择焉，至于言之者易，行之者难，以前成局，苦心诸公所经营者，其时其势，逼之而然，非敢有所轻视也。
    ○第一论　振兴教育之难
    不难于愚民之无知不难于反对者之阻止，而其最难者，则有二端，一曰人才，一曰物力。夫人才与物力分而求之，以我中国土地之大，人民之众，未必其固难也，而最难得者，则为以有才之人，而得有财，以有财之人，而得有才，夫万事之成也，必恃才与财以为之本，才与财俱备，则其事举，才与财缺其一，则其事虽举而不久，试以现事证之，官立之学堂物力稍有余于人才者也，故其弊在于徒具体，而无精神，其结果必至虽有若无，私立之学堂人才稍有余物力者也，故其弊在于志气有余，而实力不足，其结果必至有始无终，而其余官私之间者，才与财之稍有损益，而其弊亦稍益，终未有以大有之财，适在大有才之人之手，而得以之兴办学堂者，不但学堂然学生之择学堂者如是，而学堂之择学生也亦如是，有力之家不肯求学，欲求学之人不能有力，此其振兴教育之难者一。
    或者为之策曰，两难之并，固非天下易事，然若各用其长，以之相济则亦未始非补助之一策，使有财之人捐资为有才者辅翼，有才之人出精力为有财者经理，则亦各尽其道，而成其事则答之曰，然此固为古今中外之良法，用之于事，百投而百效者，无奈不能行之于我今日之中国，我请言其故，其一，则我中国之民族为财货奴隶之民族也，为财而动，不为财则不动，为欲求财而动，不必求财即不动，故学问技能者求所以求财者也，而凡有学问技能者乃得谓之才，故凡既有才者必为无财者，既有财者必为无才者。其二，则我中国之民族以官民贫富为界限之民族也。官之亲戚朋友恒为官，民之亲戚朋友恒为民，富者之亲戚朋友恒为富者，贫者之亲戚朋友恒为贫者。其三，则我中国之民族多疑忌之民族也，而疑忌之中则以恐人窃取其财为最甚，而人之果有可疑，疑之而每不幸而多中者，亦以此为最甚，故有财者决不肯以财托之于有才者，而有才者亦决不肯无故而受此有财者之托，苟或有之则必至反唇倒戈，而每为不托不受者笑，是故第一说者，一人不能兼有之谓也，第二说者同类之人不能相济之谓也，第三说者异类之人不能相济之谓也。第一说之不能尚得以第二说救之，第二说之不能尚得以第三说救之，至三者皆无一能，则财与才相济之术穷而欲以之振兴教育之难者又一。
    夫振兴教育断非财与才二者，缺其一所能行，而财与才二者既无合而有者，又无分而任者，无怪今日之教育颓唐而衰老也，我恐自此以往且长此颓唐衰老终也。
    ○第二　论误会教育之本意
    不肖官吏以之营爵禄，不肖志士以之图名利，此皆萤光石火明，其所明于教育无大涉者亦不必论之，今所论者，于教育之大半，其精神为教育所鼓动，而每于教育之本意有所误会，苟自今以往，长此终古而无人觉发，则其结果必至徒费千百万之才力财力，而无一大效，其误会之事为何，则醉心教育过甚，不以人为本位，以教育就人，反以教育为本位，以人就教育之一事是也，我请分别以为之说。
    其一，祝教育如触电者，夫触电死者，电触之时，即身死之时，其间虽有，而不能以发，今之究心于教育者，其视教育也，无乃类是。夫所谓教育者，非仅学堂之谓也，所谓学堂者，非仅名目之谓也，所谓学堂之名目者，非仅科目之谓也，其始也有因，其结也有果，所以如是者，盖皆有其所以然，而今之所谓教育者，则否以为中国之所以无教育，以无学堂已耳，无合式之学堂已耳，故一纸诏书下，而蒙学小学中学大学之人才备，一编章程出，而普通学专门学之阶级清澈，一册讲义成，而德育智育体育之美质尽已入人骨贿，有学堂数百处，中国即立亡，而此省可以独在派留学生数千人。中国种即灭，而此类可以独存，是故以一地方言，则教育之程度以学堂多少为上下，以一人言则教育之程度以游学不游学为上下，其地有大学堂者王，有高等学堂者霸，有中学堂以下亦足以富强，共人足迹及英美德法者圣，日本者贤，其余名都大邑者亦得为高明大雅，人尽以此视身受者，而身爱者亦以此自，其一视教育如庖人，如缝人，如匠人者。疱人之为饮食也，所以为人饮，为人食者也。缝人之为衣也，所以为人衣者也。匠人之为房屋也，所以为人住者也。而我观今之所谓教育者，其又类是教育尽为人，无有为我者，夫人生之与教育，果有若何关系，知其故者，未必无人，然以其平常者言之，其识见之最高者，则必曰，教育之所以宜急，为救中国之危也，故我每见中国危时，则必求教育，其危有稍安，而教育亦已，庚申之时，外迫英法，内遭发逆，危如累卵，事平之后，遂急开方言等馆，水陆师等学堂选派学生留学英法，其后稍安而其事即寝，甲午之时，败于日本，各国始倡瓜分之说，其危又至，于是戊戌之交，学业大兴，又开京师大学堂，各省州县学堂选派学生留学日本，其后稍安，而其事又寝，庚子之时，拳匪乱作，八国之兵逼城下之盟，其危又至。于是自此以后，至于今日，开学堂之事日以闻，选派留学生往东西各国之事日以起，其时未久，其危尚悬目前，故其事亦未寝，然使再阅二三年，内忧外患，不大增加，则其事必寝无疑，此皆上焉者也，而其次者则为识时势，时势至今日，去野蛮而趋文明之时也，我先时势以趋，则得为识时务之俊杰，又其次则为逐波流，人皆讲教育。我亦不可不讲教育，故第一说之讲教育，是为祸患作饮食也，第二说之讲教育，是为时势作衣也，第三说之讲教育，是为他人之讲教育者作房屋也，而均非为教育自饮自食自衣自住者。
    政务处奏遵议各省武备学堂委员教习保奖章程并酌改各学堂保奖新章折
    窃臣等议复前署湖广总督端方奏武备学生请奖折内声明单开之教习委员请，饬下政务处会同吏兵二部分别核议，各省武备学堂在事人员将来请奖应如何严定章程，一并详议具奏等因，于本年三月二十八日奉。旨依议钦此查吏部历办成案天津武备学堂及南洋水师学堂三年期满，请奖教习翻译优等学生，额数均以九员为率，准其择尤酌保一二员照异常劳绩请奖，其余均按寻常劳绩核给奖，叙兵部核办天津武备学堂奖案亦只准保数员，是南北洋从前保案，每案并学生在内，文武统计不过十余员，今该署督奏请武备学堂奖励，除毕业学生已另单列保外，其单开之教习委员等尚有十七员为数较多，惟从前保案系三年奏请一次，此次湖北学堂据称自光绪二十三年设立，今已七年之久，学生毕业者七十五人与前办各案不无区别，臣等公同商酌与其定以年限昭为成例，不若限以学生毕业人数俾昭核实拟请，嗣后各省武备学堂均应俟学生毕业成就，在六七十人以上咨送到京，考验相符方准将在事人员请奖，每案文武并计不得过十六员之数，尤为出力者准照异常劳绩酌保二三员，其余均按寻常务绩给奖其在事人员，仍照向章先期咨部立案，并于开保时叙明各该员在堂年分造册咨部以凭查核，现湖北毕业学生已令该督出具考语，咨送练兵处考验，所有请奖之教习委员应俟该学生考验后再由该督另行详核造册送部，即照新章核给奖叙如蒙。俞允臣等即通行各省一体遵照谨，奏奉，旨依议钦此。
    ◎荆州将军绰奏旗营兴办学堂官绅后丁量力捐款折
    窃维兴学为当务之急，育才得御侮之基上年恭奉，谕旨及时兴办学堂曾于光绪二十九年闰五月廿五日由奴才等会同奏请，在荆州旗营设立中学堂一所，高等小学堂四所，蒙养学堂八所，每年由荆州三卫平余项下拨钱一万串及书院各项旧有之款作为开办，暨常年经费派委荆宜施道余肇康湖北候补道喜源经理，其事嗣于本年二月复经会奏，由本省铜币盈余项下拨款开办方言工艺两学堂，亦委该道等办理先后具陈奉。旨允准在案查方言工艺士学堂，就原有书院寺宇初经采定惟中学堂一所修建礼堂、讲堂、自习室、寝室以及教员执事住屋，并应用书籍器具物料一切价值倍增，所需已不下二万数千金，经该道等禀称，所筹经费不敷甚巨，奴才与前兼署督臣往返函商，经奴才端方首先倡捐银元二千元，奴才绰哈布与奴才瑞兴德禄共捐银一千五百两，荆宜施道余肇康捐银一千两，武昌府知府梁鼎芬捐银元一千元，荆州府知府舒惠江陵县知县张集庆各银元一千元，湖北候补道喜源扎勒哈哩各遵其故父遗命各捐银三千两，此外官绅量力捐助统计捐银一万一千五百九十两，银元六千元，均拨作中学堂建造开办不敷之用，在各该官绅急公好义，声称不敢仰邀奖，叙奴才等未便没其苦心，一俟工竣遵照部咨另案造报，再将各官绅声请奖叙以昭激劝至奏开蒙学堂八所，每所学生现有一百三四十名不等，总计八所学生共一千数十名，常年经费所需甚巨，实在无款可拨，经奴才等率领八旗协领佐领防御骁骑校世职及兵丁等按月捐钱四百八九十串，一年共计钱五千数百串，并荆州道府暨候补道喜源按月共捐钱五十五串，尽数充作蒙学八所教习常年束修火食并一切杂项之用，每学各派品学兼优之佐领防御一员，共八名充当监学，各学房舍概就八旗协领衙门及庙宇修葺改设所有修补费用，暨大概器具亦由官兵捐款购置，均于二月初二日一律开学，奴才等随时督同管学各官勤加考核，期收实效，近经湖广督臣张之洞颁到奏定学堂章程内列学堂等级，蒙养为家庭教育，不另设教科，现拟遵照章程即将八旗蒙养学堂改为初等小学堂，以归划一，每学堂添设监督一员，即以原派充各蒙学监学之佐领防御八员委充各旗初等小学堂监督，该员等各有应尽，我务不支薪水，统俟三年办有成效，照章择尤请奖，所遗监学即由各学教习内择其管理最优者八员兼充该兼监学之教习等，既经有教习修金勿庸另支薪水以示撙节，伏查荆州旗营户口殷繁生计维艰经督抚臣与奴才等遵。旨创办学堂为驻防开风气之先，现在旗营学生向学綦切派出东西洋游学者有五十余人，在鄂省文武高等中小镑学堂者有一百数十人，源源继起尚未有艾，此时中学堂并方言工艺两学堂赶速建修，约计秋间可以开学，目前已开者只蒙学八所，今改为初等小学堂，而学生已逾千名，查荆防学生勃起如斯之多，且速皆由湖广督抚臣张之洞端方顾全旗营不分轸，或和衷商办督饬管学道府各官认真经理仰副。朝廷兴学育才培养根本之至意所致惟蒙学堂八所常年经费概系奴才等率同官兵捐办，并未动支公款应请邀免造报谨，奏奉，朱批学务大臣知道钦此。
    ◎政务处奏遵议各省武备学堂委员教习保奖章程并酌改各学堂保奖新章片
    再查学务大臣会同张之洞新定学堂章程，内称各省学堂员绅教员每届五年准照，从前同文馆成案择尤保奖各等语，窃臣等本日具奏遵议各省武备学堂委员教习保奖章程，请嗣后委员教习保奖，以造就学生人数为限意，在杜从前例保之弊，所有各省设立各学堂员绅教员保奖新章所定五年准保一次，亦应改以学生成就人数为衡俾归书一，惟现在各省唉经开办成就人数尚难预定，应俟五年届期察看，各该省办理情形及成就学生多寡再行分别酌定奖额奏明办理谨，奏奉，旨依议钦次。
    ◎直隶总督袁饬学校司选定初等小学堂合用书目颁示各属札
    各属开办蒙学业，经通饬按照缺分大小限期责成，并选取镑该属诸生先行学习教授法等，因在案查蒙学即新章之根原所关甚重，现在各属渐次开办，而学科既不完备，课本无所适从，难保不以乡俗课本羼入其中，于开通民智之道大有妨碍，即学习教授法之诸生亦须有课本为之模范，旧法专主背，育新法则注重讲解，旧法强以艰深，新法则导以浅，近旧法于修身卫生等事不甚措意，新法则极力讲求是欲学堂之有效，以教法之善否为衡，欲教法之改良以课本之精疏为断，应由普通教育处暨编译处汇择各项图书就学，务大臣所审定者及官局编纂私家撰述最合初等小学堂之用，价廉而通行者分科选定书目，颁示各属俾令购置，毋出是书之外，庶几此项学堂不至有名无实，即私立学堂学馆亦可同风仿效，各有遵循实为化民成俗之要务，该司即便分行知照办理。
    ◎两湖总督张札幼稚园文
    奏定学堂章程各省设立蒙养院，应就育婴敬节两堂扩充屋舍，增加额数，即于堂内划出一区为蒙养院，令其讲习为乳媪及保姆者保育教导幼儿之儿事等因钦奉，谕旨通行各省钦遵查照在案，兹查湖北省城所设幼稚园系在，奏定学堂章程未经颁发以前以致办法未能划一，且于园内附设女学堂聚集青年妇女至六七十人之多与，奏定章程尤为不合，若不亟与更正，诚恐习染纷歧，喜新好异，必致中国礼法概行沦弃流弊滋多，本部堂审慎教法体察世风斟酌再三，亟应另定办法，查省城宾阳门内之敬节分堂地方僻静，应即将该堂扩充屋宇添建讲堂，即名曰敬节学堂，挑选粗通文理之节妇一百名作为傅姆科，正额延聘日本女教习讲习女子师范家庭教育，以备将来绅富之家延充女师之选，又该堂西南有保安太药局基地两所地段广阔，堪以归并修建改作育婴学堂，附设蒙养院于其中，挑选略能识字之乳媪一百名作为保育科，正额延聘日本女教习讲习保育幼儿教导幼儿之事，以备将来绅富之家雇用乳媪之先，至历年旧有之敬节育婴两堂听其循旧办理，不与此两学堂相涉，其原设幼稚园内附设之女学堂即行裁撤，所有原在该学堂有夫家之妇人有愿学习女子师范家庭教育及保育教导幼儿之事者准其分别附入敬节学堂及育婴学堂内一体教授，每堂不得过三十名，其未出嫁之室女即毋庸附入此两学堂，以示限制，而昭区别，如有少年处女志切就学者，该女子父兄尽可邀约亲族戚谊公同筹商于巨绅世族家中开设女义学，妥拟章程限定额数，禀明官师批准，延聘中外女师，俾戚友处女附学其中斯为妥善无弊，方与奏定章程相合。
    ◎出使日本大臣杨咨各省督抚游学生须知文
    游学日本诸生欲入武科各学校者，本大臣必详加查察，若非领有大吏咨文则不准保送，乃近闻有等学生领咨到东后，另觅保人送入文科，私将所领咨文赠与同学，冒递瞒请送入武科，虽查无实据，然既有所闻不得不防微杜渐拟请各省，嗣后咨送学生来东如系习文科者，则将该生年貌籍贯并欲入某学校肄业，于咨文内切实声明如系习武科者则仿照各省考取武备学生章程，饬该生于领咨之先自呈影相片二张，以一张存案，一张黏贴咨文尾加盖骑缝印，然后封给该生赍报，以为查验真伪之据，其咨文内所开该生姓名务饬房书缮写清楚，切勿挖补填改，致滋疑窦，再查日本现行规则武科各学校统归参谋本部经管，中国学生欲入校肄业，无论官费自费均须由本大臣咨送，方许照收，如有亏欠学费者必照会本大臣代为追缴，现在各省自费生到东游学者日增月盛，亏欠学费时有所闻，若一一代为追缴，既嫌纷扰且有避匿不见，无从查问者嗣后咨送此等学生，并望取具殷实绅商保状声明，并无亏欠随文附送使署存案，遇有亏欠学费者即可咨会本省，惟保人是问庶不致学费无，著有碍学生名至于学生请咨游学，各衙门书役人等难保无需索规费等弊，亦请通饬严禁，以免阻学进步之机，为此备文咨呈请烦查照办理。
    ◎两广学务处派游学规约
    平时应守规，第一节留学生平时当以自修自治为应尽之义务，所有应守各项规则略下，一、当遵守此次选派学生定章不得违越。二、当以修私德为根本，而推广之公德不得沾染习气，务以持躬端谨爱惜名誉保全国体为要。三、当以专心修学龄前为宗旨，除选定学科外，不得干涉与学科无涉之事及肆意空谈，以越范围而害修学。四、诸生或同在一校或分在各校，务当相友相敬，不得有所抵牾及互相借贷、互相告讦等事。五、对师长宜尽礼节守规律，不得为无限之自由致损学生之资格。六、除暇时为本处翻译书籍外，不得为他人译书及刊行杂志等以耗修学之时日，与精神撑生，在外国修学时，本不应令兼译事致耗时日，然如星期及两假内暇时，亦多本处待用，各项译编甚亟各生尽可与此等暇时从事译述东文书报，每千字定给译费两元，西文书报每千字定给译费六元，均视沪上译价稍丰，既可稍为学生津贴，亦可略资本处应用，并可藉以考察各生之学力，似尚有益无损，至译件自当以本处指定者为准，如本处未经指定则各生应就其现修学科中或译其专书，或摘译讲义均可，但邮寄须将译编及原本同时并寄本处，覆校无伪即行核给译费，各生中如有资性迟钝，未能兼事译述者听，七余指定学校外，不得中途转入他校，八除于修学上旅行上不得擅离修学区域，休学时应守规则，第二节修学期以外，冬夏期、秋期、春期等休学时应守各项列之，如左一休学时宜趁此暇时练身心励业，如修自然科学从事植物学、动物学、矿物学、实验采集等事最适于此时，不得抛荒岁月虚糜经费，二休学时或看学校工厂，或为关学艺在实业等事之调查宜作日记，将调查所得一一详述寄至本处，三休学时能得教习，闲暇同往以便随时质问尤资学识。请假规则，第三节除学堂定章假期以外，不得私自请假，若有别事，故不得已而请假，其准否各条项列之如左，一因家中大故请假，除往返行期自抵家日起给假口十日，川赀概由学生自备，如无力归家者，在外洋亦给假口十日。二卒业以前不得回国，应一切考试违者，除革退外，仍追回以前之学费。三在外修学每逾两年准于夏期，休假期内回家省视一次，但不得越秋学开校之期，若逾期在五日以内者罚学费一个月，若愆期十日者，除退学外，仍追回以前之学费，按此条专指东洋留学者言之西洋道远不在此限。四因病请假者凭医生及校长定假期。修学报告一到外国后，至入学时应报告到埠，日期情形所入学校、学科、课表、年限、规条、教习、名姓及所担学科一一报告。二每学期末宜将一期所受学科大略及考试问题分数名次及请假日数缘由作报告书报知本处。三应作报告书时除邮便通例所需时日外，至迟不得逾一星期。
    ◎四川学务调查所章程
    第一条，四川全省学务处为整齐全省学务起见，特设学务调查所。第二条，调查所附于官报书局开设。第三条，调查所人员观书阅报，准向官报书局请借，其官报书局事务殷繁之时亦得向调查所派员助理。第四条，调查所有稽察全省学务绳愆纠谬之责而无进退黜陟赏罚之权举，凡管理者教授者或是或非或勤或惰详著于册呈请督办核夺，不得擅自判决。第五条，官绅士庶有未解章程之意及于学务有疑义者及欲购教科书，而不知其名者，准向调查所请问调查人员须详悉造之，不得拒闭欺饰。第六条，设监督一员副监督一中皆兼视学官。第七条，监督副监督不拘官阶及本省他省人员，但取学问优长，由督办或札委或关订监督月俸六十两，副监督月俸四十两。第八条，监督之职主持一所之事务督率教导，全所委员修其学业，使咸洞明学务以成调查之材，有特别之事则奉委出而视学。第九条，副监督之职佐监督理所务教导委员，凡挡卷为调查所必知者令委员录副汇存，归副监督收掌，借还书报由副监督经手，委员调查有难信者则出而视学以覆按之。第十条，调查所委员分三等，曰坐查委员，曰行查委员，曰学习委员。第十一条，坐查委员令各府直隶州慎选所属，现任教官品端学裕实心训士者多则三人，少则一人，调省验看委充该府州坐查委员所查，或两县，或三州须派定。第十二条，坐查之事三月一报由调查所预将应查者列条作问答，每次核报批回即发下次表式，因其程度更端问之，随问随答，不许含糊，务使声应心通不同具文徒设。第十三条，坐查季报与调查所直接，无须牒县详府另禀他处。第十四条，坐查不给薪水，年终考定功过，记功赏银三十两，大功五十两，过则销功大过三次则撤差。第十五条，坐查不实行查纠之，行查不实视学官纠之。第十六，行查委员在所当差应办之事列后。一、预修科如课吏馆观书阅报，互相讨论，准向正副监督请业请益。二、收发科听副监督之令应收者呈副监督收掌，应发者请于副监督而发之。三、书记科凡调查所应办稿件批牍拟问，由该科拟稿送监督核呈。四、录事科凡抄缮之委员任之，不另雇写生。五、庶务科如州县之帐房一切购置日用及监督仆役等事悉经理之。第十七条，五科惟预修监督自管，以便全所委员同在此科修习，其余四科由监督量材器，使将十六员分派执事。第十八条，行查，员出省即就坐查问答表择要由监督朱圈示以查法，其各学教官优劣，应令一并详查，另呈手折密陈。第十九条，行查委员预修三月，甄别一次调查销差择尤移司注序劳绩怠玩。记过停委。第二十条，候补教官外奖扣捐输保甲办赈之类大半请拖地方官联名请奖，非若学务劳绩之核，实拟请以后，因违误学务撤任之缺，专用学务劳绩人员序委以示鼓励。第二十一条，行查委员奉委出省，不准向地方官及学董收受程仪，由学务处分别远近酌给川资，在所当差月薪十元，出差不扣，所办科务派学习委员代理加给半薪。第二十二条，学习委员不给薪水，月给月费三元附于预修科，所有修习之事与行查委员一律无异，三月甄别另班注册。第二十三条，坐查行查学习有缺皆先尽教官补之，如教官实无可选，亦准兼用他项人员及举贡贤绅。第二十四条，所内杂役四名，督及委员火食杂役工食悉照学务处向章办理。
    ◎各省教育汇志
    北京，京师练兵处，前奏请选派各省陆军优等学生出洋游学一折奉。旨允行遵即飞咨各省照办，北京设立实业学堂系由编修陈太史骧具禀商部，当蒙批准饬与学务处合办，并派陈为监督，俟考取足额即于七月开学，其创办经费即由商部筹措，常年经费则由学务处岁拨二万金云。
    直隶，磁州设立小学堂，因经费不敷，有监生范协隆遵其母赵氏之命，愿将西乡北贾壁村庄房二所并地二十九亩五分捐作学堂常年经费，估计所捐房地共值银一千两，由知州李兆珍详直督袁宫保奏准，在原籍自行建坊，给予乐善好施字样以示旌奖。侯补道毛观察庆蕃在河北大悲庵内设立半日学堂，招贫寒子弟二百名，分为四班，专教写算两项，无论已未读书概行收录并不收费。学董林墨青君倡立商务半夜学堂，先在城隍庙前新设官立半日学堂内创办一处，每晚自八点至十点专课，各商号学徒学科如习算识字及解浅显文字之法。顺天府属密云县陈大令抵任后，清查庙产建设蒙养学堂多至四十所，并劝募绅商另设小学堂一区，有常款万金发商生息为常年经费。吕文敬公孙女碧尘女史至津谒见，当道拟开女学而苦无款，当道颇为感动允为筹款，先在天津设一女子师范学堂，再将保定育婴敬节两堂仿照定章，挑选节妇书识字者教作保姆，仿外国幼稚院成法均拟委任该女史倡率总理。保定省城自两江同乡设立公学后，山东继之，近日豫省侨寓官商亦议就中州会馆分设高等初等小学堂各一所，无论官幕工商子弟均可入堂肄业，拟于七月开学。
    山东，济南在籍绅士萧翰香主政自充济南中学堂教习后，颇以开通风气为务，刻欲于省城创办民立第二小学堂，有请留学日本速成师范生观城王明经泽同为教习之说，已与常务处商明矣。近有志士在省城小沧街创立半日学校，已于六月十六日开学，先招生三十人分为两班，共有义务教习十四员，分日到校授课。署莒州李大令光华诸城朱大令合群笤诟镁成枇半日学堂，藉教无力读书子弟，均于五月开学，现在学生已有三十余人，拟陆续添至六十人为止，所有教习束修与书籍器具等项皆系捐廉嘀。鱼台县逯镜源大令创设小学堂一所，以该邑向出砖瓦业陶者众，特按各窑之大小以定捐资之多寡，由绅士转相劝导暂资开办，其常年经费则由官绅各自捐助云。登州蓬莱县计平日所立家塾共有二千余所，但苦乏师资，往往有毫无学识者滥充讲席，李大令出示招考师范，并按乡按塾查明为师之数造册存案，其优者许民间延聘，其劣者不许再请，致误学程，又该县不列祀典之庙产业颇多，近亦一律查办，俟查明后酌提数成充为学堂经费。烟台东金沟寨村嵩武营旧址癸卯冬季设立水师学堂，曾招学生二十人，归徐教习教授，今岁三月间，由谢帮办示期考试，取十九人作为头班学生，由堂供给饮食衣服，每名复月给零费银二两，又于四月间招考二班学生二十名，以徐教习未能兼顾，乃另开一堂延汪教习教授，所有头二班学生一概练习体操，每下午由帮带教习等在营墙外训练教演，即毓材养正各学堂刻亦添设体操，均另备操衣靴帽。
    河南，开封中学堂已将彝山书院改名，叠次招考挑取百人兹蒙学堂，又将开办拟将省中义学十余处并为蒙学堂十所，分设城内四隅普育堂，向有义学两堂兹亦改为蒙学，此外尚有四堂拟在北城之积谷北仓开设，藩司已饬经厅郭参军前往料理，其蒙学教习即由该各义学之教师十余人中考取十人承充。常备军随营武备，学堂屋已落成，当由各营挑选粗解文字者四五十人，于五月初考试一次，六月初一日开课。
    江苏，署江苏臬司朱廉访在仵役数名备文送省作为教习，一面招人入所认真学习，听候考验，给谕承充，闻投所报名者颇不乏人，业已派员开办。常州向有藏书阅报社及图书馆两处购备各种新出有用书报，供人随时借阅，惟藏书社近于北，图书馆近于西，往居东南隅之学人未便奔走，现于正素巷特设一青年学社，专储各种科学有用诸书，以便诸同志就近借阅，业已定期开办。京口驻防顷又立一大同学堂，发起者乃桂漱、秋桂铸、秋海笑、侬长朗西四人，已聘定历史、国文、体操、唱歌、数学、测绘舆地英文理化各科教习，计定学额四十名。娄邑举人马逢伯廉招孝集同志。合巨赀于西门外祭江亭地方创设蒙学堂一所，中西并课，六月二十七日为第一次讲书之期，禀请府尊田[A129]白太守邑尊黎子新大令等到堂观听。上海各绅董前以龙门书院亦当改作学堂，联名禀请邑侯汪大令，未经批准嗣由沪城学堂董事姚君复具禀道署，当蒙批示，准将龙门书院改作师范学堂矣。
    浙江，萧山只园寺等丛林日有绅富前往，荐祖礼忏，兹奉李思澄大令示饬，每忏捐钱二千文，以备创兴蒙学堂经费，责令寺僧按月报解，嵊县自去年改书院为县学堂，城乡多继起者迄今已有学校十二所，而其中以小学校为最，又有冯君晓春创设一女学堂，于暑假后更议扩充云。
    福建，省城魁辅里阅书视由梁干青、俞亮功、郑兰、孙茂才邀同各志士捐资创设，购置新书数百种，并外洋中国各项报章任人取阅，已经五阅月复捐资于社内附立蒙学堂，无论贫富子弟皆可入学，不取束修，专教以英国语言、文字、算学舆地中外历史体操，现入学者已二十余人云。前兴花府玉太守就凤山寺建设学堂，今吴邑令于夏间议就凤山寺开设蒙养学堂，经费由吴邑令捐廉三百二十元，先行试办，学额四十名，其年龄以十一岁至十五岁为合格，业已考选入学。兴化黄澹轩广文与其侄厚安茂才前就涵江倡建崇实学堂，肄业者七十余人，近复禀请府县及涵江巡司恳将各牙户捐，按年抽出若干以供蒙养学堂经费，业已批准。徐茂才、开榘偕、林孝、廉翰、洪明经、景皓、陈茂、才樵等曾在兴化马巷设立阅报，所颜曰醒社兼售各种书报，藉以输入文明，又议建励青书院招考学生四十名，肄业开办费约需二百元，由各生摊支。龙严、陈司马、陈广文暨阖州绅衿，议将阖川公共新罗书院酌改为中学堂，并设蒙小两学堂以为中学基址，小学堂拟设于报恩寺，蒙学堂拟设于尊经阁，经陈司马示定五月初八招考，三十岁以上者准考师范，简易科三十岁者准考中学生，二十以下者准考小学生，惟蒙学堂学生未曾招考，候挑选聪颖子弟入学，是日报考师范者五十余人，中学二百余人，小学二十余人。
    湖北，女学堂自张宫保下札，将原有学生一律辞退后，各学生与任宪吉监督及冯堂长易监学等会商自立一公学教习，担任义务学生，不出学费，每日只在学堂食饭一顿，月出膳费二元，所有书籍标本诸费端午帅已有电至，由午帅捐纳，当冯堂长演说建设公学时，各学生闻之莫不痛哭失声，四女洋教习亦愿在公学担任教员义务，以表同情。武昌府师范学堂业已定期工学，其兰陵街创设竞化中学堂闻所聘教习皆游学日本宏文院毕业生，开学之期约在七月初旬，而正卫街医学堂正取镑生，刻经监督谭伯诚观察示期，于六月初四日开学，并于初一日先经观察，率领各生上堂行开学礼。襄阳府学堂创建伊始，经费不敷，张家湾厘局委员程伯臧太守学恂愿将该局每年余款三百余串上禀两院，暨总局拨充襄阳府学堂经费。黄州府留学诸君今年署假归国，特借贡院创设一光黄学社，速成讲习，所期以两月卒业，内分普通师范两科，一以预备入各学堂之基础，一以造养蒙小学之教员公推乡绅姚太史为会长，殷君为学监，各科教员皆由留学诸君担任，听讲之人以百计，并蒙梁星海太尊，高松如太守，邓李垂太守，原小蓬大令捐助多金，极力提倡云。汉阳汪君禀县请将宝裕和补缴栖贤寺田价捐作小学堂经费，业经县尊冯大令批候详请销案矣。
    四川，成都府属新津县，江西会馆现议设蒙学一所，以教同乡子弟，已聘自日本回国之万君松为云不教习久即将兴办。绵竹县孀妇罗王氏与媳罗潘氏捐祖遗产业值银四千余两，助该县学堂经费，伍介康大令据情禀奉锡清帅批示，以该氏姑媳茕茕孀妇竟能舍其私财，取彼公益，苦节热心，可矜可贵，既乏子嗣应得奖叙自应变通办理。奏请各建一坊以示旌异。南充县蒙养学堂叶大令前禀称已设立五十余所，今该县蒙学稽查贡生王洞到省参考学堂规则，据云现又增三十余处，合计先后办成者共有八十余所之多云。长寿县办理该县蒙学已立八十处，禀奉蜀锡督制军批云，该令到任甫及一年竟建城乡蒙学八十堂，经费筹至八千余串，经营惨淡，可谓难能教谕，陈洪泽热心苦志襄策育才，并堪嘉许云。
    广东，两广学堂已开办者合公私而计约有七八十处，以常年经费四千元通计之积款有三四十万矣。速成师范学堂系借贡院地基房屋略加修葺而用之，报考学生虽有一百六十余人之多，至六月二十日开学到者仅得半数，馆长为王枚伯大令教习，有张渭西何易一向仙桥及日本藤乡秀树诸君，该校功课拟以年内毕业，师范馆之附属有教员练习，所以养成学堂管理人员者初令各属拔尤申送，每州县视缺分大小保送一二人或三人不等，并缴学费银共三十元后，报名私费来学者亦不少，现有一百六七十人，亦设馆在贡院内，七月开学，而两馆经费均由学务处筹拨。潮阳县俞大令近奉学务处札文饬各属就地设立学务公所，遵即择地开创，拟将东山学堂旁有一不入祀典之庙名曰观音堂者改为学务公所云。近肇庆府多太守叠奉大宪札谕调查该处寺产酌提兴学在案，兹探悉鼎湖庆云寺经发委调查该处寺产酌提兴学在案，兹探悉鼎湖庆云寺经发委调查据云，岁入约四五万金，乃该寺住持托言僧徒工人百余，均仗寺产糊口不肯报效学费，现已复由董参军前往催缴矣。六榕寺僧铁禅前因慨捐寺产效充武备学堂，经费当蒙大宪奏奖赏给匾额，兹海幢寺僧适女等愿报效学堂经费四万元，据情禀请学务处赏收，学务处已批准详请。
    ◎各省游学汇志
    北京，外务部接驻美钦差大臣梁星使电称，迩以美政府禁阻华工一节较前更甚，即前往游学各生亦必留难驳诘，始准登岸，当由外务部转咨南洋大臣魏制军谕知，游学各生如赴美国须将籍贯年貌详细开明，并令先期咨报前来转送美政府交上，各口始免临期再生枝节等因，制军接咨后，业已札饬江海关道袁察观传谕赴美各学生一体遵办。
    直隶，直隶学校司拟选派学生四十名赴日本留学，以二十名学速成师范，一年毕业，以二十名学专门实业，五年毕业，此项学生系由各府中学堂保送，每名每年须费银四百两，由各生本籍知县筹缴。
    山东，山东派往保定肄业之速成农业学生已卒业回省，刻又续招学生二十名派往日本专习农业，委通判朱曜率同前往。商务局学务处本议于省中省镑学堂选取斑材学生二十四名遣赴东洋学习农学工。商业嗣因三项学期年限不同，其中以农学最要，亦为时最速，现拟先派学生二十名专习学，闻已详周中丞请示遵办。
    河南，前河南学使林编修贻书癸卯冬旋京覆。命后在学务处具一请自备资斧赴东西洋游历业已启程前往。
    湖北，湖北今春派往北京练兵处之各陆军毕业学生现均蒙练兵处破格优待，或派监督或派专司，拟俟略有头绪，即专奏请奖，并有续调之说，张宫保闻之甚以湖北陆军乏人为忧，现欲乘派遣陆军学生章程未咨行到鄂之，先选派将弁多人往日本学习云。
    湖南，出使日本大臣兼管游学生总监督杨现咨湘抚以派往学生多有更换顶替情弊，嗣后前往游学各生须于咨文注明年貌籍贯，并入某学堂肄业，又须各照影相片二纸，以一存案，一黏于咨文之尾，盖用骑缝印信发给该生赍投，以为查验真伪之具，现已由学务处通知照办。
    广东，中国往日本游学生以浙江、江苏、湖北为最多，而广东次之，惟今年广东人大有增进，计自五月截算，统官费自费生东渡者已有六七十人，其入弘文学校者凡二十余人云。
    四川，四川留学生二十三名于二十号搭平古罗船行抵门司，是即该省最后之派遣云，按旧岁四川学生之留学日本者不过数名，此二月间陆续派来者有三百人之多，进步之速如此。
    ◎各国教育汇志
    各国，近日比利时万国书报会之董事名阿德来者曾著一论，其略云欧洲自得印书法，之后至一千九百年正月为止，印出之书十二兆十六万三千部，报馆所出之报则约有十五兆，至每年出书报之数连重印辈二十万，略分各国如下：日耳曼一千九百零二年出书二万六千九百零六，出报八千零九十四，日本一千八百九十九年出书二万一千一百五五，出报九百七十八，俄罗斯一千八百九十五年出书一万七千八百九十五，出报一千，法兰西一千九百零二年出书一万二千二百九十九，出报六百八十一，意大利一千九百年出书九千九百七十五，出报二千七百五十七，美国一千九百零二年出书七千八百三十三，一千九百年出报二万一千，印度一千八百九十一年出书七千七百，一千八百九十九年出报一千，英国一千九百零二年出书七千三百八十一，出报四千九百四十三，奥斯马加一千八百九十九年出书五十，一千九百零二年出报二千九百五十八，以上各国举较大者其余不列计总数出书为十三万二千三百七十六，出报为五万八千七百九十四，至书报之分类法律与道德居百分之二十五，有奇文学居百分之二十，有奇实验格致居百分之十二，有奇历史地理居百分之十一，有奇天道宗教居百分之十，目录提要居百分之九，方言文法居百分之四，智学居百分之三，美术居百分之二，有奇哲论居百分之一，有奇论著书人则德国为多，报则当推美国、德国，著书者一兆人中有三百五十四，法国三百四十四，瑞士三百三十八，比国三百三十七，意国三百零九，瑞典三百，英国一百七十五，俄国八十五，美国八十一，西班牙六十六，英人多自著之书及小说，德人则多撰课本及天道论或便于儿童所用者，法人好记历史，意人好谈宗教。近日著书之人日盛，故与书相联之各种商务亦因之日兴，如纸、如墨、如铅字、如印书机已成一实业中之最大社会矣。
    意国，意政府鉴于日本国力之伸张，知日本语学为日后应用所必须，特于那波里东洋语言学校中增设日本语学科，京东外国语学校教授伊藤平藏氏前往意国留学时，有鸠里郁额基尼者尝从伊藤学日本语，今遂为该科教习云。
    美国，美国近有三万九千学生入大学校，此项学生大半皆隶美国中部者，仅伊藤脑一省中已多至四千五百人，可见该处女学之盛。纽约城中近拟造一最大之公众学堂，以六层之高楼，区为一百二十六院，有总会堂可容千六百人，堂居地下以自升车上下焉，又以全学堂分作两部以别男女。
    ●第七期・财政
    ◎论陈请加赋之谬（录六月十八日中外日报）
    日前报载某京兆陈请加赋，当蒙召见，力陈其说，略谓祖训虽不准加赋，惟从前米价极廉，而今之粮价数倍于前，即使加倍征赋，尚不及什一之数云云。闻政府诸人亦不以其说为然，未之采纳，然今日之立言者，一时虽未见施行，而既发其端必有更踵其后者，且近来筹款之法，搜剔已无不至，而终不敢议及加赋者，良以祖训昭垂，莫敢显冒不韪耳，顾新立之各种捐税，名目棼如，行之甚艰，而不成巨款，则必有苦其繁难，而别求简捷之法者，故某京兆又谓与其零星加捐，终无所补，何如迳直加赋，较有把握，其言诚足耸听，此欲遏其毒者，所以不能不为明办也。按某京兆谓今之粮价，数倍于前，非当日所能逆料。夫生齿日繁，而地不加辟，则粮价必至日高，此理本非深赜，岂有当日并此而不及料者，惟圣祖早鉴于今昔之不同，故以永不加赋为戒，永字之义谓无论日后之情形若何，而断不得以为藉口，所以垂为定法者，意至久远，未尝不料及粮价之必增也，米为人所必需之物，粮价既数倍于从前，则兆民之困厄亦必数倍于从前，乃犹欲准商货加征之例以加赋，是非使民食益艰，而加以重困乎，且从前粮价之所以廉者以百物皆廉也。今日粮价之所以贵者以百物皆贵也。说者尝以光绪二十年之事，与道光年间相较，则道光时有银一两之用，可抵光绪二十年时有银五两之用，此例最明，以此推之，则今之粮价虽数倍于前，更不知今之日用，较康熙时之日用，其所增之率又为几倍也。而立言者徒见粮价之增，不计日用之贵，非所谓知有二五，而不知有十者哉，此等浅显之事理，持论者宜无不知之，某京兆既以加赋为言，不知其有说以处此否也，至谓零星加捐，不如径直加赋，其言亦似是而实非。盖近日各省所行之税捐等项，其病民不待言，然受患者或偏于一部之商民，或在于间接之影响，固不若加赋之害遍于全国，而凡有生之流，谷食之民皆将直接以受其祸，则其轻重之间正当有别，不得谓径直加赋之举，反愈于零星之加捐也，且某京兆之为是言，若在各税捐未行之先，或犹可以加赋一举括之，而蠲免其余之纷扰，今则税捐之行遍天下，几于一省有一省之额，一事有一事之取，而乃不察事势，犹以加赋之说，于此时贸然陈之，吾恐加赋之说虽行，而所谓零星加捐者终不如故，重重掊克，不知民何以堪，谅亦非立言者所能自信也。夫本朝入主函夏，垂三百年，今日风雨漂摇，而国脉犹固者，良由家法相传，颇以苏息民生为政，而永不加赋之谕，则其尤著者也，迩来革命排满之说盛行，其集矢于朝廷者，已不一其说，岂可于众论沸腾之际，而犹漫然为此，授天下以柄以，藉寇兵而赍盗粮哉，前者总税务司条陈，所谓按亩加捐者，其说即近于加赋，犹幸各督抚多不谓然，未遽施行，虽然彼赫德者，英人耳，其心于中国与否，不敢知，且外人不谙中国情状，无足深咎，不意某京兆以名臣之子，又颇负时望，而顾不揣利害，不审是非，公然发为此论也。作者诚惧世人不察，或有扬其波者，则其弊不知所终极，故不惮明辨之，以遏其流毒如此，度某京兆好为高论，似非有心殃民者或将有所省酢
    ◎论铸造银币之三大要素（录七月初三日岭东日报）
    理财之策不一端，而由国家以铸立货币，其一也。环球各国未有行使人币，而己国转无定制者，亦未有行使人币，而利源不尽外溢。盖一国财政之急，首在银行，而银行之得人信用，尤以整顿币制为要素，币制有一定，而后钞票汇兑有所准，出入有所齐，银行之与币制必须同时并理，缺其一则不行。中国向无一定币制，通商而后，概用墨西哥洋银，而银行一事更阒焉无人倡议者，故利益日为外国银行所侵没，而商界无形之失利，且较有形之赔款而更甚，近岁以来，我国不少知者，而上下议论其间，以是朝廷悉其情币，特立财政处，创银行铸局于京师，未几而又派那尚书赴东考察财政，似银行既意在必办，而铸造货币自所不待言矣。然货币三等，曰金币，曰银币，曰铜币。金币则今日之中国，势难即举。铜币特所以辅银币之不及，而今日商市之所流行，与国家铸造之首先注重者，自必在银币可知也。然使国家而无整顿财政之意也，则亦已耳，而既欲自铸国币，以为挽回利权计，则必力求其流通之法，铸而不通，何异不铸，抑铸银币而欲求其流通，则必尽反今之所为，从新振作而后可，吾今言其流通之要素，一轻重必使相等，铸立银币本所以昭划一，若有一轻重其间，则商家可以任意上下，受亏必深，而银币之信用既减，即流通之机关为沮，近岁以来，国家虽未有一定币制，而各省碧已极其能力所及，争先铸造，然调其轻重，虽中国各省自铸之银元均标为七钱二分，而据粤省之所通用，概未能及其实数者。若北洋江南湖北奉天广东等银元均只作七钱一分五厘之用，时而仅作七钱一分，高下不等，而吉林一省则仅作六钱八九分，尤为减色，其轻重之实不相同如此，故行家得以出入取利，而各省摈之不用，吾谓银币之铸必由朝廷划定若干分两，以后不准丝毫参差。凡前此已出银元，宜由国家尽行收买改铸，如此方昭划一之制，一机器宜归一式，原各省银元轻重不等之故，半由不肖官吏之从中侵渔，亦半由购办机器之各殊，故第划制其分两，而不整齐其制造之器，形式既不同，而成色仍不无稍减。吾谓朝廷今已设有财政处，各省铸币事宜当由该处统属，重购同样机器，分局而制，务期不失毫厘。倘再不相划一，自必官吏之舞奸，则以破坏国机重典治之，而后国币始有起色，然此固所以求人信用之本源，与夫本质上可以使人流通之实，而其所以导之流通，迫之使不得不流通者，尤有一莫大之要素在，要素谓何，即以征税所纳，归重新铸银币是也。原国币之所以收利，本以广布流通为主，然必自国家有以提倡之，而后新币不求通而自通，外币不待禁而自禁。今各省新铸银元虽迫民以通行，而官家则拒而不受，钱粮为平民输入国家之款，而新币不可以纳粮，关税为商人输入国家之款，而新币不可以完税。夫以中国自铸之银元而不能为中国征税之用，反有需于洋元则其所以重外币而轻国币者，已概可见，然则朝廷铸币之意，固何所在，岂非明欲以不足之银两攫取商民之财利耶。此真吾所大惑不解者也，又何怪新币之不能流行，而民之滋不信于朝廷哉。吾谓新币铸成以后，非特准民照数并用，凡钱粮关税邮政电费之类，苟官民交接之端，并宜非此不行，则国币之声价自高，不必禁外币之入口，而商民趋利所在，又何患外人之垄断我乎，凡此三端皆今日铸造银币之要素，苟其不尔，吾未见其币之能行也，非特不能行，而三年筑室，遗诮道旁，且益使外币得信用，病柄病民，且由此而深焉矣，财政诸公其亦一思否也。
    ◎户部奏议覆加税不能指拨印ㄋ安荒芗窗煺
    光绪二十九年十一月初六日，军机大臣面奉，谕旨奕嫉茸喑锟盍繁，各折片内指拨加税及举办印ㄋ傲教酰著户部妥议具奏钦此，钦遵抄交到部，据原奏清单内称一指拨加税，查二十七年八月户部奏定分派赔款，声明将来各海税银悉数值百抽五，增出数目应将各省派定赔款之数酌量核减等语，现各省遵筹派定赔款均有指定的项，其不足者甚属寥寥，自不秘轻议核减，自上年冬季开办，切实值百抽五暨加征向例免税各物约计通年所增，不下五六百万，拟请自明年起先将户部原定指拨各项作为赔款之三百余万两，悉数改拨作为练兵经费，以新税所增抵部原定之款，计有盈无绌至免厘加税，现值英美日本均有成约俟举办后，每年关税所加应抵补各省所短收厘金之数，但各省裁厘后尚可抽收出产销场等税至少可抵厘金三成，则关税所加仅核七成，拨抵即符厘金所失之数，所有盈余税款一概拨作练兵专饷，不准各省另行挪用，一饬行印ㄋ埃查环球各国无不举办印ㄋ埃盖此项税款在民商交易时，黏贴印ㄉ僬咭晃模多者数文，买卖两造绝无苦累，而锱铢累积由极细集成巨款立法甚善，臣等与各国人讨论生财之道，莫不首举此项推为最便最良之法，中外诸臣条陈举办者甚多，前以大局粗定尚无指用专款曾经奉。旨饬各省从缓举办，现值筹饷綦难急若燃眉亟宜请，明降谕旨饬各省仍行举办，即由财政处拟定章程，参仿各国成法删其繁琐疏其条例，并体查各省从缓举办，现值筹数以定赏罚，奏明后行文各省妥筹办理，俟试行有效再渐推广，以期饷源日开兵力日曾等语，臣等伏查各关加税一项曾于光绪二十七年十一月二十三日钦奉，谕旨前据刘坤一等会奏赔款数巨，筹功甚艰，约计洋税加足值百抽五，并洋烟酒食物一律收税，加以常关归洋关征税，约共增银四百五十万两，再加漕折百万共五百十万两，按照户部奏派赔款约有三成，请减三成筹解等语，当经照准原以半年筹解可资腾挪，兹据奕嫉茸嗯饪睿仍应按照公约每月筹解足数自不能核减三成，著仍照部拨十成，原数按月解沪，不得诿延致滋口实等因钦此钦遵在案，今庆亲王奕嫉茸喑拼讼罴铀巴年不下五六百万两，请自明年起先将户部原拨赔款三百余万改为练兵经费，以新税所增抵部原定之款等语，查各关加税自开办至今，先后两年第一年收数据，江海关汇报共只二百余万，现在新旧洋债镑价不敷全恃，此项加税勉强弥补，若将加税尽抵各省原派赔款银数则镑价不敷实属无从取傍，惟第二年收数尚未据各关报举，倘日后收数日旺于弥补镑价外，实有盈余或镑价，另有弥补之法即当另款提出，以备挹注，至印ㄋ耙幌罨非蛭薏痪侔欤诚如原奏各国生财之道莫不以此项为最便最良之法，惟各国上下情通中无睽隔警察胥有学问有稽察，而无累扰中国警察尚未普办其举行之处，亦多以捕兵巡役充警学尚未精深稽核，恐难得力，并以人情浮动谣诼易兴今春直隶甫议举办即不免远近惶惑幸蒙。明诏从缓办理未及一年，又令举办亦非示信于民之道，拟请仍遵三月十四日。懿旨将印ㄋ按踊喊炖恚一俟各省警察办成之时即由沿江沿海各督抚先于通商大埠商贾繁盛之区，查照原奏所称参仿各国成法，删其繁琐疏其条例，察看情形妥定章程奏明试办，如果办有成效不致扰累，再行遂渐推广，以昭慎重，而裕饷源正核议间复奉。谕旨以练兵需饷责成臣部都统筹妥议就公家固有之利严杜中饱，除弊节流等因事体重大头绪纷繁，拟由臣等悉心筹议详细，另陈总期款集而民不扰以仰副。朝廷振兴戎政体养民生之至意谨，奏光绪二十九年十一月二十九日奉，旨依议钦此。
    ◎户部奏续借洋款订期厘金作抵循案将各省所短厘金照数拨补折
    窃查续借英德商款，前经奏准以七处厘金作抵内苏州货厘八十万，松沪货厘一百二十万，九江货厘二十万，浙东货厘一百万，宜昌盐厘并万户部沱加价一百万，鄂岸盐厘五十万，皖岸盐厘三十万，共厘金五百万，均自光绪二十四年闰三月十一日起由税务司代征抵选洋款，惟前项厘金业已指明抵还洋款，各该省京协各饷以及本处防饷等项向取傍于厘金者势必骤形短绌，是以历年臣部筹款奏明拨补在案，今本年自三月十一日起七处厘金税司代征，各该省所短厘金五百万两，自应仍由臣部照案拨补，谨将筹拨各款开列清单恭呈，御览应请，旨饬下各省督抚转饬照单开数目分别拨解兑收以清款项，惟是各省所短厘金既经臣部指款拨补，在协解省分固当不分轸域勉筹协济，在受协省分尤当力为其难，凡向来应解京饷等项仍照常报解谨，奏。
    ◎两江总督魏等奏筹议苏省整顿钱粮核提漕款清查沙洲各项章程折
    窃准户部咨奉，上谕现在时局多艰，国势积弱，各直省伏莽未靖蠢动堪虞，非练兵无以卫国，亦非练兵无以保民，比年以来迭经谕令，各省裁汰绿营改练常备续备各军，近复简庆亲王弈嫉劝炖砹繁事宜，于京师设立总汇之处期收画一整齐之效，惟练兵实为急务筹饷尤属艰难，凡军中食用所需何在非吾民膏血，现当闾阎困敝，岂忍再裘裆，是以前此练兵处胪陈筹饷，各条仅以酌提中饱加收烟酒等捐，饬令各省照办，嗣复谕令户部就公家固有之利除弊节流统筹妥议前据详细覆陈，各折片著即依议办理，各该督抚身膺重寄休戚相关司道，各官皆同受国恩务，当各纾忠赤共念时，艰精白乃心廉正，率属毋徇情面毋受欺朦，如有巧宦劣绅把持挠阻，即当加以惩治，倘能实力奉行，确著成效，不特兵饷有资，即近年各省琐绌之捐亦可逐渐停缓，总期去一分积弊裕一分饷源，即为吾民一分元气等因钦此，并录妥议筹饷原奏清单咨行到苏，当札司移行遵照筹议详办去，后兹据江苏布政使效曾苏松粮道陆钟琦督办，苏州洲事宜江苏候补道郭本谋会详称，伏查筹饷十条内除工程一条由京遵办，盐务四条应归各省运司，查议土药税厘苏属即无出产杂税，则只有照额徵解之牛猪等税归于奏销造报，并未设局徵收，均请毋庸置议外，所有严核钱粮一条苏省苏松等五府州属田地山荡，自光绪二十五年，奏明设局清赋以后，统计各属报征之数，核诸原额已在九分以上，未垦老荒田地逐年饬属，开报新垦届限起征渐次清理，至秋勘案内蠲减钱粮均由道府履亩勘明实荒，请蠲实歉请减尚无捏报例灾弊窦，惟现值时艰饷绌正项钱粮自应议章力加整顿以裕饷源，核提漕务间款一条苏省现在奉文，每年认运漕白二粮六十万石，余米改折，其起运项下赠贴行月以及苦盖楞木轻赍个儿钱等款均应循旧变价抵支水脚及欠解户部仓场衙门之用，至改折项下，业经案届核明折解银数全行报拨，归公海运绅董已于光绪二十六年停止派委，此外所派京沽等局委员亦减无可减，惟年外完漕加价钱文，虽于同治五年酌减各漕折价案内，奏明以补办公之不敷尚非专入州县私汇现既钦奉，谕旨练兵需饷孔急自应另定章程，饬提归公拨用，清查沙洲田亩一条，苏省本届大丈于光绪二十五年举办，旋因二十七年风潮为灾暂行停止，续于上年接办，惟自光绪七年大丈后，相拒已十有八载，历年较久，富豪占据劣董把持在所难免，其中觜铪醺鸱追保非逐细清厘无以得其底蕴，现经督饬委员分别新涨老额或增收价值或追缴课息实力挤查业已十得八九，除将报效一项核定数目另案办理外，合将筹议整顿钱粮六条，核提漕款二条现办，清查沙洲四条会详请，奏前来臣等复加查核，所有拟办各条均尚周妥，谨具清单恭呈，御览谨，奏奉，朱批户部知道单并发钦此。
    ◎两江总督魏奏议覆总税务司赫德条陈折
    窃准军机大臣字寄光绪三十年正月二十一日奉，上谕外务部代递总税务司赫德条陈一折，据总税务司称练兵筹饷以地丁钱粮为大宗，若竭力整顿，即用此款练兵，并可举办各项要务，按里计亩，按亩计赋令，每亩完钱二百文，确可经久百姓不受丝毫扰累等语，现在财用匮乏，几于罗掘俱空，一切应行要政，如练兵等尤为万不容缓之举，需款更殷，亟应切实通筹，期有良法，该督等按照所陈各节体察情形，悉心会商，逐条覆议，妥速具奏，原节略著抄给阅看等因钦此，当经臣咨会直隶、四川、两广、闽浙湖广各督臣筹议办理，伏查该总税务司条陈以筹款为纲，以办事为目，筹得之款首及于练兵置械，并举办一切增官俸设学堂，推广邮政，整理电局诸务诚为今日自强要图，惟其所陈筹款之方专归重于整顿地丁，欲举一切国用取资于是，是则揆之中国情形固不尽然，即证之各国章程亦多有未合者，请为我，皇太后，皇上缕晰陈之考中国所以取于民者其法不一，古代赋税并行徭役汉世田租之外，复有口算唐租庸调三者，并税皆不全取之于地，又历代皆以农田所入为正，供其输之，有常而取之，不扰而遇国家万不得已兴利之，臣亦惟议榷盐铁茶酒等税而不以伤农，此载之历史而可信者也。各国岁入之款有视中国且十倍者，然其所列收入诸门，如消费税印纸税关税皆占巨额，而地租视诸项尚不算大宗，日本岁入之数，凡二万数千万元，然如印纸关税外，又有酒税及灯草酱油专卖等税亦官收巨款，而酒税一项且过于地租是各国赖振兴商务以为开财之源，并无专恃地租以充国用之事，至其按照中国地方开方计亩，所拟之数又未免太多，查中国现里亩照户部则例内载各省田地共计七百四十二万余顷，今节略所称以中国幅员面积推算，乃谓有八千兆亩，减半折算亦有四千兆亩。夫四千兆亩即四千万顷也，比中国现数七百四十二万余顷增多之率殆五倍有余，伏以我朝政尚宽仁，务恤农功以安闾里，其中细民匿赋有未清查新地升科不尽耸担诚使疆吏力加整顿，一经查考得法，各行省所有田亩断不止于此数，此则可知者，如节略所陈谓由业户将所有地亩开单具图赴县，呈报三年之后，岁入可至四百兆两，则田亩亦必有四千兆亩方合此数，是一举而中国溢出田亩，乃至三千数百余兆之多，臣窃恐其必无是理，若夫地有高下田有肥瘠是以科则分为轻重，此则历代因田制赋之常经，若如所称令，每亩一律完钱二百文，是使上田竟科薄俺瘠坏反予重徵，比而同之自来亦未有此办法，就令通匀平均计算亦觉徵赋过重，查近年通国所收钱粮大概计之不过三千万两，内外若谓此法一行试办三年即可收四百兆两，是比较旧额增至一十三倍，窃恐欧美日本诸邦亦断无骤进递加，如此之速施之，中国又安能必其可行也。夫中国如陕甘云贵等省素称贫瘠者无论矣，即就江南而言，固号称财赋之域，然以地图按之江南所辖，江苏江西安徽三省统关内各行省计之，实占地面九分之一，依节略所言，以四千兆亩分计，三省应有地四百四十余兆亩，今按户部则例所载，三省地亩不过一百四十余兆亩，犹不足三分之一赋额，则苏宁两处，每亩折征有自三四百文，以至四五百文者，然江北瘠薄之区暨江西安徽两省中下之田，每亩仅完数十文，滩租芦课，又每亩只完十数文，合计之，每亩不过百文，有零是照每亩完纳二百文之说，又仅得其半矣。夫以江南地利全辟赋额最重之邦照现在所收之数，比该总税务司拟之数相去犹甚悬绝，则推之他省更不待言，此其窒碍难行情形已可概见，惟是该总税务司以外，臣久在中华，深识时局代危将来其法虽不能尽行，其言并非过虑，如所陈练兵兴学诸务，今日若再不及时兴办，前途益岌岌可危，诚如圣谕所云，一切应行要政如练兵等事为万容缓者，臣身受国恩，地居重任，固尝日夜图维冀得良法以佐度支之急，而分宵旰之忧，再四筹思，以为与其虚拟一不可知之数重虑烦苛不如姑就此已办到之成规加之厘剔，查光绪二十五年间，苏省清厘田赋遴委，现署臬司候补道朱之榛明定章程督属举办，综计苏州镇江二府属长洲等十三县，熟田项下银米两项，每年共增出银五十余万两，若由苏镇二府推之，他府更由江苏一省推之，他省得人而理当亦不难照行，此外西北广大之野更宜开垦荒地，多实军屯，东南流域所有沙田涨滩应即清丈升科从实举办，又可于闽广湘赣等处讲求林政推广种植以辟利源，是皆屡见明文，而办理尚未睹成效者应请，旨饬部严定考成酌予期限责以成效，再由各省详立章程，切实办理，愚以为就上数端各省丙能认真整顿数年之后，国家每岁似可增入一二千万两，以济要需，该与核总税务司所筹者数目虽尚悬殊，无如综计天下农田民力所堪只有此数如此，则根本尚不至动摇于综理财政之中，仍寓安定黎元之意区区愚忱，惟在于是此，则微臣夙夜所为兢者也谨，奏。
    ◎安徽巡抚诚奏陈部议筹饷条安徽办理情形折
    窃准户部咨遵，旨筹饷酌拟十条一折单一分，光绪二十九年十二月初七日，具奏刷印原奏清单恭录，谕旨咨行到皖内开光绪二十九年十二月初九日钦奉，上谕现在时局多艰，国势积弱，如直省伏莽未靖蠢动堪虞，非练兵无以卫国，亦非练兵无以保民，比年以来迭经谕令，各省裁汰绿营改练常备续备各军，近复特简庆亲王奕嫉劝炝繁事宜，于京师设立总汇之处期收画一整齐之效，惟练兵实为急务筹饷尤属艰难，凡军中食用所需何在，非吾民膏血，现当闾阎困敝岂忽再裘裆，是以前此练兵胪陈筹饷各条谨以酌提中饱加收烟酒等捐饬令各省照办，嗣复谕令户部公家固有之利除弊节流统筹妥议，兹据详细覆陈各折片，著即依议办理，朝廷深维至计重念民依宵旰焦劳难安寝馈朕仰承慈训躬行节俭为天下，先近年宫廷用款实已力从撙节，仍著内务府再加核减，每年约当省出若干，并著工部内务府将一切不急之工概行停止，均出的款以济要需，此外大小臣工以及富商大贾如有捐巨款者，准其章优奖，至户部所拟各条均清厘于定例之中，并非搜括于常款之外，各具忠赤共念时艰清白，乃心廉正率属毋徇情面毋受欺蒙，如有巧宦劣绅把持挠阻，即当加以惩治，倘能实力奉行确著成效，不特兵饷有资，而近年各省琐细之捐亦可逐渐停缓，总期去一分积弊裕一分饷源即为吾民保一分元气，不得意存敷衍延宕塞责用副简练军，实体恤民艰之至意钦此，跪读之下惶悚难名当即恭录转行，并与司道等一再筹商力求实济，兹据布政使联魁将办理情形具详前来，奴才悉心考察部议筹饷十条俯思不急工程一条，暨盐务四条妥商，均毋庸议外，一奉饬严核各省钱粮一条，查安省镑属田地兵燹后大半荒芜，迄今承平民久尚多缺额，其中数多硗瘠沮洳之地收获较难，而狡黠业户飞洒诡脱在所不免，前于光绪十二年间会经由司酌定，查荒章程详经奏明饬办，又于二十二年设局举办清赋议定条款，实力查挤，经各属陆续清出隐匿田亩约计十成之三，上年奴才到任后，复严定地方官查报考成通饬遵办，是安省于查荒一事历次定章，尚称详备，要在督率各州县认真稽查，设法劝垦即可杜欺隐而裕课赋，如果奉行不力，仍旧因循即予从严参处安省因灾歉缓征钱漕事所常有，每年勘办秋成时，向系由该管道府直隶州督同履勘，将应缓银米总数绘图开折，报司核明详奏，一面分庄出示晓谕，俾灾户周知定章本密，而核计所报分数仍征少缓多，固由旱涝时闻收成荒歉，而刁劣绅矜勾通蠹吏以熟作灾，互相分肥亦难保其必无，奴才于上年查办秋成之际，督同司道严加厘剔尚无例灾吃灾之弊，此后倘遇灾歉，惟有责成该管道府直隶州加意确勘，如有勘报不实，灾熟混淆以及捏报灾荒扶同中饱即行严参惩办，民欠未完钱粮各省皆然，安省地属贫瘠，兵燹后民力更形拮据，以致应纳粮赋未能依限清完，历届奏销常有民欠，各州县征收钱粮系遵例设柜大堂令民封投，随时裁串，给票州县交替以册串为凭，须由后任盘查截存串根，与徵报银米各数相符，未完粮串实欠在民方，肯接收体察，安省情形尚无，如部奏截粮包粮名为民欠，实则差欠，情事至劣绅大户包抗钱粮严饬各属随时整顿务除积弊，其熟田钱粮再于奏销册内，仍前列欠除照例开送职名议处外，当择其欠数较多之州县立予撤任，查有情弊官则严参书差一律处治，如此逐一整饬认真考核于，国家维正之供庶可日期起色，至水冲沙压地亩，安省前于光绪八年被蛟洪冲压之处已逐渐垦复，仅有潜山、太湖、宿松三县尚未挑垦成熟，所报沙压无徵银两为数无多，由司饬令各该县赶紧设法挑垦，以复原额，其应酌提院司道府各缺余款报效归公业于钦奉，谕旨酌提州县浮收案内汇集成数，另折具陈，一奉饬酌提各省杂税一条，查安省镑属应徵牛驴等项杂税兵燹后，仅据桐城、宿州、云璧、阜阳、毫州、太和州、涡阳、泗州等县开办，其余各县未据禀报，启徵此项杂税向各就地征收专款，同归入契杂税奏销册内造报核计，每年报征银数两及数十两不等，为数甚属寥寥，其中难保无隐匿情弊，已由司通饬查办，遵照部议发给三联印票，责成各州县妥定章程核实征收，悉数解司造报，以期积少成多，一奉饬核提漕务闲款一条，查发省漕粮兵燹后，改征折色，其随漕征收之漕头赠行月粮等米及苫盖楞木松板轻赍等项早已归公，历年由粮道造入漕项奏销案内列收报部核销有案在外，并无闲款可提其限外完漕加价，安省州县征收漕粮向无此项名目，无从提充公用，一奉饬清查沙田沙洲地亩一条，查安省镑属芦洲坐落滨江坍涨，靡常定例五年大丈一次，涨者升增坍者减落，除造具册结详情具题，各有新生突涨亦由该州县查勘明确，另造册结详咨自遭兵燹后，各属案卷鳞册均已毁失，迄未办丈时阅四十余年，沿江洲地多有增减，虽据陆续报升，而隐匿未报者所在多有，以致地方豪猾棍徒互相侵占把持，时有争控之案前奉，上谕饬将沿江洲地认真清查，遵将查办情形覆奏在案，现尚未据各州县勘明造册事本繁琐，故难克期奏效，应再由司严催各属将境内官民洲地逐一立限，勘丈明确，分别上中下地按则升科，其有新涨洲地或酌提充公或招佃承租分晰造册详办，不令畏难因循至应行变通土药税章办法，安省土药历年办理未能尽善，流弊滋多，奴才上年到任后，与藩司力筹整顿，旋据司详查有丁忧江西知县彭腾瑞前办江西土药捐务曾奏功效，该员现在来皖详加咨询，所陈皆切中利弊，属其议安省土药统捐条款亦甚周详，请派该员办理土药，统捐事宜当经批令先行试办，安省土药向分南北两路，现在南路业已查竣，正在接查北路，经此次改章，嗣后收数目不至仍前短绌，以上各案安省现办情形揆诸部议多已查办在先，窃谓搜及本根自不若还其固有，故奴才迭次批札无不谆诰诫如，圣谕均清厘于定例之中，并非搜括于正款之外，时势当积重之余益以清丈查荒各节事较繁难，不能不稍宽时日，究竟每年能增款若干，一俟办有成效核出数目，再行具奏当此，诏旨严切饷需窘迫之时，奴才惟有慎选贤良体，查地方情形破除情面，切实整顿，断不敢敷衍延宕自外，生成冀稍纾，宵旰焦劳于万一谨，奏奉，朱批户部知道钦此。
    江苏整顿钱粮章程（六条）核提年外加增漕价钱文章程（二条）现办清查沙洲情形（四条）
    整顿钱粮项下：一荒田应设法开辟也，查苏松等五府州田地山荡统计各属报征之数，核诸原额已在九分以上，未垦田地区不及一分半，系老荒义冢坍没缺额等类逐年饬属开报，新垦数亦不少，现在苏省设立农务总局清出荒田讲求树艺，除实任坍没以及义冢荒坟外，凡可开辟之处均已实力清查，予限一年，有主者各自照界垦辟，无主者由官招民领种，倘限满仍有抛荒，即使有主亦归农务局召佃承垦，以期逐渐复额，一抛荒坍缺应绘造图册存案也。查各属未垦老荒及积年坍缺应将坐落区图，顷亩数目查勘明确，坍则报豁，荒则召垦，并分别有主无主绘造图册，分送藩司衙门农务总局存案，其有业佃续垦成熟者，由属于每年秋勘案内详查开报，仍俟届限起征以便稽考。一水旱偏灾应核实查办也，查苏省向来办理秋勘案内，由府州县亲往各属勘明荒熟情形禀办，自光绪二十五年奏明，设局清赋举从前匿熟抗粮中饱诸弊一律廓清，苟遇水旱灾伤各属禀请蠲减钱粮，无不一再确查实荒，请蠲实歉，请减尚无，捏报例灾弊窦，现值时艰饷绌钱粮为国家维正之供，此后查办秋勘更应认真厘剔，切实整顿，如非实在歉收，不准率请酌减，业经饬司分年列表，严定比较，以重考核，其实被水旱偏灾未能照额输纳者，仍由该管道府按亩确切勘明，应蠲应减由司酌量核定汇案详办，一征蠲钱粮应认真查核也，查苏省镑州县每年秋勘定案应征银米均依熟田造串，实徵实解司库地扌贡驿站等款向系按年清完，起运漕白粮米以及清赋改折亦不列欠，惟丹徒县应征行月米，石元和县应征局粮均有民欠，此外道府漕项解司芦课亦有零星小未能完清，因而开欠者惟是否真实自有未截版串可验，兹拟从三十年分起，除熟田项下应征钱粮均须实力催追年清年款外，如有贫苦小数目畸零催征不齐，该年奏销之际，由司道查明实非劣绅包抗及书差朦混者，核其为数无多，串未离根方准据实开报，仍令按限催追补解呈数，若已经截串，不许托名民欠，以杜弊窦，所有灾荒项下蠲减之数应令开列都图颁示民间，务使家喻户晓，官吏无从弊混，倘敢匿示不张私征入已，一经察出或被告发即从严参办。一户粮应随田过割也，查民间售卖田地立契成交后，理应将本名下承完粮赋由卖主买主随时对册推收，按数过割，只因卖者贪一时之利短，拨粮额迨后，户粮无存无可着落，迫为逃亡以及诡户宕粮，此等情弊隐匿最深，兹拟从三十年起责成该管州厅县，凡遇新业持契投税，确查旧业户粮曾否按数推收，如有隐混短拨勒令新旧业户当场收清，违者惩办。一钱粮应按时催征也，查苏省自清赋后，大户名目早经革除，尚无包完欺隐情弊，各州厅县每年起征钱粮定期示谕，设柜大堂钱洋时价条示柜前或钱或洋听民完纳，随时截串，给执间有疲玩粮户延不赴柜输纳截串交差，催追之处兹拟从三十年起，各属经征钱粮饬令按时设柜催收，不准将民间未完粮串先行裁截发交差保领追以杜流弊，倘敢阳奉阴违，察出定行参处。核提漕款项下：一年外加增漕价须照案分别饬提也，查苏属漕粮向系本折兼收听从民便，自同治四年始行议定，完本色者加收余耗三斗，完折色者每石连公费折钱四千五百文，年外收钱五千文迨至五年分，又将本色不收余耗改收公费钱一千文，迟至年外则无分本折均须加收钱五百文，其中太仓州属之嘉定、宝山两县因地不产为，漕价须另核定，于同治六年议准迟至年外，一律加价钱三百文，原系藉寓催征之义，早完者即免加收，历经循照奏案办理，是前项加价钱数向不相同，现在奉饬悉数充公，拟自光绪三十年冬，漕起各属将照案，年外加收钱五百文，嘉定、宝山两县将照案，年外加收三百文一律照数提归公用。一饬提年外加价须年内截清数目也，查向来征办漕粮未据各属将年内外所征米数专案详报，今既奉饬将此项加价钱文提充公用，自应明定办法，以资考核，拟自光绪三十年冬，漕起各属将所征漕粮从开征日起至年底止，分别已征本色若干，折色若干，尚有应征须缓至年外，接征若干均尽年内开造清册送司备核，一面将收起钱文照市易银解司以便专款储听候拨用。清查沙洲项下：一新涨逐细清厘也，查常熟、南汇、武进、江阴、靖江、丹徒、丹阳、宝山等县沙洲自光绪七年大丈后至二十五年，举办大丈已历十八载，各沙洲或子母相生或江心突涨为数不少，应自光绪七年定案后，起将已经缴价报买或价未缴呈及尚未报买各新涨一律派员会同印辟，切实按亩勘丈毋许沙民以多报少，稍有隐匿，现共丈见田三万余亩，滩十六万余亩，惟经二十七年分风灾多，有冲塌尚须复丈核除，一俟丈竣缴足价银即造具册结照案详请咨部升科。一老额层递转则也，查光绪七年以前，承买各沙洲原报泥滩者已成草滩，原报草滩者已成芦滩，原报芦滩者已围筑耕种应照例分别转，则以裕赋课间有实在收息甚微，现时暂难升转者亦每亩分别酌令缴银一钱二钱，缓至下届再行升转，详加察核尚无影射避重就轻等弊。一田滩议增价值也，查向来田滩定价每亩不过缴银数钱，多至一两二钱为止，沙洲系天地自然之利民间一经报买即可作为世业，值此时局艰难，度支奇绌似此正供款项，各沙民理宜竭诚报效，以尽急公奉上之忱，惟前项田亩滩地有沿江滨海之分，其中坍涨不常肥瘠回异定价自未便一律，现拟将今届丈出田滩酌量分等加收价资，无论公产民业一体饬令照缴，其有已照上届轻价缴过者仍令按亩补缴足数，以裕饷需。一课息分别追缴也，查苏属沙洲向准民间报买并未召佃纳租，惟报买后各沙业即有花息可采，是以每于大丈年分饬令补缴，其银数各县不同，今届大丈距光绪七年一届历时已久，应分别年分久暂酌定银数饬令照缴以期核实，其隐匿侵占未经报案之滩无年分可稽，即责成勘丈委员查明开，报酌分年限饬缴花息，隐占五年者仍循旧缴银三钱六分，其已逾五年十年者即行层递核加仍照定章按亩缴价，倘有沙棍从中把持以致久匿不报，立即查提究办，一面将田滩充公召买以示惩儆。
    ◎外务部致驻华各使酌商免税照会
    光绪二十九年九月十三日接准联衔照称，查从前外国驻华领事自用物件进口时一概免税，现在海关以为此等物件亦应过错纳进口税，是以联衔各大臣议举中国政府，以优待之情准外国驻华领事莅任时所用器具概行免税，其在任所自用物件，按海关以后所定限制免税等因，本部查前年就中会议新约时，各国条约书后章程均有某货免税之专条，条内并载明应免各物之名目，各口海关见此等物件，无论官商教士报运均即凭物免税，并无特免领事官之事，更无领事官免税之条，新约议定即将从前免税各货之条作废，各关即凭此新约，见有从前免税之物均即凭物征税，亦不分别官商教士所运，仍无特免领事之专条，更无改征领事之办法，仍系凭约按货稽征足见无一概免税之规也，惟各国大臣既以优待领事为请，现本部定一通融办法，凡领事官除照向章免征，该国外部特寄署内官用纸笔等项之税外，初到任进口时，倘驻京大臣于知照本部之文内另请免征，并开具请免器具之清单则可特准，该领事初至任随带自用器具免税，此外各物并嗣后续运之物暨署内随带人员之物均不在准免之例，此系优待之办法，并非添改约章合并声明相应照复，贵大臣查照仍希见复，以便行知各关遵照。
    ◎两江总督魏遵奉密
    旨节款练兵裁并局所札
    本年五月二十八日奉，上谕钦奉，皇太后懿旨各省督抚各就本省财力实心筹措外，销之款核实腾挪中饱之数从严厘剔，并归并局所裁汰冗员，清提陋规，力除糜费，以资挹注，每年匀出的款若干以为练兵之用，不得仅据属吏之详报任听局员之把持多留优缺优差为调剂属员地步，现在时艰日棘除宽筹的款迅练劲兵实无救急之策，并将筹办情形限一月内具奏等因钦此，当即遵旨分饬司道各局切实查议详复去后，兹据宁藩司分别开报呈核，前来本部堂先就省垣各局所逐加察核权衡繁简，应将派办处裁撤归并藩司衙门办理，马路工程局裁撤归并保甲兼巡警局办理，译书局裁撤归并官报局办理，每年共约节省经费若干，由司查明汇案具详，以凭覆奏除将省外各局所如何裁撤，另札饬遵并行，金陵厘捐局查明各属卡何局可裁何局可并，切实议详暨分行筹防支应各局及各关道查明外销之款若何，核实腾挪中饱之数应如何从严厘剔据实详办外，合行札饬札到该局即便遵照札指办理。
    ◎各省理财汇志
    京师，六月初三日，有廷寄至各省令所有报效等款（闻系指平常报效而言，非专指万寿庆典也。）均汇户部，由户部转交练兵处，是日又有廷寄令各省速行筹款，为练兵之用。粤督岑制军前曾奏请开实官捐，及本班先捐，已由户部核准，奏设之银元总局原拟每元铸重一两，继因恐有不便，仍以库平七二分为准，闻湖北吉林铸钱局均铸有各式钱样进呈，御览，赫总税司新定茶末出口税为值百抽五。六月十四日，十国公使（即辛丑议和之十国惟美不在内）照会政府云，以后赔款仍可用银，惟仍须每月比较金镑之赢缩另行存记，俟三十九年赔款清还后，核算应找出若干统行付清，并须交息银如应找进亦可照办，现外务部于补息一层尚须斟酌，故未即覆，又闻北京领袖公使驻华奥使照会外务部云，自壬寅初付赔款起以至今日，所有短付本息及应补付辛丑六月利息因各国政府纷纷托伊催索，故特行照会请于甲辰十二月付清云。
    直隶，闻直督袁宫保已与杨方伯议定，将直隶佐贰教职酌量裁汰，并议将各局所事务较简者亦分别裁并，每岁可省经费银十万两，而所提州县中饱盈余及节省庸ば薹谰费整顿，各属田房契税宣化盐税等项并烟酒税项统共，每岁可增入一百十余万，以资练兵饷需。
    奉天，赫总税司派美人克立基为牛庄关正税司，日本人黑泽礼吉为牛庄关副税司。
    黑龙江，黑龙江将军以黑龙江兵燹蹂躏元气大伤，奏恳蠲免二十五年以前呼兰一带户米地租，以苏民困业已奉，旨俞允。
    河南，汴抚因库储奇绌电致政府，略谓京汴火车将通，拟于河南直隶交界之处创立税务局，凡出入两省跷铮彼此均可收税，当于时局不无小补等语，政府已筹商于北洋大虑矣。汴中向无铜元癸卯年陈中丞委员至沪采办若干，由官钱局分给各钱铺，其始居民群以为异近，已稍稍通行，刻闻有设局开铸之说。
    江苏，开浚黄浦江经费一节，现查得该费系分十二年摊还计，每年还四十六万元，除江南认二十三万外，余由直隶湖广漕运三总督，江西、浙江、安徽、湖南、山东五巡抚于所办铜圆局，盈余中提三成凑合还。商部头等顾问官通州绅士张殿撰在籍创设大隆洋皂，经过镇关请仿照金陵芜湖华商设厂制造洋皂，章程按值百抽五，完税一道沿途概免重征等因，观察接文除详请商督宪核示外，并函致镇关税司查照。两淮运司恩都转前因淮南各场产收短绌，当将各该场大使檄调至扬谕令督商整顿，就场收盐以裕额产，现据该场员等先后禀复，当即札饬通泰两分司迅速核明督场谕商赶办，并查得泰属之梁垛通属之石港两场鐾せ牟绌尤以移鐾ぞ吐弊钗紧要，现拟整顿场务章程，业经列为专条，详明督盐宪核示，俟奉宪批，另札饬遵其卤气浓厚之处更应饬商设法筹办，以裕灶产，而富垣收如商人力量不足，并即另招新商承办，现当力筹增产之际，不得迁就疲误，该分司等务须督同，认真经理毋任徒托空言致干查办。
    安徽，芜湖所徵江苏安徽两省米捐自上年改章以来，在内河添设上中下三卡，凡驳船与民船驳米上趸船须由卡验明米数与捐数相符，即插旗放行，以清流弊，近来驳船装米抗不遵查，并朦禀新关代理税司田三达君屡次函阻，近由安徽米捐总办卞柳门观察，江苏米捐总办赵芗谱观察，会同关道童谣圃观察禀奉，督抚两宪批饬商诸新任庆税司，经庆税司面允自后仍照局章办理，新关并不过问。
    江西，赣抚夏中丞访闻各厘局有收受红钱及中饱等弊，特通饬各局卡将历来所收红钱系何货物司巡人等向有何项陋规，每月各约数若干，逐细开单和盘托出，由院汇核将琐悄需索一律革除，余仍照旧收取，另行填票名曰，新票与正厘正税一并解局，如或正厘比较不敷，准其作抵，余悉另款存储，俟开办三月后，综核新票收数酌提若干专作委员奖赏及坐支不敷之用，其提奖之等差即以各局卡新票收数多寡为衡，如此变通办理，各委员办公既不竭蹶且可另资津贴于公私两有裨益，所有卡员司巡以前中饱无论多少，概不追究，惟不准稍有隐匿云。江西铜圆向由制造局兼铸夏中丞，现拟大加扩充以每昼夜铸出三十万为率，所办机器将次到齐，已另设铜圆局。
    湖南，湘潭县烟酒税自赵中丞派委俞翊臣大令前往办理，近始议定合邑烟业每年包缴额税洋银五千三百余圆，酒业每年包缴额税洋银一千八百余元，合计共缴洋银七千二百元，均按两月一缴。
    广东，广东盐务清厘局前拟裁撤商埠就场徵税，惟配运需本甚巨，初议筹借洋款一百万两，以盐厘作抵嗣恐利权外溢而止，现闻议招商款八十万，拨官款二十万，足成一百万两之数作为官商合办，惟据熟悉盐务者言以一百万之资本断难周转云。和泰公司商人洪宝春等具禀督院，拟将当户加捐以助饷糈，随奉督院批示，谓粤省整军经武内政外交百凡待支日形不继所议筹款之法，当户一间额饷之外岁令捐银一百五十两，若与押饷相提并论，押饷重而当饷轻，则所派并不为苛，但此事责成各厅州县劝谕其势较顺，若由商人承饷易涉烦扰，又州县地方繁简不同，当户生意淡旺，各别即使当捐无碍商力足支亦须因地相时酌予等别未可胶柱鼓瑟，执一而论仰广东布政司会同善后局体察商情，妥议办法，据实禀覆察核。
    ●第七期・宗教
    ◎论中国宗教以贱武为宗旨（录四月口口日中外日报）
    日本尾崎行雄评中国之兵曰，旗鼓竞进会，谓中国之兵如演剧然，如赛神然，以旌旗戈甲相耀而已，非杀人也，案尾崎氏此言，固吾人之药石，然以云中乎事实，则实未也，盖我国之兵自今日观之，则并不能谓之旗鼓竞进会，旗鼓既不适观，竞进亦无其事，儿戏而已，乞丐而已，而自古人观之，正不得目为旗鼓竞进也。秦之并六国，汉武之遂匈奴，唐之灭突厥，其每战杀人之数皆垂十万，虽其中不免冤滥，非必尽临阵而斩之人，然其非旗鼓竞进会可知矣，惟至于入本朝以来之战斗，则真如尾崎氏所言，吾闻故老之谈粤捻之乱也。大约甲军先有惧乙军之心，则不战而溃，枪声一交，则大呼曰败矣。遂相率而大奔，不必其有击死之人也，乙军之惧甲军也亦然。故其时每战能言其胜败，而不能言其所以胜败，以胜而不知其所以胜，败而不知其所以败之兵，本族相屠则亻危得亻危失，若有天意主乎其间，一遇外人则从风而靡矣，不必外人之兵精坚猛烈如今日也。但使有数十百人能稍合群不畏死，则可以百战百胜，而横行于吾人之国。中国而至此则必不足以自立于天下，其见蹂躏于外人之手，固其宜也，而原其致此之因，则非由于天性而由于社会使之然，诗三百篇，大半皆言军士出征遣戍之苦，其行役如何况瘁，其家室如何悲哀。自此以来，凡以文章为职任者，无不鼓吹此义，此习愈重者，其国先亡，而其间亦有稍轻者，则必有崛起之一日，读小戎而知秦之所以并六国，读后出塞而知安禄山之所以覆两京，犹有尚武之精神也，然此等文章求之古人，盖不多见，其余皆三百篇之遗教也。吾尝为之求其故，孔教实以弭兵为主义，盖深有见于三人以来，凡三军暴骨之事皆自列国相攻始，故欲行一统之策，使天下并于一国，而又行专制之策，使通国并于一君，一人制于上，兆民听于下，于是战伐可以不作矣，而犹恐专制者，不免有时逞其野心，不能不有所劝戒，三百篇所陈出征遣戍之苦，为专制者告也。其陈义虽高，其立法虽备，而不知兵祸之起原，实有出于一统专制之外者，距孔子立教三四百年间，庶民起而革命，而成大战局，匈奴起而入寇，而又成大战局，由斯以来，兵祸之来，日甚一日。盖民愈厌兵，则兵事愈起，于是乃欲以养成柔弱国民，为弭兵之正道，施于事实，适得其反矣。今日者天下之人，几几皆以兵立国，而我独以右文下武之俗介乎其间，其可以自保也，盖亦难矣，虽然穷极者必返，返必不能循其道，将以青皮混混，一转而为武士精神，则害又大也。
    ◎论教案与目今时局之关系（录六月十六日时报）
    教案固无时可有者也，而于日内之时尤不可有，然而近日之教案，又何其多乎，其故大宜研究矣，新昌之教案未平，恩施之教案又起，且其案情特为重大，此其间百因万原之故，固咎各有归，然归咎外国政府乎，彼固强权应享之利也，无可咎也，归咎教士乎，彼固以扩充教权为天职也，无可咎也，归咎政府与官吏乎，彼之能力尽于此耳，无可咎也，故最任其咎者，莫如吾民矣。
    吾见夫日俄开战后之日人矣，其与于军事者，将帅毕智虑，士卒舍生命以求战胜，其不与于战事者，男子缩衣食，女子质簪珥，以助筹款，其故何哉。夫亦曰保其国之又安而已，而我之国民何如乎。日俄战事之起实由于我国，我国之地位实与两战国无异。朝廷虽以必不得已之苦衷，而守局外，然吾侪国民固非可以局外自处者，纵不能效日人这所为，而所以为国家谋者亦必有其道矣，而乃非惟遇国家之急难，若熟视而无睹，而且从井而下石焉，若土地惟恐其不速分宗社惟恐其不早墟者然，嗟此顽民，实天地间之至可恨者矣。
    法人于普法战后，国务耗屈，其勉图自存之策，惟一意结俄而已，俄人利用法人自危之心，取法人之多金如探囊，数十年来，俄法同盟，俄人得法人之惠者良多，而法人蒙俄人之助无有也，然法人则以巨款已经授俄人之故，即明知俄人之巧黠，而亦无可如何。自日俄开战，法人无事不与俄人表其同情，吾人默揣法人之用意，以经济问题之故，万不能不救俄，而救俄之道，又不可公然敌日，因以攻日为救俄，则英日同盟之效见，俄以法助而易英敌，大小不相值也，黄祸之说法人欲以煸动英美联为一气，此法人之苦心，终以时机未至，事无明效，法人不能不以独力为助俄之举，吾人观之，其道无他途，仅有骚扰中国以掣动日俄战局耳。数月以来，此等见端，不一而足，幸而岑云帅与郑京卿均为通知大局之人，边境之事随题对付，法人无隙可乘，其苦于计无复之之余，鸟知法国政府不授意于教会使之激成教案以为目下下手之区，而法人保护之天主教，又适为愚民所最不喜者，以最易滋事之处，而又有求其滋事之人，其滋事不难矣。其他若比若班德，无不与法有同情，即英美诸国似与日睦，然使吾民此时戮其人，毁其堂，则黄祸之说立入，而瓜分之策可行矣。
    教民之恣睢跋扈，鱼肉乡里，其情状原极可恶，然必择一国家应付不暇之时，列强环视垂涎之日，而横挑其衅，其知之而为之耶，其不知而为之耶，知之而为之，则为有意倾覆国家，国家倾矣，而已身亦不免，如是者极可恶而又可怜，不知而为之耶，则直不知天地为何物，以日俄相战之大事，而亦为懵然，且日俄之战可以谓之不知，庚子之事岂亦不知耶，如是者可怜而不可恕，我国何不幸而有若斯之民也。
    此非本报之偏袒教民导人媚外也，因天下之事有缓急之不同，教民之横，原必无忍于终古之理，惟但当竭力讲求自治，以使外人收回治外法权，至治外法权已收，则民教自泯合无迹，今国家于军械战备，一无预备，而又当外人跃跃欲试之日，而吾民适为之，是何异于丁酉冬山东之杀德国教士也。
    中国愚民既不可以理喻，本报深望我国地方官吏能明日内之艰危，其著意防范，尤宜胜于平日，天主教堂固尤其可畏者也，而耶稣教堂亦无忽焉。
    ◎论保教适所以仇教（录甲辰第十六号外交报）
    近年以来，朝廷屡以联络教士保护教民为言矣，然而教案弥多，在西人言之必以为此仍未尽力惩办之故，噫，何其言之谬也，请以佛教证之，夫佛教者与儒教异，而近世又不甚保护者也。
    以基督教之教旨，与吾之儒教比，则相距甚近，以基督教之教旨，与印度之佛教比，则相去甚远，其间纲领可粗明之。
    基督教与儒教相同之点有六，一、敬畏上帝，二、凡事皆上帝所预定，三、人死有鬼，四、崇拜先圣，五、主教有重权，六、不平等。
    基督教与儒教不相同之点有一，基督教不拜祖宗，而儒教拜祖宗。（案此为两教历来至大之争端，然拜祖之义原与拜天无异，盖儒教以人为天所生也，惟近来昧此理耳。）
    基督教与佛教相同之点有一，出家修道。（案此条亦仅同一半，盖出家修道为西方各教之同情也。）
    基督教与佛教不相同之点有四，一、基督教有上帝而佛教无上帝，（案佛教有大小乘之分，以下所引并主大乘佛言之其义不暇详及。）二、基督教有魔鬼而佛教无魔鬼，三、基督教有天堂地狱而佛教无天堂地狱，四、基督教人不可以为上帝，故为不平等之尤，而佛教魔佛众生各无自相，故欲求差等而不得。
    据上理推之，即可知基督教与儒教同者多而不同者少。基督与佛教同者少而不同者多，即可知儒教距基督教之程度近，而距佛教之程度远矣，远近既异，则欣厌自殊，人必取其与己近者而弃其与己远者情也，是中国既能欢迎与己相远之佛教，必无不可欢迎与己相近之基督教矣。而乃佛教自法摩腾竺法兰入中国以来，几二千年，朝野上下信用过于儒教，无纤芥之嫌，而基督教则自通商以来，仅六十年，而事乃至此，此其故亦可知矣。
    再以一事证之，而此理益信，当利玛窦熊三拔南怀仁汤若望之徒之入中国也，自天子以至于庶人，无不尊之者，同一基督教也，何以  在二百年前则信之，在六十年来则恶之，其故尤易明也。
    然则今之恶基督教之故可知矣，盖前之教士，来者为传教也。传教则耶孔不相远，后之教士，来者为殖民者。殖民则主客不相容，亦非教士之自欲殖民也，教士则以为传教，而政府则利用其殖民，我国之民徒见夫兵败乞和割地偿款之后必有申明保护传教之约，而于保护稍不得宜，则兵败乞和割地偿款之事即随之天下可惨之事莫如兵，而可耻之事莫如败，彼神父牧师者，乃与可惨可耻之事相终始，则不暇问其所操之何道而恶之矣，此以恶洋兵者恶及教士，此仇教之第一步也，及其再变则以教民鱼肉乡里之故，而以恶教民者恶及教士，此仇教之第二步也，及其再变则以官吏笃于媚外之故，而以恶官吏者恶及教士，此仇教之第三步也，以此种感情而入于无学问无思想之人之脑中，虽欲无事，其可得哉。
    故夫中国之教案，不当谓之教案，而可谓之律案，盖其事之起无一由于宗教者，其起事之由，恒由于锥刀之末，民之与教所争者皆细微耳，官以其事之甚细，辄袒教而抑民，以希其事之易了，不知浅化之人，往往有以一粟之微而蹈杀身之祸者，不见夫大清律例所引之陈案乎，杀人之原有大故者，百不及一二耳，及民横决而杀教士，则从而重惩之，惩之之后，袒教抑民益甚，则教民益横，平民益怨，其发当愈暴矣，如此相乘而积之，则其祸不可纪极，夫以一国之人，而有两国之律，其不平实甚，无怪平民之仇教也。
    所以探本之论必使国家富强，使外人收回治外法权，则今之基督教必与古之佛教无异，而其次者亦必广设学堂报馆，使民智稍进，不再为此孟浪之举，然此二者均非一时一人之所能行，其最切近之道莫如于地方之词讼，使之速了，万不可有袒教抑民之习，如此则民怨无从积，而教祸可稍杀耳，其尤要者，在有教案时，其惩办不可宽滥，致遗怨于人心，乃今朝廷之饬疆吏，疆吏之饬州县谆谆以保教为言，夫所谓保教者不过重抑民耳，非厚集夫闹教之势哉。
    ◎陕西巡抚升奏查办定靖莠民藉词闹教情形折
    窃查延安府属宁条梁一带地方，远在边樯，毗连蒙部向有教堂数处初甚相安，庚子夏间津沽变起，陕边蒙部亦因与教堂不和，经奴才委员议结，奏明在案，该处莠民以为蒙教从此有隙，而蒙民又多不明事理，藉端煽惑冀遂其幸灾乐祸之心，上年闰月有定边客民仇任汉泷即任天绪托名化缘到处游荡，与靖边县民耿作张彪熟决意作乱，自署伪官以仇教为词肆行诱惑，有王木匠、郭木匠、高士英、许姓等听从入伙，任汉泷复伪造印信文件私作旗帜号衣分送蒙人，约期会兵举事。十月中旬，有靖边县民原大受耿作之雇送旗帜号衣于蒙民札拉呼奇家内，经札拉呼奇将原大缚献教堂转解定边县收审维时，署定边县知县李志高已将任汉泷即任天绪缉获，署靖边县知县罗柏齿已将耿作缉获，复由延榆绥镇访获高士英一名送县归案，奴才当因案情重大，饬府提犯督审，又念前次蒙教酿衅颇费调停覆辙，相寻不能不惩前儆后，该蒙部向归理藩院节制，因咨请转饬约束以杜衅端，本年正月下旬，据延安府知府刘树德禀提犯到府督同讯供不讳，所获旗帜号衣马封伪文等查验，属实确系甘心造乱逆迹照然自未便稍稽显戮，由奴才批令将任汉泷即任天绪、耿作、高士英三犯就地正法，传首示众，原大一犯不过受雇寄送不法物件并无听纠实迹，系属乡愚无知应贷其死发县锁系巨石，五年仍勒拿在逃之从犯张彪等务获究办，此奴才现在办理之情形也。二月初七日，接外务部电法吕使，据西蒙古教堂函称目下宁条粱一带常有仇教匪股匪首三人，一曰看人等察哈尔布鲁，二曰台吉色尔固楞，三曰章京阿尔克达鲁噶图们奇博现属鄂尔多斯盟乌审暗助等情，电令就近查明，严禁并切实弹厌保护等因，奴才查法使所称仇教匪股自系指任汉泷一案而言，现既予以骈诛足昭炯戒迩来，未据该府县禀称，另有仇教之事，但既准来电指明蒙部姓名自应仍饬榆林道延安府确查具覆，有则防维加密藉杜乱源，无亦保护认真，免生支节以仰副，朝廷怀柔远人之至意至陕边蒙教不和之案甫届四年已经两见前既势成决裂，今亦啧有烦言曲突徒薪宜思其据而欲绝莠民之踪，先在启蒙人之蔽，闻乌审贝子现充盟长，其人质性暗弱群下弄权，招集客民私放牧地，若不设法禁止，诚恐再酿祸阶应请，旨饬下理藩院严谕该乌审贝子痛改前非，抑或另放蒙长之处，非奴才所敢擅拟谨，奏光绪三十年三月十一日奉，朱批外务部理藩院知道钦此。
    ◎直隶总督袁颁发各州县教案简明要览
    查英约第八款载耶稣教暨天主教原系为善之道，待人如己，凡有传授习学者一体保护，其安分无过者不得刻待禁阻，又美约第二十九款，耶稣基督教又名天主教，原为劝人行善，凡欲人施诸己者亦如是施于人，嗣后所有安分传教习教之人当一体矜恤保护不可欺侮凌虐，凡有遵照教规安分传习者，他人毋得骚扰，又法约第十三款，天主教原以劝人行善为本，凡奉教之人皆全获保佑身家，凡中国人愿信崇天主教而循规蹈矩者毫无查禁，又荷兰约第四款，荷国所奉基督圣教即耶稣天主教传教之士若安分传教，在内地中国官一体保护，如中国习教民人，凡中国律令之事归地方官审办各等语，是耶稣天主名目虽殊其劝人为善，则一各传各教各习各教悉听其便，如有倚强凌弱恃众暴寡者即是不安本分不遵教规，既不欲人之刻待己而反刻待人，既不欲人之欺侮己而反欺侮人，是明与行善之旨相悖与不欲弗施之旨相悖，既不循规蹈矩，违犯中国律令地方官即应照例惩办。
    ◎以上一条是各国条约载明地方官待教士治教之义务
    咸丰十一年二月二十三日，总理衙门咨行各省，准法国送到传教谕单检查，谕单内载教士赴内地只以传教劝善为务，并无他意，亦丝毫不得干预地方公私事件，倘该教士有干预公私事件者亦应照谕单驳斥不准，一面仍飞咨本衙门核办，以便移送，法国驻京公使惩治等语，又同治元年正月初九日，总理衙门咨各省本衙门查谕单内载明传教士并非官员，不得干预一切别项公私事件，发给谕单亦可使该教士自知本分，不致仍前无礼，相应通饬地方官查照等因，查教士只管教务不得干预政权，此是各国通例法国谕单声明不得干预公私事件，则不特在官词讼不应干预即民间私事亦不应过问，如教士干预地方公事即应遵照前咨驳斥不准，此外各国教士仍一律办理。光绪三年，北洋大臣准法国白公使函称，请出示约列谕单三条，一中国人愿信崇天主教而循规蹈矩毫无查禁，一差徭及一切有益等项教民一律遵行，惟迎神赛会与伊无涉，一传教士并非官员不能干预一切公私事件，其本意劝人为善，如用禀呈诉确系理直之事地方官立与秉公办理等语，是教士并非官员不能干预地方公事，屡奉明文地方官自应遵照办理。
    ◎以上二条是总理衙门禁教士不得干预地方公事办法
    同治元年八月，总理衙门咨行查各省习教民人，虽奉天主之教犹是中国之民准法国钦差大臣布照会称，该教劝人道理无非尊崇君上，谨守中国法度等语，自应一律体恤以示一视同仁之意等因，既同是中国之民，则无论或为传教或为习教或为教堂先生或为教中会长或为记名望教，均应遵守中国法度，如有违犯仍应照中国人民一律惩治，固不必因其奉教有意从刻亦不能因其在教格外从宽。
    光绪七年五月，总理衙门咨行北洋大臣天主耶稣两教在习教之人虽有不同之处，而国家一视同仁，但期民教永远相安，并不从而区别等因，是耶稣天主两教国家并不区别，该教民等不得因异教之故，互相凌竞致启争端，如因习教不同两不相安，地方官应不论所奉何教，仍按所犯情节照中国人民一体办理。
    光绪二十二年六月，总理衙门奏查教士不得干预公私各事载在条约，及咸丰十一年奏准传教谕单，各该地方官于交涉教务者务须查明根由持平办理，又同治五年，议准教士除教务外，不得干预一切公私事件，又光绪十二年议准，凡奉教人遇有论事悉听地方官审断，教士不得干预各等因，历经奏明在案，本年广东潮洲古溪一案，法美两教互控而皆为华民，该两国使臣咸允照向章由地方官办理，要以教士领事均不干预，该使臣均无异，辞案经办结至教民犯案，与教堂无干者总由地方官自行核办，凡遇此等案件地方官平情酌理，不背约以生事，不违例以枉人，所裨不小等因是两教互控之案，领事教士均不应干预教民犯案，应由地方官自行核办，应差传者立时传唤，如传唤不到即应拘拿，照例惩办，如两造之案被告已经到案，原告延不投到，逾期两月即应照原告两月不到案应注销之例将控案注销，以免延累。
    ◎以上三条是总理衙门咨行教民犯案办法
    同治四年二月，总理衙门咨行教士如买地为建堂之用，其卖契内只可载明卖作本处天主教堂公产字样，若系洋人在内地置买私产与条约不合，仍应禁止，此后如有教士在内地买地建作教堂公产，即照咨内事理妥细查明办理，勿任混淆等因，是教士买地只可作为本处教堂之用，如置买私产即与条约不符应立即禁止。
    ◎以上一条是教士买地建堂办法
    光绪十七年六月，总理衙门咨行各省督抚分饬该地方官将境内共有大教堂几处，小教堂几处，堂属某国某教各堂，是否洋式，抑是华式，教士系何姓名，系属何国之人，是否均属洋人堂，内有无育婴施医各事，分别确查，按季册报本衙门以凭稽核，务须严饬地方官不事虚桥随时履勘，更不得假手胥吏致多骚扰，且不妨预告该教士以清查教堂处所原备保护起见，切勿另生疑虑，此系中国自理之事，各国教士设堂于此，自以得中国保护为乐，地方有司自行查理，所查仅堂外住地并非堂内教规，无害公法等因，是各州县于境内教堂奉文详查册报，以后自应一律遵照办理。
    ◎以上一条是清查教堂办法
    光绪二十七年七月，前北洋大臣李核定两司会衔晓谕民教告示，一、去年民教相仇之案现已议赔款，抚应各消释前嫌一概完结，无论平民教民不准寻仇报复，违者照例论罪，如再以身命财产等事控告到官立案，不问至著名拳首及大二师兄恶最著之犯本应拿办，倘悔罪投首到官，有公正绅董作保，保其以后安分守己，并效力缉匪，准免其死罪取结报查，倘再有犯立即就地正法。二、投诚免死之匪既已缴枪取保，资遣归农，应照良民一律看待，无论何人不准欺侮，违者照例论罪。三、无论平民教民不准身带刀枪，如违拿究，倘或拒捕，格杀勿论，如家内藏有后膛快枪应即缴官领价，好枪每枝给银十两，由各州县先行塾给后领归还，若藏枪不缴，查出照私藏军火例加重论罪，其曾当土匪者论死至教堂，及办保甲绅董人家留枪为守夜防盗之用者不在禁例，但须由官查明，限定数目不准多藏，四、平民教民先因案未议结，彼此占夺房屋田地，现在案已议结，俱应一律各还原主，五、教民除迎神赛会无益之费听其不出资外，其余如积谷书院保甲巡夜及地方有益身家之事大家出费，教民应一律照出，该地方绅董地保人等务须将教民一体约束保护，不得歧视等因，查当时因拳匪乱后，民教相仇，故特出示晓谕宽其既往严杜，将来近数年来，闻天主教民因得有赔款之故，气焰顿张，复搜求从前曾经习拳之人肆意凌侮，多方索诈，其人多役入耶稣会以相抗，一经入教，益复寻仇，互相纠缠，两不相下，近来两教涉讼之案半由于此要知该民虽曾挛笠稻赦宥许以自新他人，自不得妄引前事意图株累，本人亦不必求庇教会恃为护符，如有似此案件，地方官自当就事论事秉公分别惩办，庶安良戢暴两教无事。
    ◎以上一条是教民借事索诈争讼办法
    光绪二十八年四月，北洋大臣衙门准法国驻京公使鲍照会，前因罗教士在威县被害，特派领事往查如何被害根由，以免嗣后再生此等情事，兹据该领事查复凶首，系武举人景廷宾等，但惩办匪犯不能抵补，尚应另设妥法，以杜后患而安民心，此项办法其一则系团练所有军械全行收回，愚昧轻信之人手内持有军火实属可虑，贵部堂主持收回专练器械，经大本臣通饬各处教士，凡教民存有军火者均皆一律收回，加意存储，俾于团练军械收回复事同一体，至此次肇乱根由乃系莠民谣传于民间，抽捐赔补教民，而起以致嫌怨难以解释，若直省赔款欠项在于藩库一齐拨给清结办法莫善于此，此办法之二也。至平民将地亩抵押教民以为赔款，若直省藩库有力，可筹本大臣愿盼贵部堂襄助，原业主赎回抵押之地，本大臣一面转饬教士随时劝令教民允从照办以为协助，此办法之三也。末则本大臣注念因庚子拳乱民教或人命或抢掠或争竞各等词讼案件应当一律全行革除，不再提问，俾得安谧民教人心，除转达主教教士等襄助奉行外，尚望贵部堂深明本大臣，但期平靖之后转饬各有司妥为安谧民教等因，查鲍公使所议办法甚为公允，当经分行核办，出示晓谕在案，民间私储军火原干例禁教民前因乱时所存军火业经法国鲍公使转知主教教士，饬令一律收回，与团练缴械一律办理，如嗣后教民私储军械，诚如鲍公使之言实为可虑，应由地方官查明，确据迅即知会教堂，查照前次来文，将所存军火器械一律由教堂收回加意存储，以杜衅端而安民教。
    ◎以上一条是禁教民不得私存军火办法
    光绪二十二年四月，前总理衙门奏，近年各省教案迭出地方官处分诚不能不明定专条第操之过蹙必至以规避处分之，故纵教虐民翻致积隙日深发机愈烈迨至衅端既构，又自知一经乱槲尥原情，惟有束手听参不思力图补救，似与立法预防之意转有所妨，拟请嗣后遇有拆教堂杀教士之案，除有心故纵以致酿成巨案者，应酌量案情随时请，旨办理外如系事起仓猝迫不及防，应将地方官照防范不严，降一级留任公罪，例议以降一级留其保护未能得力，自系办理不善，应照不应重公罪降二级留任，例议以降二级留任俾示惩警等因，是拆教堂杀教士之案降级留任州县自应随时加意。
    ◎以一条是地方官教案处分
    查天主耶稣两教在外洋虽分新旧两派，而意在劝人为善，仍是异流同源不过讲解不同，条规不同，别户分门各从师说，至于毋杀人毋攘窃毋作妄证毋贪，凡属于人之物则远宗摩西十诫大都皆同其爱人如己待，敌如己之宗旨亦两教如一，凡入教者如能毋杀盗毋诳毋贪在教中固为善士，在乡间仍属良民，官长自应一律保护，如或酗酒斗殴肆口骂詈，甚至逞忿寻仇贪财索诈以致酿成抢杀重案，如近来宁晋教民滋事等案一经查办正定，教堂即将其人革除，由官照例严讯监禁，有差悉如律令诚以干犯国纪罪固应诛，而不守教规先宜屏黜法令具在，断不能因是教民幸邀宽典也。
    查天主教堂刊布教规劝人向善，其有不率教者一则曰送官严惩，再则曰送官治罪，可见官能执法，正可以辅教权之不逮彼教甚赖官之有权，地方官断不可失内治之权，而权所以能不失者则尤在平日莅官行政廉公有威，必须正本清源，然后令行禁止仁声循誉，固不能取办于临时也。
    ◎以上二条是论两教源流并堂中教规
    查以上十三条不过就成牍中撮取大要以为各州县办理教案之一，助诚恐约章遍览，难得要领成案过多惮地披阅，故条例大略意在简明，至案关交涉比引公法详核条约神而明之存乎，其人尤愿强聪之官吏佐治之幕宾慎思明辨之也。
    ◎安徽颍州府联禀安徽巡抚诚民教一案禁止律师入内地干预文
    光绪三十年三月二十一日，前府许守任内据府城天主堂教士，倪汝洛函称颍上县教友张权榛于去腊将其父及妻并弟夫妇四棺葬在己地，有孙国栋说与他风水有碍，托人令树榛移坟，覆以候出百日，再议讵国栋赴芜湖请人书英函一封。三月初六日，回归十三日，树榛始知其所葬四棺被人扒出，禀县验看，今已数日未分，如何国栋扬言捐有外国功名诸事无惧，初尚以为戏言，讵日前孙国栋等执函到堂称从领事处来奉有公事，似此刁猾冒充目无法纪，请官提讯等情，并据倪教士约会次日来署面谈。二十二日，倪教士到署与许守布谈前情，当经许守以案，须先辨地界札饬颍上县将张树榛所葬四棺之地究属何姓产业调契勘明，再将扒棺一层集讯究办，并将存堂洋文信函追究，从来旋据张廷栋即张树榛以孙国栋扒伊葬棺等情来府具控，又经许守批县确勘速讯云，后卑府回任两次札催。四月十七日突由正阳电局送到芜湖电报一纸，内称芜湖新盛洋行司事孙逾周之叔孙国栋于教民张权榛一案，请照万国公法例办等语，卑府以张孙两姓皆中国民人民教涉讼，自有约章可循，无须万国公法，乃孙逾周以洋行帮伙辄专电卑府衙门出头干预，殊属不合，拟俟该县讯详到日再行察办，嗣因未据县详将案提府已据该县将被告孙国栋处中孙国泰地保石东约三名并县卷解府声明，中证原告自行赴府投案。未到五月初六，又接正阳电局送来上海电报一纸，内称专送颍州府署交博文大律师电联太尊孙张案律师包办克日函到饬县孙速释候讯等语，卑府查民教涉讼地方官自能审理，与外人无涉，何庸律师干预，此端断定容开然若俟其到来，再与辩论殊费唇舌，且恐别生枝节，可否仰乞照会领事饬禁博文律师不得违约来颍干预此案，词讼俾易了结，现在孙国栋患病颇重，已取保医调，除俟其病痊，并原告中证到案即行集讯外，理合缕禀仰祈照会批示。
    ◎浙江会稽县八字桥教堂购产息事通禀
    本年三月二十一日，奉本府面谕，以接奉抚宪聂电开天主堂电称会稽堂价买孟姓农地已开税府县不准收管，并辱慢田副主教请办理等情，此事究系如何纠葛无从悬揣请速秉公办理，并将实情示复等因，奉查天主堂受买孟姓房屋坐落八字桥地方，东邻张姓，去年有教民孟宪章与族人孟庆善以公屋彼此控讼，已奉本府吊卷核讯，因后面有小屋数间，园地两块，先由孟数氏等出典，张姓嗣于光绪二十二年由孟庆善向张姓找绝过户承粮管业，年久奈因族中互相纠葛，孟宪章遂将所争房屋出卖，教堂所有张姓绝买屋地亦一并转售，在内并向庄书推收户粮，于三月十八日由堂向张姓拆屋归管张姓，以绝卖之产从无回赎之例，况推据并未出立，契价未得分毫，更何能遽听归管，必欲出而为难，卑职得悉前情吊册查核，知张朴亭户之地甫系三月初蔡令任内由庄书自行拨除，其时张姓实不知情，契尚在手，未许归管，情原莫怪，而天主教堂业已执有印单，西人向以印据为重，若勒令还产或出而阻难，势必酿成巨案，何堪设想，卑职昕夕焦心复向张姓熟商，并请教堂暂缓拆卸，概未允许，劝令张姓从权得价放赎，又因房分颇众意见各殊旁人亦有公抱不平之势，卑职谂知事关交涉，断未可激成事端，不得已又向张姓再四磋磨，并邀张绅嘉谋出为调处，先由卑职筹垫契价洋五百元发交张姓，领回分给，竭三昼夜之力始得曲为周全，已于口月二十二日邀同三面分清四至钉立界石田副教士帖然悦服，事已了结，惟此案几酿大衅固由教民孟宪章不问活绝遽尔出售，亦多由于庄书擅行除户所致，若不设法截流提庄严惩罚缴，契价诚无以示惩创，而弭衅端当将该庄书提案押办，一面将详细情形禀由本府转禀抚宪察核在案，兹据候选县张会甲同知衔张钟元以前项房屋本系绝产例不准赎，实思据理以争，因奉劝谕再三从权设法，不敢固执遵已让归该堂管业，惟原契价及除税中酒修理等费共需钱六百七千文，除蒙先给钱五百千外，尚缺钱一百七十千文，请提庄书如数追还，粘呈契据绘图禀叩核销转禀立案等情前来卑职复查，民间绝卖产业非与典戤可比，故照例不许回赎，若以绝而可赎则纷争容有已时，此案之所以劝令张姓让归教堂者盖误于庄书擅自推除掣给印单西人执以为凭，必欲归堂管业劝之不听，争之为难，不得不稍示通融，向张姓妥为劝处，以免激而生变，惟此端一启设有不肖之徒，从而效尤或与他人有隙希图泄忿将早年绝卖人产重新朦售教堂损人利己，而西人藉是案为口舌，恐争端从此而开一误何堪，再误卑职思患预防，嗣后凡遇民间卖买产业赴庄过割应责成庄书随时查察，必须执有出主画押推单方准除户，毋许张冠李戴，含混推收，并严禁居民重复典卖有犯必究，特西人来华购地日见其多，心狡谲于今为甚此案虽已议结，可否再乞宪恩照会法国总领事天主教士，请其转行各教堂知照，示以中国绝产无回赎之例，此后西人同向华人买产务先确切查明，如非一产两卖方可承受即或受人朦蔽亦必告由地方官审理，并将原卖主听县查办，无从听一面之词遽尔拆卸，以昭辑睦而免祸端，除押令庄书罚缴契价给领，并将张会甲等呈案契据绘图分别涂销附卷备查外，理合具禀仰祈批示只遵。
    ◎江西派办政务处议覆高安县教案详文
    唐显谟会禀教民湖谋被胡玉等捆溺毙命一案已与教士妥为立约，议结乞示遵由奉批查，前据该印委会禀胡谋一案拟请购地议办，当经批据司处核明，拟请由府督同该印委究明胡谋实在因何身死，务得确情，照例议拟通详察办，不得迁就了结，致启异时援引之门等情申经批行司处转饬瑞州府暨该印委各员一体遵照办理在案，今该印委仍照初议与教士议结立约，是前批尚未奉到可知惟案发既议结是否可行，派办政务处会同按察司核饬瑞州府转饬该印委遵照具覆察夺，仍候督部堂批示，此缴禀同议约一并抄发，正在核办间，又于光绪三十年正月十一日奉宪台批该印委禀教民胡谋一案与教士议结在先，奉札在后，可否仍照原议办理，乞示只遵并高安县唐令禀议结教民徐四才胡谋二案应赔洋二千二百四十五元，内请提出二千元归入缺内，俟庚子教案赔款摊竣之日起再行接续，流摊一年乞示只遵各缘由奉批据禀，及另禀议结赔款，请准续摊缘由均悉胡谋取一案，昨据该印委会禀，当以案既议结是否可行，批处会司核饬瑞州府转饬该印委遵照具覆察夺在案，查从前各属议结庚子教案应拿办人犯尚多，一一重议赔恤，恐从此多生枝节，照所给至一千五百元之多已觉不可，为训至胡谋一案本系寻常命件，乃亦以买送地基了事，该印委所办尤欠妥洽，而洋务之款继长增高益将永无了期，惟已据议结立约究应如何办理，派办政事务处会同布按二司迅即一并核明酌议具覆察夺，仍候督部堂批示，此缴禀均抄发各等因奉此，并据该印委会禀到司，查前据该印委以教民徐才四命案已与教士立约议结，其胡谋一案容再购地议办禀奉宪台批示准即照办，惟胡谋一案业据上高县勒据被告钰玉胡超作二名解赴高安，本不难研讠凡，确实与教堂毫无牵涉，该印委所称拟购梁廖等姓地基赔给教堂，并无似此办法，拟请饬府督同该印委再行提集被告尸亲见证人等讯明，确情照例议拟通详察办，不得拟赔地基迁就了结，致启异时援引之门等因会文呈覆，并一面转饬遵照办理，旋奉宪台批示，所议极是照申办理，正在再行饬遵间适，据该印委禀报业已购地，与教士立约赔结及另禀请将徐才四胡谋二案赔款归缺续摊禀奉宪台批示，前因本司职道等覆查教民徐才四命案系庚子年闹教旧案，从前立约总结本止议明缉凶拟抵乃因犯无弋获，以致教堂啧有后言，该印委并不力与争辨，认真拿凶，迁就议结恤款洋一千五百元了案，诚如宪台批示已觉不可，为训至胡谋一案，当初实因胡谋逼嫁孀妇，本属有罪之人，死葬之后教堂出而干预，该前县陈令瑞鼎始则因循推诿，继经上高县缉获被告胡玉等送案，又复久事厌搁绝不讯办，以致教堂复有后言，该现任印委查办此案，被告人等无已到齐，究竟是否捆溺，抑系自溺，何难质讠凡，确实乃意在畏难含糊了结，虽据约内载明出自胡姓自愿，而与徐才四一案均未先行具禀请示专擅之咎，实无可辞本司职道等衡情酌议，拟请将胡谋案购地洋一千四百四十元，除胡姓已缴二百元，未缴六百元外，下余六百四十五元，责成贻误在先卸署高安县陈瑞鼎办理不善之，现任高安县知县唐显谟现署新喻县知县石守谦各认赔洋二百十五元，由瑞州府转饬呈缴归款，并各予酌记大过一次，由本藩司衙门注册饬知以示惩儆，原立方约姑念案既议结，免其更换胡玉衣顶胡谷管押日期，姑照所议办理此案，承办印委既经议惩以后不得援引，并请由处通饬各属，嗣后如有议结，民教交涉案件必须先行具禀请示，倘先未拟议草，约请示辄行私自订约签字者应即严行撤参，以儆效尤，所有徐才四命案恤洋一千四百元前据立约禀报，曾奉宪台批准照约议结情形与胡谋案微有不同，应否准予俟庚子年教案赔款摊竣，再予接续流摊一年，抑亦责成该印委分赔之处理，保详请宪台俯赐察核批示只遵。
    ◎各省教务汇志
    直隶，直督袁宫保为定兴县教民刘花之女被匪掳去，附近安肃县安庄教堂神甫狄宗瀛出为干预，要挟当饬津海关道照会法领事饬禁，兹据该道申称，遵即照准法国弥总领事照复转次，该国驻京主教函称，近来各处教堂本主教屡次申诫，如有教民与平民交涉词讼案件，应凭地方官传讯判断，该堂教士不准干预，今定兴县教民刘花一案自应由地方官持平讯办，狄教士不得干预，已由本主教禁止等情由道转复前来，亟应通饬各通一体遵照，嗣后有民教交涉案件应由地方官秉公讯办，不准教士干预，致生枝节，宫保因念各省办理民教词讼教士干预要挟事所难免，既经驻京主教再三申诫，各省教士理合咨行，各省督抚部院如有教士干预词讼，饬属据约力争，不可任情退让，庶得民教相安因即咨行各省督抚查照办理。
    奉天，四月初四日，烟台电马贼汹汹仇视洋教宽城子一带已被焚劫，并有教民数口被害。
    江西，临江府沈太守庆义结新喻教案后，即禀请上台通饬各属以后办理教案，不准推诿禀文，略谓民教案件自应随告随准，秉公讠凡结，岂容彼此推诿。近来各该州县每遇民教事件，或因事隶隔县关传需时，或因事涉细微不肯准理一告掷还再控再驳纵，或有批准传讯者出票以后，经年累月延不讠凡结，竟致真有冤抑其情亦抑而不伸，即如李巧元具控黄施仁案，事阅十年，官经数任，查万荣邦、李巧元先后均在上高县具控有案，该县江令召棠虽经批准票传，终始并未一讯，迨李煌辉在新喻县之鹄山地方将伊妻万氏寻获，就近赴新喻县控告该县石令长佑，又将原词掷还饬往上高具控，互相推延，殊非整顿地方认真办事之道应请宪台通饬各属，凡遇民教涉讼案件，无论巨细随告随准，勒差限传持平讯结，如有必须隔县关提人证立即备文移转解讠凡，不准推诿，延宕亦不得拘泥以原就被之例云云，奉夏中丞批云，据禀已悉派办政事务会同按察司核明饬遵具覆，至各处遇有民教涉讼案件应讯速办理，随到随结，不得推宕了事，致生枝节，并无论原被两造孰为教民，孰为平民，由司处通饬各州县一体查照并饬知照。乐平县地方因设立小学堂，经费不足，向民间抽取捐款，致动众怒将该学堂击毁，并乘势打毁该处，教堂刻下已将该县知县，任拟调德化县贺令前往接署云。鞭刚会仇教之案曾于癸卯年起自新喻县，今新昌县棠浦教案亦系该会党所为，然起事之由实因该处天主教士欲购民房设堂，传教有居民龚姓者起而阻挠纠众，与教为难，致有教民二名逃避不知下落，已经该充杨国璋大令派差会同营弁前往弹厌，比将主使数人拿获下狱，龚姓等乃纠众劫回，杨大令见事体重大当即驰禀上台，请速遴委干员派兵前往查办，上台即委曹树藩太守带同汪大令培张大令曾诏驰往办理，并电派吉安续备左军四哨以资弹厌，勒限务首事各犯尽法惩办，闻主教郎守信业已电告驻沪法总领事，旋即电致抚宪夏中丞有倘有不测，惟贵抚是问之语，并请将新昌县治以应得之罪，故现已将该县令撤任，即委汪大令培署理此案办理，近已略有头绪，惟所索恤款甚巨云。
    浙江，宁海教案前将周孙二参将及萧县令参革，并所获姚某等六犯斩决，复以武弁，萧永年解赴刑部治罪外，曾由许久香观察等赴甬与主教赵保禄氏一再商议，所开赔恤三十万金未能照允，适首要王锡彤之子幼德获案，故又磋议兹定赔银十五万两，于六月初四日定约签字，分期付款，结案刻由聂抚咨部奏，闻惟约内允于杭州上城合宜之处置给教堂空地十亩，兹闻洋务局札饬仁钱二县会同委员史大令禄迅速觅地十亩勘定界址，禀候复查，如无窒碍，价买归公转给领受。
    福建，福建欧宁县前令裴已卸任将次赴接闽邑篆务，忽有一奇案，即乡童甲乙两兄弟樵于山，甲突被一强汉拿住，刮目睛及生殖器而去，乙奔回告知甲乡人，该乡人以是地邻近教堂，疑此举出于教士，故抚留裴令以理此冤案，庚子年欧宁几酿教案者与此事情形相同。
    湖北，六月初八日，施南村属恩施县教案兹悉杀毙西主教一名，洋教士一名，生擒洋教士一名，府县来电后，即经鄂督张宫保派委左观察元麟星夜赴施查办。
    四川，五月初二日，北京电据四川省冕宁县之法国教士，电告雅州法国领事馆云，现在该处匪徒蜂起，向教民肆行恐喝，该领事当即电请驻京法国公使转告中国政府保护教民，政府业已电知川督多派兵队驻扎教堂，附近加意防范，并严拿造言起事之徒，后得川督电覆略云，先是匪徒造言起事，势甚汹汹，旋经出示禁止，一面派弁严拿其事遂息。
    广东，扬阳县属河婆地方，日前尝有会党闹抢教堂情事，该县尚未通报，而该教士已电禀领事照会粤督电饬潮洲地方官查明究办，道府得此消息焦急万分，已委县丞胡二尹驰赴该处澈查，近悉该县虞和甫大令已于五月十五日移请城守黄人俊练勇管带周贤爵各率勇丁数十人驰往叠头埠乡内捕获匪徒十六人，大令即于考院后，堂讯问明白即行收押。迩来广东立堂拜会掳人勒赎之匪已渐歼除，惟香顺两邑交界地方仍有巨盗，如前之陈马黄海区新等，近且招集亡命百数十人立一仁义堂，其匪首系欧阳龙彪、欧昭新、刘义、李凤等日前掳掠教民，某甲勒赎多金，已经领事照会地方官缉拿吊放。日本僧侣高田楼岸痛中国佛教衰微，思有以振起而光大之，近至粤省暂寓白云能仁寺谋于寺僧取洹及六榕寺僧铁禅欲在羊城择地创建，一振兴中国南部佛教会，调查各地佛教之现状改良，各地佛教之规则，以宣扬佛教之精神，发挥佛教之真理为主义，而其宗旨则尤以佛言勇猛精进，舍身拯救人为救中国之不二法门，而粤督接准驻港日本领事照会，因该僧高田栖岸系真宗本派，本愿寺开教使者在港传布佛教粤人，以该僧德行高深人心倾向联请该僧来省传道，该僧允如所请束装来省，请照各国传教条约一体保护大宪准之，现已行司饬府转札遵照办理。
    ◎各国教务汇志
    英属印度，据印度之管理户口者云，印度基督教民之增加较户口增加为尤速，当一八七二年，印度基督教民不过一百五十万六千九十八人，内一百二十四万六千二百八十八人系印度土人。至一九一年，其数骤增至二百九十二万三千二百四十一人，内二百六十六万四千三百十三人系印度土人，天主教居五分之二，耶稣教居五分之三，近年以来则增加更速焉。
    日本国，日本官员会议已许西人六名，日人六名前往战地为军中教士，因日本本教会请日官允许，故托驻日英使代其商议，西人费用由在日本之教会支给日人费用则须另行筹款。驻日本之罗马教大主教主屋少夫属下之神甫黑茄蒲利之报告，谓日皇与罗马教以奉教自由教皇感之。
    英国，有英国水师兵奉天主教之二百七十人属地中海舰队者，排队至教皇宫行瞻礼，后见教皇赐以银牌，且曰汝等当忠于而君，而君许汝等来，来谒汝等不可忘，水兵等归时，路遇意大利国王伊曼纽尔，行军礼以敬之，是日各地皆悬国旗以尽独帧
    美国，据中国太晤士报所接最近之电信，谓意国有人谋杀教皇业已察出，故意国政府派兵在教皇宫内防守甚严，所有驶至基娜阿之船只皆须严查云。
    法国，三月二十三日，伦敦露透电教皇行文至法，责备天主教国之领袖曾至廓里谨尔甚为不合，法国复文拒绝，其责备之言。四月初五日，伦敦露透电法国与罗马教皇意见不合，近日视前更甚，法政府以决裂之言，恐吓教皇欲其将前所发出之信收回，因该教皇曾有信至勒槐尔狄强两主教以其不肯反对，法政府而对敌教皇欲其返国以治罪也，故法政府谓如不将此信收回即当决裂。二十二日，巴黎电罗马教皇驻法公使现已离开巴黎，法国驻罗马公使及随员等法政府亦已传令其返国。十四日，柏林电前法国派驻意京教皇境内之公使尼沙尔德将来绝不回转罗马城，但教皇若不将其派驻法京之公使撤退，法国政府将来亦不致与其为难，法国内务省大臣克姆比君已于法国议院宣明欲派专员研究，应否将法国与教皇所立之宗教盟约注销之问题。又伦敦电法国内务府大臣克姆比在议院宣言曰，法国之所以未将使于罗马教皇之公使署诸员撤回者，因宗教盟约之内载明须留公使随员一人以便办理通行事件故也，但以目下之势观之，政府断不能再允照约施行，彼亦惟有请政府将控告宗教盟约之问题展限至来年一月而后施行。二十三日，伦敦电法上议院已将教士传教书之议案宣读议定，抑止教士之方法，又将教门之教律批准即将宣教之事全行禁止。近日，伦敦电称法国议院所议抑制牧师教育权之例业已准行。六月十六日，又电谛瞻监督已奉教皇之命前往罗马矣。
    ●第七期・小说
    今必不料余辈之来，使传而复负，必将复出质押，或售之他人，余闻此表价颇不赀也。赫尼曰，君何以知屈尔士房中所失诸物，尽为所得，曰意本不在窃物，惟欲藉以掩饬痕迹，故知其必不均分也，但雷脱姆夫人来承产时，不知如何办理。赫君曰，任君盘诘可也，曰否，余有一友与雷脱姆夫人善，且同居孛罗陪来，既为余友之友，亦即无异余友，故不便诘问，愿请君为代问，余与麦尔君当避匿室后，以觇动静。赫尼曰，然则请指授一切，曰容再相告，但于何时召之使来，曰任凭君意，曰然则明日午后二句钟，命其只身来此，今姑先料理诘问此妇之事。赫尼指所对两门，曰是可通一密室，不妨洞启，余将移此高大书橱，以掩其缺，复以书案与椅移近门前，则君居密室内，可以闻所欲闻矣。福曰，余更欲一见其面，曰如是，君可变易本相，伪为余之书记，坐于窗前之桌，以背向外，如是则君尽可〈闲见〉之，有顷，余即将君辞出，君可由左门绕至后面，福赫遂如所言，布置妥当，复坐，并将明日诘问条理妥定。
    是夕，福膳后，归房见案头一函，阅之，知即前托密访之警察长所致，函中寥寥数语，福即谒之警察署，韩起曰，君所欲得之人，余已踪迹得之，访此等人，事固甚易，既赌博好戏，而又久离伦敦，返后自必急往其所习游之处，然余亦未尝不遣人于他处访之，曰然则君已觅得其人乎，曰然且得姓名，曰甚佳，姓名为何，曰其同党称曰快勒来生（浑名也犹言好争闹者）海雷，实则海雷其名，来万其姓，曰信然，素执何业，曰业缀书兼制名剌，吏密生尝识之，谓其人几无恶不作。据探者言，前日一博大负，尽失所有，遂移居苏花，直至昨日亭午，始至咖啡店小餐，后至好特笛次，勾留甚久，似与其地之犹太人皆稔习，又似访友不遇者，须臾他适。福曰，其人明日将谒吾友，今夕仍请派人监视，至明日，则余自守之，福遂出手册，记海雷所居苏花门牌号数，乃共吸雪茄，复叙谈一句钟时，福起立，欲行，韩起止之，曰姑待片刻，彼注守海雷之史魏斯，不久当来覆命，今好孛森已往庖代矣，福复坐。
    时已钟鸣十下，韩起具酒共饮，乐甚。至十句半钟，史魏斯来报，曰海雷在史屈伦街服第维尔戏园，坐第一层椅，好孛森后其坐二层，尚有一少年同在，似将作长夜之游。福急起曰，韩君，请与余同往，君所派之人或当辞去，但请君携一徽章，届时或有所需，言讫，遂匆匆去。
    警察长及福拉史既至服特维尔戏园，门前行人杂Ш，即缓步而行，福欲入内，韩起急挽其臂，止之曰，好孛森在此，想已失其所侦之人矣。余当与小语片时，韩即插身而入，立一少年旁，其人衣服丽都，若与绝不相识者，少顷，韩起复出，曰尔所欲侦者，今将与所偕一人，往散服爱戏园，余所遣往侦伺之人，不致令其逸去，君今欲同往散服爱否，福曰，即从之出，回顾好孛森，踪迹已杳。
    福等遂同赴散服爱，至则游人尚稀，旋见有二人自服特维尔跚跚而来，遽入乡庑，皆衣夕服，其一硕长，肩甚阔，貌美而黑，有粗暴状，其一较瘦小，面色荏弱，福与警察长从之入，韩起谓福曰，余可奉陪一句钟时，过此有事当去。福颔之，福注视海雷良久，见其游目四顾，若有觅人之意，既又以双筒远镜周视室中，福顾谓警察长曰，君于园中有相识者否，曰余识其理事长。福曰，甚善，君试告之，今有要犯在此，嘱其相助，曰可，遂如所言，布置既定，遂辞去。
    未几，优伶毕至，妇女皆出外，有至密室者，有入筵者，福所注视二人亦随众往，至餐房。福从之，有意趋其前，择据当间一桌坐。侍者至，福赂以金钱一枚，命其召总司事者。总司事至，福与耳语片时，即移坐一柱后，免为海雷所见，而己则得从而睨之，有顷，见海雷出一小册，撕其一页，置膝上，略书数语。福即命至桌前，令往察所为，毋被觅察，总司事颔首去，见海雷方以所书片纸递与一年少侍者开脱，总司事私语之曰，开脱，试以此纸给余，俄顷即还，开脱与之，乃伪为添酒，以其纸纳福手中，福取视之，见所书为速往开富洛爱尔（啡咖店名）第九号房内待余，余当即至等字，旋复归之开脱，开脱即递交欲与者。
    福遂举杯罄饮出，赁车先往开富洛爱尔，至即以警察长名剌及徽章示之，侍者即引至第八号房，福更重赂之，且嘱曰，如有人来此询及，但言第八号房尚虚，惟已为人订定。侍者诺而退，福傍壁坐，盖第八九号两房，只以薄板为障，福熄煤气灯，枯坐以待，未几，闻隔房启门声，移椅声，及衣服舒卷声，灯火大明，门则坚闭，寂然者片时，又闻启门声，低语声，及履声甚厉，福自忖今欲擒之，事亦无难，但不必如是急急，复坐听之。
    忽闻隔房语曰，尔科余等在此，固秘密否，言竟，即掣铃召侍者询之，侍者不欲泄福言，遂告之曰，左右第八第十两号房虽已被人订定，然须夜半始来，言毕，上酒，退去。即闻一曰，尔事胡不速行，余初即告尔，事甚妥协，今更不必跋涉重洋，尔更欲待何时，为此语者，语音宏亮，旋又闻一人曰，余今不能再有迁延，君曾见告白，彼方招人承继遗产乎，余不解何故，彼等尝语余，谓若不速往承受，恐将行文他处，不免久延时日，余虽藏有此等证据，然犹故为盘旋，恐有人与彼妇相识，将若何，设又人有知余来历，又将若何，其一人答曰，尔何愚者，雷脱姆前妻既久逝世，又远在瑞典，绝无相识，彼既为丕斯理之裔，则在英国即更无亲友，而美国今亦无人矣，尔既为其继妻，又有婚据遗嘱家谱首饰等物，其子女亦呼汝为母，又谁能觑破耶。曰奈彼皆恨我乎，曰无伤也，要之余等生计，尔后将惟此赀财是赖，若不即往承受，将何以度日，忍令而弟为饿殍乎，曰嗣后尔当伪为吾夫之弟，幸勿再谓为我之弟曰，诺所幸雷脱姆之弟永不归，不然则事败矣。尔今尚有他言否，曰余明日必往谒律师，曰余既为尔最近之亲，理当同往，以资臂助，曰否，彼固嘱余独往也，曰同往何伤，曰然则慎之，幸勿败事，曰此事万无一失，可不以败露为虑。
    福拉史听至此，自谓已足，轻启其户而出，适遇好孛森，语之曰，愿君慎守，明日余必捕之，此为谋产杀人凶手，幸告警察长，早为之计，言毕遂去。
    翌日黎明，麦尔即别诸女友，自亨泼登入城，往视福拉史，罗思等兀坐无聊，思欲出游，麦尔夫人亦欲睹城中壮丽，格伦脱方阅伦敦图径，若欲识其途径，罗思于伦敦最热，自忖可作向导，乃劝格伦脱偕麦尔夫人同出，历游马显尔及史奈格罗两布肆及来特梅尼、莱德福、哲爱诸店，哲爱所售素服最著名，格伦脱为哲爱士持服，故往选焙，将入店，适遇杰姆森夫人坐一椅上，方注视一粉面金发之妇，众人相见，彼此寒暄，告以格伦脱将易服，故结伴来此，并告以麦尔福拉史亦偕来伦敦，杰姆森夫人素钟情于福，闻之色喜，乃言暂居孛罗陪来友人家，欲料理其前夫财产事，不久将毕，须他适，且欲移居酸来，又谓所谋事成必请来一叙，并询罗思等寓何处，告以行装甫卸，舍馆未定，今归当即妥定，乃匆匆别去，归时方忆福拉史言，深以未曾道及劳勃为幸。
    杰姆森闻福拉史至伦敦，归寓即心动脑跃，渴欲一见，自忖福拉史何以来此，得勿因罗思乎，思至此，神气沮丧，面色惨白，两手紧握，其黑色手套几致破坼，继念福拉史必不舍余而恋罗思，然彼等又何以同行，疑极而妒，又思永不与福相见，又转念今所谋垂成，更无他顾，惟望与福长相聚首耳，以后当邀众人至酸来寓所欢聚，至此又转愁为喜，继念又当往一晤之，惜未知其寓所，无从寄柬，正踌躇间，已至门前。
    杰姆森夫人自小餐后出门，至今始归，见案头有一短札，展读之，其文曰，
    杰姆森夫人爱鉴，仆甫来伦敦尚未趋候，拟于明晨十一句钟时走谒，特未识夫人允我否。
    视下署名，则正所眷念不置之福拉史也。夫人欣然拂笺答之，福自开富洛爱尔归后，蹀躞室中，复就案头检视，见有邮局递来两信，一函有黑边，即杰姆森夫人所致，急启读毕，曰必毋失此佳缘，余不知此后余二人交情若何，今日笑颜相向，安知异日不厉色相遇，复取他信视之，则罗思手笔，笔姿秀丽，一见识之，其文曰，
    福君清鉴，君曾言所事未成，余等不宜暴露踪迹，今竟违命，幸乞宽宥，余与格伦脱姑娘麦尔夫人日游二三店肆，以其仅与妇女交易，自谓无碍，不料至第三家，忽遇杰姆森夫人，幸顷刻即别，未露君事，亦未尝遇他人，余及格伦脱心颇不安，故特飞书奉达，下署罗思格立藤。
    福读毕，蹙眉微笑，曰余嘱若等勿出，亦恐其偶遭暗算，并无他意，今事关已熟，明日便可下手，过此当无忧虑，可以闲散自由矣。福至孛罗陪来，晤杰姆森夫人，夫人俟诸客室，已阅半句钟，望之，面色微白，而福则貌甚严厉，寒暄毕。夫人先述遇格伦脱事，既复道及罗思之艳，且曰，彼得毋与格伦脱为亲串乎，抑为劳勃之故旧乎。福注目视之，曰彼与劳勃如格伦脱与屈而士，彼二人自幼相爱，已订白头之约，曰噫，劳勃昆仲，同遭横暴，致二女相继而寡，事固可异，情尤堪怜。福曰，吾谓其可怜尤甚，斯人毙劳勃昆仲两命，夺二女好合之乐，其果得保首领以没乎，倘二女被举为裁判官或陪审员，余不知其将拟斯人以何罪，妇女貌似柔弱，而居心最毒，往往酿成巨案，故世间最不可思议者莫如女人。杰姆森曰，然则君已得罪人踪迹乎，曰案中情节尚有欠缺，故一时尚难破获，然彼二女急欲见一报此仇，故不得不勉力从事，曰然则今所欠者何事，曰余初未能悉其原因，今已知其大略矣。杰姆森曰，余为此案证人，愿君明以告余。福曰，夫人乐闻此事，惜今无暇详述，容俟再晤，将此案本末尽情相告，今当暂别，但未识夫人午后有暇否，曰惜余已与雷脱姆夫人有约，遂告以如何将卜居酸来，如何愿福及罗思等在彼聚首，继又愀然曰，惜此后将与君有半月之别，雷脱姆夫人与予友善，已订同游巴黎，但未识君尚留伦敦几时，曰约两礼拜，余曰，然则期与君再见可也。福曰，夫人未别先订会期，足感盛情，仆此来本欲与夫人相叙，今夫人既有巴黎之行，请俟驾归，再图良晤，乃戴冠挈杖而出。
    杰姆森夫人闻其履声碎急，渐远而杳，默然兀坐者久之，喜极泪下，自忖数年丧偶，寂寞寡欢，冒险[B12H]波，茫而归宿，今幸复有爱我之人，不觉愁怀顿释，盖观其色，察其言，无非劝余忍此数日，以待将来者，于是心旷神怡，沉沉睡去，少顷，惊醒，闻耳畔呼声，曰夫人，洗衣姥来取钱，欲余将此衣将其洗涤否，杰姆森朦胧应之曰可。
    维时劳勃正持一信，步至廊前，示罗思曰，姑娘，余顷接福拉史信，嘱余偕麦尔同往某律师许，曰今日乎，在此半句钟内，曰姑容余先读此札，遂取诵之曰，
    劳勃君鉴，君请即偕麦尔来此，但未入赫尼家前，幸勿为他人窥见，麦尼将告君当为之事，自今夜始，君可任意遨游，微特无仇家之厄，且可得绝大福泽，福拉史上。
    曰知此札命意乎，曰较君略明，君仅欲得谋杀屈而士之凶手耳，使余以他事告君，君将喜极欲狂矣，君母为黑谷丕斯理后裔，故麦尔诸人已代君承受遗产，其事成否，今尚未知，曰噫，余绝不知所谋也，其遗产果富乎，曰富甚，曰然则余当取置卿之足前，曰劳勃傥来之物，余素轻之，君虽得此，予亦不爱，言竟，怫然欲行，劳勃急止之，曰罗思，勿去，请实告余，尔愿归余乎，不然余必不令尔去，格伦脱等将至矣，请速言，曰痴哉劳勃，余等不已于数年前订婚乎。
    须臾，麦尔偕劳勃步至回廊，见罗思已立候，乃问曰，欲同行否，曰然乃相偕而去。
    当两句半钟时，律师赫尼兀坐室中，室之一隅，陈桌一，上坐一人，背向外，其身半为窗帘所掩，案旁设高大书橱，其后为一门，门内有人语声，室中桌椅井然，若待客者，福曰，我等破其隐情，必有意外之变，不可不预为之备，罗思乃趋至福前，曰使彼妇独来，则请交付于余，君可无虑，福颔之，曰谢姑娘相助，想彼归外，当无他人来此，遂绕书橱入后室。
    福恐有疏失，即致书警察长，嘱将海雷行止，随时电告，至二句钟一刻时，福接史魏斯一电，谓海雷已偕某妇起身至尊寓。福顾赫尼曰，君仆健酰曰任君指挥可也，曰然则命其于客来后速往召两巡捕至，遂将来电授赫尼读之，曰人已来矣，此向北一门，未识通至何处，曰通一旁门亦可达内室，曰如是则彼等入后，余当潜出，盖入门时余当能见之也。
    言次，闻剥啄声，一僮入，白有两客来谒，俄见一妇步入，衣灰色紫花长衣，发斑白下覆耳际，目色深黑，戴金丝眼镜，口微绉，面颊尚丰，眉若微蹙，外覆黑网，体态丰盈，衣声飒飒，冠潘立森女冠，所缀之球亦灰色，纤纤两手则藏于灰色手套之内，入门微向律师点首，曰请君见恕，余偕夫弟海雷海脱姆同来，赫见一修长少年，面目黎黑，随妇入，既而曰，雷脱姆夫人命余同来，或有相需之处，余深望不虚此行也。
    赫尼曰，君来甚佳，请少坐，余尚须略为研问，雷脱姆夫人想已携带契券各件，雷脱姆夫人方注目窗帘后半隐半现之人，闻赫尼言，即转身自皮囊内，取纸一束，置桌上，赫尼乃顾谓坐于案前之书记曰，利加特（是人即福拉史名盖伪托者）姑出片时，余今不需尔，雷脱姆方欲返顾，其人已出门去，乃展所携各纸，悉置律师前，曰此为余母暨余婚据，又涉丕斯理家事之书札，同支某某之丧报，黑谷丕斯理及余祖余父之遗嘱皆在其内，余料君可信此事绝无不合之处，既复娇声曰，君检阅是亦不过循常例耳。赫尼曰，虽然亦须相时行事，海雷询曰，倘雷脱姆夫人所请，既已证明，并无不合，则何时方可经理其产，仆事冗，不能久待。赫尼曰，约今曰后亦不必更劳君矣，至其财产，经余允许，即为雷脱姆夫人之物，乃顾雷脱姆夫人曰，夫人遗产既丰，而夫人证据又备，未识何故不即来承受，曰君言有理，余初闻黑谷丕斯理一支，尚有子嗣，当先余承受此产，乃俟之已久，杳无消息，故迟迟至今。赫尼曰，然则夫人亦有确据，可以证明黑谷丕斯理一支已无人乎，曰然余已耗费多金，使亲友赴美访问，知此支确已无人。赫尼曰，夫人所闻，果确实否，曰然余考得黑谷丕斯理有曾孙女一人（即劳勃昆弟之母）嫁后生二子（即屈而士及劳勃）已于数年前辞世，二子近亦相继作古。赫尼曰，然则夫人必有其已死之证，曰余不难证之。赫尼曰，今尚有一最要问题，倘夫人果即焙雪雷抹耳，为丕斯理次子马丁丕斯理之裔，而夫人之母，果为一丕斯理家人，（丕斯理共生三子一女，长子及女早夭，次子马丁数传至焙雪雷抹耳于归雷脱姆不幸亦早夭亡，马丁丕斯理一支遂绝，故其遗产应归丕斯理三子黑谷之裔承受，而黑谷一支之裔即劳勃屈而士之母虽已逝世，而二子理尝承继，雷脱姆则自焙雪死后，复娶所谓杰姆森夫人，而海雷即其胞弟杰姆森夫人既非丕斯理之裔，本无承受之理，第既为雷脱姆后妻，而雷又已辞世，其前妻焙雪之契券证据等件皆在其手，于是有冒为焙雪之举，然继产之例先男后女，焙雪虽在，亦当让劳勃昆弟一念之贪，遂至谋杀屈而士，殴击劳勃置之死地而后得遂其愿，孰知劳勃之死伪而非真，而雷脱姆夫人之伪而非真，又早为福拉史觉察，故遂破案。）即可允如所请，曰自能证之，曰然则夫人更能证明别无盖斯顿雷脱姆夫人乎。雷脱姆果只一妻乎，言未既，海雷在旁笑曰，此呈余可证之，余素识焙雪抹耳，而余又为雷脱姆之弟，故知之綦详。赫尼亦起而言曰，雷脱姆夫人，余实告尔，今有一美国人来此，欲承此产，雷脱姆曰，此外当无继产人矣。赫尼曰，昨有一人方自美国来，即麦尔律师，夫人亦识之乎，曰余于美人无相识者，亦绝不知其地，曰然则夫人未尝至美洲乎，曰余仅渡海峡，未尝还涉重瀛。赫尼曰，麦尔律师，盖代一人来承此产，曰何人，曰其名似为孛劳来劳勃，夫人谓此外更无继产之人，而彼亦云云，则尔等能觌面相质，言竟，即掣铃，海雷卒然曰，此必误传，劳勃已谢世矣，言次，僮入。赫尼曰，汝往十七号宅，问麦尔律师在否，雷脱姆夫人急曰，劳勃之死的系确耗，并非子虚，余亦何必与斯人面质。赫尼曰，麦尔长者，余深信其所言不诬，故非面质不可。海雷曰，然则其所闻当非得之近日，言时，麦尔已由内室绕出，启门而入。
    赫尼见麦尔步入，即为介绍于雷脱姆夫人，乃谓之曰，夫人言美洲黑谷丕斯理一支业已斩绝，但未识君所言劳勃今尚生存否，曰人固在也。雷脱姆曰，君恐被人愚，君所见者度系假冒，未识君离美洲几时矣，曰余来英国为时已久，且于此事不甚详悉，虽然余友方自美来，言于数日内曾与劳勃聚首，今可召其来此，夫人不信，尽可询问。雷脱姆夫人急目视海电，海电示意止之，而律师赫尼已遣仆往召，海雷急询曰，此人为谁，保以今日适来此地，言时颇露惶遽之态，麦尔佯取一书属视，须臾答曰，其人为一英隽少年，不致受人之愚，不啻一精细包探也。海雷闻言，手中之帽忽坠于地，匆遽复拾之，麦尔方欲有言，赫尼已偕一少年入，复为二客介绍，曰是为福拉史君，方言时，雷脱姆面色惨白，并以手紧按胸前。福曰，夫人病酰忽胸痛耳，海雷急以椅移近其傍，曰彼素有脑筋震痛证，旋问雷脱姆曰，焙雪，今略愈乎，雷脱姆目注福拉史，颔首应之，麦尔乃语福曰，雷脱姆夫人言君所述劳勃，早已谢世，君或为人所愚，今君可一述其颠未否，福就雷脱姆夫人前坐，曰不仅为所愚，且有甚者，今请将始末一言，雷脱姆黠首，曰试言之，福略述劳勃昆季事，及如何在格伦维尔湖滨，觅得屈而士之尸，复厉声曰，予与屈而士生时，无半面之识，惟立其尸旁，察其面貌，即略知其为人，且知其死也。为人所毙绝不类自戕与误伤者，人又谓其一生并无仇怨，余即知此案离奇，迨见其订婚之妻哀痛惨切，余心忿懑，益欲为之伸理，是夜，余独于格伦维尔街闲行，至一客寓遥见一室，窗户洞辟，未燃灯烛，从星光下窥之，见一妇人蹀躞室中，忽喜忽愁，苦甚有踌躇不决之事者。
    福言至此，举目四顾，见两律师植立门旁，椅中人亦复寂静无哗，乃申言曰。翌晨，余往勘屈而士死处，其地滨湖卑湿，树木交荫，印第安土山环抱其间，即知为行凶之所，两日前曾有雨，其树荫下无日光处，泥尚润湿，一大树下有一纤小鞋印，余料凶手必驻足其间，又于两处觅得一人足迹，且离大路不远，有小树一丛。余于其下又觅得两足迹，视前较深，盖其人于是处伫立独久，其足印纤小，足尖处尤与初觅得者相似，又于树枝上得黑线一楼，似从素服妇人面网下者，继又访得是晨有一愚童，经此林间，被凶徒恫吓，致其惊慌失度，乱言见鬼，聆其所述，鬼系白身黑面。余亦于树上觅得白纸一楼，与黑线相去不远，是正相符。余又访得是晨有一马车驰过其地，其人以白布一方遮其膝，其大小约可掩蔽身材娇小之女子，是必彼妇人身披白布，面蒙黑网，自树丛跃出，故愚童骇极，指为鬼物。余是时已略知屈而士死于妇人之手，惟尚未知其所以致此之故，至验尸日，屈而士之兄劳勃来格伦维尔罕识之，少顷，一妇来作证人，初未识其为谁，当即晕仆其侧，至是余又略知其原因，然事仍无证，故复从旁钩考，是夕，此妇复乔妆一童子，竟入屈而士卧室，恐有人已在侦探，故留一信，俾人读之，将疑屈而士之死，或因其与格伦脱订婚之故，为他妇所妒，并窃去手枪一表一约指一，意盖欲乱人耳目，疑其图窃，既见信夹上有新闻纸，裁去一方，亦被取去，倘无此举，余亦无从措手，余即就报馆，觅得全纸，补其缺处，始知所取者为一招黑谷丕斯理后裔承继遗产告白，未几，余又考得劳勃昆季，实即所招继产之人，乃恍然于屈而士被害原因，毫无疑窦，并知劳勃亦甚危险，故常常为之保护，同时于尸场近觅得一小船，是晨有人见有在湖中驶行者，意必凶党羽翼，大约杀屈而士者为一妇人，而于船中代为之型者则一男子。
    福言至此，海雷起于座，步至窗前，遥望街中，他人无留意者。福又曰，余于此时虽已知此案原因，然为黑谷丕斯理之裔劳勃尚未自知，且不知有承继遗产之事，其凶手初亦仅知有屈而士，为当承继此产之人，至验尸日，彼谋杀其弟见尸晕仆之凶手，既知屈而士有兄，遂更怀奸计。余是时一面更保卫劳勃，一面令其自行防范，孰知劳勃不听余言，致于城中某街，去家数武，为人暗击，伤势甚重。余料仇家必欲置之死地，故当伤势少痊，即令移居他处，福顾视妇人，见其兀坐，呆若木偶，以两手紧握其膝。福又曰，余知此事不可不先下手，故倩麦尔为劳勃干当承继丕斯理遗产事，并检查家谱有无更应继产之人，未久即已明晰。
    言至是，妇起而言曰，聆君所述，迷离惝恍，此案有无凶手，与余何涉，余来承此遗产，今君并未指明，余于何事有所不合，君所答非余所问矣。福曰，夫人毋急，少待须臾，自当知之，今请更毕吾说，一夕，余遣一人伪为宵小，至格伦维尔客寓，私入此妇卧房，（即福拉史荐与罗思之女婢）在衣箧内觅得童子衣一袭，又黑面网一具，与前自树上取下之黑线正相合，其人已将黑网携去，而其童子衣则于今晨赠与一贫妇矣，至前为型之男子曾分得所窃之表及约指等物，初欲售之，未果，然迭于施嘎哥纽约伦敦，典诸质库，故此二人罪状实已纤毫无疑，妇曰，君终未尝证明余不应继此产，彼劳勃实已死，言未毕。福曰，虽然盖斯顿雷脱姆之后妻终不能有此产，而其胞弟伪为夫弟者，亦不能有所分润，妇方欲有言，福斥之曰，夫人少待，当学吾言，昨宵余在某咖啡店第八号房内，亲闻二人密议，使劳勃果死，焙雪雷抹耳果在，自当承继此产，海雷来万君与令姊，既已一击再击，损害两无辜之命，破败两淑女之婚姻，今余不能不还以相赠矣。此位夫人亦非焙雪，殆即所谓杰姆森夫人乎。
    福言时，海雷来万渐行近内室门，忽望前撞突，门故虚掩，随之而辟，福早为留意，当其撞突时，即已扶之，门既启，则见室内坐有二人，一罗思，一劳勃也。雷脱姆夫人一见劳勃，惊忿交集，一晕而仆，罗思往跪其旁，且扶之起，福等四人共擒海雷，海雷虽甚凶悍，至此亦不得脱，少顷，巡捕数人入，絷之法。
    福与劳勃，乃趋至罗思前，助其扶掖，罗思讶甚，曰福君，尔识此妇乎，福颔之，遂扶入内室榻上。罗思曰，速将凉水来，劳勃与福掩门出，步至外室，劳勃以手拍福之肩，曰此妇何人，彼与此案何涉，请明告余，曰是即杰姆森夫人想君已久识之，今之面目，乃系伪为，其来美洲，正即欲致君昆弟于死地，海雷乃其胞弟，即前击君之伪巡捕也，曰然则戕杀吾弟者，即此弱女子乎，曰然，曰天乎，余初以君钟情于彼，故往来甚密，曰余始即疑之，格伦脱亦然。
    时杰姆森夫人在内室，已渐苏醒，张目四顾，惟见罗思立其前，以杯水授之，曰杰姆森夫人试饮此水，妇面若死灰，闻声，以臂撑起，接杯强饮毕，徐徐言曰，然则尔已识余矣，曰然，曰何自识之，曰察尔声音，然大半述自福拉史，尔未知其为包探乎，妇颔之，俄忽起立，容色惨变，若不胜悚戚者，此亦足见妇人获罪后，可恨亦可悯也。罗思自其手中取杯去，方欲步至外室，妇忽作色止之，曰姑止，勿唤彼来，今余不欲见之，少缓片时可耳，言竟，复坐于榻，踌躇片晌，出时表观之，背倚榻上，且喘且言，声甚悲切，曰取皮囊归余，罗思启户，嘱福取之，福欲趋入，妇急止之，曰尚非其时，罗思以囊授之，方欲与福偕出，闻铿然一声，若闭表面，罗思急返顾，见杰姆森夫人已饮讫杯中凉水，乃询之曰，杰姆森夫人尔表何在，妇出表示之，喃喃曰，数年以来，冒险逆行，早防有此一日，故豫备自裁之法，言至此，手战股忄栗，表坠于身，渐渐卧下，罗思趋至门左，妇呼曰，尚未可也，语方脱口，而身倒颔落矣。罗思骇极，启门狂叫，时赫尼麦尔与巡捕共絷海雷去，方归，乃偕福等步入，行至榻前，则杰姆森夫人已死，无可施救。
    后约两旬，劳勃与罗思在英伦某教堂结婚，劳勃陡有田产房屋工厂店肆若干，遂成巨富，数日后，众各登舟返美，启程之日，劳勃方与其妻喁喁私语，谋所以成全格伦脱之策，福忽招众人告之，曰海雷已幸法网网矣。麦尔曰，逸乎曰否，死矣，海雷初似染疾，巡捕送之医院，讵彼乘人不备而逸，复为人获，即行创毙。麦尔曰，如是亦可少彰公道，福顾格伦脱曰，余在此不久即当返美，格伦脱遂与握手而别，诸人相率登舟去，福独留伦敦，杰姆森夫人出殡日，福犹乘车送之也。
    ●第七期・丛谈
    世界第一大城，英京伦敦为天下最大之城，纵横计二千一百方里，居民五百万，各方之来旅居者二百万，其所存之罗马教人较在罗马者尤多，犹太人较在耶路撒冷者尤多，苏格兰人、哀尔兰人较其在本土者尤多，城中每五分钟生一人，每八分钟死一人，每日在二万四千里街道之中，有七次不测之事，每年新筑马路一百二十里，新造房屋一万五千所，各口每日进口之船只千余艘，水手一万名，每日有新闻纸四百种，似此大城，诚绝无仅有者也。
    至高之屋，美国纽约有一工程大公司拟造一世界无比之高屋，依其图样，地底共有五层，自地至顶则四十层，共高六百十五尺，此为寻常住屋之最高者，然按法国大赛会曾造一楼，计九百八十九尺，合其顶计之，共一千尺。华盛顿之留名阁，五百五十五，埃及三千年之石塔，五百四十三尺，德国可伦之高楼五百十一尺，比利士之礼拜堂四百七十六尺，法国之礼拜堂四百七十四尺，奥国之礼拜堂四百六十尺，罗马之礼拜堂四百六十八尺，尚有制造药水厂之烟筒，最高有三百尺至四百五十尺者。
    最大之图书馆，在法京巴黎为路易第十四所建设，藏书一百四十万卷，笔记三十万册，钞录书籍十七万五千本，地图三十万张，圜法赏牌合计十五万种，图书约有一百三十万种，合作一万卷，肖像有十万种。
    最高之明灯台，其一在美国纽约城，高二百十五尺，内容电灯九盏，每盏光力抵烛六千枝，其二在纽约港，高二百二十尺，其三在意大利几内亚，高二百十八尺，其四在美国哈脱拉司岬，高一百八十九尺，其五在英国爱亭司冬岛，高八十五尺。
    大报馆，美国之大报馆皆一馆而出报至数种或十数种之多，有晨报，有午报，有晚报，有夜报，有七日报，有月报，有季报，有年报，皆以一馆备之，其最大者如纽约之太阳报世界报时报，每日出至十数次以上，大抵隔一点或两点钟，即出一次，午间向街上卖新闻纸者，求其早间所出之报，则已不可复得矣。
    特别大船，去年英国造天下最大之船，名曰波尔的克，长二百二十迈当，合中国六十一丈有奇，广二十二迈当又十之八，合六丈有奇，高十四迈当又十之九，合四丈有奇，载重四万吨，马力一万零三十匹，可载人三千，速率每点钟约行五十中里。
    特别钟表，意大利有千七百二十五年造成之钟表，其构造式平面天体圜形，示时及分之外，又示太阳之位置，又示日蚀及月蚀，精密远过今日，不知何以造成，实可惊叹。
    极大中国地图，俄国学生制一中国大地图，横长四百英尺，直长三百五十英尺，字大一英寸，水源山脉，省界边线，土产村市，尽真形，十五年前动工，癸卯冬始成，现已呈之俄皇，为天下第一大地图，内中各州县地方及地方官姓名一并详注。
    极大照像，美国圣路易赛会，美人另备一种极大之物，如大瓶大寒署表大时辰表等，近又备一极大照像，高一迈当五，阔十二迈当，乃以六照片并合而成，像上拍照拿破里海湾城及威苏维火山各种妙景，此照费工不少，其法先设周长二丈六尺大轮，四围置白金纸，长十二迈当，上覆以六照片，轮下设一浴盆，使轮转动时，由盆内而过，其洗净之工，乃用清水二千斤，在一黑夜内，六人同作，嗣有三人修饰，七日后始得竣工。
    特别大食，美国烟毡省马利安市有博士名那拿者，世界著名第一之大食家也，午食每餐必需兽肉五斤，鸡蛋二十个，鸟肉十斤，牡蛎十四罐，牛乳半斤。
    特别桃树，某甲在法国云纳地方觅得核桃树一株，系数百年物，树身围八迈当，每年结果可七十七斗，榨油甚夥，掘起此树时，用牛十二对，载往英国，售价一千一百法郎。
    特别邮票，西人每喜聚积各国邮票，粘贴一册以资玩赏。近日有一邮票，值三万六千二百五十法郎，约合中国一万四千五百元，此邮票出于毛利爵岛，于西历一千八百四十七年，即中国道光二十年，只值二铜元，今乃价重如此，物以少为贵，信然。
    特别新妆，墨西哥妇女以萤火为装饰，其法置萤虫于纱袋之内，安于头上，或衣服上，又置于小铁丝笼内，喂以甘蔗碎片，以为美观。
    婚期有异，各国男女之早婚者，奥国男女十四岁，德国男十八岁，女十四岁，比国男十八岁，女十五岁，西班牙男十四岁，女十二岁，法兰西男十八岁，女十五岁，希利尼男十四岁，女十二岁，恒加利天主教男十四岁，女十二岁，耶稣教男十八岁，女十五岁，葡萄牙男十四岁，女十二岁，俄罗斯男十八岁，女十六岁，瑞士国男十四岁，女十二岁。
    年岁不同，亚典尼恩以西六月为一年之起首，马其顿以九月，罗马先以三月，后以正月，波斯以八月十一号，古墨西哥以二月二十三号，回人以七月，中国以正月，与回人同以十二个月为一年，月小二十九日，月大三十日。每十九年中，有七年系十三个月，然此等算法，尚有不足之处，故华人以六十甲子为一周，内有闰月二十二次。
    各国帝皇之阅报纸，帝皇之看报纸始终于三十年前奥皇约瑟，每日命人作一私报，为皇所独看者，其论说必经大政治家所作，汇成一册，每晨置于皇之食桌，皇于食时检阅，皇之所以阅报，非欲反镜己之善恶，惟视己所出之令，曾否奉行而已。今之德皇威廉第二，世界最繁劳之帝皇也。然亦有看报纸之癖，宫中特派专选报纸之官吏，其所职守惟每日采择各报要事，为皇所喜阅者，割而汇订一册，置其书案。去年六月，俄帝尼哥拉士第二忽招集国中有识之士至其宫中，咨访一切外事，此亦俄帝渴嗜新闻之故，因之近日各大臣之购阅报纸以考求世事者，亦渐多矣。意大利皇维拖罗伊曼纽尔第三者，欧洲至有名之文家也。皇之能读各国报纸，读英文法文德文等，无异共读意文，惟俄文则命人译读。每日费时三点钟，以读各种文及报纸。瑞典瑙威皇沃司克第三者，欧洲帝皇中最能读书之人也。日读国中报纸甚多，其有外国报，亦使人选译，以供观览，皇于日报不但阅之而已，且常为斯德贺伦中某某三大报馆作论说。英皇爱华德亦有最喜阅之二报纸，每日命人择要选进。
    美总统之帽，美总统罗斯福四年前在槐梧门西省游历时，曾其帽置于该处温泉流出之处，现其帽已经人送还，权之得十五磅，按西国有温泉者，其泉温暖，中含石质甚多，一经流出，热度既减，则石质凝涩，故每有人将各物置之其泉发源处，不数月间，所置之物已经朽烂，而石质凝成之物一如前式。
    英国帝后冠冕之价值，英皇爱华德之冠冕有珍珠二百九十七颗，金刚石二千八百十八颗，其后亚力山大之冠则有金刚石三千九百七十二颗。
    机器行商船，有一商轮名麦根他湖者，为英国机器制造厂所租，用以载各种机器，周行各国，如赛会者然此船共载机器样一百五十种，其最下层则置最重机器，中层则陈各样式及船上人住室，其所以为此者，第一则欲扩张英国商务，第二则为卖者与买者可亲自交易，第三则使工人能知各处合用之物，第四则以表扬英国制造之名誉，其预计所至之地则自伦敦起行，先至哈利法司（加拿大），次圣约翰城（加拿大），次西印度群岛，次南非洲，次印度洋内毛利都岛（英国海军重镇地），次孟买（印度西方海口），次古伦布（锡岛之海口），次卡尔各答（印度都城），次狼棍（缅甸都城），次新加坡，香港，次上海，次长崎，次横滨，次澳大利亚，次新锡兰，次蒲诺斯爱尔斯，次门脱维田，次蓼地角尼罗（以上三地均在南美洲），次非洲之西，次返伦敦。
    以电气开会场之门，西国凡博览会开会，君主或总统临观，演说既毕，即手按电机，而全会洞辟，此向例也。五月初一日，美国圣路易博览会之期，大总统以事不能至，故特联电于华盛顿，待时既届，则于华盛顿白屋中电机甫按，而一千余英里外之会场门户大启，炮鸣旗展，万机齐动，皆在一霎间，亦奇闻也。
    ●第八期・社说（选论附）
    ◎改良风俗论下（本社撰稿）　　　
    ☆可权
    夫一中国风俗之起固有无限原因，则欲改良旧习，固非一朝夕所能见效，一二人所能成功也。西人讥中国之风俗，谓不去其五经毒，鸦片毒终无望治之一日。吾以为其说未备，宜更合迷信毒去之，而中国上中下三流社会乃无一人能逃其责矣。夫五经何必毒人，自皮相者习之，华而不实，成一种痿痹瘅缓之症，八股策论节外生枝，无足论矣，其号称明经之士亦往往支离破碎，无当治体，积成风俗，遂有汉宋之争，今且有目未识丁，遽以儒雅风流自命者矣。鸦片之毒，论者谓与醇酒美人同科，而阴惨过之，夫饮酒御女，未必遂有大害于身，至一近鸦片则废时失业，沈疴莫挽，且从经济问题上言之，亦生无限漏卮，故不当以醇酒美人为比，而直无异于洪水猛兽云，至鬼巫之俗自洪荒至今，其毒不绝，虽若不甚为害，然其足以阻障文明之进步者，则势力甚巨，兹三事者实通乎中国之三流社会而无能变革者也。今欲大为改良第一宜去五经毒，第二宜去鸦片毒，第三宜去迷信毒。
    去五经毒之法有三。
    一、废科举。人人有一科举之目的，于是乎读书者多，高者得翰林，下者得秀才，然犹千百中之十一耳环，试问此十一之选，果皆通达治理，致用无忝乎，抑仍揣摩风气，趋走钱神，然后获免于播弄，而其余千百之穷愁稿饿以死者，殆如恒河沙数，此皆不营一业，不名一钱，终其身为社会之大蠹，古人有言，一乡之读书者多，其风俗必浇薄，语虽未免过激，亦实见科举之误人至深也。
    二、兴学堂。科举与学堂居反对之势，吾不谓学堂必无徼幸，然按其程度以相教授，由普通以及专门，学一年有一年之用，学十年有十年之用，学成即业成，为官为兵为士为农为工为商，皆有切实之进阶，不能贸贸从事，非如科举之文章，做童生时即可望状元也。三代之盛，党有庠，遂有序，乡有校，国有学，而其时风俗粹美，欧美人教育普及，实与中国之古法相同，胡为乎数典而忘其祖也。
    三、修实学。五经为古人之陈迹，大都推论原理，颂扬功效，非专为学科设也。今使童子习之，何以收心得之效，古人有小学，有大学，入学有年例，卒业有考校，岂与末世之扃门给卷，糊名暗索者，同其指归哉，亦必有实验其所学之处矣。夫西人无五经，事事能发明新理，中国有五经事事皆拘守旧法，吾不知变通尽利之谓何也。为今之计，不如人人尽修实学，而列五经为教典，奉孔子为教主，则第一毒除而风俗美矣。
    去鸦片毒之法有三。
    一、清流品，中国此时有阶级而无流品，履历清供，皆成具文，故有文无行，有财无行，皆可以为官为绅，今宜严为分辨，凡癖嗜鸦片成瘾者，在官必尽行参撤，在绅不得充举地方董事，其余士商亦不得报捐投考，有犯此者准人讦告，告发之后去其所应得之权利而止，如是则事不扰而人易从，且人人知吸食鸦片为浊流，为卑品，虽不必严加禁止，而其风亦可稍戢矣。
    二、重烟灯捐。中国鸦片之祸弥漫已臻极点，始焉禁卖禁吸禁种，终于无效。近年以财政紊乱，倒行逆施，反从而劝导之，土捐膏捐，所在皆是，岂复有人理乎，然在创立此捐者，固将谓变通其法，略加徵税，使购买不易，庶几吸食者寡矣，顾又格于洋关则例，不能重徵，阻碍土货之销路，则有税与无税等耳。窃谓逆制之术，不如去膏捐，加灯捐，按市场之大小，查局铺之多寡，不论售膏几何，概使有烟灯一盏，月捐若干，二盏三盏至于十余盏，以次递加则洋关不能为难，而不禁之禁，亦可收微末之效矣。
    三、立演说会。文明各国，无论何等社会皆有演说，中国则悬为厉禁，专制余毒，不可向迩，此最足以阏塞文化也，然亦有循例为之者，如恭读圣谕，宣讲乡约，何尝不类于演说，而无效可睹，何也，有形式无精神也。今宜著为通行规则，或学生或绅士或地方长吏或过境达官，皆可随时邀集众庶，演说利弊，此法不独为攻治鸦片毒而设，而鸦片毒亦因此可以减少，又烟馆之中特许有青年志士，连袂入座，互相演说，馆主不得禁阻，庶几下流社会之人，知所警戒，免于沉溺，则第二毒除而风俗美矣。
    去迷信毒之法亦有三。
    一、改时宪书。王政首重授时，圣人心切宪天，故累朝驭世，不敢忽于推步之法，然但为辨节候之寒暖，风雨之方向足矣，其余之天罡河魁三合六煞等说，欺惑愚民，莫此为甚，然国家既公然著之时宪书，朔望祭告，护救日月，举为重典，何怪民间之多迷信也。解大绅曰，治历明时，但著民事之宜，何用建除之谬，今若举荒诞无稽之宜忌，一切删之，而更改刊卫生种植诸方法，按月附列，使之明白易晓，则于浚发民智之机大有影响，且并减却神权之气焰，不使信礻几祥，操符咒者有所藉口而荧众听矣。
    二、兴女学。中国女子之识字者，富贵之家，十或一二，贫寒之家，百不一觏，而其为迷信则一也，既信奉之，则阴阳风水星相僧道之术数，因而无不贯注其脑筋，牢不可破，若能使之向学，则千万迷魔一旦销解，岂非快事乎。西洋之谚语曰，女子者产文明者也。又曰，女子者社会之母也。人生之嗜好多禀受于女子，习惯为第二天性，岂可诬乎。吾见有高明儒士，笃信程朱，而因母妻之僻好不免随俗斋醮者矣。吾又见有凶恶棍徒，行同枭獍，而因妇孺之说法，翻然持戒忏悔者矣，是故女学昌明，则社会优美，此吾敢断言也。
    三、广白话报。今之谈进化者，动欲取泰西文明，托之弹词小说，输入于下流社会，然而言者谆谆，听者藐藐，何也，下流社会之识字少也。吾以为白话报之扩充，当与女学并进，盖女子之向学者众，则其所生之子女，识字之数亦多，识字之数多，白话报乃可通行矣。中国说部，旧无善本，非淫粒即诡诞，故使阅者生邪僻之思，今诚以新理想组织报文，流布于穷乡僻壤，使妙龄女子争先睹之为快，而一般之人心皆知神鬼诸魔之无据，阴阳诸忌之无谓，则第三毒除而风俗美矣。
    夫风俗者非一朝一夕所由致也，非一人一家所能成也，其来以渐，其去亦不能过急，苟操之已蹙，则反激之祸益烈，终无望有改良之事矣。故五经为传家之器，吾置以最尊之位，则无秦始皇之祸矣。鸦片为附骨之疽，吾治以最缓之剂，则无林则徐之悔矣。迷信为藏形之魅，吾照以最明之镜，则无魏道武之惑矣，草蛇灰线不即不离，然后可以穷形尽相而更张之，若夫三者之外，尚有他毒不能洗刷净尽，要亦为附丽之物，未必通乎上中下三流社会而悉受其害，且以其余力去之，亦未有不奏刀砉然者也，故不备论。
    ◎论国家倚赖第三国之无益（本社撰稿）　　　
    ☆华生
    窃尝观世界各强国，凡遇国际问题，必先布告各国，此案应办一切事宜，惟由两国直接定议，第三国不得干预，诚所以慎交涉，重主权也，独至中国则不然，一遇国际问题，则必冀幸有第三国为之转圜，一若第三国之果实心爱我也者。彼若先来，则委蛇以就之，彼不先来，则牵引以出之，而所谓第三国者，又无一定之方针，临时救急，望门投止，苏张之术，一误再误，至今日而犹不知痛改前非。吾恐交涉之事日益多，而办理者日益棘手也，即以东三省论，甲午之日本于我诚为仇敌，然既已媾和之后，日本之上下议论皆欲缔好于我，动我以同种同文之感情，我政府果善为应付，必可收桑榆之效，失此不图，然后日本更与英同盟，而视我如无物矣。夫我政府以丧师失地之故，衔恨日本，思得第三国以制之，于是乎俄德法出而干涉，德法受俄之指使，其主动力独在俄耳，俄无怨于日本而有怨于我，私移界石强筑卡伦，奈何忘之，自李文忠公引俄拒日，而东三省之局势一变，请言其影响所及之弊害，李不纳好于俄，则俄必不租借旅顺，旅顺不入俄，英亦不能据威海，法亦不能据广湾，德亦不能据胶州，此数军港不为列强所有，中国内海犹有巩固之形势，以备修复海军之用，未必无雄飞太平洋之望也。惟李文忠公不直与日本交涉，而倚赖第三国之俄人，以为牵制日本之计，其失遂至于此，戊戌庚子之交，内难频兴，联军深入，薄我京畿，俄人更扩充其远东势力，前之东三省不为日本有者，至是竟不能不为俄有，徒增五六天险，付诸外人之手，向使不倚赖俄人，则列强海军不至盘踞要津，或者尚无义和团之蠢动，然则谓荣刚之误国，皆由政府之联俄导之可也，而所以联俄之故，则由拒日之一念始也，虽然日本之交涉止矣。俄人久据奉天，托言保卫铁道，代平马贼，迁延退师之期，至于袁大化剿捕剧盗，乃阴掣其肘，转从而保护之，逞豺狼之性，肆枭獍之凶，一旦暴露其真面目，而联俄党反无所复施其技。癸卯秋冬之际，我国政府诸公或受俄之摆布，或惧俄之恫喝，不敢出一言以相责问，虽外省督抚军帅有请战之事，在下士论，有义勇队对俄同志会之举，政府终谢绝之，既不能与俄人直接交涉，又日夜望有第三国出为调停，而适有满韩交换问题，为之代表意见。政府诸公又得偷生苟活于其间，不问己之何以拒俄，何以收复东三省，而惟坐视日本与俄之协商，其协商之有益于我耶，不知也，其协商之有害于我耶，不知也，及乎协商不成，战事以起，各国宣布中立，我政府亦俨然以局外自处，无所偏袒于日俄两战国，岂以为战事既终，无论谁胜谁败，东三省依然为我之属土耶，抑或早有成算，逆知日人必胜，俄人必败，俄败不能与日争此岩疆，日本又迫于公议，必举而还之于我耶。度政府诸公未必有此先见，特利其两雄并峙之势，姑缓时日，以款其交涉之困难耳，然如在某公者，素主联日之心肠，固已加乎联俄党之上，而以为此之问题，非借日本不能解决，是又一倚赖第三国之故智也。夫日本之与中国同洲共域，诚有密切之关系，非黑鹫所可比伦，然何以堂堂大邦，土地亿万方里，人民四百兆数，而遇事辄望他人之扶助，不亦深可恧乎。今者日俄之雌雄已决，东三省之局势又将变矣。俄人屡犯我中立界限，日本虽能顾惜名义，然亦不尽如政府诸公之意，交涉繁难，且百倍于日。窃以为中国兴亡之机必决于此时，以目前近事徵之，则犹不免为倚赖第三国之思想，语云畏首畏尾，身其余几，不知前途作何变状矣。夫烟台上海我之商埠，俄舰何以能来而不去，日何以能捕俄舰，此皆于公法不合者也。我诚张吾国威，据公法以与之力争，不患俄日不就范围，顾何以于烟台一案，外务部必邀各国公使裁判，于上海一案，伦贝子驻节洋务局，且邀各国领事会商，至竟于两事无丝毫补益，徒见其损国体，亵主权耳，是亦不可以已乎，抑犹有甚于此者，日本既得营口，占辽阳，收海关税，设民政厅，其措施颇异于俄人之暴横。俄人又将以阴柔之手段，运动我政府诸公，颇闻人言，京师之联俄党势已复活。一意谋所以对待日本之策，或以为当联英美，使与日本调和，或以为当联德法，使与日本反抗，果尔，是又一倚赖第三国之现象也。又有谓将使某大臣出使日俄，以探两国之意向，使某亲王聘问欧美各邦，观其对于东三省之举动，虽此等计划尚未公然表发，然以前事推之则其必出于此无疑也。夫东三省者，国家创业之基也，顾二百年来，设教建官不能使有完备之守御，一旦有事，纷然无措，始以与日本交涉，而倚赖于第三国之俄罗斯，而旅顺、威海、广湾、胶州之军港失，继以与俄交涉，而仍不祛其倚赖第三国之性质。吾知俄国以外，又有俄国，则中国将来之大局更不知其若何危险也。
    ☆外人轻侮中国多由中国自召说（录六月十一日大公报）
    我中国为何如国，东亚之大国也。当五洲未交通以前，赫赫声威，震慑中外，四境各小柄无不纳贡品以来王，试披中国古史，中国之高尚尊贵于东亚，独有特别声价，而懔懔乎不可犯焉，乃自环球互通而后，欧美各强国皆渐与中国通商，其间或因事故而要求，或因违言而开衅，赔款割地，屡削国权，蚕食鲸吞，各施政策，至于今日，我中国既贫且弱，国几不国，呜呼。外人之对待中国，其如是之不仁哉，虽然英何以不如是待美，法何以不如是待德，德何以不如是待日。盖彼数国者皆各知自强，势均力敌，虽欲轻侮，无隙可乘，独对于我中国，常若不以平等国相待，抵瑕蹈隙，有愿必偿，夺利争权，无谋不遂，然推原其故，实由于中国自召者多焉。我中国最拙于外交才，最暗于外交术，以故往往予人以可乘之隙，于事实上诚可悲，于理论上殊不直，致使外人讥我为野蛮，遂以待野蛮之法待之，是外人不敢轻侮我，而我自诱之，使彼轻侮也，兹略举一二事以为之证，广东鸦片之役，缘道光二十年，林则徐尽焚英商所藏鸦片二万二百九十一箱，且禁绝英人通商，致来英人之问罪，赔款至二千一百万两，以香港让英，且开上海、宁波、福州、厦门、广州五商埠，又如中东之役，朝鲜原为中国之藩邦。光绪十一年，中日因朝鲜起交涉，李鸿章与伊藤博文结订天津条约，茫然订定，尔后设遇事故，必须遣兵至朝鲜，中日两国互相通知云云，是已隐认朝鲜为独立国，及甲午构衅，中国仍视朝鲜为藩邦，并不知天津条约之性质为如何，及至兵败议和，马关订约，乃允认朝鲜为独立国，赔款至二百二十兆，割台澎二岛，开沙市、重庆、苏州、杭州四商埠，更如庚子一役，无故号召蛮野之拳匪，起而仇杀外人，致使八国联军同来报复，事平而后，中国之损失更不堪言，合观三事，外势之所以内侵，谓非中国之自召乎，外人不以文明国待中国，谓非中国之自召乎，此犹是有形迹可求者也。若夫于无形之中，示人以可侮之隙者甚多，不暇缕述，兹姑就近事以明之，商标注册。我国自有主权，乃中国政府于订定章程后，偏就商于各国公使，致来各使之辩论，不获从容开办，是外人不当干预者，我偏使之干预，此何为者，又如美国精琦氏来华会议银价，此何等重要之事，乃日前届会议之期，精使如期往会，而各王大臣皆失信不到，致来精使之责言，但观此二呈，即以见中国实自有召侮之端，外人之轻侮我中国，复何怨乎。中国不能自强，以为先声夺人之地，而此等召人轻侮之事时有所闻，故外人轻侮之来，即乘隙而渐入噫，夫必自侮，而后人侮之，以堂堂中国，秉国政者多半为无意识之流，笑骂由他，好官我做，黄梁大梦，终古难醒，若长此情形，永无发愤为雄之一日。吾恐外人之轻侮我者，更将践踏我宰割我也，讵不重可悲哉。
    ◎中国与波兰之比较（录六月十八日岭东日报）
    波兰二百年来之亡国也。自十八世纪中叶，俄奥德三国合力攻波，波兰二千万人民遂群伏于俄罗斯专制黑暗之下，而不复见天日。今日中国虽弱，然犹巍然赫然，握七十二万方里之版图，拥四百兆人数之民籍，虽不得与东西列强，比长洁短，亦何至下与波兰齿，以自杀其声势。夫以其名言之，中国犹自主，而波兰已为俄属，中国犹现存，而波兰已久亡，以国民精神上言之，而我中国且有深愧弗如者，吾滋为中国人惧，吾又安得不举波人之现象，为我中国人一警之焉。夫以理势言之，绝亡国决不能与自主国相比例，何者，自主国言论自由，其民必智，绝亡国则种种受人厌制，其民必愚。自主国营业自由，民必富于实学，绝亡国则为人所限制，民格必日趋于卑。自主国人有政治思想，其民必群，绝亡国则久经芟夷，其民必散。凡此种种皆中国人居优胜之地位，而波兰人宜瞠乎居后者，而孰知波兰人于万无可逃之公例中，竟能出人头地，而中国人竟反有可泣可惊这黑暗者。吾今试一一比较之，波兰自归俄属后，俄人握其政权，绝其宗教，并举其本国语言文字而禁之，言论不自由，出版不自由，思想束缚，无微不至，波兰人曾不因此消沮，虽以俄人警察之严，而波人之演说之出报者，日众一日，案俄国定例向不准波兰人将外地报纸运入，今则无地不暗中购阅。近年以来之进步，较之九年以前，已大相悬绝。一千八百九十五年中，国中自印者，不过一万二千七百纸，外间输入者不过一万五千七百六十余纸。至一千九百零三年，自印者至增有十万零三千六百纸，外间输入者则增至七万四千二百六十纸，虽时虑俄人阻止，报纸多由地道运入，得之既不易，读之者愈众，往往一纸新闻传阅至数十百人，其民智开通为何如，以我中国人数，数什倍于波兰，报纸所出之数未尝有过，且转无彼等传阅之多数，此民智之不若者一也。波人以自立之要，非人人自由独立不可，而欲人人自由独立，尤非工业不为功。十九世纪之末，全国风变，一弃其平时农务，而从事于工来，其强壮者三分之一皆迁居城中，四分之一隶入工厂，尤多业矿工者，此等举动，虽欧美人皆惊以为不可及，而我中国危险至今，能真心谋自由独立者有几，至下流社会更昏昏如黑梦，不知国家为何物，此实业思想之不若者又一也。波兰数十年来，谋独立者前仆后起，愈接而愈益厉，国中自由运动之人尤实繁有徒，明目张胆，不稍忌讳。自一千九百零三年，俄政府举波兰一百四十人处以监禁远充等罪，而波人之谋自主者益盛，初犹不过聚集于波京瓦沙法一隅，近则无论何处皆有自由结集团体，尤足奇者，国内立有共和会党，专以谋波兰全体人民之幸福，如政治上之自由，交际上之自由，宗教上之自由，言论上之自由，甚而如工作上之自由，经济上之自由，财产上之自由等，诸有为文明国所不及者，而此会团体持之甚坚，昔乔巨勃兰地曾评其会曰，波兰彼有一物，俄人畏之，更甚于天主教人之一言以为记念者，呜呼。此其群体为何如，以视我公德腐败，群体沙散，四万万人析而为四万万之心者又何如，此团体之不若者又一也，（以上多采近时西报论波兰事者）呜呼。波兰今固亡耳，而巍大之中国且不能望其肩背若斯，波兰有若是之民气，异日者安知不一跃而脱俄人范围，成地球上独立雄国，而我今日且如此，一旦瓜分，惟任白种人之从而鱼肉我耳，欲求如今日波人一栈之生机，安可复得。考亡国之兴衰，慨宗邦之不振，言念及此，心胆欲碎，我中人盍亟自奋发，毋并波人不若，以遗万世羞也。
    ◎论中立学派（录六月二十日羊城报）
    世之为说者曰，天下之最取巧者，其惟中立之行乎，以言乎古，则不汉不宋，以言乎今，则不旧不新，进退攸宜，无往而不为一己留余地，其究也，阻文明之进步，障学人之知识。盖以如是之人无决断，无意识，而决不足以任天下之事者也，是言也。吾习闻其语，未敢谓其不然，特以若辈因无学故无识，无识故伥然无适从，而折入于模棱趋避之一境，其锢蔽之点固影响于社会矣，辞而辟之，宜也，褒为中立，毋乃溢美，为是言者，殆未明中立之界说，与夫新旧二学之功用，而偏于一至者欤，则请先言中立，哀哉我国民无中立之性质也。夫中者不偏不倚无过不及之义，立者有以自守确乎不拔之义，能中能立，而复卓然为学界完人，此公理所同认也，又中立者必造乎两途之极，入乎中而出乎外，所谓择善而固执之者也。我国民素喜浮而不喜实，浅尝即止，畏难苟安，新旧二学之津涯皆茫乎未有逮，入之不深，乌能悉其短长而去就之，以成执两用中之诣耶，则宜乎似己之不中，遂误认中立之义，执模棱趋避之人，而强褒以翘然特出之美名也。夫所以误认此中立者何也。一原因于习惯，中国学人好分党派，自昔已然，新学幼稚时代无论矣，以旧学言之，汉宋之争，逾千余年而未有已，乾嘉诸儒，溺于考据训诂之学，流为玩物丧志而无用，而高谈心性者又多为大言而不实，皆偏诣也。而尔时士夫能兼容并包录瑜弃瑕者谁欤，即陈东垫，朱义乌颇能调和汉宋，然以言其实，仍有时不免模棱趋避，彼朱陆之争，殊途同归，而无人能深切发明者更无论矣。夫其为旧学如是，则其在今日亦必偏于新旧之一途，而不知中立之义，其习惯然也。一原因于历史，我国数千年专制政体，天泽之分严，而威福之用著，无平等，无自由，举斯民而桎梏之，奴隶之。夫既安之若素矣，一旦门户洞开，欧美之学说风涛汹涌而至，其上焉者悟厌制之非，而欲举数千年之积习，摧陷而廓清之，其议论时轶于范围之外，所谓抑之愈深，发之愈暴也，人情孰不乐平等自由者，况以久饥甘食久渴甘饮之俦，而欲责其不矫枉过直，以图中立必无之理也。其下焉者则偏守旧说，牢不可破，其顽固之结习殆与数千年历史同其陈因，而受薰陶之赐久矣以如是之人，而欲责其明中立之义，庸有幸乎，故中立之不明亦由历史然也。有此二因遂生诸果，一以模棱为中立，一以趋避为中立。夫模棱趋避最不美之名词也。而今仍与中立者同被诟病，何其埔病Ｎ嵯虿辉坪酰中者不偏不倚，立者确乎不拔之义，而模棱趋避又最倚赖最不能处立之名词也。盖模棱之人始皆无学，而欲为中立之行，故游移靡定，无一定之宗旨，趋避者见新党则诋旧学，见旧党又诋新学，专务迎合，而更无宗旨之可言，而其为社会之贼一也，而我国民反以是为中立，何其埔玻夫中立之与模棱趋避，其异点正复多端，请举其说，中立者必兼通新旧学，而后能择其宜而并用之，如亚里士大德之以性理学，调和拍拉图德谟颉利图之学说是也，模棱者无所适从，而不知学问，趋避者俱适从而无定见者也，此一异也。又中立者不倚于一偏，故能审两途而去其流弊，如斯宾塞之言国拘，可谓能审两途之弊矣，而模棱趋避者则不知其偏，而好为解人，往往于新理之极完健者，以为奇而置之，于旧学之应唾弃者，反以为珍而重之，见之不明，故无一是，此二异也。又中立者调新旧之和，不新不旧而又能新能旧者也，模棱者不然，不知所以为新，不知所以为旧也。彼于新旧之学毫无闻见，而谓能涉其涯乎，趋避者非新非旧，忽新忽旧，而未能卓然自立者也。其奴隶之根性，殆较模棱者尤甚，与有以自守确乎不拔者大相迳庭矣，此三异也。中立者于新旧二学皆有讥弹，有激赏，故民智未开，则两派之人俱不以其说为然，骤视之，若与模棱者无以异，其实乃大谬不然也，至趋避者则两派之人无不乐闻其说，人情恶人之独立，而乐其为吾奴隶，此一端也，而趋避者乃坐得美名，此四异也。由是观之，中立之与模棱与趋避讵非反对之极端耶，而乃混模棱趋避者为中立，此吾所大惑不解者也，抑鄙人之为是言，非必于俗论有所辨也，以我国学界虽属幼稚，然中立之期望终必有偿，则其界说不可不正，今纵未能具中立之全体，而于新旧二端，苟有所见，正不坊去短取长，而无为二学之奴隶，则得之矣，且夫不能中立，即不能为新，不能为旧，以其说皆阻碍治安而不可行，故中立者天演进化必至之阶级也。今日新旧相攻，势成冰炭，守旧之政党，吾无责焉，所号维新志士者又或持之过激，守之太偏，于旧党之肯言新者，尚必故意攻击，靳以新学之名，此所谓既入其笠，又从而招，甚无谓也，甚且新与新亦互相相冲突，则尤授人以口实，近年来触目所见，比比皆是，考其原因，皆由气质偏而不能执中所致，吾人目的在实事之成，何暇谍谍以口舌相攻击哉，然则中立者实当今之对病药石也，以旧学为保存之国粹，以新学为输入之文明，此于中立之义，虽未能尽，亦庶乎其可也。
    ◎论中国人之宜力求信用（录六月二十五日岭东日报）
    立国于大球中，从而别之曰民政国立宪国专制国，又从而别之曰，某也自由国，某也文明国，某也黑暗腐败国，呜呼。何民政立宪专制与自由文明黑暗腐败国之名之有，夫亦曰国之尚信用不尚信用得信用之效益与不得信用之效益而已，民政立宪特所以确立信用之机关，而专制独裁又所以破坏信用之蟊贼，得于彼者，故自由而文明陷于此者，则黑暗而腐败，故真自由而文明之国，必呈出种种信用之现象，而利获种种信用之幸福，其始也。个人对个人，恐不得其信用，而为之重廉耻，尚气节，昭忠信，去私利，一或不善，终身摈之不齿，乡里奉为大戒，个人对团体，恐不得其用，而为之尚清节，信然诺，一行不苟，一事不急，一或不善，则终身为团体所废弃，而不可以一日居。个人对于社会，恐不得其信用，而为之讲求公德，严戒紊乱，重立契约，深尚公论，虽五尺之童，闺阁之妇，不敢不牺牲一己以求社会之效益，一或不善则全社会皆非笑之，而严刑峻罚，且不足以喻其耻。个人对于国家，恐不得其信用，（民政立宪国以国家为一大群体，无论立法者、行政者、司法者皆居个人之列。）而为之明权利，尚自由，服义务，保秩序，凭选举以授权，立议院以论政，公私不能逾限，出入皆有常表，自大统领以至国民，莫不以此为准，一或不善，公议废弃，全国不容，而权势无所用其能，上下莫或枉其法，久而久之，信用昭著，而于是行其郊外，道不拾遗，夜不闭户，行旅无所苦，居人无不良，民与民相信用，游其都市，艺厂如林，工夫万千，公司巍立，著名远迩，工与工相信用，商与商相信用，入其国门，登其政事厅，刑狱不监，政度有常，民有常务，官有常职，君有常制，民与官与君莫不有信用，国之允洽者深，故其结力也坚，一旦遭变故，万夫一心，戳力纾难，无事不成，无敌不摧，呜呼。此东西诸名邦之所以震铄全球也。黑暗腐败国则反之，盗贼遍全国，骨肉皆嫌隙，尔诈而我虞，尔奸而我伪，尔欲成而我欲败，尔或公而我偏私，创一利也，此竭其平生之心神精力而成之，彼巧其机械变诈而坐享之，兴一事也，此出其口舌财力而苦心经营之，彼以不便于私利习惯而沮止之，以泱泱大国，而竟无三人以上之法团，极其流祸，至一事不可举，一业不能成，全国利薮，日为人据，而农工商各事业皆失败坠堕落而不能复振，而其间朝廷之于草野，官府之于平民尤为不信用之尤，民以为是，而朝廷官府以为非，民以为否，而朝廷官府以为然，民以为苦，而朝廷官府偏以为乐，民以为痛，而朝廷官府偏以为喜，政令之变，朝三暮四，法度之施，阳是而阴非，种种欺饰，种种掊克，民不胜其苦楚，而官府因以为常，朝廷不之过问，久而久之，上下机关遂全相蔽隔，而无丝毫之信用，民有一举一动，朝廷与官府相鹗然疑之曰，此民之欲反对我也，此不测之可忧也，上欲筹一款，兴一业，平民亦相与鹗然疑曰，此必朝廷与官府又欲计算我也，此特藉斯高美之名，以增其宫廷之费，饱其囊橐之私也。而我之困苦何如也，虽至极困难极危险之境，漠然两不相痛养，上欲胜而下欲败，上欲保而下欲亡。夫至于上欲胜欲保，而下反冀其败与亡，则其失信用之深为何如，呜呼。孰知黑暗腐败国之实况，固有如是者乎，今之俄罗斯殆其证，而我中国今日尤于上一斑之情势，历历不爽者也，吁嗟乎危哉，吾朝廷而欲不败不亡乎，其必立布宪法，与民更始，以复其信用之实，而后求存之术，可得而讲，吾国民而欲不为外人之奴乎，其必立斩前此败群之性，私利之毒，力求信用，而后自由之福可得而享，朝廷勿视民政自由为不道之谈，民政自由实所以为巩固国本计，吾民勿视公德合群为迂腐之言，公德合群实所以为保尔身家计也。信用之能复与否，吾中国前途将于此卜之哉。
    ◎论社会冲突之为害（录七月初五日警钟报）
    呜呼，时至今日，凡夫学士儒生社会冲突之风潮亦甚亟矣，间尝推究其故，则知事恒出于纤微芒芴，与夫猥鄙龌龊不足道者，居十之九焉，当是时脱有优容大度者处之，何莫不可销弭其迹象，而世弗能焉，则坚忍之功有未造也，或且有宵人间之，因是益益构结，益益激厉，而一日横溃，不复可遏制，乃适坠落于谗口之中，而效果因以不良，呜呼，岂不悲夫。
    吾感于是，吾不能不即冲突之原因，析而明之，盖厥故有二，曰学校之冲突与交际之冲突是也。学校之冲突其因有造于管理及教习者，有造于教习及学生者，大抵官学校多专制，故管理及教习之人恒强硬以临其生徒而过恒属之，民学校多共和，校长则避嫌谦退，不复敢自擅，而教习之担任义务者，与学生之粗闻自由者往往藐忽其自治规则，而不克遵守，或且任意违抗焉破毁焉，抑浸淫至于侵铄管理者之权限焉，于是共和者亦复飞书驰檄，旗鼓嚣张，咸轰轰然自以为虎啸龙翔，登舞台而演大革命之惨活剧矣，噫嘻，未成排外，先阋同胞，安顾将来，联抒敌忾，吾言及此，吾心[B242]然。
    若夫交际之冲突，盖又难言矣，或以公德之亏损，而石交化为仇仇，或以私德之腐败，而公众引为诟病，遂至团体解散，志士灰心，取笑方闻，召诬道路，历观三数年来，名士如卿，学会如林，其始何尝不出肺肝以相示，翕然可贞千古而不背，迨夫大体既合，形式具陈，于是自图便利者，乃日出其庐山之真面，手专制而口共和，貌仁义而心盗贼，诡秘谲诈，轻薄无耻。凡夫世界上一切社会恶劣之状态，无不循渐而呈露不遗，识者知其然也，恒背议其是非，其不能忍者，且悻然发于词色，而冲突之端以起，乳臭好事，罔识世故，往往乐道人之短长，而颠倒播弄于其间，或者不察而过听之卒，且为播弄者之傀儡，万一即解，而此后之感情已伤，虽欲为社会计，而爱力已无所施，其可奈何，不幸一判而不复合，则私怨愈构而愈深，团体益散漫而事益不成，徒日滚滚于醉生梦死之中，以听异族之絷割而不为计，而黄帝之子孙微矣，悲夫。
    要之今日之社会，一往者极腐败之社会也，今日之人格，一残缺不完全之人格也，而所见皆新世界之人，所闻皆新世界之事，所希望步武而欲伤效之者，皆新世界之盛德之大业，故其为状也，不特如蚍蜉之撼于大树，且无异蟪蛄之不知春秋，力薄智单，漫无统纪，狼[B12H]豕突，卒鲜成功，彼道德持重有志气之伦，目击一般志士之扰扰攘攘，既浩然抑志，不乐侧身以为之援，而乖僻苟贱，刚愎鸷戾之夫，乃得矫情饰行，以羼厕其间，故训之不闻，儒术之不素习，旧道德之一无所有，而哆哆然掉臂少年之场，以沽名而钓誉，卒之学殖疏浅，能力无多，成事不足而败坏有余，乃始愧赧愤激，决藩篱而去之，而世事益难为矣。夫才非若罗宾逊，则乌能托孤岛之踪，贤圣非若有妫氏，亦何尝加四凶之诛，东林复社皆君子，而与为仇者亦即其朋党之人，则势为之也，是故有合群者为之倡，则即有害群者以随于其后，惟明者知其害之不能免，务各返本而蹈于实，先自完其人格，使毋贻人以口实，然后乃甄择贤良，别裁伪士，斟酌捐益，即旧社会之腐败而革新之，去其嚣矜，守其朴诚，毋徒炫于标榜，毋相尚以攻讦，笃实沉毅，力矫时趋，寡言敦行，暗无声光，夫如是行之十年，而谓其势力有不潜布于全国者，吾不信也。仲尼曰，言必信，行必果，舢｜舢Ｈ恍∪嗽眨吾愿为今学士儒生三复诵之。
    ◎最近之优劣谈（录七月初七日时报）
    呜呼，物竞争存，优胜劣败，岂不然哉。然而天演学家之为言皆深微幽远，奥赜纵横，常智之士已怖其言犹河汉之无极，况于深闭固拒汶暗鄙亻塞之众，其抵死不悟者，又何怪乎其然也。忧时子谛思之，欲为一切众生说法，非就一切众生之根器浅深为比例差，虽令佛生世间，献百千万亿化身。一一化身有一一微妙舌，一一微妙舌中出一一微妙音，如是普度一切众生，各各生大智慧，得大解脱，而众生根器浅薄，颠倒迷惑，认贼作子，执迷为真，终不得度，此无他。众生之根器浅，而佛法之理想深，故成反比例。天演家之学说也亦然，斯宾塞曰，民之察理也，常易其专显，而难其浑元，盖谓此也，忧时子曰，欲普度众生，使各各澈悟，惟就浅近之现象，作普通之说法，或者于今日之社会程度，其庶有合乎，今请以竞争优劣之理，作浅近易解之说，为吾国人略述之。
    一因贫富之故而生优劣，此殆为全世界人类所不可逃之公例矣，夫谓贫者生而即劣，富者生而即优，此其说微特未易收公同之信认，即其理由亦不能达圆湛之域，盖凡一果之成，常始于无数之因，或错综数十事而结合一果，或积累数十年而结合一果，而贫富之分为优劣，亦即以此之故，试取一窭人子与一富人子，使同受一班之教育，同一服食起居，同一学年毕业，则其成就也必不甚差异，无如贫者往往不能受完全之教育，而常为劳动之经营，以劳动故而精力消乏，神经驽缓，其生长之发达，因之妨碍，而且屋宇湫隘，空气不足，饮食不精，血液枯败，观于疫疠之兴，多钟于劳动之众，是其明效大验也。且以贫故，而婚嫁不能以时，因之有无室无家之苦，而男女愿睽，生人道苦矣，以之与彼富人受完全之教育，服食起居，一切有制，婚媾及时，卫生有道，同立于此世界，无论尚有天行之淘汰也，即此人事之不齐，已居必败之势矣。
    一由巧拙之故而生优劣，语曰，巧者不足，拙者有余，严氏几道有言曰，资生之物所加多者有限，有术者多取之而丰，无具者自少取焉而啬，丰者近昌，啬者邻灭，此殆为巧者与拙者比例之言也。巧者役智，拙者役力。巧者役人，拙者役于人，巧者发一理想，创一器用，常利及百年，而己亦食其莫大之报，拙者形神交敝，日昃不遑，而所获常自给一身而不足，因巧拙故是生贫富，贫富既形，而胜败之数不可逭突。
    一由勤惰之故而生优劣，语云，勤能补拙。记曰，人一己百，人十己千，果能此道矣，虽愚必明，虽柔必强。又语曰，专精之至，神明自生，泰西近世发明汽力电力之功，何莫非由专门实业家之专精而生，然则巧拙初无定程，亦视其人之学力何如耳。又近之学者曰，凡生物之能力，以善用而长存，若安于废弛，则其生物之能力能自消于无用。若吾国今日之仰食于人，分群之利，而不事群之事，而卒之为群大害，一旦与他群遇，而败亡随之，故今之觇国家之兴亡者，必决于民群之荣悴，欲知民群之荣悴，必决于民族之优劣，勤者常优，惰者常劣，此一定之理势，而人间世事，类若回波，一波动而潆洄连演，相续不绝，如是转相为因，转相为果，因勤而生巧，因惰而生拙，巧者能富，而拙者常贫，富则优，贫则劣，优必胜，劣必败，此即吾所谓一果之成，常始于无数之因之说也，竞争之道在于能勤而已。
    抑吾所谓富者，非如美之托辣斯，欧洲之各大公司，大富豪，吾国之豪商富贾也，必合通国之人，平均而计之，约各各能自营业，待食于人分群之利者日少，则吾一群，乃受莫大之幸福，而将免于劣败之数，否则富者愈富，贫者益贫，贫者占一国之最大多数，而富者不过有数之人物。穆勒约翰有言曰，产有限而食无涯，生类固有不并存之理，阴既长矣，阳则必消。盖此有所盈，则彼有所绌，此泰西近顷所以有均贫富之党派也。近世欧美通行之政治学说曰，以少数贵族之专制，而压抑多数民族之自由，国未有不受其害者，吾今为之下一转语曰，一国之财力常壅于少数之富豪，而不普及于公众之社会，则其民族久将自为馊酰而即于消亡，而况乎外界经济竞争之风潮，且掀天揭地，而以吾国之商场为其尾闾之泄也，斯宾塞曰，文明之民以自治立，旨哉言乎。
    ◎论太平洋列强之势力（录七月初九日警钟报）
    近世以来，欧美各邦实行帝国主义，而威力之加于东方者，遂酿中国瓜分之祸，虽然西人之谋中国，非一朝一夕之故也，必先取邻近之地为根据，然后乃逞并吞，故太平洋列岛者，中国极远之屏障也，而西人之吞灭列岛，又瓜分中国之远因也，则大洋洲（凡印度洋以东，美洲以西之地，人名为大洋洲，并南洋各岛及澳洲亦在其中。）与中国之关系，岂浅鲜耶，吾试即列强侵略之次第观之。
    西人当十六世纪时，（约当中国明代）发明航海之术，而马克哥罗东游，可仑比亚西适，致欧洲各国，悉以扩张境土为方针，今举列强对太平洋之势力，分为三期，一曰西葡荷盛兴时人，二曰英法继兴时代，三曰德美日渐兴时代。
    葡人越非洲大浪山，入印度洋，以柯亚为根据地，浸假而据苏门答腊爪哇矣。又浸假而至马鹿加岛及澳洲西北矣，虽然葡人之势力，能及太平洋以西而不能加太平洋以东，故提摩海以东，无葡人之属境，当时之西班牙则何如，葡人之势力由西而徂东也。西人之势力由东而加西也。观其越中美洲之腰，绕麦遮兰之峡，而加洛来因沙赛的非律宾诸群岛尽入版图，而商业之交通远及婆罗州之北境，其绩不亦伟哉。
    继西葡而航海者，则有荷兰，荷兰之辟地何如乎，当此之时，葡人商业盛于西，西人航路开于东，而荷兰殖民之地则在赤道南纬二十度之间，故新锡兰及澳洲之东西皆其属境，虽然地势无常，惟强是视，葡西之殖民地遂一变而为荷兰所有矣。荷兰之殖民地遂复一变而为英法德所争夺矣。居今日而披太平洋之图，西班牙之属地，旷然无闻，而葡人之商埠亦仅地本耳岛东境之一隅而已，不亦可叹也哉。
    当西葡之航海也，英人之势力，仅及于印度海岸而已，而至今日观之，则握太平洋之实权者非英也耶。英人殖民地首重澳洲，新西兰者澳洲之屏障也。取卢义西阿达飞及诺耳弗克东佳骆齿马诸群岛者，所以通美洲之航路也，守新几尼南境及婆罗洲北境者，所以通印度之航路也，英人之势力所由固与。
    当此之时，太平洋之列强仅有荷英二国已耳。英人由澳洲而拓境于北，荷人由爪哇麻鹿加西里伯锡兰木鲁，以拓境于东，而战争之祸以开。
    法人嫉英荷二国之盛也，遂亦实行航海之政策，其所拓之大抵在英人属地以东，观其取摩楷萨斯征康拜取沙赛的洛牙耳。何一非与英争利权乎，况新加勒多尼一岛在英属各岛之间，使法人即其势力扩张之，非英人之不利哉。
    今日之时何时乎，今日之势何势乎，非德美日渐兴之时代哉。德人以新几尼东北为根据地，于东则开俾斯木克新丕列疑新爱兰沙暹蒙，以与英人均势，于北复取加利来因马利安，以与西班牙起衅，近者德人势力浸及荷兰属岛之中，一旦荷兰起战争，则属岛必为德人所有，德人之势力不亦大可畏哉。
    斯时之美利坚者亦弃其门罗主义，而期帝国主义之实行，檀香山则视为保护国，菲律宾则夺其自主权，致太平洋航路之权，半为美人所操握，而西班牙之势力遂从而归于消灭矣。此近日美人之奇绩也，日本者固自古以来孤立东方之国也。今者开小笠原，夺台湾以谋伸权力于东境，使无德美二国阻其前，则日人之威力必早伸于太平洋之中矣。观壬寅之年，日人与美人争岛（即小笠原以东之小岛），亦足见日本之志非小矣。
    要而论之，西葡之于列岛，能有之而不能守也。荷英法之于各岛，能之而并能守也。德美之于列岛，能有之而并能夺之他人也，居今日而推测未来，吾知太平洋之势力必将为德美二国所独擅矣。
    及返观之中国，当明代之时，若郑和之流亦以海师南下，而锡兰苏门答腊爪哇之属，悉作藩臣，自此以来，中国人民其至菲律宾各群岛者，以数万计，使能实行殖民政策，则南洋群岛必入版图，一以固汉族之藩篱，一以阻欧人之东渐，讵非中国之远略与，而卒为西人所有者，则以将臣之辟士，知耀武而不知殖民而人民之迁徒于外者，又知殖民而不知耀武，视西人以兵力助殖民之用者，夫固有霄壤之别矣，此其所以召列强之祸也。
    吾因太平洋列岛之灭亡，而推其所以灭亡之故，盖五洲万国以大洋洲之开化为最迟。夫开化之速，由于列强之争，由争而智，由智而强，故世界之开明多由于强邻之逼处。今太平洋列岛，界亚美二洲之间，孤悬海际，各戴其酋，各守其俗，草昧榛莽，终古鸿荒，人民熙攘，至老死不相往来，于此而欲进文明之域，岂不难哉。此欧人东渐以来，所以悉罹惨祸也。
    虽然太平洋列岛之民不过岛夷之流亚耳，然檀香山菲律宾之民稍被文明之化，尚有独立自主之风，彼世之受制他族，而不思抵抗之策者，其智识不更出岛夷下哉，是可叹矣。
    ◎铁侍郎南下之关系（录七月十三日时报）
    六月初九日，得京友传来消息云，兵部铁侍郎近奉赴南部各省清查藩库及各局厂又赴萍乡查勘制造局基址之命，记者闻之，欣然色喜，以为南省士民，何幸得此，日夕翘首望使节之至，若大旱之望云霓，乃流光如驶，忽忽者又一月矣。本月初十日纪，侍郎于初八日始请训出都，记者于此，窃有惑焉。夫侍郎此次奉命南下，上意所在，一清查藩库，二清查各局厂，三查勘制造局基址，合而观之，要皆不出乎理财之计，第一第二搜剔赢余也。第三节省经费也。凡此者皆为理财计也，顾所谓清查者必以南部各省藩库局厂已有侵渔中饱之弊，已达乎天听，故皇上以侍郎公忠体国必能忘家忘私，乃以此事相属，此在今日为查办事件之钦差，即汉所谓绣衣直指使巡行郡国之故事也。然记者于此，窃谓政府于此项清查事件苟不欲得其情实，则正无事乎虚有此命，必欲得其情实，则当下严密之命钦差公正大臣驰抵应行清查各省，而此大臣不能仰体上意则已，否则奉命后，即轻骑疾行，驰赴应行清查各省，施其迅雷不及掩耳之手腕，尤莫妙于先派亲信侦探布置各省，其经过及所到之处，无论京外官均免见，地方官除应办供张外，亦无庸置地方应办事件，伺候行辕，至于访闾阎之疾苦，考政事之得失，应俟奉命清查事件已毕，乃不妨召地方官吏及绅衿相与讨论，冀以宣上德而通下情，然犹不得淹留，即宜回京覆命，如此则人臣事君之道，其庶几或得一当焉，不然清查之命，既先一月使天下闻知，则该各省辟吏自知不肖，必遭弹劾，必预为弥缝之计，赶造清册，滥开浮支，而又丐本省大吏之庇护，或迳乞京员之救援，多方请托，必达其面面俱圆之目的而后止，纵使钦差有汲长孺之戆，李元礼之直，包孝肃之清守法不挠，临事不惑，恐终不能窥若辈之破绽（如初六日，本报政界纪闻载钦差南来之预备条下云，江督魏午帅日昨札行宁苏皖赣四藩司，各将军储正杂各款查明数目，赶紧造具四柱清册两分，如有腾挪亏空速即设法弥补，并饬上海金陵两制造局、江南银元局及其他各局所各将现办实在情形详细具报，从前所有积弊务即迅速革除，浮滥开支亦即迅速裁汰，员司人等尤当力除怠玩通饬各属遵行等因），观江督此语，亦若深惧侍郎此次倘澈底清查，必与自己统率僚属，不能身先作则，有所藉口，而特为此佛脚之抱，此无怪近时奉命查办事件之钦使，往往以查无实据一语复命者项相望也，乃侍郎此次奉命南下，正复坐蹈此弊，其能孤行己意与否，要不可知，记者于此，窃就管见所及，为侍郎效刍荛之献，倘亦公忠体国之君子所深喜而愿闻者乎。
    凡欲诘究一事之底蕴，苟非就种种方面，参伍错综以考核之，必不能得其真相也。盖人事繁赜，因缘复杂，真相所在常出于此事本相之外，加以吾国上下巧饰，情意蔽塞，而吾人之所闻见又常不免于狭隘，则仅就一事之方面，以推测事实之真相者，无怪乎与历物之意相违也，吾以为欲祛此蔽，在集多数之智识，以释此蕃变之理由而已，即如侍郎此次之南下也，可以用吾前说以收砉然之效也。而所恃以实用此说者，请略以三事为断。
    一一班之舆情不可不周咨博访也，东南为财赋所萃，此说既深入于忠君后效媚兹者之心，故凡欲图报效者莫不专注于辇东南财赋以供西北之度支，故自甲午以来，迭经庚子之变，两次赔款各省均摊，而东南以数省独当天下之半，于言利之臣，益信东南财赋所萃之说，为不谬矣，殊不知起视吾民，其转沟壑而踣饥寒者，已日杀吾数千万之民，而自今以往，且相续而未有穷期也。夫东南风俗，素称文弱，民重礼教，乃近顷以来，亡命社会之团体直以扬子江一带，为其中心点，伏线殆遍，触机即燃，致使借端闹教，抗捐罢市之案，相寻不绝，此皆民不联生之苦况，强迫而出此者也。东南文弱之民尚如此，西北强悍之俗更可知矣，故舆情不可以不加察者，此其一。
    一报章之清议，不可不兼收并蓄也。西哲云，报馆者，政府之监督，舆论之代表也。泰西各国君主之权有限，其行一事也，既与议院以协商之权，而又有政党以互勘，犹虑其不洽舆情也。于是博采之舆论，以为其后援，报馆者乃适为舆论之代表，要之报馆之职业在泰西实握一国无形之政柄者也。吾国报馆虽尚未必有此资格，然而其所议论则皆天下之公言，而非一人之私言，则吾断断乎敢为之决也，为天下之公言则必为其一群之最大多数，谋最大幸福可知也，故清议不可以不采择者，此其一。
    一士民之上书不可不虚怀乐受也。明目达聪，重华所以昭帝德，集思广益，武侯所以效公忠，且也为人谋者之不如自为谋，受人治者之不如自为治，既为世界具普通知识者所公认矣，故处局外而言局中之利弊，固不如身受者之言之能详且尽也，盖受士民之言论，其取径较捷于绅衿，绅衿之所建白往往谋贵族专制之权利，其去官之阶级甚近，故常与地方官因缘为奸，是以官吏之不肖，绅衿或出而袒护之，绅衿之把持，官吏常无可如何，至于士民则其去平民之阶级已近，其于四民社会之真相，已实自与于身受者之列，故其言常能披却导，善达多数人之情意，故士民之上书不可以不谦受者，此其一。
    右所论列，未尝就侍郎今日奉命清查之事件一方面而言之也，然而清查之道依吾所说，亦从无不得其情实之理，而清查之后，犹有事焉。窃闻侍郎此行，或疑其真意在于集权中央，以为预防家贼之计，若果然则是助长国民之离心力，适足自危其立国之基础耳。岂记者之所敢复道乎，呜呼。河决鱼烂之势，触目堪伤，覆巢破卵之危，噬脐何及，窃愿我侍郎藉此一行，为我国前途立长治久安之大计，而毋使东南各省稍有怨国家不免于自私自利，是侍郎之所以不辱使命者在此，而亦即记者之所厚望也。
    ◎论朝廷名实之不相因（录七月十三日岭东日报）
    今日措事者之离奇意常在甲，而故托乙以出之，名与实常截然成反比例者，未有如朝廷之甚者也。庚子以来，叠诏维新，敦促疆吏以施行者，未尝不三令五申，而外则言词奋发，内则腐败更甚，名则革旧趋新，实则顽持不已，说者谓每一变法之诏下，枢臣必阴嘱疆吏以勿实行，虽言者之过甚，而以朝廷之不实意振作，不由人之不疑议及此，极而至于今日，东三省之祸端，爆发未已，而各国扩张势力之野心，又各向吾分途而进发，国势之危实较庚子为更甚，而朝廷初无感悟奋发之心，俟之久而又久，方于五月间而有节省用费裁减内务府人员暨京内外冗员之诏，有停止万寿筵宴禁祝嘏却进献之诏，有整饬吏治令督抚严核各州县政绩之诏，纶音数颁，宇内气象，焕然为之一新，在实际本无甚关系，即此数端，亦今日朝廷分内当止之事，而自天下人士观之，已不觉庆喜无量，以为朝廷既有其初，必成厥终。庚子以来所因循而莫革者，今而后或可变之一旦，盖所责望于朝廷者，固非特仅仅止而已也，乃自下诏至今，于政界之改革仍绝不见其影响，而惟见朝廷朝促各省以派捐，夕遣一臣以查库，心目所注未尝脱庚子以来之范围，而读五月二十八日之上谕，尤为言之不成其理，似前此数谕，特借以为此谕张本，而直以为搜括赀财张本也，谕中有曰，岂宫廷服御之用可减，外省啊糜之费独不可节乎，岂内侍奉御之官可裁，局所浮滥之员独不可去乎。夫此意果何为者也，吾非谓外省啊糜之费不当节，局所浮滥之员不当去，而特以语气之间，朝廷之节减内用，裁撤冗员，似特藉为督责疆吏之口实，当前此数谕之下，而其胸中早已拟有此筹款之诏，是朝廷之用心仍非为政治上之改革，而特借此以稍稍饰人耳目，以为净尽搜括地步也，且今日朝廷似尤惯为顺民之语，以行其私，读筹款谕中，似无丝毫涉民之意，而其实如剔厘中饱清提陋规等语，岂朝廷所宜出此，官吏之中饱，多取之于民，而非取之由上，至陋规尤不肖官吏之所以侵削民者，上果有心民瘼，除而去之可矣。而从而提之，是朝廷之与贪劣官吏争利也。奚可哉，以今日政法之腐败，朝廷既美其名称，而以间接之法取之于官吏者取之于民，官吏未必甘尽失其私肥，而又以重重苛刻之法取之于民，久之而朝廷官吏皆饱芏去，所苦者仍我民耳。又安在其不扰民生不伤元气哉，且朝廷之筹款，其目的似专为练兵，吾非谓兵之不当练，而特以今日之势，非大举政界而改革之，不足以救亡，决非练数万之兵，可以有恃无虞，而徒练劲兵以自卫，尤足滋天下人之疑惑，且不举全体精神而振作之，练兵亦仍縻费之一端，将来筹款有著，亦仍不过岁耗数千百万巨资而已。试观练兵处之司员，无虑数十百人坐享优资，而不闻办一事，可以为日后之影子，虽练兵而兵仍虚名乎，矧吾所虑者尤不仅此也。五月中方饬厘定宫廷费用，不得调动户部之款，而内务府更开户部以宫内费二百万，种种名实之不相符，又谁知其此次筹款果为实心练兵否耶，呜呼。国事颠危，势不容发，及今改革犹难保其存亡，而朝廷好以自欺欺人之举动，自矜得计，其谓之何，夫有庚子以来名实不符之维新，而后致有今日之危，今复实之不与名相因若斯，其结果又当如何，勿谓虚名可长以欺人，亦思日暮途穷，有欲欺而无可欺之一时也。
    ◎论义和团第二次之出现（录七月十九日中外日报）
    有人焉，以一己之私为众人之公，忽不能忍，以求遂其大欲，于是掷人之命如草菅，用人之财如泥沙，行其滔天之凶，以贾丘山之祸，一击不中，脱然事外，而惟不与闻者承其殃焉。此何如人也，得不谓之凶人也耶，虽然成事不说，遂事不谏，既成往事则亦已矣，然而此人者则方有不已之势，彼将括吾人所未舍之命，竭吾人所未罄之财以图万一之徼幸，设其不遂则橐载而去之，而遗其祸于吾人，与往事等，此何如人也，非至凶之人也耶，以此至凶之人，而将行其极凶之事，而事在将然未然之间。于此之时，间不容发，吾人而无知则已，吾人而知之，则将何以处之。吾知众人之意，必佥谓当亟鸣鼓而攻之矣，知此而后可以论议和团第二之事，考义和团之发难也。在庚子之夏，而其豫兆，则现于己亥之秋。己亥之秋，朝廷金伐鼓而告天下曰，吾当筹款，吾当练兵，未几即派刚毅南下，敲骨吸髓，所过如洗，天下之人，道路以目，然卒无如之何，任其得满所欲而去。天下之人，卒不得其解，方谓刚毅为荣禄所排，而暂出外也。刚毅既已饱掠归，李秉衡继之，所到之处，辄询曰，现兵几何，洋人几何，不复言及他事，于是识者知朝廷宗旨之所在矣。洎乎明年，而拳匪之祸果起，焚掠市肆，凌辱缙绅，涂毒无辜，违反秩序。数日之间，上下皇皇，不复知有其生，此固不待有联军，而北方二百余年之元气已索然尽矣，逮至联军既入，畿辅之间，无一干净土，室无完器，女无完节，在当时者，固不足言也。直至于今，行乎吾之野，而见吾之小民，一斤之肉，一瓶之酒，无不重税，富者为贫，贫者为饿殍，鹑衣流汗，日夜不得息，稍有风雨寒热之变，则转死于道路。政府曰，为赔款故不得不尔也。督抚曰，为赔款故不得不尔也。州县曰，为赔款故不得不尔也。劝捐之绅士曰，为赔款故不得不尔也。于是民之仇外益深，而教案愈不可制，教案益多，而戕贼益甚，其事无穷矣，游于吾之朝，自至尊以至有司百执事，一遇外人则色动心折，不复能自为地，所知者重制吾民毋逆外人意耳，而国家至此，乃不复成其为国矣，向使当日于刚毅初南下时，我之农商能知其故，分文不相予，我之士夫能知其故，一语不相借，彼葸于谋之已泄，而财之不聚。庚子之难必不即作，而中国之保全者不可胜道矣，惟吾之人既不能逆遏于事前，并不能推原于已往，致使乐祸之人无复忌惮，而欲从容以图再举。今者铁良之来，又金伐鼓以告天下曰，吾当筹款，吾当练兵，噫，此何声耶。吾犹耳熟之矣，今吾东南之元气又不及庚子时，若任刚毅第二，再造一次义和团，则彼固无伤，而吾人之亡国灭种必矣。本报深望吾东南之人，上自督抚，下至工商，皆徐察铁良南下之动作，而先自为地以待之也。
    ●第八期・谕旨
    旨工部员外郎著孙肇煌补授直隶广平县知县，著曾恺章补授直隶容城县知县，著刘寅补授直隶南和县知县，著姒锡章补授直隶任县知县，著谢麟芝补授四川平武县知县，著夏书绅补授贵州镇远县知县，著余应云补授河南洧川县知县，著金树堂补授福建沙县知县，著鲍德名补授江苏六合县知县，著李明镛补授截取举人，吴本基、李浮⑽庠耿、赵肇祥俱著以教职用，寇从仁、李昌焕、王国宾、张尔吉、江畲经俱著以知县用户科笔帖式，著奎荫补授翻译，进士富尔逊著以庶吉士用，依星阿著分部行走，荫生崇、荫赛、荫春俱著以侍卫用，景裕著以文职用，景存著以旗员用，朱煜森、徐迪祥、鹿学檀、陈缄工、燕泰、刘祖兰、李如棠、福兆、张玮俱著内用，李廷锐、余绍囊、李烈钦俱著外用，拟补江南道监察御史，钱能训著准其补授截取埃建省监察御史，蔡曾源掌江西道监察御史，周树模俱照例用保送直隶州知州礼部主事，李世祥、吴国镛俱交部记名，以直隶州知州用，保举甘肃补用知县蒋人杰，湖北补用知县黄仁希广东补用知县王明奎俱照例用，拟补刑部司狱庄、祖烈著准其补授，拟补两浙鸣鹤场盐大使萧诗言著照例用，解饷官江苏试用知县周南著归候补班前补用，病痊前福建诏安县知县厉嘉修著照例用，开复前湖南龙阳县知县上官廉著准其开复原官，仍发原省照例用，捐复前山西夏县知县何济元，前河南辉县知县廉杰，前江西雩都县知县刘仑德俱准其捐复原官照例用钦此。谕旨，本日引见之补用道岑春荫著发往江苏，以道员即补明保，山东补用道朱钟琪，湖南试用道俞明颐，湖北补用知府叶景葵著于十九二十二一日预备召见，直隶州用甘肃候补知县史文光著仍留原省，以知县即补，湖南试用知县陈廷绪著仍留原省，以知县补用钦此。七月初九日
    上谕铁良现在出差兵部左侍郎，著坤岫兼署钦此。旨铁良现在出差正蓝旗满洲副都统，著岳梁署理钦此。初十日
    上谕周馥奏山东黄河伏泛盛涨，下游北岸利津县境薄庄堤岸漫溢情形一折，本年五月下旬雨多晴少，河水逐日增涨。六月以来，利津县南岸十六户废埝冲毁，溜势自盐窝下移薄庄堤岸溃溢口门刷宽一百余丈，被淹二十余村庄，盐滩三十一区，虽因堤曲浪涌，人力难施，究属疏于防范，所有防泛官员，候补知县张螅试用从九品王笃明，管戴津北营游击王得坪，哨官守备赵兴礼著一并革职，留工效力，署利津县知县吴士、刘钊著革职留任总办，下游道员朱式泉提调试用知府，高令哲著一并交部议处周馥督率，无方著交部议处，仍著严饬各工员竭力保护，毋得再有疏虞，所有被灾地方著即遴派妥员迅放争赈妥为抚恤，毋任失所钦此。上谕锡良奏川省连月大旱，猝成巨灾，恳恩赈恤一折，本年四月以后，夔州、绥定、重庆、顺庆、保宁、潼川六府资沪两州所属愆阳连月田畴荒废，前据锡良电奏业经谕令速筹赈济，兹据奏报亢旱情形甚重，小民困苦颠连，实堪悯恻，所有被灾地方著发给帑银十万两，以资赈抚，并准其开办赈捐宽筹款项，遴派妥员赶紧赈济，务当督饬尽心经理核实散放，毋任一夫失所以副朝廷轸念灾黎至意该部知道钦此。十二日
    旨荫生庆氵全著以文职用，嵩坤著以文职用，桂鑫著以侍卫用，江春霖、赵启霖、廖基钰、赵熙米、毓瑞、程友琦、谢远涵、吴纬炳俱著记名，以御史用，分发河南道刘雨田，湖北道周学辉，直隶知府谭骏谋，四川知府孙泽霖，山东知府赵世愚，河南知府周锡纶，浙江知府汪一麟，奉天同知屠庆溥，河南同知曾镐、陈永熙，云南同知杨巨川，直隶州知州文德龙，安徽直隶州知州黎肇熙，浙江通判刘念诒，江西通判李传统，湖南通判陈蔚章、林钧立、郑立德、林瀛，四川通判姜彬，四川直隶州州同宋之佐，奉天知县耿荩臣，直隶知县宫守道，江苏知县陈守溃安徽知县郭维泰，山东知县张以诚，河南知县宁文祺，江西知县宋承绶，广西知县蒋体昌，直隶知县陆嘉藻，江苏知县朱寿丹、余德广、张兆韩、朱世旦，安徽知县张沅，山东知县饶桂森，山西知县椿龄、李金瑁河南知县张金亭，甘肃知县陈家猷，浙江知县贺家忄惠，江西知县金保权、陈守义，湖北知县沈严，湖南知县黄镜澄、陈棠、余龙德，四川知县武继祖、梅承礻乃、吴鸿寿，广东知县王志恕，广西知县黄成恩，山西布库大使林阳煊，两淮盐大使任毓岫、卢昌盛、瞿宣亻惠，广东盐大使高碧天俱照例发往。东陵工部员外郎著书麟补授拟补内阁中书，濮贤慈、胡荣揆、张振湘，杭州将军衙门右翼笔帖式迎陆俱准其补授拟补两浙清泉场盐大使，萧鸿章著照例用，保举山东补用知县冬向阳、钱正芳俱照例用，开复前河南汤阴县知县楮辉祖著准其开复原官，照例补用，钦此。十六日
    上谕柯逄时片奏记名提督廖景锐驻扎平山，被叛勇围困，全营裹胁从贼，据称现闻为匪所杀，廖景锐著先行革职，撤销勇号，仍著确查办理，候选知府雷震南带领桂防赴峒数月，毫无布置，原营旧勇随意更换，缺额甚多，著革职严行审办，副哨拔补把总瞿卿于廖景锐从贼不肯顺从，随同官军进剿力竭阵亡，著交部从优议恤，余著照所议办理，钦此。上谕柯逄时奏特参庸劣不职各员一折，广西准补容县知县周绍濂贪庸巧滑纵匪殃民，署归顺直隶州候补知州柳硖镑蛟钩勺ㄊ驴练＃均著革职，永不叙用，升补龙州同知郑国桢终日醉乡，不理民务，署上思直隶厅试用通判周汉宾性情庸，办事糊涂，前署龙胜通判试用，直隶州州判戴家善纵容家丁听断失当，前署龙胜通判试用通判高藩贪劣无能，遇事敷衍，署罗城县知县栗彝才具平庸，政事废弛，署灵川县知县试用通判陈为翰志气昏惰，昧于治理，署上林县知县候补知县陈奎堂办事因循，难斯振作，署凌云县知县候补同知顾树勋差役厚徵，毫无觉察，均著一并革职准补，阳朔县知县薛维均性情颟顸，粉饰为能，思恩县知县定保质性，凡庸不知治体，均著开缺另补，丁忧广盈库大使王嘉樾玩法误公，行同无赖，融县教谕李桂荣干预公事，无耻已极，岑溪县教谕吴锡荣司教无方被控，有案撤任，西隆州训道许庆慈图充讲席，阻挠兴学，候补教谕文汉包揽词讼，无恶不作，上林县三里营丞席克刚荒谬绝伦，苍梧县东安司巡检诸维清缉捕不力，准补宣化县三官堡巡检萧国桢收厘扰累，署怀集县慈乐寨巡检补用典史，毛敬熙贪鄙异常，署武缘县高林寨巡检试用巡检罗天琛操守难信，署融县思管巡检试用巡检李勋胆大妄为，平乐县典史蓝国钧昏庸老悖，富川县典史冯家骅擅理民词，忻城土县典史许希ぅ擅离职守，试用州吏目谢绩懋收厘不实，均著即行革职，永不叙用，另片奏管带右营补用参将传光宝所部营兵藉匪滋扰，著即革职，管带后营补用守备王冠英于哨弁守备杨慎然出队时兵丁带马逃走，缉拿无获者革职，永不叙用，杨慎然著革职监禁，补用知府黄淦歧治军无方，布置亦未合宜，著以同通降补，以示惩儆，余著照所议办理，钦此。上谕夏时片奏参劾不职各员等语，江西分宜县知县施联元年少纨裤，难膺民社，前署德兴县候补知县陈公度办事粗卤，违例滥刑，安福县丁漕委员候补知县雷信孚纵容丁役怨黩烦兴前办官银钱号，候补知县张仁荃帐目含混，物议滋多，德化县小池口巡检郎锡恩擅受酿命，万年县典史张从龙藉案索扰，均著即行革职，弋阳县知县吴庆扬目疾已久，著开缺余著照所议办理，钦此。上谕崧蕃奏黄河决涨被灾情形一折，甘肃皋兰县属自六月初间连日阴雨，黄河上游遂渐决涨至二丈有零，河滩村二十余户概被冲没，省城东南隅地势极低，适泉水暴发，莫遏黄流，关乡内外悉成泽国，统计救出灾民二万余丁口，业经崧蕃委员散放急赈，惟甘省向受黄河水利该处河滩地亩已成村落，一旦遭此巨蹋小民荡析离居深堪悯恻，仍著该督妥筹赈抚，所有库存正杂各款准其移缓救急，以资拯济，该督务当遴委妥员核实散放，尽心经理，毋使失所，以副朝廷轸念灾黎之至意，钦此。十八日
    ●第八期・时评
    ◎政府之病状
    神而明之之谓政府，不需人以行之谓政府，前后左右上下四旁无一息停滞之谓政府，其诸有机体之一物也，反是数者则政府病，其病状则为麻木。
    解之者曰，麻者血流凝滞之谓，木者神经已绝之谓，名之曰不仁，不仁犹不人也。中俄以东三省事交涉有年，俄屡延撤兵之期，政府不之诘，可不谓为麻乎。日本之警告，欧美各国之责言，听之若无闻也，见之若无睹也，可不谓为木乎。日俄之将战也，日本以中立事忠告中国，政府漫应之，且欣然以为能得一日安，非麻乎。三月俄满洲舰事发，公文往复，稽延时日，东挑西拨，殆如木偶，非木乎。七月俄舰队逸自旅顺，一奔于烟台，二奔于上海，烟台之舰为日军拽之而去，上海之舰虽有限期竣工即行出口之公文，然两国均有责辞，不得已拟援青岛案，以求位于第二之德意志，非麻者而能若是乎。连日日海军猛攻旅顺，计陷落便在旦夕，旅顺陷，而日本海战之局终，其陆上之军现已逼攻辽阳，辽阳陷而日本之陆战终，胜负既定，当即与中国开始交涉，而犹茫无成议，贵贵然为收复东三省以后之预备（前者政府中人颇注意于东三省，收回以后，拟改置行省增遣抚臣以日使之诘责而止。），非木者而能如是乎，如木偶然，被人提其首，摄其足以登于东亚大陆之新剧场。
    吾闻诸医，凡治麻木症者，或割折其某体之一部分，或以电力运动之，今日之麻木政府，由前之说则中国二十一行省，屡割不一割，已形式之仅存矣。由后之说则自甲午以后，用之已十年矣，而终不可治，问东西洋诸医学士医学博士对于今日之麻木政府术何施。
    ◎不要钱之大官
    中国官但得所谓不要钱三字，一若凡做官义务，于此三字尽焉矣。官所自负如此，民所期望亦遂如此。举国上下所表率所奉行所劝勉莫非如此，果实乎则刻木为吏，不更愈于此乎，即不论其他，第以不要钱三字论，所谓在任两袖清风者，解任后真一肩明月耶，举最近最著名不要钱如李秉衡。试问其所积蓄之两淮盐票何处来耶，以李秉衡概论他人，他人不问可知，虽然平心论之，中国之官阳谓不要钱，阴实有不得不要钱，俸固薄也，且有而如无，官不分大小也，亲戚故旧之来投，与夫上台条子，朋友面情，下人乞求，均视此一官为众人衣著饭碗，苟十百倍其俸金，亦不能不要钱，故官制不改，俸金不增，情面不绝，求天下之廉吏，天下无廉吏也，天下并无能吏也。
    ◎今日之儒将
    吾不料以今日武备至废弛人才至缺乏之中国犹有所谓儒将杜俞其人者。
    杜在江南统师久，其平日种种历史，与其此次被命赴湘沿途逗遛之情形，沪上某报已著论昌言之，不赘述，但闻其道出申浦，逍遥花月，继至湘中，盛张筵宴，其衣葛，其扇蒲，又招致数武备学生，以当美术品，当装饰品，真中国今日之儒将也。日本军人大都能诗，此次满洲从军，战罢归来，时亦有彼此酬唱之作，方之杜俞，吾未知度量相越果何如，然军人则固以杀敌致果为能事者，军备弛懈之谓宽，临时不惧之谓勇。孔子儒者之大宗也，吾可不知对于今日之儒将又何如，噫，已矣，军人者拥护国旗以行者也，军之不张，国乃灭亡，虽然此自有任其咎者，吾又何尤于杜俞。
    ◎三山会馆欢迎
    前福建船政会办大臣魏季渚京卿瀚近已到沪，在沪闽人，于七月六日在四马路三山会馆大开欢迎会，列席者凡七十余人，极一时之盛。评曰，天下事有非势力以致而至者，虽以皇帝之尊不能全于涂乞，魏某乃能使闽士一致欢迎者，斯何故欤，杜业尔盘据福建船政局，几八年，以政府之力，去一法人，殆如撼山，魏受任才逾月，挥手却之矣，其于恢张国权，裨益船政大局，为何如也。崇善嫉才，一疏劾罢，时非清明，冠履倒置，亦固其所，魏苟欲于梓有所尽力，虽以匹夫之微，亦足以左右乡国，世盖有三公六卿，而唯唯伴食者矣，则安见失败不犹愈于成功邪，群望所属，魏对斯会，其负责任多矣。各省荐绅，亦必有闻其事而兴起者，特不审彼卖矿之龚铭义，其视此举之感情，又奚如也。
    又闻之闽友云，方吾国遣士旅学之始，自闽船政局往者，以严复陈鹤亭萨鼎铭陈季同并魏五人所成就为最著，五人者，其一已死，存者皆落落寡合，又不免沉湎时尚云，乌乎，何其衰也，学之非其用，行之不以道，虽以尼父之圣，犹不能行于列国，况贤如魏氏者乎，魏秉受绝学，乘长风破巨浪而归也，其必有乘时立业之心矣，既而一尼于杜业尔，再沮于崇善，向所蓄积，委弃榛莽，吾知其心中宜抑郁无聊不平，抑因此自致于乐天知命之学，去之惟恐或浼，遂长此逍遥闲放以终也。士君子贵自树立，不得于人，则求诸己，魏负有绝世之殊材，苟有建白，安知左右之之必无其人，通州张氏委身商业，所举垦务渔业之属，要皆有大利于吾国，张材学资格，固皆出魏氏下，而犹有所尽力，然则魏今日感于闽人欢迎之初意，又重以吾党殷殷之所属望，其自抱负更宜何如也，天下多故，一得之士皆出所长，以自卫吾国，魏君其亦闻风而兴起乎。
    ◎湖南之官社会
    湖南之官社会最奇，前有陈宝箴，后有俞廉三，前有赵尔巽，后有陆元鼎，一时通，一时闭，奇矣。
    赵在湘以整顿学务为己任，每视学必有演说，无事时亦莅止焉。而陆则尚未知学堂与学务处之区别，赵在湘知湘省为将来四哉地，谋设枪炮局，谋改兵制，其事虽未成，其心实以之，而陆则曰湖南不如清江好，种种乖异，如南北极焉。数年以内，湖南之官社会一起一落，一往一复，乃如是其离奇也。
    吾因有感于今日之地方自治问题，实为整顿将来中国内政之第一要件，官不足恃也，恃官犹恃政府，无家人父子之情感，无土地财产之留恋，贸贸而来，阳阳而去，其于地方历史与其习惯无一日二日之研究，服官数年，卷具所有而去耳，藉曰能久任矣，任之久者，十年而止，二十年而止，若地方之事，果能以十年二十年而止乎，故以十年二十年而犹未止之事，必当付之于十年二十年而犹未止之人，地方治矣，何患乎中央。
    ◎广东商务局挽回船捐
    广东船捐一案牵动大局，前因有多数商人纷纷赴商务总局请罗雨三观察，代陈当道，邀准撤办，观察径谒抚帅，尽将崖葡虑椋披沥上诉，抚帅果为动容，遂于当夜传首府陈太尊至署，面谕一切，嘱其立刻出示，先将该捐商斥革，随以好言开导，解散各船户，陈太尊奉命后，乃偕同各官前往弹厌，出示照办云，按商务局之设，原以宣上意达下情，其统一联合之机关非常尊重，而恰有罗观察总办之，以本邦耆宿，回镇中流，正合古人乡官之遗。吾固知其对于邦族之爱情，是必比他人优厚，是以于其构造之始，已不禁香花招而Ο醴祝，所信用于该局者既重，所实望于该局者尤奢，而犹不意其辟幕崇朝，登台初见，果然出现如是之庄严法相，令人歌泣舞蹈于神剧快剧奇剧壮剧，殆足引为擘头之一绝大纪念观者吁，将兹以往，益淬厉益发明夫吾民幸福之进步，岂尚有涯哉，抑吾又闻之，去岁出洋米石之案，其风潮之澎涌不亚于今，卒亦得观察之一言以为定，其时观察适以阅操差竣返国，便道假归，偶参谒于云帅，云帅询及舆诵，观察遂乘间进言曰，帅之初来，物望隆重，自有准米出洋之事，而民间颇有违言矣，帅聆其词方未毕。忽肃然起曰，吾本为民，而反招民怒，吾不如其已矣，乃翌日旋有撤商之命下，此观察之力也，合此两事而观，则观察在本邦之价值可想见矣。吾是以嘉其现在，吾仍勖其将来。
    ◎葡使索赔二百万之骇闻
    裴景福之逃澳也，由赌商卢某运动岑督曾将该商诡名承办之小围姓公司缴过按饷借款约五十余万，札饬善后局暂予扣留，俟裴犯提省，再行核办。近闻粤督接外部来电，以现准葡使照会，承充宏远公司赌商之卢华富，即卢九，乃澳门籍人，前于光绪二十六年由李前督批准承办小围姓，八年期满，乃迄未到期，遽行撤禁，该商亏本甚巨，顷复无端将其按饷借款悉数扣留，不知是何用意，应向中国政府索回二百万，以作抵偿等语。本部准此照会，因特行知贵督就近筹商核办覆奏，当下督署幕僚等奉到要电，已即日转禀行辕请示办理矣。按某赌商之罪恶，在教裴犯走脱，包庇裴犯，以个人与个人之私交，显招全群之公愤，此其定论，虽该商有百喙千舌，固已无可置词，而岑督之将其赌饷暂予扣留，不过借是以警刁顽，使其闻而知悔，亦犹电盛宫保勿签押粤澳铁路，以示抵制之意，故视其原札，初无有罚款充公之明文，尚谓俟裴犯提省再行核办，在今日该犯既提省螅是以当道之如何发落此款，旁观尚莫测其所为，乃该商始欲以鬼蜮之伎，终匿裴犯不交，迄于智尽计穷，无能为力，又转托外人之威势，以虚声恫喝藉口索赔，如此奸回之行为，真属狗彘不食矣。夫该商果息心静气，候裴犯定有罪名后，以一禀请于岑督，乞还此款。吾揣岑督，未必不稍加以宽假之词，就使不邀宽假，然后持之以京控，在岑督札局之文固在，谅亦无可推辞，是安用顶立此奸谋，以蔑视中央政府地方政府如无有，反思假手外力，图恣其恫喝索赔之所为，是该商自以为得计，吾实见其计之太拙矣，况卢华富之非卢九，众人皆知，而在澳门注籍，只有卢九，并无卢华富。一查便悉，矧卢九之名，又曾出现于安内，挺身作裴景福证人，凿凿有据，是由前之说，卢华富之不能冒认澳籍，由后之说，是卢九之不能脱身为裴景福案外之人，合并两说以审定斯问题，吾想该商决无容身之地，而谓二百万之赔款，岂能达其目的哉。
    ◎检查招工初效
    广东检查南非招工局尚未开局，而近日委员薛令访闻城内双槐洞余庆堂、西湖街、太邱正斋师古巷利名栈三处，均有私招工人情弊，当经密派家人前往挂号，伪为应招，取有的据，随会同朱直牧宏亲至巡警总局面禀，局宪分饬各巡长前往查拿，因拿获拐匪三名，并取出部据甚多，现由巡警总局严行讠凡办，兼闻薛令此次奉命开局，拟坚守条约，决不宽假，倘有私招等弊，一经查出，务从严办，又广设司巡，秘密侦探，庶免愚民被拐，挽回厉一，按南非招工一事，张使之与订条约，原具一片苦衷，明知其决不可回，不如从中施以干涉之策，即各省之设局稽查保护，正是此意。盖我国民族素无公德，各营私利，卖同种杀同胞之手段，最其所长，而尤以粤人为最甚，记者窃尝为之痛哭流滋，故于该局提议开办之始，即斤斤以此为言，夫以国际法而论，凡立有条约之件，即践约行事，原为世界之至公，我不守约，而辄让步于人，是谓之自丧主权，授人以柄，三十年来邦交失败，每由于此诸公唯阿徇容，肉不足食，故有如今兹薛令之明权者，其实鲜矣乎，抑有如今兹薛令之强项者，其殆庶几乎，空谷足音，闻声而喜，吾不禁为吾同胞贺矣，吾益祝薛令其慎终如始，示大无畏焉，则一夫之权不枉挠，而全省民命之所属也，兹事影响，无待言矣。
    ◎哀哉华人又被洋人踢死
    广东新曾七堡乡人梁某向往外洋佣工，十余年来，积资颇厚，某日，附渡回乡，驶至江门关上，照例停轮候查，关上洋人，着梁开箱查看，梁以箱中多金，恐为匪人看见，故操西语，求俟各人散后开箱与看，洋人不允，因而争执，竟被踢落河中溺死，当时同行之人甚为鼓噪，不期而集者数百人，洋人托人调处，允偿银三千元，以寝其事，哀哉华人，不获于茫茫中土，觅一谋生之区，展转而佣工异域，托庇于人，其曩日之为异族所欺凌所压制所鱼肉，种种惨毒，久矣备尝，乃百劫余生，忽幸而满载言旋，忽不幸又无妄而死，死无足异也。死而为洋人枪伤，为洋人踢毙，且在内地而非在外洋，则殊可怪可悲之甚。本年自有佛山车站洋工枪毙华童一案，以四百五十元了之，接踵而有黄沙车站一案，又援前例了之，今梁某之死，虽补置三千元，而甫入国门，遽遭惨毙，人命至重，不数月而三案递起，论其事则如出一辙，而论其了结之易亦仿佛相同，呜呼。华人之命岂真轻如毫毛贱如牛马耶，吾不禁为吾华人掷笔一叹。
    ◎东抚之办事
    有客自济南来，及东抚周中丞近日政策，周中丞年虽七十有九，然精神犹甚强健，中丞由故相李文忠公属下起家，实为袁慰帅等之先辈，中丞自信之心甚坚，每奏一事，无所犹豫，若不获行其意，则以去就争之，故辄偿所愿，今举数例证之，德国尝认独占山东全省利益，屡向北京政府要求权利，其所经营者著著进步，周中丞见此情形，深知其害，遂将济南潍县周村镇三处，辟为商埠俾利权不至为德人所垄断，密奏朝廷，既获俞允，忽然宣布万国，德人闻之，亦惟深叹其手段之神速，而未可如何也，设事前稍不谨慎，泄露风声，德人必起阻挠，然则中丞如何谨密之处，即此一端亦可见矣。又中丞前因辞退铁路技师三十六名，及于济南等三埠设立领事馆两事，政府初不采用其言，中丞即具折奏请开缺，政府知山东为难治之区，非中丞不能胜此重任，遂准如议施行，又中德两国，尝有山东省内一切官办事业不得聘用外人之约，中丞不以为意，前年尝聘日本农商学士井谷君办理全省农务，究以限于密约不能显然延聘，因密谕最有名望之孔祥霖太史，纠合全省绅董，创一山东农事蚕桑会，即以孔太史为会长，由该会具聘井谷君，如是事非官办，自不与密约相背矣，呜呼，若东抚者可谓差强人意也夫。
    ◎广东省拥盎提议兴学
    近闻广东河泊所所官王君鹤年，招三水某君饮，某君谈及广东蛋民，大半愚鲁，其原因皆由于不识字，当于省由枇⒚裳В施以教育，王君深韪其言，立传蛋民之有资望者到署，谕令设立学堂，并拟将日前某艇揭封之项六百两复捐廉二百两，拨作开办经费。各蛋户闻之，亦极为踊跃，已拟定章程，禀呈河泊所核议，将来拟联合大艇数艘，在水面为校舍云，按日前有范某曾条陈当道，举办蛋籍捐，每人捐钱若干，即准予编入民籍，想因误会蛋民不能应试之例，且时被居民鱼肉，故阳借保护之名，阴行苛抽之实，不知其所以不能应试，系因未有户籍，不关流品，此事具载学政全书，况雍正七年，曾奉上谕，著广东督抚臣一体保护蛋民，更不应特开捐例，今王君为之提倡兴学，与注籍之民同享一般之权利，以观范某，其所见相去何如耶。
    ◎善长力阻演说
    广东晏公街惠行善院，每办一事，均取决于扶乩。日前值理议聘秋季讲生，箕忽大书关某降坛，自后该堂宣讲，宜仿照演说，发挥新理，以唤起国民之精神云云，是时适有志士在座，遂极力赞成，而顽锢之值理，谓有妨善堂名誉，又极力阻止，群议请再取决于乩，而乩语如前，且谓演说一道，所以利群进俗，实与宣讲本义不相违悖等语。卒为顽锢者所阻，迄不能行云。夫民之生也，莫不有神权思想而圣贤遂借之以立教，其间有迷信神权者，有利用神权者，今该堂之乩手可谓能利用神权矣。吾独不解该堂之值理，平日事事皆取决于乩，而一旦竟毅然背之，何也，噫，吾知之矣，大抵扶乩之伪，在彼固未尝不知，但思借此以惑众敛钱，故伪为迷信以坚他人之信，今演说之举，于该堂独无所利，故不觉自露其真相耳，其与扶乩者之利用神权则一也，然一则用神权以谋公益，一则用神权以谋私利，而谋公益者卒为谋私利者所遏阻，则该堂之价值可知矣。
    ◎留学美国学生力争国体
    此次圣路易赛会，中国之游戏陈列品中，有一辱国事，即美洲各华文报馆所唾骂之缠足妇人也，当时文兴报曾上禀于伦贝子，及黄开甲请除此事，卒无效，及五月初十日，有美留学生梁仲策、程斗、程耀、黄旭四君到圣路易。翌日即往见游戏物场之总理，力言此事之可耻，并谓此事乃吾粤人为之，而辱及全国，吾广东学生若不能除之，何以对天下云云。又曰，今日所言私情尽于是矣，足下若不从，则惟有各行其是而已，如此则恐为公义不能顾私情，倘有所怫，幸勿怪吾等学生之卤莽也。谈论凡五小时之久，于是该总理惧，愿不取那人之房租，而挥之使去，然查此事之始末，乃该妇人之夫某甲，自租其妻于某乙，以作此生涯，订明每月薪金百元，以七个月为限，并由大埠到会场之来回车费，共计八百余金。今虽陈列两星期，而此款必要取足，盖章程所订，固如是也，于是圣路易之中国维新会诸人怜之，乃为之调停，立刻集四百五十余金，以三百元与某甲，以一百五十余元与某乙，盖乙已交两月之上期与甲及甲夫妇数人之车费，乙之所亏，已在五六百金之间矣，此事闻者莫不赞该学生之爱国。
    ◎德兵船径入鄱阳湖
    德国水师拟借江西鄱阳湖为操练之地，闻赣抚江督曾饬沪道袁观察，向德总领事竭力阻止，乃六月六日，九江道署据湖口炮台发来电话云，有吃水极浅之德兵舰一艘，迳进鄱湖，当经炮台升旗诘问，该舰并不理会，无法拦阻等情。瑞道得报，已电禀督抚两院矣，夫俄舰既因战败逃入我中立界内，不听我限于廿四点钟内出港之命，日舰又在烟台擅捕俄舰，致我国不能完全中立之义务，然此犹曰一则畏败，一则乘胜事起仓卒，不遑顾虑，而今德国乃竟敢于我国所屡次峻拒者，悍然为此背约之举，在德国行动自由，岂所谓强者之权利固应如是耶，然吾恐此风一长，而吾国之主权遂成无所可用矣，呜呼痛哉。
    ◎华民在横滨与德兵冲突
    横滨有德国水兵二名突至百六番，一手持三星戒指，一持铁尺，直入该院，适中国人在此食饭，德水兵忽以铁尺横伤某甲，中其头颅，甲执床橙与之相持，乙丙等齐助之，伤及德水兵之头颅，及腰部，吾国人某甲，并执德水兵，往警察署伸诉，其一先逃，后警察询悉理由，德水兵因某甲曾调戏其日妇，故御之，但不合入门格斗，今伤势既重，姑判某甲补三元药费，案遂结噫，吾国勇敢之民气，不能伸于祖国，而稍伸于同文之日本者，盖恃日本有治外之法权在故也。
    ◎哀哉韩国倔强者韩国
    自甲午战事既终，韩国得告独立，今适十年，悠悠忽忽，未尝有所改革，其政府与北京政府又复甚相类，日人知清韩两国之不足与商也，于是有俄日协商之举，协商终，战事始，韩国不自知其祸，乃反布告中立，无何，日本陆海军屡得大胜，其国际武部亦猛进于韩国之全部，于是韩国首废俄韩之约，继立日韩之约，伊藤之旌未回，李氏之车已发，星轺往还，宛如同盟，未几，忽以荒地开垦问题，渐露觜铪醺穑相持相搏，遂有今日林公使之提案。
    是案也，其结果如何，虽不可知，然日本固早以韩为其保护国者也。又各国亦早以韩为日本之保护国者也。军备者保护国权之要件，增之且不暇，而奈何减之，地方政治为一国国权之所特有。日人监督何为者，抑吾犹有闻，其言曰，此后韩对各国，毋须派遣公使，只须由日本公使代理，又曰，将来韩之外交界当以日本人严重监督之，此说有无，虽未敢信，要之如上所闻，韩国今日之地位，试问奚若，日本对于韩国之地位，试问又奚若，乃曰，吾固欲保护韩国之权，保全韩国领土，呜呼。是奚容喋喋者为也。
    火及于眉，乃顾其睫，虎入于室，或遁于房，韩国上下，自经此急击之痛，有所谓排日派者，其檄文未尝不凄凄动人，其国民团结未尝不坚且劲，虽然又奚效也，排日之事，未有端绪，而日人已徐徐议其后曰，如是吾且受韩国之监督矣，或曰，宜急图，或曰，宜缓图，近顷日本政党其于待韩国，若分两派，然其流虽殊，其源则一，试听日本法士之所谈，又安得不为之寒心。
    韩国已矣，十年独立之命运今已告终，而其邻尚有一庞大不举之中国，试一返顾，第二第三之日本皆依依不去吾侧，吾悲韩国，虽然吾又奚暇为韩国悲也。
    ◎俄国之难与立宪
    近俄人以俄廷素蔑视人民之权利，强行不法之手段，深衔怨恨，势焰加炽，尝大喊过市曰，专制打破，自由万岁，其影响直遍及于各社会，乃政府不但不许其要求，反益严厉，因之人民益怀不平，政府屡试其消灭内乱之政策，如绘画神圣，以期人民之感动，皆不得效，俄廷又续行劳动者解雇及赁金减额之法，讵料事端一发，骤惹起经济颓坏之兆，民怨激昂，又进一步，此时惟急颁自由宪法，或尚可以防患一时，否则大祸不日至矣。夫俄国内乱，自日俄开战以后，随之加剧，俄廷且有不胜之势，其结果如何，虽不可知要之革命影响，其渐次漫布于全国也必矣，或谓凡专制国欲消灭其自国革命之运动，必先吸引外难，使国人心力全趋于国际之观念，而后内患以消，斯语也，吾徵之民族统一之国而验之矣。乃若徵之以多数民族混合而成，彼于对待俄国家之观念，固有仇视而无扶助，奈何以爱国之义务诘责之，且诘责之而未尝有效者也，不然如芬兰如波兰如犹太诸族，又何为汹汹而反抗且甚力者。
    ◎俄国之工人
    俄国农业之国也，故其职工之人占其全国之少数，俄国贫乏之国也，故其工价于欧洲诸国中为最低，其工价视美国之工价，实少二倍至三倍，在乌勒推米尔及莫斯科旁近一带，其工价大约如下：男子每一礼拜工价十六元至十七元，女子每一礼拜工价十二元，少男（十五、十七岁时）每一礼拜工价七元，少女（十五、十七岁时）每一礼拜工价六元，幼年（男女同）每一礼拜工价五元，然自此二处以东则其工价更低，而自此二处以西则其工价稍贵，此亦欧西黄白土地人种之相违也，又如一年之中，工作之日数，则东部亦视西部为少，西部如波罗的海之沿岸，及圣彼得堡之附近，则每年之工作为二百九十日，东部则仅二百七十日，中央部则二百八十日，此盖交通便利之处竞争剧烈，而爱惜时日之证也，又如工作之种类，则亦错杂而不一，今试列举其额如下：纺绩业每一月男二十元，女十八元，纱业每一月男十八元，女十二元，绢布业每一月男二十四元，女十元，糖业每一月男十四元，女十三元，玻璃业每一月男十三元，女六元，陶器业每一月男十八元，女十二元，铜铁业每一月男二十四元，据此以观，则女工之价，虽不及男子，然尚得厕足其间，以视我国女子之安坐以待人衣食者，盖有间矣，近来俄国政府之监督工人，颇极严重，不但禁止同盟罢工而已，即秃拉斯脱，及同盟营业之事，亦皆禁之，因此工人甚为不平，而窃效德意志国之社会主义以反抗政府，至日俄开战后，其势益激，圣彼得堡之劝工场有一不知何自而来之檄文云，工人乎，我等当祈日本人之胜利，俄人之败北，以期伸张汝等之权利，呜呼，亦压制过甚之毙也。
    ●第八期・内务
    ◎论朝廷用人之宜专（录六月十六日岭东日报）
    近时以来，朝廷颇疑岑督之所为，自柳州兵变后而弥甚，既经交部严加议处，又闻两粤别有调人之说，事之确否虽未可知而朝廷，之所以猜疑岑督与廷臣乘间近谗之多，则不待言而可知舆论纷纷，有为岑督危者，有为岑督鸣不平者，虽然岑督一人之安危何足惜，岑督一人之去留更何足惜，以今日两粤之情势，与岑督之所以治两粤，使朝廷一旦而别简他人也。吾甚为两粤危，吾尤窃为朝廷之用人不专惜焉，何也。西匪之久而未平，措置之间，岑帅固不能辞为无咎，然种之者数十年，而平之者一旦，虽极有材智者，不易以为此，而况以两粤积弊之深，兵事之废弛，墨吏之丛多，其势尤非易为，自岑帅督粤以来，逐渐著效，虽西事未见肃清，而法人无觊觎之事，官吏惮严厉之风，虽不可谓有大功于西事，而究不能不谓其无功于两粤之大局，故吾尝平心论之，岑督之行政虽不能谓为尽善，而要于今日疆吏中亦占第一二人之位置，岑督之于兵事虽不能谓之无失，而要之今日疆吏中又未必真有知兵之人，岑督此次之西征虽不能决其必平，而要犹胜于仓皇初来之人，以此三者，吾故甚愿朝廷不使岑督之去两粤，使朝廷用人不专，一时惑于谗言，另简他员来粤接办，必蹈以下三大失，一使西事之糜烂而益甚也。夫用人之难诚难矣，而区别于专任不专任之间尤难，时有取舍立决，万不可专任者，时有明知其人之无功，不可不专任者，盖吾而易一人焉，必其人任事之材，固远过于其前，而事之不能弭者必待是人而后可弭，而后始可断然以易之，非然者朝而易一人焉，其事之不平如故，夕而易一人焉，其事之不平又如故。经数易而后，吾恐事之本易平者且难平事之犹可望平者，至此直无可平之一日，何也。迁易纷繁，新者未悉情弊，而头绪益以棼乱也。今试问各省疆臣中，确有知兵大员，能信西事之必平者乎，一旦朝廷责以兵事，纷纷告退且不暇，又安望其戮力致身，为国靖难者哉，两粤而果另简督臣也，数阅月中，军事决难见效，而匪党之乘间纵横，且浸淫而不可制矣。一使外人启窥窃之志也，法人谋我粤西，为天下人所共知，故今日两粤之任，非特关军事之重，且必择威名卓著者为之坐镇，以弭患于无形，岑督于疆臣中最为年少，亦最有节概，去载受命危难之间，卒以挽回大局，法虽狡诈犹惮其名，一旦或择柔弱庸懦之人以为之代，非特西事不可问，而外人之代我进兵且未可知矣。一使不肖官吏益纵横而无忌也，十年以来，两粤吏治最为各省下，今日西乱之猖獗皆前日贪官吏有以渐酿其成，岑督深知其弊，其治粤也，一以严厉矫其前非，或参或革，或刑或诛，不避祸福，不恤人言，迄今日而效益始稍稍睹，而众口之谗竟万矢齐的而深入于宫廷之中矣。一旦岑督果离两粤，吾虑此辈墨吏必更肆行无忌，继其后者鉴夫岑督之覆辙，必不敢如岑督之严厉，而两粤之祸根且蔓延而益深矣。凡此三失皆岑督去后必致之祸，呜呼。岑督一人之去留何足惜，岑督一人之安危何足惜。吾所惜者朝廷之用人不专，而吾所危者两粤前途之黑暗耳，使朝廷而实无此举也，则固两粤人之幸，使朝廷或有此举，而继岑督而督粤者，或果胜于岑督，而非如吾今日之所料也，则吾又岂忍以数千百万人之安危，而矜吾先知之明哉，虽然以理势言之，其事果有如此，我虽欲不言而亦安可已也。
    ◎论中国改革刑法（录七月十三日警报）
    中国刑法以礼制为主（礼记之言曰罪多而刑五丧多，而服五是中国之造律，悉援礼制以为定，故五服之内犯罪者视凡人加等而丽于十恶者罪在不赦，又有上治下治旁治之条大抵以家族为本位，仍沿古代家族政治之遗也。），而尊上抑下习为固然（如律例所载，谋大逆谋反谋叛谋害本管官聚众抢掠，诸罪大抵皆处极刑，盖处君主专制之世定律不得不若此也，中国定律以妨害朝廷为重，西国定律以妨害社会为重，故有害静谧罪害养生道罪败风俗罪妨碍商业及农工业罪皆较中国为严。）。历代以来，遵守勿易，近日以来，有志之士渐知中律之惨酷，谓中国定律宜法西人，而改革刑律之说，遂腾于朝野，以今日行新政之政府于此等新政之形式，或亦可见之施行，然自予观之，改革刑律固为今日之要务矣。然今日之急宜改革者，则律外之刑而已。律外之刑有二，一曰差役之弊，中国官署之差役其业极卑（充此役者谓之身家不清白子孙不得应考，试不得与上流社会齿。），而缉捕狱讼之权悉操其手，又得诸官吏之权力以鱼肉人民，假公济私，藉端勒索偶所求不遂，则又百端罗织以陷害其身家，凡小民有争细故者，彼即多方煽惑，唆使构讼，讼狱既成，则彼从而享其利（大约中国为胥吏者多，唆人构讼既为原告献谋，又为被告画策，致两造之■■皆在其手，而彼即因之以勒索致有倾家破产者。），小民见其为利薮也，故无赖不肖之徒，咸充其役（有出巨金买缺者有投差役，为奴隶者名为挂名白役。），而小民之受其害者愈众矣。一曰牢狱之苦，中国之牢狱（中国牢字从牛狱字从犬，是中国视犯罪之人本与畜类无异。）固以污秽不治闻天下矣（观方望溪狱中杂记已见一斑），与巴黎巴士的狱大约相同，而狱史之逞淫威者，至较虎狼为尤酷（狱吏之视囚徒饥不与之食，寒不与之衣，甚至无居住之所，无休息之地，因之致死亡者甚众。），而牢狱而外，复有班快各房皆为拘系囚徒之所（司班房快房之事者大抵皆官署中之胥吏）鞭挞之苦，缧绁之加，私刑之惨，胜于官刑（中国之俗语有言宁受官刑，无受私拷。），吾民何辜，乃罹此厄（观吴骞与秦小岘廉使书及唐子潜书省刑篇犹可见中国牢狱惨酷之刑），可不悲哉，然二弊之生皆由于国家之轻视刑律（轻视刑律轻视民之原因也），一曰无司刑之官，中国司刑之专官，内有刑部，外有按察使，若府县各地警察之法，既未普行，巨细之事，悉倚知县以办，自命盗臣案，而外户昏田土，牍入即判，夜以继日，势且难继，故断讼之事，既非专责（私刑及牢狱之弊自然无暇稽察），不得不设刑诋之条，以敲扑之刑，行钩距之术，迫以疾言，诱以甘语，百端周内以冀刑狱之速成，更虑上司之批驳也。（中国之于大案必府厅三四驳，然后详之司道，司道三四驳，然后详之督抚，层累而上，旷日稽时，而奸恶之徒反得凭贿赂假请托借批驳以启冀幸之端，其害不可胜言。）又不得不稍试模棱之计，以图卸过之方，而小民之吞声饮恨，不暇问矣。（中国刑讯之法最背公理，公庭之上血肉横飞三尺之下何求不得，甚至因银钱借贷之事辄受鞭笞，又有夹棍大秤架，诸酷刑无论其为未服罪之民也，即使罪有应得，一罪两刑何以堪此。）一曰无知律之人，中国习申韩之术者，舍刑名而外，别无深明律学之儒，（唐朝特设律科，明代试士犹有判律之文至，本朝始尽去之。）而为讼师者，又首干禁令之条，（至斥为讼根府厅州县皆有严拿讼棍之律），夫构讼而不延讼师，是必人人知律而后可也。今中国既乏知律之人，其稍知律例者，又屏之于清流之外，（中国讼师固乏善良之士，然推其原因皆由于在上者轻视讼师，故讼师亦以卑贱自居，而作奸犯科无所不至。）则奸吏之定谳，悉得随己意为重轻，而无一人本律意与之争执矣。（即断狱而误亦无人知）于是而欲断狱之公，岂可得哉，（中国胥役之弊亦由于人民不知律，欲构讼狱不得不需此辈，而此辈遂得从中把持矣。）要而论之，中国之刑狱积弊，丛生之刑狱也，由隶役而吏胥，由吏胥而幕僚，由幕僚而官吏，无一非无弊之人，由县令至府厅，由府厅至司道，由司道至刑部，无一非倚弊为利之人，故讼狱之曲直，悉凭势利以为衡，其势力盛者，罪虽重而亦轻，其势力薄者，罪虽轻而亦重，（中国俗语谓只许长官放火，不许百姓点灯，诚刑律之代表。）所纳之利厚，虽有罪者亦可从宽，所纳之利微，虽无罪者亦将罗织，此中国之刑狱，所由为弊窦丛生之所也，而推其原因悉由于上无司刑之官，下无知律之人而非尽由于定律之失也，故欲救中国刑律之失，必先设法学堂，以造就律师，又必设地方裁判之官，以与县官分治，庶胥吏之弊，牢狱之苦，渐可改良。今也律师之才未选，裁判之所未开，骤欲革胥吏以清牢狱，谓非不揣其本而齐其末耶，吾恐其亦将有名无实矣。（律师不设胥吏必不能除，裁判所不设牢狱必不能治。）至改从西律，中国当十余年以前，固早有持此论者，（如薛福成、黎庶昌皆有此议）然推其改革之意，非真有见于中律之过酷也，不过欲取媚西人以收回治外法权耳，至谓通商之地，可从西律，而各省肮地仍沿旧章（此薛福成之说），夫同为中国之民，徒以所居之异地，乃同罪异罚公理何存，故知改从西律诸公，非真有见于中律之宜改也。观于今日之政府于此等思想，仍不能信其决无，吾是以为中国之新法危也，盖西律之所以称善者，亦有数因。一曰司法权独立，一曰君臣上下皆从法，（中国管子亦有此义），一曰法律以权利为本位，（西人权利二字与法律同意，以法律为权利之代表，以权利为法律之内容，与中国以礼制为本位者不同。）一曰公法与私法区分，（公法即刑法，乃国家对个民之法也，私法即民法，乃个人对个人之法也，若中国则无此区分。）此皆西律最精之意亦即西律之根本也，今中国之于西律，固当择善而从，然吾之所虑亦有数端，一曰人民素无权利思想也，（中国国民素无权利思想，凡事以礼让为主，不识竞争之大义，此与西人相异之点。）二曰奸民众多难以轻刑服也，（中国奸狡之民愍不畏死治以重刑，彼犹弗畏况治以轻刑乎，推其原因，悉由于不知廉耻及不知生命之足重。）三曰官吏假索讼费之名而贫民愈受累也，（西律于贫户诉讼虽设专条，然家资不值二十五磅，乃援此律他则必有讼费，若中国构讼之人率多，贫民胥吏婪索已弗能堪，若再加讼费则不肖之官吏必有诞讼者之厚利，以致富者例外多取尚安能禁此固，今日官吏所最希望者也。）以今日之政府，驭今日之人民，使常守其道而不易，吾恐虽有良法美意亦适足以助其弊耳，至刑章之同异，悉随时势为变迁，盖交通既便，（如汽车轮舟大通之后）则流徒之法可除，（俄人徒犯人有西伯利亚亦在铁路未成之前）身命既尊，则笞杖之刑可废，（野蛮之世人民舍肉欲苦乐之外，一无所知，故惩之之法不得不用肉刑，然身体之刑最为粗暴，今西国之民渐知身命之尊，故以财产名誉之刑代身体刑。）而要之皆以爱民为本者也，（爱民故重民命）若今日中国之政府，视民命为甚轻，于此而望其改革刑法岂不难哉。
    ◎论裁胥吏宜先废例案（录七月十九日同文沪报）
    夫以卑鄙无耻大奸巨蠹之胥吏，人人皆知其害，虽屡奉裁革之谕，而内而部寺，外而州县，终不闻其有裁革之举者，何哉，盖例案之设，有以为之护符舟，今者兵部有裁革书吏之事，苏抚亦有裁革胥吏之文，然例案不废，吾恐有裁革之名，而终无裁革之实，裁革于暂者，终不能裁革于久也。中国办事动须援例，一事之上，不论其情理之若何，但求其合于例而已，一案之定，不问其情实之若何，但求其合于例而已，其合于例者，虽情伪百出，亦可照行，其不合于例者，虽毫无疑议，亦必驳斥，夫以条律之简，尚且难得熟悉法律之人，而况例案之繁，几如山积，而欲其巨细靡遗，有条不紊者，岂可得哉，此胥吏之得以上下其手者也，故州县之权操之胥吏，部寺之权操之胥吏，非胥吏之得以操州县部寺之权，实胥吏操例案之权正不啻操州县部寺之权矣。岂无公正廉明之人，思有以维持而摈斥之也，无如不谙例案，动辄得咎，遂仍不得不假手于若辈，转可以保全考成，从容坐理也，而胥吏之盘踞于州县部寺者，遂若根深蒂固，不可摇动矣。今一旦举数百年之积弊，毅然而扫除之，正本清源，莫善于此，然第知胥吏之弊，而不知例案之弊，无论胥吏既去，更无熟悉例案之员，即使得有熟悉之员以承乏其间，未必尽皆奉公守法者，安知不借以夤缘为奸乎，且胥吏之可恨者，为其舞文弄弊耳。今虽去一舞文弄弊之胥吏，而易以作奸犯科之司员以暴易暴，更何取趵之所在，人争趋之，如必谓司员之贤于胥吏者，吾不信也，况乎例案之存本以其合于事情，俾其后有所遵守耳。今则时事变迁，日新月异，若仍绳以从前之旧例，未有不凿枘不合者，顾徒以不合时宜之例案，反以滋丛弊之门乎，矧一事不止一例，一事不止一案，据此则失彼，引彼则失此，顾欲示以遵守者，反令其何所适从乎，且其间之一成不变，无所取义者，往往而有，如遇有越狱之案，则必曰大风雨，如遇有逆伦之案，则必曰患疯癫，州县以此上之，部寺即以此受之，万人一腔，千人一面，从不闻加以驳诘者，其上之者以为此向例也，其受之者亦以为此向例也。岂真越狱者皆乘风雨，逆伦者皆患疯癫耶，抑何相值之巧也。在上岂真不知其未必风雨，未必疯癫耶，亦以为例在则然也，然此仅例案之流弊，显而易见者，苟由此以推，则凡类乎是者，当复不少，是例案不废，则此等虚浮之习，仍不能免，而吏治终不得清，第斤斤于裁革胥吏之一端，吾未见其可也，吾故曰，欲裁胥吏宜先废例案，或谓例案者，祖宗之成法也，今若废弃，不亦有违定制而无所奉行乎，顾先朝之所以著为定例者，以其有益于国有益于民耳，非谓其无益而亦必守之也，且百年无不弊之法，法苟无弊，则守之可耳，法苟有弊，则废之可耳，使必拘于祖宗成法不可变。吾不知路矿之设学堂之兴，其将何所取法耶，况立法之始必有其人，使事事必援成例，吾更不知开创之始，又将何从引证耶，总而言之，胥吏既裁，则例案断不可不废，若仅裁胥吏而不废例，是胥吏之根株，终不能断绝也。试观乾隆年间，曾有裁革部书之事，未及三月，因部中公事无档案可稽，遂至无从办理，不得已仍旧录用，前车之鉴，谓非后事之师乎，宜订一简明条例，将所有一切例案概从废弃，但问事之是非，不问其例案之合否，俾办理者既无丛脞之虞，更无处分之惧，渐而行之，庶曩时朦混之弊，将不禁而自绝矣，彼胥吏者既已失所依据，自无所用其觊觎，已裁者固不得不别谋生计，即未裁者亦将自行告退，更何时裁革及之乎，譬诸驱雀而不去其丛，不能禁雀之终不集也。譬诸驱鱼而不竭其泽，不能禁鱼之终不生也。裁革胥吏而不废例案，不能保胥吏之不能乘间而出也，求治道者，曷先于此加之意耶。
    ◎兵部奏遵（旨裁革书吏折）
    窃自光绪二十六年以来迭奉，谕旨裁革书吏各部院咸迟迟未发者，一则恐书吏盘踞太久，不易驱除，一则恐司员公事生疏，致多贻误，因瞻顾而成迁就，因迁就而成敷衍，遂致有另募书手之名无裁革书吏之实部务仍无起色，臣自奉。命整顿部务详察部中积弊虽非一端，若欲拔本塞源必自裁革书吏为始。数月以来，深权熟计，裁吏之法略得要领敬为我，皇太后，皇上陈之一册稿归司堂书吏向据册稿为私产，即视规费为私租，欲去共私租，非先清其私产不可，因责令各司管股司员将本股文稿册档，按收文簿逐件清出，提归司堂编号收储，嗣后办事方有根据，一宽司员公罪书吏惯技，凡紧要之稿每只呈乌布较崇之员标画，乌布稍次之员无从考究，最繁之司所收文牍，每月有数千件之多，今责以裁吏乌布较崇者，恐精神不给乌布，稍次者又虑公事生疏，迟回却顾亦人之恒情，然与其任书吏之把持事权长此下移，绝无廓清之日，不如宽司员以文法，目前虽形竭蹶，终有整理之期拟仰恳，恩施逾格暂免司员公罪，三月惟索贿舞文私罪仍照例严参各司员，必感激知奋稿，皆自办事必躬亲，公事生疏者三月之间亦可熟习谙练，办事日久，人才自出，一招考供事书吏既裁酌给笔帖式津贴，责令写稿，汉员无乌布愿写稿者亦酌给津贴，如仍不敷即照考供事例取具同乡，京官印结，方准投考，录取笞衫舨苛案，役满时给奖，咨吏部赴选，优者给予分发进身有阶，彼必自知顾惜军机处外务部供事，不闻有作弊者明证也，凡从前在署曾充经承者概不准考务，尽谤株一删去繁文书吏舞弊，往往藉口公事未齐，即以迟延为索费之地，如武职引，见向有日期折提头片口奏排单、大排单、绿头牌等件，而每员又各有随折一分，其所叙履历皆与排单、绿头牌相同，究属繁复，今拟略仿吏部办法，径将满汉字随折停止，其余应删事件，再随时酌量奏明，裁减一厘定简明章程例案，参差书吏乃易上下其手，裁书吏后拟先将选补轮次保案等第，奏销格式细加删改，务求简明，再行请，旨通饬一律遵照使外省咸晓然，如是则准，不如是则驳，可省往返驳查之繁一酌予书吏出路出来，书吏满役勤慎无过，准咨吏部铨选，今既裁撤似宜稍示体恤，凡勤慎无过者，无论著役已满著役未满，俱准咨吏部铨选，其实有劣迹者，虽役满仍宜斥退不得给奖，咨选庶于曲加体恤之中尚不致有冒滥之弊，以上数端谨最大要，奏明办理俟奉，旨后即将经承各缺永远裁撤，并将各经承姓名榜示通衢，以免招摇影射，查数月之内，逐日到署，各员均知勤奋除办日行公事外，又须查点册档辰刻入，署每至酉刻散署所有厘定简明例章筹集公费各事宜容臣等督率各司员详细拟定续行具，奏谨，奏。
    ◎苏州抚辕投词准驳章程
    一凡控告人罪状已过，恩诏赦免以后者不准。一投呈禀词之人不知禀内情形者不准。一控告案件须将全案原被应行牵涉人证详细附记，禀后不记者不准。一前次控由府县应将历次堂断批语一一抄录，不可遗漏，如不抄呈或抄录不全者不准。一控告到辕须已经控由该管县府实系讯断不公者方准，若并未控由府县骤来禀控者不准。并须究以越控之罪，一职官生监控告须将官职捐案声明生员，须将入学年分科分注明，本辕已将全省学册备齐，如果捏名冒充，一经查出定即严究，若不遵照填写者不准。一控告案证以五人为限多者不准。一职官生监无抱告者不准。一禀词以三百字为限，并须逐句点断以便披阅如双，行叠写者不准。一禀内加人混名绰号者不准。并不许将妇女淫秽之迹任意妄写，一无保人无歇处者不准。一盗切之案不候州县踏勘或命案不候州县莅验遽尔来控者不准。一指控官长而无实迹证据者不准。一有夫男而以妇女出面禀者不准。一户婚田产涉讼者须将婚帖契据呈阅，否则不准。一禀内列有抱告姓名查无抱告之人者不准。一争嗣争产不将宗支图附呈者不准。一胥吏不准用抱告混用者究办。
    ◎各省内务汇志
    北京，向来京城各银号因办捐力与吏部时有交涉，或查轮次，或查缺数，到署均在茶房为驻足地，近因整顿无论各项人等均不准擅自出入银号中，人更不许出入科房探听公事。吏部当月处现已裁汰，向有满汉当月司员二人，每日在监印处住宿看守印信，监视用以专责任，顷奉张大冢宰论将当月处改为印库，以为存贮印信之所，将当月官改为护印辟，每日二人住班所有堂印行在印镑一颗，司务厅文选考功稽勋验封等司印信颗均交护印辟看守。兵部衙门于裁汰冗员分为四等，其才具开展办事认真者准其留署当差，才具平庸无功无过者以对品外官选用，年老有病久不入署者勒令休职，声名恶劣素有物议者分别。奏请饬革其年越六旬候补闲散之司员分别咨吏部注销，或外选以合品之缺业已奉，旨依议，戊戌案内之员宋侍御伯鲁现经陕抚升中丞，奏请开释业蒙，俞允。
    奉天，闻奉现拟改添一道三府八县，计昌图府改为昌海道，取昌图海龙之义，海龙厅改海龙府，辽阳州改辽阳府，营口海防厅改海防府，奉天围场地方广袤拟添设四县，名曰东平、西平、东安、西安，昌图外界所属之郑家屯一带地阔民杂，拟添设一县尚未定名，近蒙古界有彰武门添设一县，曰彰武县，新民屯所属有八角台地方为辽水发源之处，添设一县，曰辽源县，吉林宁古塔交界有小诹山亦属冲要之区，添设一县，曰黑山县。
    山东，山东巡警局自开办以来，逐渐推广巡捕队外，复有探访消防除秽各队，近又订购小鹇痔砩栊∏嗪樱水巡款项渐不充足，东抚特谕该局总办切实筹画裁减用款，兹闻裁去各项，每年可省七八千金，按山东巡警局每年不过用十万数千金，又协拨烟台登州镇曹州镇济宁州各处，此外又有铁路一带武定府羊角沟各分局。
    河南，豫省确山县属之驻马店地方，为芦汉干路经行之地，现在火车卖票该公司议以驻马店为宿站，商贩行旅麇集于斯，该处南至确山，北至遂平，均各四五十里，相距县城较远，照料难周，陈筱帅拟将汝宁府附郭之汝阳县县丞移驻驻马店责成弹压缉捕，作为驻马店县丞分防，汝阳、确山两县仍兼司水利事务，闻已奏请敕部另铸钤记，省中奉，谕裁并局所将厘税局并入筹款所，惟暂留厘税局之名，矿务、磺务两局概并入商务局，吏治并入课吏馆，各局委员亦酌裁筹款，所裁去提调一员，文案一员，矿务、磺务各裁去一员，支应局裁去军火提调及报销批发各一员。
    江苏，苏抚端中丞前将派办政事处裁并以节经费，兹又将警察局总办一差归粮道陆申甫观察办理，原委督办冯观察提督恩大令一并裁去，停支薪水，另委臬司朱廉访为督办，苏府许太守为提调，其余七路总察马巡则照常值差，而省中商务局亦拟归并洋务局，故该局差务已札委洋务局督办刘健之观察体干兼办，并不另支薪水，局所亦归并一处，又正谊府中学堂督办一差亦已裁去，即委苏府许子原太守为总办。江督魏制军又将筹防局归并支应局兼办河泊厅一缺，则改归江防厅办理。苏抚端中丞以门丁作弊为害甚大，因通饬府厅州县饬将向派门丁避理签书各稿及钱谷漕务等出入案牍之门丁一律裁去，听候本院分委佐职各员到县襄办各事，而长洲兼元和县苏静文吴县李紫敖大令首先裁去，各自延聘候补官一员到县办理民发文件外，苏府许子原太守亦将此项门丁一并裁去，另委佐职一员在本署宅门内另行收拾官厅一所，以便办公，并于官厅外置一木榜，凡传唤差门皂班则分击数之多少定呼唤之班口，另装电钟至签押房，以便遇事晤商。丹徒县杨大令奉端中丞札饬裁撤门丁等情大令遵照，遂将稿案门丁斥革，另派幕友收发文件名为收发处，仍虑门稿向有积弊潜移门漕，又将钱漕门丁一并裁撤，另派帐友经理征收，谓为外帐房至向有之呈词旧章及各项陋规概行禁革，并明白出示晓谕悬为厉禁云。
    安徽，诚果帅自奉到裁汰冗员之，上谕随札两司调齐各缺挡册分核议，兹闻已议请将安省教官复设者悉行裁撒，其通判主簿同知首领县丞等官皆量加裁汰，合计共裁八十一缺，怀宁在籍绅士余德铨等禀会垣地方积谷至少，须筹足十万石缓急方有所恃等情，业蒙诚中丞批准仰布政使司会仝赈捐局查议详覆察办。
    四川，成都妇女近日有放脚者，幼女之父母多不令缠足，实行者颇众，不独绅宦识字妇女为然，即贫贱之家亦多能脱弃旧俗，且尤盛于富贵之家，清溪县雷植廷大令现禀川督请捐办贡椒，并请豁免各衙门例椒以除民害，业蒙立案永远裁免。
    广东，鹤山县城垣自光绪四年捐修以来，迄今已二十余年，楼墙垛堞半多崩塌，计东西南三门共倒塌城墙一百六丁余丈，雉堞一百八十余个，南楼全行倾毁，兹县令陈汝寿会商该县城守千总方端筹款兴修，估价工料约在五千两以外，现查得营地校场逼近民居，操演枪炮击射震动民间，恒称未便，拟将该校场定价召变建造民房，另在西门外空旷处所改为演武校场，即以地价为修筑城垣之用，如再不敷再行酌量捐募云。
    ◎各国内务汇志
    韩国，闻韩廷近注意于内政改革之事，故大臣颇有更调，又拟废撤闲散官衙云，韩皇屡命驻俄韩使李范晋束装归国，该使抗不遵命，外部奏请韩皇将李革职。闻韩国有势力者欲图政府维新，故于韩京创立一会，其宗旨有四，一扶持君权，二改革内外事务，三减兵额，四各省开设银行云。
    俄国，七月廿八日，驻圣彼得堡路透访事人来电，谓议政员迫勒拖诺夫君已派为内务省大臣，与警察总长之任，以代迫里夫君之职，圣彼得堡之伦敦某报访事人报告云，近有俄国著名文学博士墨希飞司甘幼女，年仅十八，因犯国罪，在司气勒司堡被杀，闻该女被杀之故，因著有一种小说暗置于俄皇送往远东之食物箱中，其书中大半诽谤俄皇，后东方兵士见之通报俄皇，遂将该女审实正法，惟该女年尚幼稚，此种议论谅必有人唆使，但该女不欲嫁祸于人，故自行承认，现俄国亦未将此事明白宣布。俄国大臣普利微在俄京乘马车外出，有人以开花弹投入车内行刺普利微，其御者即遭炸毙马匹及车为震碎，普利微之臂腿身体皆已粉碎。
    英国，英国已议定抚恤南非洲阵亡各兵士家属，计一礼拜中，寡妇给以五先零，幼孩一先零半以外，更有私家所贴补之费，此实为世界仅见之事。香港电英国已派费善君为海军大臣，驻科马沙之英员斯错屋大尉已升为东非洲保护国之统帅，南非洲英属各地之人口据最近调查，计堪泊壳落奈（非洲极南地）二百四十万五千五百五十二名，其中白人居五十八万零三百八十名，脱兰斯哇及梭维齐伦两处共一百五十五万四千二百名，其中白人居三十万零二百二十五名，奥伦枢河近边各地共三十八万五千零四十五名，其中白人居十四万三千四百十九名，南罗提西亚只有白人居七千七百零六名，土人未详，纳他尔二十八万四千六百九十一名，其中白人居九万七千一百十九名。七月廿八日，伦敦路透电英国泰晤士报，言及缅甸、马来、新加坡为保护国之事，若与印度分离，则恐目下之政治归新主人所管，其利益不能甚大，且恐有所损，目下缅甸全恃印兵为辅助，故印度政府可以经略缅甸也。
    法国，法议院特为议员年老不能办事者备有养老费七千万佛郎克（约中国三千余万）。
    美国，伦敦露透电美国之共和家会社，近在西卡哥会议现在实举罗斯福尔为总统，并举议员费尔班克斯为副总统。
    ●第八期・军事
    ◎论英人侵略西藏（录六月十一日时敏报）
    英人侵略西藏，蓄谋极久。光绪十四年，藏之藩部哲孟雄与藏争边界，斯时哲孟雄受英印度总督诱掖，遂引英兵入藏，是年四月十三日，藏兵拒英人于边境，为英所败，死伤六七百人。六月十二、十五两日，英兵复攻藏营，方开战，天大雨，昏务四塞，因而收队，藏人更集兵祷于佛寺，誓众复仇，其誓词曰，我西藏全国男女誓不与洋人并立于天地间。（按当时藏人知识尚不知英兵为何国之兵，仅通称为洋人。）将以七月初十、十五两日，进攻英营，而为驻藏大臣升泰所阻，升泰逼藏兵休战，更使守备萧占先说英兵停战，英遂退兵，驻于对邦，遂于其时略取哲孟雄部，是年九月，英兵苦寒，（按藏地雪山互亘，每岁至九月已极寒，是时升泰巡藏边行帐中冻死兵丁甚多，其寒可想。）催促驻藏大臣速定和议，遂与英人缔结定界通商之约，此英兵第一次侵藏大略也。夫英兵第一次入藏，不过以哲藏边界为名，而斯时哲孟雄每岁元日，犹通贺表于藏，其为藏之藩部，可以明证，（西藏有二藩部，一哲孟雄，一不丹即中国官书之布鲁克巴。）彼西藏与其藩部生交涉，英人乃干预其际，则英人之心已可测度矣，尤可怪者，西藏自乾隆五十九年后，确然内属，英人加兵于藏，即无异开衅于中国，而朝廷乃命驻藏大臣升泰为之作两国和解之人，观升泰当日奏牍，亦俨然以局外中立自居，当时往说英兵之萧占先，实为甘志守备，守备云者，为藩属保守地土，竟坐视英兵侵入，而反责藏人不当开战，此真大惑大解之事，则无怪藏人以朝廷为不可倚赖，而欲倚赖于俄也。夫第一次英藏之衅以界务始，则亦以界务终可矣。而必栽入通商一事，西藏之于世界，为极隐密之国，通商之利能有几何，英人必欲如是云云者，殆即为此番第二次侵略西藏伏脉也，英人第二次侵略西藏，藉口于藏人藐视英人，不遵约以交接，然与英亲好之国，皆言英人此次举动实为扩张印度之防御线，此言出于与英亲好之国，实不啻为英人代表其口吻也。盖此种事行于平日，英俄必至大生冲突，或竟出于战争，故英人乘俄于极东战事开衅之时，即速起而遣派侵西藏之兵队，由此以推，则英之与俄其利害实不相容，而有相为反对之势，然西藏固我国之属土也，今日我国人对于英人侵入西藏之感情绝无有慷慨奋兴，如前此俄人初占东三省时之热度，此殆由于不明西藏之关系于中国者何若，一也，误于朝廷之政策，二也，为英人之口说所欺，三也，夫此三者实为吾国人对于西藏问题消阻其热度之原因，虽欲讳之，无可讳矣，惟第三事上文已置办，本论此后所重明者，则第一第二两事也。
    一吾国治史学者，近十年来如有抽象观念，吾汉族人种由西藏高原以入中国本部者殆为学界所公认，则西藏者实吾汉族发祥之地也。且吾国所流行之内典皆由西藏转输，而入影响于通国极大，（吾国称佛经曰藏经本此）是吾国人思想之开化多受西藏之嘉惠，（西藏介于中国印度之间，为佛教之承接地，吾国所谓三藏十二部者，西藏皆有唐古忒字本，惟无楞严见章嘉呼图克图所言章为去今一百八十年前西藏高僧。）惟自帕克巴以后变为黄教，专于形式，（即今所称喇叭教，藏语谓上为喇，谓无为嘛。）且侧流于蒙古，受封国师，以蒙古之残掠中国，故吾中国人对于西藏感情遂至淡漠，（然明永乐犹给宗喀巴封号印绶）国朝崇德年间，藏僧远至盛京通好，冠裳之制，多法于藏，（如今之暖帽朝珠类）利用其教以制蒙古，于是吾汉族对于西藏益生契阔，然苟一推佛法之流传，则西藏之影响于吾历史者，至宏极大，彼欧人于希腊意大利之独立，除政界别有肺肠之人以外，殆无不表同情，吾人对于西藏问题，顾乃若是之恝，试一反观内讼，其含垢蒙辱为何如也，且姑不论此，而但论形势上之利害，则西藏高原为吾国江河两源所从出，殆如高屋建瓴，苟为英人所据，其害较俄人之占满洲为甚，盖满洲仅东北之偏隅，而西藏则中国本部之首领，英人得此，拊背扼吭，更加以其力之自海而侵入者，上下交攻，能使吾中国本部之全体皆糜烂也。
    二观国朝开国历史，窃取菏乱愿交嵴撸有藏僧之豫言，（开国方略圣武记等书）及乾隆时藏与廓尔喀（即尼泊尔）启衅，因略其地以为属土，有孙士毅福康安和琳之筹画征伐，事定以后，有台吉噶布伦诸品级之制定，有鄂博之防卫，有操演番汉兵之章程，所以镇压藏人于驻防兵之下，又有粮台职掌之条例，与宝藏局铸银钱之规法，及西藏与各部落交通限制之律，（宁海蒙古及四川土司赴藏熬茶学经，均须请路票亦限制之一。）更有西藏办事大臣，与游击守备千总把总诸武官，其所经营规画者皆甚周至，虽英人之待印度，俄人之待芬兰，不能过也。顾自光绪二三年间，英人已萌窥藏之志，而哲孟雄即被诱于英，先是哲部西邻之廓尔喀，屡侵哲地，哲本藏藩，知西藏之不能护己，转倚于英，又斯时总理衙门已徇英人入藏游历，及边界通商之请终以藏人排外心强炽，不肯遵命，英既修铁路于大吉岭。至光绪十三年，俄人又有由和填入藏游历之请，英遂进兵于纳荡地方，及十四年，藏兵万余，拒英兵于边界，为英所败，英欲长驱入藏，以气候不宜中止，斯时升泰为驻藏大臣，方抵藏，英藏既交兵矣，升泰受朝命，力抑藏人不许出战，又令萧占先说英兵停进，更由税务司赫德居间调停，以成藏印交界之约，（藏哲界线自不丹交界之支莫挚山以至廓尔喀边界止属，哲而以梯斯塔山及山南诸小流蜀藏，又以莫竹山及近山北流诸小臃炙脊一带之山顶为国界。）此外则开亚东为藏印ナ械兀更许英人入藏游历，此十四年藏英议结之大略也。
    夫此次定界，藏边险要，已为藏印所共，幸哲藏通路必由纳金山往来，纳金山每岁积雪仅四月至九月可通行，余月皆不通，仅仅赖气候以为防御，然当通时，由哲境至后藏都会之札什伦布，仅须马行三日，道途坦易，并无关隘，于是隆吐（即十四年藏兵败处）诸处之卡与支结山洛纳山诸处之鄂博皆归无用矣。夫升泰当时受钦差全权之衔命，办理藏事如此草草，事后且受廷旨褒奖，则不能不疑朝廷之政策矣。盖朝廷治国政策实以享其利而不承其害为惟一之目的，观于平时受西藏之贡献，喇嘛之梵祝一旦有事则不许藏人出战，自卫国土，且于立约之时，又不敢有抗色，如敌之意，割弃险要，以畀授之，盖恐不割弃，则敌人不从，必至交兵，而每岁所入赋税即不得不移为军用，此不独对于西藏为然也。如台湾胶澳旅大威海九龙广湾之往事无一非如此，无一不足以见廷意之所在，更以此次英兵侵藏交战之时地证之，益足以暴白其政策，盖此次英藏交兵实在藏地甘志，甘志原设有守备一员，有驻防兵，而当日前电传英藏战于甘志之时，绝不言及甘志守备与其驻防兵，作何情态，则揣其情状，殆又局外中立，漠然不关喜戚于心，此皆本朝廷之政策以行，彰著耳目，无可掩讳者，奈何吾民之犹梦梦不觉耶。
    ◎练兵之原理（录六月二十八日中外日报）
    数年以来，薄Ｖ民无不延颈眭啵以望新政，然窃观朝廷之所举措者于诸事皆精神不属，而其所专注者则惟练兵筹款二端，（按近来各省督抚之筹款与政府之筹款异，各省之筹款因有摊派赔款洋债或其他应办之事而行之，其宗旨与政府不尽同，故不并举。）此其实迹，固彰彰在人耳目者也，而推其筹款之用，亦大概主于练兵，此次派铁侍郎南来考察军械，盘查各省局库，盖即因练兵而筹款之证，是则筹款练兵合为一事，虽谓朝廷之政策专在练兵可也，夫练兵固为急务，而今日之事百端交集，亦何一而可缓，顾诸事多未见推行，即行之而亦不力，独于练兵则皇皇如恐不及焉，以为防内乱耶，似不至以全神注之如此，以为御外侮耶，未必犹有此复仇雪耻之心，以为有非常之举耶。庚子以前，盛传此等讹言，今日则固无闻矣。夫以事势测之，而不得其练兵之意所在，则非深究其原理，不易明也，说者谓政府诸公之心，以为中国自有相传之治法，其所以不及外国者惟兵耳，故于各国一切之治法皆不经意，而但知效其练兵，此说近得其情，而犹有未尽。盖中国政治之坏，当局者近日亦似知之，而终不明其所以致坏之故，譬人居漏屋之中，屋之漏也，自其祖父时而已然，则虽告以致漏之原因，而彼非曾目睹终不之信，此诚近日之确喻也，其观于本国既如此，则其观于外国亦必不明其所以兴盛之故，宜其于练兵而外无他思想矣。虽然中国之以政治败于列国也无形，而其以战事败于列国也则有形，有形之败固未易忘，而练兵之说即从此起，上溯其原则百年之前，中国学者已有师其长技之说，不图积至今日，而政府之所见者犹仅足以及此也，且朝廷之变法其求效甚急，而其他便民利国之政，其成功多在十年，或数十年以后，而其为效，又无实迹之可指，惟练兵一事则以为数年之间，即不难使成劲旅，而一旦猝遇变故，固可以兵之力，而一击去之，其效又若此其著，则其目光所射，但见有兵亦无怪其然，此皆练兵之因也，抑吾犹有感者，专制之国其所设施无不以有利于朝廷为本，而今日列邦之政事则大抵以有利于民为本，今以专制之国而取法列邦所为，则先有勉强之见存，而其措之也，必不以实，其精神所以不属者，良田政体之独殊，而惟兵之为物，所以建威销萌，安内攘外，以为在上者之保护是固专制国之所不废者也。（其实兵之本义必不如此，而专制国之见为兵者则不过如此。）故变法之事千条万缕，其同时而并措之者亦既非一端，而究其归途则全神之所注，终在此而不在彼，此无他，一切变法之事皆有损上益下之惧，惟练兵独不蹈此患而已，必谓朝廷于著手变法之初，已存此分别之意，或未遽然，而势之所趋，亦有不自觉者，观于此而知数千年专制之性质，未易一旦湔洗，其深情正可为言政治学者之研究料也。吾闻日本变法之时，其人民固多不信新法，既而因兵学与医学二者之实验，乃深服欧人之长，而革新之机遂从此沛然莫御。夫日本能以服其兵学者，而服其政治等事以知所择从，此所以能成其立宪之政体也。中国之畏其兵威者久矣，于他事亦未尝无所畏，而其所以择从之者，惟练兵为有实心，固由兵事之败有形，又以求效之情过急，然推见至隐，不可谓非专制政体，有以致之，其所以难望日本者正在于是，不必更论其他矣。夫国之所以必赖于兵者，其义至精，共事至要，而施于今日之中国尤为不可缓之举，本馆亦不谓练兵为非是，然默窥政府之用意，似于练兵而外别无余事，则其所见不免已语，而日后之结果必有还受其祸者，此所以不能不一殚其说也。
    ◎追论中国办理俄舰之得失（录七月十七日中外日报）
    七月十号，俄舰之由旅顺逸出，窜入中立之地者共有三处，一青岛，一烟台，一上海，青岛者，德国之租用地也。而日本军舰则在口外守候，俟德国自行请命于政府，自定处置俄舰之法，或限期出海，或解卸军装，即日本舰艇偶入港内侦察，事后亦向德官声明，自表其并无干涉之意，此何故也。窜入上海之俄舰，于出口及卸械二者，一再延缓，日本舰队因之开驶来淞，日领事与我上海交涉，亦有决裂之状，然终未能驶入我中立港内，由耶松船坞拘去俄舰，而旋则迳由俄皇明降谕旨，令俄舰下旗卸械，以了其事，此何故也。惟独烟台一隅，为我中立国之领港，有地方官焉，有各国领事焉，有我军舰与水师提督在焉。且俄艇仅来一艘，为数不多，晨至而夕被捕，为时不久，水师提督已与俄艇商明，卸下军装，移泊商船之水面，我非不守中立条约，而偏助一战国，使其能为战争之准备，与久在烟台以之为战争之根据地也。乃日舰入港捕拿俄艇，绝不与我之官员及水师提督商议请求，捕拿以后，又不遵我军舰之信号，言明其故，且间我水师提督之不备，乘间曳俄艇而去，不知我主权为何物，此何故也。就逸入烟台之俄舰而言，远不及青岛上海之多。就办理交涉之敏钝而言，青岛尚为合例，上海则最为迟缓凌乱，烟台最为敏捷，且甚为合法，而堕损中立之威权，破坏中立之成约，转在彼而不在此，此其故又何也，呜呼。我知之矣，青岛之属地，德能行其强权，日俄两战国皆不敢侵害其中立之主权，故依例照办，彼此皆无后言。上海名虽为中国之中立港口，而事关万国之交涉，且承修俄舰之耶松厂，实为英国之产业，故就其交涉之性质以言，几于为中英两中立国，与俄日两战国之交涉，而非只中日俄三国之交涉，就其交涉之关系以言，则事变一出，各国财产必受牵累，而责言所集必在首祸之人，故虽以中国办法之迂缓，俄人商议之周章，而日本军舰不能不静以俟之，俄皇之谕旨不能不曲为允从，此非中国之有权力，而实因上海之关系至为复杂，各就其所便以求结局，不能终于崛强也，惟有烟台一地以义务言，中国地方官与水师提督本未尝不引为己任，乃中国政府不能依据公法预防有他人损坏我中立权之事，先事戒饬办事人员豫为之备，以致日俄两国在中立港内自为战斗捕拿之行为，遂至以二只之日艇，区区一二之中尉，一若不知公法之何若，主权之何属，在我中立港内畅为其所欲为，事后转言我国中立之不完全，烟台可视为战地，此其意，岂尽由衷之言哉。彼特谓中国不应有公法上之权利而已，呜呼。列之待我如此，不亦大可悲哉，今日者上海俄舰一案，业有成言，窃料我国上下之人，又将以为事已就绪，仍可守我之中立，晏然醉梦，以度晨昏，不知烟台及上海二案皆为我中国不得有自主权之明证，窃恐将来交涉之上，权力益微，自保益难，不知我政府又将何以善其后也。
    ◎兵部拟奏整顿军营报销积弊折
    窃方今时势首重练兵，而练兵报销以核实为要，臣部自光绪八年议定核销章程，迄今十有七年内，而八旗各营外而驻防绿营报销册有迟延，舛错遗漏者有不按例限混冒，请销者有不分别。奏咨率行请销者积弊多端，殆不胜其指驳顷者各将军都统督抚，奏请抽调练军，改习洋操枪炮子药所费尤费不赀，如绳以例章则有今昔之不同，如任其开报则日新月异，几于无可纪极，臣等伏思旗营绿营抽为练军名目，虽殊而规制自存，驻防改为洋操器械虽异，而操练则一值此兵弱饷绌之时，屡有裁兵节饷之议，各疆吏手绾兵符操练自其本职，原不藉此罔利，而不肖将弁以及善后局营务处各员难免不上下其手，枪炮略变，名色即是新制子药，不计分数动辄千万，正恐稽核未周，糜费日甚，饷源因此而愈绌，兵制为臣部专责，不得不极力讲求以期补救万一，谨参酌旧例厘定新章，约为十条具列于后。一官弁兵勇季报册定例，按营分载员名限三个月一次具报直省标协，各营兵丁马驼督抚各按年汇题造册送部，臣部统于年终察核汇题军器报销及户部给饷，工部制造均以此册为徵信，今直省季报册或欠报一二年，或欠报二三季，至绿营兵册其旧欠者，臣部已屡行奏催，而现在裁存之数亦未一律报部，遇有核销事件，无从查对，此次奏定之后，各将军都统督抚务将季报册按照例限提归销册，前报部存核止载管带员名驻扎处所及各营兵勇总数多少，不必造花名册，以期简而易行，绿营兵册某未将裁存实数报部者应令速行造报，其已将裁存实数报部者仍应按年造报一次，以备年终察核汇题，如逾限不报，报或不全者照造册迟延例议处。一军火器械销册定例营伍成法不得率议，更张其制造件数，更换分数均有一定期限，遇有征调皆先酌拟章程具奏立案，今直省销册止载年月起止，不具章程案据所有册内曾经奏咨在案及照章给发等语，竟成通套殊难凭信，自此次奏定之后，各将军都统督抚务将本省本营制造起案更换定章，详叙缘由载入册首，其有变通案章之处须切实指明具题请。旨报部核议，如仍前咨报不具奏案章程者照造册遗漏例议处。一军器按本省本营例限修制定例，军器有八旗官制，而绿营自备者有此营官制，而彼营自备者其修制年限又有此营年分多，而彼营年分少者均因地酌定，遇有修制时，具应按本营定例办理，毋得将各省别营之例比照援引，今直省练防各军改习洋操，动称仿照某省某营章程，并不将本营向办成例斟酌损益，用示限制只图销款较多，以为侵蚀地步实属有意欺饰。自此次奏定之后，各将军都统督抚务遵照本省本营修制例限酌拟条款，咨部核议，俟覆准后再行造册，请销如不按本省本营定例辄援引各省别营例者照冒混修制军要例议处。一军器分别奏咨题估请销定例直省满绿各营修制军器，需银千两以上，将军都统总督巡抚将添新逾限各械名目、件数、原制原修年分及损坏实在情形详细具奏，俟兵部核准，再行造具册结题估，估准后再行动项办理，如银数在千两以下，仍造册咨部，俟核准后方准动项修制请销，如同一标营同时修制需银千两以上者不准分案咨报，仍照例具奏，今直省防练各军改习洋操所有军火器械并不题估，亦不核计银两多寡，系同营同时与否即行请销未免近于专擅。自此次奏定之后，各府将军都统督抚务将购制添造洋枪炮子药及别项器械确遵定例分别奏咨，切实题估，俟覆准后动项办理，除军务有事年分及防海紧要地方应令随时奏请外，其平时修制军火器械等项如不分别奏咨，不待估准，擅自动项修制者照添建营房率行请销例议处。一军器盘查保题定例，将军都统副都统总督巡抚提督总兵于到任时，将所属同城亲标营一切军装器械限两个月委员盘查，其外属各营限三个月委员盘查，保题一次仍取具该管官员，并无缺少印结及委员，并无捏饰印结存案，又于每年十月内将所属各营委员盘查造册，于对印前保题一切军械及守御救火器具数目原制原修年分分晰造册，送部查核，其每年十月以后，收支军械即造入下年题报册内送部，今直省驻防绿营所有军械多不保题即间有循例题报，又或不按限期含糊了事，遇有征调动请添制军械，其实存之数究无从查核，至练防洋操枪炮之药仅随销册开列，并未遵例盘查保题，尤觉漫无稽考。自此次奏定之后，各将军都统副都统总督巡抚提督总兵务须按照定例于到任后，及每年对印前委员认真盘查保题，取结咨部备案，如逾限不题及仅随册开列者照造册迟延舛错例议处。一军器交代拨补定例，八旗驻防绿营新旧各官俱限一个月交代，离任官员取新任官员查收清楚回文，方许起程，接任官交盘并无缺少造册出结通报，该管上司岁底造册报部，又各营额设军械逾限损坏，如该营尚有存储盈余军械即照数拨补，毋庸另行制造，仍将拨补之处详明该管上司报部备案，如有制造别项器械准其搀抵应用，其余旧科据实变价报拨，今直省驻防绿营交代册结多逾限期，其军械有无缺少及是否损坏平时无从参验，有事愈难稽核，至练防洋操枪炮既无交盘册结，又不具损坏期限，一遇裁遣并不将领用军械如数呈缴，甚至转入盗贼之手，尤滋地方隐患。自此次奏定之后，各将军都统督抚务令驻防绿营各专管官将军火器械按期交代，并存储盈余之数详报备案，遇有损坏亦声明逾限与否，咨部存核，至裁遣时该营应将军械如数呈缴，该管上司委员查收，并取具缴清切结报部，如新旧官互相推诿捏饰交代不清，或并不将盈余实数详报，以至损坏无从拨补，及裁遣时无军械缴清切结者照造册迟延遗漏例议处。一官弁兵勇制给帐房定例出师官弁支给锅帐，一品官连跟役给锅帐四顶，副二三品官连跟役给锅帐三顶，副四五品官连跟役给锅帐二顶，副六品以下官给锅帐一顶，副兵副千把外委兵丁五名合给锅帐一顶，副今直省练防各军改习洋操设有总统统领、分统统带、管带、帮带、正副哨各等称与出师查办名同实异，至兵勇长夫又笼统开支锅帐漫无区别，名实亦不相符。自此次奏定之后，各将军都统督抚务按统领、统带、管带、帮带、正哨、副哨六项制给，夹账房统领统带各给锅帐三顶，副管带给锅帐二顶，副帮带给锅帐一顶，副正哨二名合给锅帐一顶，副副哨四名合给锅帐一顶，副兵勇长夫三项制给单帐房仍照旧例办理，其总统分统督带等名概不准设至兵勇循例弹压及缉私防堵事宜，亦不得援出师查办之例支给帐房，如营弁多立名目兵丁不分等差，以及妄引出师查办，照例者照冒混修制军械例议处。一帐房及各械更换期限定例，征防官兵随带夹帐房按八个月，单帐房按四个月，各更换十分之五，其随带之锣锅等项计及三年准其更换一次，今直省练防各军改习洋操夹帐房六个月，单帐房三个月，各更换十分之五，其器械或一年或未及三年更换一次，与例本不相符，一经驳查又多方捏饰，或并不按限声覆前案，尚未核结后案又经到部殊为有意延混。自此次奏定之后，各将军都统督抚务将夹单帐房并随带锣锅等项及洋操器械为旧例所不载，一并扣定更换期限照例支给，至旗帜号衣号帽等件，各营均有修制更换年限，亦不得援引别营之例任意饰报，如不按定限仍旧延饰者照混冒修制例议处。一换防兵丁携带帐房定例，直隶、山西、陕西、甘肃兵丁前往西北两路新疆换防，四川兵丁前往西藏换防，夹帐房十六年制，八年修单帐房，八年制四年修，除此五省及新疆西藏驻防外，例无换防专条，今直省练防各军改习洋操希图加给帐房动称拔营换防，甚至既建营房又制帐房，与筹饷条款内有营房不准领帐房定章显相背谬。自此次奏定之后，各将军都统督抚果系换防省分仍照旧例办理，若非换防省分，遇有缉私防堵及弹压事宜不得援引换防之例加给帐房，如本非换防省分及建有营房地方率请加给帐房者照冒混修制例议处。一枪炮子药应定限制，查京师内外火器等营操演章程，每月演放枪炮或三次五次十余次，每次或三出五出十余出，每出所用铅子铁子火药烘药及药信火绳等件俱视炮尺度斤重，合计均有一定限制，今直省练防各军改习洋操枪炮名号极多，忽旧忽新，不载尺寸度数，其火药仅有寻常加工之分，并不按铅弹搭配，核算次数出数并枪炮大小斑下应用分数，至铅弹向有检七耗三定例亦不声叙检耗数目报部备核，此在平时既不得其的数，一遇征调纷纷请添子药，更无从知其应添与否，殊不成军制。自此次奏定之后，各将军都统督抚务将所辖各营分晰未改洋操者用内地火药若干，已改洋操者用洋火药并铅弹若干，再分别拨用制造局军械火药及采买外洋军械火药若干，每月核计次数出数分数，并将铅弹耗检实数分造四柱清册报部，至已设制造局省分应将每年制造枪炮若干，每省领用若干，实存若干及枪炮身长口径尺度斤重兼绘图式开具清册咨部备核，如枪炮子药毫无限制，铅弹耗检不分晰开报实数以及拨用采买均无册报者照造册舛错遗漏例议处，以上十条臣等系为剔除积弊，请求兵制起见相应请。旨严饬通行，如各将军督抚仍前延玩一任各营局承办各员浮滥支报臣等当据实纠参，以示惩儆谨，奏。
    ◎整顿南洋海军
    江督魏制军因南洋兵舰不敷调遣，向闽省商购官厂之建安建威两兵舰，并添置炮械器具，由徐总兵传隆避驾回宁驶抵下关，当经魏制军派员点收，并加查勘，又以南洋鱼雷船八艘停泊向无一定处，所拟于北河口筑一船坞，已委知县舒霈会同筹防局南洋水师船厂两总办驰赴北河口查勘形势，以备兴工。
    ◎验收药库
    魏制军查悉长江各炮台火药库多未合法，即饬令赶紧改造，俾归妥慎省垣狮子山炮台药库开工最早，现已告竣制军，即饬筹防局委派李二尹光寰前往验收工程。
    ◎水陆严防
    粤匪窜扰湖南边境，各路调拨防军长江水师程从周军门自奉，谕防堵后特札各营派调炮艇驰赴岳州、宜昌一带扼要之地驻守，以重防务，而安庆水师协炮艇八艘先已奉拨启程。西匪猖獗，湘省边地戒严自辰永沅靖道庄观察赴永州，黄泽生观察率带所部忠字四旗赴边防堵省防遂致单薄，别无营旗可调，陆中丞乃饬随带武员颜梓琴军门就近添募两族驻扎省垣，以资镇慑，镇海为浙东门户舟山一岛昔曾为英人所据，因此派出所水陆兵常川驻守，兹因日俄构衅，恐有兵舰窜入及海盗乘机生事，奉营务处电饬府县营泛严行戒备，以固边防。
    ◎川夷滋扰
    川省自六月初旬以来，马边油窄平夷匪及雷波屋出哇夷匪勾结云南东川府项家营夷匪出巢焚掠，势甚猖獗，该处徐宝书外委颜紫玉二尹均被掳，马提督维祺闻警已调达字营三哨前往相机剿办。
    ◎高凉请兵
    粤东高州府电白县，属盗贼披猖阳江阳春等处土匪响应云集，各乡落频遭滋扰，该处防军势孤力弱，未能剿捕，地方官恐酿成巨患，电禀省宪，请拨大军驰往会剿，大宪即札调喜字营安勇等队往为剿办，各营奉谕后即部署行装，七月二十日由省拔队分乘民船拖以兵轮向高凉进发。
    ◎整顿沙团
    广东顺德香山一带沙匪素称猖獗，前经邑绅筹办沙团，募勇雇船以资保卫，现日久弊生匪风复炽邑绅、温子绍等处抚辕具禀，妥议团防章程十，则按亩捐，每亩团费银二钱五分，添募练勇三百名，并缴价赴军械局请领军火，请委武弁管带暨购轮船二艘拖带巡缉，恳由善后局发给牌照，及由缉捕局刊发总局戳记选举绅耆总理，俾靖盗风而卫桑梓等情，现奉批准即札行司局移行该管文武一体联络查缉。
    ◎广西军事纪要
    桂林，永宁告急，省宪派廖军门统桂防一营前往堵剿，该军至三隍时被匪围攻，兵力不敌，三隍为匪所破，该军败溃，大半为匪胁从，枪械尽失，廖统领不知下落。当柳州变起，兵单匪迫，危急万分，幸大股叛匪在中渡盘扎十余日即行远去，省垣危而复安，现当道仍恐窜庆之匪回窜，桂垣欲厚集兵力保障根本，奏派右江镇黄忠立率熙字各营及绥靖保安两军专防中渡三隍一带，以屏蔽省城，又将王道芝祥所统旧常备军中前左右后五营全数由永雒调回驻扎城内，近又新到广东常备中军武匡军督辕亲见军各若干营省城益安。
    柳州，七月初四日，广东铭军张管带在东泉之佛子坳与匪接仗，败之匪窜田州大镇而逃，日暮收队。初五日，符开铭亲剿匪于三板坳，战至三钟，匪败窜入洞。柳州自兵叛后，八属匪党蜂起到处扰害，柳城县属南乡大畔村。六月下旬某夜，被匪百余人各持枪炮打入村内，劫去牛只及银钱衣物等件。又某日白昼，东乡拉建村被游匪毛玉林等率党二百余人闯入，牛只什物一概掳尽，村众集练追捕，与匪交绥，被匪炮伤两人，练丁人少，械拙未敢远追，匪得赃从容而逃。又南乡九歪村某日将暮时有游匪数人，号衣旗帜蜂拥进村，攻劫该村，近在路以为官勇经过未敢阻拦，及至抢物，村众始行鸣锣，集团围捕擒获二名，匪党退散，又西北隅一带乡村无日不遭匪扰，各团练颇有应接不暇之势。柳州叛匪分股攻破长安，窜赴怀远县之板江地方大肆骚扰，该处地属苗疆，苗民结寨而居，专以种山为业，近年匪乱未平，木客裹足，以致山木不销，地方穷困，苗民深恨之。六月间，叛匪约五百人窜入苗寨，作巢苗民数千人绕出围击，匪党枪炮虽精，而苗民惯用土枪，发必有准，与匪相持两昼夜，苗民愈战愈多，将该匪重重围击，杀毙三百余名，余匪鼠窜，苗民亦伤数百人，尤奋力猛追，并不退馁。
    庆远，庆属东兰州界，有五十余峒山深箐密，匪巢其间最不易捕，现窜庆远之大股叛匪均向此间麇聚，将有入峒负之势，而岑柯两帅主见则以匪分数十股，零星散漫，走而不守，剿防均难，不若任其窜入各峒，再飞调大军数十营合围兜剿，聚于一隅而歼之，以收一鼓荡平之效，现已电饬各路统兵文武员弁遵办。著匪贺二百受抚后，经派充某营什长，此次柳州变起，该匪复叛纠结，陆亚发等股意图大举，现为驻扎庆远，杜太守侦知踪迹，即督保甲局绅及各哨弁协力兜截拿获县署讯明正法。庆属东兰州之纳谷村，被游匪数十人攻入盘踞，拉生勒赎逼胁乡人归洪拜台匪党，伪名洪会，势极猖獗，团练驰报州官派亲兵五十名，防勇数十名至村合剿，行至纳谷村边，匪党出而迎敌，互战逾时，余匪分队散去，嗣又续来匪党五六百人，快枪甚多，勇团人少，势力不敌，被匪枪中，崔哨官下马，并伤勇丁数人，幸得凤山团练二百余人赶到救援，与匪在纳谷村侧之林镜村开仗数时之久，毙匪数名，生擒二名，匪始窜去，且战且走，各乡团练又到沿途追击，匪至纳洞红河渡江而逃。
    思恩，迁江县属七洞地方，山严重叠，有区四、赵老毛等十余股匪徒麇集，其中时常窥探各乡富户，掳物捉人，有团总梁英聚家拥巨资，自购快枪百余杆，办理防务颇称得力，匪党屡欲攻击未得，其隙六月间，梁某带团赴乡捕匪，被区赵各股党乘间攻入，村中将梁某一家男妇十余人概行拉去，梁愿出银取赎，匪不允，逼梁亲自会面，勒缴快枪若干，始可了事，否则尽行杀害，梁因被胁从之，始得释回，窜赴庆远之股匪经过迁江县城时，城中丞猝不及备，当被攻破，饱掠所有而去。
    南宁，距南宁六十余里之马村，匪首唐聚伏法之后，其侄又结党二三百人，四出抢劫附近地方，现被村人练勇会同擒获，枪毙匪党数十人，已将匪首解往宣化县讠凡明正法。又距南宁六十里之那连墟有匪党二百余人，到墟抢掳，该墟团练勇少，力不能敌，卒被抢掠一空，经团绅赴城禀报，左江道余观察以该墟毗连灵山、永淳、宣化三县境界，故即札饬三县会同剿办。
    七月二十一日，京城得广西军报，知该省四十八洞之匪有大股窜入贵州境内，贵州防边之某某等军管带汪裕基、王虎臣二员因防守不力，致全军溃败，乱匪窜入，已由黔抚曹中丞奏奉。严旨军前正法，其余该处道府屡饬加意筹防，乃竟漫无措置亦属各有应得，并著交部议处，而桂臬刘春霖行至黔边已就近先行防剿。又官场消息知粤匪有一股窜入湖南之洪江，在湘防堵之，杜俞一军现正筹拨劲兵前往防剿。
    ◎藏英战事纪要
    甘志信西藏达赖喇嘛甚恨，陶及夫因此次之事皆由其一人起意，此后一切拟求英国保护，拉萨各僧仍有建议抵拒者，惟兵士已四散，恐难再聚，英将幼夫现在晓谕藏民云，此次英兵进攻拉萨，因藏员前曾开罪英使，故此来索赔，此后藏民若再阻碍英人前进亦必尽法严惩，又致书于达赖喇嘛，欲令其赔认失敬英使之罪，谓英国甚愿议和，惟以后如再有拒敌等事适足自取其祸。六月十八日，赤山飞赖电英国杨赫斯奔大佐，与西藏议和专员面晤二次，首次西藏管阁官亦在其内，力请杨赫斯奔大佐不可前进，即以所带达赖喇嘛来函相示，该管阁官又谓，若英兵前进圣城恐达赖喇嘛必闻而觅死杨赫斯奔大佐答之云，所拟条约必须在拉萨签押，若藏人不攻英兵，则英兵断不入各寺，观一经条约签押即离拉萨英兵停驻时日之短长即视藏人议和如何而定。七月十八日，天津电中国驻藏大臣，电称藏人现与英国专使开议条款，但达赖拉麻现仍不见藏民建议，将其废去。二十二日，香港电在藏英兵定于八月初六日退出拉萨，驻藏大臣有泰电致政府谓，现已行抵前藏，与英兵官荣赫朋会晤一切，可以和平商办，至藏地凡有圣容之处皆已格外防护，惟赏犒抚恤需款不资藏地无从筹取索之，川省又不能应付，只得援从，前某年例由外务部拨借云云，旋由外务部允许拨给以后，仍由川省遍还，并属其速与英兵官和平商议藏地通商之事，而前由赫总税司派巴尔君前往西藏，与英人商订一切，现已撤回。
    ◎日俄战事纪要
    ◎韩境战
    俄兵之在韩境者由北南下于七月初一日，即与日本斥候兵小战，先是六月二十八夕渐有雨意，日军驻屯队即乘夜拔队前进，高木所统之队即驻通阳日洞之海岸街道，津田所统之队则在德源街道，以待敌军，天既黎明细雨蒙蒙，不辨咫尺，迨上午六钟，雨势益急，时有俄兵约三十骑行抵孝子门洞，津田队遂遣一分队出哨侦探，无何俄军近逼日军开炮击之历十分钟，俄兵毫不抵抗，而退未几，俄兵复使探队进向德源街道，别遣一中队半由文坪里沿海岸道路以迫阳日洞，该地与望德山麓毗连，隔德源川以对白沙青松之阳日洞，日军所占地位甚劣，俄兵则既控有望德山，复携有呵基克斯机关炮两尊，日军山口队之中村中尉及甲贺转务曹长各率一队依松林而与俄兵对峙，俄兵则布炮兵于对岸要地，使骑兵徒步散于邱陵之上，迨七钟二十分两开枪互击，中村队更出海岸，沿河流开展，而由侧面射击俄之炮兵阵地，俄兵大败，遗弃炮弹死尸而逃，骑兵亦即逃走，途次恣行，掠夺杀戳，韩人经文川而至高原是役也，日军无一死伤，且夺获军械各物，俄兵之负伤者十三人，死者四人，内有将校一员，合弃战场之尸共死七名，迩来日军尚在阵地警戒不稍懈弛，以防俄兵之由北南下云。
    ◎蔚山宗谷海峡战
    俄军海参威舰队屡至日本海面游弋，并击坏其商船，而日海军中将上村氏所统舰队终不能与之相遇，日本人民颇有訾其轻纵者，自是上村巡察海面较平时益严。七月初四日下午五钟，归至蔚山左近忽见俄舰格郎姆拜、露西亚、刘立克三艘在其前及夜驶益近越一小时，察知俄舰必由海峡而过，乃于东北方面进击之，是时俄舰格朗姆拜抵御最力，受日军炮弹亦最多，故其战斗力全失，露西亚受弹亦颇不少，不堪再战，两舰均飞驶而逸，其刘立克一艘卒为日炮击沉，舰长及第二司令官均自缢，全舰将卒八百五十余人纷纷跃入海中，日兵拯救负伤者过半，伤重淹毙者二百五十余人，所逸两舰兵士死伤亦复不少，并大减其速力，航行三日方归海参崴是役也，日兵死伤约及百名，与战诸舰为上村中将之旗舰出云三须少将之旗舰磐手及巡洋舰吾妻瓜生中将之旗舰高千穗及巡洋舰常磐浪速，自是以后，日军仍行备战不敢稍懈，乃以千岁一舰扼守宗谷海峡（在北海道与库页岛之间），而以对马一舰副之，初十日下午至十一日午前，忽遇俄舰娜伊克于萨哈连岛（俄属在日本北海道之北）之科尔萨科夫洋面炮击逾时，俄舰受伤甚重，旋复触礁搁浅，半身沉没，俄兵登岸而逸，日舰对马之煤舱亦为敌弹所破，余无损伤，娜伊克速力一钟二十五海里，为俄国巡洋舰中速力之最大者，而上村舰队邀击获胜其功，诚有足多宜日皇之，以温诏褒之焉。
    ◎辽阳战
    日本第一军既占细河，沿其前面之俄军全恃汤河右岸以为防御之地，自红沙岭经寒坡七盘弓张等岭迤逦，至沟子北以达大西沟北之高地筑一长线炮台，复于各处峻岭坚筑炮台以备俯击，而日军则限于地势，虽有炮兵无可展布，不得不分三队进攻，其中队及全队步兵以七月十五日夜半启程，往攻弓张岭，及砚山城之俄军中队，日军用枪头刺击逼近敌地，俄兵渐次增加抵御益力，于是两军改用枪击，至次日正午，俄军不为退，而安平附近之炮兵复猛攻日军，日军颇濒于危然士气益壮，卒逼令俄军退至汤河东南，其右队之兵于天未明时往攻红沙岭七盘岭，及两山岭间之俄军，既破其左翼，而未全占红沙岭，故自晨至昏剧战终日，日军左队亦于天甫黎明督率步兵前进攻击，于是两军互以炮火相交，自午后二钟至四钟，鏖战最烈，旋见俄步兵益复增加，力逼日军左翼，致日军不能猛进，未几直扑其中坚将俄军截分为二，鏖战移时，至晚始占其地，先是四钟时，雷雨交作，各山烟雾骤起，大西沟俄军进袭日军数次，然皆无效，日军遂乘此占领红沙岭，获其巨炮八尊。十七日，日军冒雾前进，其时俄军仅一枝队抵抗，甚力相持至晚，日军渐将大西沟以北及孙家砦以南一带之高地占据，此次之战最为激烈者在红沙岭及弓张岭两处，俄军在月明中屑日军进行对之猛击，炮量甚准，且由山岭抛坠巨石，日军死伤颇多，然日军不顾冒死突进，卒将俄军击退，此时俄军大半退往辽阳，其中数队仍于日军前面驻扎，日军中右两队追击败之，并击退双庙子炮台之俄军，惟左队之兵则为香山子，俄兵竭力抗拒，不能北进。十九日，中右两队进至双庙子，至石嘴子以西一带之地，左队之兵亦击败大西蛮岭及香山子附近之俄兵，于是遂向益友溪及孟家坊而进，惟俄军于是日大将兵力增厚，故日军不得复前，其第二军队则从辽阳大路而进。于十八日，猛逐俄军以后即于次日陆续前进，占领雷家堡至黑牛屯一带之地，以为该军右翼又占黑牛屯以西至余家台一带之地，以为该军左翼未几石翼一军与第一军左队联合，遂将是处俄兵逐去，齐向孟家坊进发，是夜攻击辽阳各军与俄军对垒而宿。二十日黎明，日军齐进，是时俄军阵地东则由孟家坊取道曹方屯、新立屯、樊家屯以至徐上堡，西则由海城以至辽阳大路，东西横亘，共广十二英里半，而日军之进攻于西则以第二军当之于，东则以第一军当之，当第一军左队之进攻孟家坊益友溪也，俄兵愈战愈多，午后三钟尚未占其阵地，该军右翼则自午前六钟炮击曹方屯以南高地之俄兵初颇胜利，嗣俄兵增至两师团以上，并有炮五六十尊，于是日军困难殊甚，直至午后三钟与其左队互相联合，逐去曹方屯以南高地之俄兵即占据坏瓦沟一带之地，惟反受俄兵攻击，至五钟犹苦战未已，其进攻樊家屯者为第一军右翼及其左翼中之一部列炮轰异常猛烈，乃俄军凭恃坚垒力战不屈，至午后五钟尚不能进占其阵地，至徐上堡一军则为第一军左翼，方攻击其西面炮台之际，俄军以机器炮应战日军，虽猛不克进，时已午后四钟半，乃以预备兵增入藉厚兵力，其炮兵一队则于前此两钟由左面突进欧鸡屯，绕出徐上堡俄军之背，然而俄军兵力亦渐增拓，徐上堡炮台及其东面一带列炮百尊，而其阵地又极坚厚，且又有第二防护之地，故日军步兵不易逼近。二十一日晨，两军复战至午后，胜负犹未决，惟右翼一部得占新立屯以西之炮台。二十二日，日军左翼并力攻击，又占新立屯西北及徐上堡西面一带之炮台，至是俄军不支北向辽阳而退，日军以中队及左翼一部追之，俄军大乱，日军获其大炮即以攻击辽阳车站附近之地，遂毁其车站，其右翼亦于黑营台追逐俄兵。二十三日，日军更迫压俄军至太子河右岸，俄军挤入河中者甚多。二十四日，各军齐举续行政击，遂于翼晨占领辽阳全部是役也，前后战至十日之久，两军伤以数万计，诚自开战以来之一大战也。
    ◎俄国防务汇志
    陆防类志，锦州函，辽阳城内有山名金银库者耸立千丈，能眺见三十里之外附近，又有煤山二座，高可出城，俄军已建炮台，近因营口因海城相继失陷，辽阳戒严三山添设望海楼，多置大炮以防日军迫城。七月初八日，山海关函奉天消息，俄军前于奉天西门外十五里之浑河堡建筑炮台十座，近已安置大炮，每台四尊。又函，法库门以东三百八十里之四马江，近来俄兵甚多，数以万计皆由铁岭而来，近在彼处兴筑炮垒二十余座，昼夜赶工汲汲不遑。又函辽阳，俄兵日来防备益严，因恐日军北进，故于鞍山店聚集大兵约六师团，大炮百尊，并于该处赶筑城垣，期与日军决一大战。十一日，锦州电，俄人在哈尔滨周围修筑战壕仍未停工，东山炮台业已竣工，连环七座，俨如列星，有俄马队二百余名驻扎防守。又函，驻辽阳东北约三十里奴芬地方之俄军近正经营防御工事，该处邱上架有巨炮十余尊，炮前设有铁条网，并于前面掘一陷阱，宽五尺，深长各一丈，积水约深五尺，井内树以尖锐木栅，上铺青草以庶其迹，又函，辽阳以西八十里之东湾子现驻俄兵三百名，并有巨炮四尊，又辽阳西南约六十里之庄家子及辽河之渡场均驻有俄兵四十名，昼夜监守。又函，俄军现于松花江之大铁桥左近筑有炮垒，架设巨炮三尊，桥之上下均设防具，并派守备队各乘轻舸浮于中流，无分昼夜严加守备，奉天函，俄兵数师团在安平一带筑垒掘濠，以阻日本第一军进取之道。
    ◎战事杂纪
    七月初四日，东京电，日本海军协会因鉴于近日之事变，拟制造假巡洋舰十余艘作为战时补助船舶，以备不测，平时则充海上运输之用，业经评议员会及理事会之决议，且得朝野有志者之赞成，其制舰所需之费则将以募集有志者之义捐金充之。十二日，伦敦路透电，俄皇电致司徒塞尔将军嘉其防守旅顺能以勇敢之志保持俄军之荣誉。旅顺有女侦探一名，冒称脱赖子爵之夫人，其真名系渴立斯丁达露麻，因受日本政府重贿，特至旅顺扮充侦探，其居处甚华丽，时开跳舞会以引人来观，俄官多与来往，因此得获确实消息，在彼得阿帕罗司克未沉以前，屡有密电传递东京，闻日政府每字酬以英金五十镑。十四日，烟台电，本月初六日午前九钟，局肖色要塞之俄国兵士见有日本少佐士官各一名及兵四名手持白旗从剑山方面前进曼达林街，乃由电话告知其第二十六联队长，该联队长令停止前队炮击，俄国大尉拉布罗符出塞迎接，以俄语行相见礼，日本少佐复请见其有责任之参谋士官，乃由电话告知俄军本营，既而俄大佐与二十官偕来日本少佐乃将劝降俄国陆军指挥官及海军司令长官之书各一对交与该大佐而别。又日本第二军司令官奥大将致旅顺士铁些路将军及各将卒檄文略云，俄国凶恶无道，卿等为之防御，力与战争不正不义，日政府因自卫及世界人道之故，遂即宣战征俄，今其舰队殆归全灭，陆军亦复丧败，旅顺一隅不日陷落，卿等命运危如朝露，何尚为残恶强暴之政府效力死守，其速掷弃兵械降服，我军请熟思之云云。自日军占营口后，俄人抗其前进，每遇战败，俄大将即治统兵官以军法，或活埋或枪毙，现已不下七八人之多。十七日，柏林电，俄国现已购买智利与阿根廷两国之战舰数艘，先悬法旗离去南美洲，一俟行抵东亚，方改悬俄国军旗。二十五日，香港电，俄国海军省因六月二十九日从旅顺逸出之俄国舰队卒至四分五裂，此皆由海军提督处置不善之故，现将提督乌士顿斯畿召至军法会议审问处罚。二十六日，东京电，日本改订徵兵之例已由枢密院议妥，拟将第二预备军之军籍时限展长。二十八日，香港电，俄国华伦太尉今统领旅顺舰队以继郁汤斯开亲王之任，海参崴俄国司令官前曾示禁妇孺避难，近复谕令速徙略谓，此埠水陆两面受敌，有眷属者各宜豫避或不愿远入内地者即可往附近之尼古里斯克或伊曼两处，就物价低廉地方或就亲戚故旧均可随便，若有幼孩以及田产房屋商工业之店铺者即准居市内，惟当明记其蓄藏食品若干呈报官府，倘无房产及工业店铺者即不必逗留此地，可速为避居之计。满洲人民欲入日军占领地开设商店，除酒食及军用物各店铺外，余皆不许近进战地，商人碍难遵行，日军司令部特以开放主义决定以下旨义数，则示谕于兵站监部，一在兵站地域内，日本人之诸营业无论其目的是否备直接军队之用，总以不妨害军队之行动为主因，是不得不加以限制，且予以保护，使直接或间接以充军队之所需。二营业之种类及其方法苟经司令部察出，实有紊乱地方之安宁及妨害军队之行动者，不论日本人、中国人及其他各国人，当概加以制裁。三制裁之法约分三种：一、禁止营业，二、停止营业，三、驱逐于战地之外，四、日本人欲在兵站地域内营业者，当出愿书于兵站司令官及军政员，而受兵站盐部之允许方可设立。日本满洲军总司令官大山严氏因在青泥洼改修铁路，开通火车专办接济军需粮饷等项，特谕饬沿道各村居民须遵守所工规条如下：一、切损铁路或意图毁损者不论首从均行死罪，二、不论何事敢行妨碍火车行走者并意图妨碍者一律死罪，三、各村居民会同公议以定各村地界严行监守为要，四、各村保界内铁路如偶有查出损坏处所必须火速禀报，五、如监守失宜被人损坏，惟各该村民是问徵收，该村年税全额以充罚款，六、各村民人如有拿获必有重赏云。
    ◎日俄两国开战后海军损失统计表
    舰名　　　　　舰类　　载重　　　炮数　　速力　　　　沉失日期　地名　事实
    　　　俄国
    华力耶　　　　巡洋舰　六五００　三十　廿三海里　十二月廿四　济物浦　战沉
    壳立志　　　　炮舰　　一二一三　九　　十三半海里　　同上　　　同上　战沉
    休尼西　　　　运舰　　未详　　　未详　　未详　　十二月廿六　三钦岛　触沉
    卑耶　　　　　巡洋舰　三二００　十九　廿五海里　十二月廿七　　同上　触沉
    斯特方可欺　　灭鱼雷舰三五０　　四　　廿六海里　　正月廿四　　旅顺　战沉
    斯高里　　　　灭鱼雷舰三五０　　四　　廿六海里　　三月三十　　未详　触沉
    斯特起那　　　灭鱼雷舰三五０　　四　　廿六海里　　二月廿八　　旅顺　战沉
    彼得阿怕罗司克战舰一一三五四　五十　十六十之三海里　同上　　　同上　战沉
    黑龙江　　　　运舰　　未详　　未详　　未详　　　　三月初十　　同上　触沉
    失名　　　　　炮舰　　未详　　未详　　未详　　　　四月廿一　　旅顺　触沉
    失名　　　　　炮舰　　未详　　未详　　未详　　　　未详　　　　未详　触沉
    薄尔克夫　　　灭鱼雷舰二八０　　六　　廿五海里　　六月十二　　旅顺　触沉
    西华起　　　　炮舰　　九五０　十三　　十二半海里　六月廿三　　辽河　自沉
    勒斯起及纳　　驱逐舰　三五０　　四　　廿六海里　　七月初二　　烟台　被捕
    刘力克　　　装甲巡舰一０九二三  四十四  十八十之七海里  七月初四　２吾苏匠
    失名　　　　　炮舰　　未详　　未详　　未详　　　　七月初八　　老铁山触沉
    娜伊克　　　　巡洋舰　三０八０　十九　廿五海里　　七月十一　萨哈连岛战沉
    满洲　　　　　炮舰　　一四一六　十四　十四海里　　未详　　　　上海　扣留
    塞德弥气　　　战舰　一二九一二
    六十八
    十九十之六海里　七月　　青岛　扣留
    未详三艘　　　灭鱼雷舰三五０　　六　　廿七海里　　七月　　　　同上　扣留
    奥斯科尔　　　巡洋舰　五九０五　三十六
    廿三十之八海里七月初二上海　扣留
    革罗伊苏福　　灭鱼雷舰三００　　六　　廿八海里　　同上　　　　同上　扣留
    狄耶那　　　　巡洋舰　六六三０　三十四　廿海里　　七月　　　　西贡　扣留
    　　　日本
    四十八号　　　鱼雷艇　未详　　　未详　　未详　　　正月廿六　　大窑口触沉
    宫古　　　　　巡洋舰　一八００　十二　　廿海里　　正月廿八　　同上　触沉
    吉野　　　　　巡洋舰　四一八０　三十五　廿三海里　正月廿九　　同上　触沉
    初濑　　　　　战舰　一五０００　五十　十九百之十一海里　同上　老铁山触沉
    海门　　　　　炮舰　　一二六七　未详　　未详　　　五月廿二　　青泥洼触沉
    ◎日本军人轶事九则　
    一、松永少将，鸭绿江未战之先，一日日本松永少将浴体剃须换埋龋著白内衣而加戎衣于上部，曲问其故，少将肃然曰，明日之战生还不可期，若垢面丑态暴尸战场，讵非武士之辱耶，于是副官以下皆效少将所为。二、藤井少将，日本藤井少将凛然有威间好谐谑谈笑生风，闻者多绝倒，九连城大战士气甚盛，是日午后诸从军记者集于司令部索谈战况，藤井君破颜曰，今日乃黄白两种人在东洋大舞台演第一场火，座中人皆大笑。三、长谷川，近卫师团长，日本长谷川近卫师团长当大攻击之前日在北元化洞高处望九连城曰，壮哉山河坚不可拔，非易陷也，及下九连城犹推功将士，将士深服其沉毅。四、晴气市三大尉，日本中队长晴气市三大尉在敌弹急射中指挥全队，忽敌丸贯右腕犹大声疾呼，鼓励将卒，第二弹至适贯胸部，仰面而倒，勇气凛凛，更命其分队今井中尉等急应击，今井中尉奋勇先登，占领敌炮兵阵地，大尉门报不自觉其负重创，复张口呼曰，万岁万岁。五、近卫兵大桥咨吉，日本近卫军右翼第一队渡河，欲使人入水量其深浅，忽一勇士奋然解甲跃入水中，见弹丸乱下急向敌岸，一敌兵携铳遽前格斗，勇士身无寸铁，直闯入敌炮车夺取军器打倒敌兵，复泅而返，是为近卫兵大桥咨吉。六、自抉额上弹丸之壮士，日军渡河，俄人在对岸乱射甚急，步兵伍长某勇进入水，为流弹中额伤不甚深，彼大喝何物，自举手将额上弹丸抉出，手上鲜血淋漓，自持弹赴卫生队曰，此敌中我弹也，如此壮士惜逸其名。七、西谷中尉庄司五伍长等，日本近卫师团西谷中尉庄司伍长等数人往虎山方面探敌，庄司伍长先泅往岸身被冻不能动，幸不见一敌兵，偶见一斧弃电柱侧，西谷中尉曰，吾决露西亚人之首亦如是柱矣，乃奋举起以断其电柱而还。八、工兵伍长藤泽一郎，第二师团工兵伍长藤泽一郎作业时被敌流弹臀部微伤，藤泽曰，兵士后伤国之耻也，命入野战病院不听仍作业如初。九、不弃军铳之小兵，日兵之负伤者虽在敌弹雨下之际，亦从容将军铳接，与战友绝不委弃，以资敌人各国观战者皆叹为节制之师。
    ◎中国中立汇志
    俄兵在小库伦采买牛马等物，被日人侦捕，驻华俄使照会外务部，颇以任听日人自由见责，外务部侍郎联芳当往见俄使言，前者俄人不许我兵驻扎辽西，故辽西事我国均无从预闻，今既以此见责，当即饬马车门玉昆前往驻扎，以后无论俄日两军有至该处干犯中立条例者当即捕逐，且日人之犯中立实由俄人先启其端，今当一并禁止，以昭公允，俄使旋谓如果华兵驻扎辽西，则俄军亦须拨兵相防，恐起冲突，宜从缓议云云。新民厅者增子固太守甚得民心，所练壮丁尤整齐有法，俄翻译某在奉天一带勒索民财，逼奸妇女，害人无数，闻者切齿，因随俄国武官某至新民复其，故技太守立捕磔之俄员宵遁。驻华日使照会外务部云，现奉本国外部来电，内开中国所派遣之山海关道文韫请暂缓前赴营口，因军务未己未便将地面即行交出云。奉天廷府尹风格峻整，每逢俄人有非分之请辄严守中立，据理以争，不稍假借，故俄人忌之，俄使告外务部，略谓廷大臣不善交涉，须拣贤良接替，政府拒之，且议以东省善后事宜悉归廷府尹一人办理。盖平县殷大令鸿寿前被俄人挟至辽阳，经鲜刺史华甫从中和解，行将放还，适日军进据盖平，苦将军恐纵令殷大令回盖平必泄露军情，于日本屯改成议故尚羁留辽城。七月初十日，山海关函，驻新民屯之华兵计有奉天将军部下一营由营官张左林统领，昨奉增将军札饬略云，俄军倘有侵入中立界内，务须击退不可丝毫宽假。十九日，烟台电，俄领事曾于烟台东二十五华里之海岸德意志商人夏塔司商社所有之小邱上设立无栈电，与旅顺互通消息，虽数次由某道诘问，终不撤退，昨始取去电杆之附属品及俄人留宿房屋内之各器具而停罢其通信之事。二十一日，烟台电，有商船名叶的登者由日本装载沙克伊皮酒金银等物往营口及抵烟台，由该关税务司嘱令将货卸岸，因欲坚守成命扣留列入战时禁品之货物不使装往战地烟台，日本领事以其误解中立国之任务力与辩论，旋政府传命不必将该船载往营口之货物起出，因其不过来此稍歇也。奉天增将军电咨政府云，辽阳及旅顺俄兵纷纷来省者颇多，虽约束较前稍严，然该兵蛮野性成，仍不免有掠夺等事，速照会俄使电致该国驻东阿督早为设法，以保闾阎而安商民。俄人于辽阳城多有毁坏之处各二三丈不等云，预备兵乱时便于民间逃避，又欲施之于沈阳增将军，以沈阳为本朝发祥地，岂可任令毁坏，当即竭力向阻。二十三日，东京电，有帆船二十六艘载运马刍及粮食由威海卫前往旅顺，为监守旅顺之日兵所捕，船货充公，其船员则被释放。七月十三日，有俄兵数十名在新民屯东方八里之处为匪袭击，俄兵死三名，贼匪伤十余名，俄武官遂照会中国营官曹某派兵剿办，旋据照覆云，现当日俄交战之时，中立国官兵不能偏袒保护一国。俄使照会外务部，略谓锦州大凌河红螺县一带有日本人招募马贼，贵国官府并不诘问听其往来，现又在广宁一带招往铁岭、昌图等处骚扰，于俄国军务大有关碍，请迅速电饬该地方文武实力禁阻，务令以后不得再有此等之事，否则俄国只有自派军队前赴各处严密巡查禁阻以免危碍云云。江海关道接有日本领事照会，略谓探闻近有俄人不惜重价购买民船多号，名为驶赴青岛等处，难保非乘机驶入旅顺以图接济，按照中立条规，战国不得在中立口岸购买船只，装运粮食，接济军队，如俄人果有此事实属违背中立条规，应请转致新关税务司分饬各分关卡一体严查，如有此项船只必须扣留，以尽中立之义务云。
    ◎各国中立汇志　
    七月初八日，柏灵电，中立各国皆执定一意欲俄国辞去搜查开往远东中立口岸诸船之权利，然俄国亦执定其意见，谓当不得巳时必须有击沉船只之权，惟允不率意举行云。又青岛电，日本外务部省致电青岛，德官声称德国将俄舰拆卸军装，日本甚以为是，并甚感谢，又称日本舰队所以到青岛者，不过先时尚未知，俄舰已卸军装，欲于俄舰离青岛时捕之，并非管督德国云。初九日，香港电，俄国政府为查船之事答复英美诘驳之文内称，美英所驳尚妥已认分别照办以后，如实系战时禁品，方行捕拿，至英国以外诘责之词尚须熟思，然后再复云。十一日，香港电，俄国巡洋舰提列司带同水雷艇两艘经过格列特贝尔特地方，取道红海搜查过往商船。德国政府严守中立，将其训令电致胶州，凡战国战舰入胶州港可供煤斤粮食，仅足行至彼国最近之港为止，但须于二十四点钟内出港，如二十四点钟内不能出港，则再展限二十四点钟，凡战舰如不能依以上所限之时期出港，则须卸下军装为地方官拘留，凡战舰已入港后，如一经出港即不能再入该港。十三日，北京电，驻华领袖公使已接到本国政府训令电商驻沪各国领事及军舰管带勿助中国之中立，亦勿干预日舰之举动。又香港电，驻沪德总领事已奉命令饬其于中国中立之事不可干预。十四日，伦敦路透电，毛尔塔地方示禁以煤斤供给前往战地之战国军舰或前往他处，阻止中立船搜查军务禁制品之舰。十五日，东京电，日人在旅顺将法国轮船一艘及其货物全行捕获带往佐世保。十七日，伦敦露透电，英首相巴尔福声称煤粮二物苟系运济军用者，准其一体列为战时禁品，今已与俄人辩论此事及他事矣。又电英政府已明白照会，俄政府声明英国所守之地位（即磋商战时禁品一案）断不稍有退让。二十日，香港电，英国海军省报称英国驻扎南非洲好望角舰队之司令官已于七月十六日率巡洋舰克里山福提培尔鲁三艘由赛齐尔港启碇出海，南向追寻俄国义勇巡洋舰斯莫伦斯克及圣彼得堡。又电，现驻开普浮尔德附近之南大西洋舰队之司令官亦已奉命率巡洋舰圣卓尔基及毕列安出寻该两俄舰，又电，英国巡洋舰巴罗沙已在哇尔斯非趋湾及班盖拉湾之间追寻俄舰派特列治，则在哇尔斯非趋湾及西门斯湾之间寻觅云。俄国白尼灭鱼舰前在威海卫沉没，其将官四名，兵士六十一名，今在香港由英人监守之。二十六日，东京电法国汽船乔齐前图破坏日本封锁，而私运货物至旅顺，后为日本舰所捕获，今已决定将其船充公，船长以下及华人等二十五名释令加国。又伦敦路透电，俄国巡洋舰狄耶那逃往西贡，其统带已奉俄国海军省之命卸下军装。北京函，法国公司船前运日本定购之炮位念四箱，分两次到沪，当因关系两国战务，由江海关道袁观察饬令起存关栈，不准转运日本，现驻华法使接奉法政府训条饬即运回本国，交还原厂，俄国远东总督亦已允许照办云云，故已照会外务部转饬袁观察遵办矣。政府因日捕俄舰事已据情电达各国外部出为调停，延至今仅接美使据其本国覆电照会外务部云，敝国系守中立局外之邦，日捕俄舰又在贵国界内，碍难照办云云。
    ◎各军事纪要
    俄国，芬兰总督薄克立夫被刺后，俄皇即派兵队前往为其复仇，该处上等社会中人大受惊布，有最著名大学堂教习三人，一名河们，一名埃斯伦特，一名服赖特，均被拘捕送往俄京，其余各教习家亦被查察。七月二十一日，柏林电，俄国与土耳其交界处之阿马尼阿现甚不靖，大抵以俄在远东战败，故有骚动之势，土耳其已募集大军四军团以防不测。哥培威根达于爱基斯波拉之报告云，近芬兰首府反乱大起，有瑞典革命党员一队以某日夜分包围总督政厅，杀总督子息及官吏十八名，如阿脱米拉宾孔之子亦在其列，警察署舍均被毁拆。
    英国，七月十九日，伦敦电，英国现向河尔维枢定造十八磅半之快炮五十尊及其附属各物，以备带往印度。二十六日，香港电，英国陆军拟举行特别操练，现其陆军中将佛兰基已率部下各兵乘船从梭生伯顿启程前往东恩轧利亚，与麦斯能部下各兵互相攻击以资习练。
    法国，法国以安南兵力单薄，恐一旦有事无以为守，故近已由欧洲调来法兵二千余陆续添建兵房处东一省按征土人为兵，约有四千，其调来之兵大约炮队为多，闻此后尚须增足万二千兵额之数云。
    美国，美国向土耳其要求各事已由土廷商议就绪，故美国所派舰队已自斯米纳尔撤还。
    ◎欧洲各国军费比较表
    国名　一千八百九十一年　一千九百三年　　　　　增数
    英　　三十二兆磅　　　　六十九兆磅　　　　　　三十七兆磅
    俄　　二十九兆磅　　　　四十八兆磅　　　　　　十九兆磅
    德　　二十八兆磅　　　　四十三兆五十万兆磅　　十五兆五十万磅
    法　　三十五兆磅　　　　四十兆磅　　　　　　　五兆磅
    奥　　十三兆磅　　　　　十九兆磅　　　　　　　六兆磅
    意　　十四兆磅　　　　　十六兆磅　　　　　　　二兆磅
    综数　一百五十一兆磅　　二百三十五兆五十万磅　八十四兆五十万磅
    ●第八期・外交
    ◎论英人外交之巧（录甲辰第二十一号外交报）
    甲午以后，世界各国咸眈逐于亚东之大陆，然自分租口岸区画势力圈而外，率形格势禁，相持而不敢动，俄人一肆其野心，遂酿极东剧战之局，丧舰隳垒，至今未沫，而各国视线遂为极东一隅之所缩限，咸欲俟日俄胜负问题之解决，而乃谋所以自处，而不意英国乃突于众目不及之地，以处女脱兔之势挟世界之秘密国以去，呜呼。其手段之灵妙何如耶。
    英之谋西藏也久，其地与印度密迩，为天然之屏障，而高据长江上游，又与其势力圈长江一带有重要之关系，故西藏者英人之所必得者也，而俄人之谋之也，乃与英同，藏人不谙外事，独以与印度毗连，则稍稍闻英人侵略印度之事，又知英之宗教与藏人大别，故慕英颇甚，俄人即乘此弱点而攻之，派遣间谍附会符谶，以俄帝为保护佛教之大教主，又复贿以金帛，贻以军械，以为防英之备，是时藏人亲俄之心实于英人图藏之策为大敌，而法人又以坐收滇越，亦欲揽西藏之奥区以自广，故西藏一隅实已为英俄法三国角逐之场，而英人乃不得不处心积虑，为捷足先得之计。
    法之谋初明，而其关系亦未深，英而有事于藏，其与之相持也必不坚，故英之所忌惟俄，英俄之争，自土耳其而外，利害之迫，盖未有过于西藏者，于是俄人以西伯利铁路垂成，方锐意经营东方一不冻海口，而无暇西顾，然使英一举手，则俄人必逐而争之，斯时英将以兵力决之乎。南非之役，区区特兰斯哇尔，遣重兵，糜巨饷，历三年之久，仅乃克之，况在强俄，故英必不愿与俄开战，无已则牵制俄人于东方，使力必不足以西及，则彼西藏者可以惟英人所欲为矣，虽然牵制之道奈何。庚子以后，英尝与德日诸国为保全中国之宣言，然不逾时而德国即有除去满洲之说，连鸡之不栖，已有明验，若欲以此问题为牵制俄人之用，则又不能不自出而与俄决裂也，自出而与俄决裂，则名为牵制俄，而适以自牵制，又非英人之意也，无已则以俄事委之于日本。
    日本，后进之国也。甲午之役，受三国同盟之干涉，割战胜所得之辽东，而不敢报也，彼自以人种之界，宗教之界，决不为欧美各国之所赞助，孤立无援，决不足以抗俄，以是隐忍而不敢发也，势不能不有望于英，而又不敢必也，英人知其然，乃慨然而与之结攻守同盟，于是日本喜出望外，若不自觉其国力何以骤升于第一等者，乃始距跃三百，甘以十年为厚集之势力，一掷而为抵抗俄国之用，于是英人经营西藏之政策十行其八九矣。
    虽然英日同盟方宣布，而俄法同盟即起而应之，其同盟之性质皆以为两交战国之间如有第三国参与，则同盟国必出而助之，俄之与法，其债务密切之关系，为世界所公见，使日俄开战，法国或出而助俄，则英又不得不有以助日，而所谓牵制俄人之政策，又转而自牵制，而英之政策又破，英人又继而为英法协商之举，使法人知英人并无助日之真意，而法人助俄之念以息，故自日俄开战，英法悉告局外中立，而英之谋又占一进境矣。
    虽然俄雄国也，其欲无厌，其举事能排万难，英之所稔知也，使日俄开战，而远东俄军之力足以与日相持，则一旦西藏有事，俄尚能倾其国力以赴之，而英之谋尚未易遂，至于屡战屡败，悉情锐以出，无复他顾之暇，而英人乃始提刀四顾，踌躇而满志矣，乃始有英藏订约之举。
    十年以来，英人外交之单缓几为各国公认，虽其国各报亦时哓哓焉集矢于其政府，而孰知其效果乃在于此，不动大兵，不糜巨饷，安然而抚有六千方里之地，以屏蔽藩部，而坚其势力范围之根据，其单缓之效如此，俄以外交敏活著，而东挫于日，西绌于英，已败露无可复道，日本倾全国之力，以血战于满洲，虽几几可保其战胜之名誉，而战胜所得果足偿其所失耶，推寻事始，卒不免于为英人之傀儡，此正西谚所谓猫淬其掌而为猴取栗者也，呜呼。英人之外交至能玩列强于常上以为己用，而世无觉者，其深远而机巧如此，我政府乃以童呆苟且者应之，虽有十西藏，亦委而去之耳，曾何足以当其一俸踵妗
    ◎论延聘外人不可牵涉外交（录七月初十日中外日报）
    处今日中国之时势不能不有藉于人才者也，而惟今日中国之患又莫患于人才之不足用，于是各省督抚延聘外人之事相接踵焉。而其所以用之者，则畀以教育之任为伙，然其用之之权在我，则其御之之法亦在我，固无与于外交，且更无与于甲国乙国之外交也。乃以近日所闻证之，则其事有深为可异者，某省之有武备学堂久矣，向用欧洲之某国人为教习（下文即称甲国），已而厌其糈给之费，且病其无效也，则改聘与中国较亲之某国人以代之（下文即称乙国），比乙国之人已至，而甲国之领事以所订合同未满力争，于是仍留甲国人，而乙国人遂投闲置散，未几而乙国又以聘订有约相责，该省大吏不得已，乃别设一学堂，类于武备之名目者以处之，其事始定，此前数年之事，而牵涉外交之第一层也，然此犹为中国自贻其口实也，而自别设学堂以后，乙国人于堂中一切事务固宜就我范围，不当更有他说，不意近日该学堂整理章程，当事之某员欲与教习（即乙国人），申明校长与教习之权限，而该教习以去就相挟，某员即讽其自去，则悍然告以奉其本国参谋第二部之命而来（近参谋部各国皆有之其政策颇秘密，乙国之参谋第一部对于俄国其第二部，是否对于中国则未可知。），非中国所能辞，已而又自为转圜，谓武备学堂之甲国教习，一日不去，则己亦一日不去云云。夫以延聘外人，而至于牵涉外交，其事已不经见，乃竟因此而致甲国与乙国之倾轧，几使比二国于中国自酿其外交，此岂初料之所及者乎。窃尝思其牵涉外交之故，盖其始也，各省督抚欲用外人，而于其国之人才不悉，故咨之于领事，且订立合同等事，亦不能无藉于领事，然既与外交官相接，则交涉之端已起，及其既久，则延聘外人既众，而外人之誉该督抚者亦众，外交之声名所系虽贤者犹不免有所依违，故凡遇此等事亦遂以外交之敷衍法待之矣，既以外交之法待之则其来者亦不惮以外交之竞争，施之于我，彼外人之醉心于中国教育权已久，而于兵事教育为尤甚，其受聘而至者，或秉其政府之意旨，或由其一己之野心，而要皆以揽权为要义，一国既得揽其权，他国遂以涎羡之心激成倾轧之势，亦固其所，推原其始则一言以蔽之曰，牵涉外交之患而已矣，且乙国人之讦甲国人也，犹不止此，其少将某尝语人曰，甲国皇帝固曾密戒其陆军中人，不许以适宜之战术授之于中国，今某省练军用甲国人教之，而其所以为教者，则犹普法战前之旧法也，据其所言则其忌甲国者已非一日，然闻甲国人之教练兵操实止授以军人之用，而于士官将弁之学，则每秘不相传，是乙国相嵇吨言，又未必无因而至矣，顾无论其相忌与其隐谋，而其所以构此者皆由于外交之思想为之，外交思想之所自来则其国有利害于中国是也，故北洋水师教习琅威理之退，英人至今犹有怨言，而内申丁酉之间，天津练军之俄教习，湖北新军之德教习，皆力争统领之名，其事盖不始于近日，特至近日始有甲国与乙国之相倾轧耳，而此诸国者岂非有利害于中国者乎。夫当国初交通未盛之日，则一二航海之教士犹能盗用于中朝，以外交之事未起也，及于今时，列强相持，各图利己，则虽以数十年信遇之客卿，且布为黄祸之说以构我，以外交之争方烈也，证据之显然若此，而谓当局者之于延聘外人犹可不慎耶，以今日中国之无才，固不能悉举延聘之外人而罢之，然而其人之国籍与中国关系若何，要不可以不察也，以波斯之昏暗，而犹知专用比利时人，以避外交殖权之害，若中国者而可以无所戒乎。
    ◎论德国兵船径入鄱阳湖事（录七月十五日岭东日报）
    洞庭鄱阳二湖居长江上游，而实为吾南省大陆之中心点，必不容外人根据其间，前者德国先后索二湖，以为水军操练地，且传闻政府有允许之说，闻之不胜惊骇，旋知政府允许之言为虚，魏张两督暨赣抚夏澍帅，方竭力设法阻止，心为粗安，意谓德人野心勃发，虽有得此甘心之势，倘我政府我疆吏洞悉此举之关系大局，始终坚执，折以公法，则我国土地本由我之自主权，许与不许操之在我，德人虽狡，特多费交涉之时间耳。乃近闻德人忽逞其强硬手段，有兵船一艘迳进鄱阳湖内，虽经该处炮台诘问，并不理会，因此更不觉重为失惊，前之所虑者惧我政府之脆弱，一旦受德人恫吓，猝然举要地而委弃之耳。今则我政府疆吏固明明不许其要求，而德人悍然无理，忽至此极，此其事不尤出人意外耶。夫一国有莫大之自主权利者三，曰土地，曰人民，曰财产，守此三者则名曰国，失此三者则国非其国矣，故非奴隶绝亡之国，苟犹名为自立者，莫不有此三者自由之权利，外人不得而盗夺之，虽甲国势力不敌乙国，时或有种种要求，然苟非经甲国之承认，乙国决无暴然而攫取之之理，此为国际法所公认，无庸多辨。鄱阳湖为我内地莫大之要口，初非若边界属地也，其确为我之纯全自主权，谁曰不然，谁得强夺，乃德人一再强索，言词强硬，一若我之土地应为其练兵区域，而彼国恃其雄势，有强迫我以允许之权利者，其背理非法，已足令人不平，及事经我国叠次峻拒，无理可言，更复以强硬力出之，德人之意又一若我之鄱阳湖取求惟其所欲，虽出此无理之行动，以为我强国固有之权利者，其蔑视我国为何如，在我国今日国势孱弱，虽遭此大辱，不遽用强硬力以还击，而德人之违背公法约章当为文明国所吐弃，德人以无故据我胶州湾之伎俩，为可重演于我南省耶，抑以俄人之骄横无理掠夺我东省，至今为全球人非骂，其前鉴为不足畏，将重继其行为，以破坏我国平和之局耶。语曰，事不可过求非分，德人其亦弗之思矣，虽然德人既有心为此暴量体裁衣，而我受之者其感情处置当何如。观德人索鄱阳湖之力，事必有爆发之一日，今既以兵船迳赴湖内，是即其爆发之起点也，尤望我政府我疆吏不为心怯，此举既关南方大局，足以启英美诸国竞争之点，且势不可苟为承许，一时虽事姑息，而德既可以强力索取我之鄱阳湖，各国何事不效尤而起，苟有继德而入我别省者，我其何以对之，东方战局未定，一丝动摇，即莫卜其存亡。今日之势虽难以兵力猝争，而不可不执公法以力争，可速据理以诘责德人，并以商议各国公使，各国决无以德人应有此操兵之权利，且英美必不喜德人之有扬子江根据地，使我国持之果力，德人既不为各国所直，我全国之人复群起而争之，其事不难挽回，倘一时委蛇其间，则德人之狡诈必狂发无已，日后东南大局将不可复问。吾言及此，不禁为之心战而股裂也，虽然我于此尤不得不为我朝廷我国民告者，我国地非不大，民非不众，而特以腐败不自振作，故受辱至今，有东扶西倒左右为难之势，虽以德意志向来之未称雄大，而数年来之经营我中国者，兼道而进，今日横以强力加我，无端而欲练兵于我中心地，彼固得矣，我之失为何如，时事至此，我国人而犹不同声一哭者，决非人心，夫我固非从愿我国人之知哭之也，盖亦亟思有以自振之也。
    ◎英外部大臣蓝斯唐侯致出使英国大臣张招工照会附订条款之末照会
    为照会事，按照中英两国所订招工条款之第六款载云，大清国，大皇帝可以简派领事官或副领事官前赴华工所至之英属或归英保护之地照料彼等利益安乐，俾该工等及该处所有别色华民得以格外妥行保护，该领事官或副领事官所享之利权与他国领事官所享者无异等语，将来该项领事等官务择练员充当该员，又须籍隶中华仅供中国国家差遣，凡该项官员选定以后，当将该员姓氏行知本国政府，定其可否接待，本国政府以此各节极关紧要，用特具文询问，贵政府能否允从，如蒙允可，见示所有此次往来照会应即附于所订条款之末，以为此事业经议妥之据，为此照会贵大臣查核见覆须至照会者（西历一千九百零三年五月十三日）。
    ◎出使英国大臣张覆英外部大臣蓝斯唐侯招工照会附订条款之末照会
    为照覆事，按照中英两国所订之招工条款第六款所载，应行简派之领事官或副领事官务择练员充当此事，本国政府亦以为极关紧要，与贵政府相同，将来选派该项官员时，自当按照来文所指各节办理，中国之于出洋华工政府亦以为固应如是也，所有此次往来照会应即将于条款之末以为证据，为此照覆贵爵大臣查照须至照覆者（光绪三十年三月二十八日）。
    ◎中外交涉汇志
    外务部致南洋大臣电，略谓各国兵轮水手暨各洋人往往擅至内地游历，辄与民人细故起衅互相争执，或被殴伤，或酿命案，似此漫无法纪实与华洋交涉关系匪浅，应即照会驻沪各国领事转饬各兵轮管带及各洋员商人等一体阻止，禁入内地，以符约章而免交涉云。
    中日，日本军在复州地方设立民务公所，以组织练保安地方，清理讼款，调查物产为主义，每于月之初一、十一、二十一日令各地详报注册，一切费用捐之民间，其民政局总办由日本人拣派华人金某充当，此后则由公举复州之有财产满五百圆以上，住居五年以上，年满二十五岁之男子可以举人，被选者须三十岁以上方为合格，外务部因此屡向日使诘问，令其撤去，而日使未允其请。
    中俄，分设营口之华俄银行主人前因该处恐不能久守，曾求我国政府准其改悬法国旗藉资保护，当经外务部王大臣允准，并照会驻京法使签押在案，嗣后日军占据营口，曾以该银行照诘是否贵国允许该银行悬挂法旗，而政府诸公不肯承认，故日人立将该行法旗撤去，即行占据，现在俄法两国公使均向外务部责问云。
    中英，七月初一日，英黎波栖尔在下议院将西藏之事，英国对待中国之意见若何询于印度书记官勃罗得烈，曰是否以西藏为自主之国乎，抑以为中国之一部乎，是否中国驻藏大臣得有彼国政府之全权，以与我英议约乎，果有全权，则所议之约是否无用候中政府批准，方可施行乎，若西藏为中国之属藩，是否我英得有华官之担任，一经西藏之约签字则中国必能照约办理乎，勃罗得烈答云，议约之事系由我英与驻藏大臣及西藏代表会议，英政府所办西藏之事亦已告知中国政府，驻藏大臣行抵甘志时，彼已向英杨赫斯奔大佐言明，现在正预备开议云。七月十一日，英使照会外务部略言，近者本国兵船前往鄱阳湖忽被炮台官阻止，殊与烟台条约不符，经外务部覆以烟台条约非指兵船而言，理应禁止，请即转饬勿往，以重睦谊云。现因旅顺不日陷落，闻英国将与中国议妥条约，永远占领威海卫，按当时约文有云，俄人若不据旅顺与辽东半岛，则威海卫定须给回中国，然今则蓝斯唐伯爵已尽其能力不许英人退出该处矣。
    中德，闻外部近日接南洋大臣来电云，德人拟在鄱阳湖试演炮位一节前经驳覆，拒日前据报德人忽调军舰二艘驶入湖口，请贵部照会驻华德使极力峻拒云。德皇因胶济铁路告成嘉东抚周中丞保护之功，特赏以金冕头等宝星一座，以示优异。
    中法，闻粤督岑制军近得雷州府电禀略谓，七月初六日，据广州市湾法国官员发来照会，内称本国现派兵船哥墨号往雷州测绘，以为通利广州湾越南航路之计，初七日，该船进埠声称，拟在某处竖立旗杆为测绘记号，并须在旆锷蕉セ嫱迹请为保护等语，岑制军立即电达外部，并严饬该道府及洋务处照约驳阻，又岑制军电奏云，法国轮船驶赴广州时，带有军器炮火接济匪党之用，实属有违公法，宜派大臣与法国使臣会议速为禁止云。
    中荷，张榕轩京卿侨寓南洋，历有所前为日里领事善政多荷人颂之，闻近接外洋来电，得荷兰王特赐第一号宝星，其弟耀轩观察亦得二号宝星云。
    ◎各国交涉汇志
    日韩，曩者各国驻韩公使欲谒韩皇须经外部豫为请求，指定时日，而后参谒，今韩政府特许驻韩日使自后可以随时参谒，无须由外部豫请。闻日本政府于韩国荒地拓殖一案，已允撒回，惟关于日韩议定书内有日本可实行军事施设于韩国各要地一条，故日本今日施设之策其第一着即容一师团于韩国京城，且急成直通元山之铁道，一面减少韩国兵数，又改良韩皇之亲卫兵，然后以敏捷之策改良韩国庶政，此日本阁臣近日之意计也。
    韩俄，七月二十四日，东京电，韩政府已将派往俄国之留学生悉数召回。
    俄德，二十七日，柏林电，俄德商约业已定夺自一千九百零六年起，以十二年为限，据德京柏林尼斯的新闻所载，柏林某银行之代表者近往俄都闻系为俄债签约之事，计所募一亿二千五百万卢布，定息五厘，惟募集期尚未商定。
    俄土，俄舰经过达旦纳尔海峡一案，土廷声明，如俄舰经由该峡时仍照平时悬挂商旗，不改为武装形式者，嗣后可以经过云。
    俄英，顷闻俄人对英兵入藏之事，以为西藏首府拉萨及帕辣模诸地之俄领蒙古诸族其于俄国有宗教上有重大之关系，设为他国所占即有吞并俄领蒙古之兆，当为他日侵入俄境之预备云。
    英美，澳门之地属葡已久，今闻美国政府拟向葡国购买澳门，而英国政府则竭力欲阻其事。
    意端，德文报云，意大利与瑞士所订新商约前经两国大臣在罗马协商，现意政府已声明将此约暂缓议订。
    美土，七月初四日，柏林电美国与土耳其交涉之事业已了结，故美国舰队不日即离去士马拿矣。
    ●第八期・教育
    ◎广布卫生书籍以强种类说（录六月二十二日汉口日报）
    今天下竞言强国矣，而不知种类事积弱，则不能强其身，即不能强其家，又安能以强其国，故普鲁士之中央行政也，以卫生与教育宗教列为一首。日本之订正法制也，以卫生与地方警保，编为六局，彼皆重视乎此者，以国民身体之健全与否与国家实有直接之关系。今试入其境，共士夫敦庞而雄厚，其妇孺坚实而颖秀，必其国级之过人一等者也，反是则卑劣不足道矣，虽然欲卫生学之普及，必官府实行于上，绅商协力于下，互相开导，使人人皆知此身为国家之一分子，有万万不容薄待者，始可收强种之效于无形，官府之政策，舍置官兴学，设局所，备医药，严检查，防传染而外，无他责也。若绅商力量所及，或本其心得，泐为专书或转译别籍捐资刊布，如日本医科诸博士学士石原弘则有人体解剖学药物学之作，门胁真枝有精神病学精神病看护学狐凭病新论之作，须由田胜三郎有卫生化学三岛通良有学校卫生学金泽岩首藤环两君有通俗疗救急法试验问答丛书之作，卫生学之发明者多斯人种之改良进步者速。维新以来，大和魂武士道精神如蒸汽势力，澎涨腾涌，至于极高之度者，盖匪一朝夕之故也。福泽谕吉有言曰，百科之学，远近轻重，容有不同，然必自知其身为何物，其本质若何，其组织若何，其运动作用若何，乃为至切极要之图。吾为此说，亦犹斯旨，非好为饶舌也，实悼夫中国官绅于卫生一道，毫不究心，不明此身构造联络之机关，则解剖学之传绝矣。不明此身运动转作之原因，则生理学之术窒矣。不明此身保护康健之窒窍，则健全学之说虚矣。以故对于当躬饮食起居之无节，而亏耗于焉不觉，对于子女寒热爆湿之无防，而夭殇于焉叠见，对于社会死亡丧吊之徒烦，而责任于焉全辜，举国忄昏忄昏，不务研生命大事，小有不适，辄委其权于见利妄害，草管人命之庸医，幸而愈也，彼敢居奇以索其酬，不效则曰，此天也，命也，运也，于人乎何尤，初不过一人一家受其误，而影响所及至使庭无健嗣，朝无健吏，黉无健士，{慊}无健士〈门ァ底洌上与下留奄奄之一气，几亻萄刹荒苤杖眨此即无外力迫压，自问其能久乎，恐亦万不可得也，是惟热心时局之君子，将近日出版一切生理书删繁摘要，括为浅说，以广示国民，俾晓然于全体部位所在，若者可节劳役，若者可养身心，其于强种保国之道，庶不无微补也夫。
    ◎论科举误人之深（节录七月初六日岭东日报）
    科举之毒我中国人者，千有数百年，中国之人迷焉，为之抛弃其真学术，消尽其良性质，而从事于迂腐无用之学，蒙蒙混混，以致有今日之辱，呜呼。惨矣，然自十年以来，在下者迷途渐觉，在上者亦渐图更张，学堂次第兴立，优予出身，与科举等，意谓中国之人必尽知科举之非，从此不复为科举误矣。乃我观今日之现象，非特科举之毒不稍减，而热心科举者且因而加甚，非特足以迷腐旧之学子，而更足以误青俊之少年，其事有深令人失惊者，今岁会试，借闱汴中，远省之人往往跋涉数千里，冒露十日而得达，而人数依然巨万，不闻稍减，甚而大学某生弃其游学之额，而求博一第一荣，若此类者，不可屈指，而曩时枪替舞弊之风，又复炽盛如常，中国维新四五载以科举弊窦之易识，而犹见昏迷若此，所谓实际之进步，固安在也，使中国人士而长此苟且无志，虽延至四五十年，不犹此利禄熏心人不可救之中国乎，然彼等大半心慕数十年科举之荣，平时于揣摩之术，常自命为文章魁首，一旦朝廷改立学堂，而又有考试递减中额之说，不觉垂首丧气而无可如何，其必乘此机会，拼力相赴，希或得风云之遇也，其心甚愚，其情尚有可原，吾独怪吾国之所谓青俊少年者，将来扶颠持危，非他人任，而全国少年之任，革旧布新，非他人责，而全国少年之责，宜如何高大其心志，激厉其精神，实心从学，研究真际，乃亦从而堕声伤气，步腐败举子之后尘，志气既卑，种种思想遂因之大谬，或以学堂不便考试，徘徊不进，以徼幸求进之故，而甘居不学无术之诮，或以学堂本有送考章程，以为时趋于新，学堂学生必见重于考官，可因以获便利，有此两派，可以概大半今日之少年，故上虽三令五申，以顿促学堂之兴，而人士无要求兴学之心，官府得以迁延无事，即有已兴之学堂，而学者仍属廖廖，而此少数之学生，其处心仍在彼而不在此，呜呼。吾不料科举之误人竟有以至此极也，悲哉。今者学务大臣颁定章程，不准学堂将学生送考，致荒学期，实亦足以绝学生科举之迷念，然吾知热心科举者必不以为兴学之良法，而转以此为学堂诟病，其托名考试闲荒岁月者必且如故或且以此故而转以学堂为绝境，至于无人顾问者，其思想之浅薄，诚何足道，然吾转有为之告者，夫人之求学岂必为富贵功名，吾而为吾国四万万民中之一分子，宜思所以尽吾一分子之责任，处此种国危亡之秋，而不能力心向学，以求挽回之术，更望何时，富贵利达，有志者引以为羞，何吾国之青年，乃独逐臭不已也，夫当此过渡时代，士智未达，吾固不能概以此责诸世俗，然学堂出身甚优，以科举之无凭，何若尽力学术，以得学堂可必之优阶，而父兄既固蔽自守，子弟复忽远不图，此真大惑不解者也，然于此可知中国人之性质，全趋于势利一途，不可救药，故不必问其为若元若明，又不必问其为若法若日，苟有开科考试者皆吾所以进身之途也，呜呼。科举之误人乎，抑中国人之自误也。
    ◎顺天府尹沉请饬近支王公赴外洋练习海陆军片
    再我朝龙兴东土，太祖，太宗亲历行间王公贝勒胜衣以上无不躬冒矢石用能秉麾旄钺混一区，夏乾隆嘉庆年间，西北军务犹时遣亲王为大将军，而以满汉知兵大员副之藉以阅历军情不忘武备，今则不特此典久已不行上书房读书亦几有名无实，诸王公春秋方盛，日荒于嬉，耳不闻弦诵之音，身不亲橐街役于，祖宗用意无乃远乎，战国策左师公触磺胍猿ぐ簿质秦日人主之子也，骨肉之亲也，不能恃无功之封，无劳之奉，周公之告成王曰，不知稼穑之艰难，不闻小人之劳，外国王子无不身入学堂与水陆师将弁齿，其意有合于古，其两君相见以奉赠水师提督职衔为荣宠，殷之高宗旧学于甘盘，俄之彼得充工于瑞典，此皆中西贵人经验有得以身作则之盛事，况处卧薪尝胆之日，而无困学勉行之思乎，拟请，特旨饬下宗人府将近支王公年在二十五岁以下，十五岁以上，质地聪明，身体精壮，读过汉文者三四十人，钦派前往德国陆军、英国海军学堂，同其学生一体练习，五年之后学成归国，整军经武号令一新，天命天聪之烈庶几再见，外人见我破除积习，发奋为雄，觊觎之念亦可少戢，所谓物耻足以振之国耻，足以兴之胜败，存亡之机转移莫速于此此，列祖，列宗在天之灵所启佑我。皇太后，皇上之教忠教孝正本清源者也，诸王公上念，祖宗下察时局应亦慷慨请行，不以廷臣之责难为过举矣，谨奏。
    ◎贵州巡抚李奏增设练将学堂片
    再治边莫先选将，而选将尤在储才，黔省兵备玩弛年久作养无方不独干城乏选驯至奔走之材亦无以供任，使臣历官数省，从未见人才消歇，如今日黔省之甚者，夫不储将才于无事之时，仓卒以求之必至偾事卤莽以用之是谓弃师，况黔省边防环迫待用，孔殷尤非于练将之法加意讲求，何以挽颓风而作士气，臣久拟增设练将学堂，以目前人力财力而论，势难猝办计，惟预植基础，选择年力强干，尚堪造就之将，弁给以薪饷令供行营差遣，先使勤苦练增长胆识，藉储不时甄拔之需即为日后练将之地，惟黔饷久缺，此项薪资苦难筹措，兹据善后局司道详称，黔中苗乱初平，每月于各省协饷提银五六百两为绿练各营候补，月课赏需其时能战将领尚多，非若今日之稀，若晨星悉就衰老课列优等得银四五两，少者亦领银一两八钱，当年丰米贱尚可赡养身家安心效用，近则米煤昂贵四倍，从前兼之库储奇绌，每月此项考课极力支持仅能发银二三百两，故领赏至多二两，少则四钱，不敷一人养赡之资焉，收群材驱策之用，且应课员弁除衰老外世袭居多，平时皆别谋生业，多不练习技勇，临课则侥幸弋取，视为例有津贴绝无激励心思事等虚糜略无裨益，现在筹款万难，与其散银数百两作数百人考课无益之需，仍属不敷口食，何如移以养数十员强干有用之选尚可收效，他时似应停止武职月课，每年截存银三千余两专备边防养将薪水之用等情具详，前来臣覆加查核以为言养士于今日，国币益艰，天恩益重，受之者当如何感激奋兴及时图效，乃竟视课奖为例得之物，则不从众志所在，毫无袍泽同与之心转觉微利所存，实足为颓隳志气之具，既无报效实济焉，用考课具文伏查绿练各营历经奉，旨裁减该营武职月课自在应停之列，况安徽及东南各省停办月课业经数年，黔省事同一律亟应即时停课，而以截存奖资作为养将薪水移缓就急，不必另筹专款，已可预储边材化无用为有用，一俟筹款稍裕得人稍多，再请增设练将学堂，以期推广而收实效谨，奏奉，朱批该部知道钦此。
    ◎候选中书科中书马廪贡生方创办皖报缮章呈请立案禀
    窃维方今为政要图，莫亟于通上下之情，联官民之气，使周知利弊，而便弛张然欲广播闾里收效无形，尤莫便于开设专报，近年直隶、江苏、江西、两湖等省先后奏请开办官报，商部亦奏请创设商报均钦奉，谕旨准行，虽其间私设报章间有体裁，未善意杂言（庞）之病究之清浊易见甄汰匪难，上年学务大臣即有咨请各省焙阅外交报之举，而北洋大臣且于札派官报之外加等经济丛编，湖南亦于官报外加派通俗白话等报，盖官报详于上私报，详于下参观，并听为益始闳，是以该两省年来治具毕张民俗士风蒸蒸日上，论才谓其未始，非推广官报民报之力，皖省下绾金陵上通鄂渚据长江之关键，当吴楚之要冲，自大公祖抚治以来，政通人和百废俱举力争凯约翰矿约以保利权，议修南北官道，以便商旅，凡有关于国计民生者均蒙亟予施行，属在寄不同声钦感，惟是八府五州地分南北联络匪易，呼应较难，不特闾阎利病无自上闻即德意所施亦猝难家喻户晓，现值，朝廷举行新政之际，推广报务之时，各省皆已创设官报民报，皖省亦未便相形见绌。近虽经商务局札派商报南洋官报，然本省既无专报外省传闻所得究未必深，悉本省之内情其有议论代筹者亦未必，如本省所自言者之警动亲切，甚或讹言失实，颠倒是非，尤于治理民风攸关匪浅，况皖省迩来交涉殷繁财源困乏，举凡学校路矿工商农林警察武备诸大端既仰赖各大宪提洁纲维于上，尤须鼓舞全省绅民合力赞助，于下非先由民间亟行自设专报，何以宣上德，而抒下情更非官长提倡维持，何以广流布，而收实效职等目击时，艰思维桑梓爰邀在籍各绅自行筹款，于芜湖县创设皖报，首重力祛横议端正人心，注意于联合商情，振兴实业，月出三册，毫无攻计讦诡僻之论期以下开本省之利源上佐，朝廷之阐化谨粘章缮禀仰恳大公祖大人俯赐核准立案，扶植提携，并俟出报时呈请鉴核，如果有裨民智不涉浮嚣再行援照北洋湖南成全，禀与官报一体札派各属订购，并请饬下芜湖道宪颁示通谕遵照实为公便。
    ◎湖南仕学馆章程
    一、仕学馆关系全省吏治科学，虽分多门，而要以忠君爱民为主是为全学纲领。二、省城设仕学馆一所，内设讲堂、书楼、斋房、饭厅及各项办公住宿之所，学习人员住陛者较少，自修室之数宜多于寝室（不准昼寝及在斋局寝室饮食及有一切嗜好）。三、仕学馆所以造就官僚共济时艰固不可以滥竽，亦须防其规避，拟酌取虿雇通州县三十名，年在五十岁以内，佐班三十名，年在三十五岁以内，谓之学员由宪台示期考试，先期赴馆报名，填明年貌、籍贯须与履历相符，其有年力合格尚未得差者不准托故不到。四、候补人员皆有家室之累必须内顾无忧方能专心向学，拟同通州县每月津贴银一十二两，佐班每月津贴银六两，有差事者不给津贴，若原领薪水不及津贴之数减半发给，如有愿辞差入馆者仍照数发给。五、在馆人员，春分至秋分，每日应于午前七点钟到馆，秋分至春分午前八点钟到馆，均于午后四点钟散馆，由馆中备早饭一顿，中午点心一分，愿在馆住宿者加晚饭一顿，即于榜示后自行到馆分别注册，以便布置（馆中有人伺候，不得带进家人，乘舆者在门外停轿，所有起居出入请假挂号另有馆章）。六、谨按，钦定仕学馆课程门目表分十一科，本末兼赅极宜遵照，惟直省与京师不同，学员程度不一教习亦难得人，故四川、湖北、江西各省章程略有损益兹谨遵，钦章舍工艺而趋重政法普通各学略习大概之意，拟分政治、理财两科为一门，法律、交涉两科为一门，算学、博物、物理三科为一门，舆地、掌故、史学三科为一门，外国语言文字为一门，政治所赅甚广，理财之外如教育、种植、武备、水利皆系要务，应由教习酌量指授。七、以上五门每门聘一教习，如一时难于求备，则择其通达治体者，如政治、法律之类先订二三员，以便开办，每员月送束修银三十两，火食在内，多则四五十金，除近住省城外，酌道路之远近另送盘费，其有鸿儒名宦高出寻常者束修另行议加，各门教习每日上讲堂一次，学员分班听讲，时刻先后另有馆章。八、学员与学生微有不同，年齿既长学问已通，现在教员既难全备，则讲授之时少，自修之时多，所阅书籍关系学术系用。钦章本译出课本书，此时尚未颁行，揆度时地亦难概用西书，应请教习开示书目，由总办等核过再呈宪台定夺。九、馆中购备诸书有古籍、有时务、有图、有表、有查阅之书，惟肄习之书须按照所占门类，每员给发一部，总以切于实用者为主。十、学员既未习过普通，又难久于牖下，自宜分别办理，应令各员自占一门或两门入馆之初即在监督处注明，以便分门讲习，并酌给书籍。十一、各员每日先将讲义录出，次将所阅之书用笔点识，另设日记簿二本，如于疑难之处，有阐发之处即用行书缮入日记，如是日并无疑难及阐发之处，则只将讲义缮上亦不必强作解人，次晨入馆即将日记呈送监督转送教习批答，次日发还，呈送第二本即领回第一本所阅之书，即于星期早晨送交监督查核，次晨发还阅书，以十页为度，多者听便书眉须标出日期。十二、每月二十八日月课一次，早饭后齐集讲堂由教习命题或发问四五条或作小论一篇（须将授过之讲义阅过之书及现在时事命题），每人给三十二行一张，当堂笔答，监督即在讲堂收齐分送各教习评阅，月课之日教习辍讲（月课以切实可用者为合格文笔，优者不妨弛骋文笔，平者亦只求通顺。）。十三、各学堂概用积分之法，馆中自应照办，惟自占一二门与通习各门者不同，拟分四项核记分数，一日记，一阅书，一月课，一馆规，既可以别其勤惰亦藉以觇其蕴蓄照章，以六十分为及格，溢十分者奖银一两，以次递加，少十分者扣津贴一两，以次递减，分数多少教习于次月朔日核出，初二日由总办监督阅过另缮三分呈送宪台及督办查核。十四、教习于学员所答所论未尽惬意，或别有高见，可自拟一篇以示准的，拟将来汇集讲义及拟作月课佳作选择刊布。十五、仕学馆之设原欲合全省辟僚咸资深造拟分为三项，曰住陛，曰不住陛，曰问治住陛者，悉照馆规不住陛者，听讲之后可回寓阅书，愿在馆阅书者亦听自便，余照馆规问治者，如现有要差及现在各员仕优好学准于法律、交涉、政事、理财四科中可否占一门，向监督处填明领取书籍，自设日记簿，按日阅书登记，月终寄送到馆，由监督评阅（恐教习无暇及此），另记分数开单呈送宪台及督办总查核，所阅之书则于年终送馆，不必按月寄送，除著名繁缺要差及奔走差事外，不准托故不学，违者记过，仍于月单内注明（除考取名额外，余领取书籍均应缴价，或照馆章所定书目自行置备。）。十六、恭查，钦定章程仕学馆人员应俟三年卒业，择尤保奖，惟直省与京不同，需次情形多属拮据，若三年内无委署差事之望，则人皆视为畏途学务难望起色，拟每年于署假年假之前由宪台大考二次，无论有差无差，但曾在馆学习即准与考，分为三等榜，示由督办总办查明，平时功课分数最多考试又列一等之员详请注册（并移司注册），给予超委一次优则委缺次，则委差以示鼓励，问冶人员则于年终择尤详请记功，其有笃学之员能至三年卒业仍照章考验，详请保奖，道府各员如有拟作，可随时送馆汇呈台评阅。十七、凡禀到起复及卸署销差回省人员应即随时报名考验，入馆学习，监督仍将以前讲义给予一分，令其自行补习，庶首尾贯串无虞捍格则造就更广矣，如到省厥×皆轮后，不报名投考者移司记过，其有永不投考者（以一年为断）详请停委，停委复投考者即注销停委字样，仍记过一次，履历年过五十者另议。十八、学员所习以时务为要，尤以省章为先，湖南原有省章久未续纂应请宪台及司道衙门通行章程，并各局处新章饬承逐一钞写一分，分别札移到包，以备学员稽考时务电报等件一事传观，俾众知悉。十九、凡有现任实缺府厅州县如有将地方应兴之利，应除之弊以及训农劝工通商缉盗水利种植之类（学务洋务另有专局故未多及），切实条陈禀馆核示者亦即分别批答，有关大局及立须举行者由总办另禀宪台察核办理。二十、馆中设总办一员，常川到馆综理全馆之事，每逢星曜日次第传见学员商摧政学，若功课得失有须面商者随时指示，不拘日期，月支薪水银八十两，提调一员，帮同总办经理馆务，月支薪水钱六十缗，监督二员，一经理学员起居出入挂号请假及馆规日行之事，一稽核讲堂斋房一切功课收发课本核记分数诸事，全馆以监督为枢纽，事无大小均应照料，每员月支薪水钱四十缗，文案二员，一收发文件核稿拟批一切笔墨事件，一专管书籍仪器，每月支薪水钱缗，如一时教习难于延订，则于监督文案中择其合式者兼充斋长代办教习之事（酌薪），收支一员，经管银钱出入及添置各项物件（须由提调监督知会），月支薪水钱二十四缗，自提调以下各员及各教习悉受成于总办，倘有不敷再行请示添委。二十一、馆中细琐事件另立馆规，略仿各学堂管理之法各项杂役（如学员不准带进家人应添伺候役之类）均于馆规内核定。二十二、开办经费如整修房舍，置买书籍仪器木器之类约须银二三千两，（仪器可从简省书籍尚难核定略举大概据实开报）常年经费约须银一万五六千两，（除书籍外余应编预算表）应请拨定的款，现在开办之初先在善后局支取以资办公。二十三、馆中公牍文薄必系紧要，应请饬局刊刻木质关防一颗文曰，奏办湖南仕学馆之关防颁发到馆，由总办开用，以昭信守。二十四、以上各条仅就管见所及举其大概，如将来有应行增减之处随时禀请核夺。
    ◎创办皖报章程
    一、宗旨，本报主张全省实业速报世界时势以冀裨益，皖人生计学术唤起合群自治之精神，共保权利而扌耆危局，本报汇合杂志新闻为一编，既胪实学以供研求，复搜实事以资考镜，除本埠外，并广约同人采访中西新政交涉事件以及商务畅塞工作良苦物产优劣随时登载，共分十四门，每门自为起讫取便群分类聚，且可拆订，每期纵未全备必在五门以上，就目前而论足启八府五州互换知识之益，数岁以后，分装类订可得十种专门学业之书。本报每月三期，每期三十页，以上事非射利无取珍奇不美装潢广取价值，凡有识者当同认焉。二、体例。一、论说，由本馆精心结撰发挥实理，期于社会进益改良，其于朝政是非，官场得失，姑守存而不论之义闲，有陈述己见抒写下情者，亦非诗人婉谏之旨不得以讦为直，外国报章有议论吾国者从实酌译。二、内政，上谕全录奏牍择录其有新章流布国事要闻以及宫抄辕抄不惮胪陈藉供他日史科。三、外交，凡中外紧要事件，各国重大举动于中国有关者一一详载。四、学术，五、农务，六、工业，七、商计，八、军备，其以上五门胥课本省内容，而以他省邻国之设施参证，其得失同异以资取法而求进步，不为高论大言期合，现今之程度也不敢泛驰旁惊期达自治之目的也。九、历史，专择名人事实足，以鼓舞本省精神者推衍而扩张之，务使读者精摇目旬，心旷神怡，有闻风兴起之概。十、地舆，考求本省山川道路设险沟通之术羌翱竺绱λ，中外大势说所不详者附以图表，十二文苑，凡诗文小说酌取慎收，要皆以描写人情风俗发杨志气为主。十二、来稿，海内外有佳文寄本馆，原稿无论刻否恕不寄还，其关是非得失者必确有寄信人名住址方可照登，一切干系归本人自任，与本馆无涉。十三、锁录，或缀属笔记，或答复来函，共轶事传闻有足引人兴趣，解人颐者均录之以资谈助。十四、编译，东西书籍有关系实业者均搜辑精本附报印行，以便汇成丛刻。三、规则，一馆所，设立芜湖，二职员，总理一人，总撰述二人，分撰若干人，外埠分撰寄稿若干人，特别访事若干人，会计一人，校对二人，书记一人，印书员役若干人，三经费，本馆资本以洋银三万元为率分作六百股，每股五十元，拟俟股本收至一万元即先开办，余可陆续收取，愿入股者可认明经手人，交清洋元掣取收条股票，惟无经手人签字者不得为凭，四权限，惟总理综司馆政一切，总撰述专司文字指挥分撰书记校对人等各专责成股友，除年终会议不得干预馆政，五会议，每届年终由本馆择定日期报告股友，前来入会者须签名登簿，由总理派定坐次首稽核帐目有无浮冒侵蚀，次酌议报中规则应否增设增改，按照坐次以次宣言，不得越序众议佥同即行照办，如有异同，由总理视赞成人数多寡为定，其故存意见挟私立异者公议辞退股本充公，六利息，年终结算，除开支及来年预备外，备本有余公择商号存储数渐多可议生息或扩充报业，此外入盈余以十之七匀付各股，以十之三为存款，仍将所有收支明晰清列刊附报末馆用务求撙节茶食从简，在馆诸人禁止呼朋引类治游饮博，违者逐出，如有股本并罚充分七代派，除本埠及札派外，另托的实可靠之友代为分派，凡代派之人须先将各份报价汇至本馆，始能按期发报，十份以上者提二成为酬劳，不至十份者否八捐助，如有情愿捐报者，敬将台衔刊入报端，十元以上送报三年，五十元以上送报十五年，一百元送报二十年，二百元以上除送报二十年外，本馆出有新书并当酌赠。九认销，本馆全报十五赖同志匡扶以期日兴月盛，如不欲捐助而又无力入股，但能广劝购阅，按月实销若干份径辞酬劳，以维报丛者，本馆亦必将大名列入特别广告，以志感忱。十推广，俟股本充足之后，并当续办日报及通俗白话等报。十一告白，每登一次者，一行自四十字起取资二百文，半页三元，一页五元，长期酌减，论前加倍。十二售例，每年龙洋三元六角，半年一元八角，零售大钱一百文，邮费各按邮局民局章程随时酌定，以上各条均系草创，俟开办时再定详细章程合预呈明。
    ◎各省教育汇志
    京师，京师近拟于八旗小学堂附近设八旗蒙养学堂数处，皆由中学堂筹拨官款，每月百金，是堂课程分为两级，专以训迪蒙童，开通知识为宗旨，除讲习各课外，授以浅级算学，现已开办。某部主政李君近在羊肉胡同创设蒙学堂一处，延请教习四人，学生以四十人为定额，凡在十岁内外均可入堂肄业，不取束修，已于八月初一日开学。有某志士拟在前门外琉璃厂设立一女医学堂，延聘某国女医师及中国文理通顺之女教习兼授中国文字，并授以日英语言文字，凡入堂肄业者年在七岁以上，十六岁以上，方为合格，朝至夕归，修金甚廉，章程业已订妥，不日开学。练兵处设参谋学堂一座，现议招考学生，俟卒业后分布各营备用。
    山东，省城西门内小沧街第一半日小学校现已开学，近有某君拟集资在城东一带创设第二半日，小学校一俟基址觅定即行开校。济宁自癸卯年创立中学堂，系用运河道署改建，嗣因经费不敷停工，数月今岁，张裕集观察筹集巨款，仍复督饬建造其讲堂及教习职员各室以及一切应用各房舍，已将告竣。
    河南，豫抚札催各属开办学堂及谕添设初等小学堂，兹又于高等学堂内添设学务处，专办省内省外各学堂事务，其中办事不另委他员即以高等学堂总办监督等兼理。
    江苏，苏城自设立学务处以来，凡全省学堂事宜均须投处禀请立案，近日南汇县绅张维来苏禀请，将善堂义塾数处遵照奏定蒙小鲍立学堂章程办理立案云。扬州阅书社已于七月初一日开办，尚拟再拓一屋多栽花木以养空气云。马市口新创培源小学堂亦于初一日开办，其中课程东文西文兼备，而历史舆地国文则亦另设专科云。吴君在旧城中小街昭忠祠内创办之少怀学堂，今已开办，所需经费系以扬州营各处裁撤之卡栅费用拨充云。上海制造局旁广方言馆略改旧章，除向设英法文汉文算学外，现添画图及工化理三门云。
    安徽，癸卯年，省城高等学堂以前呈会典馆之安徽舆图所载太略曾委刘大令子运在臬署开局重绘放大地图，并饬各州县将市集详绘呈核，兹刘大令各州县呈送者殊多不合，且多半尚未经呈送，已禀请诚中丞拨款设立测绘学堂，中丞允之，禀中言拟招学生四十名，一年卒业，即派往各地测量云。
    浙江，宁波之奉化龙津学堂聘得日本大阪高等工业学校应用化学科之卒业生神代良夫为工业理化教习，今已开学，堂中学生颇能热心学习云。绍兴明道女学堂因章程周妥，成绩甚佳，四月间曾有女生两名赴沪至张竹君女士所设育贤女工分院学习女工，并有前董事俞树萱女士为之照料一切，而俞女士亦在院习艺，俟毕业后当回里指授女工云。温州永邑建设养正启蒙求是吉士商务明伦六校中，惟明伦学塾教科全备程度最合开学，半年生徒日众，为府县官校所不能及，而东山书院谢公祠内设书报公会，自壬寅冬由吕文起张留庵项叔庄诸君提倡集资创办，又有董观察兆蓉慨捐巨款极力赞成，现计新旧书籍二万余卷，报数十种，寒士艰于购书阅者络绎。
    湖南，江海关道袁海观观察出赀开办湘潭速成师范学堂，额设学生五十名，聘请胡子靖拔贡总理共事，闻已择定省城左文襄祠房屋，已于七月二十日开学。
    四川，成都吴参军中杰以宅左隙地建立藏书观书楼各一座，安置旧藏各书，并备图报任人往观，拟定章程禀知学务处立案，渝绅现拟渝郡藏拨巴县学堂余款三千金兴设教育讲习所，首蒙学次、小学以及农桑实业、医学、半日学堂、书报、公社皆属于内次第举行定于八月开办。
    广东，将弁学堂所定章程以两年卒业，星期暑月均不放假，且每于狂风暴雨之中酷署烈日之下排队出操，以习劳苦操练之际，各学生背负辎重四十斤以为他日行军之预习，故其招考告示有云，以二年之短期而欲将领完全之学，则功课不得不密将欲付以三军之众而资表率，则立法不得不严观，此则可知该堂办理之切实云。南海设立学务公所举绅董数人以经理学务，近顺德县绅亦呈请学务处倡办学务公所。河泊司王君谕令蛋户设立学堂，拟以某艇揭封之项六百两，复捐廉二百两拨作开办经费，蛋户亦甚踊跃，拟定章程禀呈核议，将来拟联合大艇数艘在水面为校舍云。
    ◎各省报界汇志
    京师，五道庙路西新设京话日报馆，已于七月初一日出版。
    直隶，天津新出中外实报已于七月二十二日出版。
    江西，广智书庄某君近在百花洲彭公祠内临湖处葺屋数楹备报章二三十种，任人阅看，并有茶点饭食，均极修洁索价亦廉云。
    福建，某志士近于厦门太史巷设立福建日日新闻社，已于七月初一日出版，每日正附两张，其内容则厘为言论国政史传电报、内国新闻、外国新闻、商况、杂著八类。厦门自鹭江报刊行后新闻事业渐有进步，癸卯年某商创设泉漳日报，又有日本人所刊时报，近复有台湾之日日新报社员到复厦拟于七月望或八月朔在厦另设一报闻商政局亦议定月出商务报一册行将刊发。
    ◎各国报界汇志
    俄国，俄人报禁极严而待波兰及芬兰人尤甚，近得消息谓俄政府已许波兰人刊行，俄京七日报，惟须用俄文，并由俄员监督不得妄肆议论，其前为芬兰某报主笔所著之美国回声报在勃罗克林（美地名）刊印者不准售销俄境。
    法国，近闻法属印度支那总督禁止该处销行香港所出各华字报，其意殆欲不使安南人知俄人战事不利之利息也。
    ◎檀岛兴学
    檀香山自有学堂以后，诸岛合计至一千九百零四年六月三十号止有公立学堂一百四十七间，比于去年实多三间，有私立学堂五十七间，比于去年实少二间，以今年计有公立学堂教习三百九十九人，有私立学堂教习二百四十七人，有公立学堂学生一万四千四百六十七人，有私立学堂学生四千八百三十二人，内公立学堂男教习一百零七人，女教习二百九十二人，私立学堂男教习八十二人，女教习一百六十五人，内公立学堂男学生七千九百四十七人，女学生六千五百二十人，私立学堂男学生二千五百一十人，女学生二千三百二十二人，今将公立私立学堂学生种类人数详列如下：土人四千八百七十七人，半土人三千二百三十四人，美八百七十七人，英二百零五人，德三百二十一人，葡四千三百四十五人，各海岛小柄一百二十五人，日本二千九百二十人，中国一千六百五十人，钵桃李固五百五十六人，其他各国一百八十九人，至中日人数以今年与去年比较，日人则今年多于去年三百四十三人，中国人则今年多于去年八十六人，今又将公立私立学堂教习种类人数提示如下：土人八十三人，半土人八十六人，美三百一十四人，英五十九人，德一十五人，葡三十四，各海岛小柄一十四人，日本九人，中国十六人，其他各国十六人，日本教习九人皆为私立学堂教习，中国教习十六人内十三人为私立学堂教习，余三人则在公立学堂。
    ●第八期・财政
    ◎论会议货币（录六月二十一日新闻报）
    中国财政受货币无制之害深矣，近以赔款用金用银之问题，乃知金贵银贱之流弊，而国家始有整顿币制之意，美国即派会议货币专使精琪至华，草定条约十七则，附以解说数万言，其量时度势，酌盈剂虚，可谓尽心焉矣。然宋芸子太史刘聚卿观察皆为说以驳之，各十数万言，二公之意在于防后患，保主权，故未计其利，先计其害，夫以未尝研究各国货币之人，生长于未有专科计学之国，而能反复辩驳，不遗余力，其用心之苦正可与精琪相等。所惜者二公但见其译本，而不识其原文，遂以译本之讹视为办法之谬，使二公能倩名手，将精琪原文重为翻译，则当心平气和，但求所以保全主权之策，而不必竭力排斥，至目为亡国之言矣。至于上海商务中人，辩论用金用银之孰便，尤属非是，彼以先令之长短为生意之盈亏者，乃赌博而非商务也，银贱则货贵，货贱则银贵，银未成币亦货也，贵于彼者贱于此，盈于此者亏于彼，其所谓长短者乃外人之操练，而所谓盈亏者仍是中国人之自为赌博也。玩其语意一，一若中国商务日疲，除先令长短可以酌剂之外，无所为商务者，不知币制不备，汇兑不齐，则出口入口之贸易皆病中国，商务之日疲，即在于先令之有长短，试观各国互相贸易，币制完备，汇兑划一之故，其商务之盛，倍蓰于中国，即知中国若能除去汇兑之亏耗，其商务必能兴盛也。彼又有外国民富利用金中国民贫利用银铜之说，不知精琪办法，先有金币之名，而后徐徐铸实币与各国汇兑用金，而民间来往仍可用银同为此说者，并于精琪译本，而未尝研究者也。至于京中王大臣之对于精琪尤属奇谬，如十八日本报所载，某日适届会议之期，精使如期至外部候议，值是日各王大臣均有事未到，仅有某某二京卿到场，精琪大为不悦云云。夫使精琪此来仅为美国之利，则彼既奉使来华，我既承认接待，即当如期会议，斟酌准驳，亦不应一意简慢，以伤中美之交际，况精琪之来固不仅为美国之利耶。中国商务外债皆受金贵银贱及币制不划一之害，求教于美，美乃使精琪研究之，欲以使金不益贵，银不益贱，银不益贱，诚美国之利，而中国之商务外债其受益于是者必尤巨也。夫精琪之条议，在中国所当争者，为第二第三第四第十七则，其他皆无弊（此就新民丛报译本言之不能照原译本也），外部户部财政处诸公必与之互相会议，以求保全主权之策，诚能改此数则，则整顿币制之议，未有善于此者也，乃以驳之者多，遂致求教于前者，慢待于后，盖政府诸公已有勿改币制之意，故其流露者如是，然而他日者或以中英商约第二款，中美商约第十三款，中日商约第六款相责难，吾恐政府诸公又将措手及，而过于迁就矣。
    ◎论挽回利权（录七月初十日新闻报）
    有形之破裂可见，无形之破裂不可见，宰割非洲，分据印堡，皆所谓有形之破裂者也。若夫外无宰割之名，而内得分据之实，则莫如握我铁路敷设之权，各矿采掘之利，路矿者全国民命之所系者也，路为人身之筋络，矿为人身之脏腑，我有筋络，我自能贯通之，我有脏腑，我自能荣养之，则自主之权不失，若一旦筋络为人所制，脏腑为人所据，虽尸居余气体质尚存，而精液血脉悉为他人吸取已尽，其必终成一麻木不仁之症，有痿瘵待毙而已，尚可挽救耶，记者录垂涎支路一事，窃有不能已于言者，本月初十，得京函云，自京保铁路至易州支路七十余里，系供谒陵跸路之用，平时虽搭载客货，而地僻道迂，生意廖廖，每年由北洋支应局领银二万两为养路津贴，现有某国人垂涎此路，愿缴造路成本，并加年息，购领此路为将来转运矿产之用，袁宫保以事关重大，未敢擅允，婉词覆绝，而该西人尚未绝念，夫外人之垂涎我路矿者，挟其欲而来，无不偿其愿而止，此事之成否，尚不可必，然垂涎之欲未绝，势必暗中运动，呜呼。今日富强之源全在路矿，故各国于本国路矿汲汲营谋，且出资本兼营谋他人之路矿，试观我中国轨道纵横，山窿开掘，某省延长若干里，某省采取若干处，自其表面观之，开辟利源，未尝非中国之福，而自其内容以观之，敷设采掘之柄，皆非中国人所操，且资本亦半非中国人所出，将来一有意外，难保不实行其保护之政策，虽有定约，虽有新章，强权世界，其谁遵之，危机潜伏，触发无端，路矿实权之所至，即为保护实力之所到，谓非无形之破裂乎，故外人近来不用猛裂之政策，而专用和平之手段，甲国谋得某省路权，即视为异日势力圈，乙国谋得某省矿权，即作为异日根据地，不必明分显剖，而已坐收土地之利，较之宰割非洲，分据印度，其用力尤省，其设谋尤工，几泯其宰割分据之实迹，而使我不及觉，不能防，中国前途将来殊属可惧，虽然亦中国自取之咎也，有路不能自造，有矿不能自开，外人出资代我开，代我筑，为我谋利，未能即指为破裂，特患官吏办理交涉不慎，酿成事端，致遗大患，则是咎由自取，又将谁怨乎，查京保支路开筑之始，非为生意起见，故每年尤须津贴经费两万金，而该处地方官又不能整顿，至今搭载者廖廖，夫以无利可图之路，犹垂涎不置，则有利可图之路，更可想也，然而荒凉之区一经外人整顿，便成富庶，外人亦何尝无益于我，无如身为地主，自造之支路复不能设法，使之兴盛，反启外人之觊觎，以造路成本，并加年息之利以相诱，误入彀中便铸大错，未知政府诸公能绝其要求否也。近川湖闽皖省民智渐通，争欲自筑自开，默挽利权，为保全土地人种之至计，我望各行省诸绅民于筑路开矿二事急起直追，合力创办，自保主权，无形破裂之祸，其庶几可免乎。
    ◎直隶总督袁奏覆直隶筹款情形折
    窃臣承准军机大臣字寄光绪三十年五月二十八日奉，上谕朕钦奉，慈禧端佑康颐昭豫庄诚寿恭，钦献崇熙皇太后懿旨，军制以整齐为要，练兵尤以筹饷为先，各督抚务须不分畛域共济艰难，以身作则，崇俭去奢，为属吏倡率各就本省财力实心筹措分销之款，核实腾挪中饱之数，从严厘剔并归并局所裁汰冗员清提陋规力除糜费，以资挹注，每年匀出的款若干以为练兵之用，不得多留优缺优差为调剂属员地步，并将筹办情形限一月内具奏等因，钦此跪诵再四仰见，深宫轸念时艰忧劳大局，圣谟广运，垂训周详，凡属臣工苟具天良，孰不感奋臣猥以驽庸渥叨，殊遇愧未能广建富强之略以上纾，两宫宵旰之忧自奉，命莅直以来夙夜兢兢尤冀，以练兵筹款二端勉图的称，惟是筹款非易，筹款于直隶尤难，以直隶地瘠民贫，回非繁富之区可比，向来既少优缺并鲜优差叠经臣酌提州县中饱盈余节省可工修防经费，整顿各属田房契税宣化盐务等项，每岁计增三十万两，又认筹烟酒税项，每岁八十万两，综计岁增额款共一百一十万两，均经于未经奉，旨之前先后奏明在案，至直省冗员以佐贰为最多，教职亦半无所事，现方督饬藩臬两司，并会商学臣设法汰减，另案奏报各项局所自历任督臣曾经叠次奉，谕裁并现计其旧有者皆几经审定而始能留存，其新添者必万不可缓而始能留存，其新添者必万不可缓，而始行建置，以近年来举办新政端绪纷纷，而直隶为首善要区，北洋为交涉重地，庶务之繁实倍他省，该所各有任寄各专责成尚不同骈拇枝指徒为赘设第值库储万紧之时，必须格外撙节，臣谨当悉心酌度，如有事务较简者即行分别裁并，现在筹画伊始，姑难预定确数，然约略计之以上冗员局所二端汰并之后，每岁当可省银十万余两，若夫官邪多起于贪，而官贪半由于奢，直隶向系瘠区，尚无奢靡恶习，臣莅任后，叠饬各属力戒浮文禁革糜费，以遏弊窦，而励官箴自道府以下皆为之酌定公费，所有从前各属陋规一律提解藩库化私为公，永不准再有陋规名目亦曾经奏明有案，此外如尚有可以清厘可以节省之款，仍当随时认真核考，依次筹集，总期裨益饷需庶可仰副，宫廷谆谆诰诫之至意谨，奏奉，朱批户部知道钦此。
    ◎两江总督魏等会奏酌提报效银两折
    窃准部咨遵，旨筹饷酌拟十条奏奉，上谕现在时局多艰，国势积弱，各直省伏莽未靖蠢动堪虞，非练兵无以卫国，亦非练兵无以保民，比年以来，叠经谕令各省裁汰绿营改练常备续备各军，近复特简庆亲王奕嫉劝炖砹繁事宜，于京师设立总汇之处，期收画一整齐之效，惟练兵实为急务，筹饷尤属艰难，凡军中食用所需何在，非吾民膏血，现当闾阎困敝，岂忍再裘裆，以前次练兵处胪陈筹饷各条仅以酌提中饱，加收烟酒等捐饬令各省照办，嗣复谕令户部就公家固有之利，除弊节流统筹妥议，兹据详细，覆陈各折片，著即依议办理，用副简练军实体恤民艰之至意钦此，刷印原奏清飞咨到臣当即钦遵分别咨行筹办，除原奏两浙盐务，甘肃盐厘，四川土药暂停不，急工程四条应由各该省及在京各衙门遵办，又严核钱粮酌提杂税核提漕务闲款，清查沙田沙洲四条及另案加收烟酒等捐，由臣恩寿分别办理会奏外，伏查练兵以筹饷为先，筹饷以理财为急，江苏财赋丁漕税厘而外，惟盐课为大宗臣光焘于睥上未奉，谕旨之先业将两淮盐务实力整顿，官引畅销课厘增收其淮北销盐并已，奏明新加五万引于饷需，不无裨益，部议清厘两淮额产盐斤额销盐引及酌办加丁加闰引额课款两条，近来盐斤一再加价，兼有就地抽收口捐课款暗增，已与加丁无异，若再按丁加引恐难议办，其额产与额销有无缺溢，加闰能否仿办叠饬运司查议据称必须详查产盐实数，通筹至当办法方免窒碍，请宽予限期，俾得妥筹议复容，俟催复到日另行专案奏明办理，至饬提州县中饱酌提报效两项就江苏各州县所收丁漕价值核计，浮费革除，近时银价虽贱，用款增多，所余本仅足敷办公，光绪二十二年、二十七年奏明于丁漕内酌量提解，凑还洋款办公已形竭，蹶州县责在亲民地方应办事多，不能使无米为炊，致滋贻误，惟当此时局艰危，库藏支绌，苟可稍节有余以济公用，亦不能不竭力筹画，兹查明宁苏两属各州县丁漕徵数分别等差酌量加提统计，每年丁漕两项共提银二十一万两，饬自光绪三十年上忙为始照数解司以备按年拨有此外，虽无常年之款可集，臣等仰体，深宫宵旰焦劳督同司道撙节公费，量力报效，一次暂供练饷之需，计臣光焘恩寿暨藩司以至各道府局员共报效银六万五千两，解存司库听候部拨缮具清单恭呈御览谨，奏奉，朱批户部知道单并发钦此。
    ◎两江总督魏奏江南铜元局增置机厂改章整理余利拨充兴学练兵等用折
    窃查江南前因制钱缺乏，于光绪二十八年经前督臣刘坤一奏明仿照福建广东章程筹款，在江宁银元局开铸，当十铜元发市行销以济民用，奏明每铸本银一万两能铸铜元一百四五十万枚，约可盈余银千两之谱，旋因行销尚畅铸数无多，于上年正月间经前署督臣张之洞奏明，添购新机，增建厂屋，扩充铸造，岁获盈余为三江师范学堂经费之用，在案臣上年二月到任，其时三江师范学堂已择定基址，撙节估造工费约需银十万两，常年学费银二十万两，又臣上年夏间，奏设练将学堂练兵营房购地建造，约地价工费及开办用项共需银二十余万两，常年新饷除抵支外，约需另筹拨银三万两，尚有陆师学堂、高等学堂、留学外洋学生官费，新设农务局、官报局、农桑工艺局各经费无不于铜元盈余项下取傍，此外新政急待举行，亦在在需款，而铜元新机未到，新增厂屋亦未竣工，旧教日铸铜元既少，且有代铸代销名目，盈余所入不敷所用，当经督同司局妥定章程，核实整理，并催新机陆续运齐厂屋加工赶造，现在新厂甫经装设开铸，连同旧厂每日约可出铜元一百万枚以外，现时铜煤等项价值估计，每铸当十铜元一枚约需成本制钱六文之谱，此本为救济钱荒藉裨公用，而设江南兴学练兵，如以上各项岁需巨款际此饷源奇绌，拨款浩繁既乏正项可挪事关新政，又难延缓不办全赖铜元盈余以资挹注，臣当督饬藩司局员实心经理，所有盈余提给修理机器，开支局用奖励在事员司人等外，其余悉数归公由司先行提还购置新机，添建厂屋，暨以前借拨铸本各款余即充作本省兴学练兵各项新政一切公用，藉资周转谨，奏。
    ◎署漕督陆奏办理清潍铜圆折
    窃臣前因钱少银，贱商民困苦，奏请开铸铜圆奉，朱批户部议奏钦此，现接部咨议准权为试办，惟不得动用库帑添铸银圆奉，旨依议钦此咨行前来伏查，清淮财力素称支绌，今以钱荒民病请铸铜圆，惟有暂挪公项及息借商款以为铸本，铸钱有成即行归还，不令悬垫过久，而民困藉可渐纾，至于添铸银圆不但事不应为抑亦力所未逮，现在遴派妥员访购机器履勘厂基觅雇工匠，惟事体繁重先挈共纲，则其余自次第就理，谨拟大概办法六条为我，皇太后，皇上陈之一用人宜慎也，开铸铜圆必须设局清淮距宁苏较远而冲要甚于会■即名曰清淮铜圆局，查淮扬海道杨鸿度笃实清慎办事细心，堪以派充总办，另派提调一员随同经理，并派照料全厂机器一员专司鼓铸，皆择廉干勤慎熟谙铸务之员委用，此外尚须文案收支及杂项差使数员，容俟随时遴员汇同司丁堡匠人数另行报部，断不敢瞻徇情面，安插闲员，一铸钱宜精也，圜法之要在于画一，倘配料不均，压印不明，大小轻重不一，无以取信，即难以流通，必应遵照部议紫铜九五，另开白铜四分点锡一分不得丝毫增减，他若碾片成饼压印ㄎ谱旨＝运媸笨季浚稍不如律即以剔作废圆以备重铸，不得搀杂支收工匠人等，亦不得偷铸他物，如有前项诸弊，惟经管之员是问一稽查宜严也，铸局向多流弊铜圆亦然质轻则防其暗窃，利厚则防其私铸，物料凌杂，经手人多，防其耗费抛撒，应按所设机器每日出钱若干，照数科发铜铅点锡，每日交收铜圆，若废圆铜渣边角若干，由经管委员司事互相对核登簿稽查，稍有不符即行澈底追究，分别罚办一赢余宜核也，铜圆一枚当制钱十文，除去铸本必有赢余，清江不近江海运脚较多，雇匠亦远其余自不如他处，然必核准确数涓滴归公，应于开铸后切实考究，每铜圆百枚共需铸本若干，以少例多，所余自见除酌提花红犒赏外，悉以充公一铸本宜还也，借于公项者固应早归以资应用，借于商铺者亦应早还，以俟铸钱既成首先归清公项，次则归还商款，全还则止息，分次归还则照数减息，按日计算不稍短给一出纳宜信也，从前大钱铁钱往往已行复废良窳不齐收放歧异故也，铜圆铸造宜精已陈于前矣，而公私出纳莫重于信，立信之道在官而不在民，上无歧视则下自通行，拨俟鼓铸充裕援照前漕臣吴棠设立通源局成案，并饬本省裕宁裕苏两官钱局办法联络绅商调剂市面，使铜圆与制钱相辅而行，毋致偏重庶可垂诸永久，以上各条臣谨就管见所及预为酌拟，其详细章程当与在事各员悉心核定，另行咨部备查谨，奏。
    ◎两广总督岑广东巡抚张会奏商情不顺暂缓改办统捐折
    窃光绪三十年二月二十九日，准户部咨开本部奏请通饬各省一律筹办百货，统捐以保利权，而便商民一折，于光绪二十九年十二月二十七日具奏奉，旨依议钦此，相应抄录原奏恭录，谕旨飞咨各省将军督抚督饬司道钦遵办理，计抄粘原奏略称，厘金积弊甚深，外人屡有烦言，致有免厘加税之举，局卡太多员司丁役因缘为奸，处处留难勒萦，以致商民痛民疾首迫而为冒洋商挂洋旗诸弊将来加税免厘，恐所加之税未能敌所免之厘预筹便商裕饷之道，惟统捐为善策统捐之法，凡货物由初次产地发运之时，将各处局卡应完之厘归并统计，约收若干，即酌定收数成总完纳给凭以后，经过地方概不重征沿途厘卡全撤或酌留扼要一二区专司稽查，不准再徵商人具有天良，既免沿途留难，无不踊跃实报，迨货到销售之地再酌收，一销场税既免中饱，又省冗费，本年江西巡抚奏称，江西厘金次第改收统捐规模，粗定商民称便是江西试办统捐已略有成效，惟一隅之地未尽统捐全义，必须各省椭曰ド掏吵锇旆ǎ不可各存意见，若此省统捐而他省按抽收，则诸多窒碍，统捐仍不能行，总期各省联为一气，尽除积弊，将来免厘加税办成，应行徵收出产销场等税亦可以统捐先立其基，免致临时周章茫无头绪，除盐务土药外，其余各项大宗货物拟请。旨饬下各省将军督抚督饬司道等妥议改办，统捐各税章程限文到一月内详细奏咨办理等因，咨行到粤准此，当即转饬司局妥议去后，兹据广东布政使胡湘林会同厘务局司道详称，伏查厘金积弊丛生为世诟疾，今户部以商约垂成加税免厘得不偿失，援拟筹办统捐，剔除员司中饱，裁节局卡冗费，欲使商人免留难之苦，官吏无征榷之烦，而饷项仍不致短绌，用意颇为深厚，惟是时势艰危，人心不固似此更张，不可不加之审慎，爰就舆论商情悉心察访，有谓运销货物近则数百里，远或数千里，近者统捐尚易，远者统捐实难，巨货远运成本綦重，沿途厘金多由所在之过载行垫付或由揽运之人代纳，到地结算，随时通融，今成总先捐毫无腾挪，商力维艰，殊为不便，有谓售货畅滞，随时随地皆有变更，因之配货远近有定，而无定懋迁有无，惟利是求，固有本配远货转售近地之事亦有本配，近货转售远地之时，在近货远售未足之捐尚可补，纳其远货近售已捐之赀从何取偿，有谓虽完统捐仍有验卡路远数千必经多处员司丁役薪水有限习于弊混往日收办正厘已不胜留难之苦，今仅司查验益无联赖刁难需索所必至上官虽加察究行旅总受困累是统捐旧厘之外，更须耗费多资商情忄匡怯尤为不便，凡此数端群相疑惧洋商洋旗谣诼纷纭，此商情不顺之大概也，至于广东抽厘章程向分四宗，一曰内河为东江之白沙石，就西江之都城后沥北江之韶州芦苞，暨西北两江总汇之河口等厂，四会厂虽隶两江而别，有支河商货于第一厂完厘，第二厂验厘，完此起验单之后，无论运往本省未Σ辉俪槭眨一曰外海为廉州之北路，高州之水东等厂仅此厘一次，其雷州之赤沟瘸В原设广州湾内，今入法国租界，其厂已辍，一曰海口半厘则于省城河山陈村江门等埠设厂补抽，一曰各埠坐厘则由省由外繁盛镇埠各行户分认抽缴，其九龙拱北两关税厘系由税务司代为经理，此外湖琼各属均无设立厂卡，以粤东幅员之大，所设厂卡尚有此数，或抽起厘验厘或仅抽一次，或仅补抽半厘，就本省而论与统捐办法仿佛相似，虽不免于漏越，大致尚能相安，此厂卡无多之情形也，统捐之疑惧如彼旧厘之相习，若此骤然改章，商运必致停滞，于饷项即大有关碍，粤东度支不敷甚巨实不敢孟浪从事，江西省开办统捐既已略有成效，拟派员前往该省考察实在情形，录取详细章程，回粤参酌情形推求利弊，必使商情不致重困，然后再议改办等情详请，奏咨前来臣等查该司局所称察访各节系属实在情形，凡事改章之初即使有利无弊群情犹多疑虑，今改办统捐实有苦累便，如果强行必致病商亏饷，前者广西抚臣柯逢时改办统捐梧州，至于罢市多日，已据柯逢时奏报有案，广西土产无多，道路扼要偶一停滞尚无大碍，若粤东货物充枞懈坫咭宸灼绺陌欤一有未宜贻患实非浅鲜，然免厘加税事在必行出产销畅，终当改办户部用统捐以立其基奏明，饬下各省皆办粤东岂遂能独免，应请稍事宽缓委员赴江西访察回粤，与各省从长计议，大约邻省都已举办，则粤省自地所藉口此时商情不顺应恳，恩准予暂缓谨，奏奉，朱批户部知道钦此。
    ◎湖广道监察御史朱奏库款外放本息全虚片
    再中国未尝无财，上不在国，下不在民，而中饱于官，即如浙江虽无富民，而地之所产，民之所输当亦不亚各省历任管钥非人捐派苛细民有怨者，确闻库款外放，竟有官商朋窃本利全虚之事，光绪二十二三年，原任抚臣廖寿丰恐利源外溢，招杭绅于湖墅拱宸桥创设通益公纱厂，招绍绅于萧山东门外创设通惠公纱厂，其时风气尚未大开，次第拨官本以助其成计，通益公先后领银四十八九万两，通惠公先后领银二十三万两，批定按季缴息，限年拔本在案，见弹求炙无非自保权利，近十年机纱畅销获利甚巨，如南通州及上海各纱厂，每岁盈利往往十万数十万不等，该两厂非但拔本届其不应一钱，甚至按季应缴息银亦归无著任催罔应饱享子利乾没母本，无论库款悉属正供，丝毫为重即揆以报施之义，亦太不平尤可骇者，通益公一厂领银至四十八九万，不可谓非，大宗二十八年间，该厂突请以应缴息银概予豁免，所有本银分作十五年无息拔还，中外无此商例，亦无此人情，大吏宜如何严驳紧催以重库储不解前任道枭任藩司诚勋出人意料，居然批准立案，人言通益先以贿托，故所禀如响斯应年来拆息奇昂四十八九万两，作常年一分计息，每年应缴息银四万八九千两，该厂以一贿而免十余年之利息，在奸商固为得计，独怪该抚藩渥荷笠任当司农仰屋窃叹之时，若竟因奸商之贿忍化官项为乌有而不惜，臣意该抚藩具有天良必不至如是之贪然，不应批准，亦何至如是之谬令，该抚藩自解其亦奚以置喙，该抚藩在任时先后沥陈筹措，为难情形安知，不隐为此款预占地步乎，且该厂实在侵蚀挤倒则亦已矣，乃厂之左右添造织布轧花榨油各厂蒸蒸日上，重楼复阁，气象万吉道路以目咸谓，此吾浙小民膏血所积之库款为之竭泽，而渔吞舟漏网，臣虑民气易驯而不易驯，大吏悍然不之顾，朝廷将有受其害者，若不将通益公所领之四十八九万两本息逐一清查追缴，固不足平浙民之心，同一库款其缴息彼追，而此免还本彼远，而此近似亦不足箝通惠公之口有案，据有领结有数目略一钩考水落石出，应请饬下署闽浙督臣李兴锐澈底严查理财或可措手，谨，奏。
    ◎山东巡抚周奏绅民报效之款请由山东兑收济用免其交金解部片
    再前准户部咨报效巨款在数万以上者应请，特旨给奖仅万余金者，如系正途出身，应准奖给正印实官，或本系正印实官亦准奖给正印实官升阶，其非正途出身亦非正印实官只准给予衔封贡监等因，于光绪二十八年七月十九日具奏本日奉，旨依议钦此，本年又准部咨报效巨款应归部库核收等因，均经分行司局遵办在案，兹据司道详称山东各府州县中小学堂现虽次第兴办，苦于经费支绌，骤难大举，加以河工赈抚待用尤殷官款既难遍及，而地方瘠苦风气未开，零星凑捐难集巨款，其有本籍绅富或虽非本籍曾在山东服官经商，寄居山东已久者，关怀地方，意兴学助工施赈襄助等举未便，拂其志愿应由山东兑收免其交金解部，仍照章请奖以顺民情，而资观感等情，臣查绅民报效巨款，部臣议令交金解部系为豫筹金币地步，原指赴部报捐而言，是绅富捐助本省学堂工赈等项未便拒荩且山东工赈情形尤为窘迫，若并此绅富捐助之路阻遏不行，势将束手更难展布，近年报效学堂经费者如湖北省经该督奏奉，恩旨优奖报效山东工赈者亦经臣奏准，奖励有案各绅富关怀时局，不惜巨资捐助义举，若必责令交金解部，诚恐拂其志愿裹足不前，仍于集金之举无所裨益，臣悉心察酌，除被议人员报效巨款仍令赴部呈交外，其余报效之款，如本人愿捐山东学堂工赈经费者惟有仰恳。天恩由山东兑收济用，仍遵照光绪二十八年七月十九日部议由臣请，旨奖励实于东省内局稍资补助谨奏。
    ◎直隶总督袁整饬各州县督销芦盐例章咨会顺天府尹河南巡抚查照饬遵文
    窃照盐务正杂各款皆关饷需，必须各州县认真缉私，设法督销，方足以畅官引而裕饷源，是以惰光彩盐引欠一分者停升，欠二分者降俸一级，欠三分者降俸二级，欠四分者降职一级，俱令带罪督销，欠五分者降二级调用，欠六分者降三级调用，欠七分者降四级调用，欠八分以上者革职，又定章商人无盐运往罪坐商人，如存盐莫售或致商本占搁无力办运，则咎不在商而在州县，仍应查取职名，照例开参，其失察私煎私贩，轻则降调，重则革职，例章何等森严，各州县理应懔遵办理，乃近闻芦纲各岸州县只知需索陋规，并不认真缉私引盐，销数多寡更不过问，以致私贩横行，官引积滞，亏课病商殊堪痛恨，现当度支竭蹶商力凋残，亟应整顿维持，以裕课款而纾商困，嗣后芦纲各岸州县务当痛除积习，设法督销，期于官引日畅课款日增，倘或再蹈因循恶习定即照例加等严参，其原有盐规姑不深究，如再巧立名目续有增加甚，或纵容丁役格外需索，准由商人据实禀报，以凭撤参，并由运司随时认真查察禀办，不得瞻徇，一面催令各商迅速照额领运济销，违则照章惩办。
    ◎两淮运司恩饬淮南总局传谕场商加增桶价札
    照得加增桶价一案，前经札饬该局，并通泰两分司转饬二十场大使各就地方情形妥筹议复，迄今尚未复到，若必待各该场一律复齐再行酌定，既恐筑室道谋久无成议，且恐所议尚未妥洽，则往返转折徒稽时日因思各场垣商大都寄寓扬州自可由司核定数目，饬局就近传集众商谕令遵办，本司前因各岸需销曾有专加尖碱两项桶价之议，现查各场存堆盐数和盐仅及尖盐四分之一自应一律议加，以免畸轻畸重，大司通盘筹画，除通属吕四场本只一垣自张殿撰集股购办后，有筑田造卤设厂聚煮尽撤各灶之说应俟办理就绪，另案核夺，又金沙一场无盐可产均应无庸置议外，其余十八场就各按各场原定之价不分尖和碱盐，每桶一律加钱一百文，本司为恤灶增产起见，非使灶户煮丁稍沾余润不能禁绝偷漏，现在销多产少，少偷一引之私各垣即多一引之收数亦即多，一引之余利以灶情而论加增百文尚嫌不足，各该场应即遵照办理，限本月十五日禀复定案，不得稍有计较，惟和盐产多销滞，其桶价准由该局体察情形，如不能与尖碱之价一律照加准其酌量减少，但和盐每桶于百文内减少若干，碱盐即须于百文外再加若干，缘碱盐销数本旺，近又加增西岸，每纲五票场存三万余引仅敷年内销市，来年即无盐应付，非设法增煎不足以裕场产第和多碱少减和盐之价以增碱片，各商自无不乐从，然所减之数至多不得过三十文以外，倘各场商人迟疑不决逾限不复，本司惟有通饬照办不能延候特札。
    ◎山东酌提当内息本鼓铸铜元章程
    一此次专提发商生息原本作为鼓铸铜元经费，不必限定数目，应先由司局会衔通饬各属查明，该处发商息本银钱各有若干，如何生息开具详细清折报局存案，一面传集当商饬令量力呈缴，由各该县汇齐解省交官银号点收。一各处息款银钱不同平码亦异，银款应饬令一律合成库平钱款，即由该商按照市价易银缴由该州县批解以归一律。一各处地方公款有因境无当典发给他项商人生息者，亦有因发当之款过多另发他商者，应由各州县一律查明，饬令量力呈缴。一各处发商生息之款有按年按月之别或几分生息或几厘生息亦不相同，大概皆系以本地公款作本地公用铜元局提用后，应仍照原案由局生息。一酌提此项官本应以当商缴款止息之日为铜元局收款起息之日，免得各该县办理善举，中间忽有短绌，将来铜元局资本充足发还各商其接续，亦视此例如各当商不愿领还，即暂存官银号生息留办他项要政，但届时无论办理何政必须详明。抚院批准不得私自通融，一各处生息多系地方随时取用公款，其俟各州县应用时再行来省具领，既恐缓不济急，且事涉繁琐多窒碍，应俟提用商务局开单行知官银号，于应还铜元价内照下条酌定之期，按期扣还专款存储，各州县需用时，应先行设法于外销项下筹垫，每年分四月十月两次来省具领。一此项生息既归官银号代为收发，应令官银号每年立收支总簿一本，将提用各处息本收支数目分别随时注明，按年生息者分四月十月两次收还，按季者于四仲月列收，按月者一月一收，仍照章按月造报，并每届半年通结册报一次以备查考，一各商资本厚薄不同，资本较厚者率皆情愿缴出以免生息，其资本短绌之商或反藉官发之款以资周转本局，此举绝不一概饬提应缴各州县就近询明，如有必须留以作本者或距省较远之处领解不便者均准取具，该商情愿留作资本甘结送局备案即免呈缴。一各属发商之款生息厚薄之不同，此次酌提息本如有不愿全提者，应准择生息最厚之款呈缴庶于兴利之中，仍寓恤商之意。一当商便民最大获利，最微吃亏，亦最巨往往有宫本久已提清，而官息仍须照缴者，官非一任事非一年，此弊殊难究诘，现既设局保商须实尽保商义务，经此次酌提官本以后，拟查明通省当典此项无本生息共有若干，俟将来商务大兴，当由局通盘筹计别设良法永为阁省当商除此积弊。
    ◎各省财政汇志
    京师，政府刻与美国专使精琦会议币制，已定银币分七钱二分、三钱六分、一钱四分、五厘七分、二厘四等面，曰大清银币上满文，边汉文，户部二字下合库平幕上龙文，下洋文，大清一元字样铜币分当，二十文当、十文当、五文当、二文面曰大清铜币，其余边文龙文等与银币同业经呈进样本奉，旨依议，政府曾拟创设国家银行由部奏奉，俞允兹由户部拟定章程三十二条当即移咨各省一体饬属知悉，以便遵办。政府自增窑赋以来，所拟章程业由商部札发各直省饬遵在案，兹悉各督抚接奉定章，即转饬所属一体遵照。庆邸为练兵处需款，前已咨请户部按月拨经银三十万两，赵次珊尚书接准咨文，因库款仅存二百七十万，当即据实驳覆，惟户部银库存款自遭癸卯火灾当经那琴轩尚书盘验尚存银六百余万，今赵次珊尚书复行盘查实银仅存二百七十万云。户部财政处电饬各省铜元局将实在铸本声明，每库平银一两，究竟能铸铜元若干，互相比较留赢裁绌，据天津报称每银本一两能铸当十铜元一百六十枚，江宁报称一百七十枚，湖北报称一百八十枚，广东报称一百八十二枚，其余闽浙等省约一百六七十枚之间。日使阻止山海关道文韫前往营口，政府已议准将营口关税归日人征收，以二十年为期。商部已将江海关道所拟关税洋款存庄生息章程核准，并已咨复南洋大虑转饬认真妥办。
    山东，东抚周中丞近日奏报云，丁漕赢余已于未奉，旨前提解实难再提，现拟劝办官损已刊刻公启派员分赴各属剀切劝导，其竭力倾囊，慷慨乐输者颇不乏人，虽未报截约计可得银十两。
    山西，晋抚张中丞为遵筹练兵处常年经费起见报效银三千两，藩司四千两，臬司二千两，冀宁道一千两，河东道二千两，雁平道八百两，又归化关公费银二千两，归绥道一千八百两，又州县籴变米豆盈余等项约可得银一万七八千两，酌提商税银一万两，畜税银四万五千两，合计每年可认解银十万两云。
    江苏，江南铜元局系前督刘宫保奏明开办，每铸本银一万两能铸铜元一百四五十万枚，约可盈余千两之讲，嗣张香帅署理两江即添购新机扩充铸造，以其盈余作为三江师范学堂经费，近新机已陆续运齐，开炉鼓铸，连同旧机每日约可出铜元一百万枚，估计当十铜元一枚成本只须制钱六文，魏午帅以江南兴学练兵各款全赖铜元盈余，故已会同苏抚奏请将该局所有盈余■■■局用等费外，其余悉数归公充作本省兴学练兵，一切新政公用云。宁属芦洲光绪二十五年即应大丈迄今未及■■兹绿奉。旨著督抚竭力整顿财赋以裕饷源，江督魏制军次第会同江苏抚军派员查勘，各属沙于滩涨田地以■升科，如泰属之荡地，徐属之湖滩，淮海之苇荡均经魏督先后委派道员前往查办在案，现准政府迭次催饬，已将清查沙田洲办法情形分条奏报，刻又札饬藩司清厘芦课赶紧大丈分别新旧滩涨，按则升科江宁藩司黄方伯昨已札委寻知县汝杰勘丈阜宁安东兼中正场芦洲委孙知县玉堂勘丈如举芦洲，其余各属凡有芦洲之区日内亦需接续委员分投勘丈。桂省久困于匪乱，军需支绌，民力凋敝，两粤督抚奏准开办广西饷赈捐，兹派道员来宁设局，除请江宁大吏出示晓谕外，并派知县数员分投宁省镑属劝捐。
    江西，乐平县杜大令磷光前办小学堂拟就所产靛青酌收捐款，惟靛青已改统捐商民不服，且有劣绅从中陵使，该处人民素称强悍，因即聚众起事，将厘卡盐卡学堂教堂抢劫一空，该县飞报上台即委朱观察子春商大令言志前往查办，并将杜大令撤任。赣抚夏中丞札饬牙厘统捐局略谓，近来改厘为税各项大宗货物均收统捐，其余零星货物亦应次第改办，即如米谷一项亟宜改办统捐，应于江省每河择一扼要首卡兼收米谷统税完纳之后，所经各卡照例验行，如有多带提解充公，不准抑勒加补，限十日内议章兴办。
    浙江，浙省现拟仿照江苏湖广等省澳用司印三联契纸，颁发各厅州县转发城乡殷实绅商转卖，听民购用定价，每张售钱一百五十文，买业之户赴县投税仍应缴捐，发给契尾，其未用官契以前，凡未税各契限三个月补税，此项官契中联契纸则截交业户收执，上联则缴验随税银解司，下联则存根备查，闻已订有章程七条。宁波郡城珠宝、玉器货物来自申江，向无捐款总办宁郡厘局刘海臣太守以百货厘金一再议加各商民皆能急公报效，此项玉器皆贵重之物，非殷实之铺不能储，此待沽亦非有钱之家不能备价购买，与寻常日用所需之物不同，兹拟一律抽捐以资公用。
    福建，闽督李中丞定议在闽省开办官银行聘请何省雅太守为总办云。福州银元局总办鹿观察札饬厦厅出示晓谕云，福州银元局归官办后，所铸二角、一角、半角等银元行销颇广，商民称便，去岁停铸后市面顿觉缺少，本总办体察情形，当禀督辕重又开炉再铸，唯前铸银角边之字中系四点花式刻特改成一点花式银色极佳，与前无异，诚恐远近商民未能周知，以其花文有异不通使用有碍销路，为此出示晓谕一体遵照，如有钱店藉端不用准就近地方官夺办云。
    湖北，汉阳夏口属地酿造膏梁汾酒槽坊等业为汉镇商务，大宗年来认捐甚巨，近因生意减色，该帮谭义兴等联名具情禀恳夏口厅汉阳县求予减让，经县批示略谓，据禀商情困苦系属实在情形，惟学堂为自强基础万难再行缓办，而夏汉贸易实以该业为大宗，本应按照禀定章程抽收不能通融减让，但念该商等素明大义，认捐之项已属甚多，姑准减半折收，以顺商情，而示体恤云。汉上向为茶商会萃之区，洋关税则每茶百斤，税银一两二钱五分，茶梗茶子与之同例，今年茶梗出口较多，各茶商以该项成本甚轻，税银每浮于估价照例完税颇不合算，因具公禀请将税项核实。昨奉总税务司饬知，此后茶梗一项照估本每值百两抽税五钱，已经汉口税司克乐思君奉饬施行。驻汉口美领事照会江汉关道云，近来访闻有等华商假美国商人名号在内地违章偷漏厘税，此后如有此等事件，请照章办理云。
    陕西，陕省厘金素以烟土皮货水烟为大宗，岁收不过六七十万而止，自去岁盐斤加价以来，入款较昔年几增一倍，现闻三河口一卡收潞盐加价，仅及七月已收至十九万之多余可概见。
    广东，粤督岑制军前奏拟借民款三百万两办理地方要政，限十年内摊还，以缉捕经费及闱姓三票彩票五项承饷作抵，现闻此件业已接到部覆奉。旨依议一俟岑制军东旋即行委员开办。近日，赣皖湘鄂各省督抚会商筹办土膏税捐一节经拟定章程，凡由两湖押运出境经赣省按由赣转运折入粤东，均应在其省分交界要隘之区设局委员验收落地税捐，以杜中途洒卖及覆行灌销之弊，此事曾由赣抚电商粤督并准粤督札行厘厂抽收，其由江西省运来者则由韶州东关厘厂抽收，由湖南来者则由韶州西厘厂抽收，由广西梧州等处来者则由都城厘厂抽收，由广西南宁等处运来者则由廉州、北海、高州、水东、雷州海口等厂抽收，今特行赣鄂等省习焱粮嗨熬瑁凡土药在各该省饼境，由各该省抽收过境后押送出境，并抽落地税，节节押运似可杜绝漏倒灌，拟即在南雄境内酌择扼要处所设立查验土药厘卡委员前往办理，至惠州之和平与赣省之定南接坏嘉应州之平远兴宁与赣省之长宁亦接坏，其余湖南之于广省韶州、连州，广西之于粤省便宁都城、信宜均有水陆可通，应由局札属察度情形在各处设卡抽收，并咨由湘桂各省一律举办，以杜绕越等情详覆督抚批准照办，并咨会湘桂两抚查照办理，近闻厘局已委候补知县卢令咸谷前往南雄州该处择要设卡征收。
    广西，龙州商务近颇兴盛，有人与驻越之法国税司商妥，凡由香港货物运到龙州者税关格外体恤，只征值十抽二以通商旅，经已试办有效，又由郑京堂纠合龙商拟在南街开设一通商银号，具本五万元，郑出二万员，商出三万员，以便周转，镇南关已有官银号，今又增一号名曰新龙。
    ◎各国财政汇志
    韩国，六月二十日，汉城电韩国署理宫内大虑朴镛和与日人高木文平君订立借款条约，其紧要之条目如下：一、韩国政府因设立银行向高木氏借款一千万圆。二、以三十年为还清该款之期限，在其年限以内亦可还清。三、其利息一年五分，以宫内府及政府之诸税为其担保之物，惟宫内府所属之山林矿山及未开垦之荒地不在其内。闻此条约甚为秘密，当初并未由日本公使承认，并闻又聘高木氏为银行顾问，一俟款借到后，韩政府即将其九分之一交高木氏购办军器，另再订特别之条约，而韩国人民亦颇有反对此事之象。
    日本，日本军费逐有加添，从开战至今日已用去二万万零八百万，此项军费借于民间者七千七百万元，借于英国者六千万元，借于本国银行者三千万元，节省鲍费二千五百万元，特别战税六百万元，杂务二百万元，各衙门节省用款八百万元，近来约计日军用费每日须一百万元，虽所算尚未满足，然今年必不过三万万零六千万元，而政府前日所议则有五万万零三千万元。六月十八日，东京电，日本现因第一次之军资金五亿六千万元，仅足供本年年内军费，故若交战延至明年则更需第二次之预算，不得不增大其军费供给之数，日本当局者现已调查财务，当局者目下亦正在专事调查关于该财源之事，因须另设新税，故现将食盐专卖及绢布税两项再行调查，又房屋税茶税等亦正调查，以便预筹明岁之军费。
    ●第八期・实业
    ◎论实业所以救亡（节录六月二十九日中外日报）
    自日兵据守高丽之后，而日本驻韩公使有向韩廷要请垦荒之事，韩人多不愿者，至结为会社，以拒日为名，其政府亦以自行办理谢日人，然日使之意未泯也，有谓韩人之结拒日，实为党派之私利禄之见者，此非吾国切肤之害，可以不必深求，然窃就此事而有所省焉，则以实业之兴衰，关于国势之存亡是也。吾因是而悟列强之用心，凡欲颠覆人国者非有所甚利于己，则断不亟亟图之，而其所利者乃必不在于其占籍之人民，而在于其自然之地利，举凡所谓农工商矿之事无一而不启其觊觎，而染指之念既殷则窥伺之心愈切，盖不啻举全国公共之产，而皆为负乘致寇之媒，此等事例见于中国者几于书不胜书，而以承揽工程测勘矿山二者为最伙，主权之丧恒必由之，固不独粑抑膏已也，而推其致此之故，则皆起于实业之不兴，盖外人虽有涎我利益之情，而万无纟醣鄱崾持理，果使一国之民皆能振兴实业，举所谓农工商矿诸事者开拓经营，不致货弃于地，则彼外人者虽有攘取之心，更无着手之处，亦只可为临洲之羡耳，惟我既不能自辟其利，则已自弃其为地主之资格，而后旁观者乃得为越俎之谋，即为地主者亦竟无辞以间执其口，前者之愿方偿，后来之徒益众，地利去而国势随之以去，古人所以有石田千里谓之无地之言也，此次高丽垦荒之案，韩人以自行办理拒日本，其词甚正，然何以不办于日本未请之先，直至声言要索之时始欲以空言抵制，此诚不能为韩人解者，固知日本之愿，未易从此遽休也。近年之间，我国于外人尝试之举，亦颇谋所以阻之，即如矿山工程等事，明哲之士乍见外人有所谋画，亦每筹自办之策以尼其也。（如近日安徽全省矿山之事是其最著之例）然犹限一二端，而未推及其全体，见此一事之为害，则但思兴此一事以御之，虽然遍中国之广，二万万方里之地利，二十六万种之物产皆外人之所甚欲也，非举一国之实业而提倡之，通力合作，以自养者自保，则更何术以救亡哉。夫见一二矿山工程之关系，遑遑焉忧之，而于全国地利之关系或朦焉而不察，不知推此一二事之关第，以及于全国之关系，则此一二事之患可尼，即亡国之祸亦可遏，而其所以遏之者，舍提倡实业之迫，岂有他法欤，呜呼。日本固以提挈韩国为己任者也，而今日之设施于韩国者乃不为急整其内政，而先以垦荒之说为言，则是实业不兴，即亡国之兆，其证据有若是之著者，可畏也矣。
    ◎论女工（节录甲辰第二十一期商务报）
    同是圆颅方趾之俦，有官骸口体之具，有知觉运动之能，而男子独任其劳，女子独为其逸，直若舍炊舂鞠育以外，不必担一毫之义务者，挽近世之颓俗孰有甚于此乎，考中国男女生息之数，据周礼职方氏所载，惟冀州之域，其民五男二女，其余诸州皆女多而男少，以女较男，其数当赢五分之一，乃以目下通国男女计之，又若女少于男，与三代盛时为反比例者，则以溺女之风于今为烈，有以预蹙其生机故也。夫女人既不能使嗣宗礻方，又不能自谋衣食，在在须仰给于男子，是以贫窭之氓，咸以生女为大不幸，或屡缘弄瓦而付诸清流，或未及衣裼而投诸隘巷，此女口之所以不蕃也，然则欲养女口，莫若禁溺女之风，欲禁溺女之风，莫若广劝女工而集其力，力有所用，即口有所资，如是而犹以生女为不幸者，未之闻也。
    吾尝遐稽夫秦汉以上，自轩辕之妃西陵氏始教民蚕，后此蚕桑纺绩之事遂为妇女之专职，成周之制，自后妃夫人以下至庶民妻姜，无无所事之妇女，王后亲织元ヨ，公侯之夫人加之以舵延，卿之内子为大带，命妇成祭服，列士之妻加之以朝服，自庶士以下皆衣其夫，莫不社而赋事，贫献功，故四德之中，工居其一，司马迁言，太公封于营邱，以其地斥卤，人民寡，乃劝其女工功极伎巧，其后齐国之富，至冠带衣履天下，汉制，宫人有罪者，输织室现以纺织蚕织，民间之有罪者，其女子为白粲，课以品别粢盛，因其有罪而罚之作工，与因其患贫而劝之务工，意美法良，均非后世所能及，夫周汉户口之数尚不逮今者三分之一，顾于女工犹汲汲如是，是以家给人足，几于比户可封，今民数已达四百余兆，而坐食无能之妇女，殆居其半，有不慨斯饥而伤终窭者耶。
    难者曰，妇女之聪明才功皆逊于男子，即使教以工作，裨益几何，噫，为是言者，其亦勿思之甚矣，夫乾道成男，坤道成女，钟毓之灵，何分轩轾，自古妇女之卓卓可传者，如邓曼料楚师之败，陵母知汉室之兴，木兰负羽以从军，曹昭挥毫而作史，回文之锦，制自若兰，列国之图，绣地赵氏，而毛诗三百，帏房之作居其五六，浸假若而人者，易裙钗以冠弁，变巾帼为须忧虑，安在聪明才力，尽出乎男子下哉，即使今日妇女之知远不逮古，而教之以技艺工作，未可不胜其任者，中国自秦汉而下，女学不讲，妇职不修，致使为女子者，略堪温饱，即不肯操劳，偶尔食贫，辄终朝诟谇，抑若口体之奉，固宜由男子供亿也者，而男子则无论其劳心劳力，仰事俯畜，皆所不免，多则八口，少则五口，莫不取傍于一人之身，往往终岁勤动，而老稚犹转乎沟壑，骨肉不免于饥寒，生之者寡，食之者众，力小任重，此家道所以不兴也，而奈何而不重女工，奈何而不亟兴夫女工。
    诚使通国妇女皆有所执业，则男子之仔肩有人分任，不必以谋生为苦，内顾为忧矣，且以生利分利用职权之说衡之，通国利源，当增一倍，即国家敛入之税额亦当增一倍，不观夫欧美诸国女工之发达乎，以美利坚一国言之，凡工程绘画测量乐律诸事，以妇女操其业者至数十万人，而沙的士省之女子煤油公司则自总理以迄佣役，无一而非女子者，（见天南新报）次则为英吉利，即英国钢笔制造场而论，职工三万余，就中女子多于男子数倍，（见晋报）该两国皆以工业立国，故女工之进步亦未可限量，即如比利时之蕞尔邦，目下亦拟于敖斯当得地方开博览女工大会，已派定克来忙地诺王爵夫人为监督，所有各女工皆可与赛，（见公理报）泰西各国之女工即此已足徵大概，而环顾我国二百兆之妇女则皆无一艺之擅，一技之长，以糊其口而赡其身，夫安望工业之振兴哉。
    然则欲兴女工，其道何由曰在乎兴女学而已矣，按西国普通之女学分为十六科，以次教授，一议字，二书法，三知算，四缝衣，五精绣，六作札，七吟诗，八绘画，九札花，十编织绒衣绒帽，十一制各种花边，十二略知医理及形性学，十三音乐，十四宗教之道理，十五体操，十六地理（见汇报），我国女学之兴现始萌芽，欲仿西法教授，一时未能遽晓，惟就各地产出物品之可以制成熟货者，令妇女转相传习，如纺棉缫丝绩麻织布缝衣制履学制顾绣编织草帽等工皆使各习一门，暇时兼课以文学，俾粗通大义，讲求欧美工艺，自不难日新月异，况我国地大物博，远胜泰西，而妇女耐劳习苦之性质，更超乎泰西妇女之上，果能通国妇女皆以工业为御贫之术内肋之资，其不一蹴而跻乎富强之域者，无是理也。
    ◎奉天将军增奏蒙旗荒地招垦请派员收价丈放折
    窃奴才前以哲里木盟科尔沁札萨克镇国公旗地段，与札萨克图王旗现在丈放荒地毗连，其地亦颇堪招垦，当经札派总办札萨克图芦行局分省试用，试府张心田就近亲往劝道，并咨理藩院哲里木盟长札行该公旗在案，现据该札萨克公拉什敏珠尔，并委员张心田先后呈称，该札萨公于委员到旗后，遵即与协理官员及旗众人等商议妥协，拟将本旗南段一带荒地宽长各百里收价招垦，并以该旗现有办公急需恳先借银一万两，俟收有地价即在该旗应得正款项下扣还等情呈请核奏前来，奴才查近来各蒙旗牧政日衰，咸知耕种有益，往往私招民垦，并无一定章程，甚至民人麇集私相展拓需索不遂，又欲施以驱逐，而佃户安土重迁动辄聚众滋事，比年讼案层见叠出，办理甚为棘手，诚不若由官丈放不特垦户升科纳赋视为恒产之依，而蒙旗得收地价岁租尤获无穷之利，况设官建治则保障堪资目，今已经招垦各旗莫耕凿相安人哥乐利，奴才前于光绪二十一年在署理黑龙江将军任内奏陈兴利大端折内，请将各蒙荒一事由官查核丈放良以此也，兹该札萨克镇国公拉什敏珠尔及该旗众人等以时势艰难，愿将该旗南段荒地由官派员丈放收价招垦，实属深明大义，与甘受困敝，故步自封者回乎不同，至该旗所请暂行拨借银一万两，业饬如数拨文具领俟收有地价如数扣还归款，相应据情奏闻如蒙，圣恩俯准招垦恭候，命下之日即行设局派员妥拟章程前往开办，至于该旗报效之款亦即查照札赉特札萨克图现办成案，体察情形，一并奏明办理谨，奏奉，朱批著照所请该衙门知道，钦此。
    ◎江苏巡抚恩奏试办工艺局片
    再查各国致富资生多由工艺，苏州户口繁庶贫民生计维艰，尤不可不早为筹计，因集官绅详筹妥义，但期无业之民皆能各习一艺自食其力，既可免于游惰，自足开辟利源，查得元和县有旧废仓房，地势宽敞，堪以建造工艺局，所当经委员会同地方官勘估兴办，将旧有平屋一百十九间算计修整添造楼房五十间，东西大厂四座，品评院竞进院各一所及委员司事办公各处所通计用工料银一万七百两，一面购定机具延订教习，先招工徒一百五十人入厂习业，制造土货，如织花素布花素纟骞诵宓壤啵仿造洋货，如织毛巾、绒毯、地席、洋袜、汗衫以及造皂、卷烟等类，均民生日用所需，易于运售之物，先行试办，俟有明效再分别扩充，其一切经费仅就地劝集捐款银四千五百五十两，而开办暨常年所需以及工本等项每年约需银三万余两，先由司库核实动支造报谨，奏奉，朱批该部知道，钦此。
    ◎两江总督魏饬知江海关道袁大生纱厂增设崇明分厂转饬该县示谕保护札
    光绪三十年五月十七日，准商部头等顾问官办理通海一带商务翰林院修撰张咨窃通州海门崇明均产棉花，壤地相接十年，前乡间织户多用机纱，销行日广。光绪二十一年十二月，承准前督部堂张奏派经理通海一带商务即经先就通海两境棉产纱市适宜之地鸠集公司建设大生纱厂，计二万四百定。二十八年复就原厂增定二万四百。二十九年陆续添开，至本年春间开齐，现因崇明利用通纱常若不给复于该县外沙江北与通海水陆可通之永泰沙地方增添大生分厂，计纱机二万定，合计买地购机建造厂栈以及运本共需资本规银八十万两，拟章集股次第开办厂屋基址，现就永泰沙已经购定一百六十五亩，四分三厘。四月十三日，移请商务局转详贵部堂在案，纱厂业兼工商设厂之所必度厂之四面，生货所产浮于厂之所需，大半熟货所行浮于厂之所应，小半入乃不竭出，乃不噎前，督部堂张奏派经理通海一带商务本兼通海邻近之地在内，且通厂纱机系属官本尤不得不审慎从事，是以度量形便空出海门，仍与海门水陆俱通之崇明北沙增分厂，假如内地绅商复有建设纱厂者，则崇明本沙尚可容一万余定之厂庶实业之增长与保守两无碍，至分厂与本厂均系股分有限公司，附股姓名及办事员详细章程须俟股齐开办方能呈报，所有大生增设崇明分厂缘由及集股章程合咨呈贵部堂鉴核立案，并请饬下崇明县先行出示，并随时实力保护以便兴办等因，到本大臣准此查来文所叙移请商务局转详立案之件，现尚未据该局转详前来合行札饬，札到该道即便转饬该县刻日出示晓谕，妥为保卫，勿稍玩忽，仍交遵办情形报查特札。
    ◎钧窑磁业公司章程
    第一章，试办大略。第一条，本公司现奉抚宪札行遵照部章振兴磁业等因，查河南古窑柴钧汝最著陶说所载，钧窑有兔丝纹火焰青葱翠青朱砂红茄皮紫各种名磁盛行于世，近数百年来，此业久废，今照章开办，首以追复钧窑古磁为主，嗣后逐渐扩充，以次摹仿唐哥等古窑及景德镇脱胎诸种，并制造东西洋细磁以期推行尽利。第二条，本公司以改良土货为宗旨，按照古法参以近日化艺诸书，撮其要诀，择授巧匠考究本地土质，调配金石各种釉料，并巧制形模精候水色，俟刻期开办后，即将所出各种磁器分寄京都、汴梁、天津、上海、汉口各处，并送东洋以便中外官商鉴别定购，如有家藏精美古磁愿送至公司仿造及绘画图式寄制者，本公司悉皆加意经理。第三条，本公司所出各样磁器，各种釉色均按成色优劣分别上色、二色、三色，审酌定价，另行刻单登报，若运送扣省，除按道里远近另加运费外，凡客商自来公司转运者，其价目皆按定章核算若价值或有增减必由公司先期登报声明，每出一窑各司事工匠公司品订等第注册申报总办查核，不得移上作下，品下为上，务期货价相符，昭著信实。第四条，本公司先集股本银五万两，每股银五十两，在禹州交万盛新盐店汇收，在河南省城及上海、汉口、京师均交大德通票号汇收，随时填给股票凭折为据，无论本省、外省、外埠、各绅商人等皆可入股，但不得参入非本国之人股友，自取票以后，不得自行抽回股本，如需转售必报明公司缴销原票，将该买主姓名填写另票发给，不准私售非本国之人，如有此项情弊查出将股票凭折作为废纸。第五条，本公司设于禹州城西六十里之神烧颍由豫南公司派员总办照章经理一切事宜，现因急于试办，先由州署借垫款项作为基础，一俟股本招集即行逐渐扩充。第二章，各项条规。第六条，本公司立管帐处一所，派司事一人，专管收发银钱釉料及公司各项开支，所有银钱大小出入帐项均随时登记，实存实载，不得浮记，银钱均照本色不得作价抵扣，银钱往来均有凭折，凡支发各项帐目必详细注明年月事由作何动用，以备查考。第七条，本公司立管收发处一所，派司事一人专管收点，各匠熟坯及入窑装坯出窑成器各项件数分别上二三色磁器及发售转运等事均须躬亲过眼，随时登簿，并随时开条盖戳交管帐处登记存查，所有磁器无论何人非照定价现钱不准携取。第八条，管收发管帐司事每月在公司常川住宿不得擅离，按照条谕查考工匠一切作法是否均与定章相符，每窑照章扣算，每件磁器成本每月将各项收发实在数目开具简明清折呈报总办查核，以便每季总造册报转申豫南公司。第九条，管杂务一人，管采买药料、颜料、五金、杂釉、泥土、煤柴等事，所买各色药料随时交管帐处收储所，买泥土柴煤随时眼同过秤，开码分堆，劈柴上垛堆垛，编号各标若干斤，不得混杂，均报明管帐处支领清发，不准拖欠致生弊端，所有釉料泥土柴煤各项均应及早宽为筹备，无得临时缺乏，贻误要需。第十条，匠首兼管窑看火一人，管配搭新鲜五金釉料制作粉定琢器两种刑模，并各样彝眉瓶壶刻工察看火色，查阅各匠所作生坯上下四周皆须详视，如圆器有无厚薄偏侧，方器有无倾欹折裂，底口镟{穴乙}是否细薄戏及熟坯配料上釉是否合宜，盖匣封固装窑起火均应一一细心经理，仍自行作各样磁器一体照章给价。第十一条，各样磁器坯胎均按尺寸大小及工作粗细核定工价，另单开列各匠所作各坯上釉后由匠首交管收发处验收，照章给价，不得争执。第十二条，凡在公司各匠均应随同匠首互相讲究配釉制坯精益求精，如有自出巧思，创造新釉仿制各样古器烧成之后呈总办品阅，果系出色，除照章给发工价外，另行从优给赏，各匠无应择徒传授，不得自秘其术。第十三条，工匠所作生坯由该匠自行经理，至烧成熟坯上釉点交管收发处验收后，由管收发司事眼同查验，随时登簿，即于该匠名下总写某日交磁坯共若干件，分写各釉各磁坯各若干件，报明管帐处随时清发工价，不得预支，至入窑装坯各匠均不准将自作物件私混装入，即由管收发司事查禁，每次按装匣定数随时登簿，总写某年第几窑，某月某日入窑装坯共若干件，分写各釉各磁坯各若干件，又至出窑成器管收发处会同管帐查验登簿，总写某年第几窑某月某日出窑，磁器共若干件，分写各釉各磁器上色二色三色脚货各若干件，不得遗漏错误，登帐以后统交收发处存放，如有损失，查出何样名色何等价值责成管收发司事包赔。第十四条，工匠无论大小建每月以二十八日为率，每日限定五更上工，黄昏下工，除三餐外不得擅离作房，非遇节期不得相率告假，违者由司事禀明总办查究。第十五条，五金釉料红绿青黄各色每斤能出深色磁器若干件，浅色若干件，又每窑应需柴煤若干斤，均已迭经试验，著为定例，由管帐处将釉料柴煤照例核实秤量斤数，支给不得浮滥，又生土若干车能作大小磁器若干件，均应由管帐合烧坯及成器若干件随时查核，不准数目不符。第十六条，公司磁器入窑每月限定次数，匠首等不得任意耽延，凡未装窑之前，管收发司事即须会同匠首将此窑应装何等货色应用何项匣钵先时一一预备齐妥，开窑取出磁器之后，即赶争将续烧之坯装入，不得预备不全，临时遗误。第十七条，钧磁生坯最忌烈火，现与神筛魍胍せФ立合同，各窑每烧二次，由公司搭烧钧磁生坯一次，每窑搭烧四十匣钵，每匣钵酌给钱二十五文，由公司匠首择定窑内妥善处所搭放，不得易置他处以免焦裂，又生坯装窑之后，责成各该管窑觅人看守，每次给钱五十文，如有损失责成各该管窑经理。第三章，各项开支（节录款目其银钱数目从略）。第十八条，总办委员车马费，管帐司事一人，管收发司事一人，匠首兼管窑一人，队勇一人，支应杂事一人，磨釉料二人，碾白药碱料二人，饲牲及粗役一人，包窑二人，和泥二人，劈柴二人，添火二人，装窑三人，开窑三人，担煤及渣一人，以上各项均照现在窑场局面，每月烧窑次数核实定额不得随意增加，嗣后扩充须按此定率类推，各色人等如不称职，由总办查明撤退，若损失货物银钱惟荐主是问责成包偿。第十九条，本公司开办伊始，已经禀明免厘在案，俟三年后获有利益照章在本省完税，并以余利报效。国家现在公司火食一切务从节俭，在事人等务各实心任事，以期利益均沾，每年正月结帐，除清还借项及各项开支，并应留周转资本外，如有赢余作十成统计，以六成分作股东余利，倘股本无多余酌量分成外，即将次年借项提前清缴，以四成归在事人等分红，由总办核派所有，以上章程如将来办理日久有应行修改之处，由总办体察情形，随时更订呈明豫南公司批核。（附件）谕工匠贴，第一精选猛磷髋魍旰萌赖细土神伤出，以净五花土为上，须详视土块中有青黑界道回旋作花纹闪烁若金星者方可取用，夹杂黄沙土者断不可购，各匠可自往各山寻觅好土，各以所得作坯比较高下，又泥性有硬软不同，各匠必随时审察调和。第二淘炼细泥欲得细泥必须多费工夫，淘炼先以水池浸土，二人用木钯翻搅漂起渣滓加水少停，再开水眼使细泥流出水沟，转至泥池过以马尾细罗装入大缸，澄清去水另作大木框下铺新砖数层覆以细布大单，将澄清泥浆倾入紧包，用砖压乾移置大石片上用铁锨翻拨，令实再用手足和熟以便作坯，凡泥澄好切勿使灰土树叶飞入杂坏土质。第三作坯要诀制造圆器，每一款式动经千百不用模范断难画一，每制一器必按准式样尺寸算定泥土缩性造模镟坯，大致一尺之坯烧成只得八寸，按此核定则成器齐一不致大小参差，又圆器尺寸虽定于模，而光匀轻薄尤资于镟，镟工必精细耐烦，镟刀必锋刃薄利，镟时必周详审视，务使细致灵巧与模相合，不可草率瓶枳鹨徒悦琢器，其圆者仍如造圆器之法，其镶方棱角之坯用布包泥，以平板压之成片，以刀裁之成段，用原泥调和黏合，若小种器具则用印坯之法，先按式作模调泥脱印，凡有应锥拱雕镂者须候干定始付雕刻堆捏，各器名曰粉定盂壶等类，柄嘴花纹均须自然精巧。第四配釉蘸釉白药极须碾细青灰极须漂净或改用柴硷详细较准，分两调配各料必用漂细极净之料，不可稍杂异质及粗渣灰屑，又须调和极匀，勿使重质澄下，轻质浮上（加醋少许则料不下澄），则蘸于器面无深浅不匀之弊，钧磁各色釉料皆以白药为母，白药性烈，每易脱落，又石蓝性沉，玻料性滑，每易流坠，须调和配罩得法则磁色光亮声响清越，如天雨阴湿必烘干合宜，蘸釉必须均匀，不使堆结起泡，蘸时用手必须灵活则釉均。第五制造匣钵磁坯宜净一沾泥滓即成斑点，且窑风火气冲突伤坯，所以必用匣钵制造，匣钵之法，泥土必须碾细作成口底，均须平正大小必须合套周围无缝，免致走火冒烟伤损磁器。第六成坯入窑坯成蘸釉装匣必安置平正，勿使欹侧致烧成有粘边缺边之病，入窑必分别前中后及上下火势缓急量器及釉色之宜配合窑位安放，又必大小弦耍不得参差错杂，多占空地，装好起火，归匠首及添火者细心审看，至火候已足即行止火，不得迟早，失宜古法磁器烧成止火必封闭窑门，则窑易冷，现在必须照办，匠首等审明止火之时即应将窑门风道火眼概行封闭，惟烟突不封则余火速灭，而窑易冷釉自凝结光润，欲得磁器十全完美，釉色光茔，必照以上各事细心讲求，缺一不可，古作磁法有土细料细工细坯干窑干柴之语，所云土细即选土淘泥之事必细心也，所云料细即选药配釉之事必细心也，所云工细即作模镟坯制匣之事必细心也，所云坯乾即装匣时细心审视坯釉及安放合法也，四者皆备坯胎必无疵病，此匠首与各匠之责也，所云柴干窑干皆烧窑时事窑有罅隙，即须补整，柴有生湿，煤有爆炸，即须挑择至起火之后，则添火之关系尤重，必以均匀为主，先溜后紧切，须渐次增加，不可骤然猛烈，尤不可忽紧忽慢，如此数者皆细心体贴，则烧成之磁必能十成完好，此匠首与添火者之责也。今按每出一窑照器色美恶明定赏罚如下：釉色光莹鲜泽，器具十全完好者为上色，釉色光莹鲜泽，器具微有小疵者为二色，釉色沉黯，器具十全者为三色，釉色脱缺不具及罅折与口边毁剥者为脚货，各匠由公司给予印章一方各于作坯胎印记，每出一窑即按记分别某人所制之器照前定成色查核，如得上色者酌提定价十成之一，划为十分赏给匠首，四分作匠，四分作匣，钵者一分，添火者一分，以示鼓励，二色三色无赏无罚，脚货可出售者尚免议罚，若脚货不能出售者，照件数成本共计若干，划作十分罚赔匠首，罚四分作匠，罚四分作匣，钵者罚一分，添火者罚一分，以示儆戒。
    ◎各省农桑汇志
    直隶，署香河县唐大令就县城设立阅报公所两处，并购农学新书数十种分交两所，传观时复亲往解说，以开民智，近又禀请直督袁宫保饬属广设农务学堂，造就师范，业已批准饬办。天津绅商具禀商部请筹款垦种津南荒地，嗣经商部据禀函达袁宫保转饬农务局委查筹办，兹悉农务局业已查明详复，大致谓津南沿河各处荒地实多，今体察情形拟按该商所禀第三等办法，先试建修闸坝以兴水利，请饬由天津府札行所属各州县传集公正绅民剀切，劝谕富者出资贫者出力，如果民情鼓舞，即于各绅民中择其能干者派充董事，每州县各正副二人帮同地方官筹办，请先由官筹款数万两为建修闸坝之用，将来闸工落成洵津郡数世之利云云。闻袁宫保已札饬天津府赶速分饬兴办矣。
    山东，杜宾谷观察癸卯秋奉到东抚周中丞札委查办垦荒事务，即妥订章程，带同员绅驰赴莱阳一带切实办理，兹观察业已回省销差，闻共查出官荒五万二千亩，收到契价十二万余串，除局用薪津外，实存七万余串云。山东近设树艺公司由前安徽候补道萧小虞观察主持其事办法，就东省辟荒各地相其土宜以为种植，所有开办款项拟集商股不动官款试办之初，由官拨地暂不纳课，俟有成效再行按亩计租，当由萧观察上禀抚帅批饬司局会议准办。青岛树艺官德人赫施经东抚周中丞邀约至省考察山荒，已于近省一带树艺之法研究有得，现方筹议章程以兴种植之利云。
    河南，豫抚创办蚕桑桑秧，田湖州采购来豫分布种植，因经理失人，致入夏以来，十陨八九惟怀庆清华一带经韩紫石观察设立蚕桑会，聘请学堂出身者查考性质，讲求培养日来其叶沃若饲蚕结茧获利加倍。
    浙江，浙抚聂中丞有咨文到京云，现在西湖地方广设蚕务学堂，专习饲蚕之法，因该省今年赴美赛会之丝为全球之冠，故更广为讲求以期更进。
    湖北，荆防牧马厂坐落石首监利等县频经水患颇多，荒芜，近因旗兵生计维艰，已由绰将军将该牧场集股修挡招佃承垦，俟有实效，即以此项课租充作警察学堂常年经费。
    四川，署涪州邹刺吏宪章前次所禀办蚕桑情形当经川督锡制军批奖，并饬司通行劝办在案，兹刺史呈送裨农最要书四百册禀请，札发各属广兴利源，业由川督通饬仿办，札府州县遵照矣。金堂县属淮州镇一带夙产樟构等树，近有谙植物学者谓樟可煎脑构，可造纸劝人广植，闻者疑信参半，然樟构之性宜于红土，倘山梁土岭隙地相率种植，数年即可成林，其利益何可以数计耶。
    广东，粤东染料之薯莨以广西省龙州所产为上等，惟西省因乱事，日亟贩客略稀迩来肇庆禄步一带所出茨莨极为行销，该处土人亦多赶为种植据染工云，苟能将种大加改良，则此项利权不让桑茶云。
    ◎各国农桑汇志
    韩国，韩国近设一农矿会社，由掌礼院卿金宗汉中枢院副议长李道宰等发起，业由署理宫内大臣朴容和准其有权开垦国内荒地，采择山林，开掘矿山等事，该会社每股五十元，计设立二十万股，其会社所定条例大略今录如下：一股款皆由韩人募集不许外国人与股。一技师技手不妨由外国聘入。一会社除营业费及其他杂费外，如有赢利于其中以五分纳于宫内，省一分为公积，其四分则股东分之。一设试验场以奖励农矿事业，韩廷布告人民云，开垦荒地之事当初日本公使之意，乃欲令韩国修农业之利以兴富源，窃思国之所以为国以其有人民也，人民之所以为生活者以其有土地也，我国向以土地委之荒芜，诚不得不谓之失政，然今日非无自行开垦之策，岂能让诸他人，我国决无将此利益许外人之意，业已由政府向日本公使声明，寸土尺壤决不稍为改变大小，人民其知悉此意，郡守则各应归职而安其业务焉。
    德国，柏林电，当德皇召见南非洲农人时，尝对彼等言曰，德国决不将该植民地弃去，并当注意勿使将来再遇此次之事，又令彼等安心忍耐，谓终当成全汝等之利权云。
    法国，美国温故报云，法国农务大臣行文，各郡谕令通国农民用瀑布灌田之法以代马力费简用宠所需者，仅一磨电机及安设之费耳，苟能仿而行之，实有事半功倍之效。
    ◎渔业志要
    浙抚聂中丞通饬沿海州县一律按照商部所定，准张修撰兴办渔业，章程妥速筹办，并将开办期克日咨请商部立案，以备考查。
    ◎各省矿务汇志
    吉林，吉林省三姓城东窝肯河之上流有金矿二，其两者曰泰平满北者，曰皮沟儿。珲春河上流亦有矿二，曰三道沟，曰四道沟。吉林城南松花江岸亦有金矿。鸭绿江上帽儿山东亦有所谓三道沟、四道沟两金矿。图们江永域有二金矿，曰自草沟，曰南岗。绥芬河上流宁古塔北之溪谷中有沙金场，然产金无多。
    黑龙江，黑龙江右岸漠河为最饶金矿之处，地当北纬五十三度十八分，东经百二十一度三十四分。光绪八年，俄人逾疆私探该矿，所探面积由百二三十尺，扩至五里后为中国访悉始行禁止。
    山东，沂州南乡有煤窑数处皆系土法开采，每逢大雨时，行窑底水满即行辍堡窑户往往因此赔累，兹有郯城县孙霭廷广文深知，此弊在无机器以出水因出银二千两自构煤窑机器，全具出赁于各窑户，每月赁价京钱八百千文。
    河南，武安县境煤矿十年前有津商沈聘三购地开采，运用机器所费不赀，开采之始，遇水遇石甚不顺手，然该商立意兴办始终不懈，现在产煤极佳，销售亦旺，自铁路兴筑后获利更厚云。
    江苏，前有某洋商等以湘省矿产极旺迭次禀请开办，当经督抚一再批斥，不准在案，嗣恐外人日久垂涎，故特移请江督苏抚转饬江海关道袁观察所有湘省矿产应准华商信款往办，讵料迄今无人前往，复由江督苏抚加札饬令袁观察赶紧劝谕殷实华商设法集款前往了办，以免外人觊觎。
    江西，信丰县南乡安息堡等处向有铁矿，现经向明府步瀛查看，可以推广，谕饬绅士集股兴办。瑁州河畔徐塘地方前由道库赵君勘得煤矿，由隗文阶参军经理开采，约雇工人二三百余人，每日人各百钱，近已获煤七千余吨云。
    浙江，衢督李制军近奉商部来咨，令详查矿产，所有全闽矿产若干处，何府何县何城何乡分别已办未办，是何矿质一一详列一表，咨复注册备查云云。业已札饬各员分投上下游各属往查详禀，以便咨复商部。
    陕西，美商某前往各地调查矿产，见陕西榆林府延安府一带煤矿有大利可图，因禀请商部开采。
    四川，川督锡制军函致某尚书云，川省盎甲天下，加之矿产丰厚，故外人颇为垂涎，已有某国商人禀请开办某处矿产，业已婉言辞却，特由官绅筹划资本自行开采，以保利权，现已设立矿务局数处，计划开采之事。商部接准锡制军咨开据矿务总局沈道秉坤等详案，奉札开准商部咨开俄美诸国及南洋等埠所产煤油，每岁运进中国值银至一千数百万两，为数甚巨，非设法抵制，无以挽利权，而塞漏卮中国产油以川省为最多，亟宜照仿洋法提炼，果能办有成效，随时报部等因，此查川省蓬溪县土人攻凿盐井取出煤油。光绪二十五六年间，有天顺祥商人自备本银设立顺昌公司，在该处开挖油井，数年之间颇有功效，惟于矿学有限，致所开之井或数日而枯竭，或逐日而减少。现在该公司业已派人前赴日本考查煤油矿学，俟考查归来再行督饬推广等情，合行咨覆查照等因，商部接咨后，以川省蓬溪县煤油矿既经顺昌公司开采数年颇有功效，自宜考求新法逐渐推广，该公司派人赴日本考察矿学，自系正办惟矿学毕业尚需时日，中国或有研究此学之人，可否先为访聘试办，以免稽延之处，特咨商锡制军酌核办理。
    广东，粤督接外务来咨略云，有分部员外郎方大英禀设公司提炼熟锑系为挽回利权起见，即饬该官锑局详细开具清册声复以凭核办。增城县属金矿前经德人探验甚佳，即欲与土人立约遽行开采，土人坚持不允，该处绅民深恐地方利源终为他人所夺，乃请诸张游戎福贵情愿归官办理，业由张游戎代为禀呈督抚核夺。番禺县属卜参冈煤矿经商人万合发禀准承办，嗣因机器未经购办，故暂缓开采，兹闻该商已备购机器，即可定期开采。
    云南，外务部近接云南督抚暨督办滇铜唐京卿等电，咨略称月前忽有英商某随同英领事来谒，声称现与川商刘姓合股开办，云南东川昭通两府属金银矿厂，该矿本系刘姓禀准开采，因资本亏折停闭，今英商愿与合股添本，请即咨部给照等语，当经饬局详查川商刘某先年虽经禀办，并未批准，各州县亦无来报案，据该英商难保不为刘某所骗，且东昭两属均系铜铅，官厂万不能任外人采办金银，各矿以致有碍铜矿贻误京运，况法商前经禀办坚持未允，今若准英商开采，法商势不免藉口要求横生枝节，惟该英商暨英领事哓哓不已，难以理喻，且云，除现铜铅官厂外，其余矿地均欲任便开采，多方要挟，殊难以口舌与争，务请就近商请英使转饬该领事等遵照条约，矿章办理俾免纠葛云。
    ◎各国矿务汇志
    韩国，六月初四日，汉城电，驻韩比使牒韩外部云，闻贵政府已设立农矿会社将荒地山林矿山等之特权概付于该会社，然本公使向贵国要求国内一所金矿之采掘权亦已有年卒未见，许今将国内所有矿山概归该会社之手殊为不合，请明示该会社之定未规则及事实为盼云云。十二日，汉城电，韩国平安道水安地方之金矿乃昔年曾经归于日本人之手，后复由韩政府买回者，现在驻韩英使特向韩廷要求此矿之采掘权。
    俄国，俄人于欧亚各属新得煤矿数处，故西比利亚铁道自车里雅宾斯克至伊尔古次克间之火车向用木柴者，今已用煤矣。
    德国，柏灵电，普鲁斯联邦已将希巴尼亚之矿工购入矣。
    特国，伦敦特国矿务转运局接权，奈斯堡矿局电报西五月分采金总数计维卫忒伦地方共产金三十万六千五百八十六温司，（一温司合中国八钱二分三厘弱）值英金一百三十万二千二百九十四镑外，邑共产金七千八百九十四温司，值英金三万二千五百三十二镑，两共得净金三十一万四千四百八十温司，值英金一百三十三万五千八百二十六镑，较四月分多产金八千五百三十四温司，值英金三万六千二百五十镑。
    各省堡艺汇志
    北京，五月二十一日，为五城教养局所开办之期，是日由工艺局拨来各项工匠十数人，五城察院公所及大宛两县送来窃案监犯计百余名，当经该局坐办委员韩指挥逐次点名，后俱令该犯沐浴包衣，分别各所习艺。工艺局前赴安南赛会得有超等文凭，王公大臣无不赞羡入股者，多现该局集款甚巨，共计添盖房屋数十间，招养工徒五百余名，所制各货亦已日有进步。商部奏设造纸公司专制西洋东洋各纸，厂设上海，公司则在北京集股三十万两，先由张侍郎提缴矿税银两项，内拨六万两以为倡办之用，作为官督商办派庞京卿总理一切。
    直隶，天津北马路考工场将于六月初八九日开场内多，天津教养局、北京工艺局之物不论是何商号皆可将货物送赛，并给票一枚，可以随意出入，至他人往观者须以铜元一枚购票，观览出时交还。天津工艺学堂学生实共有一百二十七名，而西头广仁堂内节妇学习织布即用日本木机进步非常之速，各女工所织之布已发出店铺求售，各女织技虽不如男工之愉捷，而其整齐实有过之。天津议设之习艺所业已开办，六月十七日为西头芥园习艺所开办之期，天津县唐令拨监犯百名往习艺所，各犯按班就学，有造皮靴者，造军衣者，造信封者，织布者，搓麻绳者各等，大小器陈列堂下，由工匠督率指导犯人学习，胜家公司总理亦派人带工匠二名前往指示缝衣机器用法。
    山东，沂州胡星舫太守于郡城南关三义庙创设纺织局，已有数年，局中皆用本地木机出布，无多成本太重，闻太守已托人在日本代购织布钢机矣。沂州所出制造之物甚多，如席洋线布丝绢草帽辫而外，尤以剪刀为大宗北乡一带铁匠不下百余家，城内亦有十余家，俱以制剪为专门，发交行家贩运江南河南等处销售，据剪工言，沂郡所出剪刀一捆十把，每年所出不下十余万捆之多。沂州府胡太守设教养局于郡城马王庙，自癸卯年十一月兴工，共造屋四十余间，兹已工竣，于六月初八日开局，聘定织棉带教习一人，草帽辫教习一人，局中专教此二艺，已有数人学习以后，拟将城乡无业游民陆续尽招入局，令其各习一艺，免致在外滋事。诸城县朱子佩大令在该县西关创设学制草帽辫局一所，已于五月间开局，凡所用麦秸及匠师薪工川资等项，花费皆其捐廉，筹备计自开局至今不过月余，而赴局学习者业已纷至沓来，该县生员李象臣亦具禀拟在城后设立分局一所，即经朱大令批准，并由官局拨给匠师以资教导。
    河南，豫省堡艺局设宋门内为铸钱局旧地开办，甫三月所制为湖绉洋花布毛布，并仿造洋式木器等，其教习均聘诸浙江、上海各大局厂，计湖绉教习二人，洋花布教习二人，毛巾教习三人，木工五人，制出各货以毛巾为最洋花布，次之湖绉尚佳，惟系土丝所制不免性硬，至所制洋式木器亦尚可观，各项机器有购诸沪上者，有本自造者。河南近有圬工木工石工油漆工联结一考工会，每人集资银三圆以为开办经费，考其宗旨在求工艺进步，每年将行中所作工艺互较工拙，以图改良，此会创设之由实因有某匠到长寿寺听演说，乃略知今日时局之危急，与东西各国商战胜败之原因，故汲汲有是举云。
    江苏，长元吴三县工艺局已于五年月初一日开办，初六日开工学习，兹悉局员游云仙大令锡龙以所招子弟初次到局工艺均系生手，除由局给予饭食外，拟先按名发钱三百文，俟三个月后，分别优劣勤惰给发工资，其数分二千四千六千三等，如工艺超绝另行特别加奖。汉口耀华公司前次运有玻璃，砂二千石行经镇关曾蒙免税放行，兹查得此砂出自宿迁约二千余亩，该县黄孝廉以化学验得堪为制造玻璃材料，业已禀官采办，设厂兴工颇称获利。上海南市制造局总办魏蕃实观察自到差后，查得本局创设已久，惟各厂所制军械等件尚无考察，难求工艺进步，兹议在水师学堂内添设考工处一所，以便逐月考察制造优劣，业已开办，并以广方言馆提调曾君为委员按月将考察情形录折详请督抚察阅。
    安徽，前办商务局安徽即补道许九香观察曾于癸卯年商同徽宁池太广兵备道童观察拟将芜湖西门外全真宫庙宇改设教习工艺所，招收无业游民教习工艺，一切经费札饬徽宁池太广地方筹解，前经禀明皖抚批准在案，现已筹解银四千余两，禀请详皖抚诚中丞议章创办。
    江西，玉山县工艺院前经余明府请拟于八起局内提拨英洋四千圆以资济用，并委黄绅诞恩管银钱帐目，周绅经翰司杂务瑞源钱庄，汪绅介臣购办东洋粗细洋纱及定武昌纺织各机器，嗣因八起局止解英洋二千圆数缺其半，不敷周转，复经众绅会议公向瑞源钱庄暂借英洋二千圆以足其数，今该院所购机器并粗细洋纱等件均甚平常，以致织就罗纹梭布价值不高，销路亦出人头地，将来照价出售，仅可以敷工本，现经曾司马设法改良，拟令该院绅董先筹洋三四百圆仿造省城工艺院织布机器数具，暂雇工人数名，改织阔幅大布，俾广销路，如有民间子弟愿入学堂学习及无业游民均准收入。崇仁县樟树极多，现由官绅会议设厂熬脑以辟利源，已函托省城潮福客帮代向台湾招致脑工一二人，先行试办。崇义县周明府近日捐廉雇匠安设牛车已于地势平坦，田亩较多之处，督匠分段装设机轮辗转甚属灵便，汲水之速亦增倍蓰，现已谆嘱各乡绅耆照式制造广为安设。
    浙江，杭州筹兴工艺创设工艺厂以巨资难筹，尚未举行，兹奉浙抚聂中丞查得各善堂历年积存发商生息之款为数尚多，当即商之樊杨二绅酌提十万金以备举办工艺局之需，并令万砥庄观察为督办商务总董，高君尔伊为经理，就庆春门建屋设厂，一俟工竣即当开办云。杭州祖庙巷华昌织袜厂于五月十二日开工，计机器三十四架，前已报名之女工有百余人之多，现陆续先传三十余人，由总理厂事俞春督君自行教授一月以来，女工均已通晓织法，所出货样甚佳。
    福建，现黎观察拟于厦门创兴工艺自新局，专收青年痞棍及厅监轻罪人犯入内习艺，使其自新，并设附斋一所为良家子弟习艺之地章程美备闻不日即可设局开工。
    湖北，鄂督张宫保前于两湖书院傍正街创设劝工厂，仿照西式颇具规模，近又欲加以扩充，将原厂易名益智场陈设各国各省新奇人造之物以资观感，另于南省建一新厂，仍其旧名，专利本省制造物件以劝百工，闻已委黄伯雨观察以霖董其事云。隆昌县素产麻布，妇孺匀业纺织上品，韧结者价值昂于丝绸，以缜密光华有水波纹者为最较之，广西古冈州所产不相上下，土人嫁娶悉以为礼，然此上品不可多得，次者颇觉畅销，惜皆小本经营，若能集款购机专织上品细布亦蜀中商界发达之一大进步也。
    广东，近有李君调查得惠州之捻山所产石质可制造红毛坭，即塞门德土已集股三万金行将禀官开采，惟该山离水道凡十二里若炼成红毛坭，后雇人挑运，每担须费工银二角，若自己兴筑铁路，用汽车载运则每吨亦不过费银二毫，惟该路工程须费争四五万两，故一时未能决议。潮阳县俞大令近拟设工艺厂一所，以教犯人已借考棚开办，就东西两羁押犯中择其年方强壮者，每日自八点钟起命入厂中学习手艺，至午后五点钟止，仍回原羁住宿，已雇倩织纲工师二人专教结织渔网。高要县任大令玉衡以乡间牛只不敷耕种，制造木架代牛之法，劝谕乡民仿造用有成效，足便农民通禀请饬各属一律照办，兹奉大宪批示饬由肇庆府就近体察，是否水田旱田山地平地均堪适用着，由该府核明禀覆，并饬先制造一架来省试验，如果利便，即由藩司通饬各属照办。现有日本产人至省愿出厚资招粤中巧手银匠十数名赴东洋制造各器，惟该匠须具有数款，能力始为合格，一能知粤省镑府州县首饰款式者，一能打造纹银花银红白铜物件者，一能立六年合同不准回家者，以上数款如问答试验合式即行订定，已招得十余人矣。
    ●第八期・交通
    ◎再论粤汉铁路（录五月二十二日中外日报）
    粤汉铁路之事关系于中国前途者实巨，本报于三月中，业已论之，窃谓粤汉铁路实为中国南方之干路，其重要与芦汉铁路相等，当时若能以中国之资本造中国之铁路，固上策也。否则由美国照约承造，究为商务起见，或无后患之足虑，则犹不失为次策，然今观三月二十六日，美国外部大臣照会我驻使之公文，颇有足耐人寻绎者，兹将其要义三端，详解于下，意者关心时局之士夫，与夫忠君爱国之疆臣必能体会及此，而知所以对付之策乎。一该公文有云，美政府现视该公司为美国之公司云云，按中美所订路约有云，此续约与原约一体订立者，准美国公司之接办人或代办人一律享受，但美国人不能将此合同转与他国及他国之人等因。今美国外部既声明视粤汉铁路公司为美国之公司，则合同所有一切利益固可依旧享受，然所谓视为美国之公司者，特谓其依照美国之法律，创办此事云尔，至于管理该公司之人，与夫该公司之股东及总理司事诸人员，与夫在中国内地之诸工程是否必须为美国人民，则未之言及。
    二公文又云，美政府以为该公司目下系美人创办管理，故凡有关涉该公司权利之交涉，须由美政府独担其责任云云。按此语甚关紧要，盖必创办管理者，实为美国人民，而后美国政府自有干预之责，然美国究以振兴商务为重，则当此工程肇造之际，要犹不致节外生枝，以酿无形之患，所虑者即恐其非美国人耳。今据纽约商报有言，日后此路并非为美人所有，而归代表比王之人所管理云云。夫既为代表比王之人所管理，则公司中所需用之人员亦将听其更易，假使在中国之比国工程师，与夫司事诸人，与内地华民邂逅启衅，为人所攻击，不知美政府亦出而干预以保护之否。纽约商报又云，该公司之股分，美人止得三分之一，其余皆为比人所有，夫资本之多寡既殊，则权力之强弱即异，是则该公司之权柄已不在美人手中，假使事机构会，该公司之铁路或有毁坏之事，不知美政府亦派兵至中国，以责令华人赔偿否。若置之不问，则是美政府之责任，有所未尽也。若竟事事过问，则是明知除美国以外之人，若在中国开筑铁路必不能安然无事，而竟听其冒窃美国之权利，以与中国生衅也，谅美国政府不当出此矣，又公文中，该公司目下系美人创办管理一语，亦颇为扼要，盖所谓美人创办管理者，特指目下而言耳，然则日后如何未可知也，假令为日既久，而情见势露，管理其事者确为不可恃之人，而又大权在手，将迫令中国别立约章以保护其权利，拒之则其势已成，无可挽回，允之则其国人之对待中国，万非美人可比，而后患将不可胜言，又将如之何，此诚不能不虑及者也。
    三该公文又云，若粤汉铁路公司，其内容或有改变，则美政府可不为之助力云云。按此数语最为吃重，盖就美国言之，若该公司之内容一时改变，则美政府即将保护之责，立时撤销，诚属易易，而就该公司言之，假使管理之人实非美国人民，而因欲得美政府保护之故，暂时敷衍一切，悉仍旧贯，及时机已至，即将其内容更改，如是则美政府既卸其担保之责任，而中国转处于予拒两难之地位，不知更何以应付，此又不能不长虑却顾者也。
    记者撰论既竟，复书其后曰，当光绪二十四年，张香帅奉命与美公司订约时，即奏言不可使中国南方之铁路，复为欧洲人所管理，盖即鉴于芦汉铁路之已事，名为比人承办，而实则与法人联合，即与俄人联合无异，故深恐粤汉铁路复为比人所觊觎也，又光绪二十五年，总理衙门曾行文于英国云，倘南方之铁路美国人不自建立，则比人亦不能过问云云，盖亦逆料及此矣，今者故牍犹存，前言在耳，若使南北两方之干路全为一国所管理，则中国将来之危险殆于不可思议。中国本无治外法权，在内地之外人即非中国所能约束，而外人在中国筑造铁路亦例有自行保护之权，彼英美两国在中国筑造铁路究以兴商为言，其利害犹居于得半之数，自余诸国则大约此路为何国所造，即其国与中国因之有绝大之关系，俄人在东三省之已事，是其殷鉴，奚可蹈其覆辙哉。窃谓美政府若能切实声明，所有粤汉铁路之工事当合同未满以前，仍在美人之掌握中，固为正办，否则既不为美人所有，即不当为美国以外之人所有，除遵守约言注销合同而外，殆无他法矣，失今不图，后将滋悔，窃愿政府诸公，与夫南方之疆吏，一思之也。
    ◎福州将军兼管船政大臣崇奏劾会办大员折
    窃查前会办船政事宜候补道沈翊清任事不力，经奴才奏请撤差后奉，旨饬即遴员接办，当查有广西候补道魏瀚出身船政学堂，历充办公所暨提调各差，经奴才奏请奉，旨赏加四品卿衔会办船政事宜。魏瀚受，国家教养，厚恩必能力图报称，不意瞻徇怠玩，遇事擅专，嗜好甚深毫无振作，船政所造建威建安两舰曾经，奏准拨归南洋收用，随经南洋派委福建建宁镇总兵徐传隆来闽，与魏瀚面商所有两舰应配应修要件，约定本年二月告竣，届期徐传隆带领管驾兵丁等五十余人来闽收领，又复约至三月完工，经南洋屡次电催魏瀚仍复迁延徐传隆在厂久修，目睹工匠疲玩，魏瀚并不入厂督催，直到四月中旬，见工程仍无头绪，来署面陈，奴才不得已亲赴船厂勒限严催，始于四月底修配完竣，察看船中一切均尚完备，即于五月初一日交总兵徐传隆具结收领查，建威建安两舰本已告成数年，此次仅系修配零件，并无重大工程，迁延数月之久，全厂糜费实属不赀，船政关防自添设会办改存工次，缘省署距船厂数十里，启用不便，乃魏瀚于咨扎文件多不与奴才相商，辄用单衔殊为专擅，察其督工以来，仅止入厂一次，终日沉迷烟毒，于员绅之勤惰，工匠之优劣毫无觉察，以致厂务废弛。奴才当饬船政总稽察候选同知杨廉臣将上等技艺工匠核实开单，酌加薪工，随亲赴各厂查阅，所存料件核与原册多有不符，所设前后学堂规矩课程亦回非昔时之完备，支庆处所开各帐忽少忽多，当传支应委员等咨询一切，据称出入款目俱系魏瀚主持，立即面询乃意易羞成怒，船政委绅任照，并魏瀚中表陈常绥偷窃厂中料件，裘国安舞弊滋多，均被控有案，魏瀚并不深究，仅将其中表陈常绥批斥行同无赖撤去，差使余仍容隐留工，将任照调派锅炉厂，差使裘国安派委监修建威建安两舰并不到工，现经奴才查明，业已另案咨革，似此胆徇怠玩厂务废弛实属辜，恩溺职奴才不敢以保奏在前稍涉回护相应请，旨将四品卿衔会办船政事宜广西候补道魏瀚即行革职，并请将会办名目，从此裁撤所有船政事宜选派提调管理，奴才不时验工督率，遵照沈葆桢左宗棠旧日所定章程极力整顿，稍有废弛情事立即从严参办，庶几船政日有起色，至提调一差责任颇重，由奴才慎选吧济之员专折，奏明派委以符定章谨，奏奉，朱批著照所请该部知道，钦此。
    ◎外务部咨两江总督魏邮政新定专章文
    本年四月十六日，据总税务司申呈以邮政关系紧要，洋人船只既以未订专条，不便强使代运，所有华轮行驶内港自应急定专章，俾饬遵守而重邮政当经本部札行总税务司查照，拟章申复去后兹准复称，遵拟专章一条作为二十四年六月初八日续订，华洋轮船驶赴中国内港章程内第二条后之补条，即与原章一律照办无异，嗣后华船入港之关牌无论已发未发者均由各该税务司将此补条刊印其上，以便有所遵循，所有遵拟专章开列于后。一凡华轮均有代运邮袋之责成，其行驶内港者一经领准入港之关牌即应代运邮政信袋分交路经各局，每值行驶往来遇有邮局处所，即须赴局声报，以便随时交接邮袋不致有误，除代运包裹分量较大者，如何发给水脚由各该邮局按公平运费核给外，所有寻常邮袋订明不给运费，其代运邮件各华船不得私带信函，并不得擅带他局邮件，以专责成至寄带之邮件亦须格外加慎，如有损失遗落违章等事仍惟该船是问，或罚办，或将入港关牌撤销，随时酌情定办，以昭郑重，以上专章一条请酌核转饬遵办等因，前来本部总税务司所拟专章于邮政不无裨益，除札行总税务司转饬各关税务司遵照外，相应咨行贵大臣查照转饬各海关并行内地各关一体遵照。
    ◎湖南绅士公请张宫保据约注销美国合兴公司承办粤汉铁路北段合同呈
    窃查粤汉铁路前于光绪二十四年三月经出使美日秘大臣伍在华盛顿与美国合兴公司筹借英金四百万镑建造，立有合同，光绪二十六年六月复由督办大虑盛以前项借款不能敷用，与英国公司续议借用美金四千万元，估工兴办，所订续约于借款利益无微不至，而主权一属之美公司，后患已不可胜言，然果能照原约于五年内毕工，且不将合同转与别人，则此时铁路已将告竣，绅等亦何敢别有异词，乃定约已及四年兴工，尚无时日，屡次展限与续约第四条所载续约核准后十二个月不兴工筑造，则续约作为废纸数语相背，近且闻美公使将粤汉北段私售比人，实系法股，去岁已两次勘道传闻法人来湘开工，查公司向以股分多者为主股去，而权即随之是名美而实，比名比而实法，将来铁路所至之处即法国权力所到之处派兵保路，永无撤期，近路矿山任其开采必至为辽东铁路之续贻患何堪设想，况湖南逼近粤西，为法人趋注长江必经之地，又其由滇入黔亦须取径湘路深谋诡计，防不胜防，绅等食毛践土目击桑梓阽危，不得不合团力以图自保，溯查光绪二十四年正月初五日奉，上谕粤汉一路若由湘鄂三省绅民自行承办，仍归总公司总其纲领，实于大局有裨，著妥议招股各节，并选举各省绅商设立分局购地，鸠工认真办理，此路贯湖南腹地，衔接武昌，不特取径直捷练兵开矿，诸凡有益并准暂用中国工师将湘省应造铁路之地测量勘绘等因，钦此仰见，圣恩注念粤汉铁路紧要，谕由三省绅商自行承办，而于湖南腹地尤烦，睿虑凡我湘人宜如何感激奋发，力保利权以答，高厚今幸天牖其衷美公司逾限既久，又复私售比国显违续约第十七条趁此严词驳诘责以背约，勒令将合同作废，美公司当无可置喙绅等，现已实筹合股自办，并非以空言抵制，且湘省产铁产木取携甚易以本地之人办本地之事鸠工庀材事事便利上遵，谕旨下顺人心外患以祛经费亦节无有善于此者第事关重大湘省命脉，万姓安危，系此一举宫保大公祖为万家生佛十余年饮和食德久戴生成，此举尤为利害关键，幸彼有背约之咎，机不可失，事不宜迟，用敢合词吁恳恩予主持迅电盛大臣据约力争必使废约，而后已至湘省集款承办，所有设立公司及条款章程再当签同妥议，呈请核定奏咨立案，呼吁环求不胜迫切待命之至。
    ◎德公司代建山东胶济铁路接修小清河叉路一段合同
    大清国山东全省农工商务局布政使胡候补道朱即补道萧，大德国总办胶济铁路事务锡斯今为彼此便通，商民起见拟将胶济铁路推广接修小清河叉路一段公议代修，及租回条款订立合同于后。一此段叉路自济南县东关车站分路起接修至小清河南岸，止计工二千一百米达合中国四里。二查曹州条约胶济铁路章程并未准有此段叉路，今山东商务局奉抚台准外务部来文，以此叉路准由山东商务局自行修筑，今商务局以此路工太小，不便独自起造，与铁路公司议明，由公司代造，将来公司代为造成之后应作为中国商人产业，与胶济铁路公司无涉。三此段叉路应需地价土方桥梁铁轨垫板及一切车站应用等项丁料价值由商务局筹付济平银二万两，交胶济铁路公司承办，如不敷用由公司贴补，仍俟路成之后，公司将实用银数开单报与商务局存查，倘有不符准商务局不认。四此段叉路造成之后，议准仍由铁路公司租回，所有租价照胶济铁路股票现章长年四厘生息，每年合济平银八百两，由公司于年终照付，五年之后，如生意兴旺再由商务局向公司议加租价。五此段叉路凡由小清河头以及省东关车站来往货物上下搭客应收车费，利益均归公司经收，至应用岁修养路一切各费均归出资商务局概不与闻，惟遇有便商取益防损之事，仍随时由商务局与公司商办。六此段叉路倘日后商务局自顾收回，除已付二万两外，应再补足修路实用之银数，公司即应照准。七邮政乃中国，国家利权不应商人附置于铁路，今议所有此路之邮政及电报马路行栈官房并以后再做分叉大小枝路等项概由商务局与应办之官商经理，均不在胶济公司代造代管之内。八此项合同商务局与胶济铁路公司议定，详报山东抚台批示，并候咨商外务部核准再行画押，如外务部不允或有改订之处，仍应照办并由胶济铁路公司报明柏灵总公司核准，派何人画押，须将总公司来函报知商务局存查。
    ◎天津内河行船规条
    一派巡船一艘驻茶店口上聚丰恒斗店前专司稽查河路，每日按所定各条分段，认真查察。第一段自东浮桥起至北大关止。第二段由北大关起至西头怡和斗店止。第三段由斗店起至芥园止。一大小镑船一律不准横泊，一运河各船停处须在南岸不得寄碇北岸，一各船驶行时应鱼贯而进，相距至少以五尺为限不得争越，一各船应衔尾停泊首尾应离二尺空隙，谓此船船首与彼船船尾相离二尺空地也，前后均下碇或拴于岸椿，一河道宽处大船只准平泊二船，小船狭处准平泊两艘。一载草之船不准在茶店口等狭处停泊，亦不准入界停泊。一各船装卸时应另悬红旗一面，事毕即行收下，开往他处不准停滞，空船泊处以梁家嘴至芥园为界，一各船户亦不准私雇印人持械开路。一各船桅上晚间悬一灯，二更后须将跳板撤去。
    ◎墨西哥国内部新定中国及东方诸国移民入境章程
    第一款，凡移民搭船来墨，其未登船以前必须由医生查验发给执据，再由墨国驻扎各口领事照例批准，若无墨领事则由美领事代批，惟该执据应在轮船抵港之日两月以内发给。第二款，凡轮船行抵墨国港口，所有货物行李若须登岸，应遵卫生局酌量设法防疫，船上搭客亦须遵照进出口防疫章程细候查验，所有当时供应一切费用均由轮船公司备给。第三款，凡轮船载运移民来墨，只准在太平洋之滨曼山尼佑港口登岸，轮船公司应在该处预造房舍，足供每船最多人数之用，暨适合卫生局之意。第四款，凡移民数不过十人者，除滨曼山尼佑港口外，亦准在亚卡普咕埠、麻萨苏兰埠、瓜马士埠、覃璧咕埠、威拉克鲁士埠、瓜渣瓜咕埠、萨连拿咕鲁士埠以上各埠登岸。第五款，除以上各款如卫生局为防疫起见，或因船舱单指明进出口之港口染有时症，或因船上有遇意外之事，或搭未尽洁净均可随时设法特为除疫。第六款，卫生局及卫生局派出之委员有权暂行扣留船只，以便遵照各款办理。
    ◎邮政重订新章
    表（略）
    此单自光绪参拾年柒月贰日起即为定妥，所有前项费单即于是日注销作废仰各寄件人周知勿误。
    邮件章程摘要
    查单内邮资共分五类兹将各类列后
    第一资类　凡在各局投递界内附近之处往来寄递邮件俱按此第一资依类纳费
    第二资类　凡行者各局互相往来之件俱按此第二资依类纳费
    第三资类　凡往来外洋邮会各国暨龙州蒙自思茅河口等处绕经东京之路或腾越一处绕经印度之路应按此第三资依类纳费
    第四资类　凡往来日本国应按此第四资依类纳费
    第五资类　凡往来香港澳门青岛等处俱按此第五资依类纳费（威海往来邮件亦归此类）
    以上第三四五三类资费须知信及明信片，若既照各该资类如数纳清，便可任经各省邮局并不另加他费，倘系重大邮件，如新闻纸，刷印物贸易契货样等类，除往来轮船火车所通之处仍不另加他费外，其余均应另加第二类之资费，至于包裹一项自应照各国专单所列资目，并加入第二类国内邮费一并粘票无误（更有五省包裹加倍章程亦应分别是否照办）
    再第一二等之资费无论中国外洋邮件，倘应交纳即须先完满费，如于交寄之时未完满费，该件概不收寄或迳投于信柜之内，该件即难免遗误之端，至由外洋寄来之件自系有第一二类之欠资，此等邮件亦可照投，惟于经过总局之时，查其欠资若干代为粘贴，欠资票以表其数，收件人必须照数补交满费方可领收，倘使不欲补交即系不欲领收该件之明证，至外洋寄来之件若有第三四五类之欠资亦系按粘欠资票法一律办理。
    又来往内地无邮政局处所之各项邮件，如邮政局仍用挂号民局转寄，其脚费系按民局自订之数由寄件人或收件人付给，惟各项邮件虽入民局之手，例归原局详查，但有遗误系惟民局是问与官局无涉。
    右列各节须与以下章程参看
    甲各局投递界内及行省镑局互寄邮件照章应粘满费，倘递到时查出票有不敷即向收件人按欠数加倍索取，至请局挂号及交寄包裹无论往来外洋或者国内倘无满费均不允为办理。
    乙信件一项由行省镑局彼此互寄，必须先完满费，至往来外洋之信件倘不挂号或可有欠资之处，惟投递之时则有将欠资加倍之办法。
    丙新闻纸、刷印物、贸易契货样等类除行省镑局互寄，有粘满费邮票之例外，其来往外洋者虽非定须满费究应粘有邮票，倘使毫无邮票即不允为寄发。
    丁信件类长不得逾二尺，宽厚不得逾一尺，重不得逾四磅（即华三斤）。
    戊新闻纸、刷印物、贸易契三类重不得逾四磅，长宽厚各不得逾一尺五寸，如系成卷其径宽不得逾四寸，其长即可至二尺五寸。
    己货样类重不得逾英十二两，长一尺，宽八寸，厚四寸，如系成卷其长一尺，径宽半尺。
    庚新闻纸、刷印物、书籍、贸易契货样等类其封裹之法勿将该件盖严，以便易于查看，倘封装严密必须开拆方可辨认者即照信件类索取邮资。
    辛包裹类如往来轮船铁路所通之处长宽可至二尺，重二十二磅，惟有往来轮船铁路不通之处长宽厚各不得逾一尺，重不得逾六磅（即华四斤半），如往外洋各国者另有办法可向邮局探询。
    壬包裹往来能办汇票之局即可挂号保险，其保险费系按估价值百抽五，核算至少不得在一角以内，如系往来外洋之包裹仍须另加外国保险费，又各项包裹寄到时仍有索取收包回执之法，往来行省镑局者计费五分，往来外洋者计费一角，倘有贸易包裹由局代贷主收价，亦可向能办汇票之局办理，其费系按该货估价值百抽二。
    癸发去香港澳门之包裹如重不逾磅，资费系二角五分，逾三磅未逾七磅者资费五角，逾七磅未逾十一磅者资费七角五分，至包裹由中国此境至彼境经过香港者，每磅另加资费二分，以符搭换邮船之费，倘包裹发去青岛重不逾二磅者资费三角，由二磅至十一磅资费四角，由十一磅至二十二磅资费八角。
    天汇寄银钞办法系分两项，一系轮船火车所通之汇兑局互相汇寄银钞，每张银数可至洋银五十圆，一系轮船火车未通之汇兑局互相汇寄银钞，每张银数不得逾洋银十圆，倘此两项邮局互汇银钞，每张银数仍不得逾洋银十圆，应纳汇费均系每洋一圆取费二分，至于发售购领汇票时银钱行情如何定夺详见后开定章之内。
    购领邮票汇票行使银钱之定章
    一购领邮票汇票者应用上等洋银交纳，倘其地洋银短少亦可使用铜钱，惟应仍照上等洋银行情核算。
    一凡购邮票行用银洋整圆者，若该洋系属上等通行之式，则每圆内之一分即抵邮票一分，是以每一整圆可购邮票一百分，倘所用赖圆之式或不通行或较低次，则应视此等银圆比照上等通行者所差几何，即按其差数贴水方可一律使用，至零开小洋一项为数不得用逾一圆之外，更应照足色大洋贴水譬如所用之小洋，若十一角方值上等大洋一圆，则每角应贴水一分，倘不贴水即按应补分数从所购之邮票内坐扣。
    一以铜钱购邮票者应按上等大洋折算估值几何系由各该管邮政局司随地随时酌定额数。
    一购领汇票行使洋银或有须用铜钱者其办法与以上两条无异，惟汇票系由此局纳银，彼局发银，两处行情不同，应在发票之局分别贴水迨寄至彼局发银之时，自毋庸再行补贴，所有汇寄各处应贴纹水若干，系由各该管邮政司核备专单发交汇兑各局悬示众知，以便遵照。
    地邮件交邮政局寄递若关系紧要者莫请局挂号，其挂号邮件每件编号各邮局加意慎重无虑遗失，其挂号邮资必按右单所列交纳满费，若邮政局偶疏遗落仍有赔抵之法。
    指示另条（各局有邮政章程装订成帙任人购取其最要各条开列于后）
    一凡有邮局处所，官商军民之公私信函书籍刷印镑物货样小包银两微数无不能由邮政局或往国内各处，或往外洋各国随意递寄。
    一凡邮政局发信有一定时刻各处邮局俱经宣示，凡欲寄信者莫若先时早来以免耽延。
    一除右单所列之各费外，并不准邮政局人员暨信差等另索酒资，倘寄信者若疑邮政局有不妥协之处，譬如另外需索以及邮件遗失或误投等弊，即请亲谒或函致邮政司以期立去流弊而儆将来。
    一凡投送邮件者如有舛误迟延等弊即请将该件封面上详细书写缘由数语交邮政局以凭稽查。
    一凡各处邮政局如有格外之情事，该处邮政司无法结办者即请将缘由函致北京邮政总办以凭酌核办理，至各处邮政局之司事人员差役等均奉有总邮政司之饬谕于来局之人员等谦和接待以昭辑睦。
    一凡交邮政局寄递之邮件须于封面上写明寄交某人姓名住寓某省某府县村镇及作何业或在何铺店字号逐一详细登载以免延误。
    一凡交寄之邮件寄件者亦可于封皮后在或角上将姓名住址详细注明，以便该件若无法投递邮政局即可交还本人，如有不欲注写者亦听其便。
    一凡交邮政局寄递之件不得用脆薄之封皮，须用坚固封套或箍裹以防同装一袋长途起下，或致擦磨伤损。
    一凡交邮政局寄递之件封面上须粘有足敷满费之邮票，此票须加慎结实粘贴以免撕揭擦损遗落。
    一凡淫邪图册及轰爆发毒危险各物海关例禁之货应税货物与金银珠宝等类俱为邮局例章严禁一概不准封装邮件内寄送，惟金银珠宝与应税货物可装成包裹递寄另有局章可循。
    光绪参拾年染月贰拾贰日　　　总邮政司署总办监发
    ◎各省铰坊阒
    江苏，癸卯冬，运司会同仪栈派委运判任文澜督委挑浚仪征运河计程二百里，兹已竣工。往来常镇苏沪内河各小轮局林立所请牌照，或隶苏关或属镇关，或由苏河轮局领来，或即在沪关立案，头绪纷歧，轮名各异，经过沿途关卡遇有偷漏税厘及事端纟斗葛等情，地方官暨各关局办理殊形棘手，常镇道郭观察特咨请镇江关税务司雷乐石君，将各轮船名所领某关某局牌照与往来某埠某码头贸易均一一查明，函复备查。
    湖南，湖南人接察使衔江西补用道朱昌琳以湘江湍急不便，泊舟前曾开浚碧浪湖经营八载未睹成功，今复淤塞，请独力承开此湖，以为将来商舟停泊之地，已奉湘抚批准。
    ◎各省铁路汇志
    直隶，天津关外中国铁路由大虎山至新民屯之中间尚未修完，而该处管工程司邝景阳因工程吃紧，非有精明干练之人难资得手，故营口领袖工程司克君又将田庄台工程司翟瑞符君调至新民屯驻扎，检视一切要工。
    山东，德人现欲由潍县另筑铁路一条通至烟台，以作青岛至济南铁路之干路，并欲速将此路造成，故已派工程师将路线测量，以便开工，至于天津至济南之铁路亦已派人测量。
    河南，王镇以西路基现已垫至泽盛煤厂，所有桥沟亦将告成，惟由泽盛煤厂至柏山一段现方购地，柏山清化镇东北十里许所产硬煤颇佳，癸卯冬，天津仁记洋行曾试办十余万斤运津出售，闻福公司原议在清化建造停车场，因该处地价过昂，且诸多阻碍，乃将线路更改。汴省铁路已筑至郑州荥泽县境，其渡黄河之铁路桥梁现已造成三十余洞，惟黄河正溜逼趋北岸，若能伏汛无虞，此工今年可竣，至河沙非常之深三十余丈，铜柱尚不能直入河底。芦汉铁路自癸卯秋，法人西摩派充黄河北岸工程司后，工程进步甚速，铁轨现已铺至豫省彰德府以南路基，则已垫至卫辉府汲县境，直隶之邯郸磁州临洛关停车声均已建成，丰乐镇与彰德府二处亦不日报竣，至新乐滹沱各河大桥铁梁均已安设，又此路前已由汉口大智门外筑至河南驻马店，刻已筑至郾城，已于三月十六日开车。
    四川，癸卯冬，川督锡制军因起建川汉铁路，曾出示略谓，川省山路转运维艰，局外每欲揽修铁路沾享利益，本署部堂每虑修路之权授之于人必至坐失利权，转生枝节，故癸卯年闰五月间在正定途次即奏请将川汉铁路归川自办，复将不得不办情形由驿驰奏，二十五日承准外务部商部电奉，旨该部知道钦此。自当钦遵刻日开办，查川汉全路由成都而达汉口绵互约四千余里，工程浩繁，责任重大，前已奏派冯署藩司为督办，应再委沈署臬司罗主政奏调河南候补道陆道候补道察道为会办，会同办理云云。
    广东，湘省绅民闻粤汉铁路在湖南境内者美国已将股票售与比国，因之哗然而起，谓若果归比国承修，全省绅民断不认许，因即电告外部商部及驻美国比国两钦差，请其据约而争，如美国不自办理即应照合同第十七条声明作废，归湘绅自办。张榕轩京卿办理潮汕铁路已于三月二十一日在汕头开局办事，将来拟招足股本一百万，现在暂由张京卿先行筹垫，至此路工程共长九十余里，期以半年毕工，所用木材铁轨多由厦门日商爱久泽直哉承办工程师，广东詹天佑已与爱久泽直哉同行勘地，指定筑路造屋之处，以便订购材料，兹查其道路有二条，一依电线而行，一由汕头回栏起由举汀必玉简峰青麻山折而赴郡，又折赴揭连日工程师偕各属绅士，一路测量，日内即须定率。粤汉干路第一段由黄沙起至打铁基止，第二段由打铁基起至大朗止，第三段由大朗起至大岭下止，现在工程已填筑至第三段之龙湖头，惟自第四段花县属之新街地方以下须俟华美合兴公司后命再行填筑。
    ◎各省电政汇志
    直隶，东京某报云，法国近在秦皇岛之高地点树立无线电柱，因之公众甚为注意。
    山东，山东候补知县徐仲哲前经查勘济南东路一带，铁路电线道里远近绘具图说禀呈督办，电政袁大臣以青岛至胶州电线挪近铁路以移为修，又潍县至周村电线横穿铁路改于北期归一致，又以高密炸山等处地居胶潍之间，胶州之东有即墨潍县之北有羊角沟，沙河之东北有虎头涯，或为往来要道，或为滨海要区，实为商务荟萃之地，黄河上游贾庄一处更为河工紧要之所，因禀于周中丞，今已议定添设胶州至潍县两线，潍县至羊角沟，沙河至虎头涯，高村至贾庄三路各一线所需电线木杆等料由青岛火车转运，一俟运齐可开工，此段工程经由胶州即墨平度、高密、安邱、昌邑、潍县、昌乐、益都、临淄、淄川、新城、长山、博山、邹平、章邱、光掖县、荷泽等州县已由直督袁制军会同东抚檄饷各该地方官晓谕弹压。
    江西，庐山牯牛岭拟设电线，兹已由九江电报局委员汪芑荪大令督饬匠役赶修工竣，业已于五月初一日通报。
    浙江，杭州向无德津风公司近闻绅商会议，拟集股创设德津风公司除报效本城各文武衙署不取电资外，其余皆可纳赀通话。
    湖北，电报局总办朱如山大令现派委王君厚甫修理羊楼峒一带电线电竿，计长四百余里，即须起程前往。
    广西，近日军报络绎大吏议将桂林电线展至永州，所需经费已由东西两省均摊，电报局黄观察已派员司前往永州一带安设。
    ◎各省邮政汇志
    山东，济南邮政局近来往还各件较前加多，忽有德人于二月二十后在南关所里街租赁民房加以修葺，亦设邮局寄送信件，当由济南邮局司事英人李齐查知，转告洋务局宪函询所里街邮局申办谓中国邮政开办数年，德人不应侵越云云。该局答以中国邮政寄信迟速，时日不定，殊于商情有碍，设局于此原为邮寄德人函件，不寄华函，洋务局以既言明不寄华函，日后私行邮寄查出必罚，现经周中丞饬令商务局阻止，并特饬于附近铁路一带悉设大清邮政局，所有民间往来函件皆由该局投递，不准投递别国邮政局，以符公例，又札农工商务局谕悦来公司，令其所有各处栈房不得租赁德国邮局。
    江苏，癸卯年冬，镇江关税务司接驻沪日本邮局专员函称，于镇江地方分设日本邮局，即由在镇开设河上洋行之日本商人河上各务代为经理，请承认照章互寄邮件等因，并据该日商河上各务面称前情并云，现已在镇贸易不日即移入英租界内设铺等情，税司当答以如在租界内设铺兼理邮政可以允准，一面即为申请总税务司核示在案，兹查该日商仍在镇江大行鱼巷内设铺贸易，并未迁入租界，而接奉总税务司札开有该分局如在租界内可以承认，否则不能允准等因，故除函告该日商河上各务如不迁入租界不能承认允准外，并函致常镇道转禀南洋大臣鉴核。
    江西，江西至浙江之邮件向须中途转折，既稽时日，又虞舛误，现九江邮政总局特派供事至广信一带推广分局，期与杭州总局脉络贯通，以副两省商旅之望。
    湖北，汉口邮政总局近因火车直达许州一带，爰派司事人等分赴遂平等处创设分局传递消息。
    ◎各国铁路汇志
    各国，日本工学博士某据明治三十四年正月考查世界铁路，计总延长四十八万八千八百七十二哩，中计欧罗巴十七万六千百七十四哩，北亚米利加二十二万一千四百四十九哩，南亚米利加二万八千三百五十七哩，亚细亚三万七千四百六十九哩，澳太利一万四千九百二十二哩，亚弗利加一万五百一哩，又一千八百三十一年以降十年间铁路敷设数四千八百哩，次十年间一万九千二百哩，次十年间四万三千一百嘲，次十年间六万三千二百哩，次十年间十万一千一百哩，次十年间十五万二千二百哩，次十年间即自千八百九十一年至千九百年十万七千四百哩，共计四十九万一千哩，而自一千八百八十一年至千八百九十年十年间十五万余哩专属合众国铁路，今后十年间亦应见十万哩，以外敷设，而握其权者在中国全世界铁路敷设费计上七百亿圆，而欧罗巴一哩敷设费年均二十二万圆，其余十万圆，以日本圜法平均是七百七十八万圆也。
    俄国，俄国现已决计敷设广轨铁道一支，从苏城之煤矿起与乌苏里铁道联络，因苏城在西伯利亚沿海州亚美利加湾以北一百数十俄里也。俄国铁路进项一千九百零三年至一千九百零四年已过所估一百零一兆马克之数。
    德国，德国议院已决定由国库拨款筑造土哥铁路，即前此估需工料价值七十八兆马克者。
    ◎各国电政汇志
    韩国，驻韩许星使电致外务部云，营义电线业与韩廷定议日使亦无异言，请即与韩使照会签字存案，按营义电线即指中国营口电线与韩国义州电线相接之事，庚子乱后，满洲电局被俄人占据，故通线一事迄未议妥，今照来电之意必系驻韩许星使与韩廷商定营口义州两处电线仍可相接。
    日本，日本与土耳其商订之商业航海约章已有进步，日本向土国要求利益，将来在土国境内所享利益当与欧洲各国之在土国所享者无异。
    德荷，五月二十四日，柏林电，德荷两国拟于曼那都格姆与上海两处安设海底电线，以便与美国海底电线相接，两国合办之银公司业已纠合，且由两国政府津贴经费若干，闻其资本共七兆马克，但将来须将募集票增至七兆零四分之一，已由银行三家承筹资本，而该公司之目的欲使德国海底电线能以独立，毋须借重英国之海底电线。
    ●第八期・小说
    ◎侦探小说　　
    ☆邮贼
    当今地球上西半球有一个美利坚国，国中有一地方，名叫西卡哥，离西卡哥二十余里有个乡村，在二十年前的时候，有个富商名叫赫斯德。那人是个财主，既有赀本，又善经营，他生平尝有一句话，道是以兵立国，总不如以商立国的好，这句说话当时没一个人不佩服他，大凡一国要想图强必定先要富，若不能富，那强字从那里说起呢。我们中国怯怯犯了这个病，和赫氏的话闹了个反对，闲话休题，赫氏既怀着这样大经济，他又疏财仗义，豪爽非凡，生了一子，取名劳尔飞，年方十四岁，出落得一表英才。他父母就爱得如同珍宝，那劳尔飞年纪虽轻，却是天性聪明，峥嵘头角，更有一种异乎寻常的，他脑筋里生来就含着一副义侠的性质，可算是赤胆执肠，真是令人又可敬，又可爱。他自小就将世界英雄豪杰自许，最爱的是名家小说，后来出去做那些惊天动地、可泣可歌的事业，要算得力在小说书上居多，如此看来，小说这件东西岂不是最可贵的吗。
    且说赫斯德到了中年以后，膝下只有这一个儿子，家道也狠积了许多，就没有心思出山，在家安居乐业，享那林泉天伦之福，日常无事，就来教训儿子，要想把他造成个英雄豪杰，过了几时，不料他的夫人忽然受了疾病，起先还当是不要紧，那知一天重似一天，延了多少医生，服了多少汤药，总觉无效，不多时日，竟至不起。赫斯德抱了鼓盆之戚，自然是伤感的了不得，也无庸细表，但是老年人精力衰弱，那里经得起偌大风浪，从此气闷伤心，也就渐渐的颓败下来。一日，心里想道儿子年纪已不小了，不要误了他的终身，不如叫他到学堂里去学业，但别的学堂赫氏也不甚合意，照他平素重商的宗旨想来，自然还是商务学堂，学得些本领，将来可以绍述箕裘，继我的事业，主意已定，就教劳尔飞进了本地一个商务学堂去肄业，不料劳尔飞的心情恰与商务两字狠不相对，他最欢喜的是侦探冒险的勾当，最羡慕的是英雄侠义的事情，本要不去，因为母亲新故，惟恐背了父命，惹他老人家心上不自在，不如暂且依从，将来再作计较，就答应了，预备收拾进学，进学之后，起先觉着狠不自在，到了十天半月下来，也就惯了，看官须知他天性聪慧，同学当中，别人两点钟学会的，他恰一点钟早懂了，省下些工夫来，还是看些小说。到了游息时候，就练身打球，学成了一副绝好的身手，每逢考课还要列个优等，因此同学中佩服他的狠多，其中有一同学名叫梅甫礼，也是这学校中的出色人物，学问甚好，相貌英俊，性情丰度，更温文尔雅到十二分，人家一见，就不知不觉要钦佩起来，他与劳尔飞两人正是水乳相投，情谊最好，光阴如箭，日月如梭，将近一年光景，有一天，两人闲谈，劳尔飞说起素愿不在商务的话，梅甫礼道，你如出这学堂，我们不知道何时再会哩，说罢，不觉感叹。劳尔飞道，我们何不订下生死交情，作为异姓兄弟，你意下如何。梅甫礼大喜，便订了盟，从此更加亲密。有一天，劳尔飞忽然接到家中一封急电，说赫斯德病重，叫他赶速回去。劳尔飞看了，登时方寸大乱，心上想道，早知如此，我来念这些书做什么，一年之中，亲近着父亲不满三十日，如今回去，还不知见得着见不着，想到这里，不禁大哭起来，一面哭，一面收拾行李。梅甫礼见他这个样子，也弄得手足无措，便道，我到教习处代你告了假，再去雇马车，你即刻走罢，说罢，飞奔的去了。劳尔飞匆匆拿了几件东西，一迳出学堂来，只见梅甫礼已将马车叫好，就跳了上去，只说得一句我时常给你信罢，那车子飞云掣电的去了。梅甫礼睁了半天，一个人凄寂寂自回学堂。
    且说劳尔飞坐在车中，胡思乱想，不到两个钟头，已到了乡下家中，掣了门铃，仆人开门接进，说道，主人已不省人事，但等你回来了。劳尔飞慌忙入内，见了父亲，便上前喊了几声。赫斯德慢慢睁眼说道，人有不测风云，我不料就此，停了一会，又道，你年纪已是大了，但第一勿弃商业，说了这句，气就接不上来，没半钟工夫，也就呜呼了。劳尔飞哭得死去活来，停了一日，将尸成殓，不免打起精神，检点父亲在日往来的帐目，及存下的产业，约有五万余磅的光景，一一理清楚了，整整忙了半个多月，但是独是一人，形单影只，暗想学堂里一定是不去了，就写了一封信，给梅甫礼说父亲业已去世，第一家内不得分身，再者士各有志，学堂里不愿再来的话，他却在家结交了一交探警察的朋友，自由得了不得，加之性情豪迈，本是胆大于身，既结这班朋友，便时常随了他们去侦探那疑难危险的案件，借此学习，做了十数天，就将那侦探的机巧一齐学会了，这且慢表。
    再说梅甫礼那年年纪已是弱冠，家道本不甚丰足，年纪又大了，依他心上恨不得一年就卒业，无奈学问这事是躐等不来的，他又性急的非凡，拚命用功，过于劳动，渐渐就有些身体支持不住了。那一天，正在床上害病，接着劳尔飞一封信，说他不来的话，心中更加忧闷，如同失了手足一般，伤感了一回，想到自己身上生计艰难，流年似水，转念道，古来豪杰大半出自寒微，那里都是学堂里培植出来的，我何不出去想一谋生之策，大约不至于到那挑柴屠狗的地位，安见得我就不可以一面做事，一面向学呢，主意已定，便告了个病假，回家养病，待到身子好了，就自己去谋他的事体，便处处托了亲友替他谋干一件馆地，停了几天，有一朋友代他访着一个机会，便来说道，某处邮局内要请一位文案，但那邮局里的总司事穆汉尔极为奸猾，狠难共事的，待人也刻薄到十二分，恐足下未必能受得住，未知意下如何。梅甫礼答道，横竖总是糊口，吃人家的饭那里有由我自主的道理呢，当下便一口应承，那朋友居然荐他到邮局去任文案之职。梅甫礼既到邮局，见了总司事穆汉尔，你道是什么样子，原来生得一部落腮胡子，遮住半个脸儿，连耳朵都遮没了，年纪约在四十左右，头尖鼻锐，鼠目狼牙，口里衔着一枝雪茄，见了梅甫礼进来，略一抬身，帽子像是要摘不摘的样子，便坐下了，问道，你就叫梅甫礼么，梅甫礼应道，是的。穆尔汉又略略问了向声，跷起了脚，就不响了。梅甫礼想道，此人果然腌赞得狠，看他那对眼睛，只怕还是个狐狸精呢，但既已如此，管他则甚，且自做去，再待将来罢了，光阴迅速，不觉又是一年光景，正是无巧不成话。梅甫礼当了文案不打紧，谁知却弄出许多的枝节来，且住，如今须要提出本书中最要紧的一个人物。
    这人是谁，原来西卡哥地方有一个有名的女子，是梅甫礼的姑表妹子，名字教做葛丽兰，性情是敦厚温柔，人品亦慧中秀外，至于容貌的好处莫说是西卡哥，就是纽约，就是巴黎也算得是数一数二的，可惜不曾觅得一张照片，不然拿来印在书上，看官们还要爱而生敬，渺渺予怀哩，这葛丽兰从小与梅甫礼在一块儿顽耍，长大来也常常见面，谈书说艺，好不知己，他两个人外面是一个敬字，里面却含着一个爱字，但爱虽是爱，彼此都不说出来的，这是什么缘故呢。原来这梅甫礼爱葛丽兰爱得过头了，却如天如帝的敬重他起来，断不肯一言半语去唐突他，就是葛丽兰是闺门女子，他那里有将心上隐事直捷说出来呢，但他看了梅甫礼虽则一昧表白敬意，却渐渐有些觉得了，心上暗自想道，表妹真果如此，岂不是天下第一件美满的事情么，但想到自己境况不好，又没有学成，如果得这样的人为妻室，也就辜负他极了。我虽如此，但他却并无一点看不起我的所在，虽时常喜怒得不情，也句句是有道理的，无非是打探我的意思，他的待我也没有第二个人了，由爱生感，由感生悲，几乎把个梅甫礼弄成热锅上蚂蚁一般模样，但恨没有一个机会，要想将他死心塌地敬爱的一片心肠详细表白一番，就可以从此为定，可怜新当了邮局文案，因是初次入世，总司事又是难交的，因此格外谨慎，竟弄到足不出户起来，反不如在学堂的时候，可以常常聚首，这也不在话下。
    有一天，梅甫礼公事得暇，思前相后，气闷起来，想道，我何不告个假，去看看表妹呢，便到穆汉尔那里去说明，雇了车子，一路走来，不多一刻，已到门首，掣了门铃，仆人开了门，见是梅
    ●第八期・丛谈
    鱼雷略说，水战用鱼雷轰毁敌船，或远离里许，用机送发，或舟送鱼雷，迫近敌船而毁之，迫近敌船之法必在黑夜方可，远离机送之法，创于英人蛙哀特海得，其能轰毁敌船之故，则因鱼轩中含有棉花火药等物，制棉花火药法即用硫强水三股，硝强水一股，将棉花浸入六分钟，取出洗净，日中晒之，则成棉花火药，若置棉花火药一撮于掌中，以火燃之，其药顿时焚散，而手不觉痛，因散去甚速故也，棉花火药欲其轰发毁物，必加以引，其引系用夫而米那得所为，鱼雷近敌船时，药力涨发，凶猛异常，不为水之阻力所阻。
    无线电破坏水雷新法，近有无线电信破坏水雷之法，其新发明人为法国陆军大佐配尔克，其法能变更机械水雷之地位，能使沉没于海底者浮于水面而爆发，使其引线不与港湾相连络，此固转祸为福，而可免舰队之危险者，诚如是，则将来海战上之计划当必有大变动矣。又美国陆军少将派甘能以无线电触发海底水雷，并可将海底所设水雷移动，使其自己各船往来无碍，专以备敌。
    行军用气球，其利有三，一传递信息，俾各营联络，二登高眺远，视敌军所在，三游行敌军之上投掷燃火物，烧其营寨。一千八百七十年，德法之役，法人用气球传信，颇称灵捷，德人恶之，而炮弹不能及，听之而已，德相俾士麦谓气球宜合公法，然未言如何合法，亦无补之空言，论者曰，空气比于海洋，洋海不属于国，听人任意往来，空气似之，故气球不囿于疆界，有驳之者曰，大洋固不属于国，然滨岸若干里，属于在岸之国，则空气于近地处亦然，若问近地几何为限，则谓高出四百丈以上，不属在下之国，但炮弹最有力者及四千八百迈当，即一千二百余丈，炮弹所至，即国权之所及，则四百丈之说，犹非通论，以此之故，遂有某学士谓此事不限于区而限于力，今球制未佳，不能逞所欲之，其可禁之界亦窄，他年球制克全，凭空驰骋，无往不利，即无在不可占据，行见尔疆我界，分划于霄汉间者，无异于五洲万国，窃意为是说者，亦妙想天开矣，特恐驾空之愿，终成画饼耳。
    美人演放飞船，金山大埠某西人久欲制造飞船一具，以赴圣鲁意赛会，冀得优赏，曾在该埠十一街夹尾慎街演放，意欲飞过屋仑，奈途中力弱，跌入海中，今早又由原处飞起，遨翔如意矣，居民见此船飞行空中，向东方而去，始而横行，继而直行，其中一灯闪闪有光云。
    电车速率，德国近制电车行于铁路，每钟行二百零七法里，即中国三百二十一里，分计之则一分钟行五里四分，一杪钟行十六丈，如车上窗户广二尺，则以一杪八十分之一，经路旁人之前，但物寓于目，至少须一杪十分之一，故人立路旁，正对电车，不能辨此窗户，只见一黑物速过目前而已，车近屋字树木，坐车者不能辨此屋树，必俟相离稍远而后见之，惟大炮弹飞行空际，其速十倍于此车，其发声传远则五倍于此车。
    传形之德律风，德律风之传声，西人以为须先明声学，盖声之所以为声，无论何等，皆微气之急颤而成，其一则视清气所颤之额，清浊高下，一杪时得若干分，再则分其颤动之道，或宽或窄，比之弹弦甫脱手时，其弦形若稍粗，此所谓道也。于是颤动之微气合于空气中，作为声浪，德律风则以吸铁吸之，而引合电气以传焉。西人每推此理，谓不特传声，并可传形，然亦未有人得其法也，据西报言，近日法国有某甲已得之，彼从德律风两端之吸铁片上置一电镜，俾吸其声浪则并人之仪容而吸之，传于电中，则彼此临镜传言，便如对面相谈，是又一现形新法也。
    改油画笔，初西国油画用各色油，各色笔，然易沾染衣袖，画家苦之，故皆望有新法，以求长进，近有法京人，名赖勿连者，油画师也。一日请同业全集一处，欲以其所得之法相示，众人既集，赖勿连谓之曰，吾业之笔觇事事不便，且甚不洁，而尤可恶者，每画一次必洗净一次，兹已得新法，试为诸君言之，吾已制成各色之笔，可画于布上木上，无旁沈之患，诸君可立试焉。因取所制笔仿画一幅，诸君可自行裁夺，此新法有两种善处，一干极，二不变色，时有考求颜色技师勃斯奶深相赞叹曰，不图于油画一道，今亦得进步矣。
    制炭精新法，各国电学家用炭精甚多，其上等炭精必用贵重机器，惟稍次炭精则平常工师能制之，所用材料有四，一煤灯局所存炭屑（英国名曰可克），二面粉，三糖水，四清水，再用杵臼以舂炭末，又用格模筒管以印炭片炭条，其可克须择纯净，不宜稍含飞散气质，以杵臼舂为细末，又以密筛簸之，配入干面粉八分之一至六分之一，两相和匀，更以极淡糖水略略润之，切忌太湿，封存二三小时之久，莫使水气飞散，则炭粉润透即可以模式作成炭片炭条，而后移置炉上，用暗火慢慢炕干，初小热，渐加大热，既已干透，则载于铁箱内，以可克末覆在上面，免露空气而焚，其细小者则可以熔金泥窝装之，以代铁箱，又以不能焚之物密覆在上，而置于炉上，外加热，至其色红，留于红炭内数时之久，而后移至凉处，俟其凉透，始可启盖，次将此炭片条加入糖汁和水同沸，一钟之久，复如前法炙干，再三炼之，久复如前炙干，再三炼之，则片条之坚实更甚，是最好用，惟炕炭之时须有气泄出，故必以炉炭覆在上面方妥。
    墨器纳科之养生谈，近有西医名墨器纳科者云，凡人生世上，何故日见衰老，在常人每谓人至中年以后，则身中精血各管其能力日渐减少，凡百物之入于养生道者，不能提吸精华，以灌溉百脉，故致筋络渐渐弛纵，肌肉渐渐皱折，未几而头童齿豁，颓然已老，然以余思之，则其原因不在乎此，盖人身之中有一种微生物，此微生物本为生而即有者，唯在人幼稚及强壮之时，此微生物能保护身躯，并能驱除一切害身之他微生物，故大有益于人生，及人年齿渐长，则此微生物之性质乃大变，非特不能保护，且欲破坏其向日所保护者，然生物之中亦有不具此微生物，如羽族中鹦鹉等类，因此而得享上寿，人若欲剿灭人身中之微生物，而使与鹦鹉同，则尚未得其法，惟凝结之牛乳中，亦含有一种微生物，能与人身中之微生物相敌，故如欲去人身中之微生物宜将此牛乳时时食饮，以稍杀其势，若欲求却死之方，则尚需时日，须俟格物家研明此理后，乃有效也。
    雀鸟避疫，雀鸟知避传染之病，而燕子为尤，凡遇一地患黄疟瘟疫者，其去之也若不及，近世法国名士拉物朗宣说，凡染疫气之地雀鸟远逸，迨疫气稍散，复归原地，此事曾见于俄法德意等国。当一千八百四十八年大疫时，近有教士味多尔方幼，在诺尔满提省，与其伯父同居。一千八百四十六年至一千八百四十八年，霍乱盛行，伯父告知雀鸟避疫之说，乃出外观望，果不见一燕。一千八百六十五年与一千八百六十六年，霍乱复起，又不见一燕，及后至西利亚，夏间黄疟流行，不见燕归原窝。一千九百零二年七月，初尚见燕子多群，未几霍乱渐起，各燕顿时远逸，无一存留，由此以推，燕之速去可知疫气将至矣。
    以蜂愈病，美国非拉铁非省学家近又发明新理一条，用蜜蜂尾上针刺以治人身风湿各证，现已向养蜂之家买得五万尾。
    ●第九期・社说（选论附）
    ◎东三省权宜策（本社撰稿）
    自东三省保卫公所章程宣布以来好事者遽以独立自治相许，谓中国前途将视此为标本，其言过骇物听非本报所敢附和，第就事论之此公所者果能名实相副，一如其所定章程则非直无害於国家也，而东三省种种外交内治之难题皆将由是而解决，吾人初谓政府当锐意改革之余，必且竭力提倡助我其人民自治之基楚，即不然稍稍予以制限，或以重臣监督之事由民办，权操於官以坐收指臂相使之效，与其弃地外人孰若俯从民意，将来於日俄战毕外交纷错之时，而公所既已成立必能为政府分其责任，况公所於正赋之外复以地方裁判之权，仍举而归之於官，核其名义非特不能如美利坚之独立，亦不能如坎拿大之离英，乃闻当轴诸公窃窃然虑其反侧，而抑遏之则又何故，夫美洲之华工非洲之华商，伏他人统治之下践踏如土芥怨毒痛心亦尝呼耢毒胖刂下矣。政府亦尝运一谋出一策以为之地尚未得当，今以东三省之小有建设而乃欲抑制之，使此非传闻之误非徒长外人之权力乎。
    且东省事权久落於外人之手，喧宾夺主固天下所同忧，即当局亦未尝不为之默认，今虽城郭依然正朔无恙，而其间一切主权已显然移之某国，将军以下位同虚设，监司大僚禁逐维命，而吾中立国民之生息於其地者，掷生命数十万死亡之数过於两军，呜呼后海先河孰阶之厉，此在欧西国民未有不痛心疾首，集矢於其政府者而我国人士以数千年驯服之遗，又习闻国势强弱之故，日夕为政府原谅，虽肝脑涂地斤斤焉守，服从之驯不敢出一言相责难，然而丧亡枕藉谁实为之救援者，夫人孰不爱其身家性命父母妻子，保卫公所之立实我民不得已之一策也，然且限其责曰保卫卑其辞曰公所，度不欲以忧国之心发为骇怪之谈，以遭人疑贰其用心亦良苦矣。
    至其创立条目分为五股，举治兵理财诸要政而尽揽之律以，朝廷定制诚多未合，然时势迁移瞬息万变，数十百年前所悬为大经大法者岂复可以概今日之国难，且其章程第二条曰自立公所以后，所有国课及盗贼要案由公所经手者，必仍移交地方官以重官权，是其耿耿之忠为天下所共谅，初非为掩耳盗铃计也，抑其地人民使果有不轨之心，如当局所逆料者则辽河流域群贼如毛，何惜窜身贼党明目张胆以与守吏为仇，朝廷当民穷财尽之日，东南之忧未已度不能以大师旅剿除之，又何必为此畏首畏尾之举，此其犹大彰明较著者也。
    说者谓当局之用心固自有在，盖以近今数稔民气嚣张不可遏抑，东南各行省方且不满於捐输之文告，与夫教民之不法啧有烦言，使东三省有保卫公所直示天下以成例可授，将莫不藉口於地方自治，而阴叛其长上然则东三省事小全国事大，防一地可或疏，而防全国则不容不密，此亦必然之势也，虽然使当局诸公所长虑却顾者，仅在於是则吾请以一言破诸公之惑，天下无无因之果，东三省人民其智非素出各省人民之上，而独能窥见文明也，亦以天时人事交迫於其间，仅此一途为铤而走险之计，以他省较之其感触程度之浅深相去不啻天坏，略而言之其说有四。
    一东三省本有村团之制也，辽河以东南自怀仁北迄海龙，袤延数百千里居民自为部落，其无业者乃散走而为盗，然且分立酋长相与指挥号令，不脱村团旧制而其平民则风尚相同职业相同，家与家相习人与人相识，转移之间得乡团可以万计，其他各行省稳绾酰通商各大埠人心涣散者无论，即山乡岩邑之间其团结力亦远不如从前之固，加以生计所趋人私其利，教民跋扈同室操戈，相仇相怨散如搏沙，即欲使自成一队各治其土为国家捍大难，虽执刀锯以临之犹不能鼓其一朝之勇，其他则又何说此必无可虑者一也。
    二东三省地利富饶人民足以自养也，其矿产其森林其牧畜固为世界所共睹，而其民人风尚之质朴性质之勤勉，许其自治当足以发挥天产而有余，其他各行省稳绾酰地利非不厚也，小民非不勤也，而终岁所得曾不足以供种种之要求，衣冠者流且以矿源为取媚外人之计，夫民穷则思逞猝不可致，乃相率而流於偷惰，以彼衣食不完风俗郾字民安有独立奋起之思想，此必无可虑者二也。
    三东三省龌逼迫，匪伊朝夕亡国灭种之说，破产横尸之祸初为耳闻，今乃身受不容其稍缓须臾作万一太平之想也，夫中国人之恒性非至无路可行，必安其故常而不变，有丝毫可以希冀，则侥幸之念顿生，有万一可以解免则依赖之心滋起，俄人初亦利用此术，仁川一败乃大肆焚掠，其该地人民始知滔天之毒，终不可免，然於无可如何之中犹望日军大捷，庶几抚绥我民以相安於无事也，无何日复一日兵连祸结无辜惨死血肉横飞，其槁项黄馘饿死沟壑者朋侪相庆以为善终，呜呼我民於此始知外人之无可依赖矣。不然东三省名存实亡，匪自今始保卫公所何不设於日俄未战以前，率其义勇之民为国死难，此其故亦昭然若揭矣，其他各行省虽曰民穷财尽终未至人人绝粒，而刀兵惨剧或仅见诸一隅终未至人人就辏则膏粱之梦长睡未醒，又何至遽为风潮所激而忽为此自助之举耶，此必无可虑者三也。
    四东三省辟吏当两虎相搏之冲，莫敢左右袒坐视吾民之破家荡产，断ㄕ绝膑不暇出一言以相辩护，又其地辽阔要亦有鞭长莫及之势，其民既不得不以死生呼吸之顷，为苟全万一之计，而官吏又不能过问此决非其他各行省所能比亻疑也，各省辟吏虽曰无权而对於人民则南面之威赫然犹在，设民气果有不驯以一哨弁禽而曛足矣，又谁肯牺牲身命以身试法，此必无可虑者四也。
    由是观之东三省情实既与其他各省大相迳庭，而地方自治之规亦无流弊，当局者宜急许其自治而仍以朝命宣布各国，并命老成硕望之流为之董其财政理其狱讼，而国家则自常供之外无所取，事由民办权总於官，如此则措施裕如百事咸举内可以辅官力之不逮，外可以完我国之中立不禁为朝廷庆为我民幸矣，此亦处置东三省之一法也。
    ◎论英俄均势与中国之关系（本社撰稿）　　　　　
    ☆可权
    方今列强之足为中国患者，不在小柄而在大邦，又不在大邦之各独立而在大邦之易合从，是故庚申之役三国联军而僧王败，庚子之役八国联军而荣相败，彼以其互相策应之师协以谋我，其势常处於合我则独力抗拒对付不及，非独藩属国莫能臂助，即此省与彼省连络之法亦疏，甚至有视同秦越不关痛痒者，於按肆十年来失败之历史，所为赓续不绝书者也。顾前此犹幸各邦之连合力不均，又无确定之霸权可以左右世界，故俄侵阿富汗则英抗，英掠帕米尔则俄争之，德法无外竞之根据地，则攫我内藏或伸一臂於南疆，或割一脔於东陲，其对於我施种种之要挟无不以相待最优之国，利益均沾为言者其实皆对於英俄为自张强力之地步也。然毕竟於地理上之竞争力缺而不完，孤寄一二军港於东方可以保护商业，未能扩充民政不足为中国兴亡之大关键，今则事势一变法德既与英俄协约，英俄又自定协约，黄祸之风潮激於欧洲全部人之脑中，而中国前途真有瓜分豆剖，不知谁主之痛矣。
    试以俄国言之，其侵夺远东政策早定於二百年以前，东据桦太岛西掠高加索，而以其西伯利亚铁道横贯於中，满洲三省适当其冲，故俄欲有事於中国必以奉天为之基楚。今虽为日本所逐不能逞其狡谋，然日本之志止於轻减俄人东偏之势力，至於中央亚细亚之俄疆固无丝毫损失也，假使俄竟撤去苦鲁巴金司廓理罗甫之水陆防兵，而更经营於新疆蒙古之间，则吾恐榆关虽获解严河套又将告警矣，夫由辽东半岛经略顺直与由天山南路窥瞰陕甘，其难易自不可以道理计，然俄人既失於此势必取偿於彼，不可谓之诬言也。试观前此之并基华掠浩罕，乘伊犁之不备而侵入之，曾几何时遂拓数千里之岩疆，然则俄人之必为西患也，无疑矣。
    再以英国言之，英人长驾远驭之策横绝世界柚五洲如出一冶，而於中国尤不遗余力焉，论其经商在荷人之后，论其殖民在葡人之后，论其交通中国政府在法人之后，而能一跃过之如虎传翼飞而食肉，吾不能不惧盎格鲁撒逊种人之し捷也，假使其困守广东踞香港以制吴淞亦与法人之占安南等耳，惟彼不於广东起点而於印度起点，於是东灭缅甸而与云南相属，南收哲孟雄而与西藏相守，至於今日竟以一旅印兵攻拉萨而走喇嘛，全藏疆索入其掌握，自此遂与四川甘肃诸边城直接交涉矣，一旦逞其野心更从西藏折入内地，则我之兵备未整铁道未通，崎岖剑阁其足恃以拒敌者几希矣。
    故使两大国者各自争雄各自竞利相持不下，我犹得因以自保，今闻其协商已有端绪，俄人肯认西藏为英之保护国，则英必出相当之酬报以予俄，舍蒙古新疆尚有何物哉，夫就现势而论东三省之膏腴俄人唾手可得，而忽败於英之同盟国，英人又取其势力可及之西藏，致使俄皇皈依黄教结欢喇嘛之狡谋幻如泡影，俄似已为英力所屈而不知惟其失东三省又不得西藏，然后可以蒙古新疆委之，此所谓五雀六燕铢两悉称者也，吾乃得而言其利害之及於中国者矣。俄弃旅顺此后必不能恢复海权，而以其铁道代之芦汉干路足抵英人长江商业，且其横截之势尤能辇南方货物，取於北方故哈尔滨之便利犹不减於香港也，至於西方地理上之关系，则藏蒙平分皆足以扼我吭而拊我背，英不能出缅甸而扰云南，惧法之拟其后也，则必进航巴蜀顺流而下荆门，自此而南方诸省皆可以囊括席卷而有之矣，俄不能越奉天而窥顺直，虑日本之遏其前也，则必取道甘凉丸泥而对函谷自此而北方数省皆可以兼容并包而有之矣，质而言之即长江流域黄河流域之两大部分也，而其定局则自英并西藏俄并蒙疆之日为始，於熬势之说日腾人口，今方於两大国兆其端耳。
    虽然我中国此时谋所以抵制之，尚非无策也。英兵以勘界为名深入藏地，使有泰早与会商不令藏番妄战，犹可保全藩属国之体制，今则事机坐失万死不足赎矣，惟有力持旧约酌量变通，尚冀挽回一二其要点则在予以商务上之利益，勿予以政治上之利益，则主权犹我之自操，英虽强横必无干预人国内治之理，然后急撤回有泰治以应得之罪，而别简重望大臣驻藏办事整顿内外交涉重案，则西藏或不至竟成弃坏也，若夫蒙古新疆尚完全为我之属土，左文襄之成约具在，但使有封疆之责者竭力守御，勿使俄人得越雷池一步，则蒙古诸王可以自牧圉，而新疆抚臣亦得从容布置，隐然扩张其防御线，何必黄龙大纛遽为黑鹫所掩，且未雨绸缪为力较易，西藏已落英人之手犹思救之，况蒙疆之尚在宇下耶。颇闻人言有某大臣受俄贿嘱，遇事辄助俄抑蒙果尔是真为渊〈区攴〉鱼，为丛〈区攴〉雀而已，殆比有泰而罪又加甚焉者也，吾乌知他日之新疆蒙古不与目前之西藏同一危急哉，夫西藏之交涉已动政府不早为之所，遂使英人乘间直入，新疆蒙古之交涉即视西藏之约为进退，吾政府能拒英於先，即能拒俄於后，否则使英奄有西藏而欲俄不割据新疆蒙古不可得也，英俄平分藏蒙则中国之前途断可识矣，吾政府其知之否耶。
    ◎极东之第二俄罗斯（录七月十七日至二十七日时报）
    俄罗斯之经营极东也，其施之行事者於今垂六十年矣，当千八百四十七年十一月俄皇尼古拉士召见摩拉罢夫而命之曰，朕授卿以东部西伯利亚总督之任，可速讲究处置西伯利亚重要之问题以闻。摩氏奉命后於千八百四十八年始任事，而自摩氏一行遂使俄人在东方得高树其双鹫徽章，临风招扬於白山黑水间，而使我黄龙之旗惨淡无色，世之欲研究俄人经营极东问题者，盍亦就其经营极东之发起人摩拉罢夫之政策而一研究之乎。
    摩氏者俄人所称为有学识有才调之杰物也，既莅东部西伯利亚总督任，乃抱其掀天揭地之伟略，以发前人未发之英谋，其言以为太平洋者，将来必占世界权力之首要点，俄国当亟应扩张其势力而得一有力之根据地，与对岸之北美合众国相提携，其时太平洋上犹未见有帆舶往来，而北美合众国亦尚未有伟大之名誉，而摩氏之言顾若此，又以为英国从海上占中国通商之利，俄可从陆上尽排斥之，而使之衰落然苟欲达此目的，会振兴东部西伯利亚其道无由，而欲振兴东部西伯利亚又非占领黑龙江沿岸之地不可，摩氏之计画已定遂於任内自黑龙江拓地以达於朝鲜之海岸，俄人得在东太平洋海岸发达其膨胀之力实始於此，又同时俄国之著名革命文士拔库尼氏者尝建一议，欲於西伯利亚建一合众国，与太平洋对岸之北美合众国同盟，其言之惊人类如此，后四十余年乃有西伯利亚铁路之建筑，而吾国人始稍稍惊破睡狮之迷梦，夫孰知人之谋我其雄伟远大之业，固已先五十年而计画已定耶。
    不幸我国有甲午之役，俄以代索日本归还辽东，市德於我而与我要结租借旅大之约，而俄之极东经营乃遂达於美满之愿望，又不幸庚子之乱俄藉口驻兵满洲，防备马贼事平背撤兵之约，我政府不能与之下严厉之谈判，陈决绝之意见一再依违，使俄人得寸进尺触起隔岸新进国之恶感情，以成今日之战役，乃不意庞大俄国拥肿不灵，自仁川一战迄於屡战屡北，海军全覆陆师亦矗其一蹶不振之势可以概见，即素表同情於俄人之某国亦时有俄人无勇之讽词，流露於报章诚不图俄人於彼得大帝二百余年之遗训，摩尼氏五十年前之愿望西伯利亚十年之经营，乃今忽收此不良之结果也，今吾人莫不知俄人之失败，其可惊有如此者而抑知自此以后，其时在东太平洋上握惟一之海权，而继俄罗斯之后以制吾国之命运者系何国乎。
    则必以为战胜之日本乎，夫日本奋其一击之威挫雄俄建伯业纵横黄海，所向克捷自其表面视之，日本似能於满洲得完全之权利，而达其圆满之欲望矣，然而日本新进之国战事既罢民命亦疲，固将为经济问题之所困，而莫得展其骥足焉，且日本果欲全占满洲之利益，则将何词以解仗义兴师之举乎，若果出此列强未必肯与之相安，且适以堕某国煽动黄祸之计，故吾料日本将来之对於满洲仍当持美国所首倡之开放主义以处置之，而已亦与於利益均沾之列，故谓日本此后在北太平洋海岸巍然成一强国则可，而谓其能即握太平洋惟一之海权，则不可也。
    将以为英法德各大国乎，夫位於太平洋之南者，澳洲联邦实为英之殖民地，其於世界之关系固甚为列强所注目者也，然而英自脱兰斯哇之役，其帝国之威既损而其属地遍五洲亦真有鞭长莫及之势，即其商业近亦为后起之国所追逐，而将有退后之象且其所竭全力以经营中国者，在於东南方面而不在东北，观於往年之英俄协约可以证明之，然则某来日之收效不亦大略可观乎，德於近日固实行最悍鸷最雄健之帝国政略者也，迹其二十年来占纽基尼亚岛，（今名卡西尔维廉兰）据纽不列颠爱尔兰两岛，（今合名俾士麦群岛）并马志亚岛与英美合得所罗门群岛之三岛，又与西班牙结约购得卡罗灵马利安尼秘鲁各群岛，又萨摩亚群岛中之乌波儿萨威两岛亦归彼版图，此皆德国於太平洋沿岸逐渐发挥其最悍鸷最雄健之帝国政略者也，然德之所得在太平洋沿岸推广其属地者，大都在太平洋南岸而不在太平洋北岸，是其与位於北太平洋之满洲，尚未有直接之关系也。若法人所为汲汲不遑者盖为扩张其势力於南清之经营耳，既得广州湾以为海军根据地，又攫龙州以立陆军之基楚，故法於南洋群岛及暹越缅甸之属皆其势力圈限之所至也，而其於中国在图我滇黔川粤，故於北太平洋之方面几无影响焉，吾於是登喜马拉雅山引领东望，海天浩渺风潮澎湃，吾乃惊怖咤愕而见有第二之俄罗斯国，拥列星之国旗出现於太平洋洋面，而以我大陆之地为其竞争之大舞台也。
    而吾於是乃益服俄人外交政策之远到为不可及，彼摩氏於五十年前奉命经营东部西伯利亚，即欲谋得太平洋海岸一有力根据地，以与对岸之北美合众国相提携，至今日而其言果验，然则此后能利用太平洋之海权者，其惟美利坚乎，谓予不信请以近日彼国实行帝国之政略证之。
    近顷美国大统领罗斯福巡行太平洋沿岸所至演说，其言有足令位於太平洋之列国，同受异常之震惊者如云：太平洋洋中之最大者也，而此最大洋在今世纪中当为吾美车独一无二之势力范围，虽然欲就最大之事业不可不负最大之责任。又云在今世纪中惟能於太平洋上占最优胜权者，为能於世界历史上占优胜权。又云天将以太平洋畀其第一之骄子，今正其时矣。又云我国民乎我辈苟不愿以劣者弱者，贻我子孙以堕落之历史，则猛进猛进以实行我所怀抱之壮图，今其时哉。呜呼此罗斯福一人之私言吾以为不啻合众国一国之公言也，大言炎炎咄咄逼人，我国民其亦闻之否耶，然此犹不过其理论也，请再证之实事。
    一海军之扩充，美自一千八百九十年海军省始设海军军政局，提出军舰扩张案，而其发端实於现今大统领罗斯福奉职海军省始，美国军舰得参列於世界海军国，自一千八百九十五年始，其时新式战舰美无一焉，自一千八百九十九年西美战事起，美国海军在散地哥尼刺等处屡捷，而美国之海军遂大进步据最近统计年舰所列列国海军比较表，其铁甲舰已有二十四艘，非铁甲舰已有二十八艘，以比俄国得四分之三，（俄铁甲舰三十艘）德国得四分之二之八，（德铁甲舰三十五艘）法国得五分之二强，（法铁甲舰五十四艘）英国得三分之一强，（英铁甲舰三十六艘）然此表距海军创建之日方七年，而其进步之速率如此，况现今罗斯福氏方主持扩张海军，使达於完备之目的乎，观罗氏近日祝美国海军发达之词曰：苟吾美国能具置有力之海军，且持久而勿替焉，斯我们罗主义所向无敌矣。又曰两年以来我国海军突飞进步，鄙人深为国民庆幸莫大於此。又云若果能得有力之海军而继续之，扩充之乎则敢信我国将来之国难必永远销息，而海外诸国更无复能与吾们罗主义争轻重者，夫们罗主义者彼前大统领们罗之保守主义也，其始意曰亚美利加者亚美利加人之亚美利加也，及一千八百四十五年博克为大统领时宣言曰：合并美洲大陆之国土此美国之义务也，则一变为亚美利加者，美国人之亚美利加也，至一千八百八十一年，加弗氏为大统领时宣言拉丁亚美利加诸国所有纷扰事宜，以美国为其裁判者，而今罗氏又云们罗主义所向无敌，盖已有世界者美国人之世界之意，而犹一则曰们罗主义，再则曰们罗主义吾谁欺哉。
    一实业之进步，据英人玛尔荷所著民富论，其统计英美商业之比较云：当千八百六十年英国所产工业品之全额每人平均九十五元，其年美国所产工业品之全额每人均平不过五十九元，及千八百九十四年英国每人平均增至一百一十元，美国每人乃增至百四十元，相去三十年间而其增进之速率乃成一与三比例，又美国亚细亚协会总干事长赫氏云：千九百年吾美工业品之全额实一百三十万万零三千九百五十七万九千五百六十六元美金，以现在人口计之每人平均百七十一元有奇，其年英国工业品全额不过五十万万内外，每人平均百二十元耳，至以出口额计则美实不能不逊於英者，盖英以工业品百分之二十五输出海外，而美则仅以百分之四输出海外，其所以大相迳庭者在此也云云。近日美以工业品发达之盛，除国内销用外羡余极多，故不得不汲汲焉求泄尾闾於海外，而世界未曾开辟之商场莫多於亚洲，亚洲最适於美人易到之地，莫如太平洋沿岸，且自美洲东来一水可通，其地位之优胜尤非他国之所得望及，而美国对於太平洋岸之贸易，若中国朝鲜香港及其他各埠千八百九十六年达於一亿一千万佛郎，至九百零二年乃达於一亿九千万佛郎，六年之间几加一倍，是其东方商业之进步诚有三日於{艹兔}气食牛之概，而三年以前尤有一惊天骇地之事业，震动全世界人之耳目者，则大北轮船公司在东方造船公司定制姊妹船两艘，其一名弥奈梭达，千九百零三年四月十二日竣工，船身容积除可容二千八百客人二万吨货物外，尚容煤七千万吨，速度一万一千匹马力，其一尚未命名，在现今世界中商船无有大於此者，夫在昔日各国之东来不出於太平洋而出於大西洋，经苏汇士河航线者盖以太平洋海程太远，中间无完善贮煤港以为之接应，故须船身容积能满三千吨煤以上之数乃可行驶此洋，今该船乃能容煤七千吨，其可以纵横驰骋於太平洋上，而握其惟一之海权也盖无可疑矣。
    一帝国主义之实行，千八百七十九年有占士比儿者，谋筑一横绝南北美之大铁路，其东方起点自米尼梭达省之圣保罗市横贯南北，达哥他省汶天拿省盛顿者省，以达於太平洋岸之舍路市，现在美国境内为第一延长之铁路，此铁路通而美国雄习东太平洋之羽翼成矣，数年以来并阿拉昔加（太平洋北岸者）掠夏威夷攫菲律赏，渐施其蚕食东方之手腕，乃者洋底之电线既告成洋面之大航船已开驶，（即大北轮船公司定制之姊妹船）而又以二百万金购得开通巴拿马运河之权，使太平洋与大西洋航路之接触忽缩短其航线，自此以往吾见夫世界第一庞大之船舶，树列星之旗飞扬於太平洋面者，亦复谁与抗颜行哉。
    一中美交涉之变迁，千八百九十九年即光绪二十五年，俄人胁我结租借旅大条约，美国乃於此时提倡中国门户开放之议，当时日本竭力赞成之，英法德俄意各国亦无异议者，此为美国在中国实行第一次干涉主义，而第二次主持满洲开放主义，即於此伏线焉。迨至庚子以后俄背满洲撤兵条约触怒日本，日俄国际之交涉日益离间，日乃屡向中国警告同时英美亦警告中国，而美国更直接抗议於俄，观俄答美国之宣言云，俄政府决非有意夺外国人民在满洲所享之利益，而使我国得占特别之权利，又断不用各种方法阻碍满洲之开放，俄国却甚望与美国通商，而诱引其资本者也，惜俄人不能实践此言致日俄交际之破坏日亟，於是美国一面以满洲开放要求俄国，一面要求中国开放安东县，嗣复以俄国占领牛庄拒日本全权委员奉天大东沟开放之命赫然震怒，派遣军舰於极东示与俄决绝，旋复派出驻札满洲领事，凡此种种强硬之手段皆先各国而为之，及日俄战事起而美廷诘责俄人违公法犯中立之言亦时有所闻，盖彼以为对於满洲应尽之义务有直接之关系，而非间接之关系也，罗氏所谓吾国民乎苟不愿以劣者弱者贻我子孙，以堕落之历史，则猛进猛进以实行我所怀抱之壮图者，今真其时矣，第不知位於北太平洋岸拥庞大之领土之老大帝国，其对此之感情又将何如也。
    一美韩交涉之进步，查美人在韩之商务及在韩经营实业所输金额皆非各国所能比亻疑，即世界亦鲜有泫目此事者，其始美人在朝鲜经营，自济物浦至汉城之铁路，（今让与日本）此外已成功者有汉城之电车路，及长一十八里至二十里之大道，有汉城之电灯食水公司，而工业品之销售朝鲜者若煤油罐货棉布数皆极钜，又联合英国资本家在朝鲜北境得有矿务权利，而其矿则为亚洲巨矿之一，去年又因俄国在龙岩浦筑炮台，美公使屡次警告韩廷，劝速开放之以为通商口岸，又美教士在其内地传教亦极有功效，然则美之於韩其实业其商务其宗教之日益发达，又岂可限量耶。此美人所为对於满洲开放之问题，独占各国之先步为满洲亦所以为朝鲜也，吾人观於其於极东问题之解决，其关系之轻重盖日本而外，未有甚於美国者也。
    以上皆美国突飞东太平洋之雄略，质而言之即谓为美国东方侵略史，殆亦无不可也，尤有异者则试以美国与英俄相比较有极可比例之二事，夫英以得苏汇士运河股分票，而英人在东方之伯局遂定，今美人新得巴拿马运河开凿权，而美国在东方伯局亦遂定，此其可与英国在东方之位置，先后颉颃者一也，俄人经营西伯利亚於五十年前有盖世雄杰之摩拉罢夫，以太平洋为将来世界首重之要点，故其经营东方也，以达於太平洋岸为目的，美人之窥伺东方也，三十年前亦有盖世雄杰之占士比儿，造大北铁路以与太平洋之航路相接，而二十世纪太平洋乃为美人私为己有之物，此其经营东亚之政策与对岸之雄俄相隔数万里，相去数十年后先之间，而两贤之抱负乃不谋而合如此，其可与俄国极东之经营，后先辉映者又一也。又俄国二百年前有彼得大帝之遗训，以并吞全亚称伯东方，望其世世子孙必践此言，今美国大统领罗氏太平洋沿岸之演说曰：在今世纪中太平洋当为吾美独一无二之执力范围。又曰天将以太平洋畀其第一之骄子。又曰吾国民乎猛进猛进以实行我所怀抱之壮图，其言微特彼得大帝并吞东方之遗策也。盖实含有吾前所谓世界者美国人之世界主义，今者俄人於东方不幸演堕落之历史，而美人若曰此正实行吾罗斯福氏猛进猛进之主义时也。夫英世所称海王之国，而俄则大陆之第一等帝国也，今美国乃兼擅海陆之优胜，一蹴而俄之商业衰落矣，再蹴而俄之伯业凌夷矣，美乎美乎其魄力之雄伟气象之浩瀚，殆即代表太平洋之体态乎，吾登喜马拉雅之山引领东望，吾气沮神丧肤粟股栗，吾回望吾中原仅余遥青之一发耳，吾哀我黄炎之子孙乃将为红黑劣种之续，第一俄罗斯去矣，而第二之俄罗斯方来，况第一之俄罗斯，犹未必即一败涂地，甘心於卷甲韬戈雌伏蛰藏而不出也，昔三水徐氏著俄人不能混一亚东论，历数俄人不足畏之实证，其结论云乱天下者俄也，定天下者必美也，然而十年以前俄人强秦之号，方震於泰东美人和平之旨喧传於遐迩，亦孰不以徐氏之言为目论也，乃迟之十年而雄俄之声名，几扫地以尽而夙持和平政策之美人，乃实行其帝国主义之政略，横太平洋而东渡也，呜呼徐氏之言其神矣乎。
    ◎论铁良南下之宗旨（录七月二十日中外日报）
    本馆昨者因铁良奉命南下业将抵沪之故，曾有义和团第二次出现之作，以为东南诸行省之官绅士庶告，然未表明其宗旨之所在深求其用意之何若，则阅者或犹以本报所言为远於事实而将来之结果亦未必如本报之所云也，则请再举其事实及宗旨，为阅者一申言之，按此次铁良南下之故据谕旨所言，则曰查察制造局也，曰顺道将各省司库局所利弊逐一查明也，然而查明之后究竟如何处置未之明言，则宗旨所在尚不得而知也，而一核以五月二十八日之懿旨，与夫本馆之所闻则其宗旨可一言以蔽之，曰中央集权惟其欲实达此中央集权之目的，故欲将东南各省之财权兵权悉握诸政府，使各省疆臣不得自有其财权，不得自有其兵权，而即以各省所有之款项悉输诸京师，以为练兵之用，观於懿旨有曰外销之款核实腾挪，中饱之数从严厘剔，并归并局所裁汰冗员清提陋规力除糜费，每年匀出的款若干以为练兵之用，则此次铁良南下之故盖可考而知也，故其办事之宗旨在於中央集权，而其办理之次第则在於取东南之财以练北方之兵，至於所练之兵究作何用则又不明言，以为将以镇压土匪耶，则政府屡言中国兵力虽弱然以之剿除土匪尚绰有余裕，则似不必铺张扬厉，练此大兵以御小丑也，以为将以与俄国战耶，则目下在东三省之俄兵已为日本所败，初不烦我兵干与，而亦非我兵所能干与也，且俄人占据东三省诚为中国之公敌，然不击之於启衅之时而击之於为人所败行将自退之日，天下宁有是理耶或者谓猛虎在山藜藿不采，政府乘此阴雨未至之时为绸缪牖户之计，诚未可厚非然何以所筹之款必归诸京师，外省不得留存所练之兵必属於京师，外省不得与闻岂政府之意，但欲保全畿辅而外省则在所不顾耶，又岂以为畿辅苟能保全，外省即可无恙耶，呜呼吾知之矣。前数年来政府举事往往不顾大局之何若，外省意见之何若动辄卤莽启衅流毒天下，起意者不过数人而受其害者不可纪极，是则今日者若再以其中央集权之宗旨行其筹款练兵之政策，而练兵之本意又不以明告天下，且又不使东南各行省有余款之存留有余兵之可用，是明欲使有事之时可以无所不为也。且欲使东南各省无可凭藉，以掣其肘也，稽诸庚子徵诸现象，窃为东南诸省危也，夫中央集权之说施诸今日之中国，犹之人已病危而又饮以去刂剂，屋已飘摇而又加以撞击本属万不可行之事，且政府亦何尝真有与外省争权之本领，观於历来所办诸事其出诸行省者十中尚得六七，其出诸政府者十不得一焉，则政府之未能实行其权可知也，又历来遇有棘手之案无论内政外交，疆吏请命於政府，政府仍诿诸疆吏终未尝设一策定一计以收发纵指示之效，则政府之不能自有其权可知也。而独於筹款练兵之事则忽主张中央集权之说，以行其秘密之举动，则即使款果能集兵果能练，窃恐非政府之幸并非东南诸省之幸，抑亦非大局之幸矣，呜呼论事於已然何如防患於未然，而中国元气当此不绝如线之时一误之余，更不容再误则安不深味其中央集权之说，推究其筹款练兵之阴谋以杜夫日后之大患也。
    ◎论列强将渐变均势之说为纷争（录七月二十四日警钟报）
    强国之视弱国无有所谓对付也，只有吞灭而已，即偶用对付之策非因强国对弱国而生，实因强国对强国而生也。海通以来白民阚我暗弱，遂播为并吞支那之论，虽然强国十数地之不丑倍力不均，欧美平和之局行且垂破，因是各谂国情相为抵制，而均势之论起矣，（如德借胶州英借威海俄借旅顺等事）夫彼所以持均势之论者必因甲国本有所悚於乙国，在国交辑睦之时甲乙视乙不过一虎而已，一旦乙国再即其已满之力从而扩张，（如俄经营东亚是）则是长虎以翼，其不利於甲可知矣。已盛之威权消遏无及无宁於事前互约均势，乙国之谈既不加张而甲国转有以增进其内力，譬若投珈顿奕航罱幌拢其倡为礼仪揖让之论者必座间之最弱者也，故吾谓均势之说非强国所愿，次於强国者所愿也。十年以来英俄德法美日诸国销精惫神於东方，第即商务而论其所裨於己之国力者靡浅，自衡其势力既无所悚，野心遂生从前均势之说必渐归於无效，今试即近事而证之俄当东三省日营朝鲜，此均势也，而今则日俄以东三省笔而起纷争矣，英视扬子江为范围地，德视山东为范围地，此均势也。而德人前月又有要索鄱阳湖屯泊水师之事矣，至西藏邻於印度英人本视为己有，而俄人亦容喙於其间，广西云南法人自认为范围所及，而俄又思插足，日本涎福建法人亦涎之，芦汉铁道办之者比利时而已，而岂知藏形於其后者复有俄法按之均势之说，适成相反今者东省之事，日俄既为倡导则东亚平和之局破，即列强均势之论销而纷争之兵祸，将从此而大起矣，且昔时均势之约仅以一国而占我一省，吾之对彼已病力莫能抗今复加以纷争战马蹂躏炮弹攻毁，残破之余吾民生气且尽，然则彼二国战局虽终吾人对於被占领之一国安有实力谋抵御之策，观於今日辽阳旅顺受苦之华民田产荡毁室家离散，俄兵未退为俄兵之服役，俄兵既退又将为日本之服役，乱离之惨偷生不遑，而谓异日复能修我戈矛发为排外之大举者，按之事势吾决其无是也，夫今日中国聚数省而成之，至於异日凡一省之地将聚数国而争之，扬州嘉定之被兵遗痛未已，然犹曰一族也，自此之后则必合有二三族而共屠一地焉，嗟我邦人倘有鉴於日俄纷争而亟筹所以对外之方策欤，不然则东省民之惨祸行将复见，奴隶牛马之辱且不及待矣。
    ◎论中国前途之无望（录七月二十六日警钟报）
    今之谈修政者必先曰储国币，谋御侮者必先曰却外兵斯固然矣。虽然中国之财非有盗攫我也，必有一事焉穿孔而自漏，外国之兵非无故闯入也，亦必有一事焉开门而自招，农工不兴商业不讲货币不革厘金不除，固为漏卮之大宗，而尤要者则在闹教之赔款，海政未修陆防未固内乱纷乘外交失策，固为召侮之媒介而尤甚者，则在鬻矿而屯兵，闹教而赔款，在漏卮中最为易见鬻矿而屯兵在召侮中最为无形，而其速吾国之亡则一也，试即已事而论闹教之案最大者莫如庚子之团匪，（团匪之起原因复杂，然总因仍系仇教而起。）赔款至九百兆矣，他如天津教案广东教案赔款动以数十万计，近如陕西如山西如舞阳如辰州如衢州如古田如施南如新昌如恩施如宁海，每闹一次教案必增数十万之赔款，然此犹其小者试问胶州之割让非藉口於教案乎，从前五口之通商非藉口於教案乎，今则新昌教案法人拟派兵舰於江西，是则闹教之事又影响於割地与召外兵矣，至夫鬻矿一事为开门揖盗之举，於往事虽尚未验然鬻矿与筑路乃相因之事有矿则必筑路以输之，有路则必设电线兴航业以联络之，数事既兴则内地愚民必有因风水细，故或官吏胥役之勒逼而起与公司为难者，而外人乃於此时藉保护路矿电线为名，而沿吾腹地屯重兵焉，斯时也犹不谓为亡国，其谁信之且始也，因欲得财而鬻矿继则因鬻矿而失财，所得者只於个人所失者，则在一地是则鬻矿之事，又与召外兵耗财产二事相与为直接之因矣，不特此也政府因闹教而愈抑平民，平民则愈抑而愈闹，愈闹则赔款愈多，赔款愈多则民愈穷，民愈穷则仇洋仇教之心愈固结不可解，而最后则亦足以造召外兵之直接原因，（如庚子之事是）奸民因贪利而鬻矿，矿鬻而财产外输，农者工者商者愈失其业，失其业则益易生乱，生乱则首必仇教，仇教则小者赔款大则洋兵侵入腹地，军舰屯於内湖其肇祸之端何止一二，夫鬻矿之事前已屡见，然大半属於劣神此后防遏於未然者，其责全在吾党，闹教之事至今犹未有已，然大半属於乱民欲遏其萌，其责悉在官吏，况今日俄战事未终各国之伺隙於我者，已整备一切环视吾侧稍不经意，则中国前途宁再有幸存之望哉。
    ◎论民智不进之可忧（录七月二十六日岭东日报）
    有知觉之民与无知觉之民，其程度之高下盖真悬绝而不可思议，有知觉之民预患而自为防，有利而自为兴灵心透达晓理即悟，无知觉之民非特其事之深远不易知者，即至其为救济生命之要，而彼且瞢然昧然从而反对之者，而不谓我今日之中国人适当其语，且悍然演出至野蛮无理之变剧，一若人之欲自绝其粒自刎其颈然者，此可忧之甚者也，自晚近政令多乖地方人民之为官吏激变，胥役激变重税苛派激变者固比比然矣。数月以来如镇江如江南下关，如广州潮洲警乱频闻，然非为生理困顿，即由压抑莫诉迫而出此，其情甚苦其境可怜，而不谓风潮之转出人意外，前之以万不得已而激变者，今且有以极无谓之举动而起，前之变在政界者今且移而人於学界，盖近事之最离奇而可怪者，以吾所闻今已现及两处，其一则江苏无锡之学堂，因调拨米捐而致焚毁，其一则四川广安州之学堂，因愚民迷信妖言而致扩毁是也。夫无锡之初激变也人颇咎办理学堂之杨某，操切过激所致，然以今细情观之事殆不然，夫为地方上开学堂即为地方上培植子弟，即於地方各货物抽取一二以为经费，本已正当况并未出此不过向庙捐中酌提盈余化无用以为有用，（无锡米市向除正捐外尚有庙捐，庙捐盖由绅董收集以为演剧等费。既未碍及商家又未致损贫民，特以为绅董之所不利，以加捐煽惑米商而为罢市焚毁各学堂之举，夫使该地之人有心与理事者为难，则及其一人足矣，而纷纷焚毁学堂奚为也，学堂非地方公款之所成就者乎，是无锡之激此重变非为仇视一人，其平日仇视学堂之深可知也。然此犹曰为人诬惑所致，而广安州之事则更有令人失惊者，以无用之寺庙改建学堂，本属计之得者愚僧无知控告不已，而劣绅且朋比与之为奸，其卑污已不堪设想，今复以天灾之变归咎学堂，簧鼓妖言以乱民听，愚民附和举国若狂，复有学堂拆毁等事，呜呼噫嘻何物妖僧而敢为此，然而此风浸染势将影响全国，将来学堂激变之情事吾恐数见而不一见也，吾闻之吾忧之，夫以学堂之有益於人，而无丝毫为民窒碍，民且深恶痛疾必毁之而甘心者何也，此足见中国人之野蛮无知，达於极点其心殆不识学堂之为何事，误以为办理学堂者必非心术端正之人，学堂之学生皆染洋人习气，故各处顽民往往视学生为小洋鬼子，而视学堂直与教堂无异者，又必以为学堂专恃洋势，坏乱风俗坐费巨款，朝廷特不得已而为之者，此盖愚民一斑之蠢想历历如绘，故仇视洋人仇视教堂者未有不并学堂而仇视之，我方谓其顽固自守甘为外人奴隶，彼且转以此诟厉乎我，故忌之之深仇之之极，而致有此等变动之发泄也，悲矣夫我四万万之民为历代专制朝廷压抑之久，乃竟无觉悟力至此乎，以学堂之为国精神，犹人之不能无衣食然，绝食则僵绝衣则困，绝学堂则奴而亡而不为相与有成，乃至用极暴手段不顾祸患，付之一炬而后快乎，外国人之诋我者非曰奴隶，则曰贱民吾辈尝闻而切齿，今其愚乃竟若此，又安足有自立之一日，殆长以贱民奴隶遗外人以称呼而已矣，哀哉虽然天下事待其祸起而重惩以戒之，不若及其未然而解释之，今全国兴学未及一二顽固人士方百计沮之而不得，督责稍严而冲击风潮，且因以起苏蜀号称开通之地犹尚如此，其他能无忧哉，特著论以为愚妄者诛焉。
    ◎论江督易人之故（录七月二十七日中外日报）
    天下之事因果相生，无无故而然者，而况两江闽浙二督之对调，此为近日政治上之绝大变化，岂无蛛丝马迹之故，在乎其间大可以供世人之研究者，而论者不察最下乘者乃较量於魏李二公之优劣，一一较其将来政界上之同异如何，此真不通朝局去题万里之说也，何以言之案此次魏李对调，以湖南人易湖南人，即知其於湖南人之社会绝无更变，而其二人之对调皆於其个人有关系，而於吏治无关系矣，至其关系何在亦可推而得之，夫对调之命何以不下於铁良未至之时，不下於铁良已去之日，而适下於铁良正在查办制局时，则可知其关系不出乎制造局也。如此即测得两大定点，一为必个人之事一为必个人而与制局相关之事，得此二点而於推论此事之前因后果乃稍有把握焉，案制局之建设本属於北洋南洋两大臣之权下，局虽设於南洋而北洋大臣对该局之权限尤高，昔李文忠之在北洋也，不啻隐然为各督抚之领袖，而即合督抚在天津构成第二之政府，各省之大政除内治外北洋大臣无不可干涉之，自文忠去位仁和相国继之，相国素执退让主义，故其时北洋大臣之局面为之顿缩，仁和去荣文忠来，荣文忠绝世之雄固不难复李文忠之旧观，而荣文忠之方针则别有所在绝不注此，故其时北洋局面与仁和时无少异，荣文忠去裕禄来，则土鸡瓦狗备陈设供儿戏而已，非能於政界有所变动也，所以北洋大臣之权利自李文忠后堕地者且十年，至今襄城制府始奋起而欲恢复之，夫襄城之心为公为私复权之事为利为害，此尚须俟他日大事定之，非今日所能浅测也，而就事论事则南洋大臣之对制局，总须北洋大臣共之，而不能与两湖总督共之，则事理之叭欢至易明者也，乃午帅耆昏漠然不觉，至形现势绌始欲支吾敷衍，为自救之策亦复何及，以今日之势观之制局之归北方已毫无疑义，惟浏阳之至恐其於南皮亦必有极大之关系，而必非能如岛之相忘於山林，鱼之相忘於江湖也，总之今日之事为江鄂会议制造局之结果，而此果又复为因，以造未来之世界，波兰万顷莫能穷其源委之所至矣，然而即以此一事论之，而其流弊已有不可胜言者，何也襄城初意嫉江鄂议制局而己不预闻而已，未有他也，自囗囗等利用之而有中央集权之说，自囗囗等利用之而有抽提中饱之说，则皆其后起者也，此等之事何道不可附会，何人不可生心，魑魅喜人利於暧昧，乃千殊万变之态转而不穷，将来亡国败家之事或从此起未可知也，嗟乎吾他不恨，但恨吾国之陋习，每因一二人一己之私怨而酿成数百年通国之大祸，经千百年而此习不改果谁之所致哉。
    ●第九期・谕旨（七月十九日至八月二十日）
    上谕本日召见之山东补用道朱钟祺著以道员用，留於原省即补仍交军机处存记钦此。上谕朕钦奉慈喜端佑康颐昭豫庄诚寿恭钦献崇熙皇太后懿旨户部奏内务府传办九江关磁器一摺，当此时局多艰财用匮乏，本年万寿庆典业经降旨不准铺张，所有传办磁器著即行停止钦此。（七月十九日）
    上谕本日召见之湖南试用道俞明颐著以道员留於原省补用，并交军机处存记钦此。（二十日）
    上谕本日召见之湖北补用知府叶景葵著交军机处存记钦此。（二十一日）
    上谕魏光焘著调署闽浙总督两江总督著李兴锐署理钦此。上谕黄建著调补山东布政使江宁布政使著胡廷干调补钦此。（二十二日）
    上谕魏光焘已调署闽浙总督，未到任以前著崇善暂行兼署，本兴锐著即起程迅赴署任钦此。上谕胡廷干已调补江宁布政使著即迅赴新任钦此。（二十三日）
    旨崇文门正副监督仍著奕际佬接管钦此。（二十五日）
    旨理藩院额外侍郎著凯毕补授钦此。（二十七日）
    上谕李兴锐电奏福建龙溪南靖两县自七月中旬连日大雨，溪河暴涨水势漫溢堤岸冲塌，十余里田庄淹没弱毙多命，被灾甚重览奏深堪悯恻，业经李兴锐派员散放急赈，即著该署督速饬各员设法疏消并赶紧妥筹赈抚务当核实散放尽心经理，笕问所用副朝廷轸恤灾黎至意钦此。（二十八日）
    上谕江南狼山镇总兵员缺著候选道黄忠浩补授钦此。（三十日）
    上谕本日道旁叩阍之护军巴雅胡著交刑部严行审讯钦此。（八月初二日）
    旨翰林院孔目著李遵义补授，山西隰州直隶州知州著李保邦补授，山西吉州知州著黄寿徵补授，浙江孝丰县知县著姜渭璜补授，云南新平县知县著詹坦补授，湖南安仁县知县著周克Р故冢湖北恩施县知县著夏树立补授，山西垣曲县知县著刘录德补授，河南项城县知县著项梦罴补授，江西兴国县知县著秦璨故冢直隶无极县知县著鲍德邻补授，河南武安县知县著庄钟济补授，甘肃金县知县著张体信补授，截取举人刘翰飞著以知县用，唐芝荣徐宝慈王赓云均著以教职用，朱芳欧阳蕙刘炳南黄曾莹夏河清均著以知县用，兵科笔帖式著春明补授，荫生钟宇著以文职用，国仁恭著以侍卫用，毓裰以文员用，荣厚著以旗员用，溥巨著以七品笔帖式用，国子监司业著叶昌炽补授，截取掌山西道监察御史黄昌年内阁中书孙卿裕俱照例用，热河都统衙门办事司员著鲍琪豹去拟补，江宁将军衙门笔帖式涌潮著准其补授，保举奉天候补知府祥瑞直隶候补知县张泰封，黑龙江候补仓屯站官凌春俱照例用，服满原选浙江景宁县知县褚缸嬷不必坐补，原缺俸满长芦丰财场盐大使任敬敷著回任卓异前福建福州府同知温冠春著准其卓异加一级，仍注册候升开复前江西试用知县应衷著准其开复，原官原衔仍发原省照例用钦此。谕旨本日引见之前山东章邱县知县李敬修著发往山东，仍以知县即补江苏江阴县教谕秦毓麒著以知县用钦此。（初三日）
    上谕四川补用道刘庆汾著发往南洋交李兴锐差遣委用钦此。上谕陕西汉中镇总兵员缺著程鼎补授钦此。旨这所参疏防越狱之管狱官陕西葭州吏目许鸿模著即革职拿问，交升允提同刑禁人等严行审讯按律惩办，有狱官葭州知州俞恒龄虽据报先期公出，惟未能先事预防亦难辞咎，著交部议处仍著严缉逸犯武芏务获究办钦此。（初四日）
    上谕湖北安襄郧荆道员缺著裁缺陕西督粮道崇恩补授钦此。（初六日）
    上谕敬信奏假期又满病仍未痊，恳请开缺一摺敬信著赏假一个月安心调理，笥箍缺钦此。（初八日）
    旨山西道监察御史著张瑞荫补授，考取内阁中书丁震萧端洁徐崇立彭萃文张绍言杨玉衔陈宗彝齐徵郑滋蕃沈观宸任文钅荣童燮梅，辛际唐，吴凤鸣，刘颐烦り停唐尔镛，王钟榕，刘元任熊壁李剩李海恩陈秉钧，黄嵩龄袁崇镇殷良弼黄家琮李金榜，聂树奇，曾维藩周翼孔周鹤龄蔡肇元，朱邦献冯栋芳，董钦墀王宗毅，唐德馨俱著记名，以内阁中书用，在任候选知县广西博白县教谕秦恩述著以知县用钦此。旨本日引见之前广东韶州府知府郅馨著以同知用钦此。（初九日）
    上谕光禄寺卿玉恒奏因病恳请开缺一摺玉恒著准其开缺钦此。上谕准良著来京当差延祉著赏给副都统衔作为西宁办事大臣照例驰驿前往钦此。上谕马兰镇总兵兼管内务府大臣著丰陛阿补授钦此。（十六日）
    上谕直隶津海关道唐绍仪著开缺，以三品京堂候补赏给副都统衔前往西藏查办事件钦此。旨光禄寺典簿员缺著杨宗孟补授钦此。旨荫生仙佑著以侍卫用，定埏著以武职用，毓平著以七品笔帖式用分发奉天道李席珍，江苏道刘国柱沈琬庆黄笃恭，山东道方燕年刘崇惠，山西道陈璋，湖北道馨龄，贵州道许瀛，安徽知府李П，湖南知府徐，江苏知府绍舒，江西知府吴曾翰，奉天同知刘晋藻，福建同知温冠春，贵州同知吴锡珍，直隶同知严廷璋，云南同知洪念江，安徽直隶州知州刘绳武，湖南直隶州知州方荃，四川通判张秉钧，贵州通判李绶，两淮盐运司运判袁世传，直隶知县恒晋，江苏知县黄国华，安徽知县陆锐星，山东知县秦鼎，河南知县许崇善胡藩，四川知县文秀，江苏知县张永锡魏蠖殴馇爬钍懒屈振翰，山东知县周仁寿冯光梗河南知县陈昆荃陈翰芬，陕西知县许国琮李宗裕，江西知县王榨桂，湖北知县叶尔度，湖南知县吕学楷熊从龙赵守本，四川知县李方悫朱家霖黄振坤白圻李道河，两淮盐大使许崇儒，山西盐大使鹿煌世，福建盐大使徐丙森俱照例发往刑部主事著桂芾补授，内阁中书著辑厚补授，拟补内阁中书德禄萧立圭俱准其补授保举，陕西补用知县袁鸿逵著照例用，解饷官四川试用知县吴鸿寿俟补缺后以应升之缺升用钦此。（十七日）
    上谕前据御史王诚义奏参陕西盐改官运害钜利微及文武各员酿成重案各一摺，当经谕令崧蕃确查兹据查明覆奏，陕盐改办官运各种流弊自应即行停止，仍囗加囗陕西候补直隶知州李显诚暴虐商民欺朦酿祸，亻尽先副蒋刘琦形同市侩纵勇殃民，均著即行革职署按察使本任榆绥道严金清候补知县王荣绶主持官运攘利病民均著交部严加议处以示惩儆该部知道钦此。（二十日）
    ●第九期・时评
    ◎湘黔之形势
    柳州地势西南俯临象江，东北为南岭山脉盘结地，东越雒容永福即达桂林，东北越永宁义宁即达湖南，西北越柳城怀远即达贵州，然义宁怀远之间山脉互隔为湘粤各水所发源，（即分水春也）今广西会党分窜湘黔窜湘省者已至黔阳县属之洪江，（洪江之地去湘桂交界之区已数百里，则会党进兵之路必经通道绥宁诸县）入黔省者复据永从县属之丙妹，而靖州之地界湘黔二省之交，使会党东西夹击则靖州必危，靖州既危则会党之西窜者可与台拱古田诸苗合，而东向之师亦必压沅州而阵，（沅州在黔阳北）此又必然之势也，呜呼湘黔之交古称苗裔窟宅，近世以来若鄂尔泰改土归流传鼐专征犭┳澹皆费数年之兵力仅得削平，而况近日之变乱又百倍於昔日者耶，吾不知统兵诸公果有鄂尔泰博鼐其人否也。
    ◎华人宜自办路矿
    近岁卖矿之事屡见，虽政府与国民无有异辞，而尚有一二书生持空言嚣嚣以鸣於报纸之上，白种人若曰是竖子虽不足畏，然有一般舆论之反对或足以尼吾事，因是比人欲办上海至长沙南昌之铁路，嗾中国官绅出面向政府运动，已则暗中附股包揽工程，夫中国路矿中国人自办之，此二语宁非今日达识之士所持之最力者耶，而白种人即以名义上之近似此二语者，上眯政府之目下噤一般之舆论，在彼持傀儡者立於幕后万不至於跌足，在彼傀儡方且睨高尔伊龚铭义而傲然曰，中国路矿中国人自办之矣噫嘻。
    ◎全闽议设矿务总公司
    闻闽省议立全闽矿务总公司分为南北二路，南路属罗绅忠尧总理，北路属何绅刚德总理，罗今已往南洋招集闽商入股，此举倘成讵非福建之幸，虽然今日鬻矿者欲涂饰世人之耳目，故不曰华洋合办，（如华裕公司合同是）即曰官办绅办，要之名目虽殊其鬻矿则一也。记者固不稔罗何二公为何如，特以日来各地关于兹事之警报既层见叠出不能不为之寒心，抑彼华裕矿约所售者只三府之矿耳，今全闽矿务既立总公司之名，安保无外人呆觎求附股份求揽工程，稍一不慎是举全闽而弃之，其责任当如何，二公勉旃记者固不愿吾言之中。
    ◎缴验团械之繁苛
    近闻粤省大宪以各处兴办团练请购军械，流弊滋多特饬由军械局发给，而於枪上镌明该团名字并烙以华文号数然后准领，其旧存枪械则就近缴呈该处地方官编号烙印，每月列册呈报一次，如有遗失及用去弹药均须开列呈报，兹又通札各州县饬令各团局，将前领军械按月缴呈，该处地方官按照号数查验一次，如数目相符即行发还，倘号数不符及遗失短少均须严究以杜流弊，夫大宪之饬办乡团本期地方防堵之慎密也，而兹竟与贼匪以可乘之隙何哉，按各处团防地非一隅局非一所，四乡环布其距城远者至百数十里不等，若必每月呈验军械一次无论往返舁费，所耗不赀设为匪等侦知，乘虚抵隙纠党而来，又将何以御之，吾所以不得不为大局虑者此也。
    ◎危哉辽西
    目日俄战争以后中国确指辽河以西为中立界限，而俄人要求外务部曰如战事警急请画辽河以西亦为战场，故今岁春初俄人时率偏师偶犯辽西中立地，及三月以后俄人以辽阳为重镇，（自凤凰城既失俄陆军以辽阳为重镇，而以哈尔滨为后援。）统一兵力固守辽东，而日俄战场又大抵在浑河太子河以东去辽河尚远，故辽西之地得延旦夕之安，今辽阳已见陷矣，辽东俄军避日人之尾追势必至拦入辽西之地，而日人之进军者遂得以破坏中立责中国，及中国以此举责俄，则俄人且嚣嚣言曰吾固言请画辽西为战地，嗟我政府其夺之何。
    ◎禁止品不禁止乎
    甲有一妻见夺於乙，甲不能索而丙争之，丙之争非有私於甲也，亦利甲之妻而已，而甲则曰我中立我中立，乙丙亦曰汝中立汝中立，汝无左右袒於是乙丙争於甲之室，而甲室毁乙逃入内，丙追辱之甲不能救而乙唾甲曰，汝不中立汝实袒丙而甲得罪，乙就甲室通电话於外，甲不能禁而丙又唾甲曰，汝坏中立汝实袒乙而甲重得罪，呜呼甲乎甲乎，殆几成一过犯之人乎。然而乙丙之争方未艾也，丙则谓甲应德我，我当於甲室而放任其自由，乙亦谓甲固中立丙既放任，则我亦将放任矣，於是甲且毁其室丧其产歼殆其躯命而止，呜呼若中俄日之事又何以异夫，烟台日船既以禁止品入中立港，中立国禁止之，於法甚当而又以非禁止品解免之，禁止非禁止理大殊绝，而中立者乃若是之混同焉，然则俄人又不将突起而诘责乎，无线电方撤去而禁止品又独免纵，政府不袒日而袒日之证据固昭昭若斯，一旦或俄执斯词以相诘，吾不知政府果操何术以却之，却不能而俄且仿而行之，（观於俄人在青岛用华船装载食物至旅顺一事其端已见）将见诘问之词踵至，而辽东半岛之风云又当移於之罘半岛之间，则中立之局破而瓜分之祸成矣，呜呼可不惧乎。
    ◎银行之交涉果何如
    癸卯六月俄人设立满洲总督，乃要求於中国政府曰：华俄银行之支店以中国兵守护，其费用由华俄银行支出，（见第五条）夫满洲路矿固守以俄兵者也，（见庚子年条约）何独於银行而不然，盖俄人之意以为满洲银行，既归中国兵守护，则中国之对银行也将尽保护之责任，既尽保护之责任则凡与银行有不利者皆得以保护不力责中国，以保护不力责中国则即令银行，虽遭不测而其代价终可得偿，是不啻视中国为不取资之保险行矣，然而试一问夫华俄银行之支店，而今果安往乎，则既被占於日军矣，被占於日军则俄人之对中国也，不将据原约之文而责以保护银行之不力乎，夫至以保护不力责中国，吾见中日俄之交涉将迭开，而往昔不取资之保险行，及今且因破坏而赔累矣，乌乎不其[B242]欤。
    ◎破坏学堂匪徒之何多
    噫，吾辈生今日之中国其真无一希望乎，夫吾辈平昔所最希望者一曰地方自治一曰教育普及，今无锡毁学之事尚无结果，而广安州又肇乱矣，其拆毁学堂与无锡同，吾等观於此事而知中国之希望穷矣。
    一曰地方自治之无望，夫文明各国悉有地方自治之规，所谓地方自治者以此地之人，敛此地之财办此地之事，而不经政府官吏之干涉者也，中国人民不知公共之观念，故地方自治之基未能成立，今无锡之杨模广安之胡保常，固热心为地方办事者也，地方自治之基实萌於此，乃成效甫著致酿破产倾家之祸，我中国之人本无冒险之性质，及观於无锡广安之事有不以杨胡为鉴者乎，既以杨胡为鉴则其视地方之公益必不关休感於其心，而为地方办事者愈鲜矣，地方自治之基何以立乎，此中国无可希望之一端也。
    一曰教育普及之无望，夫教育普及以学校普设为基，而学校普设必以筹款为基，而地方所筹之款又必以商业为大宗，此一定之公理也。今广安州之学界其程度未知若何，然无锡学校甲於苏省，则固可希望教育普及者也，乃开办数年竟罹惨厄，则凡中国之兴学校者必以无锡为前车之鉴，而无敢筹地方之公款者矣，夫筹款之策既穷则经费拮据，学校安能成立，此又兴学之一大阻力也，沉无识小民观於无锡广安之暴动，以抗捐为惯习尤而效之将夺之何，此诚中国今日之隐忧矣，此又中国无可希望之一端也。
    ◎学生招赴云南
    潮阳某教堂设英法文学堂，教法极捷兹闻有法人某招该堂学生数十人往云南，随其敷设铁路或作通事写字不等，其识法文者每月有八十金，其谙英文者有四十金，一时学生趋之若惊，中国学生然中国不自教之，而教於外人业可耻矣，乃既教之后又适为彼用，为学生者或重金钱主义，往往甘心作贼而不自知，噫岂非司教者之过欤。
    ◎教会兴学
    温州官办学校本有府县中小学堂二区，府学堂中西并授，且学堂则只课中文程度均甚低，而管理尤不能热心办事，英监督会苏教士在温已三十余年，究心中国时事於华人教育尤为注意，特向海外募集钜资，在温北门内火神庙前建造西式大厦，设立艺文大学堂，已於今春开校，内学生一百余名爰於暑假时，函托上海广学会李提摩太代聘其会内翻译王君至温，襄理学务兼任英文副总教习，夫中国近年以来外邦人士多在中国兴学，而以教会为尤甚，然观其所造人才大抵以教徒为最众，即有一二稍有智识者亦大抵濡染西人风习，日以媚外为事不知爱国为何物，则所造人才亦仅供外人使用而已，於我国果何益乎。
    ◎辽阳附近之形势
    日本之取辽阳也其进兵之路甚多，今举其最著者言之，一为辽阳东南之师一为辽阳西南之师，其由西南进者大抵由海城前进，由苏马台至鞍山店复由鞍山店至沙河，是为西南进兵之正路，其西南之偏师后分二队，一由大西沟西行，一依上石桥东面西行，西北至七岑子两军复合，又由调军台潘家炉西北行，至於沙河以与正队相合，（复分偏师至立山屯）鼓行而至辽阳是为辽阳西南之师，其由东南进者亦分为数路，一由二道河西北行以至太子河西南，一由寒坡岭附近西行，一由弓张岭附近西北行越七盘领，一由高峰寺附近东北行至大安平附近地方，三军复合向西北行至太子河西南，又与二道河之军相合，前进而抵辽阳，是为辽阳东南之师，今辽阳既失日军渡太子河进逼奉天，其进兵之程大抵在浑河以西，沿俄人路轨之道而奉天以南俄无坚垒，此皆辽阳附近之形势也，古语有云知彼知此百战百胜，其日占辽东之谓乎。
    ◎韩国延聘顾问官
    韩国者日本人之韩国也，此断案殆毫无疑义，半月以来屡闻韩与日本交涉延聘顾问一事，其财政顾问官为日本人，其外交顾问官为美人云，吾辈不能无些须疑团，谓日本何故尚肯分韩廷势力之一部分於日本人以外之国民耶，乃直至今日其所聘顾问官之姓名已发表，其财政顾问则日本现任大藏省之税局长目贺王种太郎也，其外交顾问则现任美京日本公使馆参赞官，美人士的温也士的温者一白色之日本人也，奇哉。
    ◎日韩新约
    日本与韩国新定特别约，谓日本公使欲见韩皇随时入见不得推托谢客云，吾谓此约犹不免稍贬战胜国之身分，何不直捷了当结约曰：日本公使欲见韩皇随时召唤，韩皇当不俟驾而行耶。
    ●第九期・内务
    ◎论江督与湖南人之关系（录七月二十五日中外日报）
    金陵虽光复於湘军之手，然曾文正在时并无非湖南人不可督两江之说，文正未薨前马端愍尝为之，其后沈文肃又尝为之，马荷泽人沈侯官人也，皆非湖南人，马到任未久以被剌死，且蒙恶声然其死也，因其个人之事而与其官无涉，若沈则久於其位两江之官吏士庶悉敬惮之，至於今无异言江督亦何必皆湖南人哉。此说之起大约起於曾忠襄之再任两江时，其时忠襄春秋已高初无意於政治，而左右近习因缘故旧，各自为凭城穴社之谋，忠襄不能止也，其时又适哥老会等有蠢动之势，斯时渐有非湖南人不能督两江之说，是殆蟠踞把持者之巧术耳，及曾忠襄薨逝刘忠诚继之，非湖南人不可为江督之说，渐成定论而其流弊亦渐著，甚至朝命之下督臣初不自知，皆同乡人集资以贿得之，然此尤非大病，大病在朝廷既以江督为非湖南人不可，而湖南人中又非从军务出身者不可，然军兴事远湖南之元气精神，如胡文忠李忠武江忠烈等，其死最早同光之际数十年，其分茅土秉节铖者已其中驷，至於近日并下驷亦不可得矣，於不可得之中而必欲得之於是遂有非其材而强授之者本系庸材，一也年已垂暮二也成见在先，三也勉徇乡情，四也此数病者，刘忠诚在时已显著矣，忠诚已往湘军中人物实已无可用者，惟午帅曾及侍杨石泉制府，其后又曾侍左文肃，遂以两江畀之而非其宜也，年余之间中外人士啧有烦言，午帅遂终不安其位而去，天下皆以为午帅不能胜此任，窃谓今日之局不能全归狱於午帅，盖两江吏治自沈文肃逝后，即已丛脞积极而至今日发之，其弊遂以大显，午帅固非其人然平心论之，以江督副王之重任今日一二品大臣中谁足胜其任者耶，今幸而湘军中人硕果仅存，尚有一李勉帅曾侍曾文正，勉帅之材优於午帅矣，而其齿则又加於午帅，且以好饮闻天下时事之艰十倍於曾文正时，人材之下亦十倍於曾文正时，喁喁之望恐未易副也，不宁惟是江督既非湖南人不可，若勉帅聪明寿考如召公之年，则事诚大善脱有所患苦，或以他事引去则循例而督两江者有二入焉，一王灼堂中丞彭刚直之旧部也，一聂仲芳中丞曾文正之爱鲴阋玻皆有为江督之资者也，若二公而为江督中国当何如哉，今日之局盖非曾文正所能料及矣。
    ◎论书吏之必当裁革（录八月初三日同文沪报）
    中国书吏之弊千百年来至今日而已极，固夫人而能知之，其必当裁革亦夫人而能言之矣顷者中朝念时事之多艰，痛国势之日非慨然有志於变法，思有以去其旧染咸与维新亦尝念及於此，而图所以喑之，因特颁明诏极言书吏之弊，通饬京外各衙门令即裁革，顾京外各衙门意存观望奉行不力，仅择挂名顶卯无关紧要之徒，革撤三数人以掩饰耳目，敷衍塞责者有之，名为裁革另行招考书手，而其所招考仍属书吏者有之，竟藐视朝廷置明诏於不顾，仍复倚任书吏并不裁革者亦有之，即京师六部衙门以谕旨严切，耳目太近不能不稍有举动，以副上意亦尝张皇其事，一若真行裁革也者，至进而推求其实，则或择挂名顶卯无关紧要之徒，裁革三数人以掩饰耳目，敷衍塞责或名为裁革另行招考书手，其所招考仍属书吏，一如其他各衙门自是以来大猾巨蠹，仍得盘踞当路肆其舞文弄法作奸犯科之手段，贪婪无餍彼以为吾侪本奉旨裁革，而各官吏仍复用之，已自蹈徇私违旨之咎，即有过失各官吏必为容隐，断不敢公然究办，以自取罪戾於是其胆愈大其气愈炽，其心愈狠其手愈辣，跋扈恣肆悍然无复丝豪之顾忌，而其中尤以部吏为尤甚，凡自京中来者类能言之，各官吏虽悔恨之而末如之何，至各官吏初时之所以因循从事为之优容，而不肯认真裁革一举而摧陷廓清之者，则亦有故或受情托或受贿嘱，瞻徇其间不克自主，即或有能免於情托贿嘱之二端者，则又以积年以来所有公事皆倚办於若辈，一旦去之如失左右手，殆将无措因不免心怀顾念，不敢遽裁而不料其根株深固，萌芽复发贻害流毒，一至如此其甚也。近者兵部尚书长大司马整顿部务不不遗余力，而於裁革书吏一事尤为著意，初本欲於裁革书吏之后即令司员分办公事，乃书吏既经裁撤而各司员於部中公事平时漫不经心，一旦接办茫无头绪纷纷扰扰贻误良多，於是乃有复为调停之说者，谓宜仍旧姑用书吏使司员从而学习，一俟司员学习既熟足以自办，再将书吏裁革云云，长大司马颇以为然，拟仍招回书吏二十名，而众书吏联盟要挟谓用必全用，且须担保以后永不裁革，始能应招云云。该部进退维谷至今此事迄未决定，吏部前闻兵部所为，意亦欲仿而行之，认真裁革今见其为难情形已寝其议，近日竟有某侍御以兵部裁革书吏太苛，公事诸多错误等语具摺奏参，说者谓此即书吏之所指使理或然也，然书吏之弊今日已极，裁革之举实不容再缓，即使各官吏於公事未能熟练，不免为难於一时，然事在人为研习勤求终有熟练之一日，其为利赖且无涯阋玻当事者其坚持之勿为浮议所动，必使裁革之举克底於成，则中国之幸矣。
    ◎地方自治政论（录八月二十一日时报）
    今世之稍具国家观念者盖莫不知国家者，非君主一家之私物，而凡具个人之资格者皆含有国家之一分子者也，故知欲强其国家者必非藉少数豪杰英武强毅之威力，而必恃有多数团体整齐严肃之精神，由前之说举一国之义务，悉待理於一二人，此一二人贤且圣则其国治而其人亡，则政息焉若是者谓之人治国，中国四千年之历史多用之，由后之说举一国之义务分任之於一国之人，而君若相第操司法之权於亿兆之上，期与此多数之团体同受保护於法律之下，则虽其人亡而政亦不变，若是者谓之法治国近世纪泰西各大国通行之，人治国其流弊为专制，法治国其结果为立宪。
    数月以前吾政府亦曾有拟行立宪政体之集议矣，而忧时之士群以吾国之群治不进，去立宪时代犹远髂髂┬兄，或至於凌蹿淆乱不可收拾，即本报亦尝言之，於是地方自治之说遂为吾人视线之所集，而群谋之所同盖救今日之中国如变法如维新如复海军如兴学校，盖已成为泡影之空相，无论不能实行即行之亦常有不及之势矣，然则舍地方自治之外诚何以哉诚何以哉，今请言其求为地方自治不可少之要素如左。
    地方自治之解释盖欲一国之人各各能自立各各尽其国家之一分子之义务也，然而吾国人数号四万万，而纤弱缠足之女子去其半，其余二万万蠃瘠吸烟之病夫，又去其半自余乞丐盗贼僧道纨伦拥芡梁老缟鸱霞沧锶擞偶恐类，逋群之负者又去其十之二三焉，而其余利群而不害群，於四万万之中殆不及十分之一耳，今欲反弱为强宜用何法。
    曰一宜研究卫生学也，吾国贫弱之故坐受缠足吸烟之两大恶因，而所以致此恶因者，则由於不知卫生之学也，其余如所云乞丐等逋群之负者大抵皆受其第二之毒者也，今与之研究卫生之功用使知其症结之所在，而痛惩之否则用强逼之法以威劫之，若缠足之毒则近且稍为女流社会所痛恨而谢绝之矣，此两害除而地方自治之基楚以立。
    由是进而与之言体育之事，凡所谓生理全体之书解剖化分之学无不研究焉，饮食之多寡衣服之尺度，居宅之面积工作之久暂，无不厘定规则焉，而又防役也有法，育婴也有法，保产也有法，务使吾国民有康疆坚固之体质，而后有活泼进取之精神，否则形神颓丧块然躯壳，女性淫淫鬼气阴阴，一岁之中饥寒水火疾疫盗贼之不保其生命者，又不知凡几，即与以埃田之乐园摩西之天国，且不能一朝居奚暇淬厉神智组织政体，而为一群谋幸福哉，故窃谓求地方自治必以研究卫生之学为第一义者此也。
    ◎署四川总督锡奏请将万县清溪县两缺繁简互换摺
    窃查定例大小镑缺繁简不符，随时酌改如丞ヘ牧令之缺应请改繁者，即於丞ヘ牧令缺内改简互换等语，查夔州府属之万县滨临大江又为溯流入川舍舟登陆之处，然往者帆墙直趋於巴渝行旅之取道小川北者尚少，该县政务并无棘手，故定为冲繁中简缺雅州府属之清溪县雍正八年设且，其时番黎归附初经改流，该县扼西南两路之冲，故定为冲繁题调边要自江海咸通轮船入蜀者水则夔丞陆则宜利，而万县适为舟车荟萃之区，洋人往来日形络绎，中英商约又列在通商口岸之内，以后开成商埠交涉愈繁，川汉铁路兴工尤以该县为转输之要地，奴才去年到任道经该县亲见其政务繁重讼狱纷纷，因署该县事之准补，云阳县知县汪贲之措置裕如特请与准补，该县之周吉云互相调补，然调员者一时之计以此剧邑，将来恐较巴县更有过之，川省其余各属皆所不逮，若仍作选缺按班叙补无以收为地择人之效，中外关系甚重不无贻误之虞，拟仿福建福州府福防同知，湖北汉阳府夏口同知等例，均因洋务改为三四字要缺，请将万县改为冲繁难三字要缺，以后缺出由外拣补定例，应以一缺改简清溪县距西路之打箭炉厅南路之越隽厅，均各五站不惟越夷与之遥隔，而徼内外番夷悉归炉厅抚驭昔以清溪为边者，今则腹矣民驯政简中材足以治之，拟请改为冲繁简缺谨奏。
    ◎吉林将军富等会奏请将旗民田亩清丈升科暂行停办摺
    窃照吉省自庚子乱后饷乏来源用度繁钜，经前任将军长顺於光绪二十八年正月间奏请将旗民地亩一律清丈升科，并勘放零芒以裨饷需钦奉谕旨照准设局以来所有荒段业已将次报勘完竣，惟清丈一事至为繁重，而自惨遭兵燹以来民生郾忠鸭办理诸形窒碍，奴才富顺到任正在饬催赶办间兹据省城十旗协参领会同户司吉林府暨清赋施荒总局等会衔，禀称恭读邸钞少绪二十九年十月二十三日奉上谕翰林院侍读学士恽毓鼎御史左绍佐奏清仗地亩未可遽行各一摺，前经商部奏请通饬振兴商务，曾谕令各将军督抚严饬地方官认真稽查极力讲求，并未饬令清丈致涉繁扰朝廷体恤民艰首以不扰闾阎为第一要义，著各将军督抚妥筹办理笊躁菸螅但将官荒切实厘剔清楚派委廉能州县确实稽查勿为民害是为至要钦此，仰见圣恩优渥爱育元元於筹济时艰之中，仍寓与民休息之意，跪诵之下钦感同深，惟查清丈田地从来为动众扰民之事，其事繁人众流弊滋多，即各书手算手委员跟役车价盘费住宿公馆丈地绳弓纸张笔墨一切必需之费，虽取傍於公照费不准别滋需索而司员人役贤愚不等，设有扰累小民膏血几何奚堪受此剥削加以里长胥役，因缘为奸妄举妄告小民畏惧行贿劣绅土棍把持串索种种扰害不胜枚举，所以清丈易於滋弊历有明证，况吉省自庚子变乱五年於兹闾阎困苦伏莽尚多，近又值日俄交兵人心惶恐震动，即加意抚绥犹恐涣散，若再清丈田地经年烦扰小民更何以安生，倘奸民藉端与贼匪勾结别滋不虞，不惟与争无济且与大局甚有关碍，是以拟请绥辑地面除勘放官荒仍当核实办理，所有旗民地亩清赋升科之举仍应一律停办以固人心等情，会请具奏前来，奴才等查吉林边地苦寒土脉瘠薄，从前旗民开垦熟地半多山坡，洼甸中稔之年一岁播种之用，除照章交纳官租钱粮之外，所获粮石仅敷室家糊口，若稍逢灾歉即不免冻馁之虞，庚子变乱土匪到处扰害，旗民各户日不聊生，前将军长顺本因币藏支绌为此就地筹饷之谋，惟现在人心怆惶播种失时，该协参领司局所禀地方凋敝，若再派令履亩清丈扰累愈甚各节尚属实在情形，不得不权衡利害合无仰恳天恩，伏念吉林地方困苦已深除官荒仍饬妥为勘放，其旗民田地清赋升科之举可否暂行停办以纾民困，而固人心一俟大局平定民间元气稍复再将通省旧有旗民租赋之地派委妥员勘丈酌核办理之处，伏候谕旨遵行谨奏。
    ◎陕西巡抚升奏请敕吏部核议特科人员补缺班次片
    再据署布政使樊增祥署按察使严金清会详特科试用知县蔡宝善禀称，现年三十六岁浙江德清县人由增生中式，光绪二十八年补行庚子辛丑恩正并科本省乡试第五十九名举人，是年十二月管理大学堂事务大臣吏部尚书张百熙，奏保经济特科二十九年闰五月十六日恭应召试蒙钦取二等第十七名，二十七日恭应覆试蒙钦取二等第九名，六月初十日引见奉上谕举人蔡宝善著以知县分省试用钦此，经吏部签制陕西八月初一日领照起程，三十年二月初三日到省缴照查新旧补缺章程并无议及，特科人员补缺明文禀恳转详明定补缺班次等情由，该署司等公同核议经济特科，奉旨系仿康熙乾隆年间博学鸿词之制殿廷召试擢用宜优，此次邀恩取中人员奉旨外用，知县到省而后如遇出有题调要缺，似应开列在即用之前与候补班及候补本班人员酌量请补，以重特恩而示区别等情详奏咨前来，相应据情奏请饬下吏部核议示覆，俾有遵循谨奏。
    ◎署漕运总督陆饬淮扬道议覆归并局所裁汰冗员浮费札
    照得本月十九日准吏部咨光绪三十年五月二十七日奉，上谕朕钦奉慈喜端佑康颐昭豫庄诚寿恭钦献崇熙皇太后懿旨，现在物力维艰自应力除冗滥以资整顿前以迭降谕旨饬裁冗员浮费，而内外因循瞻顾未能实力奉行，兹特严申诰诫树之风声所有粤海关淮安关两监督著即行裁撤，其粤海关一切事务着归两广总督管理，切实整顿江宁苏州两织造同在一省，著即将江宁织造裁撤，凡京外各项差缺有应行裁汰归并者著各部堂官及各省将军督抚破除情面认真厘剔，奏明裁并以节虚糜，而昭核实等因钦此，当经札饬分别移行知照在案，又於本月二十七日奉两江总督部堂咨本年五月二十八日奉上谕钦奉皇太后懿旨，各省督抚各就本省财力实心筹措外销之款核实腾挪中饱之数从严厘剔归并局所裁汰冗员清提陋规力除糜费以资揖注，每年匀出的款若干以为练兵之用，不得仅据属吏详报任听局员之把持多留优差优缺调济属员地步，现在时艰日棘除宽筹的款迅练劲兵实无救急之策，并将筹办情形限一月内具奏等因钦此，当经遵旨分饬司道各局切实查议详覆去后，兹据宁藩司分别开单呈核前来，本部堂先就省垣各局所逐加察核权衡繁简分别裁并札饬遵办在案，兹查省外各局如稽查海赣商业公捐局即应裁撤责成海州查禁米粮私运出洋，其报运出洋著仍遵照定章按数石数填发联票，不准稍有隐匿所收捐项按月解赴金陵筹防局候拨，所有捐照项下应分给各项用款，仍查照赖道前此酌议条款，由司移催淮扬道就近督同该州逐款确核覆司详办，此项捐照收数甚钜必须涓滴归公，倘敢隐匿中饱定予参处赣榆县所进出货船之号费，前据赖道禀准每月提缴捐钱六百千文，仍应责令该县照解筹防局以裕公款，不得缺少江北查禁私运局并应裁撤责成该地方官严密查禁偷运米粮出口，如有得规纵放情弊吏则提究官则严参，两局每年共约节省经费若干，由司核明汇案详报以凭覆奏等因准此，当此时艰孔棘朝廷屡申诰诫，自应一体钦遵办理，查清江各局所均系遴派专员分别办理，而以淮扬海道总其成历年已久，凡事皆有定章较初办时情形迥异，所有各局所何处可裁何处可并各委员薪水等应如何核减，道属之冗员浮费恐亦在所不免，均应破除情面认真裁汰开单呈阅，以昭核实钦此。
    ◎福建布政司周详定安置闲员章程
    一定名数通省爱厅州县各班办理税厘局卡，凡用司事二名参派佐杂一人，其向用司事三名以上者均参派佐杂二人，於厘差委定后由局一并给谕派往月间应给薪水火食，即照该局卡册报银数按名支给报销，该委员不得减给匀分俾沾实惠。一核名实税厘局从前定章程佐杂派充司事许得差之员自行择选，此系徒托空言，如该佐杂素鲜交游转叹机缘难遇，今将所有候补佐杂造册移存核，遇有应派司事位置即合八品上下两班统为核计按到省先后依次轮派以免偏枯，如轮至应派之员不愿充当准其赴局报明注册，作为轮派遇缺另由局改派，其次之员俾昭公允。一定轮次佐杂厘差向以八品上下两班互相轮委，则八品以上人数较少得差较速，佐杂署缺向以八品上下分班委用，则府经县丞缺分无几八品人员得缺较迟，以差缺难易兼权彼此尚属相等，今无论八品以上八品以下如轮届派充司事之时，适该员轮委差缺亦将到班，查其名列五名以前者均应暂扣轮委，仍俟该员交卸差缺回省之后赴局报明，於交卸之日起扣足半年再行入轮补派以免参差。一广疏通各府州厅县收发稿签事件多用门丁，今拟通饬各属改用佐杂人员，名为签记官繁缺用二员简缺用一员，凡署中收发呈词案牖一切事宜概归该佐杂经理，每月每员由该印辟捐给薪水银二十元，此项签记官应以明白公事者承充，饬由该府州厅县於奉文后各举所知报明自行邀往承办以防滥宇。一定限期佐杂人员轮派司事到班，如遇停委差缺期内暨不停派，派往以后自与该局卡委员同为期满，如该委员尚未届时或有事故或调差另须委员接办者，该司事佐杂应与蝉联俟接办之员期满时再行一并更换，其因联办而多历月日此非常有之事，应免核扣以示体恤。一定权限此项派充司事之佐杂到局到卡后派司何事应候委员主裁，该佐杂即以司事应尽之务循分为之不准干涉委员分内之事，倘有从中舞弊亦准由该委员随时禀请撤回，如该佐杂因与委员挟嫌藉端讦禀者，除将该佐杂撤办停委外，并将原禀之案不准行该局卡应征税厘比较分数，如有短征亦自与该佐杂无涉，各府州厅县邀司签记之佐杂月间既有捐给薪水，应由该印辟随时考察，凡收受民词征收钱粮税契一切皆不许私索陋规，如有弊端该印辟应即辞退报明另邀以杜朦混，倘有心徇庇遇有告发即行查究以肃官常。
    ◎各省内务汇志
    各省，中国人口四万万已为常谈，今据威海卫之美国贸易事务官於癸卯年十二月调查实数如下，中国本部四零七七三零五人，满洲八五零零零零零人，蒙古三三五四零零零人，西藏六四三零零零零人，中国土耳其斯坦四二六零零零人，合计四百二十六兆四万四千七百三十五人。
    京师，前奉旨通饬各省令於每年分门列表将地方岁入岁出之款及刑命之案若干件已结者若干未结者若干详细具奏以察下情，兹闻鄂督张制军先创拟图表格式通饬各属遵照填写，并由上司选派公正干员不时往各属查考，所填表中之事是否确实，六月初张制军已将此项情形密奏，而政府即将原奏抄寄省一律酌照办理，除粤督岑制军暨某督另拟办法外，其余各省多半照办，政务处近日遵旨会议前署鄂督端制军请奖武备学堂教习委员一摺，议得该署督除请奖励毕业生外，其单开之教习委员等尚有十七员为数较多，嗣后各省武备学堂应俟学生毕业六七十人咨送到京考验相符方准将在事人员请奖，每案文武各员不得逾十六员之数，其尤为出力者准照异常劳绩酌保二三员，此次所有请奖之教习等员应俟该学生考验后即照新章锔奖叙，吏部户部现均设收发处选通达文理笔帖式十人为之来往文件，均由该处出入不复经书吏之手，闻各皆拟仿办。兵部现设派办处凡各司之事均须由派办处核准方能呈堂，其总办各员皆选曾上条陈之足采者充之，又新定章程数十条不日即奖奏闻，刑部改订刑律添入报律一门，又以近日新书日多争鸣异说除商部定准版权新例外，并参照泰西通行法律另增编辑书籍新律。
    山东，山东胶州本系沿海要缺，近因德国租借胶澳开办胶济铁路尤为交涉繁重之区，现铁路已通济南，其本管之莱州府转绕其北故鲁抚周中丞奏请将胶州改为直隶州，以附近即墨高密两县隶之遇有交涉及地方事件均归该直隶州承转片交政务处议奏，即经会同吏部议准所有胶州原设州同一缺亦当改为直隶州州同登莱青道，并应改为登莱青胶道。山东济南府同知前经抚帅奏准移驻雒口兼管河务，兹悉现在此缺之黄司马笃瓒业已移驻雒口。
    江苏，苏抚端中丞莅苏后首将代书裁去兹恐全省居民未尽周知及以后或未能永以为例，故另颁章程发房立案，略云一本辕代人缮写上控禀词之人，每以婪索为事除饬苏府笥箍妓屯猓并将代书名目永远革除，一各属居民如有冤抑上控，准即自行缮写正副两套，不必遵照状式亦不必购取状格填写，一按日委收呈专员两人上午，自六点钟时至十一点钟起至下午六点钟止，常川在收呈公所收阅禀词，一投呈禀词不须花费钱文，除严加约束外如有胥吏需索，准即指名禀究决不宽贷云。宁垣裁并局所一案闻江督魏制军现又详细查察各局情形知有未能裁并者，拟再加斟酌而工程局总办朱子涵观察亦首先诣辕陈说，以该局在宁专管马路一切事宜，现正兴修添筑事务殷繁碍难撤去制军，遂谕观察照旧办理，并拟将巡警并归该局兼办，而将保甲局撤去又派办处司道奉札后亦晋谒禀商，以该处系行新政总汇之区各省均照添设近来所颁各新政。上谕司道等正待会商若果撤裁不知者必误以为停办新政，似宜将他局所酌并该处办理以省经费制军，闻悉情形已不欲裁并，另拟将房膏捐局或支应局酌裁一二处归入派办处兼办，余如银元局拟归督辕厘捐局拟归藩署将报销处撤去云。
    安徽，省城警察近由臬司濮廉访查悉该弁勇一切情形大为震怒，一面申饬巡弁惩处巡勇，一面委派某二尹前赴湖北抄取章程，以冀整顿改良。
    江西，江西各属近有所谓鞭刚会者初时不过乞丐藉此结党成群，恃强索讨继而无知良民及小康之户亦相率被胁入会，藉免若辈滋扰因而愈聚愈多，蔓延各处擅立老大头肩二肩通天老大洋盘老大等项名目，恃众横行毫无忌惮，癸卯年清江县竟致酿成劫狱巨案，而新淦县邑毗连清喻初来只在乡僻小村厥后势焰猖狂，竟有演戏十余日宰猪数十只之事，苛敛钱物乡民不胜其扰，故经新淦县出示剀切谕禁，并谓自今示后如有被胁入会之人，若能悔悟改恶从善亻尽可赴县呈明自首自当宽其既往，倘或执迷则是怙恶不悛，一经访闻或被告发准由乡间绅民捆送前来尽法惩办，决不稍事宽贷云。赣州保甲局向由本府督饬自江毓昌观察到任后改名巡保核减经费，及夏中丞有通饬各属兴办警察之谕臬司陈廉访因丞致江君嘱即另易名目，一切章程仍遵前法，近又特委赣州府查大守督办刻已日夜巡逻大致粗具云。
    浙江，浙江抚藩二宪遵旨密议裁缺，兹将议裁各缺胪列如下，杭州府通判乍浦理事同知温州府同知布照磨按司狱杭州府知事，杭州府照磨城中务大使仁和钱塘嘉兴秀水平湖五县，王簿嘉兴绍兴衢州三府经历乌程长兴春化三县县丞，鄞江巡检十一府学训导新城，於潜昌化、武康、孝丰、奉化、新昌、嵊县、象山、太平、宁海、天台、仙居、永康、武义、浦江、汤溪、江山、常山、开化、寿昌、桐庐、分水、乐清、瑞安、平阳、泰顺、青田、松阳、遂昌、云和、龙泉、庆元、景宁、宣平等三十五县学教谕，仁和、钱塘、海宁、富阳、余杭、临安、嘉兴、秀水、嘉善、海盐、平湖、石门、桐乡、归安、乌程、长兴、德清、安吉、鄞县、慈、镇海、定海、山阴、会稽、萧山、诸暨、余姚、上虞、临海、黄岩、金华、兰、东阳、义乌、西安、龙游、建德、瑞安、遂安、永嘉、玉环、丽水、缙云四十三厅州县儒学训导，绍兴府熊再青太守访闻山阴县差潘荣与其父潘继林等均充山邑头役所用散役白役多至数百名，遇案讹索鱼肉乡民开赌包娼无恶不作，请从严惩办等情禀奉藩宪翁方伯批谓县役如此凶横实为法无可贷，既经该府提案讯办仰即招告澈讥，按律从严究办通详察夺并行所属各县务将散役白役名目永远禁革以安地方。
    湖北，奉旨裁缺事在必行，闻鄂督张宫保议定办法粮道一缺及同城同知通判府经县丞司道首领俱在必裁之列拟即入奏。汉阳保甲总局何大令会同汉阳县冯大令筹议郡城内外清道章程十条，摺呈府遵详核均属妥协，即饬照办刻已出示晓谕，定於七月初一日为始按照章程开办。
    四川，川藩许方伯以书差溢额弊窦滋多设法裁汰并禀川督立案通饬各属一体仿照。
    广东，嘉应黄绅腾章张绅资度等近约绅耆倡立卫生会劝戒未吸鸦片之人永不吸烟为宗旨，已拟说略一通章程十八条禀请州牧秦刺史出示晓谕暂借兴文祠为会所，定期七月二十日开会演说，自后每届二十日即为会期，自九龙广州湾两地租借於英法二国后，原设之新安县九龙司巡检则迁移於合浦县之围洲墩地方，归并合浦县管辖易名为围洲墩司，原设之吴川县硇洲司巡检则迁移於该县之塘掇地方仍归吴川县管辖，易名为塘掇司，原设之遂溪县湛川司巡检则迁移於电白县之水东地方，归并电白县管辖易名为水东司，其改建原由均经前督议定，奏准并以库款支绌应俟稍裕再行建置衙署暂准租赁民房作为公所，每月每所具领前赴藩署请发洋银十两以作租值。
    ◎各国内务汇志
    日本，一千八百九十三年日本人民共有四十一兆四亿八万八千三百十三名，去年则有四十六兆三亿零四千九百九十九名，此十年间已增多四兆九亿一万六千六百八十六名，以台湾人民合计之则日本人民其有四十九兆三亿八万七千四百零三名。
    俄国，七月十四日露透电俄国太子领洗之期俄皇发上谕将平常刑罚减轻，诸国事犯除得有谋杀之罪外必将大赦平民之肉刑与海陆兵士首次犯罪之肉刑概行删除，各种多余之税项全行退还，又以卢布三兆给与未得土地之芬兰人，芬兰人抵抗招兵之律与犹太人不允充兵之事概行蠲除，其罚且於远东从军阵亡者之孤儿皆由俄皇给费教养。波兰著名美人眉里慰斯伊专门精神病医某君之女也，尝於格仑斯达特地方谋杀俄帝被捕，闻其所以谋杀之故盖以俄帝为扰乱平和之罪人也，或云其情人以国事犯被戮，故为复仇但现在忽有俄帝敕命特赦其罪不知何故，俄太后管束俄皇甚为严切，故俄皇一举一动皆须禀命而行不敢擅专当俄前皇亚历山大第三未薨时太后寂处深宫於国政上未尝有一毫关涉，乃孀居以后忽攘窃大柄且性极顽固好泥守古法视新政如雠寇，於今皇后尤为忌恶甚至望其永不生子，因见无隙可抵遂造作蜚语，谓俄后表同心於英国以中伤之。
    英国，英国前任印度总督寇仁仍任前职。
    美国，一千九百年檀香山人民连土人及杂种合算只有三万七千六百三十五名，较之五十年前约减少一半，其故因该处土人气禀薄弱所生小儿多致天折，即中年之人亦多患劳瘵损怯等病，以致户口日渐郾郑在一千八百五十三年其土人共有七万至一千九百年则减至三万以下，惟杂种之人则较土人为强，其间分为两种一为高架索种一为中国种，皆娶该处土人而生者，两种有以中国种为强，近年来杂种日多者因土人之通婚於客民者亦日多故也，按该处人丁册在一千八百七十二年杂种人不过一千四百八十七名，至一千八百八十四年则增至四千二百十八名，一千九百年又增至七千八百四十八名，欲知土人减少与杂种增添之故即就学堂中之学生观之已可概见，考土人二万九千七百八十七人中，其入学之幼孩不过四千九百零三人，杂种人七千八百四十八人中其入学之幼孩多至二千八百六十九名，就两者比较则杂种之小⒓付嗤寥艘话耄再易二三传檀之土人窃恐靡有孑遗矣。
    ●第九期・军事
    ◎论用兵宜选土著（录七月二十八日天津日日新闻）
    广西之乱阅时已三四年，调兵遍五六省饷项糜数百万，而迁延至今毫无起色，转益滋蔓难图者则何也，以匪皆土著兵多客藉，又东召西募草率成军往往千里间关难以直达，即达矣而以精疲力倦之身当形格势禁之地，彼主我客彼逸我劳，故我甫起也，彼已群伏彼四出也，我难深入狙伺而鼠窜，彼足困我我终不能制彼，此西事之所以办理棘手也。然则欲平匪患冀不稽时逾年，又不劳师转饷果将何法之从，曰是不难有近人某选用土著之说在，彼之言曰匪用兵之难，选与养之实难，养不得其道患无以御寇，选不得其人是亦寇而已矣，今欲慎选与养之制必用土著以守其祖宗坟墓合力奋战於乡闾长养之地，则其势甚审且兵者名也，一兵即有一兵之效，名所从生之形也，形生名而名还以正乎形，一兵即有一兵之效积而千而万犹一兵也，而效则千万，效著而兵可以寡，兵寡效著可以应卒可以应泛，於是有往来有彼此有分合有奇生有纵横有经纬，纬备成章恢恢之纲弥布宇内，相助相救如神龙之不可测，如此而兵亦可渐令归农，於是兵减农多武备用节矣，是说也得上古寓兵於农之遗意，亦即欧洲民兵之良法，中国诚采而用之，夫何至有广西之患，又何至有患难平如今日之狼狈不堪乎，犹忆己亥岁虑绿旗制兵之不足恃，曾创为各州县精练壮兵之议，拟上当道其办法系大县三百名，中县二百名，小县一百名，县自为选州自为练，就地筹款就省延师分其责於牧令，总其权於道府，一处有警则调近处数州县之壮兵以助之，而又严保甲以清其源，练乡团以济其穷非但弭患无形也，即令祸机猝发亦可随起随灭，使匪党不至钩连养成羽翼，盖壮兵者即地方之良民，而籍为兵者也，州县有此无事之秋可资其力以缉捕盗贼，多事之际更赖其群以扫汤巢穴，彼既生斯长斯，聚族於斯各有天良，即各有顾念纵或不为官计，独不为父母妻子计乎，不为城池廨舍计独不为家室田宅计乎，地近故保卫之心益切，情真故捍救之法益密，人熟故联络之势益固，较之客兵远来耳目茫然，孰得孰失孰利孰弊必有能辨之者，昔元至正十七年正月辛卯，诏山东分省团结义兵，每州添设判官一员，每县添设主簿一员，专率义兵以事守御，而顾民亭林亦谓清辇谷之道，在使民各聚於其乡始诚以赋田廪，久安生业果平日预练其胆力，临时又听以禽讨为效，则指臂之使皆心腹之寄也，分之为各地义旅合之即天下精兵，虽以之抵抗一切尚且不难，土匪云乎哉，筹桂防者盍熟思之。
    ◎论俄国添派远东军帅事（录八月二十三日中外日报）
    前数日西报载有俄国添派满洲第二军，而以郭里伦北其人为之统带一事，西人之论其事者皆谓俄皇徇亚力克塞夫之请始有是举，而又谓亚力克塞夫欲图减削苦鲁巴金之权，故必出於此云云。其所推度固近於情实，而犹未尽也，俄罗斯之内治实为今日政治学最切之研究料，而其事又往往关系中国之时局，要不妨一宣其蕴焉，盖亚力克塞夫之始受命而为关东总督也，俄皇与之训辞其付托之重几若与己为东西两帝之并峙者然，旷世殆无其匹，又所订关东总督之职规皆一仿其高加索总督之成例，而军事政治外交之权皆寄之於其一身，俨若以二十年前俄将史可白勒经营中亚细亚一带之成迹，而望之於今日之亚氏然，俄皇之愿可谓奢矣，然考亚氏授职之初即在俄兵重入奉天之际，说者谓俄之重据奉天，固由其政策所定别有他意而亦半出於亚氏之所为，盖亚氏之初心以奉天为中国之省垣，所谓政治都会者也，故甫莅东方即悍然重占此城以备其他日建节之所，当时中国政府一再责言於俄，而驻京俄使与俄国外部皆以出於关东总督一人之意为辞，盖不尽由於推托，然中国之怨俄从此而起，日本之战略亦坐是愈促焉，此实俄之至为失策者也，乃今者俄兵屡挫胜负之数显然，而不谓此次之添派远东军帅仍以保全奉天一隅而起，按亚氏自兵事初起之时，其诉於俄都者即以其职任只在治军，不能督战为说请俄皇另派他将统军以临前敌，此苦鲁巴金所以东来也，而亚氏则又以保守地方之说自解，不久即乘机避往奉天，且屡以奉天为政治区域，其要过於旅顺之语以耸动俄皇，故前者辽阳兵败之余欧洲传电谓俄都议论，佥以奉天为政治之地，深望苦将军之能退守其地，此即中於亚氏平日之言也。然苦鲁巴金之意则深愿退驻哈尔宾，而以保全奉天为无益，持之甚坚殊与亚氏所见相左，於是亚氏以自保之念与自怙之心，两者并起急不暇待，遂有所运动於俄都而添派远东军帅之军成矣，所谓郭里伦北将军者其名望不甚著，其生平亦不易知，然据西报所述知其昔日曾在俄之御林军，则作者颇闻俄之御林军中人多与宫内近习相结，而亚氏之所以得用言者亦传其出於俄皇之近侍白里那夫所举，则今日远东军帅之添派其间或不无蛛丝马迹之可寻耶。夫亚氏之在东方偾事失机，度俄廷亦颇知之，而犹得信任不衰者殆俄皇不欲以知人之暗自居，一秉其先世亚力山大之政策於外交失策之人，每加褒赏未可知也，况亚氏有奥援以立於其后乎，虽然俄之内情姑置勿论，第恐新派之满洲第二军既至，而果如亚氏之定算，以力拒日兵於奉天，则奉天为中国三百年来之省幔较哈尔宾之为俄国新市场者迥殊，中国官民之所损失者必将更巨，而俄兵或横溢四溃，则辽西等处之中立尤不易言，是亦岂中国之利哉。
    ◎论广西会党之难平（录八月二十八日警钟报）
    广西会党自攻陷柳州后，其进兵之程分为三路，一由东北一由西南一由西北，由东北者大抵由句容永远各县境越桂林而东，直达广东肇庆，由西南者大抵越庆远思恩，分扰迁江上林一带，由西北者大抵越融县罗城，分扰湖南贵州边境，此近日广西会党之实情也，盖柳州之地南临桂江东近湘江，而南北数百里之间皆为山脉横亘之地，且溪谷幽深军不易入，而四十八峒尤为奇险，今会党之扰广西其政策有二，一为固守险阻以抗官军，一为乘虚进袭得地弗守，（如陷迁江等县皆是）其用兵政策虽逊洪杨，然以今日广西之官兵临之，则固未易平靖也，何则据本社广西特派员之调查，则广西各路炮台在东路者共有十六座，（即关前隘青山炮台，关前隘凤尾山炮台，屯甲前山炮台，卫建前山炮台，连山炮台，马鞍山炮台，龙门关金钱山枫木隘炮台，南关左辅山炮台，南关右辅山炮台，南关镇中炮台，南关镇北炮台，付波山炮台，馆包岭炮台，牛头山炮台，爱店隘宝盖山炮台，吉甫炮台是也。）在西路者共有二十七座，（即下冻大炮台，下冻二炮台，下冻三炮台，布局关口炮台，庄村炮台，水口关炮台，水口关先锋炮台，水口关岩冈炮台，俸村镇口炮台，岗贵炮台，苛村炮台，板烟炮台，其遂炮台，氵念斗炮台，底耽炮台，连隘炮台，桐隘炮台，陇英炮台，岳墟炮台，大石岩炮台，龙邦炮台，泗邦炮台，勐榕谔ǎ那靡炮台，陇平炮台，平孟前哨炮台是也。）而镇南关附近各炮台复有多处，至广西驻防之营以荣字中营为最著，分右营后营副中营为三，厄守关前隘一带，而东西各地悉有营兵驻守，至此以外若绥远军（在南宁一带）若保安军，若绥靖军若忠毅营，（在桂林一带）若刘光才彭南都所募军，以及杜俞常备军湖北武健军之属，统计不下数十万人，其所以久无成功者则以兵力太分之故，官军既分而会党之勇亦分，会党势分则官军疲於奔命，官军势分则会党可乘机进扰，此会党之势所由日强而官军之势所由日弱也，要而论之今日广西之形势与嘉庆时川湖陕之乱相同，当川湖陕之乱会党扼南山老林之险阻负固不服，与今广西会党守四十八峒者大约相同，即今日广西之分窜亦与昔日川湖陕之党相类，而川湖陕会党之平由於官军坚壁清野，使之一无所扰，复用聚而歼旃之策，故费八年之兵力仅得弭平，而今日之国力已与平昔悬殊，会党之智识又非川湖陕会党可比也，况广东会党近日复蜂起响应，聚众称兵而犹仅用平昔抚剿之政策以与会党相持，吾决其不能成功矣，诗曰谁生厉阶至今为梗，其今日广西之谓乎。
    ◎署云贵总督丁云南巡抚林奏查明大兵收复城池擒斩首要在事员绅遵旨择尤保奖摺
    窃查上年四月厂匪周云祥拒捕倡乱烧抢，个旧窜陷临安府石屏州各城，经臣等奏派云南臬司升任藩司刘春霖总统各营驰赴通海县扼札，由曲江馆驿节节进剿分路围攻，仰赖天威将士用命未逾两月，该府州先后克复巨寇阡除，当将剿办情形先行驰陈并择尤随摺保奏声明，其余出力文武暨伤亡弁兵容再查明汇案奏请奖恤，光绪二十九年六月十五日奉朱批著照所请该部知道钦此，钦遵转行去后旋据各营将领及地方文武将弁出力，各员先后开单请奖批经善后局营务处司道刘春霖等一再严核认真删减，择其尤为出力者开单详请奏奖前来，臣等伏查此次该逆焚乱之初未及一旬，即连陷名城而首逆周云祥又夙假孝义之名以欺世惑人，即绅富亦多信从之者既藉保厂御外为由益私自购枪炮潜蓄死士莫之，或非故当时变起如陆鸣皋郭六之徒皆附和，恐后而各属绅民亦均隐然左袒观望游移，当是之时省城人心惶惑一夕数惊苟非刘春霖赴机迅速力保通海县危城进扼馆驿，或解散胁从以孤其势或间离死党以遏其援，多方设疑数道并进其糜烂有不堪设想者办理之难蒇事之速实非臣等始念所及谨为。
    皇太后皇上详陈之查逆首周云祥膂力过人轻财结纳杀人扌盍诈视若寻常党，与即众虐戾日滋，因法领事议修滇越铁路洋员工匠往来如织，愚民无识谣喙纷腾狡焉，思逞周逆生长建水西庄又复谬谓西庄常见巽气有传谶语，该逆有十八年大运堪为地方保障，於是奉若神明构煽嚣张叛迹显著，临安开广道魏景桐廉得其情电请密速拿办，讵意事机不慎分统魏荣斌管带麦贵安速国相等兜捕失利，而各厂硐砂丁常数万人良莠不齐，一闻内逆阻洋占厂之谣群思蠢动，加以外来间之遂致为彼啸聚逾万四月十八日烧抢个旧厂，分遗死党张曜掩袭蒙自意在抢占城关，与法员路工为难，并遣派团匪张超陈永靖等分踞曲江戕杀巡检，由馆驿阎家坡一路进窥通海，并用死党游埚陆鸣皋等狡谋猝出不意乘虚窜踞临安府城，沿途传布滚单意在长驱省幔风声所至不逞之徒到处响应辜益多，省城大震各属鼎沸幸蒙防各军奋力抻御城关获全，而管带马子贤知府邱淮知县吴朝昌仓猝调团登陴防守，讵贼党郭六及游击陆鸣皋等竟开门延匪临城遂陷，即又遣告死党王显琮王宪禄张开禄等，袭踞石屏图窜元江普洱及江外各工司以逞其狼吞豕突之计，於是路工以停洋员教士经各该地方官联合乡团极力保扩入城暂避人情惶骇势甚燎原，乃至上烦圣虑敕由南洋拣派提督张春发统带劲旅六营，自海道驰授并蒙饬下川鄂江浙等省协济枪码，而法国路员工匠游历教士二百余人分处各州县亦深虞保护难周，彼国政府遂告外务部欲由越南红河派兵来滇自行保护，即以助剿其开至保胜者已数千人，经臣等与刘春霖魏景桐往返函商，如一经允许是内匪未靖外衅已滋匪平之后亦将藉口保路长此驻防，且适如该逆煽诱之言即非从逆之人，均将起与为难后患曷极，此中机要间不容发幸，五月初三日刘春霖统率大军驰至通海喘息未定，即挥队直前转战，先后败贼於中伙铺闫家坡曲江馆驿殴营东山水寨等处，副将杨国铭等潜出河西龙明里下坝直抵石屏，提督马柱由新兴潭肴瞥鍪倚阃时并集石屏遂下而蒙防广防各军亦由莎罗庄普雄向龙面店及阿迷一带转战，而前与省防各军会集临城长围既合，乘锐进攻西庄五十余寨并皆反正虽周逆犹复抵死抗拒，连日亲率悍党出城至杨柳坝中，所望城坡各隘用无烟快炮大炮与我军昼夜轰击作困兽之斗，然粮尽援绝亟思乘间溃围图逞均被截杀而止，於是坚城以克元恶就擒维时广西州属匪党陈家宾张大廷等由临安潜回，假报兵为名聚匪千余事败脱逃，张曜纠股狂窜旋亦就获余如潜匿省城之匪首余占彪及元江州之甘晓云余松，宁州之赵明冯有才阿迷之罗永庆罗永铨，河西之胡绍飞，江川之周占彪周水晶杨伸靳国珠师宗宜良呈贡之金囗娃朱甫臣耿云山等俱系逆党，渠魁潜谋勾结分股起事均经各该地方兵团先后擒斩，通海石屏附近数百里遍地皆贼亦各搜剔净尽，因之越南将进之兵乃得婉商阻止，而江南所派张春发之军亦得中道言旋，凡此皆仰仗朝廷福威各文武神团闻命感奋摧陷廓清之力也，然各营争赴前敌势难兼顾后路伏戎於莽溃决堪虞，抑在当时尤有大可虑者，平日营防已苦不敷分布，又皆散札边隅山路崎岖咄嗟殊难应调仓猝招募不特未易成军，而军火多由各省协购亦苦有兵无械事机危迫介在呼吸，稍一迟回横生枝节，幸各该员绅均能以大局为念，各竭心力共蒇全功兵勇用至五十余营，团丁又万余众竭蹶可知保全不少，则后路各地方官绅之劳亦均有足多者，至如临城既复匪党熊占沅黄顺英廖福向正龙向得珠邹小四邹小六陈永靖等犹复窜伏东山官厅，及江外各土司纠合余党图煽死灰，而郭六大憩乃以漏网，游魂甚且潜纠死党扑攻通海数月以来亦经各该文武拿办无遗，现在兵燹之区并经善后，各员查勘赈抚次第复业铁路洋员工匠及教士教民均安堵如常，地方一律肃清，据该司局核明开单汇详请奏前来，臣等覆查此一役也肇端虽微所关滋大倘稍赴机迟滞必致糜烂不堪，如再干连外人更觉收拾不易，兹该文武员绅等或在前敌用命或在后路严防，或守御不惮辛勤，或趺馐洳槐芗柘眨均属同仇敌忾异常出力，谨另缮清单恭呈御览，合无仰恳天恩俯准照请奖叙以昭激励出自逾格鸿慈谨奏。
    ◎署云贵总督丁等奏滇边广南一带股匪下窜滇军出境助剿片
    再查滇边广南一带游氛平靖，而股匪下窜四邑空虚准两广督臣岑春煊咨商，饬派知县王镇邦督率武威各营出境助剿，由罗平及粤西之古漳进札西隆州城，前经附片详陈钦奉朱批，仍著督饬各军迅速防剿以靖地方钦此。钦遵恭录行知在案，数月以来广南富州等处匪踪净尽，商贩行旅往来如常，民情亦安堪以仰恳宸廑并迭据该员王镇邦西隆州知州赖宏，先后禀电该营到西隆笈啥油捕匪，均避匿当将被掳畜器械夺回给领，即拨副中营驻防州属龙窝场等处，中营驻防克场巴等，旋驰赴西林县属那劳寨与县绅候选道岑毓祥晤商办法。十一月二十七日探闻州属苗冲三分地方有苗匪李朝富等勾结游匪肆行剽掠，并欲扑犯该营当派武卫营左哨弁陈毖艉笊谯吞镄嗽疲及那劳团练由副中营管带董超督率，於二十九日驰赴该处会合济字等营相机进剿，匪党开炮拒敌至日晡斩获无算，匪势蹙败遁该管带等当将匪巢焚毁，复枪毙悍目梁七大亡生擒李肇庆一名，夺获快枪六支，南防右营管带黄凤图亦於十二月初六日在坡牙遇贼截战阵斩为首悍匪三名，经团甲认识其一为土匪首谢亚幅，初八日又於那下寨枪毙匪首何四，及余匪数十十二日据村民驰报上坝长洞有游土匪数十人，欲图盘踞该督带立派兵团驰往，十三日未刻行至阿驼村适与匪遇当即开枪轰击，匪败奔对门山麓据除扼守，我兵分投围攻持至夜分匪乘势突围而走，沿途追击枪毙无数生擒逃勇陈加祥土匪韦六受将近马戛寨中，营哨弁杨敦仁朱祥等伏路截击，又枪毙十余名，生擒匪目吴在沅王冈鲜黄亚佑等，夺获快枪逼码多件，余匪溃散十五哨弁赵学元等复搜获伪大王黄二即黄卜顺，又名黄秉忠游目刘元辰何老王岑顺禾吴开发吴世太农卜吼等名，其悍匪唐十二黄五肥等均纷纷窜逸自余零星小股陆续穷搜狃击漏网无多，并皆会同署广西西隆州知州赖宏讥明正法，随时电禀到臣均经遵旨严饬认真防剿务净根株以清地方，王镇邦乃於十二月二十三日率带中哨并武威后营由州开赴泗城与署知府龙济光会商剿办，自本年二月以来西隆西林镇边等州县属境已无匪踪，现在匪势趋重下游泗城以西贼踪以绝，准两广督臣岑春煊电商泗邑情势较松，该军未便久暴於外自应饬令开拔回防以固边圉，其西隆等处饬由三省边防营务总办道员谢汝钦派拨兵团填札，兹据该督带等禀报开拔回防等情，臣等窃查西隆一隅为桂省边远之区，频年被游土各匪勾结滋扰，民不聊生该处营防复不得力，以致日益糜烂此次该员王镇邦奉派督同管带李德泳董超黄凤图等率队出境助剿，乘时搜击颇能不分畛域认真办理，实属异常奋勉，现在泗城与滇邱北罗平一带亦已肃清，王镇邦督率李德泳等回札原防古障央革马蚌三江口等处，由云南善后局营务处司道刘春霖等详请具奏前来，臣等覆查无异相应附片陈明，再广南派出督带陆朝珍王国宾等四营自去冬至今在百色镇边西林等处剿捕土游各匪亦屡有斩获，均经三省营务处道员谢汝钦电禀在案，现因泗色一带粤军不敷防布两广督臣岑春煊及谢汝钦电请由滇添派两营，现又派出两营合之陆朝珍等四营共计六营，仍驻粤境会剿一切情形应由两广督抚臣查明陈奏合并声明谨奏。
    ◎署云贵总督丁云南巡抚林会奏厘剔防营积弊，派弁教练新操拟定章程摺（章程见后）
    窃维防营积弊日甚一日，非随时整饬更无以备缓急之用，查滇省镑营哨弁向归营务处派充，其营官之不肖者或尚不无顾忌弊端，虽未能尽绝时因有所牵制未敢肆行，嗣乃藉口哨弁非自拣派呼应不灵，改由各营官自行选弁，禀委意以谓可收臂指之益，实则通同一气只便私图缺额蚀饷贿属请托皆视，若固然毫无忌惮及遇差操则纷纷雇人顶替，中靶与否合格与否漠然不关於心，虽记过申饬敷衍如昔怠玩操防种种欺饰实与绿营积习无异，设遇战事其何以堪，前年广南皈普之役各营兵勇闻警辄逃良有以也，臣廉得其情特为明定章程与该员弁更始期於耳目心志焕然一新，并饬营务处於武备新操两学堂考选熟习测量枪法较准之员生，每营委往一名充当哨弁兼令教习新操，将该营原派之弁撤去一名，即饬该员生认真稽查教练务令人皆足数日即精锐断不许通同舞弊，此后各营哨弁非谙熟新操不准滥竽充数，如该管带等或以非其亲髂涔视胛难，该哨长教习等或恃由省委挟制把持，仍由臣不时遴委廉正之员分往密查，闻见既当钦遵历奉谕旨严参究办，律以军法总期实事求是力囡老耙匝龈笔ブ鼬夏畋呲镎饬戎行之至意，所有现定新章八条相应缮具清单恭呈御览，谨奏奉朱批所拟新章尚能整顿积弊练兵处兵部知道单并发钦此。
    ◎河南巡抚陈奏添练常备军请截留协饷以济军食摺
    窃照豫省常备军现已编成步队屯营，於奏报左翼成军摺内拟逐渐添练马炮工程各队，业经声明在案屡与司道悉心商榷通盘筹画足食方可足兵，倘无大宗的饷以备供支，则旋募旋裁练如未练顾本省常年额款久已入不抵出，近奉谕旨新筹烟酒等税及部咨筹办各项非专案备拨即未集有成数。河南本瘠苦之区若照直隶山东通商省分筹款真有荣枯之别，就令搜求终虑缺额，然扩充营队保卫地方在他省均为其难，在豫省尤所当急即以铁路中央枢纽南北绾毂，而区区练足常备十营已嫌其少，况并此而迁延不办殷有缓急责将谁归，此臣所以耿耿於怀难安寝馈者也，惟是彻桑宜及未雨无米究何为炊，不得已思一移缓就急之谋，冀仰邀圣慈鉴察查上次奏调毅军三营一哨现时暂缓来豫，该军原拨旧饷又协新饷敝赋悉索无余牖户绸缪何暇。近经直隶督臣袁世凯添练常备两镇各省奉拨协款，至二百数十余万之多，若就中通融匀凑将毅军新协饷十二万改归直隶散放，而豫省即可截留此款以纾罗掘之力，藉充练兵之用一转移间两有裨益，又查山东武卫军协饷本嵩武军调援邻省之供早应在议裁之列筹解疲於累年近始分任一半，乃豫省练兵的饷已苦无著又何能舍己芸人自置地方於不顾，此项协饷银九万余两现拟暂免筹解以济本省要需，合计截留两项亦只二十余万两，添练马炮工程各队勉敷应用，而采办战马购置新式各种钢炮，及常年增添额支活支当须设法另筹，若并此两项而无之，即欲练马炮各队亦费踌躇矣，夫使豫省财力苟可支持，无论如何腾挪岂忍稍分畛域，无如势处万难当为邻疆所共谅，直隶督臣袁世凯山东抚臣周馥素抱公忠力维大局，既属唇齿相依亦当彼此犄角，近日北洋兵力颇厚而东省常备之兵亦有二十余营，且入款较河南为丰筹款亦较河南为易，直东分驻雄师而接壤之地守备单弱不足收策应之效，不特贻误地方并因之牵动全局，固非臣之所敢出亦两省疆臣所不愿也，合无仰恳天恩俯准敕下练兵处户部速议施行，所有毅军新协饷十二万暨山东武卫军认解之九万两暂免筹解，悉数截留移缓就急一俟豫力能支，应再商酌随时奏咨办理谨奏。
    ◎署贵州巡抚李奏川黔各军剿平妖匪请择尤保奖摺
    窃臣於光绪三十年正月初六日，据署遵义府知府刘寅浚飞禀府属仁怀县三岔场地方，有妖匪袁清芬袁均芬弟兄传习邪教聚众起事等情前来，当即飞饬西路防营及地方文武督饬兵团克期扑灭，并严饬认真保护各教堂不得稍有疏失，复由省防飞檄常备中营宋振铎驰往查办，均经据情电奏在案，於正月十一日传奉谕旨李经义电奏悉据称仁怀县属地方有妖匪聚众起事等情，著该署抚严饬所属各军赶紧分别剿办，并著锡良就近饬营越札以防窜扰，务将该匪迅速扑灭并督饬认真保护各教堂笊允栌萸沾耍钦奉之下遵即电商四川督臣锡良立饬川军营务处永宁道赵尔丰统领道员刘兆庚就近调拨兵队亲督越剿，臣经义复加派左营尹庆元后营成国柱陆续开赴以助声势，并饬署遵义府刘寅浚新往督饬西路各营会商川军相机办理，一面筹办善后抚辑良民以散胁从而安反侧，旋据永宁道赵尔丰电禀督率各军於正月十六日驰抵温水。十七日川军统领刘兆庚黔军遵义协副将余孝安，西路统领江翰清等各带兵队继至探悉袁匪住居三岔场背山面河路极险阻，上年腊月以仇教为名煽聚党与潜谋起事，尊其父袁显猷为太老黄，其兄袁均芬为伪王悍党何大满何三算命袁台哈呵师子香阿春亭袁麻九等为伪元帅军师先锋等官，编立营棚分札要隘。正月初五日该匪袁均芬统率悍党数百猛扑温水兵团众寡不敌颇有伤亡，幸枪毙匪首袁均芬始纠股退踞山隘，此次商定进兵约分四路，带同开花炮队分堵要隘合力兜剿以期一鼓荡平，十八日黎明开队前往该匪竟敢分路迎拒，各军枪炮齐施匪党毫无怯惧，因惑於袁逆邪说，如果诚心向道枪炮皆不能伤彼死者皆道心不诚，畏缩之故是以皆输死力战道员刘兆庚急挑勇敢弁兵，由间道缒险而入直逼匪巢，奋勇格杀立斩伪老黄袁显猷及其眷属多名，袁清芬率党回救为我军截杀四散，管带沈贺常丁世澄复以开化炮轰击，焚其巢穴是役合计枪毙阵斩之匪不下四五百名，其投岩堕氵闲死者仍复不少，查讯实系胁从以及老弱妇女概行遣散，惟炮火延烧匪巢房屋积骸数十，袁匪尸身无从辩认，仍饬确查等语，并据黔军余孝安江翰清禀同前情亦经撮要电奏臣查仁怀妖匪袁清芬僻居川边，恃其偏远假托鬼神传习邪教，以至乡愚被其诱惑信从日众，酿成叛逆之祸，当匪难初发之时沿边伏莽纷纷起应遵义一带人心惶惶，该处距省远调营驰剿缓不及急，西路防军单薄势难控制，若非川军赴机迅速匪聚日众横决窜扰祸且不测纵，即扑灭而闾阎受害不知胡底，此皆仰赖天威远播川黔各军同心合力不分畛域克期进剿，旬日之间立平匪乱所有在事出力人员不无微劳足录，臣再三查核此次剿平袁匪川军功绩最多，进剿之日黔省鞍援各军尚未齐集遵义协，副将余孝安西路统领江翰清管带向开山等虽同奋勉赴功，而温水本其防地缉匪弭患职所应为不便，仰邀奖叙川军营务处署永宁道赵尔丰调度有方，应机立赴统领道员刘兆庚督军赴剿扫荡邻氛，部下将弁亦皆勇往善战不避艰险，昨电四川督臣锡良请其择尤开单以便奏奖，旋准电覆以邻疆匪患谊应协力剿办不敢叙功等语，在督臣公忠体国让美不居深堪敬服，惟将士越境宣劳未可没其功绩，查署永宁道赵尔丰候补道刘兆庚任事至勇成功最速实属异常出力，该道员等官秩较崇应如何从优奖励之处，出自圣裁其余出力员弁可否仰恳天恩准其择尤酌保以资鼓励，如蒙俞允容即移交署抚臣曹鸿勋咨川查送核办，附近各教堂教士该文武等尚属认真保护毫无疏失，惟初五日匪扰温水时焚毁民居延烧教民房屋十数户。现经饬查抚恤温水场及附近居民被烧房屋亦经派员前往会同地方官妥速筹办善后，名至流离失所以仰副朝廷爱民绥远之至意，谨奏奉朱批赵尔丰刘兆庚均著交部从优议叙，其余出力川军准其酌保数员笮砻袄那沾恕
    ◎湖广总督张厘定营务新章札发司道等遵照办理
    照得练兵为今日急务，而营务处为练兵根基，营务处一差实合外国参谋部经理部总监部三项之义而有之，或司发纵或司实习或司储才或司豫备，必须於此先握枢纽然后兵备有成效可观。兹将湖北省营务处分别四门责令各举其职，与北洋营务处章程节目间有小异大旨均属相同，一曰营务处参谋所专管筹画戎机增减兵数斟酌营制阅看各报设立军学绘画舆图侦探军情，修理道路各事，即委藩司为参谋营务处总办。二曰营务处执法所专管申明纪律，核定功过，剔除积弊，考核外省本省军队人才等事，即委臬司为执法营务处总办。三曰营务处督操所专管各营操练之法，参考各国书籍体察中国将士情形编定操典，凡军镇协营队哨各级规制步炮马工辎重各门操法皆具焉，各营器械是否精利完备，操场是否合法皆归该所管理，即委粮道为督操营务处总办。四曰营务处经理所专管行军应用枪炮器具衣装，辎重工程应用各件购备运载，骡马粮米行粮军医药料兽医等事，即委盐道为经理营务处总办参谋，所设提调三员以武昌府知府梁鼎芬候补，知府黄以霖汪凤瀛充补军谋学谘议四员，以刘邦骥刘道仁舒清阿蓝天蔚充补，执法所设提调三员以武昌府知府梁鼎芬候补，知府彭觉先周以翰充补，律学谘议二员以刘邦骥吴茂节充补，督操所设提调三员以候补知府黄以霖齐耀珊直隶州知州许鼎钧充补，操练学谘议四员以卢静运单启鹏易谦敖正邦充补，原派营务处之候被道赵滨彦札勒哈哩应改为营务处参议，署督标中军总兵张彪应委充营务处参谋，执法督操经理四所帮办自派定以后务须切实讨论，各修其职外考各国兵制内察中国及本省向来将校士卒旧章素习地势饷需各情形必须力除积弊，又须切实可行随时禀请本部堂核定举办，至藩臬两局为总司通省政务之员所有营务处各事除应管本所外，其余三所事务如有关系重要之件，该两司确有见闻亦准一律筹商禀明，此外如有挂名会办之员均即销去此项差使名目以昭核实，惟营务纲目繁多存储图画器具极为浩繁，尤宜州居部别方能条理分明秩然不紊，旧日营务处屋宇狭隘不敷办公之用，现已勘定督标中军衙门之东地方一段尚属相宜，应饬善后局会同营务处迅速派员勘估购地，估工修造以便开办，目前即先就旧营务处公所即日举办。
    ◎云南防营派弁教练新操章程八条
    一查从前各营哨长每营四弁，由营务处委往二弁各营短额扣饷尚虑被其讦发，自哨长全由各营禀委，其管带之洁已从公者，虽不乏人而哨长半多私人上下联为一气，遂致缺额蚀饷顾忌毫无，近来叠奉谕旨改习新操各营惮於烦难旧习因循并不操练，尤非整饬戎行力图自强之道，应即通饬各营先将自委之哨弁撤退一员，另由武备新操两学堂将考列高等员生每营暂且派往一员充当哨长兼充教习，俾得训练新操以求进步，该营各哨长如肯一体演习步伐号令娴熟枪法有准，即可各教各哨，否则各哨均由该教习轮流教练以归划一，如营哨各官懈怠操防通同缺蚀，许该教习径行禀揭，倘该哨长教习或因由省派往藉故挟制於调度饷项妄侵管带之权，及另有不法或怠於教练查实重惩，并准该管带禀明款迹撤回另换，惟该管带不得以非其私人先存意见，故与为难以及意存见好串通一气查实亦即澈究。一武备新操员生均有定额经费支绌自难格外加增，惟该员生既可充各营哨弁各在营教练有效或遇军事有功即可拔作管带，有此出路趋之者必多拟此后额外员生但有自备资斧来堂学习者不必定额，如功课分数枪炮准头均能出色及格者不必定在本堂升补正额即准委充哨长，或曾有战功而又练习合格者即超委管带，但来学人等必查无洋烟嗜好各项劣迹年力强壮志切上进者方准收录，如意存侥幸学不卒业亦即照章黜退罚惩以杜流弊。一营哨各官均须全习新操枪炮有准方能得力，俟武备新操员生逐渐加多功课及格堪胜哨长教习之任，各营哨长一律更换，倘各营管带有能自行拣选堪习新操员弁送入该学堂随同肄习功课及格仍准发还该营充当哨长。一各营驻防地段绵长必须派队分札往往藉口零星散布不能调操试问分防各队，或数十人或一二十人饱食终日竟作何事非闲游浪荡，即群聚饮博甚且逸居无教，竟在外吓诈生事扰害地方，否则即因人数不足虚有分防之名耳，嗣后如分防零队每队派一娴习新操之弁勇，除有护送防缉要差之日不计外，每日必须端枪瞄准演习步伐各项技艺笕谓宕士醴希以期一律整齐。一各营管带所部勇丁一年以内均能演习新操枪炮打准，一经亲临校阅及派员阅看中枪能及九成，该管带记功留差，如只七八成即不许记功，不及六成者撤委。一操章必须一律，每日早晚三鼓毕各勇出棚听候站队点名一次，清晨六点钟先习端枪瞄准，八点钟收队早餐，十点钟至十二点钟操习有用阵式及步伐号令等事，一点钟午饭，三点钟至五点钟打靶，其不打靶之日即演习跳高夺旗各项技艺，枪靶暂用近日式样高四尺宽二尺铜丸枪立靶八十弓，后膛枪百二十弓，半年以后高宽递减一寸远五弓，操及一年减二寸远十弓，以此递推极枪力之所能到而止，高则减至三尺止，宽则减至五寸止，如不遵所定之尺寸即中靶亦不准奖。一赏罚尤贵严明靶之尺寸既定，各营弁勇如能连中全枪五次散勇提作什长，如提作什长后一连三次不能全中即予记过，再两次不能全中仍降为散勇，中全枪十次并步伐号令各样武艺均系出色，什长记名按序提作哨官有缺即补，再能约束整齐有胆有识於军谋地势均有会心为众人所难能者，即不次超擢升为管带，如身临战阵建立功勋即以次递升督带分统。一各省防营管带往往得自营求先既贿托多端得差后，复岁时馈献当道以及大小镑衙门人等或指索名粮空额，或挟荐文案收支种种花销自不得不缺额，以为取偿之地，滇省近日尚无此弊各管带尤当激发天良实力整顿，如再缺额蚀饷假捏欺饰及敷衍，因循懈驰操防即当遵照叠次。谕旨照例严参惩办，倘本署及各该衙门局处并兼辖武员人等有挟势勒荐及要索空粮当差各名目，许该管带指名禀讦仍将该管带记功，如甘心徇隐必其本多弊混有被人挟制之处，一经查出一并澈究。
    ◎订购军火
    京旗练兵处近因常备续备二军军火尚不敷用，因与某洋行订购六密里半口径五响新式步快枪六千杆，马快枪一千杆，皮件六千套，无烟子弹四百万粒，演装无药子弹四万粒，新式手枪六百根，枪子八万粒，马具骑鞍具二百五十副。
    ◎改良营制
    江宁督辕接到铁侍郎电传营制大略拟将两江所有各营改为四镇八协十二标，仿照日本师团办理。
    ◎赶编马队
    豫抚陈中丞新编常备军马队两营遴委文武干员驰往北口购马二百五十匹。
    ◎豫湘防务
    河南彰德府为燕豫交界安易临漳两县素多刀匪，因外来会匪串通土棍散放票票布诱人入会，陈中丞恐生变故即调豫正营炮队前往驻札湘省靖州地方，逃因桂匪Τ近居民颇为震动，辰沅镇周道南总戎率带兵士前往严密驻防。　
    ◎添补军额
    鄂省自改营制后悬额尚多，近张宫保又将第一镇右协应委各员一律派定，并饬各该员分赴襄阳郧阳汉阳黄州德安五府招募二十五营其招勇资格，以素有职业安分而略通文理，年在十八至二十四岁身体强壮目光的速者为合格，以后考在上等者派升哨弁中等备各处调用，下等则留营再学退伍回乡之日各大吏亲飨羊酒花红送归归里时绅耆鼓吹迎入，名曰续备地方差徭一概蠲免平时须待以武生之礼非有大罪不得轻拘云。
    ◎测绘太湖
    苏抚端中丞以太湖广漠界连两浙盐枭会匪充斥其间而官兵剿捕东拿西窜良由太湖水线匪熟於兵以致无从著手，现特派员带同武备学生前往湖面详加测绘，拟即咨会浙抚各派劲兵扼要驻防以为严绝根株之计。
    ◎川夷滋事
    四川宁远府夷匪滋事川督锡制军特派成都府雷仲宣太守率师前往查戮夷酋四人夷党愈行抗拒，并纠约金沙江外云南上之吞都阿朵木沙诸土司蜂聚金沙江一带，而马边各夷匪闻风亦各蠢动戕杀官民剿办殊形棘手，近已派兵前往相助剿抚。
    ◎宿匪破案
    皖省宿州匪徒起事系在宿灵交界地方，该地仙灵寺僧广崇即为匪目起事后经皖北道派去马队协同李州牧及营队中焦哨官到寺盘问，并亲往僧寮收检毫无禁物，该营官遂拘僧入城到署鞫审，仍无实供后於其身土搜出匪众名册，已有八九百人遂将该僧收禁，一面星夜会同邻县照册查拿，次日即拿获八人均系要匪，惟匪首王俊坦尚未拿获。
    ◎会匪内情　
    河南某地方某会之参谋系某国人参帷幄者，已十年於今其内部之组织有正会头一，副统领四，香掌二，盟证三，总堂三，陪堂三，札堂五，执堂三，刑堂二，心腹三，圣贤一，巡风二，总理当家三，总理红旗二，江口二，管事二，管点金牌二，大满总满各一，其军队分大队中队小队，某队置队长合计兵一千二百人，又女队二百三十人，规律之严为匪徒中所仅见该会尚有山林田亩为常住财产，又开设钱铺质店十八处，以便将资金营运生息为饷需。
    ◎广西军事纪要
    桂林，粤省岑制军已於六月十九日抵桂林，自闻罗锦墟被匪窜扰即克日派兵两营进剿永宁州三隍墟，自五月下旬被叛匪攻破掳掠去后，七月中旬复有油麻峒股党五六百人由江头江北直窜围攻永宁州之普上村，经熙字营桂防营及州署亲兵会合截捕匪党多用无烟快枪势颇凶猛，营勇奋击枪毙匪党多名，匪力不支且战且走窜往黄泗及高坡各弄而去。
    柳州，女匪王九姑等近匿迹柳州句容县属中渡墟附近山寨附近有夥三查余人名为先锋队，皆用无烟枪弹时出劫掠，六月间女匪数人纠合游匪五六十人至运江附近之田头村行劫，该处团总陈某率练截击杀毙多名，匪等纠集二百余人寻仇报复攻破该村，陈某一家十余人悉被杀害，陈出匿村外幸免，陈有八十老母被执将杀之，有一匪曰俟皇娘到时请令办理，少顷女匪八人骑马而来，问此老妇是谁匪谓系陈团总之母，女匪曰他的儿子是〈疒林〉疯头当得而杀之他可放之，遂释之匪党伪语呼官军为白牛，乡团兵为〈疒林〉疯，百姓为豆豉，该女匪则称为皇娘，匪目则称为大元帅云。柳州匪徒联合大股约三千余人在柳州属象州地方一带滋扰，自运江以下至石龙墟及灯盏菱角排楼各滩沿河两岸聚集窥探船只上下即为截搜，兵轮来往匪党常伏山坳放枪遥击，兵轮未敢登岸追捕来宾属之洪水河亦有匪数股时出，至三江口及武宣地方澜河截劫，其党约千余人营勇往剿，即纷纷散处无从接仗。柳州大股叛匪多窜入梅寨，经大帅派兵两路进剿，一由怀远绕出匪前，一由融县截断匪后。柳州叛勇多半窜入柳州上游之四十八洞地方，当叛勇出走时有熙字营勇尾随其后得其巢穴，现已调到各处兵勇协同熙字营前往剿捕，奈四围高山峻岭只有一路可入，该匪藏匿於内甚为安固，且粮饷枪炮皆甚丰足，虽有官车十余营密布其地日夜剿捕均未得手。王观察忠浩所统湖南忠字第一第二两旗於七月初八日在梅寨之铜鼓村剿匪获胜，擒斩数百名并将渠魁欧四击毙。又十三四等日怀远县匪为湘粤各军所逼，自老巢焚毁分为二股，一窜黔省为黔军截击死伤甚多循入苗山，一窜融县为粤军所败阵毙尤众，■又十八九等日匪首杨履亭来扰攻峒之师官军击之，斩获无算杨亦阵毙。
    庆远，南丹州属妇女匪胡大娘顾二嫂等股均巢穴山谷所持皆无烟快枪凶悍异常，闻柳州叛匪窜至利其财物相率迎之入巢咕鬯带军火甚多，负隅踞险官军无法剿捕。
    思恩，上林县所属某村贼匪甚多，驻札该处之绥远军副中营派勇四出放哨，被伏匪将往北路之勇掳去四名。
    平乐，修仁县与柳州接壤叛匪败窜该县后，勾合会匪杨坤庭集党六七百肆行抢掳，又七排墟地方有匪徒二百余突至攻劫，乡团闻警出拒，又来匪徒三百余一拥而进，遂为所掳嗣有防营两哨救援，匪党力拒伤毙官军数名乡团四路联合始将匪党击退，是役约毙匪五六十名团练受伤五名。
    南宁，龙州南宁一带贼氛四起，宁属永淳横州左近亦有数股匪徒由东省钦灵各处窜来，营勇虽多剿捕仍未得手，而十万大山中会匪千余人又出各处掳掠，思恩府属亦有土匪自迁江一带窜入者约千余人，匪目为韦十二覃火生等多用无烟快枪军火甚足势及凶悍。
    太平，提督丁军门槐统领衡军在左江一带剿匪颇为得手，近方电致督抚略云，上思土忠州共二十余属以勘抚并用，业已一律肃清。
    广西分布防剿各营列下，驻桂林柳庆三府属者常备军五营桂防五营，抚辕卫队一旗，常备新军三营，缉捕军两营，警察兵一营，熙字五营，保安军两旗，广胜军一营，绥靖军两营，保商营庆字三营，广东武匡军四营，湖南刚字三旗，发字两旗，驻浔州思恩两府属者浔防两营广东棠字四营，广东常备中军左营，驻太平邕郁三府州属者衡字五营，贵字两营，郁防营邕防两营，沿边驻防者湖北武健军八营，荣字五营，（此军现已调至庆远）驻平乐府属者平防两营，广东喜字两营，安勇一旗，其余泗城百色镇安归顺等府州或驻一营或札数哨，零星分布不及备录，又通省镑厅州县自募新兵大缺百余名，中缺百名小缺数十名，约计六千余名。
    广西匪党渠魁姓名及其占据地列下，沈绍英一枝驻庆远侯五一枝，驻庆远黄九姑一枝，庆远人有苗妇千余甚矫健，现隐伏不出韦八庆远人驻地不定，黄十三庆远人驻地不定，陆鸿逵庆远人驻地不定，梁桂才庆远人梁果舟驻柳州三月间被杀，何十二驻钦州黄楼知驻钦州，阳四驻钦州，以上三枝皆以劫掠为事，李畅林一枝隐伏不出。
    ◎藏英战事纪要
    六月二十七日伦敦电派往西藏之英兵已抵拉萨并无抗拒之者，驻藏大臣有泰则居於达赖喇嘛之室以便商议事。拉萨电英军在坡达拉灵山张设阵营，距达赖喇嘛之室约一英里，喇嘛乃离去本山而驻於巨该山十八英里之一寺院深居不出，谢绝外间各官员之往来，且自言行将避世三年不与人见。
    ◎日俄战事纪要
    ◎旅顺陆战
    剑山战，攻围旅顺之日军一部队当四月下旬由北泡子崖上陆无日不经营宿舍，以及输送等事而南山激战南下日军之前锋亦不遑休养，随同右翼纵队与上陆军之左翼纵队奋迅南下，至距青泥洼南西若干里处修防警备，由北安子山以亘南太子山长约二十迈，当与俄军驻地互相对峙，俄军时遣斥候侦探日军动静，日军不为动惟以未明俄军要领，常以远镜型探得歪头山及剑山之高度可以瞰制大连湾青泥洼之举动，而日军举动亦皆为二处，所屑故日军决意进攻。五月十三日午前四钟日军左翼纵队进与俄军前哨搏战士气殊勇，至九钟即将歪头山及其前方高地占据，惟剑山俄军尚未退却，而其地势倾斜Τ仄兵难成列，日军纵队长探明敌情期於正午攻击，至十二钟三十分即遣两队前进，此时有俄炮舰三艘在海面之南炮击日军左翼，当为日军舰队击退，於是日军炮兵即开炮攻击步兵继之勇敢前进，午后三钟行抵山麓，即在近山斜面岩石之间发掘大地雷二具，轰然爆发震撼山岳，而日军士气益振毫不畏死争先攀登而上，俄军为之披靡犹携野战炮四门以向日军轰击，日军猛烈应战还发二炮，而俄兵已负伤甚多弃炮二尊相率逃走是役也，俄军兵力计步兵二大队，速射炮二尊，机关炮苦干尊，日军既占剑山双山顶以至小平岛，俄军水雷艇碇泊之地遂亦为日军水雷艇所占，自是日军可於剑山瞰制俄军之防御大为便利，俄将患之因於五月二十日派兵一师团来袭两军混战三昼夜之久，及第三日之夜俄兵复派一中队以上衔枚而进夜袭日军，既全剑山急即攀登，至日军步哨营地与日军血肉相薄，俄兵率系精锐日军难遽胜，后以铳剑应战健斗数刻俄兵卒不能敌，两军战斗正酣忽闻笛声一鸣，俄兵Ａ１忽逸去迨越数时俄军四面炮台齐开大炮猛烈攻击，致日军之坚固防御工事颇受损害，翌夜俄兵又来攻击其猛烈与前夜同然，日军已早有预备，急放擂石立将决死俄兵击退，当俄兵退去时忽有俄军炮垒之榴弹飞至约数分钟不稍间，至二十二日俄军自知终不能夺还其地也，遂於午间退据老座山设施防御工事与日军互相对峙，炮火相交直至六月初旬而止，按剑山俄人本名夫寅山日军因欲表彰其占领之功绩，故易名剑山云。
    ◎俄国防务
    陆防类志，八月初二日东京电俄军现在哈尔宾车站之东赶筑壁垒，拟筑至西南九十里之双城堡为止。俄人近於铁岭穿凿堑濠阔一丈深四尺高五尺，自车站起迄三清观山约二里有奇，又修筑三清观山炮垒以兵万余人屯驻其地。日军即得辽阳将乘机经营萨哈连岛，俄政府亦甚注意该岛，今已陆续增兵前往守备。俄兵在奉天城三里外之火车站处防堵甚严，筑有极坚营垒。俄国西比利亚步兵联队之预备诸大队改定名称如下。一第五义尔古德西比利亚步兵联队所预备大队，今改为第一西比利亚预备大队。二第六惠尼西西比利亚步联队所属预备大队，今改为第二西比利亚预备大队。三第七古拉斯那尔司科西比利亚步兵联队所属预备大队，今改为第三西比利亚预备步兵大队。四第八脱姆司科西比利亚步兵联队所属预备大队，今改为第四西比利亚预备步兵大队。五第九脱霍司科西比利亚步兵联队所属预备大队，今改为第五西比利亚豫备步兵大队。六第十畦姆司科西比利亚步兵联队所属豫备大队，今改为第六西比利亚豫备步兵大队。七第十一雪米巴拉令司科西比利亚步兵联队所属豫备大队，今改为第七西比利亚豫备步兵大队。八第十二巴尔奴鲁西比利亚步兵联队所属豫备大队，今改为第八西比利亚豫备步兵大队，至在旅顺俄军之数则步兵通计有第四师团及第七师团，第四师团乃系第十三十四十五十六联队所组织而成，然十五十六联队各有中队四，今以辽阳方面计之在旅顺者约一万四千五百六十二人，（内非战员六百人）第七师团乃系第二十五二十六二十七二十八联队所组织而成，然第二十五联队中之一大队及第二十七二十八之雨联队顷亦在辽阳方面，在旅顺者惟二十五联队之三大队及二十六联队而已，此约数七千二百四十三人，（内非战员百五十人）骑兵通计有后贝加尔湖可萨克独立骑兵旅团及贤耳奴金司科联队之六中队约一千人炮兵，通计约有七千四百人，炮二百五十六门，其详如下，一东部西伯利亚炮兵十六中队炮百二十八门，兵数约四千五百人，二后贝加尔骑炮兵联队二中队炮十二门，兵数约四百二十四人，三机关炮兵二中队炮十六门，兵数约二百人，四要塞兵一联队炮约百门，兵数约二千四百人，工兵通计有东部西比利亚工兵，第二大队关东州工兵大队之一中队水雷队一中队兵数约千二百人，此外又有自军舰运上之炮门，及炮兵并陆战队若干，惟经南山之役累战以后死伤疫病甚多，能耐战者不过万人而已。
    转运类志，俄国现於西比利亚铁道停止其他输送，而专供第十第十三第二十三之三个军团输送之用，豫定今年末集此六师团之兵於哈尔滨。七月二十四日伦敦电苦鲁巴金曾电奏俄皇请即派六军团前往战地。八月初三日香港电俄国波罗的海舰队已由廓隆斯德开行前往远东。又伦敦路透电俄皇又於俄迭萨地方将豫备兵并全国之豫备武弁全行调出。
    ◎战事杂记
    七月初一日伦敦电俄皇传旨弃海参崴及连尼维趋将军队移往奉天。二十七日东京电日本政府拟在辽东设立占领地总督府暂以在战地之某少将任之，原拟之村山少将仍令起程前往战地。三十日伦敦路透电日本已定购上等钢板七千五百吨，於美国以作战斗舰之用。八月初一日柏灵电比国商船科伦尼尔已售与日本为军事之用。又东京电堪察加俄兵近忽袭击日本北海道之千岛国中之志木斯岛，适该处男子出外渔业其女均被虐杀，且焚毁其房屋。俄人前在日本常陆丸佐渡丸等运兵船上所获之将校六十八名及兵士二百五十六人，现已行抵西伯利亚奥姆斯克地方，闻将送往泼痕柴（按泼痕柴在俄旧京木斯科东南）圈禁。东京电日本新巡洋舰奥陀华载重三千吨速力二十一海里炮十四尊，现已编入海军舰队。英船卡尔已由日本购买改名新港丸。初六日东京电日本政府现已派定前近卫师团长长谷川大将为满洲屯军总统，前第二师团长西大将为韩国屯军总统。
    日本军政法规，一令复城内外众绅及各社各屯会首等须奉行军政官之命，二奉命后须神还从事，三须将告示之意布告民人，使上下联络，四须精查物质以应军需，务必公平贸易，五如有土匪细作务须迅速禀报。六沿道电线及铁路等各社各屯皆任监督保护之责，七众绅及会首有功给赏有罪严办。
    日本办理俘虏规则。一凡敌国交战者得依条约及惯例办理，俘虏捕获之时亟宜检查携带之物。二凡俘虏携带之物有兵器弹药等足供军用者没收之，其余物件或为之存贮或使本人便宜携带右列，俘虏若系将校及将校相当官，其刀剑及他兵器依便宜使之携带，若枪器则扣留弹药。三前二条办毕须讯问俘虏姓名年岁身分阶级国籍造俘虏名簿，其股收存贮之物亦须编制物品目录。四凡俘虏须分别将校及将校相当官下士卒视其身分阶级与以相当之待遇，唯应对不实隐饰其姓名阶级及犯规者不在此例。五若俘虏不能顺从得施监禁制缚等法，恐其逃遁亦得用兵力以防御之。六海军指挥官当以俘虏名簿俘虏日志及存贮物品目录同俘虏递解於镇守府，或要港部或不得已递解於帝国外之海军根据地防备队，但要港部根据地防备队既受俘虏仍须移送镇守府。七海军指挥官得以便宜协商陆军军队，或兵站或运输通信官衙，以俘虏名簿俘虏日志及存贮物品目录同俘虏递解於各该处，此时当以递解人数报告海军大臣。八镇守府司令长官既受俘虏当速以人数报告海军大臣，海军大臣受右报告亟以其俘虏人数及现在之地移牒大本营。（日皇亲统之营）九镇守府既受要港部根据地防备队俘虏得以转解他处，其时可暂以兵房及不能逃遁之屋收禁俘虏。十收容俘虏以海军将校监督管理之。十一若俘虏请以己费购买嗜好品日用物品监督者认为无碍得以便宜许之，十二俘虏往来电信邮件其监督将校宜豫为检阅，其无碍者许之，若使用暗号及有涉嫌疑者禁之或没收之。十三俘虏所发邮件依条约特免邮税，其受俘之海军衙门宜协商该地邮政局妥为办理。十四俘虏遗嘱与帝国海军军人遗嘱办法相同。十五俘虏存贮物件及一切文牍须呈送镇守府司令长官指定地之陆军受俘官遇俘虏死亡，其遗物遗嘱亦然。
    ◎中国中立汇志
    俄廓米萨尔迫增将军将城墙添凿数门，据言奉天人众而城门少，若日军来攻时市民不便避难，故再开凿数门其利甚多云云。增帅拒之谓奉天陵庙所在关系甚巨，若俄军不驻札日军决不来攻，此城吾宁望俄军撤退并不惧日军前来。直督袁宫保前照商日本领事以营口新经战役匪徒纷起，拟派兵舰一艘前往屯驻以资弹压，现接日领事复称营地尚未复旧，各国军舰均未便出入■。日使照会外务部略称近闻辽阳铁岭等州县为俄国备官车骡马辄千百数，殊有违局外公法请饬查禁。外务部接俄使照会云，顷接阿督来电称奉天府尹廷大臣办理交涉事宜违背中立条约之处颇多有关中俄两国交谊，请贵政府速简熟於外交之员接任以免事后诸多关碍。俄舰弁兵羁留在沪一节，迭经江海关道袁观察与日俄两总领事往复筹商，旋以弁兵共有七百余人之多羁住Ρ趸洋混杂诸多不便，乃商诸日领事拟令该弁兵居留船上，日领事已经照允，拟有办法三条，一俄船弁兵须居留船上笮砩⒁荨Ｒ恢泄必须派兵轮常川驻泊俄船之旁从严看管。一中国应饬地方官暨各分关卡随时稽查俄弁兵不许私行出境。俄舰满洲拟发回起存之小枪，江海关道袁观察商之日领事已奉其外部允准，惟日领事之意以此项洋枪只能存储满洲船上，不得带有子药不准俄兵携带，更不许分给现来之俄巡舰及雷艇听其存放云。八月初五日北京电奉天增将军致外务部电称俄军退集日兵跟踪，省城危在旦夕俄军辎重已悉移铁岭，其意显以此城饵敌而嫁祸於我，望速与俄日两国公使妥商勿以省城内外作为战地，以免震惊宫殿涂炭生民。俄人前在小库伦招募壮丁，经真提马宫保派兵禁止俄人无法，遂电致俄使称日人在战界附近地方募壮丁马宫保不设法禁止实有背中立条约等语，外务部当即电告马宫保速为禁止以保中立，旋得宫保覆电详辩此事实系俄人伪造，决无日人募丁之事，嗣后遇有此事等宜须详为分白以免俄人藉口云云。
    ◎各国中立汇志
    七月初六日伦敦露透电英国印度邮船格尔卡，由伦敦开往吉尔吉打甫至葡萄牙国之沙格尔司洋面，为俄国巡洋舰端号扣留半小时。初八日又电俄国巡洋舰尤拉尔於支巴拉尔大海峡之西停止英国运煤船一艘，据该舰之司令官所称自开战以来搜查装运战时禁品之汽船曾有二百艘云。又香港电英国近向俄国驳论者有三款，一俄国须将作为战时禁品之货物按万国公法重行校订，务以合法为度。二凡入划定之战地界内之货物确系战时禁品方有追拿之权利，虽系沿海贸易上者亦有阻碍之权力。三所有击沈之船只事后须当赔偿英船被失之货连所沈船只所载充兵之货亦皆一律索赔。美国亦於同时呈递驳文，其意与英国所驳之第一段相同。八月初一日伦敦露透电俄国已允赔偿英国商船富兰拜及爱特力克戴尔之所失，因其被俄舰强行扣留也。初四日伦敦电俄舰利南至旧金山意在监视运往日本之货物，美国太平洋舰队已奉命前往诘问。又伦敦露透电驻旧金山日本领事向美国政府诘责谓，俄国运送舰黎那由海参崴来停留，已逾二十四点钟之久美国不应准其逗留，美政府旋即决计令黎那船於所定时刻之内出口，而黎那船主柏令司开则愿卸去军装仍泊原处。俄国巡洋舰狄亚那在旅顺接战为炮弹击伤逃至西贡入坞修理，旋定议起卸舰中军火。初六日伦敦露透电俄国巡洋舰梯物丽茨在圣温先角与直布罗陀之间派兵登英轮端帆，阻其行驶先是七月二十四二十七等日阻止英轮马基格鲁卑尔及脱利萨毕之行驶，皆其所为也。又电海参威俘虏裁判所已将六月初十日在日本海滨外为海参威舰队所获之英国轮船喀尔策斯，与其非军务禁止品之货全行释放，惟运往日本之麦粉棉花及杉木则悉数充公。
    ◎各国军事纪要
    俄国，维也纳信华尔肃市知事近奏俄皇略谓若欲防止内乱须先宣告波兰全部戒严之令，又以近闻革命党首领将有大举，请增其所部之增备军队。
    德国，七月初三日柏林电德国少将爱斯托夫已在南非洲夺取乱党首领买黑利罗之码头一区。初六日又电柏灵已接西南非洲军报德军战胜之事，虽有小挫然已据瓦特尔堡车站希拉罗斯叛党已向东而退，德军又於该处断其去路，是役德军失将校五员兵十九人。德海军少将木尔盖现近举为德国东方舰队副司令官。
    乌拉圭，南美洲乌拉圭国七月间有乱事，派兵弹压始得平靖乱党遂逃往巴西，军械等物均被兵士夺获。
    ●第九期・外交
    ◎论挽救西藏之策（录甲辰二十四号外交报）
    我政府自昨年派有泰为驻藏大臣，有泰徘徊未即往至英藏交涉起而有泰遂以目疾辞，政府不许促使之官有泰至而英藏之约成矣，及有泰电告约成而政府乃派唐绍仪至藏查办事件，此事自首至尾积一年余，英藏交涉中西各报时有纪载，事非秘密而我政府始终不闻有一定谋，卒至失之而后已，於是论者以为此由於政府漫不经心，视西藏之存亡犹秦越人之肥瘠，图究而匕首见，乃以派一使臣为搪塞天下之举，此一使即可谓本朝与西藏交涉最后之历史矣。本报以为以此言我政府之诸老似太邻於无赖，本报深知我执政诸老之不至若是之无心肝也，而其形迹之所以涉此者盖别有故，闲尝[A064]之天下事有强弱，有是非强弱者天之所定，有物有形而不可疑者也，是非者人之所设无物无形，而用以救天定之强弱者也。我国自与西人交涉以来六十年强弱之形虽久而未改，是非之理则随事而移，自粤东烧烟天津换约，天津闹教数役大约我势既弱，而理亦甚曲，故举事辄大败而又为天下所不韪，於是国家因久挫之故，甲午以来於胶湾旅大诸役，我理甚直而因势弱之故不敢与较，（团匪一役由於内政之变动不能以国际交涉论之）自尔以来此风愈甚，人人有一外交惟有强弱无有是非之成见，在其胸中故此次英藏之事我政府诸公怵於西人之举事，不成不已我自与之交涉从无一事能违其意，以英人富强之威窥伺之久，一旦待时而动以为所欲为者，必非我国力所能与之争者，与其持之过急而成为他变，毋宁虚与委蛇以弭於无形，其积威之由来者渐矣。然自本报论之外交有强弱无是非一语，此强者之用意然耳，若在弱者则断不能因强者之用意如此，而先自处於有强弱无是非，临事默不一言，但束手以听人屠割之理，况今日国际之交涉虽曰无道，然终为人类与人类之交接，苟是非之极致，彼强弱亦终不得而掩之。观彼强权之用事必有所以为口实者，则强弱之不能无藉於是非明矣，此次英人入岁为彼曲我直之尤，甲午之高丽日尚可藉口於背约，丁酉之胶州德尚可藉口於仇教，戊戌之旅大俄尚可藉口於索谢，同时之威海广湾英法尚可藉口於均势，此所为无理之理也，惟此次英之入藏则毫无口实之可持，强弱之势我与英殊，然是非所在未始不可与天下共明之也，本报以为国家宜於此时择一至贵之大臣，而予以全权之号使之迳至西藏，或赴伦敦先与英人辨明英藏草约不可以为典要，而后与之徐图挽救之法，按西藏之土地则属之达赖喇嘛，而西藏之事权则握之我驻藏大臣，此次英人而欲得西藏孰从而得之，必得之於驻藏大臣，与达赖喇嘛之手矣，故英藏之约非得驻藏大臣与达赖喇嘛署押，即不足凭而此次之约达喇喇嘛已逃匿不见，仅由其寺之他僧为之署押，而我之驻藏大臣有泰，则并未署押，是今所谓英藏之约者不过英人与数土人所订之一私约而已，不能视为国际上之确凭也，况究而论之即使有泰实已署押亦不足凭，因有泰者乃平常之驻藏大臣非临事之特派专使也。我国既未命之以全权，即英人不得视之为代表，彼之署否何济於事，而达赖喇嘛者虽为黄教之传衣大弟子，然实为我金奔巴瓶中所制签而得之人，即与我所派者无异亦不越我国权，而以其土地私以与人也，达赖喇嘛之署押与否亦无关於西藏之存亡，是此二人者即使署押亦不足恃，而况其本未署押哉。我政府若能灼见此事之是非勿灰其心勿馁其气，安详审慎以与英人磋磨，以势度之欲使英人即行退去不复干预，恐时已太晚未必得成，然必不能置我国於无何有之乡，则可决者也，若夫因循不断而仅派一唐绍仪以塞天下之责，夫称曰查办事件则不能办理外交，仅为三品京堂则不能当此大事，事必出於无功而若俄若美若法若德，凡今日之效忠告者，皆将转而为均势之说，而中国危矣。
    ◎论英国预筹永租威海卫事（录七月二十二日中外日报）
    外交之事有当就全局之大势求之，而不能局於一方面之情形者，如今日英人预筹威海之租借问题是已，按近日西报所载有云英国将与中国妥议条约永远占领威海卫，虽当时约文有云俄人若不据旅顺，则威海定须给回中国，然今则英外部大臣蓝斯唐君已尽其能力，不令英人退出该处等语，此英人欲久据威海之确证也，窃谓英人此等用心其贻患於中国者，近则足授日本以口实，而旅顺虽陷无望归还，远则将启列强之贪心，而胶州广湾诸地益难恢复，且外人之於中国无故而为索地之请者，实由俄租旅顺启之，（胶州一役犹藉教案为名）而英人当日之租威海实以抵制俄国为言，故约明俄退旅顺即英退威海，乃今者旅顺已将为日兵攻破，行见俄人不能终据其地，而前此订借之约墨氵审未乾，英人顾欲食言而肥，则列国之无故而生呆觎者，将来亦何所不至，此则威海一隅之主权亦未必不成为中国之危局，所谓牵一发而动全身者是也。虽然英之欲永租威海卫也，其欲扩张殖民之政策无可疑，其欲使东方海军多留一根据地无可疑，而就其经营属地之事迹，与其操纵外交之权谋察之，则今之欲永租威海者，盖实恐日俄战事结局以后德法两国或出而干与其事，则英日两国权利必致尽失，故不得不出於此也，夫英国不尝於今年春间声言将退还威海乎。然就其意揣之亦未必果甘以威海还於中国也，不过恐俄人畏败逃之辱，先以外交政策竟弃旅顺以交还中国，使日本战后了无所得，而俄转得就此别向中国索取相当之利益，故英亦先声明若俄能退还旅顺，则英亦必交还威海卫以互相抵制，不使俄人独藉外交之手段，得分外之利益，此则前者英人欲还威海於中国之微意也，而今之欲久占威海卫也，亦非其自食前言也，盖实见夫中国之力不足自保，即令将旅顺威海全行交还中国，而他国苟以外交政策再取诸中国亦甚易易，威海一让德必从胶州而扩其势力圈，旅顺一还法必借俄力而占为根据地，夫德与法皆俄之与国也，德法之得利即俄国之得利，英人安肯出此下策哉，此又其力图久占之本意也。且英之久占威海其用意又不止此，今者日人之攻旅顺辽阳已将垂得而第一次战事已将告终，告终以后外交上之干涉果起与否，尚不可知故於战事未结以前日本在牛庄已有代收关税二十年之举，此其用意皆为防遏将来外交之纠葛起见，日本既独占牛庄矣，英岂有让威海乎，英果久占威海即其地屯驻水师，则既可牵制德在山东之势力，又可逆遏法人干涉之狡谋，是又其久占威海之用意也，夫日本永收牛庄关税为自通商以来所无之创例，即英之久占威海亦为自租借口岸以来未有之创例，此二者事实相因必有由始，呜呼我中国日后前途之危险固不问而可知矣，哉所望我政府当此朕兆已萌之时，亟筹自救之策也。
    ◎论中国对於旅顺问题（录七月三十日警钟报）
    甲有一居假之於乙，而丙与乙不相能，至占乙居然居之主权既属於甲，则丙占乙居与占甲居无异，丙无占踞甲居之权，乙亦无任丙占踞甲居之权，今丙占甲居衅由乙起，则甲有责乙偿还之权，而乙有偿还甲居之责，此天下之公理也。何中国之於旅顺其识竟出此甲下哉，夫俄取旅顺与俄占满洲各地不同，满洲者俄国攻陷之地也，（公法学之言曰攻陷地者战时攻取地之谓也）旅顺者俄国租借之地也，租借之地不独与攻陷不同，亦且与割让不同，（割让土地约分三种，一曰买卖，如英国购金岸於丁扌未美国购雷邪那州於法国购亚拉斯地於俄国是也。一曰封赠，如德皇以马耳达赠其良将是也。一曰交换如俄国以千岛换日本库页岛是也。盖中古以前土地为君主所有，故可随意与人至於近日国为国民所公有，故邦国之地不可由君主随意分授他邦。）试即中俄所立之约文考之，其第一条云：因俄国愿在中国北海滨境有方便地方，以资俄国水师得天然形势之胜，而保俄国水师无意外之虞，故特允将旅顺大连湾二处及邻近相连之海面租与俄国，惟中国帝权不得稍有损害，夫即俄人之实权观之，则中国租旅顺於俄固与割让无异，俄人取旅顺於中国亦与占领无殊，律以国家学之理，即非代理行为又非管理机关，不得谓非未有之变局矣，（租借土地公法本无此条，惟西历一千八百九十四年英国欲借刚果地方共方廿五启罗密达，后为德国所阻，故租借之名目乃中国所特创也。）然即其条约之形式观之，则旅顺之疆仍属於中国主权之下，中国有租借旅顺之权即有收回旅顺之权，此次日俄战争中国守局外中立，而旅顺大连又适为军事上适当之地，且中俄约文第十一条云：旅顺等地如俄国无军务之危，可由中国管理。夫曰无军务之危可由中国管理，则当军务危急之时必由俄人管理明矣，旅顺既归俄人管理则俄人亦得以旅顺为战地，且中国租旅顺与俄虽助俄有异，而其应援俄国则同，（凡借土地借兵器兵饷於战国者皆为应援行为）按以公法则日本可以违背中立之词诘责中国，（昔普法战时鲁克孙布鲁国许法兵通过德人，即以背中立责之，而英脱战争时葡萄牙假拜拉铁道於英以供英军通行之用，公法家犹以为背中立之义务，况於租借土地乎。）今中国既无收回旅顺之权，而日人又不以租地与俄责中国，则其视旅顺为战地亦固其宜，兹旅顺将告陷矣，然旅顺既陷之后中国不得不责问俄人，何则旅顺者中国主权未灭之地也，中国以旅顺租俄则所借者只俄一国，非谓可由俄人另与他国也，中国以完全之旅顺借俄，则俄人亦应以完全之旅顺还中国，且中俄条约第十条云中国允将旅顺大连不再让与他国占踞，岂中国不得以旅顺让他人，而俄人转得以旅顺让他人乎。今日人之取旅顺也既得於俄人之手，则中国应迫俄人索还，使俄人不能索还则应使俄人任赔偿之责，此中国应有之权也，昔春秋时齐取鲁郓阳之田，而晋人复取之以反鲁，（成公二年）使日人而守此例，则日取旅顺於俄仍当以旅顺返中国，特日人无归还旅顺之厚意，而中国亦无索还旅顺之威权耳，虽有公法之文亦何益哉。
    ◎出使俄国大臣胡致江海关道袁资遣难民回华照会
    照得东方战局既开我国负贩卖技诸小民在俄地者往往被逐，由陆路逃归又属不许，只得西向来至俄京，此等人流离异域情殊可悯，业经商明外部大臣允准资遣由海关道资送归国等因，兹有王有明一人年二十七岁，系直隶怀安县人，今乘德公司轮船回国给伊文凭，为此照会贵道如柢沪请祈资送回籍须至照会者。
    ◎奉天将军增府尹廷会饬府县严查造言生事之人札
    照得日俄开战我国恪守局外中立，一切战事毫不干涉。近虽两国军队渐入内地，各属商民人等仍应照常贸易耕作不得自相惊扰，乃访闻近有匪徒造言生事惑乱人心，甚或借口於前此谕令战地人民不准登山眺望之示，谓系劝令商民自行逃避，以致纷纷传说群情不免摇动，似此谣啄妄腾大与地方有碍殊堪痛恨，查前因俄武廓米沙尔照会以附近俄队之山上如有华人须用枪击等因，本军督部堂府尹堂当念兵凶战危，即使纵令观看而现在军器犀利弹子所落远及数里，一经误中辄丧性命，况其队兵驻札附近山上不准华人登眺，则又何乐而行此冒险之事，致遭性命之忧，是以出示晓谕谆谆切嘱，凡有战国军队驻札处所之附近山上概不登眺型，其行路之人以及牧放樵采如能绕避此路不由战国兵队驻札处所过往行走更为妥善，告示之意原系如是并无饬令人民逃避之说，不谓匪徒藉造谣言冀图蛊惑亟应严禁法办，一面再行详切示谕以安众心，除出示外札仰该府县遵即派兵严密访查，如有造言生事之人立即获案禀请严惩特札。
    ◎江海关道袁致驻沪英总领事索犯归案讥供照会
    准来文内开闹天宫在租界挖人双目成废较行去刂尤重，公堂判永远监察与治其死无异，尚有何从重究治耶等因，准此查大清律法内载凡以一应伤人之物置人耳鼻内及孔窍中，令至笃疾者如瞎两目折两肢之类杖一百流三千里，又载强盗已行但行财者不分首从皆斩，又载二罪俱发以重论各等语，今闹天宫在川沙纠众行去刂复逃匿上海租界滋事，胆大妄为实系愍不畏死之徒，衡以我国刑章强抢得赃例应处决，挖伤两目法止满流罪名轻重悬殊是以应将该犯照律从重科断，实非永远监禁足以蔽辜，且两国和约又载有华人的犯罪由华官按华律惩治之条，本道之再三奉商不惮烦劳者，期於约章律法允协而已，应请贵总领事查照前文仍将闹天宫一犯饬解本道衙门发厅归案讥供，按律惩办足纫公谊须至照会者。
    ◎藏英新约全稿（按英官要挟西藏立约八条后，又推广为十条，先后电到外务部，今将十条原文开列於下。）
    一现经番众应允按光绪十六年条约所有哲孟雄之边界，须准十六年订立之第一款办理，再行重立界石。（按癸已中英会议藏印条约第一款云，藏哲之界以自布坦交界之支莫挚山起至廓尔喀边界止，分哲属梯斯塔及近山南流诸小硬厥裟竹，及近山北流诸小臃炙流之一带山顶为界。）二现经番众允遵除亚东而外尚有江孜噶大克地方设立码头，英国与西藏商民听便往来买卖，所有光绪十九年订立通商章程中有不妥之处英国须与番众会商妥改，一俟改定之后亚东江孜噶大克悉遵改定章程办理，番众允订亚东江孜噶大克设立码头，凡商民至印度采办货物往返仍可照现在行走之道转运，如另有商务兴旺之地再行商办开设码头。三所有光绪十九年订立条约之内有不妥之处须商改一节再行另案办理，西藏须派有主权番官与本英国官会商妥改。四往来货物英国与番众商订税则妥订之后不得再加税项。五自印度边界亚东江孜噶大克边界沿途不得设立关卡等项，如道路艰险须西藏修理以便商民往返，以期无有阻滞，亚东江孜噶大克西藏应设番官，英国所派驻蛑官凡有致驻藏大臣各汉官并番官公文信件概归该番官接收转递，即将来别有商务兴旺之地议开码头亦应设官仿此办理。六为因西藏不遵条约并羞辱边务大臣等妄动兵衅，须偿英国金元五十万元，合卢比七百四十万元，按三年分三期清缴，每一期二百五十万元，第一期系英千九百零六年正月初一日至期应於何地收兑，由本英国预先知照番众或在西藏大吉岭照派收兑。七第一二三四五款内所载之开立码头，第六款偿费各事番众取具必办之保证，本英国兵仍驻守春丕，俟三年码头开立停妥缴费告竣为止，若价费至时缴未完数，本英国兵则仍驻守春丕。八自印度边界至江孜前藏商人道经之处，凡有山寨等项须一并拆毁。九西藏土地本英国如不应允无论是何外国一概不能有典卖租给等情，西藏之政事及一切应办事宜无论是何外国概行不得与闻，西藏无论是何事业各外国不得遣发官民人等来藏协番办理，西藏地方各外国不得前来修理道路并筑铁路安置电线开矿等事，假如本英国愿诺别国修路筑铁路开矿设电线等事本英国亦一体自行检点，举办西藏各项恒产一切银业不得以之与各国抵押对换租卖等情。十边务大臣荣与达赖喇嘛於英历年九百零四年九月初二日即藏历本年七月二十三日在西藏西招签押盖印，所用英番文两则以英文为准。
    ◎附中英新约略稿
    闻英国边务大臣荣赫鹏，（当即杨赫斯奔大佐）除与达赖喇嘛立约外，又另备约稿一通送交驻藏大臣有护戎请为签押其文列下。
    所有光绪十六年在噶里噶达中英商订条约，并十九年所订约内有疑惑为难之处，番人不听中国开导并未悉遵办理，本英国理应自行办理，特派边务大臣荣与大清驻藏大臣有会商妥办一切未协事宜，将光绪十六年约内疑惑为难之事本英国与番众商订十条大清，钦差驻藏大臣有查阅无异理合签押盖印，此次中国与英国妥商定约之后番众不得稍有违背等情，此案因光绪十六十九两年英与中订立条约章程内开多有为难不妥之处，番边悉未遵办英特派边务全权大臣荣来边会议，不意又动兵衅致失和好，此次妥立十条以期达赖与英大臣荣会商立约盖印从此修好。
    ◎中外交涉汇志
    中日，日皇特赠庆邸太阳宝星以酬议定商约之劳，七月二十九日东京电日本政府决计在湖南省长沙府创设领事馆，近正预备一切拟称之为汉口分馆。闻日军於复州设立民政厅署，复州知州曹元培当飞禀增将军请示，闻所定章程多干涉我国内政，增将军当电告外务部旋向日公使询问，略言贵国既无利我土地之意自断不愿有碍我国主权，致启旁观议论，今复州设立民政厅一事恐非贵国政府之意，宜即行裁撤。日使答谓此事极应裁去，惟所定章程或与军事有关则不能遽改云云。前东边道袁大化在任时创办木植公司，自日俄开战后木植为日人所取者不少经袁在北洋户部外务部禀请诘问日使，外务部屡次照会日使现在日使复以已经将此文件邮寄本国查办，惟鸭绿江非中立之地，地方财产可照行军通例措施非可概以中立之例相责云。七月二十三日天津电奉天增将军电告政府云，日本军顷欲强行提取库款以资军用，请大部速与日使商酌阻止此举。
    中俄，政府接伊犁马将军电略谓革员王烈私逃出境，现勾同俄人遍赴各卡详测绘图已查确照会俄员交出，俄员推诿请知照该公使速饬将犯照章交出并回本境免生枝节。
    中英，七月十八日天津电驻藏大臣有护戎泰电奏到京，略言现已与英人开议一切善后事宜，达赖喇嘛不知逃往何处请即传旨褫革，英上议院致函驻华公使萨道义君请向华政府索借舟山为泊兵船练水军之所，略谓舟山在扬子江口中间地势极胜，所产土物亦丰，且附近上海宁波距直隶湾五百英里，距香港七百英里，距高丽海腰四百英里，不独可以屯煤更能泊极大兵船操练水师，足以控制长江上下设有意外之事，有此足以贯通我之脑筋一千八百四十年，我英人曾占踞数月，乃竟弃去彼时我水师提督哥林布曾言吴淞能并归於我，则舟山之形势直无可訾议，即无吴淞得舟山一隅已足保我在华各处之商务，俄踞旅顺德踞胶州日本踞台湾，我若不占舟山诚为失计，现当日俄失和可以保商为词索借舟山，华政府亦不能却倘一落人后，则又如弃舯究拔炊僦事矣云云。七月二十一日北京电驻藏大臣有护戎电告外务部云，英兵入拉萨后达赖喇嘛恐惧不知所为，至於交涉事宜本大臣又不敢自专外间虽有许西藏以独立自主之权之说，然恐英人决不允诺，请由贵部奏请速派熟悉外交之大员一人为全权大臣，与英国改订条约云云，因有旨命四川总督锡制军前往巴塘与驻藏大臣协商办理中英交涉事宜，旋接锡制军覆电云川省己低练朔淦穑现正派兵弹压前往巴塘之事殊属为难。
    中比，七月初十日巳初比国使臣葛飞业觐见呈递国书。
    ◎各国交涉汇志
    日韩，七月十二日日本驻韩公使林权助入韩宫商议，将来韩国欲与第三国缔立条约，或佣聘外国人须日本许可之约。从前日韩议定书亦有此条，然其意义但言与第三国缔立悖於该议定书之条约，此次所订则无论何种条约皆须经日本政府许可云，且又要求韩政府雇聘日人为度支部，及外部监督顾问往返磋商迄无定议。初九日又与韩政府会商允将监督二字削去仅存顾问官名目，其议始定遂由韩外部大臣李夏荣度支大臣朴定阳签押，兹录其条约大略，一大韩政府雇聘大日本政府所推荐之日本人一名为财务顾问，凡关於财务之事项一切询其意见而后施行。一大韩政府雇聘大日本政府所推荐之外国人一名为外交顾问，凡关於外交之要务一切询其意见而后施行。日本人长森藤吉郎专承开垦荒芜原野一节，韩政府批驳不允，日本公使因不固执前议，惟准斩从缓议云，又闻韩国大臣沈相薰李夏荣二人曾与日使会商，谓承办开垦之事韩廷亦赞其意，惟详细节目未能妥善，请待日后设法商定日使更告韩廷以下列纲领令其从速举行，略云一裁汰韩廷冗员，二招聘日本人以督理地方政治，三除皇城亲卫队之外宜裁撤韩国军队，并闻韩国拟将裁撤驻札外国之使臣云。七月二十六日东京电日本及韩国政府於本月十二日将条约签字，约云韩国以日本政府所推荐之日本人一名为财务顾问官，照其意见整理财政，以日本所推荐之外人一名为外国顾问官，而总揽其外交又韩国若欲与他国订约，及其他办理重要之外交案即如以特权让与外人之事，则当时韩国须与日本政府商定而后可。
    ●第九期・教育
    ◎慈善教育说（录七月二十二日汉口日报）
    子舆氏称西伯昌发政施仁必先穷民无告，诚以地方之利害关乎贫富之等差，欲使富民保赀产须首为贫民计身家，民苟贫而思富，且各有致富之技能，则生机益辟无虑游惰滋事矣。观夫东西诸国堆屏瞽，犹立学以宏其教施，矧多数之贫民顾可听其无所事事，衣食乏绝流於乞丐乎，此慈善教育之所以亟当创设也，夫括而言之曰慈善，其主义最为宽博，非一二端美举所能竟也，然握要而图究以造就贫苦，俾人人操一业以自养其生，然后扩充一切，虽仁覆天下不难斯义也，吾於北洋赈抚局有取焉，该局前总办毛观察庆蕃近因办理平粜麻袋余米两项变价余洋五千八百余元，议归天津动用，假旧南门外迤东之大悲罚设半日小学堂一所，招集极贫子弟入堂读书，定额二百名分列四班，约计常年经费需洋六百元，依三年限期计之共不满三千元，即由天津县具领发交学董妥办，又拟由工艺局酌定厂地为天津贫民子弟设工艺厂一所，招幼童学习粗浅工艺，与半日学堂相表里，如织布织毛巾造洋棹椅等事，则令聪颖者为之，编柳条织簸箕提篮等艺，则令椎鲁者习之，均半日入堂学书算，半日入厂习工艺，为延师而不为设食，建厂工料亦不过三千元之数，即由工艺局督修移知赈抚局核发，窥厥用意以贫民之多愚也，故设法以智之，又以贫民之易惰也，故设法以勤之其初只冀化愚而为智转惰而为勤，渐而渍之一智可启百愚，一勤可警百惰无穷而不学之人亦无困而失业之人，而地方自治之期当不远矣，然则慈善教育之责任至此即完全无憾矣乎，而未也。盖仅就内地而言使贫民粗知生活，即可增数百糊口之人，若对外人而论使贫民不解竞争，终难挽从前腐败之习，不为立学设厂斯已矣，既学与厂同时并建，则所招之子弟椎鲁者固多，聪颖者要自不乏是必精加区别，宽筹经费於书算之余兼课外国语言，巾布棹椅之外勉习高尚工艺，或继之以半夜或展之以全年，虽未必能也而期望不能不大，成就不得不宏，以待绅富之子弟者待贫苦，此辈益奋兴鼓舞互求为有用之国民，不因卑微而妄自菲薄，庶几一视同仁得慈善之真髓矣，愿与继北洋而起者宏此远模也。
    ◎论游学不可太滥（录七月二十六日在外日报）
    昔考亭之论学也，曰教学如扶醉人，扶得东来西又倒，此语最善形容人之治学，然岂惟治学行政之中亦实有此种情状，如五六年前朝廷未下兴学之诏，天下舆论所殷殷向望者，惟朝廷之大开学堂耳。所窃窃私议者惟怨朝廷之不大开学堂耳，既而学堂开矣而所见之象不知其意之所期，则又谓中国之设学堂未得其道，不如遣人至外洋游学为有实用，於是移向者望朝廷开学堂之心，而望各督抚之遣人游学尤盼内地青年之备自费以游学，乃未几而游学之风大盛，然所见之象其不如意之所期，则又加甚焉，今之现象在本国之学堂，其初大抵总办教习等横为压制学生之举，及冲突既起学生既散，而已之要义亦失，於是相率变其政策易压制为放任，为保全要义之计总通国学堂而观之，前者已进入放任时代，后者尚在压制时代，然亦终有归入於放任时代之势，其於宏济艰难之望固至远而无可几矣，而出洋游学之学生其中卓然能自树立者固不乏人，而就多数之所闻则实有不可再讳者可分四派言之，官费者二自费者亦二，有於领咨领费之后而挟资遁归内地者有流连土海不能成行者，此为一派，然此辈情虽可恶而尚不至贻笑外人，其间亦有已至外国或竟不入学堂者或随意入一学堂，不数月寻衅而出者流荡数年无所不作，及其不可再留，然后归国此又为一派，（此二种皆官费者）有青年子弟为谋乐起见，因中国风俗如子弟无故欲一游土海等处，则父兄国人必以为大不然，今外国之乐逾乎土海，而游学之名极大无复可沮，故欲出此者众，此又为一派，官场中人於迎合之外更无余事不过欲从履历上增一特色以为将来差缺起见，而为此特别之钻夤此又为一派，此四派者约略举之不能尽也，本报以望中国和平进步为宗旨而尤属望於学堂，故虽日有所闻从不忍轻於置议，无如数者日多一日内则为旧党之口实，外则为他族所揶揄，蕴毒太深将有他变，即本报忍而不言亦复於事何济，故今不能不出其区区之诚，以告当道曰此非游学之咎也，送游学者不择人之咎也，何谓择人夫使以辨其身家之清白，资产之多寡志趣之邪正为择人，则上下其手弊端百出，其弊转深於不择人，今至简易之法惟有一端，即送游学时必确知其人所修之业，目今所到之程度在本国学堂无可肄业者，然后资之以往专门之处尽其学而后返，如此则送一人即有一人之效，而上四者之弊不禁而自绝矣。
    其一无根柢者则皆留之在本国读书，而本国学堂则不可不力求整顿，此本报之私议也，若如今之所为送游学者与游者两皆有损，亦奚怪旧党之留学生为诟病酢
    ◎论学堂之腐败（录九月二十日中外日报）
    近日我国自上至下均亟亟以筹款为要义，其筹款之法政府之所以施於全国者有三，曰抽提公款也，曰清查中饱也，曰勒捐杂税也，官绅之所以施於一隅者有二，曰苛派铺户也，曰抄没寺院也，而其所以为口舌者在政府，则曰练兵在官绅则曰兴学，而其用意则皆以急务之名为中饱之实，其间盖有不可知者，政府本专制之体凡其所设施不得以是非论，本报亦无责焉。若夫地方绅士则固与本处之亦有骨肉之谊，而不能托专制以为名者，而今绅士之所为何其专制之甚欤，平居见僧徒不耕而食不织而依不官而富，据名山拥精舍四方士女檀施云集，则以为何以彼能如是，而我不能如是，日思纟踔臂而夺之，又见夫各业商人岁时伏腊醵资演剧，名曰酬神实以自乐笙歌彻云，酒肴成雾数日之间挥霍千万，则又以为此何以不予我而予彼，又日思探其囊而取之，绅士之蓄此意者为日盖久，徒以平居无事不克行其所怀。今忽有此办学堂之名则平日之蕴毒至此而大泄矣，案办学堂之名其可以利用者，凡数端学堂为奉旨举办之事，故遵王一派人不得而非之，学堂又为外人许可之事，故媚外一派人不得而非之，学堂又为开通风气之事，故新党一派人不得而非之，於是对官吏对外人对报馆均有可藉之辞，取怜之道而使之不出於反对，而乐於赞成既有此至大之题而据多数人许可之势，其力遂足以报平日之怨，充公勒派惟所欲为，不久学堂成矣。一校之成房屋器具饭食仆隶仪器书籍，其种种开销既极繁夥，且强半之事物为内地人所不习知，遂得任意报销，恣其中饱以经理学堂而起家者已屡见其人，大率一校之中总理教习司事等员，或以为娱老之方或以为威福之地，或以为殖产之计各行其事，而教育一端则全置诸度外，故我国之学堂养老院也栖流所也，庞杂废驰不可言状，开之八七年徒见经理者营家宅置田产，执事者妻妾肥泽衣食温饱，而教成之学生则杳然不知其何在，然则营私负国坐耗资粮与不肖之僧徒逐利之狙侩，曾无少异而吾人胡为厚於此而薄於彼哉，而况其秩序规则有不及释氏之丛林，商人之会馆者万万也，洎乎道路以目猝然有意外之事，则又以为因公见累，因而重索其偿，上海市侩有一恶习喜以小资而保大险，失火数次遂以致富，市侩为之已足为众所恶，若士夫而为此则中国之文化扫地矣。夫学堂为国家之命脉，而我国之学堂其创始时其办理时其终局时无一事合於理法，其何怪政府之横征暴敛哉。
    ◎部奏准奖励学生摺
    本年三月十二日准军机处抄交前署湖广总督端方，奏派赴日本毕业回国学生照章请奖一摺，奉朱批政务处议奏钦此，据原奏称湖北各学堂学生自光绪二十四年选鞍日本游学，历年续派已逾百人，比年陆续回国领有卒业文凭再三察核，与新章应给奖励之案相符，谨缮单请奖等语，臣等伏查光绪二十七年八月初四钦奉谕旨选派学生出洋游学，学成领有凭照回华，即由该督抚学政考验如实相符出具切实考语，咨送外务部复加考验择尤奏请奖励，自备资斧游学者得有优等凭照，回华准一体考验奖励，均候旨分别赏给进士举人各项出身等因钦此。又二十九年八月十六日湖广总督张之洞奏鼓励游学章程内，开在日本各学堂毕业学生由出使大臣出具切实考语咨送回国，钦派大臣照所学科目详细考验，果与所得文凭相符再行奏奖，分别予以进士举人各项出身学问全备者从优给以翰林出身，原有出身者给以相当官职，并声称定章以前毕业学生由该督抚考验，即照新章给奖等因，今据该署督单开学生刘邦骥等二十一人所请官阶出身核与定章尚属相符，惟查前奉谕旨出洋毕业学生须由该督抚等出考送部覆加考验，上年张之洞所奏章程亦请由钦派大臣考验再行奏奖，该学生等毕业虽在定章以前办理究未便两歧，此项毕业学生自应遵旨覆加考验以昭慎重，拟请嗣后各省出洋学生毕业回国，该督抚学政考验相符均令出具切实考语咨送来京，各项专门之学由学务大臣考验，其武备一门由练兵处王大臣考验，如果确有心得再行拟定等第交部带领引见请旨录用，此次该署督请奖之刘邦骥等据称均在日本士宦学校卒业间有入联队学习者，应令出具切实考语备文咨送学务大臣练兵处王大臣，查明毕业年限是否与定章相符，分别考验遵照，此次奏案办理如蒙俞允由臣等咨行湖北并通咨各省一体遵行，谨奏光绪三十年三月二十八日奏，奉旨依议钦此。
    ◎山西巡抚张奏选派晋省学生前赴日本就学摺
    窃查光绪二十七年八月初五日，奉上谕造就人才为当今要务，前据湖南湖北四川等省选派学生出洋游学用意甚善，著各省督抚一律仿照办理，务择心术端正文理明达之士遣往学习，经费著妥筹拨给作正开销等因钦此，此本年奉准学务大臣奏定新章内开未设师范学堂省分，令派人赴外国学习师范教授管理各法以应急需，又准出使日本大臣杨枢咨令多派学生前往日本陆军各学校学习各等因，臣查晋省士习愿悫只以地居偏僻学识未尽开通兴学则无堪胜，教习之人练兵更少，精习新操之士自非选派生徒出洋就学无以开风气而育人材，日本地近情通费省效速就学尤为相宜，现由省城文学堂遴派学生三十人，以十人入速成师范习教授管理等法以备开办师范学堂之用，以二十人入普通学校习各门普通以期进求专门实业之学。又由武备学堂遴派学生二十人学习陆军以储常续备军将校之材，皆属心术端正文理通达，惟晋省学生出洋就学系属创举，查有候补道李宗棠熟悉日本情形，派令先往禀商出使大臣杨枢妥为办理，并派分省补用知县吴春康带领学生前往，即派充监督以便照料约束务令学生专心向学蟮钙[B103]，以仰副朝廷正德育才之至意，其各学生学费杂费川资等项并监督公费等款，均参照各省章程核实酌定，钦遵前奉谕旨作正开销，谨奏奉朱批该衙门知道钦此。
    ◎山西学政宝奏考选蒙小学教习发给文凭片
    再查晋省创办学堂艰於筹款，虽各属蒙小学堂次第兴立，然造就教员之师范学堂则尚未暇筹，及故各州县所需蒙小学教习仅以策论一篇考取选用，而风气未开多有学业素优之人不肯应考者学少良师进益尤难，奴才此次岁考各府州於未改经古为二场之先即定为六门，曰史学曰政治学曰舆地学，曰算学曰教育学，曰格致学生童中长於何种学问即令报考某门，二场安试亦酌照此办理，参以头场经义合三场以校定，其有文笔优胜略明各种科学者每名填给蒙小学教习文凭一纸以凭，各地方官查照其长於某门学问，即派为某门教习冀得一二普通之才暂备学堂，目前之用并於发落前一日传见该生等一次考问，其平日学业如何且验其有无嗜好，其中有堪给予文凭者除加奖以教育学管理法诸书外，谕以方今时局阽危人才消乏，必人人受普及之教育始足以挽积弱而医民愚果使文行兼美之儒，以转移风气启迪世人为己任，则世所谓名誉教员义务教员者吾人亦何不可擅此美称，各该生领受之顷亦颇有感动兴起者仍饬知该管地方官，如所领文凭各生中有品行不端不称师范之选者，即行查明禀覆追缴文凭以其名实相副，此不过於权宜办法之中寓提倡激劝之意，将来各属能速筹的款遵照新章统行设立师范学堂，俾蒙小学教员造就者多，此举应即行停止，谨奏奉朱批学务大臣知道钦此。
    ◎江宁江楚编译书局条具译书章程并厘定局章呈江督禀（章程见后）
    窃维作兴人才全凭教育整顿，教育端在书籍，有学堂无教科书何以为教育书而不能画一教，何以良顷年学堂广开，自省城高等以迄府州县之中小学亦既次第皆兴其特设除格致，现拟改并外如水师陆师将备等学堂问其所以为教率，皆依稀仿佛无一定等级之可寻，以故高级之书或移授下级，而此校之书并不同於彼校甚有一校之中今年教习用一课本，明年易一教习又换一课本，而废前教习之书者，其故由於无官颁定本各学堂不得不杂取私家所编译作听教习之择用，而外府州县之稍僻远者既苦无师又苦无书，徒改书院之旧名绝无教授之程式士即稍知改图各自访购，其所能得不过前所谓私家编译之书，而讠皮辞邪说遂得以浸入乎，人人之心学术岐而士风为之一变，其患不可胜言，前宪刘会同湖广督宪张创设江楚编译官书局延聘通儒编译各种教科书呈由京师大学堂鉴定，原以正学术而免分歧，开局以来总纂分纂未尝不力为其难一意编纂，而迄今两载成书之多尚不足应学堂所需十分之二，盖编纂之书势难以急就而硕学之士力未能多延，以数人所编辑而供四省上中小镑学堂之求，安得有济此则重编不重译积久而后知其弊者也。近三江师范学堂又将招考拟取生徒数百人，而教科书悉无所定职道经理书局又监督三江学堂统筹全局实切疚心，爰与在局总纂总校诸君悉心筹画以为日本兴学之初，其教科书悉取材於西择而鉴定，於文部厥后由学堂教授时经验屡加更改，乃成今日完善之书，今官书一局莫若广译书而兼编纂译出之书随时颁发各学堂，由教授时加以经验而增删之，一学期毕仍令将教习改本送回书局重行编定，则数年而后悉成完善之教科书矣。夫译书克期可成不同编箸之迟缓，只须筹定款项择定译本，派多人分译将来译费即可於学堂收回，就三江师范一学而论，照生徒额数派发已有三百分之多，即不另行销售可保无虚掷钜款之虞，至书局应编之书仍可照常编辑，藉以标明学旨而辅助译书所不备应请宪台饬知省城所有学堂，将每年各学应用之书开明书目咨送本局以便照译，庶不至有译非所用之讥，译成之书即派发省城各学堂应用准其随时更改，惟改本仍须送回书局鉴定，至外府州县应请咨会江苏江西安徽抚宪通饬各属学堂由江楚书局出书后随时颁发，俾教科有画一之规款项无虚糜之患此禀。
    ◎寓苏浙人拟办全浙旅学上苏抚条陈
    一商用建设之地，设学尚无地方开办伊始筹款良难未易遽建堂屋或借寺院暂用，或借会馆开设，按吾浙有绍兴会馆吴兴会馆，近又有新建之全浙会馆，规模甚大如能与同乡商借一区最为善便，叩请宪恩酌定。二名为全浙旅学，旅学生出身年限及一切章程请遵苏省中学堂暨钦定中学堂章办理，毕业后请苏抚宪考验咨送升入本省大学，日后派送出洋亦请给咨，与苏省一体派送，其经费由旅学筹给，所有设立章程俟开办有日请咨明京师学务大臣暨本省哀宪立案。三堂内附设蒙学，旅学额设中等五十名，专收二十岁内外之浙人子弟，其十岁上下之幼童亦未便任其荒弃，惟开办之始经费难筹蒙学未能分设，拟先在旅学内附一蒙学亦额设五十名，即於头班中选择数人暂时轮教，如日后办有成效学费既充再添设蒙学以广薰陶。四用人宜归划一，旅学为浙江同乡而设，所用教习似宜概聘浙人，如洋文各项浙人中一时聘请不足再酌聘外省人，亦可并设师范一门以便日后教习，即可取之本学无事外求。五同乡官场集款，仕苏浙人自道府以至州县人数甚多有缺，及有优差者均拟劝令捐廉慨助多多益善，其无差缺而家道本优者亦酌量劝输以成美举。六同乡绅宦集款，浙人富绅显或创业置产或解组归田多以吴门为养闲之地，现当各处振兴学务诸钜公於本省教育自必热心，同在他乡尤徵关切，应劝首先助资提倡以慰全浙旅士之望。七同乡幕友集款，刑钱二席浙人十居其九，修理会馆以及团拜向有捐款，现设旅学凡幕友子弟来学者自必不少，亦宜劝助学费以江南三十余邑之刑钱，各友加以府幕省幕各助若干不无裨益，在各幕友梓谊有关且子弟得就学之所谅亦乐从。八同乡商贾集款，苏城染坊烛酒药材等店浙人开设者居多，其余各项生意亦复不少，惟皆未便劝捐俟其子弟如有来学，由同人开导询问愿捐与否听其自便。九钜款宜请奏奖，以上助款者均作为名誉赞成员勒石书名以志公谊，如寓公绅宦及官场能慨捐钜金数千以上者请大吏奏明给奖。十同乡出具保结，来入旅学者无论中学蒙学各生由同乡出结保送，注明年岁里居如无同乡作保概不收入，以免蒙混虽绅宦子弟亦一律相视。十一原籍亦得入学，浙省出仕人员间有寄籍顺天及他省者，原藉即系浙江其子弟自应附学，惟其父兄如有差缺或家道殷实亦酌量劝其捐助学费。十二理由众公推，旅学系同乡集资所设，理人员由同人公举学内诚信笃实一二人充经理干事之任，其总理全学事务即於同乡绅宦及候补中酌选明晓学务人望允洽者不论官阶由众推举。十三学生酌收膳资，学堂在在需款而以伙食最钜，方议劝捐集费多寡尚未能预定，所有学生不得不酌收膳金，或全或半每年若干，俟开办时再定章程。十四经费宜筹常款，学堂须有常年的款方可经久，若仅集开办经费势必不支，同乡官幕绅商能劝令指定确数逐年常捐，庶几加惠梓桑永无既极每届岁杪总核一年出入度支，刊刻实录分送同乡以昭公信，并敬呈各宪以便查考。
    ◎山东试办兖州初级农业学堂章程
    甲宗旨本学堂现拟改为初级农业学堂，查奏定农业学堂章程所载各种学科系就农业应备之科目分门罗列，听各处因地制宜兹择其合於本地方情形者酌量设置不必全备。乙课程定章，学堂功课系分普通实业两科，凡普通之目五一修身二中国文理，三算术四格致五体操，凡实业之目四，一农业，二蚕业，三林业，四兽医。现拟注重修身文理算术农业蚕业余科缓授。丙年限学堂毕业年数定章系以三年为限，亦准视地方之情形节缩，其期限现拟选为甲乙两班，甲班二年毕业，乙班三年毕业，其入学年岁应以十三岁以上十五岁以下已略读经书，能执笔作文者为合格，惟创办伊始难得此等合格之学生，凡二十岁以下者皆准入堂肄业以广招徕。丁考试学生毕业后按照高等小学堂章程由本府会同本学堂堂长教员等考验，凡列最优等优等中等者均准保送中学堂或初级师范学堂或中等师范学堂，下等者留堂学习不愿留者给以修业文凭，最下等者给以考试分数单，皆听其自营生业仍造册通报查考。戊奖励学生毕业曾经本堂考验给予凭照者，仍俟学政按临时覆加考试分别奖励，最优等者作为廪生，优等者作为增生，中等者作为附生，下等者作为佾生，均填给执照咨部备案。以上五条皆系遵照，奏定初级农业及中等农业各学堂章程办理，其余办法悉载原定章程兹不复列未尽事宜随时酌定禀明办理。
    ◎江宁江楚编译书局章程
    一请先通饬省城各学堂将现在所用书籍及各教科未备之书，分别何学级何学年何学科所应用者详细开单到局，本局先甄别其原有之书合用者为之分门编目作为本局鉴定之书，外府州县学堂有编成教科书者亦准其呈送本局鉴定立案，其未经鉴定者自本局定本颁发后即不准沿用以端趋向而免分歧。一查照各学堂原单未备之书分别缓急后先之序，其应译者大约普通书多可采自东邦专门书或有需於西译均应访购，其国最善之本仍由本局详审选定，而后派人分译以昭慎重。一译出之教科书皆可定一学期为一卷，陆续付印颁发不必俟全部译成方行发刻以便教授，而应学堂之急需。一凡译一书成先由本局译员调取原本，与所译者互相校勘，必与原本无刺谬失真之处，而后由总分纂删订总校帮总校复核刊发。一无论省城及外府州县官立民立各学堂教习以本局初印之书分课教授，随时经验若有宜增删之处准其随时改定，年终以改定之本送回本局，由总分纂重为编定汇齐全部发刊，然后递年呈送京师大学堂鉴定，俾书皆实验课有定程由大学堂核发推而广之，各行省可期一律。一译书之人不必拘定，其数延聘到局致糜费多而所译有限，今南洋各埠以及游学外邦者通译之士甚多，只须择定译本分途倩人承译计字给值，则成书既速而款不虚糜，上海私立各书局译述之多率用此法，惟本局仍宜聘定精通东西文者各一人专司校勘译本原文之事，庶几核实无弊。一译书之弊莫甚於名号之不一同一物也同一名也，此书与彼书异一书之中前后又复互异，使阅者无所适从，京师大学堂暨南洋公学章程皆有拟编名物表之说顾，迄今未成本局译书之始宜首革此弊纵不能举，旧书一一厘正而本局所鉴定所编译各书应请总校将人名地名编为一表，而后按表以校始能画一不讹。一图与书相辅而行不可偏废地理历史固非图莫能明，在东西各教科书中均无不插入各图以便教授，本局亦当延聘中法绘图西法绘图各一人专绘教科书中附图，若学堂中应用之历史地理动植物各标本挂图，将来经费宽裕亦宜仿绘，若外府州县有能绘合用之标本挂图者准其送局鉴定立案。一本局译印成书即按照程度相当之各学堂随时咨送，如省城内官立之三江师范水师陆师高等农工实业等学堂府县学堂等，均如生徒之额数派发该学堂，即宜照局定章程付回书价，至外府州县官立学堂之教科书应与省城之中小学堂之课程一律，拟请札饬各府州县查取辟立学堂生徒之额数先报本局以便照派，其书价即责成各府州县解缴，除按派数收价外其余仍登各报告白，以便外省及各府州县民立各学堂购买。
    ◎各省教育汇志
    京师，华洋商业学校设在东皇城根霞公府北，定於八月开学，凡肄业者须年在十二岁以上十六岁以下云。掌翰林院某大学士拟将庶吉士教习改请英日俄法各教习数员教习，新翰林庶吉士以东西各国文字法律算术各专门云。北京法国医学堂为天主教醵金建设，忽蒙皇太后颁给内币万金以奖善举。
    山东，登州中学堂业已落成，於伏假前均陆续迁入其旧所居之瀛州书院改为师范馆，拟於秋后开学时再行招考学生延请在日本卒业师范生到馆讲习，学堂左近并筑阅报室一所，藏书室一所，不拘何等人有愿阅报观书者任其入内并无阻止。
    河南，汴抚陈中丞近於省城特设学务处一所，以期学务专一派委藩臬两司会同督办，并遴委候补道胡观察翔林总司其事，而以汴绅前通政使司通政使顾通政璜稽察全省学务。周大令世臣前任长葛内黄均以兴学为急，此次调任永城复出私畜之五千金组织一小学堂，置办图书延访教员颇费苦心，不意该地风气未开招考时竟无一人应募，多方劝导仍无起色，后见书院月课诸生童如蚁附膻，乃先期示谕将前列者概入学堂，或愿或否均须注於卷面，不能入者并须将所以然之故叙明方可，否则概不收卷纷纭竟日大半皆以父兄压制为辞，愿入者仅十余人，且多非上选云。
    江苏，吴县李大令超琼近因县属木渎镇绅士冯吴等禀称开办小学堂一所，共招生徒三十名，延聘华洋文算学教习即日开课，故特命驾赴乡亲为考查。浙江会稽举人俞钅荣等禀请苏抚兴办全浙旅学，现奉端中丞批准云。金山县各乡镇民立蒙小学堂仅有四所，一何氏小学校，学生六十人，一务实蒙学堂学生三十人，一尚志蒙学堂学生二十人，一正始蒙学堂学生四十人，近闻县属洙泾镇明岁拟别设高等小学堂，现已筹足款项云。江宁今春创办养正学堂，於五月间停止，现由学务处札委高Ａ２县训导茅广文谦接办，现已择定江宁府学空房多间仍行开办。江都县属之仙女镇素有米木商业之市场交通利便户口繁盛，近有叶君等联合同志拟在该镇创办蒙学一所，所需常年经费已有的款大约九月即可开办。扬州各僧寺产业颇丰，有志之士咸欲酌提庙产为教育之资，诸僧徒得此消息共谋抵制近天宁寺僧某倡议，由各寺捐集款项自行创办学校，专教青年僧徒以便官场提拨庙产时有所藉口。
    湖北，鄂督张官保近拟以两湖高等学堂改作两湖师范学堂，以能容师范生一千人为度，暂行分别优级师范初级师范两等，即就原设两湖书院旧址改而新之。鄂省旧设之工艺学堂近拟改为高等工业学堂而移之，於武胜门外通商场，又拟就其地设一高等商业学堂至新建之农务学堂规模宏敞，已将落成其试验场殆占地二千亩之广云。湖北武高等本系两区，一为武备一为将弁，但两学堂均无多人，张宫保亦知其弊，近拟将两学堂并合为一，以将弁改为马兵科专门武备，附设之武普通学堂仍一律归并武普通中学堂。汉阳东门外双街向有玉皇阁，近由绅董汤某等向汉镇巨商大贾捐集钜资，就庙内添置房舍开办蒙养学堂，额准六十名教育贫家子弟，所有操衣及各项应用器物由堂发给，其有自备资斧者月纳钱一千概不多取。
    湖南，前署鄂督浏阳谭制军继洵之副室魏宝珍女士深明大义念切时艰，颇有提倡新学之意，前於省垣第一女学堂慨捐常年经费洋五十元，又临时捐洋一百元，兹又於影珠学堂慨助常年经费洋六十元，临时捐钱一百串。
    四川，四川温江县小学堂工程现经小学堂干事白明，经秉虔稽察唐茂才炳文禀明县令，眼同礼书在一二三甲四乡各饭鬯略海提抽楠柏树木数百余株择日砍伐兴工培修学堂。
    广东，近有黄绅增荣等赴督衙请将西湖书院添购地段改建学堂，旋得批示略谓粤秀书院，已改南番两县合办小学堂，则南海民立小学堂即以本邑西湖书院拆卸改建筹议极为允当至院旁添购铺屋展拓学舍，邑人相率乐从毫无阻挠，足见联合团体共图公益阅之实深嘉慰，仰两广学务处转饬遵照，一俟拓基购成绘画图则呈由该处核定程式再行详候备案云。南海大沥钟君仲珏曹君仲俨近在乡间创立高等小学堂，由该乡社学提拨银三千两为开办费已有成议。
    ◎各省游学汇志
    京师，练兵处前将所定留学生章程咨送日本参谋本部，而有不允者四事，一章程内不许自费生习武备一节不能允从，因中国将才寡乏正应多方造就以期多收干城之用，若专恃国家派人留学人数势必无多未便照办，一津贴教习一节日本不愿受此名目，若中国自因抱歉之故，欲输此款者须另设名目，一学生回国给予千把总一节亦不能办到，因卒业学生在日本兵队中所受之职已与守备相等，岂可降为千把总云云。其一未详。
    直隶，直督袁宫保近者考取学生五十名内有八名已在东京留学，兹经列入此次官派，又山东官派生四名直隶私费生三十名，统由直隶师范学堂汉文教务长孟黻臣太史庆荣师范学堂教习贺湘南君培桐送往日本留学，拟以二十名送入专门学校，余则分送政法直隶师范学堂教习步广文其诰亦同往游历，并悉官费生中五十名除八名已在东京外，其余四十二名业由该省学务处拟定学习何科长期短期，今录於下籍忠寅王用舟干振宗杨锡宠张恩绶宋兆芙以上六名拟先令其补习普通学及日语，至多二年为限再送大学习各种专门选科王葆真此生曾在农务本科二年，拟令其先学日语一年再送农科大学选科，刘吟皋此生曾在农务学堂一年，拟令其先学日语
    一年再送入农科大学实科，崔季友、南树芬、苏艺林、郑翻奎、刘焕、牛宝善、宋汝培、吕禀魍、李栋、董如奉以上十名师范生拟先在宏文学院习日语一年再入寻常师范学堂，黎炳文杜之堂陈清震陈升之刘骏书张兰袁仲亘王宗佑尹宝真王佐汉王化清步以骏祝宝森王锡泉，沈仲沅刘书剑，贾睿熙刘续曾范延荣，以上十九名拟令其在宏文学院习教育学及管理法，或在速成政法学校学政治法律学，均听各该生自便，俱以一年卒业，张亮周学彬，孙凤藻，以上三名愿学实业华泽灏藏守义，以上二名愿学速成师范。天津银号直隶工艺总局会详考取出洋学生计二十四人，其姓名如下，郑联鹏，李志敏，石锡佑，王治昌，齐鼎恒，齐鼎颐，魏润浦，李成林，刘恩延，谢宝清，戴沂，李应全，金寿康，王道昌，陈松岩，杨绍宗，刘光笏，张永柱，金天录，冯天来，张景炜，陈宗蕃，林氵静，陈荣恪。
    山西，晋抚派赴日本肄业文武学生五十四名，近已到京其未曾考取有愿自卫备资斧者，计大学堂五人，武备学堂三人亦皆请给护照出洋游历。
    江苏，江苏即用知县王溯沂大令绍曾禀请游学日本苏抚允之，兹悉闻风继起者又有知县朱筱云大令棠续禀自愿游学，亦蒙批准给咨遣赴日本，并饬注册不扣补缺资限，商务总局详请抚院遣派学生赴日本习农工商实业，已由各学堂选定学生二十名由朱别驾旭初带同前往。
    江西，前练兵处奏各省均须送派学生出洋学习武备，江西武备学堂派胡谦，李烈钧，欧阳武，余鹤松四名至日本振武学堂肄业。
    浙江，浙省选派官绅前往日本就学政法，兹悉浙抚聂中丞业已考试咨送各给经费银五百两，兹将学员姓名列后，官则史书赵熙光，丁德威，杜光佑，徐麟瑞，陈象绂，邱鸿文，彭彝绅，则陈汉第，虞尚贤，徐令誉，傅疆，陶保霖，王尧，高桐，金保康，袁毓麟，汪希共十八人。
    福建，商务局及学务处近拟派人往东洋留学学务处十人专学师范期以二年为限，商务十人学工业者六人商业二人，森林渔业各一人，期以四年为限。
    广东，法政速成科考选保送，各官绅姓名列下考送官绅四十一人，则为朱大符，陈庆贡，俞声宏，黄农世，孔昭焱，陈天球，朱铠，刘学毅，汪兆铭，谭鸾，柴起标，金章，姚礼修，杜之大，张福照，邹永誉，张树珊，古应芬，陈炽昌，崔斯哲，骆鸿年，陈融，曹受坤，吴天宠，张树棠，骆鸿翔，金福保，陶汝霖，邓振廊，苏启元，莫鸿秋，彭德洋，梁秉钧，陈文，谷拱宸，褚振瀚，李凤威，倪敏敷，舒永祺，岑文肃，陈鸿慈，特别保送官绅十五人，则为潘元敉，胡衍鸿，蒋谦，黄轩佐，张廷扬，章苦衡，叶夏声，章仲希，高嵩龄，祈耀川，朱乔岳，曾昭声，陈禄元，聂其鲅，陈邦辉。
    ●第九期・财政
    ◎论粤省实官捐纳复开（录七月二十六七日羊城日报）
    粤督西征以桂省军务吃紧饷源无著，奏请开实官捐例，奉旨交吏部户部议奏，吏户二部会商拟照筹饷例加二成暂行试办，而鄙人於此有不能已於言者，夫捐纳之害昔人论之已详，粤督宁不知之而此次所以奏请者盖因饷项支绌不得已而为之，故有暂行试办之说，此有识之士所宜谅其心也，虽然天下事作始也简将毕也钜，以鄙人愚见诚有不得不鳃鳃过虑者，中国积习去一弊难若登天，此风一开恐异日难以收拾，且桂省军务非旦夕可平，试办之说将以军务肃清为究竟，抑以目前济急为目的，二者无从悬揣若待肃清则时日已长流弊胡底，若为救济目前起见则他日饷项或有支绌，何难再开捐例，此不能不虑及者也，然则如何而可曰当画明界限认定截捐期日昭示众庶笫逞辕蠓春梗庶乎其可盖从前捐纳亦屡停矣，然因国币不足随复开捐贻天下笑，今兹之事讵宜再蹈旧辙，况今日捐纳有万不可开者何则，优劣之分以竞争之能力为比例，竞争愈烈则人才愈出，此天演之公例也，若捐纳一开则铜臭之夫皆可安坐得官，而竞争之能力为之杀，名器之滥孰逾於此，其不可者一，用人之权操之国家，东西各邦莫不皆然，我国素好专制任官设禄尤为操纵之大者，何独甘心放弃，盖纳粟可以入仕则权反在平民矣。其不可者二，前者有永远停捐之诏，盖见夫以前屡停复开而为毅然决绝之语，意甚善也，尔时富户殷商竞效捐输，盖恐此机一失时不可再，而黠者方目笑存之以为朝廷欲使人一时凑捐，易集巨款非真停也，行复开矣此举若不速停，则适贻彼辈口实而天下真以朝廷之言为儿戏其不可者三，粤省自赌规承饷闾阎受其害者不知凡几，而白鸽票之祸最甚，云帅来粤毅然禁止，盖不欲贪区区之小饷易无穷之巨祸也，捐官之害虽与赌饷不可同日语，然闾阎之受病则一盖赌者盗之媒，而捐者贪之召，一禁一开不均莫甚，其不可者四，自前者捐限截止子弟青年之饶於财者失所凭藉，或入学堂或营他务，盖学堂盛衰之消息视科举捐纳之废兴为差，废是二者彼计无复之，而始不能不从事於学，所谓阴驱而潜率之也，若捐纳复开则有财者纳粟得官，谁复肯为学生者是於学务前途不无影响，其不可者五，科举分科递减已奉明诏，盖以科举为学堂阻力人人应科举，则不专志於学，此诚兴学之盛心也。然科举只造就无用人才而捐纳则为贪污之薮，即谓捐纳中未始无才，然捐纳之才适与科举之才成正比例，不得谓科举未始无才而偏护科举也。若谓捐纳可裕饷源则粤省科举有闱姓承饷甚钜。今日粤省独开捐纳将异日粤省独开科举乎，故开捐即无以服应科举者之心，其不可者六。粤督於澄肃官方整顿吏治不遗余力，若一开捐纳则仕途杂Ш竽擞氤跻庀啾常其不可者七，贪污之吏倚捐纳为护符，盖知己之民怨沸腾不容於大吏，则往往加捐升级更指他省以避参劾，甚者既参复捐以示不畏，大吏亦无如之何，是捐纳直为彼辈逋逃薮，而国家之赏罚不行矣，其不可者八。生计窘迫各省皆然不独粤也，虽粤督以粤省之财办桂省之事，泯畛域而示大同，非他省可同论，然此例一开何难藉端效尤，即如近日东省游穸耗巨款，使引以为例，将何说以御之，其不可者九，有此九害故今日捐一项万不可开，如为筹饷起见迫不得已亦宜明定截捐年限，俟款项一足即行停办，此补救之策也，今者部议已准无可挽回，但鄙人所虑尚不在目前，而恐他时或援为例，故不得不披沥愚见力陈不可，而冀当道之熟察也，若鄙言不验则虽嗤为过虑，目为无识在所不辞，不然捐例虽未见明文，而复开则真复开矣，尚何言哉尚何言哉。
    ◎论铁侍郎提取制造局存款八十万两事（录八月十二日中外日报）
    今者铁侍郎良南下之宗旨其见诸谕旨者计有二端，一曰考查制造局，一曰考查各省司库局所之利弊，而究竟考查以后如何处置，则尚未见明文，据所闻推之则知其考查制造局果极认真，然其认真之意盖欲抉其弊病之所在，以为南方前者所委各员办理不善之证据，将来所定之办法必将如电报局之有电政大臣，轮船招商局之派杨京堂为总理，由北洋特行奏保请旨简放，使制局之权全归於北洋而后止，惟事尚未行或不能以为据，至其考查各省司库局所利弊之后处置之法虽尚未详，然以五月二十八日懿旨推之恐不出厘剔中饱提取陋规之二法，此实为有损国体，大伤元气识者已非之矣，乃观於近者提取制造局存款八十万两之事，则知其所存主意不必问其为中饱与否，亦不必问其为陋规与否，但见有存款即行提取而已，夫制造局之於江南全省不过局所之一端，似无足深论，然设局已久则自有其应办之事，既有其应办之事则自有其应用之款，铁侍郎之意如以为该局办理不善不能事归实济，则令其认真整顿可也，不能款不虚糜，则令其极力撙节可也。今不求其端不讥其末遽将其现存之款责令另行存储，不得动用听候提取，初不思该款提取以后制造局将何所恃以开支何所凭以周转，如此而曰筹款谁则不能，且查江鄂两督今春所奏移建新厂办法一摺，知局中经费每岁才得一百四十万两，以中国之大南北数省之所取资，除汉阳枪炮厂外仅仅有此一局，而此局之经费仅仅止有一百四十万两实不可谓之过多，故立论者但可责其经理之不尽善，而不能指为支销之太巨，今乃骤提其大半而去，是则铁侍郎此来并不为考查积弊起见，而实为提取存款起见，而其提款之法又高出於刚毅之上，使率是以往即以此法施苏州，由是而江宁而安庆而南昌而武昌，无不以此法行之，其所得岂止八十万已哉，即千万与万万亦属不难，然而此计一行大祸立见，必将凶於而家害於而国，诚不得不为一陈之一近年东南各省，民穷财尽已至极境，而各省疆吏又以举行新政筹付赔款之故不能不取资於民，虽至失政体招民怨之事亦复不得已而为之，而广西梧州以办统捐而滋事，江本乐平以抽靛捐而作乱，是则民穷思乱之象亦已渐次发现，今如一切不顾遽将各省现存之款悉数提取，就表面观之似仅取之於官，而非取之於民，然各省无款可支必仍将取之於民，是各省穷而无告之民，既出一巨款於前以供公中之用，复出一巨款於后以弥补提存之所取也，如此竭泽而渔敲骨吸髓不乱何待，又况公中既无存款设有意外之事无一款可支，即无一事能办，不知又何以处之，其祸一矣，庚子之乱其故多端，然苟非前一年刚毅先有南下搜括之举，则是年犹不致有拳匪之乱，盖当时情状实由先有刚毅之筹款，而后荣禄之练兵得以取之裕如，而后首祸诸人见有大兵之可用，又有巨款之可指，乃敢卤莽减裂轻於尝试，卒致宗社为墟人民涂炭谁生厉阶，至今为梗今铁良筹款之手段更辣於刚毅，而其所筹之款又更多於刚毅，轻则足以启太后之侈心，必有如曩者工作频兴糜费无节之举，重则机势构会必将复有躁妄之人，恃其款项之充足取求之自便，轻易发难如庚子之已事以致不可收拾，是既以提取存款之故重困南方，复又以巨款输入政府之故供其无知妄作贻祸北方也，其患二矣，执笔人言念及此安得不兢兢也。
    ◎论湘人欲以赈籴捐购回路票事（录八月十六日中外日报）
    粤汉铁路之利权自由美人之手，而移入比利时掌中，於是湘人起而争之，且谋所以挽回者，其事之闻於天下久矣，前闻湘人欲以湖南一省公款之赈籴捐移作购回股票之用，而该省辟吏以此款业经用尽为辞拒不见允云云。作者以其事尚悬而无薄，故不欲语诸人，然闻之而窃有所触者，则以湘人此举有合於提中饱之原理也，按近日朝廷之政策日以搜剔中饱为言，且诩诩然自命为上下病柄下不病民，而惟取之於官吏，一若以此为无涉於民之事者然，虽然中饱之说正自有辨，譬有一例收之税於此，国家有定额之征，民间既如其定额以纳之，而官吏乃巧取於其间而不以足额上报，是官吏之欺朝廷，而朝廷或可责之於官吏者也，若其税本为国家之所无，或其额本非国家之所定，而官吏设为他法巧立名目以取之，是官吏之侵渔於民间者固不胜诛，而朝廷乃不以官吏之取於民间者，责其还之於民而遽夺其所不应有之资，以归诸府库之内，是何异纵人之行劫，而复攫其所劫之财不独无以服群臣，抑且无以对百姓提中饱之不合，既如是矣，然则中饱必不当取酰夫论官吏之妄取於民，则不当坐听其归於官吏，然如径自没入於朝廷，则又无解於间接为虐之嫌，於此而有一策焉，其措置为极宜其理论为极当，即所谓以地方之财供地方之用而已矣，此策有数善焉，中饱之资理宜还之於民，而势不能按户以给之，故不如即用此中饱之资以图地方之公益，其便一也，今日各省兴办诸事皆苦於无款济之，与其竭泽而渔何若取彼不应归官，而又不能归还原主之款，其便二也。官吏中饱之源委既有确据可凭，则绅民持此确据以质之於官吏，而官吏无辞以遁不独以有用之款归於实济，而地方自治之政体亦可以此为基，其便三也。此三者约略言之而其为益已如此矣，此实提中饱之真义也，今湘人之所为未知其有见於此义与否，然就作者之所知而度之，则湖南之赈籴捐每岁得数十万，其输此款於当日既为定例之所无，而官吏之用此款於平时又无实数之可表，此非所谓中饱者而何，湘人乃稽得其浮闹迹，而明白陈之於天下以移为购回铁路股票之用，此可谓知其所急而有合於提中饱之原理者也，近者各报持论即以提取中饱有伤政体之说告诸世人，顾中饱之资已归官吏，而欲其不夺之於官吏势不可得，计惟使天下之人皆知中饱之提不当由朝廷提取，而供其俘销，但当由百姓提取以作为公用，而合各省之绅民皆以此和平之宗旨，适宜之办法以非义之财，易而为名正言顺之用，或有济乎，呜呼湖南绅权素重其事有得有失，而深冀此举之能为天下先也。
    ◎户部等奏会议推广捐复条款摺
    窃臣部前次酌拟变通捐输办法摺内陈明捐复一条应会同吏部兵部另行妥议具奏等因，光绪三十年正月十四日奉旨依议钦此，查捐升系专就文职各项核议而捐复应并将武职一律推广，臣等查政务处原奏推广捐复条款内称，私罪情节较重有加倍半不准捐复之例，近年以来私罪降革人员由各省将军督抚奏请开复者日多一日，於应缴捐复银两则多方延宕或奏请免交冒滥频，仍不如令其捐输助饷尚可藉应急需，其三品以上有情殷报效者以大员赡军赎咎亦未便阻其输纳之忱，似宜一并推广，四品以下私罪情节较重者酌加倍数核收，其有报效巨款应否准其开复原官，由户部随时奏明请旨办理，惟永不叙用人员不在此例，至降革故员准其子孙出资捐复，应如何减成亦由户部核定数目等因，前经臣部叠次片商吏部兵部酌核去后，兹据吏部兵部按照政务处原奏酌拟降革人员向例，不准捐复者推广，准其捐复并核其案情之轻重定以银数之多寡，先后片复前来，臣等详核推广捐复各条内，除四品以下加五加倍加倍半，捐复原官及捐复原衔翎枝原官顶戴，并三品以上捐复原官顶戴翎枝，臣部现行常例均载有各项银数，应仍照旧办理笥沽硇泻硕ㄍ猓其余各条臣等细心酌拟，其私罪情节较重者仍未便一律推广，捐复谨分别缮具清单恭呈御览，如蒙俞允即由臣部通行遵照，再据吏部兵部片称政务处原奏有自此次奏准之后除军营实在战功无论何项劳绩不准奏保开复寻常剿匪不得比附援引等语，自系指另案奏保开复而言，若由本案奏请如亏短钱粮延欠交代降革，嗣经全完河工开口降革，嗣经合龙以及疏防疏脱一切命盗各案降革，嗣经获犯并先行革职归案审讯人员，嗣经审虚或被参冤抑嗣经查明代为昭雪等类，凡系例准本案奏请开复者当不在此例，惟原奏未经分晰应补行声明，其中被参冤抑一条如非原参及后任各督抚，并本管大臣应不准其奏保开复以示限制，再臣部前此议准推广捐输摺内声明暂行推广各条系专备练兵要需，除臣部现收常捐并新海防原准收捐各项及向准报效钜款人员，仍由臣部收捐照旧办理外，如系此次拟请推广捐复各条及革员报效钜款并降革，故员子孙出赀捐复与上次议准职官捐升暨加捐，遇缺先花样者应照政务处原奏均令在部库上兑，无论何省芭不准援照奏请臣部所收此项捐款均应专款存储以备练兵之用，至捐复条款头绪纷繁，如有未有尽事宜再行商定具奏，谨奏奉旨依议钦此。
    ◎户部议覆开办广西实官等项捐输或借用洋款摺
    署两广总督岑春煊电奏本日奉十一电旨饬仍往桂柳一行，遵於十三日由梧起程往省与柯抚会商一切后，即往柳州督饬各军迅速剿办，惟自柳郡勇变省城戒严柳庆两属防营多半调往省城防堵西省本边瘠之区，此次柳郡变乱菁华顿失户部前拨各省协饷解到寥寥，即能扫数解清亦难足用，柳庆各营之饷转瞬即无可开支万不得已惟有窨姨於魈刂荚首迹由粤开捐实官一切捐章皆照户部议覆政务处筹饷条款办理，只在两广地方设局劝办，不在别省设局招徕捐足一百万两即行停止，虽原议有不准援照之说，而广西正值用兵之际与别省情形不同，万一部议难行则恳请天恩准由广东自借洋款一百万两，仍由广东自行分年筹还以济急需，而维大局不胜迫切待命之至等语，光绪三十年六月十五日奉旨著户部速议具奏钦此，钦遵由军机处钞交到部臣等伏查广西土匪连年扰攘迄未一律肃清，前据该署督等先后奏请拨提筹给的款缓解新旧洋款，并摊派各省协饷及开办饷赈捐输统计所收各款银两为数当亦不少，值此异常支绌之时，臣等百计图维实已不遗余力，如果剿办得手何致日久蔓延，今柳州勇变省城戒严，若不即早歼除傥再稍有疏虞恐不可收拾，南疆大局攸关后患何堪设想，该署督现因兵饷无可开支，以捐实官借洋款为请情词迫切自系万不得已之举，臣等熟权事势之缓急利害之重轻，与其借洋款而易滋流弊，不如开捐输以藉裕饷源，虽臣部先后议覆政务处推广收捐各条原为练兵筹饷而设，惟现在广西兵事方殷饷需孔亟不得不稍事变通，拟除捐复各条及报效钜款并本无实官不准收捐外，其实官捐应升之阶暨遇缺先花样两项捐款应准暂收，如蒙俞允由臣部酌定应行增减成数详细章程行知遵照办理，此系因广西军务吃紧始为此权宜之计，仍照原奏收足一百万两即行停止以示限制，此外无论何省芭不得藉词援引，该省亦不得再请加增，该省既得捐输大宗进项措置自易，虽一时未能凑集而有此切实抵款当不难於腾挪，相应请旨饬下该署督乘此饷需应手详审机宜悉心调度严饬各将领迅速奋勉图功，克日荡平笤偻婵苊逾弥赂芍鼐淌俏至要，谨奏奉旨依议钦此。
    ◎直隶总督袁奏推广鼓铸以资周转摺
    窃准商部咨开本年四月二十二日本部具奏津埠银根较紧，请多铸铜圆一摺奉旨依议钦此，咨行到臣钦遵伏查铜价增昂私毁渐多制钱因而日少，臣自接收天津时满市沙钱商民交困曾遴委道员周学熙赶速筹铸铜圆，俾资补救惟开局之始筹款维艰，铸本则息借商款机器则零星配集竭力经营，每日现出铜圆三十万枚发商行用群称便利，户部亦时来提取，其余利所入即以拨供工艺局考工厂工艺学堂蒙小学堂之需，二年以来渐臻成效第制钱奇绌铜元行销日广，核计所出仅足供给津埠尚未通行外邑叠拟大加推广以期铸数增多，且以北洋兴办各项要政所在需款，虽经臣多方筹画时苦无米为炊，若多铸铜元则计增蠃余亦可协济要需，惟以铸本难筹购机费钜旋议旋辍，现经商部奏请饬下设法推广加工多铸亻尽铸亻尽放，总期铸数日多银价渐平，商务日臻起色各等语因自应遵照迅图推广，已饬该局员宽筹铸本增购机器加工添铸以收推行渐广之效，户部现亦筹办鼓铸，已在津埠设局建厂，年内当可开铸惟顺直幅员阔大南北交通，当此铜贵钱少之时即使并力广铸亦断非三五年所能足用，是推广办法正宜多多益善也，谨奏奉朱批户部知道钦此。
    ◎西安将军长陕西巡抚升等会奏试办陕西旗屯请用粮道报效专款以符原议摺
    窃奴才升允於光绪二十五年在陕西粮道任内详请节省啊费常年报效银四万两作为旗兵屯田专款，由升任抚臣魏光焘奏蒙俞准在案，随因甘军驻札畿辅饷项支绌，准户部咨於此项旗屯经费款内拨为该军二十六年饷需，此后连年荒歉开垦为难，而粮道报效银两又未能如数解交，是以旗屯一事迄未举办，伏思八旗兵丁生计日艰，若不设法营谋势必贫弱交患，现时陕省续备屯军先后开办业逾两年，该旗兵等目见耳闻已足以生其羡心，而警其惰志又值年岁转丰牛籽皆不昂贵，趁此举兴屯政不可再迟，惟旗兵好逸畏劳久成锢习，非予以重利不足动其心非策以万全不足安其志，奴才等筹画既定先行出示晓谕，许以屯军已开之熟地拨归旗兵垦种，除满营原有钱粮外仍照屯军章程给饷，该旗兵等始欣然踊跃纷纷投报，现计挑选壮丁已得五百六十余人，续到者尚源源不绝，拟於滨渭草滩一带已经垦熟之地令屯军让出若干先行试种，以后招集日多再行推广，俾旗兵等易谋生计可由富而强，此奴才升允五年以前之夙志，迟之又久始获开端，正以利之所在费必先之天下事之久议不决者无非为经费计也，查此项经费前因岁荒粮少，道库空虚奏请将二十六七两年欠解之数准予豁免，并二十八年减半报效以示体恤，至二十九年以后收数较加，业已规复原额，计司库现存此项银款共六万余两，提四五万两并将本年报效之款全数作本生息留办，西安驻防中小学堂另案奏报外尚余银一二万两，拟请先作本年旗屯开办经费，以后此项专款仍照原议截储备拨，随时奏明办理其详细章程仿照屯军办法略加变通拟议妥协再行分别奏咨，总之旗兵生计为今日万不可缓之图，而粮道报效一款又指明为旗屯之费款，既有著事或不难，此又奴才等所不能不窨沂ブ髦前者也，谨奏奉朱批户部知道钦此。
    ◎山东巡抚周奏山东工需紧要，请将双月班次并分指等捐减成核收片
    再前因惠民利津等县黄河漫溢工用浩繁，经臣奏奉部议准将常例七项捐输例定十成银数，由山东收捐专作黄河办工之需，声明此系山东河工重要是以准其收捐他省不准援以为例等因，於光绪二十八年九月十九日具奏本日奉旨仪议钦此，钦遵办理在案无如例定银数较钜，捐生无力报捐每多裹足，且广西四川等省援案奏准开办捐生，只有此数彼盈此绌势所必然，是以一年有余，山东所收七项常捐未能畅旺，查前准户部咨议覆政务处酌拟变通捐输定章内称，凡报捐双月班次花样等项四品以上按五成收捐，五品以下按四成收捐，又新海防例实职人员如在部库加捐分发指省，自应按照减成章程核收，至各省代收七项捐输案内所收分发指省仍应查照奏准例定十成银数收捐等因，即经转行遵照办理，惟自部定减成新章以后山东应收之双月班次并分发指省竟成虚设，山东频遭河患款绌用繁挪垫甚钜，全赖劝捐弥补迭据劝捐各员禀请查照部章奏定减收，以期踊跃现查广西抚臣柯逢时亦奏请减收，可见部库既经核减外省势难独异，自应按照部章一律办理，据工款局司道详请奏咨前来，合无仰恳天恩俯念山东工需紧要，准将双月班次并分发指省授照部章四品以上按五成核收，五品以下按四成核收以广招徕而资接济，谨奏奉朱批户部知道钦此。
    ◎两江总督魏通行各海关道遵行皂税札
    光绪三十年六月十八日准商部头等顾问官翰林院修撰张咨光绪二十九年十二月三十日承准贵部堂照会，准外部咨芜湖华商创设鸿昌肥皂公司，应完税项由总税司请示核饬照金陵华公司成案办理，俟新约举办之日起各省器制造货物概照新约纳税以归一律，札总税司转饬各税司遵照在案，金陵华公司系报运出口及分运内地销售者，准照上海织布成案完纳正税，一道沿途概免重征，由关分刊出口及入内地概免重征，空白执照填用，今芜湖将鸿昌公司肥皂亦已一律分刊，各单照办所有广生石油配制之洋烛肥皂自宜一律照章完纳正税，似未便再照机器磨面免税之案办理，盖洋面粉一项进口向不完税，内地麦粉亦不收厘，是以机器面粉亦可免纳税厘，肥皂洋烛向有专税，现又经外部核定饬遵若正免两歧势必纷纷援引办理转多窒碍，好在广生制造皂烛所用之油本不完税，亦非再重征如亦拟照大生纱章分运本省内地者改完统捐亦无不可相应照会查明见复以便核办等因，承准此查通州原议就广生油厂试办制皂继因略有把握，而油皂合於一厂事多夹杂，因议另行集股特设大隆烛皂公司，二十九年春开办至七月始成，前此咨呈请仿照大兴面厂专利五年酌饩杷埃并援利用面粉公司免厘分运办理承准照准在案，兹又承准照复前因金陵华公司芜湖鸿昌公司同是皂厂，既经外部咨明均照上海织布局章程完纳正税，一道沿途概免重征，又查鸿昌公司所制洋皂业已奉准照金陵皂厂值百抽五成案办理，通州大隆皂厂自未便两歧，现在大隆所制之皂江宁九江汉口均甚合销，自通州运往上游经道镇江金陵芜湖九江汉阳等新关五处，自以照章按值面抽五报完正税，一道填用沪关税单为便经过镇关，则以税单送关查验领取转入内地概免重征之验单，不以镇关行销内地经过各关卡亦即以沪关税单验免重征，应请贵部堂饬知上海道照备税单编明号数克日发下，通州大隆皂厂随时填用，并分别饬知镇江金陵芜湖九江各关道并厘捐总局转饬各局一体知照以免临时枝节，所有遵行皂税情形理合查明呈祈鉴核迅赐分别饬行等因到本大臣准此，查通州大隆皂厂既仿金陵芜湖肥皂厂按值百抽五完纳正税，一道沿途概免重征自应饬令沪关刊备单照发厂填用，惟查芜宁沪等关凡遇本口厂货运入内地及分运各口向均分备单照，今大隆肥皂自必照章分备内地及各口两项执照发厂备用，如运内地者即由厂填给内地之单运各口者，由厂填各口之单若必须经由镇江运入内地是只须由镇江关道先行致明税司即凭内地单验放似不必另行备单换给期昭简捷，除照复并行江海关分备单照发厂备用，暨移行外合行札饬遵照此札。
    ◎推广捐复新章酌拟条约
    文职降革人员吏部原例加倍半不准捐复十三条内，除永不叙用一条应照政务处原奏不准捐复笥购艘橥猓又原例不准捐复六条共计十八条，分别比较情节尚有可原者，拟请推广酌加捐款倍数，准其捐复其情节较重者仍不准捐复，谨逐条开列於后，原例除永不叙用外加倍半不准捐复十二条，一休致人员，一降革人员例止准其捐复原衔降捐虚衔者，一收受陋规革职者。以上三条拟照例定银数酌加两倍，准其捐复惟降革人员案情过重者如在臣部此次所拟不准捐复条内，应仍不准捐复收受陋规，如非相沿已久者，应按照后开勒派诛求之条不准捐复。一凡京察大计及随时甄别降调革职并指明以何官降补，暨外官送部引见奉旨改用京职者。一军营失守城池及丰欠缘事降革者，以上二条除京察大计及军营失守城池降革人员仍不准捐复外，其余各项拟照例定银数酌加两倍准其捐复。一因挟妓挟优革职者，一案关伦纪名节及吸鸦片烟身家不清者。以上二条除案关伦纪名节及身家不清革职者，仍不准捐复外其余各项非贪酷不法等重情，如被参后深自检束力除嗜好痛改前非不甘废弃，拟照例定银数酌加两倍准其捐复，惟报捐时应另行取具图片印结切实声明方予收捐。一凡特旨降调革职者。一实犯奸赃酷虐不法者。一承问故入人罪及军流等犯错拟斩绞凌迟而已决，及因滥刑毙命擅受酿命者。一藉端勒派肆意诛求罔念民瘼致酿事端革职者，一事涉赃私受书吏嘱托者。以上五条情节过重，仍未便准其推广捐复。又原例不准捐复六条，一公罪中情节较重者。一降调后已经补官者。一废员蒙恩录用者。一近京五百里内疏防盗犯特参革职者。一官员失查亏短库项革职已将赔项交清，而奉旨仍行革职者。一失察邪教酿成滋事重案系例不准抵者。以上六条除失察邪教酿成滋事重案情节过重仍不准捐复外，其余五条拟请一律推广，即按照降调人员加五革职人员加倍银数准其捐复，凡武职降革人员兵部原例革职者加倍半不准捐复，又降调者加五不准捐复，十四条内除永不叙用一条应照政务处■奏不准捐复笥购艘橥猓其余十三条分别比较情节尚有可原者，拟请推广酌加捐款倍数准其捐复，其情节较重者仍不准捐复，谨逐条开列於后。一休致人员。一降革人员例止准其捐复原衔降捐虚衔者，一因挟妓挟优革职者，一收受陋规革职者。以上四条拟照例定银数酌加两倍准其捐复，惟降革以下三条应仍按照臣部所拟此项文职捐复各节一律办理。一军政参劾及随时以冗懈驰等语参劾者。以上一条除军政参劾降革人员仍不准捐复外，其余随时参劾者情节尚有可原，拟请一律推广按照例定银数革职者酌加两倍降调者酌加一倍准其捐复，文职仍应先行具呈吏部武职仍应先行具呈兵部，俟详查案情核定银数咨行户部，由户部分别专案汇案具奏以免办理两歧。一凡特旨降调革职者。一实犯奸赃酷虐不法者。一案关伦纪名节及身家不清者。一事涉赃私属托地方公事者。一军营失守城池革职者。一打仗不力失误事机克扣兵饷营兵噪变者。一纵容弁兵扰害闾阎失事起衅者。一纵容弁兵豢养盗贼以误拿良民指为盗贼私用非刑害人致死者。以上八条情节过重仍未便准其推广捐复，京外旗绿各营武职从一品正二品例内并无准其捐复，原官明条今案照政务处一并推广，原奏自应比照办理，查例内凡系准其捐复原官者，其银数均系按照捐复原衔例银加倍，此次推广武职大员捐复原官银数亦拟按照武职获咎大员捐复，原官顶戴例银加倍作为此项捐复，原官例银再行酌加倍数，定为报效钜款数目，其文武降革人员案情较重此次不准推广捐复者，如报效钜款亦应约略酌加倍数，谨分晰开列於后。一京外绿营武职从一品照捐复原官顶戴例银加倍，应银一万一千五百二十两。正二品照捐复原官顶载例银加倍，应银八千六百四十两，均即作为捐复原官银数。一京外旗营武职例定一品捐复原官顶戴照提督之数如捐复原官加倍，应银一万一千五百二十两，二品捐复原官顶戴照总兵之数，如捐复原官加倍应银八千六百四十两，均即作为捐复原官银数，惟正一品武职爵秩最崇应不准推广捐复原官。一文职四品以下武职副将以下情节较重，此次仍不准推广捐复者。以上所拟各项捐复原官银数系为武职获咎大员格於捐复之例者酌定，如情殷报效统照此次所定各银数酌加三倍，至文职四品以下武职副将以下情节较重，此次仍不准推广捐复者，拟照例定捐复原官银数酌加四倍，均即作为报效钜款数目降革人员於捐复原官后，拟准推广捐复升阶升衔酌定银数，谨分晰开列於后。一捐复升阶如降革人员原有捐保升阶，拟俟捐复原官后再按照升阶例银分别公私罪名酌拟银数，如实缺人员原有捐保在任以某官补用升用选用候补人员原有保俟补缺后，以某官补用升用者即以知县而论，业经捐复原官，若再捐复原有升阶如原有同知升阶因公罪降革者，应照捐复同知银数扣除捐复知县银二千六百四十五两，再捐银八百八十两，因私罪降革者再加银八百八十两，仍作为补缺后同知余以类推。一捐复升衔如降革人员原有原保升衔，拟俟捐复原官后再按照捐复原衔银数核收三成准其捐复，原衔降革故员子孙出资捐复原官原衔顶戴翎枝酌定银数，谨分晰开列於后。一降革故员准其子孙出资捐复原衔银数公罪按一成五核收，私罪及获咎大员统按三成核收，均准其捐复故员原官若并捐复原衔顶戴翎枝，再按一成五三成银数减半核收，并准其捐复故员原衔顶戴翎枝。以上各条内如系因案降革情节尚有可原，以及随时参劾休致各员，凡系例准捐复原衔者，此次臣部按照政务处原奏会同拟定推广准其捐复原官，或应加两倍或应加一倍或应加半倍或应行减成，其案情银数已详细奏明，如蒙俞允应俟具呈到部查系吏部兵部分别核定案情，准其捐复之条再由臣部查核银数相符，即行兑收捐款核准捐案，如例应引见之员随时具奏，例不引见之员并案汇奏以免烦渎，其定例原准捐复之案自应仍照旧例办理，至文职四品以下武职副将以下情节较重，此次仍不准推广捐复各官，及绿旗各营降革武职大员其有报效钜款者，应具呈户部由户部查核相符再行摘叙，缘事案由开列奏闻恭候钦定，俟奉旨准其报效后作为捐复原官，再由臣部兑收再据政务处原奏内称三品以上大员有情殷报效者以大员赡军赎咎亦未便阻其输纳之忱，似宜一并推广应否准其开复原官由户部随时奏明遵旨办理等语，拟请嗣后如有获咎文职三品以上及四品京堂情殷报效，应由臣部随时酌核请旨办理，至降革五六品京堂及翰詹科道等官例不准捐复原官者，如报效钜款应按照例定捐复原官顶戴比照各项捐复原官者，如报效钜款应按照例定捐复原官顶戴比照，各项捐复原官较捐复原衔加倍银数再行酌加三倍，应否准其报效奏明请旨遵行。
    ◎各省财政汇志
    京师，  外务部前因驻华各使以优等领事为请，特允领事初到任随带自用器具免税，并照向章免征各国外部特寄领事署官用纸笔各项之说，德使近又照请外务部通饬各海关并拟定办法以免每次往返笔墨之烦，所拟办法如下，每逢驻中国某口某国领事署准本国外部文开发去箱子一只，装载该领事署办公所用纸张信封钢笔头漆缝文书针线打字机器国旗等类，则该领事署立即转知某海关并附送本国外部发来文书原文内书物伯如数详细开明，如另有提货单亦并送往，并将箱上如如何字记号数逐件开清，海关始允免进口税放行外务部因即通饬各海关照办。前因练兵需款曾经户部奏准饬下京外各官竭力报效，业已奉旨通饬兹闻京外各官报效之款均经先后奏明解交，计共收有二百余万尚有数省未解云。户部议设银行一事商股既不易招，鹿尚书拟由官先筹二百万金亟行开办，兹由户部拟定章程三十二条当即移咨各省转饬各属遵办。各国近已允令我国自銎纸惟须岁筹四十六万圆为岁修经费，江南一省止筹得二十三万刻外务部咨请川省岁筹十三万，粤省岁筹十万。
    江苏，各省督抚前奉谕旨裁汰局所腾挪节省厘剔中饱，业经札饬各司道核实撙节在案，兹悉宁藩司详复每年司道各府州县节省银一万七百两，苏藩司详复司库外销项下每年腾出银一万两，各厅州县每年撙节银一万一千两。洋商入内地贸易条约向无明文，今有日本商人吉野贩运物品多种来扬试销颇能获利，第二次所贩之货又益增多，已为镇江关扣留，盖并纳税分运例得一律充公也。泰兴土产酒为大宗，江藩司前曾委员前往创办酒捐近已设局开办。
    安徽，安庆开埠曾载各国商约，刻闻赫总税司拟於八月内来安庆查勘商务，及进出货物以便设关收税。
    江西，邮局既订新章准厘局抽收货税，江西牙厘总局特就南昌邮局左侧白马庙内设立局所，专派委员就近稽征，先从丝绸等货办起，大约每两纳税七文，布棉等减半，一俟省岚焱准葱胪菩懈魇簟
    广东，直隶永定河水势陡涨南四南二工漫口经直督袁宫保奏奉谕旨饬即赶筹堵筑，并电致粤省请筹解赈款，闻已允筹解八万两先交商号汇兑四万两，余四万两陆续解往，兹查得此次粤省筹解银两将来拟照案开捐归补。
    贵州，黔抚李中丞因黔省壤接广西，恐匪徒拦入添练兵勇分驻黔桂交界，而黔疆瘠苦无款可筹奏请援照广西饷捐成案办理，七项常例捐输及分缺先分缺间本班亻尽先三项小ㄑ以济饷需，闻已奉旨允准。
    ◎各国财政汇志
    韩国，日本前拟在韩国创设日韩银行，兹悉韩人与日人本有同情，此次设立日韩银行咸推日本青木子爵为总经理，已有成议其所以必推子爵者，盖银行本为营利事业，而日韩银行之内容则与普通银行大有区别，於实业上兼有外交之关系，故经理兹事之人必持重而有特识者乃能胜任。
    日本，日本户部核算军费从战事初起，到七月底为止已用去日金二万万元，其中百分之七十用於国中百分之三十用於国外。日本政府现已筹画补救战后之财政，故大藏省诸员极思推广出金之数，今查得国内岁产之金核计值日银二十兆元，近考察之而知以后所出之金可使倍於现在云。日本邮便局素准人民存款生息，自开战后各处邮局所收民间存款日多，上月至截算所收存款总额共三千四百万圆，至本月忽增至三千五百余万圆，该款存户共四百零六万六千二百七十六人，以前年最多之额较之，存款共增三百二十四万五百五十八圆，存户共增八十八万八千六百十人，亦可以见日本人民之信赖政府矣。闻日本政府向於次期议会以军资增收之目的提出食盐专卖与绢织物税案，已经大藏省议决，又拟以茶税属之於新税之部且拟行旧租税之增徵，惟尚未豫算终结云。
    俄国，六月初八日伦敦电驻英俄使近得俄京消息谓，俄政府已备有三年军费，第一年则备旅顺失后力图恢复之用，第二年则备筹办满洲善后事宜之用，第三年则备进攻日本之用。近闻俄政府定议民间所存之金若经存置多年不来支取者，应归为国库所有，其核查贮金金额方法业已下命於全国贮金银行，俄政府收此存金之意盖欲筹至一亿留云。七月初六日伦敦露透电斯丹达报莫斯科访事报称，俄国已向法国借到新债一百兆罗卜，周息五厘按百分之九十九零四分之三交纳，分六年偿清云。初七日伦敦电按露透电俄京访事所传消息内称，俄皇有旨为因特别战费之阻滞着发大藏省四年之保票，筹饷一百五十兆罗卜，（合英金十五兆磅）周息三厘零十分之六云。北京电驻俄华使胡惟德电告外务部云，俄政府虽曾派遣运动员前往比国募集公债，然其事不成遂不得已现已决定将俄国帝室财产暂充军费。东京电巴黎发刊之商工新闻於五月二十四日报上载云，俄国银行於五月二十三日新发行二千万罗布之银行券，又五月二十五日诺复安乌列米亚新闻载云，俄国自从开战以来所发行之银行券总数今已达一亿一千万罗布。
    英国，星加坡改用金币不准银圆入口久已大张文诰，无如各埠商民犯禁者多，近有人抵坡为总差搜出英国旧银百三十一圆，日本银二圆，又有人携有旧银千九百八十圆均以有干厉禁扣留捕房，柏灵电英国愿宣明代土耳其担保出利三厘借债与土国以便还清俄国赔款，以后英国在土京之势力及土国在大丹尼尔之地位可以坚固云。
    德国，俄国欲向德国借英金五十万镑，闻已有人议驳。德国千九百零三年之出入两款业已算定，惟短六百三十四万四千马克。
    巴拿马，柏林电称前巴拿马以本国银圆为通用银币，兹已改用美国金圆云。西报论曰巴拿马改用美国金币乃该国之一大进步，盖以金圆为主其币价与各国相同，商家汇兑无金银时价涨落之币，商务必大有起色。
    美国，美国财政报云新金山纽克史省新立银行计股本美金五十万圆，每股五十圆，闻须另备资本二十五万圆，故售票时每股须收七十五圆，择於西八月开设在华盛顿街。
    墨西哥，美国温故报云墨西哥土著大半为印度种及欧印杂种，皆受西班牙人管辖披览，墨西哥史乘知西班牙今日在墨之势力犹强盛也，然说者谓详察其现在财政该国将来必入美国之掌握，麦克来曾於商务上证明其所以然之故，曰美国以四百余兆之金圆为墨国矿产牧场之用，且於其国内得铺设五千英里铁路之权，其他农业工业亦舍墨之旧法而亻效美之新法。又美商得俞其拉乌格兰江而择相宜之地以贸易，一千九百零一二年间墨国商品之输入美国者，除银币外值美金三千九百八十七万三千六百六圆，而美国输入墨国者值美金四千三十八万二千五百九十六圆，二国贸易之旺出人意表，墨西哥之将来从可知已。
    ●第九期・实业
    ◎论兴实业在先筹通运（录七月十六日汉口日报）
    中国内地之制造减色实业未兴者非尽由机器之难购，工师之难觅，物料之难求也，实以水陆运道均极艰涩，除长江支河名城大镇外，余多穷僻州县深阻山谷，外有货而不能入，内有产而不能出，明知航路铁路之当开而既乏钜富又压司，涓滴之财安能创远大之举，所贵有经理之责者相机审势徐图开通，为吾四万万生灵谋一永г利益之长策也。知要哉商部头等顾问官张殿撰季直也，彼以通州实业增多需用物料亦多，咨请江督设立趸船於通州就近之天星港，以为往来通沪小轮卸料之步，并拟将内河外江水轮并合为一集股扩充，沿用前此大达小轮公司之名，名曰通州大达轮船公司，其上海小轮船步亦拟设法扩充增设，且称查本年五月间西报载英德两国政府催成浅小轮多艘，本月又见两国租借洞庭鄱阳湖游弋之报，体察各国均欲及旅顺得失未决以前各行其分占中国商界之政策，华民若不就地蚤自为计剥肤之痛即来何堪设想，是则因时推广不仅为通厂运料计，尤不仅为通州行旅计，推其用意盖思藉通州一隅以为之倡，冀各地方闻风争起，以为之继吾三复斯说，窃叹吾鄂上五府天然膏腴，而通运道路之设法开鲆娌蝗菪媵Щ阂玻[A064]鄂省所辖区域下游一带州县演临江湖者甚多，其转运诸物也顺而易，上游一带州县险阻崎岖者不少，其转运诸物也逆而难，当此创兴实业整顿工艺之秋，正直取地利之未辟者从速辟之，举土产之未呈者次第呈之，而要非化纡为直改滞为捷不为功，诚鉴英德近事置浅水小轮多艘以数艘达襄河，使汉水东西所出之产来汇於此，以数艘达沙市宜昌，使荆宜施各属所出之产来汇於此，以数艘达沙洋，使南漳房宝诸路所出之产来汇於此，又於水陆交线之地分筑铁路，听地方富有赀本者量力集股广开公司，章程不必繁以简明易行为要，规模不必大以开通无碍为宜，安见矿业林业蚕务渔务之不日新月盛，挽回利权於无形乎，若概以荒僻弃之一任百物菁华，长此封闭以待外人之发泄，是果如张殿撰所虑，甘受剥肤之痛而不觉也。必自毙矣贫弱云乎哉。
    ◎兴渔业说（录第二十四期商务报）
    自庖牺氏结绳为纲罟，而渔业遂为水利之大宗，后世因之毛诗有多鱼之颂，春秋有矢鱼之文，礼月令季冬之月，命渔师取鱼天子亲往，遂尝鱼先荐寝庙，夫取鱼不过细民之一业耳，而必天子亲临之且必荐於寝庙，著为令典则郑重於渔业可知，西人於各业皆设有公司，渔业尤为讲究，如捕鲸铺鳘之属并有专门公司，年来电学盛行更制有电汽捕鱼器具，法以玻璃空球纳入纲内，沈於海中贯线出海面，电发则球自生光，群鱼即应电而集，起而获之无漏网者，日本更由国家设有捕鱼学校，凡在校中卒业者皆须由农商省大臣派往外洋船中，操练捕鱼之事三载方能自行谋食。盖各国之视渔业至为重要，非徒以开商民之利源也。且与海权有最大之阙系，按各国公法沿海之地皆有领海界限，其界限视精远之炮弹所及为止，近以炮弹所及逾远故已由三海里渐展至十海里，所谓领海者平时捍御边警，及战时局外中立之界限亦即保护鱼利之界限，其两国分界处往往各以兵舰守之，美国於领海十二英里内常有兵舰检查，各国每有因争渔界而开衅者，如前月英俄两国因白令海峡捕鱼一事，至特订专约，其关系之重为何如者，我国未尝不知从事渔业，浙江定海一邑其恃渔以为衣食者，百数十万计，即直隶之天津山东之登州，福建之厦门广东之潮州等处，以及长江一带渔户亦不可胜计，然业此者皆墨守旧法，用力多而成功少，且冲风冒险往往有失足落海下饱蛟鼍者，则何如外洋各渔业公司广制机网连墙采捕，力少功多且不冒险之为得也，近者某国商人知我国不谙捕鱼新法，且不知联集公司特就上海创设渔业公司，拟集股一百七十万金，藉以囊括我渔利，侵占我海权我商民若不亟行设法以为抵制，将沿海数百万渔户必有不保生业之一日，抵制之法安在亦惟自集公司，自购机网自造渔艇，以兴渔业张海权而已矣。查各国每捕渔艇一艘其机网俱全者，为价不过五六万金，而我国沿海各渔户与鱼行之有极大赀本者，殆未可以悉数，十万八万之款料亦不难筹集，诚使广设渔业公司用西国新法采捕，并禀请地方长吏岁时派出后轮周巡一二次以资保护，则外人知其无利可图，虽临流生羡自必有知难而退者，惟此事务宜从速兴办，若待他人公司已成成效已睹，则接踵而起必至争趋并集，成一彼众我寡之势，届时我即欲联集公司恐利权已失，莫能挽回故目下能广集公司有五利焉，增进利源一也，保全海权二也，新法采捕力少功多三也，渔户生业不至损失四也，预阻外人使难搀夺五也，诗不云乎迨天之未阴雨彻彼桑土绸缪牖户，愿我商民协力图之笪揭跤晡粗粒而姑缓彻土之谋，致他日有绸缪不及之慨也。
    ◎论纸业宜改良（录第二十五期商务报）
    我中国为世界文明初祖，而所以传布其文明者莫尚乎纸，刷印术其次也，当造纸术未发明以前，中国所赖以传布文明者曰竹简曰韦编曰缣帛，西人所赖以传布文明者，曰木叶曰羊皮曰硝皮，（西国古时多取树叶以作书，后或书於木书，於羊皮书於硝皮，现奥国有伦念安者搜罗甚富，大半从埃及得来，近将所有送归奥京之藏书楼其间系希腊字者七万叶，阿刺伯字者二万叶，埃及古文考古得者千叶，见槟城新报。）至西历第一世纪之末，（东汉和帝时）我国蔡伦始发明造纸术，而纸之用以宏，西历九世纪之初（五代石晋时）我国冯道又发明刷印术，而纸之用益宏。自有纸以为传布文明之凭藉，於是世界上竹简韦编缣帛木叶羊皮硝皮等皆退听於无用，西人之造纸术后於我国，西人之刷印术仿於我国，乃综核全世界最近之产纸额，我国转不能争雄竞胜於其间者曷故。
    考西历一千八百五十年，（即咸丰三年）全世界制出之纸类约为二十二万吨，及至去岁经西人古华鱼利鲁氏之调查，其产额已突增十二倍，约为二百六十二万吨，其中惟北美合众国多至一百二十万吨，几占总产额之半数，次则英国有四十万吨，法国有三十五万吨，德国有三十万吨，合欧洲诸国计之当为一百三十六万五千吨有奇，至言其价值则约为日本金八亿万元，（见政艺通报）噫非业此者之竞求进步曷克臻此。
    试更以我国言之，我国所有精洁细白之纸皆产自皖鄂赣闽等省，至下等纸则随在皆产，然每岁之输出外洋者即以前年论，仅三十三万三千五百三十三担，价值关平银三百零九万八千五十两左右，而日本每年输出之刷印纸料，至值日本金八十六万四千余圆，反多於我国一倍，（我国进出口纸数见海关册日本产纸数见政艺通报）则我国产纸之额仅足以步武日本，而不能驾乎美英法德诸国也明矣。夫以我国人口之蕃版图之广，而产额乃仅此区区，甚至不敷本国之用，每岁尚须购五六十万金之洋纸以附益之，我国纸业之不振如此亦安望与他国争雄竞胜乎。
    虽然争胜之道无他，汲汲焉改良其造法已耳，查内地自来造纸之法大柢以竹簧构皮等为原料，而化为钙养淋以柴灰，迭经水漂火蒸日曝诸方法以成之，（见上期本报丛钞门钙养即石灰）其粗者则用竹簧或用稻草以为原料，造法虽大同小异而为工较简，然要皆我国千百年来相传之旧法未有进步难冀畅销，且舍构皮竹簧稻草等以外不知用他物为原料即能畅销不能广制，按西人纸料取诸木皮布片者为多，与蔡氏古法无异，（史称蔡伦造纸取树肤麻头敝布鱼网为之）而造之之法则用苛性曹违，（药名）入佛汤中融化其原料，及将入槽乃以蜀葵根汁倾入，俾其滑泽美观以求速售，（见本报十一二十一两册）其取材既富可以化朽腐为神奇，其制法甚新可以省包番之蒸释，故虽寻常稻草亦有制为上等纸者，（某日本人在上海设厂购收稻草制为上等细纸，致稻草价顿昂，事见近日上海各报纸。）则我国今日之业纸者何可不亟图改良耶。
    夫木皮布片一切之原料我国固极优足，而以之造纸又我国本有之旧法，自我失其旧法不能利用此原料而输之他人，以致洋纸之搀入者日益多，土纸之制出者日益少，驯是不已其不至尽夺我利权，尽绝我生业不止，近日我国官绅罔不竭力振作以图改良，商部既特筹钜款设官纸厂於上海，赣抚夏中丞又派学生东游日本专习造纸术，凡可以扶植纸业启迪纸工者皆不惮研求，不惜烦费以为我商民谋其利益，诚当今急务也。当此各国文明勃发之时代，即新闻杂志一项而论，全世界每年所出约共三千四百八十一兆六十一万纸，亦足见文明之程度愈高则纸货之需用愈广，我国业纸者果宜如何改良，以期前途之发达商界之光荣也哉。
    ◎外务部奏英商凯约翰请办安徽矿务改定合同摺
    窃臣部於光绪二十九年十二月十四日准英国驻京大臣萨道义将英商凯约翰与安徽巡抚所立验矿合同函请核复前来，当经臣部电咨安徽巡抚详细查复，旋准该抚先后电咨称皖省前有英商凯约翰遵章承办矿务，经前任巡抚聂饬商务局於光绪二十八年四月与订歙县铜陵大通宁国广德潜山等处勘矿合同二十三条，以八个月为限，先后连展四限，每限三个月扣至二十九年十一月止，去冬凯约翰於未满限之先来皖愿将原定歙县大通宁国广德潜山等五处删除，改为开办铜陵县之铜官山一处，惟查原议合同开矿限期至百年之久，地下矿路至三十八万四千亩之多，未敢率行定局相持多日，凯约翰胶执原约未能就范，合将地图说略暨原订合同约据咨请核明办理等因前来，臣等查该商原定合同内第十三条所订期限年数多至一百年，向章实无此办法，第十九条所指地段见方三十里，居该县全境三分之一，且东西南三面均侵入邻县界内名为铜陵县一处实并其所除之大通矿地暗包在内，未免占地太宽窒碍难行，经臣等迭次面加驳阻，该商总以原议六处今只承办一处，业已减无可减为辞至期限年数太多，尚肯略为减少复经臣等坚持面议多次磋磨逾月，该商始允将地段纵横各减十里，计见方二十华里，其地面除盖厂挖硐外均准民间照常耕种，及各项正用，年限则按照云南成案以六十年为期，并於合同内声明如届期彼此均愿展限，则展限惟展限之期不得逾二十五年之久，其余各条核与臣部奏定章程均属相符，间有字句未协之处亦经细加酌改以期周妥，兹将改定合同二十三条谨缮清单恭呈御览，如蒙俞允即由臣部与该商订期画押作为开办之据谨奏。
    ◎署闽浙总督李奏闽省设立矿务总公司派员办理情形摺
    窃查光绪二十九年八月初六日钦奉上谕商部奏拟设立路矿农务工艺各项公司，著各省将军督抚会同筹画悉心经理等因钦此，臣因闽省矿产甚富办理尚无成规，致为外人呆觎必须招商集股设立公司方足以自保利权，拟将通省矿务均归商政局统辖，督饬商会绅董纠合殷富仿照湖南办法，先行设立总公司分厂承办，业经奏明在案，伏查闽省连山千里矿产颇饶，外人艳称已非一日徒以筹本不易矿学未兴，初则创始维艰不免货弃於地，继则句串百出终至利属於人，若不早自为计攘夺纷来流弊胡底，近年湘鄂各省经营矿务大都先行派员查勘择地圈购，即一时无款兴办亦可留俟后图，而以湖南所设总公司章程较为妥善亟应变通仿照期总全纲，现拟就省城设立福建全省矿务总公司，即派总办商政局前福建按察使杨文鼎现任盐法道鹿学良为监督，分派委员驰赴各属会同地方官确切查明境内共有矿产若干，分别官地民地已采未采详细报明注册，除先经奏定暂归华裕公司限内觅地之建汀邵三府矿产另行核办外，其余通省产矿山场统归总公司主持管理，不准他人包揽总公司办矿区域分为两路，以宁福延建二道所属为北路，以兴泉汀漳龙二道所属为南路，南北两路各派总理一人分任其责兼司本路购地炼矿各事，查有在籍候选道罗忠尧以派为南路总理丁忧，在籍前江西抚州府知府何刚德堪以派为北路总理，均受成於总公司刊发关防俾资信守，应需本银即归官商合力筹集，仍先酌拨公款陆续收购股票以为提倡补助之需，总公司开办之初应先延聘矿师分途勘验，酌设炼厂就是收砂，遇有勘获佳矿查系官地应归公司注册管业，如系民地即由公司定价收购，将来或招商承办分设公司，或酌派员绅自筹开采，视集股之多寡次第举行，所有本省外省绅商人等有愿筹集资本请办各路矿务者只准指定一矿作为总公司之分公司，按照总公司所定章程切实遵守，无论何人概不准迳自请办以一事权，此外民间资本无多用土法就矿自行开采者，悉听其便惟所出五金矿砂概归总公司作价收买，设厂炼售应抽矿税，即就矿砂价内照数扣解以重国课，似此变通推广庶足以隐杜侵越开辟利源，谨奏奉朱批户部知道钦此。
    ◎安徽巡抚诚会同两江总督魏奏安徽先设全省矿务总局以保利权片
    再时局艰难开辟利源为当务之急，皖省重山磅礴矿产甚繁，特以民间惑於风水大率置诸不顾，到任后即饬商务局剀切谕导，并邀集廉正绅商妥筹办法旋据该绅江苏候补道蒯光典等禀称，现已公同商酌拟请先设全省矿务总局以保自有之权利以立开办之基楚，惟民志未一必得公正绅士随时考察调护，应公举乡望素孚之正绅专司其事，仍请另派廉明委员监督经理以期联络，而事当创始需用浩繁，拟由绅先筹银十万两，更请酌拨官款以助之，一面仿照湖南办法广招股本以厚商力，凡以前已办各矿及业经议定之处仍照原案办理，其有遵照新章请办或已议采验未领执照，与夫未办者均归总局核议，但勘矿不精开采即难收效，拟延著名矿师派员偕往，各州县会同官绅确查矿产分别官地私地何等矿质有无妨碍详注於册，为次弟开办张本等情，禀请奏咨并据商务局司道具详前来，正在核办间适准商部咨钦奉谕旨，福建兴泉永道袁大化著发往安徽办理全省矿务钦此。仰见朝廷兴利惠民之至意，伏思矿产乃天地自然之利，若开采如法经理得人则因民之所利，而利之裕国便商两有裨益，该绅等请先设矿务总局为自保利权起见，所拟办法亦均属目前切要之图，且原议本拟公举正绅与大学士孙家鼐等所奏若合符节，自应俯如所请，仍官督商办俾有责成将来袁大化到皖即饬总理其事，并将一切章程责令分别妥议详请奏咨立案，届时再由选派监督官一员专司稽查征税各务，以期互相维持谨奏。
    ◎直隶延庆州设立种植局栽种各项树株禀
    窃奉本府札开以王政首重树桑地道独称敏树，种树之利古人言之甚详，宣属十州县地高山多田少平壤尤以种树为宜，通饬各州县传谕城乡各绅董保甲实力劝导，凡有主旷地饬令业主自种，无主旷地以及道路公地城郭官地，或由公醵或提公项或由官筹款分别栽种得利，分别归还公分或充本地学堂工艺善举各从其便，劝种树株即责成公正绅董保甲办理，由该该州县查验成活各苦干报府立案，复勘如每年内能种活苦干株以上或数年因树木枯败砍伐照数补种，倘补种於前次数倍者均由官酌给奖赏花红匾额，绅董保甲一体给奖，若有旷地不种种而甚少或成林后砍伐不补种者即由官量加惩罚，仍令补种绅董保甲知而不举惩罚亦如之首举者免议并严禁盗砍偷伐之人随时保护，如查有盗砍偷伐者准由本主绅董保甲人等送究照例计赃治罪，并饬将遵办缘由及示谕章程禀报查核等因，遵查卑州地方四面皆山，去冬经卑职亲督练勇巡缉盗贼顺便查看各山石多土少间有可以开垦之区，其石多难垦者同各处村头地角道旁河边均栽种各项果品以及松柏桑榆杨柳等树，不但十年可获厚利，而山内有人种地居住亦可使贼匪敛迹不敢以山林为窝巢，曾经拟请招股垦地种树禀蒙宪台批准照办，并行知农务总局转咨农务学堂拨给桑秧先后奉发三万株领回栽种，因闻宣郡种有榆秧并经请领二千株，复由卑职自行筹款购买核桃数万枚杏核二石，又自山东运来湖桑洋葡萄等项悉皆种於城关内外，并经出示劝谕绅民无论何处隙地一律栽种各项树株，官民并举官栽者作为官产，民栽者作为民业，特在州城西关济孤寺设立种植局，将护城河挑挖深通栽种藉秧荸荠，并将城西北一带城壕河套地亩拨夫开垦，预先购买桑椹二千三百余斤，淘洗晒晾取净桑子普种，所垦各地随时浇灌桑均生长出土可望畅茂，约计总有数十万株，将来就近移种易於成活，较之远赴省城请领尤为捷便，兹奉前因当将札文给各绅董阅看商酌办法，查明卑州境内本年官民新种各项桑树共三万一百余株，又以桑子种出桑秧约数十万株，又种洋葡萄百十棵，杨柳松榆等树共种数万株，城东北护城河套地内共种藉秧荸荠数亩，以上各项均属畅茂惜乎所种核桃全数霉烂，所种杏核亦止生出杏秧，数百枚余俱未出总由天旱地燥所致，至於集股开垦地亩一节因地瘠民贫集股甚难，只好暂缓办理，惟种树亦关紧要业已遵照本府札饬示谕绅民人等一体遵照，由该绅董乡地认真劝导，准於来年春融再行普栽树株，官种归官民种归民，其民於民地种树者不必报官以免因报受累，如有民於官地种树者应行报州验明存记以凭查考，种多种少悉听其便不必督责过严反致视为畏途，然须有人劝戒方能感动群情，应将种树较多之勤民及劝办得力之绅董乡地分别酌给奖赏匾额，并将抗不栽树之惰民及劝办不力之绅董乡地随时量与惩处谨禀。
    利权片商部头等顾问官张殿撰謇咨呈两江总督魏议创南洋鱼业公司文
    光绪三十年四月初九日承准贵大臣照会开准商部，咨光绪三十年三月初一日准军机处片交本部具，奏翰林院修撰张謇条陈鱼业公司办法一片，奉旨著商部咨行沿海各督抚妥筹办理钦此，相应传知钦遵等因到部，查原奏内称整顿商务莫如筹办各项公司广兴实业是以臣部拟订商律，上年十二月间先将公司条例奏请钦定颁行在案，兹据江苏在籍翰林院修撰张謇条陈鱼业公司办法呈请核准试办前来，臣等窃维中国地势东南濒海延袤七十余里鱼盐大利世所著称，自中外交通浸成商战之局，若我内地华商及时联络奋兴多集公司与之角胜，则中国固有之利尚不至见夺於外人，今张謇请办鱼业公司实为自保利权起见，拟请准其在江北一带招集商股按照臣部奏定公司章程妥筹酌办，一面由臣部咨行南洋大臣江苏巡抚转饬该属文武各官实力保护勿利稍有膜视，至沿海各省均有鱼盐之利，臣部并拟咨行各该督抚查照，该修撰所陈办法劝谕绅商分别筹议以赈商务而辟利源等语相应恭录谕旨，并节录原奏咨行贵督钦遵查照办理，务将筹办情形迅速咨复本部为要等因到本大臣准此合行照会，希将如何筹办情形见复施行等因承准，此查上年冬间德商在胶州湾创设中国鱼业有限公司，其集股章程内第二条指明在东亚细亚海滨用扌它船新法猎取洋海之鱼，及各项捕鱼事业核之公法各国领海界限不合虑其侵我国之海权，夺我民之渔利是以条陈商部请各省自设鱼业公司集股试办公司，事成由各省派游弋兵轮每季周巡一二次以资保护荷由商部奏奉俞旨饬部咨行自承准照会后即於四月廿四日至上海就苏松太袁道筹商，并就上年招股之荣华洋行德商文窦林探访，所设公司情形据称上冬已有一较小之船由德国开来，在胶州左近洋面先行试捕，船长十丈宽二丈，机网俱全不设电灯，鱼已不少惟青岛一处销路太窄运至上海各鱼行不肯包买，多半腐败现欲将此船出售索价六万两，可以减至五万两，并可代雇一人同来教导，惟有三事相商一附股一须有办事权一买船时勿说明捕鱼随告以中国沿海各省本有鱼业公司，但局面不大今年奉旨令各集合大公司，现在南洋北洋均已饬办，本处所办公司股分均已集足无须添股，至教导捕法本须延聘洋人，届时由公司作主酌定订请该船价值则须看船后议定公司订购合同不能不将买船捕鱼据实载明，若居间人别有用意不说捕鱼，则公司不管一再申说该洋商更无辩难，揆时度势窃以为各国以商市鱼肉中国之风，其来已久其胀益大，中国商业若不能随事早占一分地位为逐步自卫之基，将来美国托辣斯猛剧之风更从太平洋排倒而来，中国民生更求何处立足鱼业一项即据德商所拟创之规模，扌它船十二号运船二号势已磅礴中国鱼业江北滨海一带渔户势散，苏松亦仅有渔团之虚名，惟浙江宁台温三府鱼团办法较有联络之意，若不趁外人未有销路之时为全局之布置，自固藩篱将来外人见我销行获利句我滨海渔户为之乡导广销内地，其患不止亏损公司，并且占我大众渔民之利，此就已经著见情形与苏松太袁道筹议之大要也，因其情形酌量办法以内外界定新旧法为宗旨，以南北洋总公司为纲，以省局县会为目，以官经商纬为组织各国领海界大约以近海远洋为分别近海为本国自有之权，远洋为各国公共之路，我之沿海鱼业在随近海岸一二十里以内者居十之七，在大洋者居十之三，我既图以新法抵制外人扌它船捕鱼自宜在远洋布置近海一二十里仍留为我寻常小船捕鱼之利，外为内障内为外固可以相资为用，而不相妨所谓总纲如此不立总公司则气不固而力不厚，江浙闽粤四省皆属南洋先立总公司，则目前有一气团结之先声，各省有斟酌施行之余地，此以总公司为纲总公司其名也，实事在四省自立公司然不可复公司名，拟名某省局四省旧俗彼此不同，四省举办先后不一或分或合，各听其便以江浙论，目前可并则并宜名江浙局，凡鸠集股分仿造新式船纲皆局任之会，即就各州县渔团保甲之法而易其名，两省可一局一省不必一会，即如江可分淮海扬通苏松太浙可分杭嘉湖宁台温各就其地联之以会使隶於局，分类编船分船编人分人编姓，使皆腥灰撞橐撞欤此以省局县会为目若何而能使沿海渔户乐於有会而受局之保卫乐於有局，而不受外人之勾引为去其平昔办理纳各衙门陋规之扰为保，其平昔洋面被盗失风之患我实利彼，彼乃附我若何而能去陋规能护去刂盗，商力不及必倚之官欲制造新船新纲而无式也，须买德船欲保卫海权渔界而不失时也，须速买德船然甫议公司资本未集，此五万两买船之款何自而来，非请就近由苏松太道拨公款垫办不可，此项拨款即作官本与商股均分，所入之利息此项利息即供鱼政上办公经费及调拨兵轮之用，此以官经商纬为组织之一，既合四省为南洋鱼业总公司，则举办之始至少须一省二船，约计四省须八船。今如江浙合局一省二船约共四船，除现拟买德船一艘外尚须仿造三艘江局，分江南一艘江北一艘浙局分温台一艘宁波一艘，暂时不用小轮运船，按其赀本须四十万两以外约以四十五万两，计除拟由官拨五万两外仍须由公司集股，规银四十万两，两省分认各集规银二十万两，为制造船及经费之用，公司集股办事拟各就地举董经理，而集成於官亦拟请国家特设此专管鱼政之官，庶官事不摄而商情易达，此亦组织之一。以上各节皆与袁道叠次讨论计议意见相同，日内拟先派熟於机器测算之人前往胶州察看，该船如果可用再行就沪议价订购，其价值先由袁道设法措垫以应事机，一俟此节办有成绪即行电达其公司局会集股办事，详细章程当随时议订分别咨呈事关海权渔利，创办之始不敢不慎之又慎，须至咨呈者。
    ◎山东农工商务局通饬派员分赴各州县调查物产札文（附凡例十七条）
    照得本总局详请抚宪於本局附设物产调查所札委候补知县，本局文案姚鹏图试用县丞王达为调查所委员，并蒙抚宪转行商部，咨饬各省调查土产业经本局饬令开具简明手摺限一月内禀覆各在案，正核办间复奉抚宪札知五月十四日恭阅邸抄，奉上谕钦奉懿旨自本年为始，各该督抚将州县任内兴建学堂几所种植工艺巡警诸要政是否举办一并分别优劣开列简明事实，不准出笼统宽泛考语摺到后著交政务处详加查核分起具奏请旨劝惩等因钦此，查光绪二十九年十二月二十九日业经札饬商务如栽树养蚕垦植工艺为民兴利等事，由农工商务局注册列表自本年起年底密封移司报院候核，兹奉前因合行札饬札到该局即便钦遵等因到局考之周礼大司徒辨山林川泽邱陵坟衍原湿之名物既言辨则一名一物之功用，盖无弗知又训方氏正岁则布而训四方而观新物布者布其表式也，训者讯也观新者观其新出之货新创之法也，盖成周之时司徒一官於九州物产知无弗周而又立训方一职每岁广颁表式考察新物，故其时农工商业均有考验比较，而日臻於盛国自致於富强，后世商官不立工部惟司土木此事遂废，虽号称重农之国而史无农家专门之学，本实先拨遑论工商日趋贫弱，由是渐矣本总局总理农工商务於本省物产虽屡经考查尚虞不赅不遍遗漏孔多尤以新法日兴壅於闻见为惧，是以设所派员专司其事，特立表式分行各州县以师周礼训方之意所至，即便照式填注固不得以空禀搪塞亦不得照录旧志物产名目敷衍了事，务宜将现在情形详细查核逐项分别注明，方足以备稽考而立振兴实业之基楚，所有表式四纸凡例十七条合行札发札到该州县听候委员亲赉本局刊印空白调查表前往会同查核，详细填表禀覆以归一律而免参差，本总局即於年终据表移司详请抚宪汇案出奏此札，凡例一总目分为四门，一曰植物类，二曰动物类，三曰工产类，四曰矿产类。二植物类之子目凡分九门，一曰五谷二曰杂粮，三曰蔬，四曰果，五曰桑类，六曰木，七曰药，八曰茶，九曰草，三动物类之子目凡分六门，一曰飞禽，二曰走兽，三曰家畜家禽，四曰蚕，五曰水族，六曰昆虫，四工产类之子目凡分七门，一曰服用，二曰器具，三曰酿造，四曰农蚕具，五曰机械，六曰美术，七曰杂具，五矿产类之子目凡分五门，一曰五金，二曰煤，三曰石，四曰食盐，五曰杂质，六填注表式分为四项，一曰种类及产地，二曰价值及厘税，三曰销场及运路，四曰产额及比较，七种类应注明所产有若干种何种最多有何功用，可制造何物，如有特产与寻常种类不同者尤宜详记产地，应注明该货出产之坐落地段，或宜详亩数若干或宜详业户几家分别登明，八价值应注明最高最低酌中三等数目，并详物价涨落时候及其原因厘税应注明纳税之地系何关卡，纳税之数每年若干，纳税之法论斤论件值百抽若干，如有报效银两及他项捐款者一并登明，九销场应注明大宗运销出镜之数，及本地零销之数，运路应注明内地运赴何处出洋运赴何国，及由此运彼中间所经关卡一并登明。十产额应注明本年阖境出产之数比较应注明上年阖境出产之数以便考察衰旺均氵页登明。十一除以上四项之外植物类宜详树艺之法，动物类宜详豢养之法，工产类宜详制造之法，矿产类宜详开采之法，此四项专门依类分列尤宜详细注明。十二矿产一门须分别官办商办已开未开，其开采停采之年月或停或开之原因，及矿地系在铁路附近三十里以内者均须详注列入产地项下。十三鸟之羽毛兽之皮骨，以及竹头木屑等物为制造之原料大宗，其价值销场均宜分别详注不得仅列鸟兽草木之名，十四工产原料未必皆系土产，其有取材异地者宜於产地价值运路三项下附注明白，如德州{滕}帽辫之叭哒草多从关外运来者皆是。十五百物皆有定名，而方言各异宜将土人称谓之名附注於种类项下以为博物辨名之助，如玉黍谓之捧子又曰包米，凤仙花谓之指甲草者皆是。十六各种物产宜备置标本随禀呈送来局以便发交工艺局陈列所俾得研究参考，渐图改良之法，其体质庞大性不耐久各物应准暂免呈送，十七此项表式系遵照商部来文另行详细核定以便据表逐项填注，所有部颁简明表式即行存储本局，俟该州县禀覆到日由局汇齐遵填详请咨覆以照画一。
    ◎商部咨行农工商综计表填注格式
    一各省已办农工商诸政若局厂学堂公司等项无论官立私立均须列表咨部备铩６局厂学堂公司等项每所为一表不得并立。三表式大小悉照部颁尺寸刊刻填注以便汇订成帙不得歧异。四表式分十一格，按格填注如左第一格大书某省某局。（公司学堂等仿此）第二格建置，（填注某年月日由某将军督抚奏准设立私立，注某年月日由某某设立，如私立改归官办或官立招商续办其沿革一例填注。）第三格地址，（填注设於某府某县之某地占地若干，如农务须注明拨购官私地亩若干。）第四格员董，（填注总办某人提调某人及各项办事人员若干，私立注总董某人经理某人及各项办事人员若干，如有洋工程师洋教习洋匠等更须注明某国某人订立合同若干，年分学堂注教习若干员学生若干。）第五格赀本，（填注官款若干，由该省慰钕钕鲁锊Γ私立注股银若干，每股银数若干，共若干股或官股或商股或洋股或华股各若干，均须分别填注。）第六格规则，（填注办事章程若干条及一切规模分别详载，如有更章摘叙原委注明。）第七格决算，（填注开办经费若干，常年经费若干及各项开支分别详载，其收项若干及蠃余花红等项均须分别填注。）第八格程功，（填注办有何效学堂注程度何处卒业若干员，农务注开垦若干顷，有何等种植工务注有何等新制品共制若干品，商务注转运若干处有何种利益抵制输入品。）第九格咨报填注某年月日立表咨部，曾否咨报别衙门立案。）第十格提要，（填注该局厂学堂公司等宗旨所在以及大略情形）第十一格隶入（填注该局厂等所有附属之局厂等项名目公司学堂仿此。）五凡隶入之局厂等项有事实可报者仍另立一表按格填注，而於建置格内添注隶入某局字样余仿此。六此表每年一编责令该局厂学堂公司等自行按格填注呈报，汇咨到部备案。
    ◎外务部与英商订立安徽开矿合同
    安徽商务总局前於光绪二十八年四月间与英人凯爵约翰代伦华公司议订勘验矿务合同，指明歙县铜队大通宁国广德潜山等六处准凯爵约翰派人前往勘验，现经勘明原将歙县大通宁国广德潜山等五处删除，专办铜陵县属之官山一处，彼此议订开办合同开列於后。
    ◎计开
    一此次所开铜官山之矿名为安裕公司，该公司举凯爵约翰为总董经理其事，二合同议订后，如奉旨批准即按第五条知照安徽巡抚，准凯爵约翰於铜官山之矿派人前往开办。三安裕公司前经先纠资本英金六千磅，经已用去现再行纠集资本英金六千磅，此资本随后酌加以不出七百万两为额，约合英金一百万磅，照开矿应需银两之数而定，所纠之股俟议定每股若干登列报章华洋兼收公司应设华总办一员，英总办一员，互相稽查帐目，凡与中国官绅商民交涉归华总办管理，凡开矿工程银钱进出归英总办管理，厂内除管理机器或须聘用洋人外其一切工作执事人等均应多用华人，该公司从优给与工价矿厂相近应设华分局，派华人勘租地亩随时稽查完纳税饷等事，各员薪水开支均由该公司按月支送。四开矿地段应於未动工以前详备图说，将开洞盖厂挖沟处所逐一标注明白知照商务总局派员会同地方官查明，果无窒碍即向民间议购或租俟有成说，该公司即备款交商务总局购租承受，或交地方官锸捣⒏不得私相授受，如地面上有房屋树木水井池墙，凡以人工成本造成产业无论拆毁留存，应於地价外照市价酌加其地段，划定界址以足敷造厂挖洞各项矿工所需为限不得任意多占，该公司矿洞外之余地未经租购者与公司无涉，仍由原业主造屋种植作各项正用，惟除已开在先之矿外不准再在界址内开采矿质。五此合同自奏准签字后由外务部知照商部发给开矿执照，并知照安徽巡抚按照第三第四两条派员会同办理一切，凯爵约翰代伦华公司接到准办执照即将报效银两限一礼拜内照数交付现银，此报效银两照目下已纠集之赀本英金一万二千磅，百分之一计算俟此本随后增加，则随时仍按所加之数呈缴报效银百分之一，倘资本陆续增添过一百万磅报效之款亦应陆续添缴，其开办限期自奏准签字之日起限十二个月，如逾限期不开即将合同作废报效银两亦不得索还。六该处矿质一经出洞按卖价照以下抽税，煤斤铁锑砂白矾硼砂等类值百抽五，煤油硫磺朱砂暨铜铅锡等类值百抽十，金银白铅水银等值百抽十五，钻石水晶等物值百抽二十五，均作为落地税，其余出口销售经过洋关应遵章纳税不在此列，至落地税一项如将来改订新章有增减之处他处公司均照新章完纳，该公司亦一律照办。七倘须筑造铁路以便转运矿产，应准造至最近水口为止，所造之铁路不准载客运货。八附近开矿处应设矿务学堂，　一切薪水经费均由公司筹给。九凡开办所需机器材料等件除运自外洋照章归海关收税外，内地厘金概不重徵，如在内地采买材料经过关卡停船听候查验，如查明实系运往开矿处所准给执照免厘放行，如有夹带别货走漏一经查出照章罚办。十该公司开办之后每年除支销各项费用并纳完租税外，所获净利照公司成本实数先提出股利一成即值百抽十，倘除外仍有余利再以二成五报效中国国家解交安徽藩库。十一所指矿地界内如有华民已开之矿，该业主自愿或租或卖请将已用成本换给股票作为股本，各听其便惟须由商务总局三面商允不得私相授受，该公司亦不得勉强侵夺，至定界之后敢有在界内私挖者应即由地方官禁止，所有雇工夫役人等倘有损伤致命由该公司给资从优抚恤。十二该公司所开矿场地方官应保护，如有需兵力弹压者中国只代就地招募华兵，其饷械各费均由该公司自认不得藉端自行请本国兵或请别国兵挟制。十三该矿以六十年为限，限满之后即将所有矿厂房屋基地机器料件一切全行报效中国，交商务总局管理，如六十年期满时彼此情愿展限则可展限，惟所展之限不得逾二十五年之久，至开办以后每年进出帐目须於年终缮写四季清册四分，先经华英总办覆明画押，一分送交商务总局，三分由安徽巡抚分咨商外户三部备铮中国国家只按所出矿产徵收租税，该公司如有亏折与中国国家及商务总局无涉。十四该矿所需地亩如系民地则照市值购买。官地则备价承租，惟民地虽购买过户执业仍须照中国所定田则完纳钱粮。十五公司所应用地亩或租或购自应公平给价，不得强占抑勒地主亦不得抬价居奇，并不准以有碍风水藉词挠阻，如实有关碍该公司应和平妥商优给迁移资费或设法绕越以期融洽，不得勉强如该地主不愿领价愿入股分即按照原值给予股票为凭。十六如将来安徽巡抚在皖省傍予别商采矿利益，所订合同不得优於此合同至定限交款开办日期已於第五条内言明，一经逾限即作废无用。十七此合同订立系遵照光绪二十八年二月初八日西历一千九百零二年三月十七号外务部奏奉旨批准矿务新章酌定，倘有未尽事宜合同内未及备载者亦均遵此项奏定矿务章程办理。十八该公司承办矿务总期与居民利便，愿报效现银一万元交地方官作为本地善举义举之用，以便惬洽舆情，并遵照凯爵约翰代伦华公司与安徽商务总局於一千九百零三年三月三十一号签订合同呈缴，勘矿展限报效银四万元。十九该公司专办铜官山一处矿产，其下矿路四面边线各二十华里应於图内画定界线，附此合同存案无论界内开挖矿洞若干处所用矿路总不得逾此图画定界线之外，其地面上余地仍照第四条准原业主作别项正用，惟原业主及他人均不在界内开采别矿致碍该公司矿利，倘该公司开挖矿路损伤地面以致坍塌房屋压毙人口牲畜，该公司均应从优偿恤。二十该公司在该矿所获利益愿以除去股息并报效中国国家二成五外之余利，每年酌助该处学堂积谷经费，由地方官转给以联情谊，但此项经费须俟余利之多寡由公司酌定地方官绅不得勉强。二十一该公司既在中国境内开矿，如有华人犯事应交地方官照中国律办理，该公司蟮酶稍ぃ倘有与外国人交涉事照约章办理。二十二此合同自奏准签字后发给执照即作为批准开办之据，所有光绪二十八年该公司与安徽商务总局议订勘验合同，并光绪二十九年三月初三日，即西历一千九百零三年三月三十一号之续合同一并即行作废。二十三此项合同分缮华英文各五分，一存安徽巡抚衙门，一交该公司收执，三分存商外户部衙门备案。
    大清钦命外务部右侍郎伍押。
    大英男爵安裕公司总董凯押。
    光绪三十年四月二十二日。
    西历一千九百四年六月五号。
    ◎各省农桑汇志
    山东，潍县北境土性胶粘，惟种五谷烟草南境黄壤极与花果相宜，所出之桃李杏柿林檎酒畔憷嫫咸医晕陡仕足为他县之冠，今届诸果成熟有用火车运至青岛销售者，哈密瓜尤为特出，惟不能由火车转运。近闻招远文登栖霞海阳荣成等县开垦荒地极其踊跃，委员督办尽力所有荒地已垦成三分之二。栖霞山多田少乡民於山上遍栽柞椽等树以备喂养山蚕，所出之丝名曰山丝，以之制纟由亦颇坚跞校凡养山蚕於春日拣茧产蚕至五月结茧者是为春茧，於初伏日拣茧产蚕至八月结茧者是为秋茧，惜民皆拘於成法，但知选茧之极厚极大者留为蚕种，於择蛾拣子一切新法概不研究，以致蚕瘟递生传染甚重，今年养蚕者蚕甫送至山中仅十余日，竟至林空如洗到处皆同蚕户俱■赔累。
    河南，祥符县荒地甚多近日汴抚谕清源局遴委干员分赴四乡清查办理垦荒。
    江苏，省垣前设蚕桑公所招民领种桑株，惜无广场试种，前有某员禀准江督将新造三江师范学堂东首荒地数千亩收入大兴种植，由官督办定名为江南树艺公所。
    浙江，艮山门外直达钱江一带，均系无主之地，兹有人禀请承领一千亩照则认赋设立农桑会招人开垦，分按地势种植桑麻禾果类，如桔槔戽车诸具悉用东洋新式利便之器，所需次本拟集股分五千金并牧畜饲蚕。
    福建，农桑总局炎广开风气起见除委员收发蚕桑外又谕董二尹赴乡推广劝导，二尹曾自备资斧於癸卯十月初十日就凤山寺开局兴办，闻有某员尤费经营并谕陈董两绅会办，董二尹接谕后即赴各处开导，且自行捐资购桑分送五万有余，从者三十有三乡近闻民间互相栽种遍野桑阴，今春秦佩鹤学使按临该郡以该职员董庆余劝办蚕桑，并捐资分送桑秧，足见留心时务实事求是甚为嘉奖，董二尹蒙学台嘉奖后尤振兴精神商於各绅董云桑已栽种蚕可迭兴，当保送在地生童若干名充入总局办事，旋蒙该总局督办何黄两观察抽选艺徒在局肄业，该绅等又自行赴局禀请一切。
    四川，成都内城隙地甚多，前经某将军设立蚕桑局一所，劝谕旗民种桑钅司蚕，现在大有成效本年并设局投卖蚕茧云。
    蒙古，内蒙古伊克昭西乌兰布通二盟及东西河套，山西缠金等地经民间私垦大半，现在官为经营一律垦成膏壤，所了谷米以萨托清等厅太汾平蒲各府收买为最多，然亦有水地旱地之别，近则开沟筑渠引泉灌溉颇著成效。
    ◎各国农桑汇志
    缅甸，缅甸今岁禾苗甚旺，近海低洼处雨水调匀，一无灾害腹地，虽时有风旱之患然亦无大损伤，近来垦熟田亩年有增添，前不过一千一百三十五万五千六百十四英亩，今则增至一千二百五十九万五千一百五十六英亩，该处斯维薄紊性谛斯た凿，合计水田增多一百余万亩，旱田则增多二万有余，畜牧亦增多数倍云。
    韩国，韩政府现已决定将许有荒芜地及矿山等特权之农矿会社解散，已命其宫内协办朴镛和告知驻韩日使。日本在韩所设之荒矿公司现已撤回。又日本招募韩工一事乡民闻之皆甚愁虑，因将来韩国工人必致因此缺乏故也。日人要求韩国荒地一事韩人仍力拒之，而日政府暂时亦不逼迫。
    美国，本年美国各地种植棉花之面积共有三千一百七十三万三百七十一依葛之谱，比诸昨年实增二百八十二万三千十六依葛，盖缘去秋以来棉花价贵，以致农户开垦荒芜播种棉子或弃烟草糖蔗而植培棉花者亦有之。
    ◎中外渔业志要
    江苏常镇道郭月楼观察现札饬所属一律按照准行之张殿撰所定渔业章程妥筹兴办。
    韩国平安黄海忠清三道之捕渔权让归日本一事，现韩政府已会同日使订定专约数条如下，一日韩人民来往两国海滨捕鱼均已画定处所，韩以平安黄海忠清三道沿岸之捕鱼权特许日人，日本当即以伯耆因幡但马丹后九州沿海等地之捕鱼权让与韩人。一日人在该三道沿海捕鱼期限自光武八年六月四日起，以二十年为满。一韩民在日本伯耆等地捕鱼期限亦定同上之年限。一日本渔民不得犯韩人已业渔业之所，若一有妨害立即惩罚，其肆行暴举者押交附近领事严加处办。一详细规则悉遵捕鱼章程施行。
    ◎各省矿务汇志
    北京，近闻英使在外务部会议将开平煤矿准归华英合办，由直督派精於交涉之员前往开平办理。
    直隶，房山县属琉璃河西南三十里三流水之宝金山金苗甚旺，近有景某自备资斧延请矿师前往勘验，所产甚佳，且有矿穴六处验系前代矿穴，曾经封禁并有原设石埝随将金沙试炼其金甚佳，　闻已赴外务部商部禀请启封开采。
    山西，汾阳县西南孝义县西北接壤处煤产甚旺向由两县人以土法开采，遇水即废如贤者村煤矿初来采煤多而佳，后亦以矿井积水而废，今各国游历人员多往该处探察邑尊莫大令谕令本城商富集股开办煤油公司，旋由某绅出而设法集股矣。
    江苏，句容所属龙潭煤矿由官商合股开办，现已出煤查该矿仍用土法开挖，其地离江口甚近，故贩运颇便惟所出之煤土名软白灰大块极少，力亦不足凡制造厂均不合用，仅代柴薪水气多而易熄故销场未旺。
    安徽，皖省矿务前经孙中堂奏准自行筹款兴办，并请饬派袁观察大化前往办理，现袁观察已带同西国矿师亲赴寿州一带查验矿质，拟设总局於徽州，并酌设分局数处。
    浙江，前河南光山县林大令圣蕃近拟与某国人承办浙江矿务，拟在商部通禀请办，已由商部咨行浙抚听候核办。
    福建，闽省大吏派员前赴上游各府查矿，所有全闽矿产若干系何府何县何城何乡分别已办是何矿质一一详列一表咨复注册备查。
    四川，朱别驾大镛前奉川督委开芦山鱼施洞银矿，闻已办有成效曾解有银质四百两，未化分之矿质一块入省呈验。
    广东，粤督岑制军曾建言筹借民款三百万以备开矿筑路及创办自来水之用，惟急难集事现特札行善后局出示晓谕粤人如查有矿山一律准其挖采，矿质呈局试验，开办一切人等不得违抗云云。
    ●第九期・商务
    ◎论中国宜保护商务（录甲辰六月十四日时报）
    今日为生计竞争之世界稍明时势者类能识之，故各国近日所持政策莫不先争商业界之战胜，以为立国之第一要义，非无故也。我政府近亦察天下之趋势特设商部以谋振兴吾国之商业。所谓识时务因时善变者非耶，虽然吾国民之天性善於经商，天下既有定论矣，顾何以数千年以来吾国商业之不发达竟如彼也，噫吾知之矣，往者中国之宗教家政治家皆以言利为诟病，凡与於商界者谓之末业，鲜不贱而抑之，呜呼此实吾国民生憔悴国力萎敝之一大原因也。夫持贱商主义者在昔闭关之世，各种族不相往来自为强弱，自为消长其病柄之害或犹未大著，然於生产消费之调剂已不能得其平均之率，况於今日航路大通铁道四辟，其与我交通者皆有挟而求，语有之巧者有余，绌者不足以今日商界幼稚商力凋敝之中国与彼工商业发达极盛之国，并立於商战剧烈之场，比权量力犹以鼷鼠迮猛虎至则靡耳，宁复有政策之可言耶，今请举西方现行商务之政策与东方世守商务之政策两两比较，其孰得孰失不待智者而后决矣。
    一，西方谓商业为和平战争，商业不盛即国无自致富强之理，东方则谓商业过盛即习为奢侈，不复能保持久远之和平。
    一西方以兵力增进商力，凡兵力所到之处即为置设通商法律，东方之用兵常与商务为反比例，非徒无益而又害之。
    一西方以商能兴利有殖民之功，凡所以增长商业之进步者无不奖励之助成之，东方则谓商人专思利己无益於群，乃抑勒之不使过度。
    由是观之东方之国自古无钜大商业，非其民之不善经商，乃由国家政法社会习惯均有所以贬抑之束缚之，故致此耳，虽然西方古时其贱商之弊岂不与中国同出一辙哉，惟其进化甚速不与之长此终古，故能一跃而登於文明幸福之乐地，而遂使东方人不免有望尘不及之叹矣，今更取西方商业之变迁而言之。
    当欧洲西罗马全盛之时，其人民以强武好斗为习俗，不知研究商业社会制度，又分贵族平民两等，贵族食税衣租无所事事，平民供给如奴隶，而无完全治生之中级人民虽有修官道置邮局立银行之种种善政，大抵不为商业而设，洎乎封建时代耶稣教徒势力浸盛，又持财产共有主义强平市价，禁止息利理想虽善，而於商业犹多滞碍，是犹之抑制时代也，嗣后义大利自由都府，汉沙同盟市府更崛起於南北欧，划市区以通交易不使政府干涉，盖渐趋於放任时代矣，至十四五纪以降舆论皆以自由贸易为不刊之令典，而斯密亚丹原富之著，主张商业之进步不应抑制而贵放任，其势力遂磅礴於今之世界，未几而穷荒岛建为独立邦，未几而古帝国夷为殖民地，沧田贸变殆莫不由此商业膨胀力为之媒介，故窃谓去抑制而为放任者所以凿通商业之障也，进放任为保护者所以扶助商业之成也，今则国际交涉因商人之利益而起者十居八九，会议所可与议院相通，领事官直为公使之副，一私人之讼端债务动辄以国力争之，夫岂非政策之又一变耶，然则东方之国苟欲振兴商务舍保护政策，其道又奚由。
    且夫东方之国未有大於中国者也，而语其商业则无可比数矣，历代政策除搜括货税外绝不知奖励为何事，岂有所谓放任者耶，放任且不得况於保护哉，不放任不保护则惟有抑制之而已矣，假令其实行抑制之法无分於内外国人，虽愚不可及犹不过一社会之生活，无与於他社会之生活，他社会权力亦无衅可乘，乃又喜功好名务博柔远之虚荣，承平无事之日偶见边关海港间有一不相习之番贾来此，必竭力诱导使之贡献方物，或更为铺张扬厉之辞以欺后世，史编所载大抵斯，迨其来集愈多遂跋扈不可复制，因之边衅开而国力耗矣，所以不能相为抵制者实由待本国商人如制佣奴，而待外国商人如奉骄子也，前车已覆后车弗鉴，何必远言唐宋元明之故事哉。以近事考之历届通商条约皆言彼商人之来中国者，当如何待遇如何安集，其於我商人往彼国之事，则略不道及，故百余年彼有来航我无往舰，偶有一二提倡远商之人彼必竭力抵拒，如曾惠愍运货至英羁留不得登岸，幸争得之亦大亏折，可为殷鉴后之人犹不悟，驯至今日以有美人禁止华工之恶果，而又不清其界限，至并华商而亦牵入华工之列，增多方之困难问题而我外部及驻美钦使，并不闻有实行保护之策，然则中国商业之前途其尚可望哉。
    比者政府亦稍稍思为改良之计，立商部建商会研商律，其推行政策殆必取於保护无疑，然西国之保护也，从放任而生，中国之保护也由抑制而变，取径虽捷而其间陵踪舛误之处难以枚举，即商人亦不能深信不疑何也，彼固素未享受自由之幸福，则兹之所谓保护者亦犹抵制之幻影耳矣。否则如前举比较之三事，一为和平由商人有进取之能力，二为兵事由国家有确实之后援，三为殖民由国家及商人有共同之资产，三者有其一则足以自存，有其二则足以排外界之竞争，有其三则可以衡行於生计竞争之时代，而永永保其人民自由生存之幸福，并世大国若英法德美，若东方之日本，皆其行之已有明验者也。我商部诸臣其宜知所取法矣。
    ◎论葡萄牙商约之宜注意（录六月十九日中外日报）
    商约开议至今已及三年，英美日本三国之约业经订定，今所议者为葡萄牙之约，其要求之事辨难之方，外间一无所闻，盖与前议英美日三国之约无异，夫以各国之立宪政体而於外交事情犹有专尚秘密，不即令国民与闻者矧中国乎，虽然害每中於所忽葡约之事为众人之所不察，而其患或有不胜言者，此则先时之备不能无以抉之也，按葡萄牙之於中国其商务甚微无足道者，今兹所订虽名为商约，而其本意实在澳门之界务不过因界务以及商税等事，此不问可知者也。故各国商约之多弊犹仅蚀我利权，而葡萄牙商约之受亏或将至於失地，其可虑有若此者，则较他国之议约尤当审慎出之者矣，考葡萄牙在十六七世纪之时海权极盛，其租借澳门之始已在前期，当时为之奏请者疆臣林富也，其租金每年银五百两，自明以来按年交纳，而道光二十年以后渐至无著，中国亦不甚诘问，及光绪十四年以稽查洋药入口之故，不得不在澳门设关，遂与葡人立约许其永租澳门，而中国得在界内设关稽税，顾自道光末季以迄光绪十四年，葡人欠缴澳门之岁租统计之不下三万金，订约之际曾向追索，而彼坚不肯认亦遂置之，然明时所租之澳门仅有一区之地，其陆路犹恃旧时关门以为之限，而历久不察此至订约永租之时，始知葡人拓地不已，已及关门其所守者远过前明所租之旧址，於是当事者之意以为既不能逼使还我，则不如竟不划界，盖不划界则犹未明许其拓地，若划界而不能争还所拓之地，则在中国似已承认其永占矣，此所以十余年来迄未划界之故也，不知当初若遽与划界，则所承认者尚在关门以内，而两国之间既有一定之明限不难杜其以后之呆觎，今既久未划界葡人愈无所顾忌，历年肆其蚕食微闻光绪二十三四年之间，其所侵占之地已越关门之外，此门外附近之地村墟人民不下十余万，每苦其侵陵有望厦村者最称富饶，人数尤夥亦在葡人推广范围之内，其地居民屡以其状诉之粤省大府，大府固不敢问亦几不能问，此则又非弃地之时所及料者矣，然所谓以澳门永租於葡国者，固指陆地而言未尝及其附属之海岛也，乃闻澳门旁面之大小马留洲岛与对面之大小崆俚海亦久为葡人收入其权力之中，此其用心良有所在，盖马留洲岛虽近岸水浅，然为中国拱北关所在之地，此关即所以专查洋药入口者，（按所以弃澳门者本因欲在葡人租境借地设关之故，而此关乃不必设於澳门仍设於澳门附近中国自有之海岛，则当日亦何必定弃澳门此诚不解。）葡人所以欲得其地者实有不愿中国设关之意，而不复顾其所行之事，与前割弃之本旨不符也，至於大小崆倭降赫与澳门对岸相峙，其间海道宽深为航行必经之地，葡人若兼取此岛，则正与英人於香港对岸据有九龙同例，而澳门与此岛间之海权遂为所执，（或谓此两岛於光绪二十四年之春曾由粤督派兵驻札，并商令葡兵退去，然今已事隔六七年未知情形有变否。）广东一省之海口凡有六门，惟虎门一口最深，（其余各口则必潮长舰始能出入）彼攻我守皆不出此，而港奥两处之海道皆分向於虎门，今者香港海权已为英扼，若使葡国更握澳门之海权，不知一旦有事守粤者固将何恃也，夫此数者之患记者能知之，此数者之事其果列於商约与否，则非记者所能知，然葡约之必为界务，界务之要又必在此数者，则更无疑义者也，议约之举异於要盟，今日适当辩议之时正不妨深究其得失，孰髦际未审若何，而瓯脱之间要不可忽，所宜注意之端无逾此矣，当局诸公其亦有取於刍荛乎。
    ◎湖南巡抚赵奏长沙开设商埠请将盐法长宝道兼充监督并请颁发关防摺
    窃照湖南长沙开设通商口岸业将筹办情形并请发经费银三十万两，奏明在案兹值开关在即举凡税务及华洋交涉事件在在均关紧要，自应查照各洋关成案设立关道，督办即作为长沙关监督以专责成查盐法长宝道本有管辖地方之责，向驻长沙省城若令就近兼理最为合宜，与各省巡道兼充监督事同一例，如蒙俞允所有一切设关征税暨交涉工巡事务自当督饬该道妥为经理，应请饬下礼部铸造长沙关监督之关防一颗，只领开用以昭信守，谨奏奉朱批该部知道钦此。
    ◎商部议覆修撰张謇盐业公司片
    再整顿商务莫如筹办各项公司庶兴实业是以臣部拟订商律，上年十二月间先将公司条例奏请钦定颁行在案，兹据江苏在籍翰林院修撰张謇条陈中国制盐多本旧法两淮灶户皆系零星散处，故枭贩无从堵截劫盗，因而日多查两江两淮皆有缉私兵勇名目，而枭徒所贩之盐几及官盐之半，且占及浙江引地枭之胜官者在卖无税之盐，即以敌官防枭之法官惮於变法，则藉有名无实之法以苟安盐法败坏，至斯已极枭盗之祸且蠢，然而未有艾后患何可胜言，职博访周谘求变通盐法之计佥谓盐弊在散救散，莫如聚众之法，惟有设厂造盐仿日本制盐新法不但工作易分勤惰亦耳目便於周巡，虽有枭贩大帮亦无从捆载，而去灶丁聚处厂中更难显然偷漏无私，则枭於何有无枭，则防於何有此外如煎法运法销法一切准公司酌量更易禀请盐政立案，凡向之贩私而占引地者税可骤增向之为缉私而多费者费可递减，合两淮产盐地计之一出一入殆可岁省数十万，若虑近来商力已疲如再令改设盐厂未免力有不逮，何如改为盐业公司一切新业亻尽旧商先行入资，所短补以新商商力既齐群情自奋，此该修撰所陈盐业公司之办法也，臣等窃惟中国地势东南濒海延袤七千余里，鱼盐大利世所著称，自中外交通浸成商战之局，若我内地华商及时联络奋兴，多集公司与之角胜，则中国固有之利尚不至见夺於外人，今张謇请办盐业公司实为自保利权起见，该修撰经理通州商务卓著成效，其才品声望亦久为当世所推，拟请准其在江北一带招集商股按照臣部奏定公司章程妥筹酌办，一面由臣部咨行南洋大臣，江苏巡抚转饬该属文武各员实力保护勿得稍有漠视，著该督抚查照该修撰所陈办法劝谕绅商分别筹议以振商务而辟利源，谨奏三月初一日奉上谕商部奏据江苏在籍翰林院修撰张謇条陈盐业公司办法，拟变通盐法设厂造盐一切煎法运法销法由公司禀请盐政立案等语，两淮盐课为币项大宗关系重要，著魏光焘督饬运司将所陈各节妥筹议奏原片，著即抄给阅看将此谕令知之钦此。
    ◎商部申明洋商在内地设厂与附股系属两事不得牵混误会咨各省查照文
    光绪三十年四月初十日接准外务部咨称，准南洋大臣咨称前准商部咨奏定公司商律咨行钦遵，当经饬刊颁发惟查内地制造为华民生计所关洋商垂涎已久，并详查往岁议约电牍经刘前大臣暨湖广督部堂张商约大臣（吕盛）与英使马凯坚拒力驳始克限，以口岸因商律内有准洋商附股而未分内地口岸是以复请商部核明条约申明商律五十七条意义，以免误会就事论事商律系属内政交涉须凭约载，只须於原条内中国人下加在口岸三字即可划清界限，或另文声明是条应仍参照约章办理，以后遇案各省即不致误会，外人亦无从藉口，今商部以历稽约款华公司无不准洋商附股专条，此语诚然惟事体无穷，约载有限两国交涉所以必须立约，原期彼此有所遵守，故凡洋人通商只能凭约办事，若为约载所无即非分所应为今若以约无专条当予照准，此后交涉势必漫无限制，又查设厂制造约内既载明洋商在口岸即系予以限制，凡口岸以外洋商不应设厂，即包括在内本不待再行载明内地不得制造字样，始可禁止既不准设厂即不能准其附股事系连类而及历约所载诸如此类不一，而足即如辟口通商始於道光二十二年，江宁旧约该约只载沿海之广州福州厦门宁波上海等处港口贸易并无不准在内地居住开设行栈字样，历来洋商均系遵约在於口岸贸易即不能在内地开设行栈，以后各约凡有开口亦均未声明，是语凡遇洋商在内地开设行栈即属违约，立时禁阻不能别有异词，惟烟台约於沿江六处因准其起下货物，恐误会藉口特行载明不准在该处居住开设行栈，盖约载所准特行标明其地其事字样者即於准行之中仍寓限制之意，中外约文大抵如此，若谓该约未经著明内地不得制造数字律内即不能显言内地公司不能附股，遇有附股之案即不能执约阻止，则诸约所载洋人通商并无不准内地开设行栈字样，此后如有洋商合开行栈以彼律，此即难执约禁止，且所以不准洋商在内地制造者原因口岸制造之利已为洋人所得，华商势散力弱万不能再与洋厂争衡，惟就内地产货之处设厂制造为独得之利，即为华民命脉所关若不准设厂仍准附股亦复利为洋商所分与限制洋人保护华商之意不符，况华洋勾串影射事所常有，不可不虑苏省无锡现有洋商藉借本设厂至今纠缠不已，可为前鉴至约文虽专注厂税而设厂之地即限制於约文之内，商律既专注力保主权，而约内已保之权利似不宜再行分让於人英约第八款第九节洋商在口岸设厂制造之条是否只能限制，不准内地制造不能禁止附股，并内地华商公司准洋商附股利弊若何事关国计民生考究不厌详尽，不得不咨请指示俾有适从等因，本部查公司律系由贵部奏定通行各省遵照办理，相应咨行查核酌复以便转复南洋大臣等因，当经本部咨复南洋大臣所咨各节自系为限制洋人保护华商起见，惟其所论实未详尽本部有不得不细加申明者，查新订英约第四款载英民如购中国公司股票其当守本分，与华民之有股分者相同，又新订日约第四款载日本臣民与中国人民合股经营或合办公司亦应照其合同章程各等语，是洋商应准附股新约载有明文，所有议约之刘前大臣张大臣吕大臣盛大臣均系原议之人，约内并未声明有在口岸字样，诚以洋商附股与洋商自行设厂制造迥然不同，本部深恐洋商附股或有华洋勾串影射等事，故於奏定商律第三十八条载如无违背公司章程股票可以任便转卖，惟承买之人应赴公司总事注册方能作准等语，所以预防华洋勾串影射之弊，本部又恐洋商附股或致洋股偏重有碍华商利益，故於奏定铁路章程第六条载集股总以华股获占多数为主，不得已而附搭洋股，则以不逾华股之数为限，具禀时须声明洋股实数若干毫无遁饰字样，又於奏定矿务章程第十六条载集股开矿总宜以华股占多为方，倘华股不敷必须附搭洋股，则以不逾华股之数为限，具禀时须声明洋股实数若干无得含混各等语，所以预防洋股偏重有碍华商利益之弊，在本部实已力图抵制，今南洋大臣屡以另文声明为请本部窃维洋商在内地设厂一事为旧约所应禁，洋商附股一事为新约所准行，二事各不相涉若牵合为一转虑外人藉口，觜铪醺鹉肯陆簧嬷难正因外省州县不明约章，以致自生荆棘既准贵部咨称前因本部特再详细申明所有奏定商律第三十五条及第五十七条意义系指附股而言，并非指设厂而言，嗣后洋商附股均应按照商律第三十八条原文办理，并援照铁路矿务章程不得逾华股之数以示限制，事关讲解约章应请贵部详核声复以便分行各省备案等因，旋准外务部复查此事既经贵部详细申明，外省自不至於误会咨复查照办理等语，相应咨行贵督抚查照。
    ◎江南商务局详送开办章程请咨汴省文
    奉宪台札准河南抚部院陈咨据商务农工局详称案奉饬在河南省城设立商务农工总局，当经司道等於上年十二月十七日设局开办在案，查豫省地远江海民多固陋农事工艺守旧，而不知更新因鲜物产土货商情更形涣散，则此农工商三者自应急事提倡以辟利源，惟事关创始均无成规可循，如东南各省早得风气之先京都工艺官商两局皆已导我先路，所有各省办理农工商各局章程及各官书局，所刻有商务农工之书均应分别咨取一分以作本局准绳，应给抄录刷印堡本各请开明数目於咨取到后，由局照数汇交到各省局必能共谅借助之诚无不慨允理合详请查核分咨等情，据此查河南地处腹心民风朴质商务农工诸事尚待讲求，非博取成规无以为师资而导先路，因思沿江沿海各省风气开通办理农工商各局必已著有成效，凡厘订章程译刻书籍均希饬局分别抄录汇寄俾作准绳，如书籍应须刷印堡本并请开明数目即当照缴咨明查照转饬见覆等因到本部堂准此札局查明核办详咨等因到局奉此，兹将本局开办章程二十四条抄录清摺，连同前出商务报三十七期一并具文详送仰祈宪台鉴核转咨，计开江南商务总局章程，明商律，一凡借本及存人资本与纠立公司营运商业者，如果侵蚀资财托名亏折专支滥用倒闭卷逃，一径被累人控告审实先行遵照商宪前次批准章程，将亏欠人先摘顶戴归案讯办，仍遵此次户部刑　部奏定章程勒限追欠，逾限详革定罪追欠於缴到欠款内十分提一归局充公。一凡以低伪货物假冒招牌仿帖有碍本人声名事业，当经本人查获实据控告审实按诈伪律分别所冒事业大小本人受累轻重办理，其代作牌帖人分别知情酌量查办封罚款项充公。一凡商业行户藉势争利把持市面，经人控告审实按律分别罚办，罚款充公。一凡因商业先在地方官衙门涉讼书差苛索有据，一经控告到局即由局移行地方官覆审得实追赃给还本人，仍按情罪轻生由该管州县分别惩辨，如涉回获申详通商衙门察究。一凡商贩经过关卡货物照数遵章完纳税厘外，如有司事手巡丁藉词加载隐漏留难需索，一经控告到局即由局移提司事巡交地方官审实追赃给还本人，仍按情罪轻重分别惩办，如该关卡庇护或地方官瞻徇申详通商衙门察究。一凡华商与洋商因钱财涉讼者，由本局律师随时会同租界发审委员审明分别办理，其律师讼费随时由商自行订给。开商学一凡商人愿仿西法自行捐赀设立学堂讲习商学者，报明本局立案俟有成效分别捐赀多少照章详请商宪奏咨给奖。一凡商人子弟在本国商学堂毕业愿往各国考察商学以求进步者，由本局详请通商衙门给予奖牍咨送驻札各国出使大臣送该国商学堂学习，一面呈报总署立案，俟该学生毕业咨回作为本局考察，商务员司来往资斧於本局罚充公款内酌量拨给，其在外洋商学堂火食零用仿照西例学生自备。广商报一凡有关商务谕旨南洋及各省商务奏议，并本局公私池分期编录。一凡进出口货物由税务司按旬申报，由本局详译以便年终查考。一凡中外市价商情据各业市单各州县商民函报及各国报章择录随时登报。一凡西人专门商学商法及理财富国学等书分类附报译编。一凡每期商报除宁属各州县由本局札发外，其苏安西各属详请商宪札饬各该藩司分别转发大县十二分，中县八分，小县六分报费由各藩司汇解本局。一凡日报刊登条陈章程及各业告白外来登报者照申报例收半价。通商情一凡江宁上海各商业向有公所各公所董事除报明本局给谕外另立一总公所，由本局举总董六员各公所分举一员，常川驻所以便议事，如各商业有妨碍不便之弊及推广可兴之利，准报由总公所随时来局陈明商力。一凡通商各埠及各州县商业如有利弊随时由各业公所董事条陈酌量移商，各该管地方或禀商宪察夺施行。錾淘匆环步安西各州县物产何物最良廛市销行何物最畅，何物最贵由各地方官查明，於行文后三个月内造册呈报，以后按年冬季造报一次。一凡江安西各州县如有精巧工匠家传专们艺术及以新意改良能抵外洋者，由各州县报明准将所制器物呈送本局验明，详请通商衙门给予奖牌咨呈总署存案，并酌定专利年限。一凡农植物产工作器皿行销外埠而本处偏僻道路不便及衙胥卡役刁绅劣监需索现费，准其报局查实以凭核夺。一凡某处物产仿西法制造各项用物如制茶压油纺纱打米造纸造糖洋碱洋胰洋烛洋火之类，各该处官绅商民报明查实准创议人承办，视物大小傍予专利年限，大者十年中者六年小者三年，限内续办者报明酌定查办。合商力，一凡各业皆应用大商包小商之法各立公所，凡货物牌号高低随时由各公所董事会同各商及总公所总董详定价值涨落公议定夺不得任意抬价跌盘。一凡能立公司创成一业抵制外洋须官保护者，创立之始报明本局立案给予凭照随时保护。一凡创办公司商业有关民生利益一时商力不足者，报局查明地方官及刁绅劣监从中阻挠者，准其随时据实呈明本局以凭核办。一凡能立公司创成一业开通风气抵制外洋者分别利益大小及资本多寡详请商宪，照章奏奖以资鼓励，以上所定章程系本总局拟移呈请督商宪批准施行，但商务头绪纷繁恐未详尽，嗣后或本总局有增补之处或各业商人条陈所见随时斟酌续录。
    ◎湖南长沙通商租界设立巡捕总章程
    一长沙省城业经大宪设立工巡局保卫商民，所有通商租界内并沿河一带巡捕各事宜由监督税务司会商办理。二巡捕衙督捕应用洋员由工巡局选举，如该督捕不能尽职暨功过等情由关道会同税务司办理。三地方官应派一员办理会审公堂各事。四巡捕差役应用若干名均由关道核定选派，至该差役应如何梭巡察捕穿何衣裳用何器械及定每月工食，并后来增减裁革等情，均由巡捕衙督捕办理，该差役一到巡捕衙内所有日夜轮班听差查拿匪人禁止赌博斗欧吵闹等事，悉当恪遵督捕驱使，若遇不常见之事当随时报知巡捕衙查察，再各差役住宿饮食均在巡捕衙内不准另住另食，不准随意乱走不准私受贿赂，不准擅行拘放，不准强买物件，不准勒索银钱，不准假势吓诈，倘有商民控告巡差应先将情形声明巡捕衙，由督捕查明果系巡差不合即行照例严惩，又凡属巡捕衙人如督捕及司事差役等只应照办分内公事，不准另办别事暨买卖等事。五查办洋商或洋商雇用之人，或在洋行内居住之人督捕宜先函请领事官发给印票始可照例查办，华商犯有事故即由巡捕衙督捕出票查办，或有殷实正人指报犯法者虽无印票巡差亦当即时拘拿，或巡差眼见不法之人或明知是犯法之人，虽无印票亦当即时拘拿送交巡捕衙核办，以免转折潜逃，再如些小之事查照各通商埠章程该犯愿出银抵押者巡捕衙督捕可以随便酌放，俟审案时该犯一经到案即先还原押之银后审所犯之案，倘该犯逃案不来则其原押之银即行罚充入官，又当应出押银之时设或不便准其请保仍立册报查。六通商界内华民案件归会审公堂审判，巡捕衙督捕坐听，洋商案件查照上海会审公堂原订章程第二款，凡遇案件牵涉洋人必应到案者必须领事官会同委员审问，或由领事官所派之洋官会审，及第七款所载有领事之洋人犯罪按约由领事惩办，其无领事之洋人犯罪由会审委员邀请一有约国之领事公商酌办，又凡为外国服役及洋人延请之华人如经涉讼，由该委员将所犯案情移请领事转饬该管洋人将应讯之华人立行交案审问时准领事或所派之洋员来堂观审，如无牵涉洋人者不必干预，再案内如有罚办银两应送官银号收存，由关道会同税务司商酌核用。七各国领事官如有案查拿该国人民无论在船在岸均可函请督捕派差帮办，该人拿获后督捕即照第五六条章程办理，督捕有案请於领事官亦然。八通商界内华洋各商如有不守应遵定章之处，巡差看出立即报知巡捕衙查办。九通商界内倘遇回禄不测等事巡捕衙应立即派差到该处该拿匪人保护一切，惟值班巡捕之差不准擅离原派之处。十巡捕衙所办案件宜立册簿编号，将何年何月何日何时何国何人所犯何事，或系告发原告系何国何人所告何事并何样办法均当随时一一注明以备查核，再此册如有官长或殷实正人来衙请看均宜与阅。十一凡犯人在所每日每时应给饮食等物，均由巡捕衙督捕备办，至於收犯之所有官长殷实正人来均准游历察看。十二巡捕衙应需一切经费按月由关道送交税务司转发督捕散给各人，所有经费支放帐目由督捕开具清单送请税务司查核签字转呈关道查核备案，其每月罚款银两除开单呈送关道外应另开清单张挂衙前俾众周知。十三以上总章十二条系属试办，如有应更订者可随时更订。
    ◎湖南长沙通商口岸租界章程（内两租界外租地章程）
    一长沙通商租界定於省城北门外，所有应需地段南以城为界，东以定修之铁路至新码头为界，北以刘渭河，西以湘工为界。二通商界内地基分开等第定价给租，一等地每亩每年租银二十五元整，二等地每亩每年租银十五元整，三等地每亩每年租银十元整，并每年每亩应完钱粮二元，不分等第，凡租此地者不另完别项租，所有各商应缴之租银钱粮由长沙关税务司每逢西历正月初一日起向租户照数代收，送交监督即发官收之印单粮串转给租户，惟本年内之租银并次年之钱粮必须於西历正月内一律完清　，再租界内各住Х峭甑刈庹咭嗑享租界章程之利益，每年应完工部局捐银按其所缴房租银数每百捐四分季，由税务司代收转解。三通商界内各国商业工艺皆可照租界暨工部局等各项章程租地建造房宇栈房，凡所租各地必须先由地方官收买后转租不准业户与该商私相授受，但洋商租地应禀明领事官，华商租地应禀明税务司，先备租地准价一等地每亩准价银二十五元，二等地每亩准价银十五元，三等地每亩准价银十元，并备自禀明之日起至西历年底止，应完之钱粮交由工部局核发准单，华洋商领单呈请税务司领事官照会监督查照单开印发租契，洋商之租契发三本，照请领事官登册画押，一给租户一存领事署一存监督衙门，华商亦印发租契二本，一请税务司转给租户，一存监督署至於租地每名不得逾十亩，每亩定规七千二百六十英方尺，倘必须大地应照章禀明而行。四租契以三十年为期，期满换契仍定三十年为限，当换契时租银不加钱粮可与各国领事官酌加，如到限满仍可由地方官设法转租，如期满未换契或过一年租银钱粮未缴清除将该号租契注销外产业并归中国。五买地挪房迁移坟墓等事皆由监督作主，外人不得干预。六通商界内凡起造　房屋必先请工部局核准方可兴工，惟各种制造枇兜瘸Р蛔荚诒咀饨缥髂隙文谏枇，不准搭盖草屋，并下等板屋恐易引火致害，别人类如火药炸药一切有害人身家财产之物概不准收藏夹带运送，又火油一物必照特准章程方可囤集，又工部局可随时酌定规条晓谕，如屋要坚固沟要洁净及各户内有何污秽妨碍应即屏除等情以期保护平安，再各户有何修造动土关系公众之事，必先在工部局请领准单以免遗误。七各国商民在通商界内侨寓中国地方官自应按约保护，所有工程巡捕各事宜暨各项章程由本省大宪请税务司与监督会商办理，倘敢有违一经查出各照本国律例惩办，惟约束商民章程由监督照会领事官酌定，八通商界内工程由监督会同税务司办理，惟应修各官路码头等处随时载明，长沙通商口岸图说凡有碍官路等各房产地方官自当照定章估价收买，该业户等务必推让迁移以便公用，至於各商在本通商口岸码头报关上下并过载转运等货物应照已完税银百两者捐收二两，以为建造码头修理官路之用。九通商界内若有转动之工程当按各项租户派捐一切事宜归三处会商办理，一监督与税务司，二各国领事官内自举一位，三地租户房租户公举一人，惟房租户每年捐银在二十元以上者始可应举。十租界以外沿河地段原不准租用，兹因长沙通商租界沿河一带目前於轮商贸易尚未便利，特议於关章所定起下货物处之沿河地段，即自永州码头起下至西门鱼码头止，准各轮商报明租用，惟此处既非租界现有各民船码头概不准租用，并不准稍有妨碍民船湾泊上下等情，凡毗连民船码头之处一有华洋商来租购或改造时则该码头左右应各让大不过一丈宽之地，由官收买以便放宽码头走道等用，而利众商。十一凡租此沿河地段办法准各商迳向业户租用，每名所租不得过二百五十英尺，惟所租之地每亩每年应完银十五元以抵官定左右华民各项税捐此款照第二条内开，由税务司代收转送至租定时洋商必须禀明领事官华商必须禀明税务司，以便转知监督备案。十二此等沿河地段窄狭，兹所以准租者专为便利轮商之用，若各商之住宅暨制造枇兜瘸г蛴ι桁锻ㄉ套饨缒冢又此沿河地段以城墙为止，但沿河上原有之公共纤路走道，租户不得侵占至窄须留十五尺宽庶几彼此有益。十三凡沿河一带租户各项工程如修码头筑舭岸等事，必须先禀明新关理船厅转请地方官核准方可动工。十四凡租契当转租之时即由承租之华洋商将契呈请税务司领事官照送监督盖印施行。十五各国官民所需之养性园一处义山一处，由中国政府选定合式之地，至办理该二处之经费则应由本租界内各洋商自筹备办。十六凡有益地方畅兴商务等各善法，中国政府甚愿照办，惟此等各善法或由领事官或由各商会请於监督暨税务司皆可随时酌夺转达施行。再各国商民有於本章程未出之先先行租定各地设立产业者，仍应遵守现定各章程，如有应改之处由地方官照会领事官酌夺务期一律以昭公允。
    ◎汉口商务局拟设传审公廨章程
    一汉口商务局附设传审公廨专为代追武汉商贾积欠而设，不准管理地方别事，并不准代追民欠以示界限。一公廨传审武汉欠户必须商董三人公请传案，始由廨员签票派役协同地保往传秉公讯办，不得率意传审致滋拖累。一欠项在本省者由局迳札各该地方官就近讯办，如三月不结再行札催，经年不结者由局援引商部新案详请撤参，俾资考铩Ｒ磺废钍在三万两以外者先将汉口经手帐款之人交地方官收管，如系外省一面详请督抚宪咨明欠户原籍札行地方官查拿，倘数在五万两以外先请电咨原籍查封家产以备列抵，俾欠款者知所警戒倒塌自少。一商业欠户究非无赖流民可比，公廨传审后如抗不遵断必须交地方官管押者应分别三等，一等者由商董保出责令住镑商业公所派廨役看守不准擅自回家，二等者由局集资设清款所谕令商董公同派定所役数人常川照料归廨员专司收放不准私释。三等者即交地方官管押以凭限追，似此分别办理既免羁禁之苦，又有羁绊之戒似较严切。一民间词讼列入月报功过綦严商务案件漫无稽核，未免向隅请自设立传审分廨后分别自理外结两门以廨员审结者为自理，行外州县传究者为外结年终汇造已结未结四柱清册报明督抚宪查考，如一年内能审结商局行查之案十起者详请记功二十起以上者另行专案详请，本委优缺以示奖励，而资鼓舞。一近年各商号每遇倒帐即倩无业洋商教民贿买照会各国领事官仅凭一面之词，即照会关道查追亦非持平办法，拟由廨员随时与各商董认真稽查，如真系与洋商往来者，由廨员查明禀局咨会江汉关照约办理，倘系假借洋商欺朦地方官者由廨员查明后禀局咨会江汉关照会领事官，将原案撤销先将欠项代追清款，再予以冒用洋商牌号之罪，似此分别真伪办案，既有定权交涉亦少，假借实正本清源之一端。一拟办各条试办后如有窒碍应增应减随时由局禀请更革，总以维持商业俯顺商情为率，俟商律颁出即按商律遵守。
    ◎各省商务汇志
    京师，商部奏请拟在上海汉口设立商务局，由商部遴选通达时务熟悉商情人员充当总办，令两江湖广两总督及该省巡抚派遣委员办理事务，若遇有禀请开办矿务或兴商立案者则令其就近办理，再由该商务局转禀商部，商部商标局章程前经各国公使干涉并英使之指驳，兹已设局开办，特聘日本人某驻局办事，每月薪水三百两，更由商部派两员为提调，又派司员六名在局学习，现日商之赴局注册者实繁有徒英商亦接踵而至，然皆京津一带之商人由他省到者则尚寥寥。英公使前曾照会外务部商改商标章程，兹探所拟商改各条今录如下，一第一条内载无论华洋商欲用商标者须照此例注册，此项字意义是否禁商人用未注册商标，如禁用未注册商标则於商约第七款不合，倘系各商标务须注册方能保其利益，亦应声明。二按照商约第七款内载由南北洋大臣在各管辖境内设立牌号注册局一处派归海关管理，各商到局输纳公道规费即将贸易牌号呈明注册细译，此款文义须将章程第二条内暂字删去方觉妥洽。三第五条所载存留三个月一节应展为存留六个月以便英商之在华代理者能与在英本行通信，四第十五条三个月亦应展为六个月，五第十八条所载随时刷印商标公报一节此公报应用华英两文，每月一次听由商人在海关购看。外务部近接日本公使照会略谓此次注册章程既经英使商改妥协，本大臣并无异议，亻尽可由贵部自行核酌施行，但章程原系声明试办倘日后敝国政府有何意见再由本大臣援照奉商云云。又闻外务部特照知某公使略谓贵公使前称此次章程须由商人核议等因，目下各商呈请注册者甚多实难再缓，现本部已会同商部拟於日内具奏开办，惟章程原系声明试办，倘日后贵大臣有何意见不妨随时商量云云。北京各商家均纷纷设立商会讲求所，现已有绸缎洋广茶磁等商先后择地赁屋一律举办。商部前曾饬各商筹设商会业已定议，兹闻金店宝兴隆袁君票庄蔚泰厚何君被举为商业代表人。商部近递封奏一件系重定办事章程十二条，其大纲有四，一曰立课程一曰定官制，一曰严赏罚一曰优奖励业经奏明立案。某国商人某曾於三月间在崇文门内二条胡同开设宝记印字局近赴商部纳费注册，当经商部批驳略云北京非通商口岸，按照条约不准开设店铺，该商呈请注册应不准行云。商部业已饬令设立渔业公司采仿英国拖鱼之汽船在沿海一带捕鱼，且护夜间用电光诱鱼入网云。
    奉天，锦州函黑龙江省城俄员宣布俄皇自由贸易之示，略谓自与日本开战以来此地货物之供给日见减少，价值腾贵凡尔商民宜体国家输运艰难自今无论何物弗准缺乏以期有济是虽尔等应输之忠爱，我大俄亦必有以待尔等也云云。烟台商家接营口商电谓日军占营口后已准中立各国商船照常出入，故催速装货物前往。
    直隶，出使韩国许大臣将韩国所开通商口岸咨明直督通饬各口岸商人一体遵照，兹将清单照录於下，设立领事驻札商埠仁川釜山甄南浦元山汉城，（即韩国京城）此虽未允通商开埠各国咸设领事贸易最盛之区华民市廛房屋产业较各国为最多，仁川领事兼管群山木浦釜山领事兼管马山浦甄南浦领事平壤城津（日本已设领事）庆兴（设国已设领事）现今允作通商马头之埠，义州龙岩浦以上各埠皆条约内允作通商口岸，此外未经通商口岸与约有悖晓谕内地商民未经通商口岸只能请照游历通商勿得坐肆买卖制典产业有碍交涉等事，即游历通商亦应先向领事请照以符条约，再往来商船於通商口岸蟮蒙么来历不明之人免致滋生事端，现直督已通饬各属并咨行各关照办。
    山东，济南府奏准自开商埠一节近闻已由商务局总办勘明西关外地段拟筑五里长二里宽之马路以兴市集。潍县城北之阙庄居民三百余户匪类颇多，近年知以贩猪鬃为业多获厚利，民间稍就安妥，盖该处为附近各州县所出猪鬃总汇之所，每年出口约值银四万余两，检束之功皆妇女为之，积有资财多者数百千少亦数十千不等。近烟台各商号由商会具禀东抚略称，由烟台分设旅顺青泥洼海参威等处之各行庄号，不下数千百家，今值日俄开衅口岸封堵商人之被困彼处者既无保护又无寄托身命财产两不可保，按查公法凡局外国商货财产寄在战地者均得开列清单数目报明该国外部，俟战事完竣后由其照单包赔，又此次所颁中立条规第七款内载我民人寄居战境身家财产均仰该国保护，不得夺其资财等语。今商民等寄留战地各口财货合银总数共计有一千一百八十七万两有奇，皆系血本所积，若竟任其沦没匪第商等数千百家无生活之资，於国家商务亦大有关碍，仰恳设法知会两战国援据公法比照各国成案，将清单先行存案实力保护，倘有疏失即按单索赔以维商业云云。东抚自受禀后以局外国商民财产，如因战事致遭扰去刂公法例得向战国索赔，历来欧洲各国皆系援此办理，此次旅大青泥洼海参威等处华商行店财产至有一千一百八十余万两之钜，诚於中国商务大有关系，特饬商务局司道传谕该商等备具详细清册，暨总数单缮成华洋文分别咨呈外务部商部等衙门转送两战国核准，照约存案以为将来索偿地步。
    江苏，江督魏制军前接商部来函请将扬子江一带商务实力整顿，并谕商人设立商会收回已失之利权，当即通饬一体办理，扬州各商业奉谕后已由商董朱式朱永桢武学义等邀集各业禀请以候选布经历陈君为扬州商会委员云。某英商近在镇江内地开设棉花杂货洋栈一所，事为常镇道郭观察查知以该处并非通商所在，此项洋栈实与约章不符，当即禀明江督魏制军札饬江海关道袁观察著即据约照会英总领事转饬该商遵照停办外，一面仍由魏制军饬令郭观察谕著该商将栈停闭以符约章。镇郡现有刘姓商人纠集股份在小码头开设合兴磨面机厂，特禀请常镇道立案，并请将运销内地之干面暂照值百抽五章程完税云。淮南各岸引盐向俟前纲之盐将次运竣新纲投资积有成数，即请接开下纲以接转运，历经遵办在案兹查鄂岸乙未春纲已据各商投咨缴价一万余，引在途未到环咨均可接踵，而至■值栈盐壅积场商待价济收盼望开纲颇为迫切，似宜接开新纲俾运商早日订买以疏栈引场商早日得价以济产收，所有鄂岸乙春新纲刻由淮南总局禀请运宪批准，定期六月十五日开办。
    安徽，安徽茶厘计设局十二处，其总局在六安州属{艹麻}埠镇会办驻霍山县城他如七里河八里滩舞旗河女儿街管家渡流波撞黄栗杪毛坦厂两河口固始县，凡十处各设一局，每年清明开局，白露撤局四五月间为春茶，六七月间为子茶，专销周家口一带为京庄采办之所，近两年来颇称获利，盖京庄与洋庄有别，洋庄销路其权操之外人价值低昂不能自主，京庄则凭行入户茶客各有把握，虽未能必操胜算然亦不致赔累，惟今年雨水过多价高货稀，较为减色。
    江西，江西景德镇创设磁器公司系经前抚柯中丞奏委湖北候补道孙观察廷林办理，业已两年专造洋式磁件为收回利权之计，近闻除自运出洋外又派员至上海设店分销以期推广。
    福建，福建办理商政局杨俊卿廉访文鼎近日统筹商政全局，拟分三期择要举办，第一期为振兴商政之基楚，就福建情形择其重要简切而易行者约有六端，矿务最为首要，现在既无矿师又无矿本，则莫如委派专员遍查全省产矿地方先由总公司标买地段所立号数杜绝外人呆觎，次则农工为商政本源，若制纸制糖之艺森林水产之学不妨先为肄习，今拟选派学生前赴日本以二人学制纸二人学制糖，二人学森林二人学渔业，四人学商务，共十二人路矿之学则比利时学费较轻，拟选派学生四名前往肄习，现在省峋炙则实行保惠颁布裁判章程力恤商艰建立商会选举董事总办等亲行接见演说，随时详细调查情形广发商业报告，推广钱局纸币以固银根，添厂加铸铜元以畅销路，统计标买矿产选派学生力行保惠商会演说颁发报告推广纸币共六事，现均逐项拟定办法分定细章办理，期以半年内次第共举是为，第一期第二期为发达商政之实业，约限五年前二年商智稍辟，则广设商务学堂多译商务书籍，商情稍通则纠集股本共开公司，后三年各项学生陆续毕业回国，则建设劝工试验所农业讲习所，矿务公司亦得实行开采之利，是为第二期第三期为扩充商政之效果，约限十年农业工业矿务货币皆有进步，商人之团体已大智识已高，然后开铁路购海轮以资交通充铁政铸金币以相抵制，是为第三期当已禀请闽督李制军候示只遵。
    湖北，由汉口迳运外洋茶叶於五月初九日由阿升哪船运往英国，计汉口茶叶二万八千九百担六十六斤，连前届给册总数八万九千一百十三担五十九斤，共十一万八千十四担二十五斤，九江茶叶九千二百六担三十五斤，连前届给册总数二万五千五百七十一担五十四斤，共三万四千七百七十七担八十九斤。
    湖南，长沙开通商埠一事奉旨允准外务部接湘抚电谓，自批准之日计算六个月将满定於五月二十八日开埠。
    广东，两广盐务由清厘局条拟章程改为官督商办，其大概办法一在筹发盐本亻尽数收买，一在就场作包分纲配运禀经粤督岑制军批准招集公司股本一百万元，在省城设立总局一处，各场设立分局九处，将来溢利酌定六成归官四成归商，一切银盐帐目均由公司经理，而以官为之督察承办，以十年为期刻已分布章程招商承办。汕头生意繁盛，且为通商口岸现商务局拟就此处设立商务分会，已照会湖北补用道萧永声观察萧部郎永华方廷玑司马李祖庚大令为汕头商务分会董理云。江门商人拟在江门关附近至埠内一带分段新筑长是以便通运，因该处开埠后日益繁盛埠后之荒地及对岸之海岸等处均有洋商出重价购买，故各商人亦急於合群自治以相抵制云，又云今年新会葵业获利甚厚，烟业则商家有利种植家平常而已。
    ◎各国商务汇志
    韩国，五月二十六日韩京电向来悬挂韩国旗而航行平壤镇南浦之船舶，均由总税务司蒲拉翁准许，自今以后各国均得悬挂其本国旗而航行该处是以平壤，现在业已开港已定议在万景岱地方设立海关。韩国商埠凡十今录如下，釜山民数四万四千，光绪二年开埠，元山民数二万五千光绪六年开埠，济物浦民数一万六千，光绪九年开埠。木浦民数三千五百五十甑，南浦民数五千，均光绪二十三年开埠，马山浦民数二万五千，郡山民数三千，津城民数一千二百五十，均光绪二十五年开埠，平壤府民数未详，龙安浦民数未详，光绪三十年开埠。
    日本，日本出口货之载往美国者大半皆非美国所有，按一千九百零二年载往美国之货计，日银八千零廿三万二千八百零五元，其中生丝计四千六百七十八万四千七百廿元，组织物计八百九十二万一千九百九十五元，茶叶计九百十二万四千零八十五元，地{艹席}计六百三十八万一千七百三十三元，米计五十七万七千八百八十八元，药材及化学各料计一百五十一万六千四百零一元，其余更有漆竹器等甚多，至生丝一种自美国创设织厂以来逐年添多一千八百九十三年，不过值日银一千一百零七万八千七百四十八元，至一千八百九十四年则增至二千二百四十五万七千三百八十四元，至一千八百九十五年则增至二千七百八十二万六千二百四十五元，至一千九百年复减至二千六百七十一万零五十元，（按是年销数独少，恐系中国拳匪作乱所致。）至一千九百零二年增至四千六百七十八万四千七百廿元，按日本生丝一门其出口生年共有五千余万元，除美国外其载往法国者在一千九百零二年亦有一千四百六十八万二千八百十六元。
    英国，英国进出口货西六月中均各增加二百万镑金。
    刚果国，非洲刚果国商报载该国千九百三年进口货值英金八十三万五千镑，较前年多百分之十五，出口货值二百十八万四千镑，较前年多百分之九，其出产如苦窳咖啡米皆日多一日，而橡皮一项尤为近年出口大宗，惟象牙棕榈油两种稍形减色。
    美国，美国农部调查一千九百年一年出口土产各货计值美金八百七十八兆零四十七万九千四百五十一元，其中棉花居百分之三十六，五谷居百分之二十五，肉及畜类居百分之二十四，其余烟草值美金三十五兆元，油饼值美金十九兆零八十三万九千二百七十九元，果类值美金十八兆元，菜油值美金十六兆元。
    ◎各国赛会汇志
    英国，英国现於里歪尔包乐海口开五洲各领土土产制造博览会，美洲北境坎拿大赴会各物为皮货麦子树木五金各矿木器牛奶及食物，斐洲吉内国赴会各物为金条，金矿各物，哦老代吉亚赴会者为该处开矿各种机器，穷工极巧观者称奇，并有金银铜铁铅锡矿质，马大白利朗属地为本地土产烟煤各物，时利呢达乐属地为土产各种香油，并各种美木，澳士大利亚属地为乾肉，罐头食物，印度及锡兰岛以茶为大宗，新锡兰岛以牛奶饼为大宗，日马依各属地赴会者大半系吕宋香烟及橘子甘蔗等物，其斐洲西南方各属地多以杂子种粗细棉花赴会，英人此次开会不赛珍宝，惟欲知五洲各领土之土产制造何如，以为经营世界商务之基楚其愿宏已。
    美国，四月十六日伦敦电美国圣鲁伊博览会开会时，美总统罗斯福照例临场举行开会礼。十七日伦敦电圣鲁伊博览会会场地位甚广，计包容一千二百四十亩，外国派官前往赛会者有五十起，当举行开会礼时到场之文武水陆官员及外国星使高官无数。四月二十一日博览会使各国人民相率游行於牙城中，各国乐器无不具备，又有土人六千余及各色及陆离光怪炫耀人目，其最著者为中国人日本人俄罗斯人，土耳其人，波斯人缅甸人，新哈人非列宾人，爱斯克木斯人，埃及人，印度人，脱兰斯伐尔人，苏鲁人，克美斯人，犹太人，波希米亚人，阿述人，（波斯之北）拔同斯人，希列尼人，摩洛哥人，阿喇伯人，南美洲巴达尼亚之长人，南非洲配及密斯人，日本虾夷人，西班牙人，意大利人，人各异种种各异衣诚一时盛观也。会中又有罗马教皇所陈之书籍，甚可宝贵有史纪二卷，一卷为述希腊罗马时代事，一卷为述罗马教皇政变时事，送此书籍时教皇特派教主长伦波亲来，又有瑞士国护卫兵一队保护之，其护卫队皆衣古装，史纪二卷之外又有耶稣教最初之圣书一卷，亦为教皇所送陈者，其书前为康斯登第一（罗马王）之所有皆希腊文字，凡自后圣书皆从此书译出，其外尚有古图古钱数种，古图详记古时土地道路与战事之疆域，古钱有罗马各代教皇肖像。自五月十五日至二十一日为万国新闻记者会议，自五月十九日至二十四日为妇人总会同盟会议，自六月二十七日至七月初六日为国内教育会议，自八月二十九日至九月初五日为第四回万国齿术科会议，自九月十二日至十七日为第五回万国电气会议，自九月十九日至二十五日为技艺及科学会议，自九月二十五日至二十八日为万国律师及法律学会议，自十月初三日至初六日为万国机械会议，自十月初日至初八日为休息日，停会议尚有关於运输之万国会议未定日期。北京工艺商局赴美者共五人，医学士黄君中毅率之於初十日至美，由达科马登岸关员探知该商局在中国名誉最优，且深谙美例，持有合格护照当即准入美境毫无阻碍。此次中国商人赴美赛会货物计得超等文凭者，湖北之茶叶公司，江西之磁器，浙江之丝茶，其得上等奖牌者江宁之花缎，江西之夏布，并四川某公司之货物等云。
    比国，江督魏制军接商部电云明年比国赛会奉旨派出使比国杨大臣兆鉴届时就近前往，应留地段本月杪截止有无商人运货往赛希，即速复比国拟於敖斯当得地方大开博览会，聚合女工各艺已派定克奉莫来诺王爵夫人为该会监督，女工制造之物皆此推陈出新云。
    法比，外务部前曾通咨各省云法比两国将於来年行赛会盛举，如有华商愿往比赛者须预为呈明若干货以便咨照驻该二国使臣预备一切等语，刻闻鄂省茶商暨浙省丝商均已禀请外务部批示。
    ●第九期・小说
    甫礼便道：“主人和主母出去探亲去了。”梅甫礼听了睁了一睁暗道：“这真是不巧了。”那仆人道：“先生何不里面坐坐呢。”梅甫礼道：“不消了再来罢。”说罢转身出了大门，忽听得后面喊道：“哥哥多时不见。”梅甫礼回头一看几乎痴了下来，急急定神细看，原来是葛丽兰，这一喜非同小可连忙摘帽上前拉手道，妹妹不曾出去么。莫丽兰道：“本来我要同母亲出去的，因为有些感冒所以在家你好么。”梅甫礼道：“既是感冒为什么又立在这风地里呢。”葛丽兰道：“没有甚么要紧，我一迳在里面看书，听他说主人主母都不在家又道何不坐坐去，我便猜到是你，这蠢才大笨狠了，他也不会说我在家呢。”一面就拉手同了进来，葛丽兰道：“哥哥到我书房里坐罢。”梅甫礼道：“狠好。”两人便到书房里去，走到房门口就觉得一股香味冲入脑中，令人心旷神怡两人同了进去靠窗坐下，只见窗明几净清洁古雅，当中桌上供著一对古瓷瓶，一个里头插著满满的红白月季，一个里头却是白玉似的几枝梅花，梅甫礼道：“现交十月天气那里来的这花。”葛丽兰笑道：“是我试验化学弄来要的，到开得狠长久呢。”梅甫礼笑道：“妹妹愈加能干了。”瞥眼看见榻床边棹子上有一本书，歪斜著摊在那里，像是才看的样子，梅甫礼道：“妹妹看的甚么书。”葛丽兰道：“是华盛顿欧文做的小说。”梅甫礼道：“妹妹感冒还要看书么。”葛丽兰道：“也没有什么，我觉著闷狠全亏他消遣呢。”梅甫礼道：“这当中说的甚么。”葛丽兰脸色红了一红正色道：“是婚姻自由。”梅甫礼听了这句话不敢则声，原来他却怀著鬼胎，想拿那心坎当中有话说出来的，此时室内虽是没有别人，但向来他是狠敬重葛丽兰的，如今怎样就变换得来呢。再者葛丽兰已是红了脸再说别岂不叫他置身无地么，这真是相见争如不见，有情还似无情了。两人默默无言相对了一回，转念机会难得如今不成必致后悔，正要开口只见葛丽兰问道：“你沈吟甚么呢。”梅甫礼道：“我想一个人得一知己可以无憾，妹妹许我么。”葛丽兰听了这句话心上狠是伤感，答道：“这句话却难说，我以人家为知己不知人家以我为知己不以我为知己，况且人事是节节变换的，自问是个薄命，目今虽如此说将来呢。”说到这里眼睛已红红的像要哭了，梅甫礼见他如此摸不著头脑，原来葛丽兰所看的小说是红颜薄命的故事，经华盛顿欧文一枝妙笔作以出来，早已将葛丽兰的魂魄摄入他的书上去了，想到自己的终身却无缘无故寻起烦恼，伤起心来如今听了梅甫礼的话真叫做拼个正著，就牛头不对马面将心上的伤感都说了出来，你道梅甫礼如何晓得，正不知葫芦里卖的是什么药想来想去不知从那一句话说起，弄得顿口无言，停了半天葛丽兰见他不说什么就猜著自己的话说得唐突了，想要转过来说颇觉碍口，不如用别的话支开了罢，便笑道：“我们看书罢。”梅甫礼道：“你方才的话到底怎么讲。”葛丽兰道：“再说罢，你一个邮局文案我还要自己商量商量著哩。”就句话说了不打紧，谁知梅甫礼勃然大怒，就立起身来道：“这里也不配我坐我去了。”转身就走飞也似的跑出去了，这一下子把个葛丽兰惊得目定口呆，知道原是自己的话说得不好，但他从来不曾有过这个样子，今天想是气极了自是后悔的了不得，停了一会心上像油沸一般难受，便到那榻上躺下，一缕柔情神魂颠倒，一时间恨心悔心愁心痴心一齐都涌了上来，好不难过据说书的看来葛丽兰在这个时候真可以算得天下最难受的一种境界了，咳这还不打紧，不料从此一变就演出许多离离奇奇的情节来了。
    话说梅甫礼出得门来一口气跑到家中，觉得身子上不自由得狠，便睡倒在床上自己想道：“人心难料原来如此，早知今日何必当初，这多是我自己的不是，只可惜绝世人才却制配了个龌龊的脑子，从今以后我只当不认得这个人到还干净些哩。”想到这里到也坦然，少刻仆人拿了晚餐上来，单吃了两瓶葡萄酒面包也不吃就睡着了，看官难道梅甫礼心上竟真个一点没事么，局外人那知局中人的事，他却一回子酒涌了上来好不难过，一夜翻来覆去总糊里糊涂不能睡著，到得下半夜便浑身壮热起来，明日一早请了个医生来诊视，医生道：“外感兼了肝郁病势虽不要紧却不狠轻，著实要仔细呢。”梅甫礼便叫家人到邮局里去告了一礼拜假，谁知支离床席直闹过两个礼拜才好了，但是药物终只能医得病那能医得心事呢，看看还不能办事只得又叫家人到邮局续请了几天假，那家人去了半天回来一言不发，神色难看得狠，梅甫礼问道：“没有什么说么。”家人回道：“没有。”站了一回就退出去。梅甫礼心上颇有些疑惑，一会也就不在心上了，过了一天梅甫礼勉强踱到回廊下吸些新鲜空气，想拿张报纸消遣就叫家人去买了两张新闻纸来，看了半天忽见上面有文案梅文礼字样，定睛一看你道写的什么，说也奇怪却就是说的向在邮局里当文案的梅甫礼前日被总司事穆汉尔辞退了，闻说因为做事不老实的缘故云云。梅甫礼连声道：“奇怪奇怪。”便叫家人道：“你干的什么事，这宗事体你竟不对我说一声么。”家人回道：“小人是没有看报的，前天去续假信是有一封的，因为主人病没有好所以没有敢说。”梅甫礼听了直气得发昏，停了好一会道：“信呢。”家人便从袋里取了出来。梅甫礼阅毕便道：“你替我去叫辆马车到邮局去。”那家人看他这样火发暴燥劝又不是不劝又不是，禁不住梅甫礼一垒连催不敢违拗，只得去叫了马车来，那顾惜声名的梅甫礼到了这个地位那里还顾得病体，立起身来就走家人连忙去拿了一件斗篷替他罩在身上，扶他上了车子一路望邮局里来，到得门口梅甫礼一直跑了进去，只见穆汉尔坐在公事桌上，一个人在那里出。
    ●第九期・丛谈
    草煤发明，西国向有草煤一种，西名比脱如泥而灰色，即炭质既化为水所淹而未坚结者，英国之爱尔兰甚多。掘而燥之可以化煤，近又有人新得一法能使变成真煤，亦新发明之一物也，盖草煤之初出矿质内含水十分之八，故其法先使燥后乃以盛於机器，以极热之电火过之，则凝结为炭乃入压力机俾成砖形，大小癖“魉嫫湟猓而尤善者燃烧无烟亦无余滓，此种成煤机器一具每日能出一百墩，其资本每墩美金一元二角二分，较之英国他种煤资本二元零二分者尤贱，且现在之机器乃以火力生电，若改以水力（即瀑布之类）当更便宜矣。
    新得异树，近有人在印度深山古木中寻出一种奇树，其叶蓄电气甚多，以手角之重不可举，正午时其力最强，夜半则否雨时亦然，在七十英尺以内置一罗盘针，则摇动不止又一处有一奇树，有干无枝其形如扇，长六英尺至八英尺，阔四英尺至六英尺，每一树最多者不过二十叶，叶柄有一物与茶杯相类，常蓄冷水行人渴时以长枪刺孔接口饮之，与饮水无异。
    发光草，墨洲巴西国圣若雅敬河相近有一种异草，土人名之曰奥罗白，此草含异质夜间发光供卓几上，可代灯光阅看书报，其摘下枝叶犹能发光，阅数日乃灭，此草究属何种尚无定说，巴西圣保禄地方聚有多株以备学者参考。
    冰鱼，动物久藏冰内必死独鱼不然，美国亚拉斯加河岩寒出众，鱼於冬日居冰内不死，惟不能游泳自如，天明则游泳无阻，故夏日藏鱼於冰亦可久保不坏，盖鱼性耐冷故也。
    蟹壳发光，印度甲谷他地方某动物学家在印度洋获一蟹壳，周三尺足长如之，两螯钳物殊锋利，所奇者此蟹发出光彩令人自眩，诚奇观也。
    飞虫热度，人身之热常约至百度表三十六度，北冰洋之毛人中斐之黑人，其地外气相去至九十度，然其人身之热相去不及一度，可见人身之热不甚悬殊，若飞早则去人甚远，经俄国博学家细考知飞早热至四十六度即死，至冰度下则僵而不动，至十二度则能飞。
    世界最大重量之货币，今日流通之货币在世界上居最大重量者为法领东部亚细亚阿那母国之卢尔一种，其币平面圆形价与英币四十五镑相当，又阿西牙基国之笨打（亦币名）与英之九镑相当，北美合众国之哈利贺尔尼亚州有五十弗之币，价与笨打等。
    世界产金额，自哥仑布於一千四百九十二年寻出阿美利加洲后，至一千九百年世界所得之金共值英镑十九万万六千二百二十二万，（每一英镑现时合墨银十元八角）金之重量共一万五千二百七十二吨，（每吨合中国一千六百斤）所占地位共二万七千零三十九立方英尺，（每尺共十二寸，每金重一斤，适英量一立方寸。）若将此金作成长圆形塔，其直径可二十尺高八十六尺，自一千九百年后每年产金可加三尺，视一千九百年前所产实增加十四倍之多。
    最大之商埠，世上最大商埠，一英京伦敦，二美国纽约，三安脱华泊比利时之大商城，四罕悖戛在德之北方。五香港，六立华波在英国，七卡狄夫在英之西南省，八老登{滕}在荷兰，九新加坡，十玛色尔法之南方，十一退五，在英国北方，十二及悖老尔他，在西班牙南方。　
    ●第十期・社说（选论附）　
    ◎国耻篇（本社撰稿）
    我国有可耻者五，失地与丧师不与焉，盖失地丧师万国之所同，而非我国之所独，兹第举我国之所独有者言之。
    一曰无个人，以中国四万万余之众乌得谓之无个人哉，夫所谓个人者个人有个人之权利也，然以今日普通之人民言之，顾一己而不顾他人，图私利而不图公益，个人之权利亦岂尚有不知者乎，以余所闻个人之权利莫道德若，道德者足於己而无待外求者也，孔子曰言忠信行笃敬，虽蛮貊之邦行矣，孟子曰万物皆备於我矣，又曰说大人则藐之，勿视其巍巍然，此皆言个人之权利也，然则有道德者不畏外侮不趋权势，纯然自足立於两间而无愧，放诸四裔而不惧此之谓个人，夫然后可以思想自由，言论自由出版自由有道德以为基楚，其自由始不死，孔子曰朝闻道夕死可矣，西儒曰不自由竽死，其理一也。
    今所谓个人之权利者则不然，以放恣为自由以狂妄为平等，以私欲为新爱，视道德家言为迂阔而远於事情，於是我放恣而招人之干涉，我狂妄而召人之侵犯，我行其私欲而惹人之诽笑，则平日所持以惊世骇俗一切自由平等亲爱之假而具，一经明眼者窥破则皆趋而避之，即有一二道德家初则为其所蒙，久之如朝露如宿露，经日光四照而翳障全销，真形毕露彼受其蒙蔽之道德家亦不免有所觉察，而不敢与之共事，於是生计日促而窘状立见，则所谓权利者亦安在耶。
    此皆我国之自号曰通才，曰新党者也，其智识聪明固皆高人一等，而犹若此彼愚昧无知者，则於权利二字且不知作何解，蠢蠢然蠕蠕然，群居於腐败不可思议之坎ǎ而仍熙熙攘攘如登春台，则凡所谓议政权自主权，所有权者均未梦见，尚何所谓道德哉，呜呼为人类而不知个人之权利，其人类必灭俎肉釜鱼转瞬间事此可耻者一也。
    一曰无家庭，中国人最富宗族思想，各省人民莫不嘉聚族而居，且有五世同堂九世同居之佳话，是明明有家庭矣，然余所谓家庭者言良家庭也，而今之号为文明家庭者余知之矣，其父兄以放任为宗旨而不顾其子弟其子弟以狂悖为主义，而蔑视其父兄，一室之中有乖离而无亲爱，有恣肆而无秩序，心醉欧风屏弃国粹，若不知人世间有人伦事，呜呼余非敢崇尚我国压制之旧家庭也，然以如是为文明则亦何取。
    孟子曰父子之间不责善，此言父子之亲爱也，古训曰夫者扶也妻者齐也，此言夫妇之平权也，西儒曰家庭者英雄之安乐地也，可知家庭之中尚和顺而不尚拂逆，尚亲爱而不尚乖违，而何以今日自托文明之徒，又动辄以家庭革命为口头禅，（家庭革命之新名词起於近今浮嚣之徒实无所本，不过乡壁虚造以便其放恣之图耳。）而忽现此怪状耶。
    我国家庭之缺点实由於无教育，无教育故无秩序，而於是压制之弊生然不知父兄愈压制，则子弟愈欺诈，遂有欺其父兄之不觉，而反致无所不为者，故腐败之家庭一出以蒙，妻蒙其夫子蒙其父弟蒙其兄，蒙之久而成溃败，以致不可究诘，此不得谓非压制之咎也，然通全国之家庭论之非放纵则压制，并无所谓良家庭合全国而无良家庭，尚得谓之有家庭乎，此可耻者二也。
    一曰无社会，积人而成家积家而成族，积族而成社会，社会也者结於未成国以前者也，我国既为地球上之国则必有社会於其间，虽然我国之社会亦大略可知矣，丰其苞苴厚其贿赂，暮夜乞怜而不知耻，大廷唾面而不知羞，畏洋如虎视民若仇，聚无数之凉血动物以蠹我国之禄者，非官场之社会乎，尚谋诈图欺骗见得忘义营私害公，甚或倚外势以抗税，则通洋商以售矿路奸巧诈伪，而使利权外溢者非商业之社会乎，讲新学者尚虚名抱旧学者无意识，学校为起家之捷径，译社为穷途之退步，外文明而内盗窃，口豪杰而心畏葸哗然号於众曰，我爱国我爱同胞，问其实行则不过熟数新名词以为新党之记号已耳，若夫拘执不通之论烂嚼无益之书，造就奴隶之品熟练顽固之质，肆口圣贤动称仁义，以仇视新理为至计，以沮抑新机为要图，而问其目的之所在则曰若此可收名誉也，若此可沾利益也，若此可得高官厚禄也，此则近日之旧党也，新者如彼旧者如此，士人之社会且然，而其他之工业社会农业社会则更不堪问矣。
    近又有所谓学生社会者，更呈一种怪现象，接吾目而怵吾心也，紊乱狂恣毫无结果，其间虽不无受外界之激刺发爱国之热诚，好学深思坚苦刻励者，然於普通学界观之而以血气未定之青年为较多，其平日久受父兄压制，师表束缚忽闻有自由平等诸学说，为文明之极则，遂乃不揣其本而横决四溢，散漫无归其外观以破坏为宗旨，以秘密为方针，以流血为效果，而究其内容则不过欲行无法律之破坏，不道德之秘密借流血二字为恐吓世人之具，於是吐弃古籍而不讲，玩忽科学而不究，甚者放浪形骸蚨槁潇痘柳之场，或沈溺於酒肉之窟，而其社会亦易涣散，在国内者多如是，游学於海外者亦多如是，余非好为形容以嘲笑此神圣不可犯为将来中国主人翁之学生也，实深痛夫我国所谓神圣不可犯之学生，其社会亦大率如此也，遑论夫他。
    况夫社会有真理，所贵乎社会者以其能保公共之利益也，有公益者为社会无公益者非社会，故夫一社会之中通力合作守望相助，疾病相扶持互为团结互为保护，斯不愧社会之名称，乃我国人之性质则反是，自残自侮自暴自弃，各便私图而不计公益，若是则虽有社会而与无社会等，此可耻者三也。
    一曰无国家，社会相群而成国未有离社会而可以成国者，故凡一国之中必须性情同，风俗同语言同，今我中国各省南北殊尚，东西殊途各有性情各有风俗各有语言，且即近而一省而府县之性情风俗语言亦有各不相通者，甚至有同国之人海外游学，而反用外国语以相译者，（曾记江浙学生之游学日本者，凡遇广东人言语不通，率用日语以相遇译。）此各国之所无也。
    夫国有国权失其主权，则国不成国，而今日之中国举凡教育权财政权路矿权交通权，莫不受制於外人，设一学校也不得不延洋师以教之，而洋师即握其权，办一工厂也不得不订洋员以理之，而洋员即握其权，税务为理财之枢机，久为外人所蟠据路矿为富国之命脉，时为外人所攘窃，航路邮政皆交通之机关，而今日某国要求某省明日某国要求某府，政府也地方官也，悉惟外人之命是从，即有一二志士出而阻止之，抵制之而要皆十不得一焉，尚何国权之可言哉，此可耻者四也。
    一曰无宗教，中国之宗教自古尚儒者也，（孔子曰女为君子儒毋为卜人，儒是孔子以前已有儒称，又司马迁以儒列六家之首。）儒者之道破迷信而引以正信，去伪妄而归乎诚实，除乖诞而依乎中庸，不尚仪式不分流派纯然一正直之大教也，乃自汉儒习训诂而失之支离，宋儒讲道学而失之迂腐，厥后诋排异己，各树党援浸淫以至於今，屏弃一切旧学而不讲，则儒之为教亦几消灭矣，而仅存一衍圣公实与张真人喇嘛僧相比肩耳，佛教之经忏道教之符录，猥鄙荒诞更无足比数，而一切世间所迷信所崇尚之各教，无非以天堂地狱为使人忻戚之具，阴阳诸忌为使人趋避之端，悉无当於真理者也。
    由是而我国无宗教则外教即乘隙以入，凡所谓回教也耶教也各树其标，以召我国人之迷信也，况夫耶教之徒又复倚其国力以横行於我国，而不肖者遂借之以为护符，依之以为保障，平民疾之积怨成仇，相殴相杀遂使民教不相安，而教案迭出各国之治外法权即从之而扩张，揆厥由来在无宗教，此其可耻者五也。
    总此五耻皆世界各国之所无，而为中国之所独岂不悲哉，然五者之原因则可一言以蔽之曰，无教育盖个人无教育，而个人不能自立，家庭无教育而家庭不能改良，社会无教育而社会不能进化，国家者结社会而成立者也，宗教者由社会所信仰者也，社会既无进化则其国家可知，其宗教可知，念我国开化最早（自黄帝至今日已三千六百十五年）疆域最广，（面积一百三十五万三千三百五十万里）人民最众，（据近日英国统计家合算有四万万二千五百万人）迄於今日而成为无一不可耻之国谁之过欤，号称黄帝之裔者，曷弗奋然起毅然任，以一洗万国所无之大耻乎哉，优胜劣败尽在人为，太王迁岐山而王，勾践保会稽而霸失地丧师，不过一时之屈辱何足耻哉。
    ◎论中国之大病在於无是非（本社撰稿）　　
    ☆杭生
    有人类即有事事，有事事即有是非，有是非乃有进化，进化者是非之租税，而是非者进化之指针，小而个人大而国家生民以降莫不如是，不然者无进化必其无是非，无是非必且无事事，夫至於无有是非无所事事，则人类可灭而天地可息矣，又恶言乎国家又恶言乎国家。
    人事有是非而不肖者得进於贤矣，家事有是非而不齐者得臻於理矣，国事有是非而不振者得跻於兴矣，国也者至大至繁之是非所存也，故政治之隆替由是非，法制之当否由是非，学术之兴衰由是非，习俗之醇薄由是非，下至众庶百务又莫不如是，可惧者是非，能使事之直者留而枉者去，可爱者是非能令国之衰者盛而弱者强。
    贤者之治事也无他求其事之真是非，而是之非之而已，知政治之不良而求其所以良，则政治之非者是，知法制之不当而求其所以当，则法制之非者是知学术之不适，而求其所以适则学术之非者是，知习俗之不美而求其所以美，则习俗之非者是，夫是非初何与於国家，是非出而蒙其是非者得以是是非非之，乃大有造於国家耳。
    吾尝观察列强见彼进化之程路历历可指数，而吾国则反是岂天演所至，独置吾国必於进化公理之外乎，及实按之殊不然，盖举国上下亻心亻心亻见亻见无是非，即有之亦是非外之是非，而非真是非，即有之亦其心之假是非，而非其事之真是非噫，循此以往则虽以年以十年以百年，而谓有进化之可期，吾固断断不能信者也，乃大索十日抉其病证，而知其患不在上焦不在下焦，而独中於中焦，其证维何曰讳而已矣。
    讳者隐避之谓也，公羊传云春秋为尊者讳，为亲者讳为贤者讳，此指个人之私德，而为之讳者亦个人对人之私德，非所以处一群之公也，及读史记始皇纪云，秦俗多忌讳之禁，盖其初所悬为禁令者犹不过一二端，其后奉行者习为故常，靡怨呒加忠晕奘蔽薜匚匏不可利用其讳也，於是讳之之度与国家兴替之度相乘而成正比例，浸淫蔓延以至於今，夫专制始於秦而讳之病即起於秦，是可知专制国家之於讳，固相缘以生相因而至，一至而万不可离，夫固不待上以是求，始下以是应也，故其於上也则援春秋为尊者讳之义，其於下也则执民可使由不可使知之辞，今试举数端以证其用讳之所在。
    俗尚偷浮习於淫靡，任风纪者即不能默化潜移早为之所，则奸慝既露亦必严其赏罚，以为惩劝或可补救於后矣，而若辈则曰有害人心也，致伤体面也，是宜讳是其於风俗也则讳奸。
    天之爱人大德曰生，蝼蚁知负自固人命顾不至重哉，强者行凶弱者赉恨，报验方至彼凶手已弃刃而逃，急起直追犹恐其不及也，而若辈则勉为申详鹉糊窜掇，盖已谋杀而过失，故杀而斗殴矣，其甚者曰救生不救死哀存不哀亡，是宜讳是其於生民也则讳命。
    夜不键户道不拾遗，缅怀古道於今渺渺，彼无故而遭强劫笠嗫闪生耶，既不能入赃并获又不闻准情抚恤，或且乘之以遂其攫取敲剥之计，是无异前盗去而又一后盗来，而若辈且曰关吾大计阻吾前程，是宜讳是其於地方也则讳盗，（命盗两事皆为参案大计起见，此固立法之弊不能独诿之讳之者。）如右诸端不过关於个人，甚或关於一小群而止，犹无与於大局之休戚也，虽然行政官於所处地方庶民之事，孰有大於此者耶，姑不具论更约举其所谓大者。
    一於内讧讳乱也，往昔金田之事无论矣，近者广西之事则又彼所谓纤芥之疾，不难指日荡平者，乃一去三年未闻稍戢，捷书屡报乱象愈著，此固不惟一二事为然，即按之往昔历史其一发不可收拾之事，大半莫不如是也，夫当肇事之初苟能得其实际结以诚心，则当机立决或可於无形之中，消弭隐患於不觉，乃必张事理掩饰是非，是以涓滴之水，每成江河癣疥之疾动丧元气比乱势既成，虽易数贤能亦无以善其后，噬脐之悔嗟何及矣，其讳内乱也如此。
    一於外侮讳欺也，自列国交通以至今日，其间种种交涉案件有一事不授人以柄者耶，有一事不损己之权者耶，此固吾国民痛心疾首无有不知其故者，姑抉一端如去年俄国简派远东总督，我驻俄公使急电请设法阻止，而某大臣谓俄於东三省有人民产业，自应派总督以理之，其覆电驻俄公使即斥其不得张皇多事，而事竟不敢上闻，凡诸种种虽由当事者贻误诸多，而究其实则以有讳之一字横亘於胸，致办理乖舛动成束手也，其讳外侮也如此。
    一於兵战讳败也，讳败之志与讳乱相缘因，最近如甲午一役劫灰未冷，言尤痛心夫胜负不常，系於理势理势既得日本且足挫俄，乃吾国掌兵者外制战场内且汲汲焉弥缝粉饰，务固其禄位噫，以是为战宁有幸耶，其讳兵战也如此。
    内讧也外侮也兵战也，讳之者惟恐其不至，自余若吏治庶政民情诸端，岂犹望其虚心竭诚而理哉，盖举国上下亻心亻心亻见亻见无是非，呜呼此亦专制国之效果当然耳，夫何咎夫何咎。闻之欧西有岛国曰英吉利，为世界宪政出产之地，其国血脉贯通呼吸灵活，无格蒙亻塞之弊，而有议院为之中枢，宪政有所归寓而古今兴衰不能易，雷霆风雨不能摇，其国基遂因以巩固，吾国近时士夫多慕其盛，谓欲救中国非开议院立客法不为功，而髂髂┱哂珠谓议院可开，而议员之人材难得，必待若干年乃可行之云云，呜呼何其重诬之也，吾不闻立宪诸国学校有议员之科，又不知何者为议员之材，更不知若干年以后吾国议员之材将从何而突至也，（或又谓吾国民无议员之资格，此言近似矣，而吾犹不能附和之以为欲决此问题请观最近之日本，虽日本国体又与我不同而吾决不敢以此言重拒我国民於进化公理之外，若夫资格之说施之於民主则吾无间，然而施之於宪政则窃谓究有未适也。）盖议院者是非之所丛集，而入乎其中者得其真是非以是非其间，而其极乃取豕，一言以蔽之反乎讳之道而已，是故议院设而讳不敢至，议院在而讳无所容，专制於讳若沆瀣，宪政於讳若仇雠，吾国民其亦知所乡哉。
    ◎中国衰弱非日本之福说（录八月初二日大公报）
    今天下为弱肉强食之时代，欧洲诸强国恃其内界膨胀之力，壹意集注於亚洲大陆之东方，以逞其逐逐之欲，而东亚之主人厥惟中日韩三国，而三国中主要之一国厥惟我中国，何以言之，盖中国地大物博久为西人所垂涎，其联帆并辔而来东者，其著重固在中国也，故中国而强盛足以慑西人之气，俾不敢存藐视东亚之心，如日如韩亦可藉中国之屏障，而永保於勿替，中日韩三国举安东亚大局亦因之而安，惜乎中国内政腐败国势凌夷，致使列强群集而各思染指，或据土地或夺利权，以东亚主要之一大国几几乎不能自立，其影响所及即东亚全局皆因之而失其和平，韩国无庸论矣，就关系於日本者而言，假如中国气盛力强何至满洲全境入於俄人之手，若满洲不入俄人之手何至有波及日本之危险，若无波及日本之危险，何至日本与俄战争，日本若不与俄战争则国力愈养而愈厚，国气愈蓄而愈雄，君民举安可成为世界上一极乐国，何至如今日之耗资财掷人命，国力因之而挫，国气因之而伤，纵曰连战连捷究属得不偿失，据此以观日本受此一番亏损，溯厥根源实由中国衰弱之所致也，或曰日本虽大受亏损，犹可向中国要求利益，以弥补於将来噫，此不知本之言耳，中国与日本实如唇齿之相依，中国唇也日本齿也，齿既脱落而剜唇齿以补之，岂计之得乎，举中日两国比较而论，假如中国强盛日本衰弱，则日本之利害影响於中国者小，中国衰弱日本弱盛，而中国之利害影响於日本者独大，譬如中国衰弱已极以底於灭亡，西人辜各分一脔，试问日本此时即既富且强果能泰然雄峙於东海，而无黄种孤立之忧乎，今也日俄之战行将结局，中日之交涉亦即在目前，日本若为东亚大局计，为己国安危计必不可仿用别国要求中国之手段，愈以重中国之衰弱，而速之减亡，须知日与俄战由於中国之衰弱而致，苟中国愈益衰弱则此后波及日本之危险将必更多，日本与外人构衅之事将必无时或已，兵连祸结大局阽危，夫岂日本之福乎，故日俄战后为日本计，若将满洲交还中国，对於中国不可要索太甚，宜急与中国联盟协保东亚大局，劝中国大事改革力行新法，以养成协保东亚之实力，须知救中国即为救己国，中国若从此强盛则西人不致再肆其侵凌，日本亦不至间接而受其害，然后中日两国援守望相助之义捐弃微嫌永敦盟好，则东亚之大局可安，我黄种之威名亦得增光於世界，不然日本若乘战胜之余威遂高视阔步，向中国多方要索不以中国之衰弱为意，是但狃於目前之胜利而不顾永远之安危，唇亡者齿必寒，中国之不幸岂但为中国不幸哉。
    ◎论南北之成见所起（录七月三十日至八月初六日时报）
    事有起於纤悉之间，其造端甚微其原因至无足道，而极其弊之所鹚斐晌千古未有之奇祸者，则莫如今日所谓南北之见是已，夫今日之世孰不察其为南北争权之世也哉，上而宫廷中而执政下而群士百寮，其行事之间出言之顷皆隐若有一南北之见，亘於其中而近日所传政府将有取於中央集权，质而言之实即南北争权之明证，所谓以南方之财练北方之兵，其朕显然固有终不可讳者，此其为害亦烈矣哉，然而天下之事靡不有所起，不究其所起则不知其致毒之原，而徒斤斤於目前分别之近相，且或喋喋苦口以谏之而劝其勿尔，此皆无当之谈也，窃尝闻之南北分派之权舆实在光绪初年之际，而所以构成之者则为徐（汉军）李（高阳）翁（常熟）潘（吴县）四人相对待之迹而起者焉，（按近人专以此说为创於李高阳似未尽然也）四公同在朝列垂二十年，其私交之密有断然者，而其间隙之甚亦即於此基之，盖翁潘皆南中望族，颇承乾嘉学者之绪言余论，以淹雅博洽为世之宗，而惟徐与李生於北方见闻较隘，自两家语录五字心传之外，几於束书不观，故每於过从之时晏接之地辨章学术，间为翁潘二公所。而其不平之心遂不自己，又以二公之学实南人之所以为学也，於是以不悦二公者而因致恨於南人，此为南北之见最先之第一原因，然此时犹不过私情之介蒂，而未尝以此成见演之於政事，盖四人之在当日虽各以帷幄清望推重一时，然方置散投闲无与於闻政之实，其不能遽造他果亦正职此之故也，顾翁潘以其学派所近，每乐於宏奖风流，因是而俊侣英游投辖其门者益众，士论所推物望所集，徐李自顾鸣糜心及之势焉，至此而娼嫉之念愈深，其谋所以报复一二者亦将有触即发矣，已而己丑会试李充正总裁潘副之，闱中得一江苏卷，潘欲取壁群列，而李坚持不允潘恚甚愤然诋之曰，此次尔为正总裁，我江苏人固不望得会元也，而李亦竟以直隶卷代之，比及殿试徐李皆预读卷大臣之列，益复畅行斯旨於殿廷之间昌言某卷似南人某，某卷似北人某，任意昂抑曾不自讳，湘人某者其卷已列第三人矣，而李以其字迹[A13C]秀疑为苏人，遂改置后列此皆著之於事实者，虽近琐琐然实以南北之见逞於公事之始，而其迹可寻者也。
    自斯以后南北之说渐著，而南北之派逾分朝士之中其稍机警者皆能揣知徐李之私心，而默为趋避焉，至甲午岁翁李同奉命参议军务，旋值枢廷而南北之成见，其影响於政界者益钜，其他细事姑不具论，而如翁之力袒吴大剩而俾其复湘抚之任也，汲引前浙抚某由废员而起用河督也，以今大臣某督办芦汉铁路也，虽其人非必不可用，然翁之欲为南人殖权，而以已党抵制李党，则固未必无意者，而李亦於其间擢用鹿传霖，张人骏诸人又引胡拯┌焯路，俨若与翁所引之今大臣某相对峙者然，（胡拯┌不浙糁萑耍而为李之甲戌会试门生，李固夙引为北党者。）向之用於考试者，今且推之於用人，而南北之界说益明，其扩充势力之范围亦以相竞而日广矣，洎乎丁酉戊戌之间李病逝而翁被放，潘既早逝四人之中其为硕果晨星之仅存者，只一徐而已，此时南北之说宜可以少戢，则其患尤未大著，而有所底止孰意事有大谬不然者，则徐之用心为独至，而其祸亦愈酷也，平心论之李高阳於南北之成见虽深，而其终身以清介立朝居心正直大决藩篱之举，犹有所不肯为，故其生时恒足以制徐，而徐卒不能过行其志，比其既卒而徐益无所惮，以一己之见率其独力以行之，而南北之分一变而为满流之分，再变而为帝后之分，於是推之於外交而有俄日之分，措之於政见而有新旧之分，漫衍滂溢几如洪水之祸，而莫知所终极焉，此则徐一人之罪而高阳始愿所不及者矣。何谓一变而为满汉之分也，徐既不在政府其势力不足以国南人，然徐固汉军旗籍也，计惟有自附於满人而使满人合於北党，然后足以抵制南人环顾朝列之中，满人之秉握政权而其人又易於结合者，惟一刚毅且刚毅亦素与常熟不睦者也，於是乃亟说刚毅以引入之，原其初心犹不过以北人与满人素髂洌欲藉其声威以张北军耳，不意徐有徐之心刚又有刚之心，一若以南北之分派为狭隘者然，而更推之於满汉而徐亦乐於徇之，至此而满汉之说行矣，何谓一变而为帝后之分也，徐以大学士吏部，又忝为同治朝师傅，颇以耆德自居乃今上素恶其为人，自丁ヒ灾廖煨缥疵烧偌者十一年矣，故其怨望独深居恒怏怏不自得，日夜谋所以构上者，而欲构上购非间诸太后之前不可，适值刚毅於甲午初入军机，尝面陈请练旗兵，上晓之曰汝习闻旧说，以旗兵为可恃不知我旗人至今日已几无可用者也，此谕所以斥刚而刚亦坐此衔上，且即以此为证谓上不喜满人而欲用汉人以代之，屡播谗言於宫廷之内，至此而帝后之分起矣，何谓推之於外交而有俄日之分也，俄人之权力在北而其外交之秘密政策又好交欢此方之贵人，其於满人则尤有大欲之待偿者也，故其结托之者益无所不至焉，满人与北人亦遂觉俄之可亲而亲之，虽深宫亦无异词，而此数年之间日本方殷殷於联络中国在野之士论，於南部各省注意尤深，南方人士被其影响，一时崇辨宏议多与朝政相诋讠其，而隐若为北方政府之敌，北方政府亦颇谂日人之提挈舆论也，乃益妒日而媚俄，至此而外交有俄日之分矣，（此一事近一年内情形稍变略明时局者当必知之）若乃新旧之分则徒以南人交通广，闻见稍多北地不利交通，而人拘於旧，（按此亦约略概之）新则必以帝之政为然，而以后之政为不然，而其恶满人之阴挠新政者亦甚，惟旧者则一切反是，遂因新旧之迹以各判其趋向之途，此又显然可知，而众所共见者也，有此恶因成此恶果，合南北满汉帝后俄日新旧之说而如以一炉合而治之，其不至地发杀机以暴裂者，不可得矣综而观之其实行此两大派之政策者，以庚子之乱为最著，（义和团专扰南人而被杀之，徐许袁三人亦皆南人也。）以近日南北争权之患为最深，（自庚子以后南北之见尤重，此又别有近因今且勿论）而溯源竟流则仅仅以数人之私交而起，此诚所谓层台之基起於华末而千金之堤，溃於蚁穴者也，虽然如上所述南北之成见其所起者既若是矣，既穷其源则所以塞其流者抑又可言也，吾今请以分派之说而一一破之，南北之分为众祸之源，满汉新旧诸说皆由此起，然其始不过出於琐琐之谈论，以言其门户之争犹未若宋人洛闽分驰之甚，乃其后杂以他因遂令种种之复缘交乘其外，而构成未有之奇灾，此何为也满汉之分实为近数年间畸辞放论之所从出，然其始不过出於一二人之所倡，其构此分别之相顾不足为种族竞争论之代表，乃当日诸人无故自疑，反使好为异说者有所藉口，而日日趋於破坏此何为也，若夫深宫骨肉之间其恩谊之若何，固未易施其浅测，然颇闻播迁以来，其仁爱之交孚者亦较殊於前日矣，则亦无事妄为帝后之分也，至於外交俄日之分则今者情状已异，当事者之政策已不尽如前此之畸重畸轻，此说已可无虑，而向者之新旧抗争时代自经外界之动力，近日一变已成为新旧过渡时代，虽不必人人有怀新之念，而求如昔之轩眉抵掌，以嚣然为新旧之辩者，殆几绝无其人，则新旧之分亦更无所用矣，夫以诸派之分千钧一发皆系於南北之成见，而南北之成见其造端甚微，其原因至无足道，又若是者岂料事有不幸，降至今日其说愈炽，其声价愈高，上霾蜗曼雎羝浠鲋酷曾莫知其所极，此则沦胥以铺之咎不尽在北人亦不尽在南人，而有超乎南北之见之外者，恒乐於利用南北之说，而得从其中一攘臂焉，以收其染指之效，近日中央集权之论未必不基於此，此其人亦自成为一派，而此派之党援其势力尝足以扩张南北之成见论，以自为左右之，而南北两间之权利皆不啻供其牺牲者也，此派之人其发起者无从指实，而其党类又至繁而不可胜考，必欲质而求之，则一言以蔽之曰利禄党之所为而已矣，（南北之说最为利禄党所便藉当别论之）乃南北之人皆若堕玄中，而无所悟意气所中不亦大可哀耶。
    窃尝以正谊之说处之，则南北所以分成见者，北人与南人厥失维均，而南人尤有不能自解其失者何也，溯南北之成见所起，特少数之北人与少数之南人相龃龉而已，北人犹未尝大致其不平也，自一二南人有以窥见彼少数北人之用心，而发为论议腾其口舌，隐若提挈南人全体之舆论，以与北人壁垒相持，而彼少数之北人亦若以一二南人之所倡者，为足以概南方之全体，至是而北人之心益惧，北人之气益鼓，而其成见亦益坚，几至牢不可破，此则南人不善镇定物情，而应之不得其道，有以致之然也，夫横逆之来非理之干，以盛气迎之则必不相下，及其巽辞以解之，温语以劝之，则虽有伧父亦将揖让自退矣，南人不察曾未熟思坐致以可弭之衅，而终不获弭，噫孰张维是岂天意乎，且吾闻之今日之世实帝国主义盛行之世也，彼欧洲诸国靡不统一其民族之势力，翕合其民族之精神，以厚集其国威而利用此势力此精神，以合一国为一大团体，以拓殖其权利於欧洲以外之地，跻其国於金轮之地位，尊其汗如罗马之当年，以实行此帝国主义之政略，而其所以成此政略者抑由於时会逼人，盖一方起於殖民之野心其愿望之事业遂日益伟大，不克自制而他方则有鉴於国内民族之分裂，非以此主义通贯而联络之，则不足以杜其内界之争，而合群策群力以致之於外也，故使爱兰一岛之族犹标其异帜於英国之中，则英必不能收效於南非，肆力於印藏使日耳曼南北之民犹著其华离於德国以内，则德必不能进取於东方，经略於南美而外此如匈牙利之与奥大利，那威之与瑞典，使其畔彦之象不异往昔，则其今日之地位亦岌岌莫能自保，而受害於他人之帝国主义，不待言也，以美利坚各州之民竞徇乡曲之见，至近世而畛域之习亦不得不扫荡无余，大改其选举之成俗，而其帝国主义之进步遂得县古巴郡非律宾，封檀香山乘太平洋之长风巨浪以排击天下，而天下莫之能御，澳大利亚洲者英之藩属也，其民族多自欧洲被徙而来，其国籍至为不一而於千八百九十八年之际，犹知搏合各种以议立联邦，而创为白澳洲之说，盖亦鸣煤醯酃主义之风矣，夫以今者帝国主义之政略，若是其剧烈也，而首当其锋者，又莫如我中国就中国之现势而论，固不足以高言及此，而所以谋拒他人之帝国主义者要不可以不知也，乃今日何日今时何时人方统一其民族之势力，翕合其民族之精神，持此伟大之主义以临我，而我犹漫无所戒自相分裂，以涣散应之於联合三百年之满汉两族，至此而忽然判之，判之不已而於同为汉族，其列炎孙之北人，又以其自有南北之见，而即以南北之见处之，此皆近日英俊时流之失，而坐未深究者也，以作者之私臆则岂有左右袒之分，然惟逆而摧之不若顺而导之之易为力也，因为考南北之成见所起如此，而为之平议焉，窃愿我大夫君子邦人士庶合满汉统南北，皆有省於是言，以他人之帝国主义为怵，而一洗其胶柱鼓瑟之论，则作者之所陈述不亦可为忠告乎。
    ◎论中国必成一奇异之国体（录八月初二日中外日报）
    论中国之前途者不外二途，一曰灭亡一曰兴盛，究其灭亡之程度则全国之地皆为他人所瓜分，全国之人皆没为他人之奴隶，甚至种类澌灭而后已，此灭亡之说也，究其兴盛之程度则学问深邃兵力强盛财政富足政治完备，尽按当年所已失之权，甚至为欧美之上国，此又兴盛之说也，此二说者趋向相反，然各持有故言之成理，试预存一中国必当灭亡之成心，以此而观中国之现象，则人心之涣散智识之庸下财力之穷竭，外力之盛大随其所在，而料其结果何一非灭亡之铁券，而更无一毫兴盛之可期，试又预存一中国必当兴盛之成心，以此而观中国之现象则人口之众多，风俗之勤俭幅员之广大，物产之丰饶随其所在，而料其结果何一非兴盛之先几，而更无一毫灭亡之可虑，是两途者外人之觇国者亦各持一端，发为政见辨难百端，而议未有所决矣，本馆谨案以虚理论之，则灭亡之理如真，其兴盛之理必假，兴盛之理如真其灭亡之理必假，二者相反必居一於此，然而今之中国则任意以灭亡兴盛二理中之一理求之，皆有真确之凭据，是一国而具二因也，因必有果是一国既兼灭亡兴盛之两因，必当受灭亡兴盛之两果，而两果相反何以同受曰此无他，灭亡之因有兴盛之因救之，使不真为灭亡，兴盛之因有灭亡之因以间之，使不真为兴盛，如此而已矣，此非纯乎亿度之言也，即以目前之事言之已实有如此糅杂之象，如谓我国能兴盛耶，今通国要害之军港无不割与他人，通国输通之大路无不让与他人，通国生财之矿产无不赠与他人，此三者若不归还我终无以自立，若欲此三者归还终非用兵不可，我攻其一则众以同利而联盟，我攻其众则力必不及，是三者无时而能还也，三者不还兴盛难矣，如谓我国真灭亡耶，夫我国近日不能谓之无进步，惟进步之行缓而外患之行速，恐进步未达其目的，而天地末日已至，此其所以可虑也，然以目今之势观之外人夷我为郡县之期未必即至，盖二十世纪世界之大变化方於时制造，将来形势尚不可知，各人皆先为自守之谋，相与观望无敢冒昧从事者，且即今列强所谓势力范围已极糅杂，各国亦不能彼此定一极清之界，故此诸端如淘水之泥沙不能骤定也，而当此未定之时我国人或能於此，整理其兵力与财政而成半完全之体，以支拄其间亦未可知也，如此则成为一复杂之国矣，夫不兴即亡者此历史之通例，然实因果不繁时单简之形象也，今全世界之利害互相交涉，其局本为古今所无，则其所成国家之形象又岂能以单简之法决之哉。
    ◎论东三省自治（录八月初三日中外日报）
    东三省之问题实为世间一可怪之事，事事出人意外，当二十年之前中国人即窃窃私议，以为东三省将来必为俄人之物，未几俄人锐意筑西比利亚铁道，其象益真至中俄密约之缔结成，而东三省之主名亦几乎定矣，此时吾人所料者中国若不自振，则东三省必归俄，俄必以高丽让日日亦不复急争东三省，而其事遂定此庚子辛亥之间情形也，至俄人坚拒日本之干涉东三省，甚至不许日本殖权於高丽，而事一变然其时日本之内情秘不可闻，民间虽有敌忾之情而政府故为退却之状，一若日本终不敢与俄战，其最后之期惟有举满韩全境一举而让之於俄，而自局於三岛间者然，则人人意中又有一俄人混一亚洲之见存也，至去年入冬以后二国调兵筹款不遗余力，其战状已不可掩，及旅顺一击而事又一变，至於兵刃一交勇怯大异，其胜负之结果尚不出当世所逆料，并非出人意外之举，而此时最黑暗之问题则不在交战之日俄，而转在守中立之中国，中国问题关系於日俄战争者不知凡几，而以东三省之处置为最先见之事，此当世识者所以无人不注意於东三省问题也，然东三省问题亦最不易定，半年以来全世界人之所以解决此问题者，盈於议院之口，新闻之纸矣，而终无能令人可确信之说，盖兹事体大因果极繁临机之时，又有不可逆料之外缘加入，遂至冥不可测如此，然而此等情事如黑暗之望山川房屋，当其黑暗上智不能测及其乡明，则中智以下咸识之矣，今东三省之时候虽尚未至於乡明，然已有一线之可辨，日来东三省所呈之象其最可玩味者莫如东三省人欲图自治一事，此或者即东三省前途之结穴乎，而其自治之质性则不可妄测，未曾亲至其地而深明该处社会之组织，与学识之程度者必不足以知之，其为土人自悟得自治之理耶，其为他人所运动耶，而运用之者又为何党之人耶，其运用之意又有何等目的耶，种种牵涉条理极繁，而关系极大使此事可明，则东三省之前途思过半矣。非惟东三省即中国之前途亦思过半矣，非惟中国即与东三省有密切关系之国，其前途亦思过半矣，而惜乎其不能知也，虽然本报窃欲引援地球上多数之成案以为比例，於此万不能测之事，而一妄测之窃以为此次东三省之欲自立，殆成功乎将来东三省之自治政体或即为十八省之先进乎，何以言之地球之成案凡一地经战斗最烈者，其开化最早，盖地方一切弊病至战则发露无余，而可资为鉴戒也，又凡一地受习气甚浅者，其洗涤最易盖蟠亘不深拔而去之甚易也，东三省治法最粗未经我十八省甚深之天演，而此次之经於兵火十年间得目击中日俄三国之真相为自古所不多遘，二者既备或者为天之所默相乎。
    ◎论法国在中国之举动（录八月初二日警钟报）
    近日以来法人势力侵入中国南部，举其最著者言之，一为要求川省铁路敷设权，一为派兵舰於南昌，此二事者皆法人势力侵入之徵也，夫法人自近岁以来窥伺中国与英俄同，一为得中国南部三大铁道敷设权，（即老开云南间线谅山龙州间线，南宁百色间线，及北海南宁间线是也，又老开云南间线上两傍法人有采掘矿产之权及保卫铁路权。）一为订云南两广不得让他国之约，一为租借广州湾，（此上三条皆西历一千八百九十八年所订约）一为开掘山西矿山，（此亦西历一千八百九十八年事）而事之最显著者则芦汉铁路资本出於法国，是也由法人平昔所经营者观之，则法人所伸之势力大抵在黄河流域西江流域之间，而长江流域为英人势力范围，闽江流域为日本势力范围，此又列强所公认者也，盖法人平昔之政策以为经营黄河流域，可以得俄人之后援，经营西江流域可以拓安南之版图，故法人所著中国现势论亦谓法人之对中国，当巩固兵力於西南，此法国平昔窥伺中国之大略也，然自日俄开战以来安南总督稚海以为有隙可乘，乃力说法国之内阁谓日本蓄窥伺交趾支那之谋，法国不可不力援同盟之俄，故五月以来一则增设兵备於东京，一则加交趾支那兵费，（共二千五百万佛郎）一则迫北京政府保护四川教民，（系因冕宁县民昌言闹教事）此皆法国要迫中国之渐也，近日以来粤汉铁路悉归比国经营，而集资及管理之权悉在巴黎华俄银行支店，则筑路之费悉出自法人明矣，法人获此实权则法人势力可由西江直达长江，而窥伺长江之心亦从此而生矣，夫四川者英人势力所及之地也，（如中英所定之约言中英合办四川矿务，英人得延长缅甸铁道可由云贵直达四川）而法人之於四川也亦欲要求利益，故西历一千八百九十六年与英人协商，谓川省利益英法均г，（其约文大旨云，两国政府本千八百九十四年三月一日，及千八百九十五年六月二日各自与中国所订之条约而或英或法於云南四川两省得有通商上之他种特权，若便宜又或英或法於以上二省今后所得一切之特权若便宜，在两国互有关系以上则两国国民及所属民得均沾其利益，此两国同意者也。）而一千八百九十九年遂立中法合办四川矿务之约，近日以来见英人出兵西藏，夫西藏既入於英，则英人非洲铁路可由埃及波斯印度西藏以直达川滇，（英人自近岁以来拟造一铁路，由埃及渡海至阿剌伯北境，复由波斯入印度，由西藏入川滇以直达於扬子江。）法人知其然也故要求四川铁路之权以与英人相抵制，此事今虽未成然川省自今岁以来赤旱千里无识愚民，大有暴动之景况，一旦闹教事兴则法人可借索偿之名以获建设铁路之实益，况蒙自支路已达云南省城，南宁百色之线路亦拟兴工，而柳州之地会党披猖，法人更可假兴兵平乱之名以伸威力於两广，此可虑者一也，况近日以来德国兵舰屯泊鄱阳，亦有窥伺长江之意，法人对德人之举动必生嫉忌之心，而江西乱民又适有仇视教民之举，致为法人所借口使兵轮数艘直迫南昌，吾恐此事既终江西矿路之权又悉入於法人之手，此可虑者又一也，盖法人在中国南方之举动既以粤汉铁道为中点，贯络南北以与芦汉铁路相联，而铁路支干於南部三大铁道外，必推广南宁之线由粤西以达广州，（与粤汉铁路接）推广四川之线由崇庆而达两湖，更争江西路矿之权，以为窥伺福建之渐，（观法人近日之在福建者其势力颇大，见近人所著闽警中即李督亦曾虑及此事）而中国南部之实权遂全握於法人之手矣，（法人平昔经营中国北部者以有俄人为后援也，今见俄为日败隐知俄人不足恃故独力经营南方。）吾中国人民曷一筹及对法之策耶。
    ◎论中国南部之可危（录八月初四日警钟报）
    前篇论法国在中国之举动谓中国南部，恐悉入法人势力范围，然窥伺中国南部者法国而外，以英人为最强，则英法纷争必起於中国南部，此又旁观者之最抱隐忧者也，何则法至吞灭安南后与中国接壤，而中国南部铁道之权悉为法人所敷设，今举其最著之线路言之，自法领海防经河内老开以达中国云南，是为铁道之西线自河内通过谅山龙州，以达南宁百色，是为铁道之中线，由广东北海直达南宁，是为铁道之东线，此三线者皆法国之所经营者也，观海防云南间线路，由法国私立公司所建设，现已告成即河内线路亦达龙州，而法人之意仍拟延长此路至梧州，与邻江水运相畏以推广西江沿岸之商业，此法人近岁之惟一政策也，然英人当此之时亦经营中缅铁道，盖云南与缅甸交界处峰峦阻隔竹木丛生，（观王兰泉赵瓯北日记可见）而英人於光绪二十四年获延长缅甸铁道之利益，此路之线直达云南顺宁，此路一成於法人云南铁道势不相容，况云贵之地矿产极丰，英人既获敷设之权则中缅铁道可由云南出四川省叙州，复由重庆达汉口以联络汉口南京间铁道，使与津镇铁路相通，更由叙州出成都西安以握四川陕西之商业，而中国本部之货物，可悉集於仰光，此西人以仰光为第二上海之说，所由来也况英人又以香港为根据，而九龙附近之地悉入於英以伸势力於西江流域，法人虽得广州湾，然形势迂回不足与英相抗，乃欲购葡属澳门以为窥伺广东之渐，又迫於英人阻力事不克行，於是法人之对中国也，乃用陆路侵略之计画，乘俄日交战之隙以巩固安南边防，复与俄比合谋以建彼粤汉铁道，使此路告成以后复筑支路於广州北海间，与南宁龙州海防线路相接，而此线极北之端复与芦汉铁路相络，直达北京则亚东之商业又将以西贡为汇萃之场矣，而谓英人能漠然坐视乎，此必出於争者一也，况法人近日之意又欲敷设铁道於四川，其正干支线皆与英国经营之地两不相容，（英人既欲由四川达汉口，法人亦欲由四川达汉口，英人既欲由云南达四川，法国亦欲由云南达四川。）一旦兴工则两国互为劲敌，此必出於争者又一也，观近日云南矿山奸民诱英人开掘，而法人之对中国政府即要求实行开矿之事，此即英法两国力求均势之证也，况法人因助俄人之故虑日本窥伺交趾支那，而福建一省又为法日所共争，日英二国又结同盟，则法人为英日所仇视彰彰明矣，此吾所由虑南方之将有大战也，虽然英法开战固为中国之平幸矣，使英法而平和协商尤为中国之不幸，盖英人甘弃川滇铁路之权以移赠於法人，势不得不取偿於中国，是又将割地（如舟山列岛之类）及失权矣，使各国而皆效尤，则中国奇祸将不旋踵而至，此尤秉笔者之所深虑者也。
    ◎论中国与日本欧化速率之比例，（录八月初二日福建日日新闻）
    莽莽大陆芸芸群民，号二千年之睡狮作五大洲之悬鹄，非今日之中国乎，中国之败岂亚洲人种之智慧，不及欧洲人种之智慧乎，然而日本又何以兴异哉异哉，吾哀中国吾念日本，吾不以日本之兴念夫日本，吾正以中国之败有感於日本之兴，求日本之所以为日本，呜呼中国之败岂地小兵弱财困，遂为欧洲所窥伺耶，曰未然日本之兴抑以地大兵强财裕，遂为欧洲所畏惧耶，亦曰未然，盖兴败之因判於未然，非判於已然，判於无形非判於有形，欧化东渐一语日本妇孺几习为口头禅，而叩诸中国人虽大夫亦多忄曹然，日本利用欧化独不为欧化困，卒以欧化成功，中国疾恶欧化辄见为欧化迷，竟以欧化受累，谓中国与日本欧化输入之不同，则开港同时战争同时也，谓进步之不同则日本派留学生中国亦派留学生，日本造大铁舰中国亦造大铁舰，未尝有所轩轾也，呜呼中国乎日本乎，职是而观地小地大兵弱兵强，财困财裕固无关两国之兴败，两国之兴败惟欧化故，欧化者日本之功臣中国之罪魁也，欲知欧化不可不知欧化之速率，欲知欧化速率不可不演欧化速率之比例。
    先哲之言曰日本开港先美国，美国出以强硬手段中国开港先英国，英国出以柔软手段，故日本以兵战兵虽死而国以强，中国以商战商虽存而国已不振，浦贺之战广州之战皆外交史上开卷之第一章，而西乡木户大久保，竟赫赫脍灸人口，林则徐曾国藩李鸿章反不得争席其间，此开始速率之不同者一也，中国虽有选派留学生之举，中途忽又撤回，如伍廷芳与伊藤博文本为美国同班学生，马关订约伍以一候补道充随员，伊藤居然内阁总理大臣，且以侯爵称丁汝昌率镇远济远过日本时，日本犹未造有此等铁甲舰，今二舰反为日本所用，中国铁路始中於倭仁辈之毒，继复被无识者之诡词迎合，遂延至今日始得见诸实施，矿产惟热河著有成效，银行迭立迭隳今且尽落外人之手，日本则一一大权自操，又急於先著中国之大轮船电报，惟招商一局日本则邮船会社，大坂会社三菱会社三井会社，以及著名各船行林林总总，电线如纤机然每市横贯数百条益以德律风无线电等，举国消息灵通，且文教之事本由中国至欧洲，今由欧洲入日本，反由日本而来中国，译林如是报界如是，此过渡速率之不同者二也。中国奄有二十一行省土地，四百六十余兆人民，复握全陆优势，日本则区区四五小岛，人数亦不及中国八分之一，地势濒海无险可据，而庚申甲午庚子及此次满洲等战何以反跃中国之上，又日本能列万国公会事事得以公法争，中国并治外法权亦不得而有之，此收果之速率不同者三也。之三者虽未足以概欧化，而欧化速率之比例亦可以观，夫欧化者欧洲文明之化也，自族制进化主义一倡而亚欧公理各力求其进化，所谓欧化者如风潮然，吾亚人也吾受欧洲之化，则曰欧化彼欧也受我亚洲之化，则曰亚化此其间虽曰欧化欧化，究未尽可恃，如中国所得欧化其多数不过鸡蛋糕加非茶雪加烟而已，或咀嚼几句新名词便昌言科学，或游历外洋数阅月便自命伟人，见洋人则学免冠，宿西娼亦号革命，究之胸无所得而私心仍未尽除，日本则不然，不以欧洲语言文字为重，而重在本国国粹，故通国学校所读虽多翻译之书，其书必先折衷於本国，文人学士寓军制於文学之中勉以忠义动其观念，使养成军国民资格，盖日本之言欧化乃取其自由思想改革运动独立精神，加以武士道大和魂等国粹遂相得益彰，以视中国之徒务形式上讲求者不可同日而语也。
    咄哉中国咄哉中国，今日何日岂容再睡，欧化之来继以欧力，凡欧洲宗教人种商权等悉布满於我黄帝子孙域内，黄祸之言未验而白祸反欲先徵矣，天演之机犹伏而版图已渐改色矣，吾视日本吾益儆惧，吾言日本吾求进取，虽欧化中国不得不受，而国粹亦未可厚非保守国粹主义者请以进於欧化专持欧化主义者，请以进於国粹，能如此勉之勉之，虽今日之比例日本优於中国，焉知他日之比例中国不优於日本，无他欧化之速率每成一比例，国势之速率即随以日增，於是而中国立矣。
    ◎论自由必先具裁制之力（录八月十三日时敏报）
    纵横五大陆东西两半球经数十代君主压力之反激，数十百志士思想之鼓动遂轰然发现一真理於欧西焉，曰自由，自由者至美至善，至公至当人类生存之要质，国民独立之精神，断乎不可缺者也。西人之言曰不自由竽死，故其人民皆以自由为第一之性命，而以性命为第二之性命，言论自由集会自由出版自由，得三大自由而泰西遂演出近数十年如锦如荼之壮剧活剧流风所被，自西徂东日本以蕞尔三岛当其冲，先为披靡由此回流而上，侵入我中国，其始一二先时之人物欢迎而受纳之，为之推其波而助其澜，奔走呼号於中国，令人拍掌令人舞蹈，而自由之声浪渐达高点，此中国现在之一大佳兆也，此中国前途之一大希望也，吾爱中国吾爱自由，吾为之心醉吾为之梦想，吾为之讴歌而颂祷，虽然试一返顾我中国同胞之性质，之言动之程度之习惯，与自由之理仍多相左者，非谓其天然之奴性使然也，谓其率意任情无裁制之力者尚居大多数也，夫有裁制而后有秩序，有秩序而后有自由，西国人人能裁制故人人皆自由，而中国则适与之相反也，请举之约有三说。
    一不能自治者不足以言自由，欲自由先自治，此最要点也。今试与入中国观察其地方，采访其风俗，其杂乱无章亦已甚矣，不必其在大也，即日用事物间已足为我一般固陋国民之代表矣，先观其道路西人路政最为讲究，中国则凹凸参差不归一律，泥泞草棘解目生厌，甚且污秽杂物弃之当衢有碍卫生，亦置弗理次观其居室，西人筑室必期轩敞通风，修理粉饰亦有恒期，中国则狭隘蔽塞少通空气，虽至朽坏不思改良，次观其衣食，西人一衣也必求其修洁，一食也必求其调和，中国则不然矣，其贫苦者鸠形菜色，衣食不完不必论，即小康者亦衣垢忘洗，而尚被之於体食余宿物，而尚甘之如饴以是鸣俭，不知适见其为苟且也，至於脱衣自便袒裼放诞贪食肆嚼杯盘狼籍者更不足言矣，次观其言语，西人与二三人言其声浪适合於二三人之耳鼓，令二三人皆闻，与千百人言其声浪亦适合於千百人之耳鼓，令千百人皆闻，而且当彼发言必俟彼皆其言，而此乃进说无稍乱者，中国人则与少人言或声大如雷，与多人言反声细如蚊，而又急遽争言陵轹杂杳，京师至以抢讲为方家，可谓怪极，更观其行步西人举步动中规则且必比肩，中国则缓急不齐又或争先恐后，如一群散鸭然，苟持极端之说以论之，则中国所谓路者直不得谓之路，所谓居者不得谓之居，所谓衣者不得谓之衣，所谓食者不得谓之食，所谓言者不得谓之言，所谓行者不得谓之行也，呜呼乌有如此之人格，而可与言自由者耶，此宜裁制者一。
    一不顾公益者不足以言自由，中国人有家族思想而无国家思想，有个人思想而无团体思想，质言之只知为私而已矣，我国数千年来深中杨氏为我之毒，人人皆以损人利己为惟一之手段，以此求自由乌见其可，西儒解释自由有曰，言自由者以他人之自由为界，此可谓至精确之评论，盖人必明乎人与己之界限，而后自由之说乃可用，近日严氏新译群己权界论一书，於自由之精理发挥甚透，而中国则正病在知有己而不知有群，挟其平日数米量盐之私智，是己非人之浅见，私意不遂甚至明目张胆滥施权力，侵犯他人之自由以求达其目的，此败群之蠹真可痛可愤可鄙可哂者矣，夫个人为团体内之一分子，欲保护个人之自由必先保护团体之自由，有断然者苟团体上失其自由，即个人之自由亦终不足恃也，此宜裁制者二。
    一不讲服从者不足以言自由，今设两人於此，一言自由者一言服从者，稍有识之士必将揖进言自由者，而思黥刖言服从者势也，而不知自由之与服从，似相反而实相成，何者人不可服从於个人，而不可不服从於团体，人不可服从於势家而不可不服从於豪杰，人不可服从於强权而不可不服从於公理，惟有服从乃有自由，有自由斯有服从，泰西政体人人皆治人者，人人皆被治者，所谓被治者即服从之谓也，自由服从二者关系甚密，非谓服从自服从，自由自自由，如两平行线不相遇者也，使人人皆以此非常自命，天上地下惟我独尊，昂然不受羁勒激而横决，且有荡轶闲检弁髦道德，蹂躏纲纪狂诞恣肆，至於不可穷诘彼尚曰英雄之本色宜尔也，噫嘻欲求为文明之自由而不觉反堕於野蛮之自由，我中国类此者多矣，吾欲直断之曰此破坏之辣手，而实自由之魔障也，此宜裁制者三。
    右所举三端於中国社会现今之情状或未能抉尽，而大都活现於是矣，然则今日我中国人欲求自由不必遽求自由也，先求其不自由可也，何也，自来中国政府名为专制而实则放任，上下隔绝视百姓之利害漠不相关，任其自生自活实无干涉之可言也，而我国民以如是民德民智之薄弱，生息於其下如散沙如乱石，遂养成一种任性自由之习，或草率纷杂（属於以上第一类）或狭隘横肆，（属於以上第二第三类）其染中国自由之习也愈深，其去西国自由之道愈远，两者适成反比例，故欲享受西国今日真正文明之自由，必先煎涤中国往日假伪野蛮之自由，所谓中国人欲求自由宜先求其不自由，即此意也，盖人必须谨敕严正纯洁之资格，而后可以言自由，否则反为所累，此其故端在於裁制矣，此其故端在於裁制矣，呜呼民族主义既如掀天揭地而来，专制国家几与落月残星同慨，廿世纪之时代不立宪诚无以为国，不自由诚无以为民矣，中国人而不欲为真自由民则已，中国人而欲为真自由民，其尚可不知裁制如今日者乎，吾念吾中国吾念吾同胞，大地沈沈群生莽莽吾又乌能测其所终极也。
    ●第十期・谕旨（八月二十一日至九月二十一日）
    上谕本日兵部带领引见之户部郎中李国杰著准其承袭侯爵加恩赏给散秩大臣钦此。（八月二十一日）
    上谕国子监祭酒著柯邵署理钦此。上谕前据御史刘汝骞奏参库伦办事大臣德麟溺职营私各款当经谕令奎顺确查，兹据查明复奏德麟虽查无贪婪骄纵实迹，惟办事操切人地不宜著开缺来京当差，蒙古翻译色楞术布摇生事著即行革职驱逐回旗严加管束，余著照所议办理该衙门知道钦此。（二十三日）
    旨朴寿著赏给副都统衔作为库伦掌印办事大臣照例驰驿前往钦此。（二十四日）
    上谕前据给事中潘庆澜奏铁路公司将京师正阳门外城根等处余地招商开设煤厂，请将交纳地租提归户部，当经谕令商部顺天府确查核办，兹据奏称铁路事宜多归盛宣怀经理头绪烦冗公司借用官地并未向外务部立案等语，盛宣怀承办路矿所用官地应纳税租并一切款项报销，均应随时报部查核方昭核实，著商部遴选妥员前往会同盛宣怀将该大臣所办路矿历年出入款项确实查明详晰具奏钦此。上谕直隶津海关道员缺著梁敦彦调补，著即迅速赴任钦此。上谕刘春霖著调补湖南布政使，广西布政使着张廷燎调补，张绍华著调补云南布政使钦此。（二十七日）
    上谕顺天府奏援案请赏给普济堂等处米石各摺片现在节近寒令近畿一带贫民生计维艰，所有普济堂功德林两处恩赏各粟米八百石，广仁堂恩赏粟米七百石，朝阳安定西直等门外三处粥厂共恩赏粟米一千二百石，芦沟桥恩赏粟米四百石，资善堂恩赏粟米三百石，蓝靛厂恩赏粟米三百石，敬节会善堂恩赏粟米一百五十石，均著加恩赏给由该府尹具领发交各该员绅妥为散放以惠穷黎钦此。（二十八日）
    上谕巡视中城御史贵秀等奏援案请赏外城粥厂粟米开单呈览一摺，现在节近寒令五城地面贫民生计维艰所有中城之玉泉庵，东城之育婴堂，南城之普善堂，西城之砖塔胡同，北城之圆通观梁家园各粥厂每月共需粟米二百四十石，加恩照数赏给，自十月初一日起由各城咨明户部札仓给发，该御史等务当督同绅士妥为散放笕吻钟娴ゲ⒎⒂嘁酪榱砥奏请赏给崇善堂等处米石等语，崇善堂等处各粥厂收养贫民人数众多米石不敷支放，加恩著照所请所有南城之崇善堂北城之公善堂，海甸之褂甲屯粥厂，西城之礼拜寺，宣武门外之西悦生堂，各赏给粟米三百石，南海会寺玉清观兴善厂清真粥厂各赏给粟米一百五十石，又北城捐设之继德堂同德堂粥厂著各赏给粟米三百石，翼善堂之教养局著赏给粟米三百石以惠穷黎钦此。（九月初一日）
    上谕丁振铎奏特参文武各员请旨惩处一摺云南补用都司李长清性嗜樗υ行同匪棍徵江营守备杨嘉珍克扣饷米淆乱是非，试用府经历晏孝泽选用县丞卢福喜挟娼聚赌行止卑污，前安平厅委员准备巡甸吏目葛仲麟藉索诈赃确有证据，因远巡检李绍唐劣迹昭著捏报丁艰，试用府经历前署石甸经历胡夸虞纵容子侄搅害地方，试用巡检赵朝璧诈驴多赃无赖已极，蓝翎千总吴占先年貌不符显系假冒著即行革职，李长清晏孝泽卢福喜与已革试用从九品黄祖镜著一并驱逐回籍不准逗留生事，余著照所请办理该部知道钦此。上谕萨保奏假期届满病仍未痊恳请开缺一摺，齐齐哈尔副都统萨保著准其开缺钦此。上谕裕庚奏假期届满病仍未痊，恳请开缺一摺太仆寺卿裕庚著准其开缺钦此。（初二日）
    上谕十月初一日孟冬时享太庙朕亲诣行礼后殿著派载澧行礼两庑著派德寿德茂各分献钦此。（初四日）
    旨光禄寺卿著毓朗补授钦此。上谕顺天府奏请赏给同仁粥厂粥米一摺，所有同仁粥厂加恩著赏给粥米五百石以惠穷民钦此。旨湖北郧阳府同知著任毓萼补授山东德平县知县著卢润书补授，福建连城县知县著张倬奎补授，江西分宜县知县著姜振翔补授，截取举人曾兆荣著以知县用，梁永星著以教职用，薛莹著以知县用，佘莹著以知县用，任以纶著以教职用，高凤岐着以知县用，林乔新著以知县用，林超章著以知县用，谢联辉著以教职用，俸满教职赵咏周著以教职用，叶孔煌著以教职用，荫生嵩林著以侍卫用，忠秀著以侍卫用，保送直隶州知州刑部主事周文凤魏有声，兵部主事梁旭培俱交部记名，以直隶州知州用，截取兵部司务姚文清著照例用，保举江苏候补知县吴树楷朱永锡，河南候补知县刘文焕俱照例用，服满原选山西赵城县知县钮福安著不必坐补原缺，俸满候升知县吉林五常厅经历张熙著照例升用，卓异湖南常德府周知蒋光著准其卓异加一极仍注册回任候升开复，前河南封邱县知县逢春著准其开复原官升阶衔翎照例用，捐复前河南尉氏县知县邹邦瑞著准其捐复原官照例用。孝陵礼部掌关防郎中著熙麟补授，礼科笔帖式著恩绵补授。醇贤亲王园寝笔帖式著恩耀补授，刑部笔帖式著连璋补授，旨引见官鲍世爵著以主事用钦此。（初六日）
    上谕敬信奏假期届满病仍未痊恳请开缺一摺，敬信著准其开缺加恩赏食全俸钦此。（初八日）
    上谕裕德著管理理藩院事务钦此。旨荣庆著调补正红旗满洲都统所遗镶黄旗蒙古都统著善耆补授钦此。旨著派世铎管理御鸟枪处事务钦此。旨著派载振管理火器营事务钦此。旨讷勒赫著补授内大臣钦此。（初九日）
    上谕顺承郡王讷勒赫现已补授内大臣加恩著赏戴三眼花翎钦此。（初十日）
    上谕朕钦奉兹喜端佑康颐昭豫庄诚寿恭钦献崇熙皇太后懿旨，本年十月初十日万寿在颐和园排云殿受贺，在外之公主福晋命妇著照例行礼钦此，是日宣表行礼朕亲递表文，所有应行礼节著该衙门敬谨预备钦此。（十一日）
    旨太仆寺卿著张振勋补授钦此。（十八日）
    上谕山西汾州府知府员缺著绍彝初授钦此。上谕陕西延榆绥道员缺著裁缺直隶霸昌道穆特贺补授钦此。（二十一日）
    ●第十期・时评
    ◎兵部裁撤书吏
    兵部裁撤书吏一事都中传说纷纭，或云司官不能办公事以致异常积压，或云文书有舛误者，或云书吏有因失业自书者，然细按之则大概讹传，因初裁之时局官办事虽觉生疏，后因每司各调取熟谙公事人员办理遂已妥协，至云书吏因失业致自尽一层迹系不确，盖书吏之该缺者大率已获巨资，所得过当其办事之人岁薪本属有限，不至因此致命，至抄写之人则所得极薄，何至因失此而自寻短见，惟兵部裁撤书吏似觉太骤太辣，然实为近来变法之最初切实，最爽快者，而外间既谣言蜂起无识者或反从而附和之，俾反对之人得藉为口实，故不可以不辨。
    ◎至弱之国有外交而无内政
    近数月以来日人待韩政策已无所不用其极，学校者韩之内政也，而日人为之定学章置教员，铁路矿山韩之内政也，而日人为之布路线握矿权垦荒伐木，无往而非韩之内政，而日人乃束缚之驰骤之，必使之归其掌握中而后已，呜呼推日人之用心无非视韩国为一冲绳县而已，吾恐俄之於波兰於芬兰，当初亦不过如是已耳，虽然今日之韩究不得谓其非国也，其版图如故其人民如故其君若臣亦如故，而其所不如故者惟内政也，而其所不如故者惟其国中之内政，无往而非外交也，吾故谓至弱之国有外交而无内政。
    韩国已矣请观中国，今之中国尚未与人订保护之约也，然已不啻为万国之保护国，一铁路也，俄图之英图之法图之德图之比图之，一矿山也，而起而图者亦如是，一航路也，而起而图者又如是如是，税务为国家之命脉而客卿久已把持，邮政为交通之机关，而外人亦来干预，甚至教育之大版权之重报章之紧要，图法之流通莫不有外人参与其间，呜呼至今日而中国尚有所谓内政乎哉，诗云周余黎民靡有孑遗，若中国者真可谓靡有孑遗也。
    ◎一日得四千元
    杭州铜圆局机器每日可出铜圆四十万枚，浙抚报销则云以墨银一圆作铜圆百枚算，而发于钱商者则以九十枚当墨银一圆，计每日所出铜圆四十万可净得四千圆之余利，钱庄领此九十当百之铜圆，其旧於民间者不能无所取蠃，于是多则扣其六七枚少亦四五，而民间之持墨银易铜圆者每一圆只易八十三四枚矣，士勤于家农勤于野工勤于肆商贾勤于都市，竭尽其心力耗消其精血，彼聂缉{规木}者顾乃安坐维帏之内，日攫此勤劬憔悴者四千元，浙民困矣，然吴皖闽鄂粤诸省亦皆铸造铜圆，则蒙其祸者亦岂独浙民而已哉。
    ◎订定宁海教案议约
    按宁海教案早经议结，其议约向无见者，兹已详载本报，第一款第二款第三款第四款第五款皆与宁海教案无涉，异哉议宁海教案而牵涉他案也，他案有他案之曲直，宁海一案其曲在宁海之地方官与百姓，他案之曲未必在地方官与百姓，在教士之牵涉他案恐他案之不得直耳，中国议约之员只应就案论案不应允其牵涉他案，今一律允其牵入了结，恐此案了而他案或以受屈求伸，转致不了，闻浙省大吏因此案赔款减而又减，深嘉议约诸员之能，窃有所不解焉。
    ◎劣绅争利
    福省龙岩龙溪长泰课馆久为王某承办，岁获蠃余讵王以事负欠官币至数万，邑绅邵积诚林炳章等四人怂{臾心}於盐道，谋归绅办允之不意王某铤而走险，托日本领事之势以抗之，继复嗾所负积债某某数钜家，力与邑绅争斗，邑绅等以势成骑虎愿为调停，夫福建一省已属他人势力范围，凡该地之钜绅不能竭力经营以为未雨绸缪之计，犹复醉死梦生与贩买之夫争什一之利，不借名誉不恤同胞不争建邵各府已失之矿源，而徒较一人一家之私利可耻甚矣。
    ◎呜呼邮政危矣
    近来东西各国苛可以扩张势力於中国者，固无微不至铁路也电报也轮船也矿路也，在各国无一非富国之事业，在中国皆成为亡国之祸端，然外人之争此数端各国人民不知者以为开中国之利源，其知者以为外人之争我利，而实则借此以张其势力，瓜分我土地也，今者各国之视线转集於邮政矣，如广东羊城各报屡载法人在广东内地设有邮政局三处，而近日英人又设一处，今闻浙江杭州某国亦有类此之举动，浙粤大吏率皆如聋如玻置若罔闻，呜呼邮政者我国人民交通机关，亦全国之命脉也，日后傥落外人之手则国民之交通外人得而沮抑之，是亦置我民於死地之一端也，今若不图后悔噬脐，而况我国之邮政早失主权，实已显著，（今日所改新章於新闻纸书册之通行已大有沮碍）倘又使外人参与其间而把持之其祸不知伊於胡底矣。
    ◎不卖矿之真国民
    福建长乐县鳌峰山旧有矿产，矿质其佳所产为锡亚铅朱砂，且下有金银，日人某及德领事及福台法商魏池，前年曾往踏勘屡次要求，矿主高君耿志士也严词阻之，高君近至福州拟托绅商招股采办以杜其谋，武备学堂教习吴君懋昭知之曾邀请高君面议一切，闻可就绪，呜呼若高君之保全矿产为国家争无穷利源，诚可为中国之义民矣。
    ◎英商承办江西路矿
    英商孟尔迈与河南革令林圣蕃私立合同创办江西南昌至九江铁路，现闻英商已集股银一千万金，兼办南九煤矿，林又嗾使县丞刘德发为该公司代表，己则暗中向商部运动，刘现定七月下旬即入京递禀，夫近月以来卖矿卖路之事迭见不已，吾党日日言爱国保国顾乃视内地奸人售卖矿路，不稍禁止斯岂所谓志士耶，然空言争矿究办无补，今日之计自以养实力为亟务，傥能招集商股自请开办，则成约可废外人亦无所藉口，否则遗珠在涂焉能禁人之不拾，吾愿江西志士其速图之。
    ◎安徽铜山矿务
    凯约翰谋办安徽矿务约分三期，其一期为王中丞之春抚皖时，是时有皖绅某某左右於王，此二十七年八月二十九日之合同所以立也，王旋去任所有与此事关涉案据一概无存，聂中丞缉{规木}初尚支吾，迨霍领事引前合同为据，复有旧人潜为部署是为第二期，无何聂中丞亦入其彀中，此二十八年四月初五日之合同所以立也，当时合同订明未奉外务部批准路矿局给照不得开办，去年冬经言官纠弹安徽京官联名函电皖抚以冀挽回万一，皖中大吏不欲负谤，乃使凯自投於外务部，外务部欲准则有所未忍，欲勿准则合同早已订定，报效银两亦曾收过，不得已借伍侍郎之力商改数条，其至要之点有二，一期限一百年改六十年，二矿地九百方里改四百方里，（专指地面以下而言）於四月某日奏准是为第三期，而三十年四月二十二日之合同於是立定，闻商部初不欲给照，徒以事经奏准无可如何，乃於四月某日填一特别之照以给之，并向某部声明后勿如此云，然则铜官山矿务既为凯约翰承办，案经奏定似难挽回，但照合同第三款有资本不出七百万两，所纠股分登报招集，华洋兼收等语颇闻安徽不乏殷富之家，若能多购股分亦足以稍挽利权，未知安徽人以为何如，未知通国人以为何如。
    ◎内忧外患相因并起
    广西会党近已入湘滇边界，江西乐平会党又窜入皖，湖北施恩教案初结，而蠢蠢欲动者所在多有长江会党，如青帮如洪帮到处隐伏，要而计之扬子江流域数省如江苏如江西如安徽如湖北如湖南如广西如云南如四川，（四川已有闹教之隐象）皆不能免於乱事者也，乱事之起必牵连及於教案或危及商埠，而各国因以藉口纷纷遣兵，（如粤西兵事法国屡请派兵助剿江西教案法兵舰已驶入九江是）是则内忧之所起而外患即因以俱生矣，矧日俄战事未结东三省既亡，而英人又订西藏之约，日者俄人极力反对藏约，则将来新疆蒙古又必作第二之东三省可知焉矣，英人因旅顺将归日本碍於成约不得不预索舟山以偿所失，德国兵舰不待议约迳入鄱阳，综此以观中国之危固未有如今日者矣，呜呼。
    ◎外人窥伺
    德人自索租洞庭以来交涉尚无结果，而德国兵舰叠次驶入扬子江游弋各埠，以虚声相恫喝，惜无所藉口倘有不慎胶州覆辙，将再见於扬子江矣，近日德国水师在镇江荷花塘地方租有空地环筑土墙，以为屯置煤炭之用，德人秃司日夕经营，若有迫不及待之势而江西湖北各教案复屡有所闻，且英人索租鄱阳亦无结果，英国兵舰名甲看登者，时驶入扬子江各埠可危哉。
    ◎美报论禁止华工进口之非
    美国禁华工进口一事本属无理取闹，而究其结果无非激动我华人之爱国心耳，如近日美国拿呼美报有论禁止华工进口之非一篇，彼为美人谋诚得矣，而我华人其何以堪，如所云华人之耐劳华人之省俭华人之与人无忤，戒酒不饮亦我华数千年之旧教育有以致之，惟言华人不结团体不求有选举权不知阅报，此缺点也中国致弱之由，实在於此而彼竟欲利用我缺点以便其驱使，其居心已不可问，况以华人之嗜鸦片为个人之事，华人无国家思想而不知临其上者为何如人，种种污点皆引为华工可用之证据，其蔑视华人也实甚，殆有不以人类视华人之微旨乎，我华人幸毋以其左袒华工故而为所蒙也。
    ◎呜呼万国公法会议之下酒物
    西九月二十三日万国公法会议开会於苏格兰，议军务上应增减之条件是晚设宴，英伯爵佛罗司伯执杯以寿俄国著名律师玛听司氏，曰亚洲大陆甚广英俄两国何患不能容足其间，吾愿我两国共明此意以享世界和平幸福，咄彼佛罗司柏岂以吾亚东大陆为彼下酒物耶，虽然吾何怪彼仁川未交战以前之俄罗斯岂不曰吾斯拉夫民族，哥萨克兵队一口足以吞彼矮小之日本，今也卒败然则吾今所痛者宁为佛罗司柏之一言，特痛吾冥冥汶汶之群生，无有一人闻其言而愤者，则佛罗司柏之言虽大而非夸矣。
    ●第十期・内务
    ◎论近日用人之事（录八月初五日中外日报）
    综观朝廷近日用人亦稍稍变常格矣，於稍负时望之流往往予以不次之擢，而不尽如昔日之以资限待人，此於变法之本源，虽去之尚远，然既有求才之心则犹有求治之心也，而论者顾窃窃议之以为朝廷之所以用人者，除治兵理财两途更无可以待之地，（一年以来如徐世昌之署兵部侍郎郑孝胥之督办边防及近日黄忠浩之授总兵皆主兵事者也，汤寿潜陆嘉谷之署盐运使赵尔巽之署户部尚书皆财政者也。）是其所以求治者，既不出此左执朱提，右秉黄铖之心即其所以求才者亦不外乎负弩中郎，摸金校尉之说此则政府不自讳，而天下人亦莫能为讳者矣，惟作者以平情处之则颇以破除旧习之举，其在今日犹为略近清明，但宜责其宗旨之非不当并没其用人之意，区区之见固不欲引绳批根，以一一苛论之也，虽然朝廷有求才之心，而今之拔茅连汇者果能克举厥职以著其成效，而不负平日之时誉与否，此为他日之一大疑问，而以作者蹄涔测海之见量之，则有不敢必其终能宏济艰难者，何以言之，中国学者每短於经验平昔崇论宏议，才识兼到比其实践，恒不足以副之一也，既膺特拔之知则与共事者不能无衩凹抵心，而多所制肘二也，其人既负高名必易致谤ゥ，一有不慎立其后者，且群肆其诋讠其三也，此犹为真有才望者而言，而登庸既多则滥竽亦众，且必有妄援党与或谬采时望以荐之者朝廷又不能有所鉴择，一旦不察辄以重任{由兀}之，及其偾事无功，则不自咎其所用之非才，而反谓人才无当於世用，至是而并此无意识无精神之用人一念，概就销灭矣，而况任事之俦其不易见功者，莫如主兵其最易招尤者莫若理财，盖胜负之事既不可知，虽明者尤难自料，而度支出入之间纤忽毫芒，又每易为人所持故也，夫以人之出处，其见效之难颠踬之易，既已若是而今之用人者又必悉以治兵理财之两途待之，是直立之於必败之地而已，虽有英俊庸足恃哉，而朝廷至此时则必愈以人才为不足用而轻相天下之士，则虽谓今日之亟亟求才，即为异日以不肖待人之渐可也，当光绪初元之际朝士之论思献策者连袂比肩，朝廷之於是时亦何尝不擢其一二人以徇物望，已而某以私德败某以受托败，而其甚者莫若张佩纶之丧师辱国焉，而其时之世论又咸集矢於张一人，弹劾之疏累牍连篇，形容刻薄包无不至，夫张诚不足道而使当{宀一}者因是益薄视诸人以为举天下之才皆出一辙而无可复用，而求才之念既亡即自怙之见益甚，此则可为深惜者也，迩者吾为此惧，惧被用者之短於经验，而又有所掣肘且不免於众议，则易致倾仆而其兆已於某边帅稍稍著之，某边帅以唐之房幼钥觯盖亦自恐其经验太少不宜於兵也，然边帅讲求兵学亦既有年，此犹不足过虑，颇闻边吏有忌之者则每藉饷糈之事以厄之，而在朝知交，又往往不能宽其责备，故边帅恒郁郁有投荒之恐焉，此已近於作者所料之前数端矣，而尤有惧者则不在真有才望之人，而在滥竽得进之人，而其例则又於某尚书所引之史念祖显然见之，某尚书於十年前即向人称许史念祖，以为在曾左之上者也，然其人以矬不饬罢官，而家居以来声望尤劣，使其再起偾事必矣，某尚书固贤者此举抑何不察之甚也，虽然无论何人无论人之才何若，而政府必悉以治兵理财之两途待之，则宗旨之谬犹不待言，而其人先处於危疑之地，如此而求其一一得当，俾无失败之虞，盖亦不可得之数矣，夫人之自为失败则亦何必言，而惟是数者皆所以成其失败，而使此用人之一念概就销灭，则其关系固不为不远也，吾愿用人者被用者及其超然於二者之外，而与有影响者皆知所慎也。
    ◎论官场为君民之障（录九月初二日时报）
    中国名为专制之国然版图状大人民太众势非一人所能理，故自秦并七国以至今日，真能专制之君不过七八人，其他皆有专制之名，而无专制之实者也，下无国会上不专制，则事权不能无所归，於是或归外戚或归宦官或归权臣，二十四史中彰彰明矣，至於今日外戚之风气已亡，宦官虽有一二有权者，然较之汉唐明之世则不可同年而语，政府大臣旅进旅退，绝无所谓权臣，是前世之三者皆无矣，而皇太后春秋高有倦勤之意，不复持文法以驭下，与康雍乾三朝之家法不同，然则国中之实权将安归乎，则散而归诸官而已矣，（或谓中国实权在於胥吏此说非是）惟其权凡官皆有之，自宰相至巡检所得之权皆等，其象遂如热力之散漫於全体，令人不能觉耳，非惟不觉其权也，貌视之适见其无权，尝见夫相君矣，以某政请相君辄曰吾力不足以办之，退而审之其力诚不足以办也，见疆吏亦然，见监司以下更无不然，夫其无权若此，而讵知其不可限量之权，即与此无权为同物，盖诸官所握之权非建设之权，乃障碍之权也，又非障碍实事之权乃障碍精神之权也，精神既为所障碍则不啻物与我之间，设一大屏而使彼此不能相见，又不啻身与世之间设一大镬，而使万物并为一谈，其障碍精神之法不一而足，登其堂宇障碍也，坐其几席障碍也，治其簿书障碍也，见其胥吏障碍也，接其俦侣之言语障碍也，闻其上官之謦勒习也，甚至见官中之一名一物皆足使有志於世者，忽然而生山林湖海之心，而发中国不可为之叹，而官中之一名一物亦若与世特异，有能令人见似目瞿，闻名心瞿者然，噫可谓有力矣，其障碍之力以柔而不以刚，以久而不以暂，以众而不以寡，及其至也任举一人皆於一方面障碍人，又於一方面被人障碍，人人若此遂成一极无权之世界，以横亘於君与民之间而为一极有权之社会焉，君欲有所振作其民不能越此社会，而颁其条教，民欲有所赴诉於君不能越此社会而陈其言辞，及其一入此社会则使其本质化为乌有，否则貌似神非另成一物，而君与民之本意全失焉，今日中国全国之政治无不自官司之，而官场之腐败乃至若此，未有当乎君民之间者，所为若此而其国可活者也，本报以为中国今日之现象如欲治民，必先治官非治官则上意无自通之於民，而治官之法裁缺末也，参革更末也，莫要於变其社会之风气，风气变而一切乃真变矣，不然则皆假变也，假变者无救於亡。
    ◎署湖南巡抚陆奏请将靖州直隶州判与会同县之洪江巡检互相调驻摺
    窃照靖州直隶州属会同县所辖之洪江市地方滨临沅氵无为滇黔川粤四省镑路冲途，商贾云屯烟户栉比五方杂处良莠不齐，会匪浞蚴庇莼旒＃该市距城一百二十里山路崎岖文报往还非四五日不达，实有鞭长莫及之势，虽设有巡检一员分防该处，而官卑责重不足以资弹压，本任抚臣赵尔巽以澧州之津市与洪江同为贸易市镇，尚不及洪水之繁盛冲要，兹据署布政使庞鸿书署按察使任国钧转准辰沅永靖道庄赓良核议前来，查洪江市冲当四省人聚五方户口殷繁俦类溷杂，兼之近来洋人游历络绎於途巡缉保护均关紧要，其地距县远控制不及，向设分防巡检一员官职较卑治理为难，请将现驻堡子之靖州直隶州判移驻该处，凡商务水利缉捕及稽查匪类保护洋人均责成该州判妥为经理，至堡子地方虽与贵州之天柱县连界近接苗疆，然事务较简即以原驻洪江巡检移驻该处，改为靖州直隶州分防堡子巡检亦足以资巡缉而专责成，如此一转移间於地方实有裨益，所有州判巡检养廉俸银以及书役工食均各照本缺旧额支给笥沽硪樵霾梗至堡子州判原系要缺，洪江巡检原系简缺，今彼此移驻应将州判仍作为要缺，巡检仍作为简缺谨奏。
    ◎直隶总督袁奏考察贤员请无论繁简援案补用片
    再臣闻得能吏百不如得良吏，一此谓承平之世则然至今日而州县治理之难百倍古昔，又必须以良吏之品而兼有能吏之才乃足为地方造福，查有署临榆县事候补知县谭尧振宅心宽恕莅事精详，近值榆关联军云集，且其地为入奉要冲，客兵往来难民络绎，该员因应抚辑措置裕如而办理中立各事尤为周妥，中外翕颂人无间言，又署赞皇县事试用知县赵惟庆勤於政事朴实耐劳，时常周历乡村洞烛民隐黠胥猾吏，莫得受其奸欺而创办巡警在各邑中最为著效，以故闾阎静谧盗贼不兴以上二员才品俱优，均无愧贤能之选，惟班次限於成例补缺綦难，伏查上年十月二十九日奉旨敕各督抚考察州县慎选贤员补署，旋经臣将例难叙补之知县唐则媛拚钧二员奏明，不论繁简何项班次缺出准其请补，当经恭奉朱批著照所请吏部知道钦此，钦遵在案今谭尧振赵惟庆二员治行才具实视唐则媛拚钧毫无所愧，而补缺同一为难我，合无仰恳逾格天恩俯准该二员援照前案，嗣后遇有缺出无论繁简何项班次一律由臣奏明请补，既用以收得人之效，并使闻风兴起者皆益乐勉为贤能，而吏治将蒸蒸日上，谨奏奉朱批著照所请吏部知道钦此。
    ◎两江总督李饬江海关道筹议防疫章程札
    案准湖广总督部堂张咨开据江汉关道梁敦彦禀称前准职关税务司克乐思函送防疫章程，当经酌拟查验办法禀蒙宪台允行函复该税司将章程刊刷分送各领事查照，兹准克税司函称防疫章程第二条，凡海船江船於既进长江之后有可疑之病，应赴最近通商口听候查验，若查系痒子瘟则该船须立即回驶吴淞赴崇宝沙医院，将病人离去其船上人等须俟禁限满日方准与外人来往，其须薰洗或别项卫生之法均听医员定夺一节，於防痒子瘟之法极为严密，然驶赴本口之船虽如此严防而驶往长江别口之船，倘不照此办理则别口一经传染此症仍必传至本口，现在此症惟南方各口有之长江一带尚未传染防患贵在未然，应将此条请南洋大臣通饬长江各关一律照办等因，查现在长江一带并无患疫口岸，该税司请饬长江各关一律查验，系属格外慎重应否据情转咨南洋大臣，通饬长江各关照办之处理合禀请查核施行等情，据此除禀批外相应咨请查照酌核办理等因，准此查验疫一事本为卫生而设，然立法未尽妥善以致南方各口来往绅商不胜其扰久为行旅所诟病，现在长江一带并无患疫口岸，若各关一律查验所有经过各口势必停船守候耽延阻滞，亦於商务大有关碍，长江各口上下搭客最多，良莠不齐更恐别生事端，本大臣详加酌核该税司请饬长江各关一律验疫之处未便照准，且时交秋令南方疫气已平更可笥挂榘欤此举本系中国自有之权从前办理失当所拟章程烦苛扰累，一切听命於洋医流弊滋甚，亟应设法挽救应饬两江通省洋务总局司道会同各关道详核原案参仿北洋办法另议妥善章程禀候本大臣核夺办事，合行札饬即便遵照办理此札。
    ◎河南巡警弁勇功过赏罚章程
    一凡巡防不力或懒慢误公者记过一次愧勉者销。一凡连记三过者作为大过一次。一凡遇该管巡兵犯有过失失察者记过一次。一凡各局巡兵缺额一名者记大过一次。一凡各局巡兵遇有革逃假病限五日内呈报募补，如一时挑充无人自第六日起按日报缴，截旷若查有逾时不报情弊以缺额论。一凡该管界内出窃案一起者记过一次，五日破获者免。一凡该管界内出劫案一起者记大过一次，十日内破获者免。一凡因窃案记大过者展限缉拿限内破获两起销去大过，仍记过一次，破获一起销去大过仍记过二次，全获者销。一凡记三大过者撤差。一凡因窃案展限缉拿逾限无获者撤差。一凡劫案展限缉拿逾限无获者详参，如本案未伤事主摘顶免参，限内破获者免议。一凡遗误紧要事件及泄露机密者撤差。一凡勤奋供职不避劳怨每三个月内无疏虞者记功一次。一凡连记三功者作为大功一次。一凡窃案登时破获者记功一次。一凡去刂案拒伤事主登时破获者记大功一次。一凡大功记至三次者禀请给予外奖。一凡迭获要犯异常出力者不拘年限随时禀请保奖。一凡当差勤劳两年届满无过或功过相抵者禀请酌委优缺一次。一凡巡长巡目巡兵於专管事宜奋勉无误者记功拔升二年届满无过，或功过相抵者均请给予外奖。一凡被地方官商民公同控告查实者革如被挟仇诬指反坐其人。一凡借公济私讹诈钱物者责革。一凡泄露密谕抗违军令者责革，一凡夤夜离局私自浪游者责革。一凡冒赏诈功凌辱官长者责革。一凡抢夺财物者重办。一凡强奸妇女者重办。一凡犯事私逃者重办。一凡遇有械斗谋害将酿人命能先时解散防护者奖赏。一凡遇有水患火灾及一切危险能实力保卫者奖赏。一凡获诱拐欺诈骗伪造货币等犯奖赏。一凡因护盗各犯记功至五次者以次拔升。一凡获强劫悖逆会匪重犯立即拔升。一每届一年择其巡防勤能实在得力者分别请奖功牌，计足三年亦请择尤保奖一次。一此次所练巡兵本系创办所有一切条规随时增改不拘成例。
    ◎创立东三省保卫公所章程
    一本公所宗旨专为保卫本地商民之生命财产起见各就本地设立公所，先从兴京海龙各属创办，俟有成效再行推广。二本公所责任专以民事为重，故所设董事皆由本地绅商中选择推举，其人数多寡各视其地之广狭事之繁简为断，惟自庚子以来官权久失州县各员几成虚设，今议自立公所后所有国课正供及盗贼要案由公所经手者必仍移交地方官以重官权，惟地方一切新政及寻常词讼两造情愿由公所公断者，则概由公所董事秉公办结，地方官亦不得过问。三本公所以本地人力财力办理，本地民事所有一切内政原有十分自主之权同人当效，其死力合其团体以保此权利为第一要务，无论何国皆不得施其官势兵力致损我民人自主之权。四本公所管治地面为现在战地圈界之内自立公所后当公举专员专司交涉事件，惟该员所办之事有不洽舆情之处，本公所有权可随时更易他员。五公所各董事中公举一人为总办，一人为副总办总理一切行法之权，以四年为期届期另举他员代之，其有众望所归不忍更易者准留一任，然无论如何总办一缺总不得有逾八年之限以昭大公。公所任事之责暂分五大股，其略如下。一为会议股是为议法之所，凡公所董事其无专职者皆隶於此股而公举一人为之长，遇有内外要事或立章程或订条约应讨论者皆由此股集众员议之可否从违以人数为断，如泰西之乡邑议院然。二为裁判股，是为执法之所凡地方民人有财产词讼等事，皆由此股专员调停审断，原告被告皆坐谈立答，使各尽其词，其不能自言者可请人代白，即乡里老民文士皆得入座听审，其是非曲直听股中各员公议，而股长一人定决之。三为交涉股举熟谙公法通日俄语文者为股员，而另聘名望素著为外人信服者为之长，专司地方交涉之事。四为财政股，举本地商民有田产商业者为股员，并公推一人为之长，凡公所经费及地方公款皆由此股掌其出入造册存案，并按月榜示通衢设员有舞弊者重罚，不贷至其筹捐细章随时随地另议。五为武备股，公所之设原为保护地方，则武备之事尤不容缓，其办法有二，一为保甲专为清理地方以免窝藏匪类，如各国警察是也。二为团练事为剿办盗贼抗御外侮，凡居民壮男十八岁以上皆须充兵三年备调，三年富室爱子不愿者可捐免，另有详细专条兹不顾及。六本公所刻即开办现所议定者共有七八县约一万二千余方里，地面之广皆日本兵力尚未施及之前，我同志赶即创办，此举原以辅官力之不逮完中立之全权，将来无论何国皆不得恃其兵力，据我寸土夺我主权，兹特声明公布天下，将来中与日俄国际交涉，及地方制度无论有何变迁，而我保卫公所已立之地位已办之义务始终如一，不得稍有更易。七本公所既有专员司筹款团练等事，则其捐项名目军装制度但有本地方民人公认即可施行无碍本国，及他国官长皆不得阻挠。八公所董事及总办等员皆以本地绅商有财产在本地者方能选举，他省绅商及外国官弁可由本公所访聘作为客官以备顾问，并可随时另易他员，惟永不得充当总办董事等职，又各国各省客民有在本地娶妻居住二十年以财产值千金以上者准其入籍享一切利益。九先在兴京创立总公所，为各县会议汇总之处，所有一切章程条规用浅文刊布，务在简当详明易於施办，万不可铺张浮文反少实际，又公所设立后尚拟用王氏新字广立学堂以兴教育。十此章程创议於甲辰七月。望日限於本年八月内在兴京各属一律切实施行。
    ◎内务汇志
    京师，外务部近因交涉纷繁曾由某邸面奏由各部咨调通达时务之司员及电致各省督抚保送熟於交涉之候补候选人员来京引见后，作为外部章京等语，已蒙俞允近闻户部会议拟定整顿部务章程六端，一各司掌印主稿逐日在署住宿次则各省督抚将军及各部院公文到部，先由大堂打到毕再行分送各司按限赶办勿得积压，逾限以期办除旧习云云。现已将章程缮妥分送各司遵办，赵尚书近颁堂谕户部各司无论实缺候补学习人员如有精通泰西文字语言及算学财政法律均着报明，统由档房汇齐呈堂以便考查。兵部行文各省查明承袭世爵世职人员令其赶造清册送部，其早经准袭者列一册，其现在请袭及尚未请袭者列一册，俟两册到部遇有奏咨请袭事件按册结与该册核对分别准驳，免致往返行查有稽时日。近闻兵部亦欲仿照军机处外商两部等章程奏请考收供事以备缮写之用，因书吏裁汰后仅只笔帖式数员不敷缮写之故，一俟奏准即行出示招考。刑部改定律例已酌定最要者二条，一除去凌迟之刑，一斩罪另在一新修之屋内不在菜市口。又闻所修律例欲将民教之事详订办法章程，附入新律中与外人商订，并闻欲订定凡华人与华人之案涉讼於官者不得延请律师代为涉讼以符约章，然於酌定治外法权一事在事人员煞费切磋以期完善，故至今日新例不能订定。京师自将保甲改为巡警后近又加意整顿，近在南小街地面设立警务学堂，并将原练之警察兵三千二百六十名在内城分为东西二大支，每支分作三十澹每逦派正副队长各一名，统警察兵十名分警兵一半，留堂练习洋操兼各种杂技，其余一半归各逦员管束分寤查匪类定期每三个月留堂学习者分逅笱舱咚闪鹘犹妫学堂内设有正副管带四员严加约束，并拟设正副教习若干名以便每日训练。自鄂督张制军奏定学堂章程后，凡外务部章京均由仕学馆毕业生中考选，不由各部考用乃进士馆甫经设立一时尚无有能膺此选者，而外务部近来事件日益见多急需干员襄理，故仍拟暂行咨取京外之员熟谙外交者到部派充章京以资臂助，一俟进士馆有能应斯选者即行停止。
    直隶，顺天府所辖之四路同知首推驻北通州之东路厅一缺为最优芦沟桥之西路厅最瘠，南北二缺界乎东西之间，现经顺天府定议裁撤以大兴县移驻黄村兼理东南各事宛平县改屯，芦沟桥兼理西北各事。
    奉天，奉天洮源河新开闱荒近已办有成效，现新设一府二县先行试办，计新设洮南府由候补知府孙葆晋试办，新设靖安县由准补柳河县知县张晋试办，新设开通县由试用知县王寿祺试办。
    山东，济南省城沟道近已淤阻，行人患之东抚周中丞闻之以癸卯年省垣街道本设有除秽夫数十人不敷分布，故近又传知警局於八月初一日起，又添募数十名共足百名改为工队，除遇火灾均穿消防号褂救火外，平日无事均分散各街巷专司清理道涂。
    江苏，铁宝臣侍郎在沪时传考制造局司事等后即赴苏垣，近又札饬制造局总办谓目下国家库币空虚，各省皆裁减冗员归并局所以节糜费，而裨公家今制造局司事太多并可裁汰各分所亦可酌量归并观察遵札，查有文案处四司事着即裁去提调李平书周济云二明府奉饬李兼办文案周兼办报销，业已谕知并拟日内将细料房司事一并裁撤，所有细料房公事甚简归库房员司承办。苏抚端中丞以三县监狱房屋低湿不堪亟应筹款改筑沟渠亦须开通，在监各犯应令按日自行打扫不准任意糟蹋，现已饬县遵照。苏省自奉文裁并局所节省经费业将派办商务清道警察各局次第归并，兹悉沿江海之武进江阴南汇常熟靖江丹徒六县均有沙洲田亩，由省中总局分别委员驻县设局，查丈升课在案，近因节省经费将各局委员一律撤回，其业经查丈清楚者即将局所一并撤去，未经查明者归并各该州县兼办。苏省警察局及派办政事处业经端中丞分饬裁并，现省城商务局亦归并洋务局即由洋务局兼办小支薪水，又苏州府正谊中学堂督办一差已饬苏州府知府兼理，不另委员以节经费。又自端中丞到任后首将代书裁革，如长元吴三县以抚署代书尚县裁撤县署事同一律，且每有控案若辈又多方勒索殊足为害，故亦一并裁去将前给戳记一律缴销，并准居民遇有词讼各自缮禀投呈。江宁旧设洋务局专为接待洋员而设，交涉案件概不过问，署江督李制军抵任以南洋统辖三省交涉最繁，若事事与南洋大臣商办不胜其扰，且亦不成政体因饬将金陵洋务局改为两江通省洋务总局，另定章程嗣后凡系南洋所辖省分之交涉事件统归核办，各领事如有商办之案即与总办直接办理，各省必道及各处洋务局遇有洋务公事亦须与总局商筹事权极为繁重，闻此局近已开办。
    浙江，浙省内地交涉之案日繁尤以教堂购地纠葛为多，如绍湖等属已曾迭见一再勘丈纠葛难清，兹洋务局查得纠葛之由皆因教士向民购地仅载亩分四址，而地势方圆均不列明所致，故特通饬各属嗣后各教堂等购地报税时概饬附绘图形列明四址丈尺弓口传集毗连各地主问明无司竖石分界，以免事后有互控侵占霸阻等弊。
    福建，署江督李制军以福建水师提督有名无实不必专设，奏请裁撤经政务处练兵处覆奏并归陆路提督兼办。
    四川，川督锡奏请将川省辟办赈米概免厘税一片已蒙俞允。夔州府奉节县前有女徒某设计敛钱将一吃长斋寡妇尸骸拥入山峒诈称修成肉身菩萨致四乡愚民纷纷入峒朝拜，奸徒乘势化募遂获厚利，现经侯大令查知拿案置之重典以戢巫风。
    甘肃，甘省水患崧制军已有电奏，闻甘省地属高原常患天旱，今年黄河决口为数年来绝无仅有之事。
    广东，信宜绅士李枝茂以堡练兼资事赴禀督辕，兹奉批示略谓信宜地瘠民贫迭遭匪乱，近来拜会抢劫复时有所闻，若不及早清办诚恐星火燎原，该绅等惩前毖后拟仿坚壁清野之法按乡设堡派抽丁壮以备战守，为地方自谋保卫可谓知所先务，惟如何设局如何联乡岁需经费若干，所称援照茂名练谷例於富户捐题外加抽堡费是否可行粘呈章程九条有无窒碍，仰广东营务处会同按察司即饬信宜县悉心体察覆加筹议禀候核夺云。
    广西，西省大吏现将善后局改为派办政务处业已咨行各属一体知照。
    ◎各国内务汇志
    韩国，韩皇近日下诏将十五岁以下七十岁以上之囚徒尽行开释。韩政府现有改革内政之意，拟将闲散官吏一律废撤，故各大员近颇有更调者。韩皇近诏设宫廷制度整顿局所，拟考查各文明国之宫廷制度以便参酌情形改革本国制度。八月二十六日汉城电昨晚韩国军机处聚议改易官员服制一事，闻现已议定以后凡出使大臣及外交各官一律剪发改服西装。又电近来韩政府之各部政务事无大小，悉须奏闻韩皇经其裁可，然后施行近日议政府会议经诸人议定，以后凡可属於各部大臣权内之事概不必奏闻裁可。又函韩皇召见日本驻韩公使问以六事略纪如下，一如何将营制及国库改良，二如何使贤者在位，三如何与各国交通以敦睦谊，四现在廷臣中何人可大用，五裁汰冗滥当用何法，六变法以何者为始。韩国近派大员六人往日本考查一切制度，近已由韩京首前往兹将各员所任考查事务录下，学部大臣李载克考查教育制度及其事务，军部协办严柱益考查军务制度及其事务，皇城提调闵衡植考查内务省制度及其事务，平理院判事李昌典考查法律制度及其事务，礼式院参理官玄百运考查宫内省制度及其事务，警卫院警务官高申泰考查警察制度及其事务。
    日本，九月十二日东京电日皇发出敕令於本年十一月二十八日召集帝国议会。日政府因满洲及韩国一切行政日益繁剧，定议於内阁添设一满韩局以专责任，其局长定以驻札欧洲某地之公使充之。闻台湾总督府已示期西十月二十一日召集全岛各厅警务课长在台北开警察会议。
    俄国，俄皇因皇子分娩特下大赦敕令其要旨如下，一对於一般人民及陆海军人全免肉刑，二欠缴地方税及地租税与备荒存款者一概免之，三对於国事犯罪者分轻重赦之，四对於芬兰除免抽某种之租税及赦免诸种犯罪者之外，时行宽典给与三百五十万马克为永久救护基金。五对犹太人免其兵役之偿金，六对於与日本交战而毙的将校及下士卒之遗儿力行保护教育之方法。七月三十日伦敦电俄廷已简密而斯几亲王为内务大臣，因前简之伯兰托拿夫不愿就职故也。芬兰首府爱尔新哥夫（即分兰总督被剌处）地方之求尔喀尔根公园开劳动工人大会，到者约八千人其决议谓，吾芬兰人当对於俄国之专辖权及俄政府之声言竭力抵抗大要如下，一革除不公之命令。二废止总督之专辖权，三召还芬兰人之放逐者，四召集议会。五解放在狱无罪之芬兰人，六芬兰人当享有法律上之权利，七集会自繇，八言论自繇，九出版自由，同时芬兰全省镑工人亦集众开会为一致之决议，故近日俄国内患日益岌岌，各省社会党亦颇不安静云。
    英国，九月初一日伦敦电守旧党哈来马司君已选为代表坦涅岛之议员以代已故之维达君。南冰洋之探险船笛师喀勿利前已抵波芝茅埠格致家多名，在该埠欢迎船上人员礼甚优隆，伦敦城内人员亦拟继行接待之礼，英皇爱德华已命特制宝星一座以表其功。
    法国，法国议院已经开议，法国内阁现正查察马塞之情形与赈恤安南半岛之事。法国各内地有女尼一万二千人，至工务局求佣据称自政府封禁寺院既无资度日，又无地栖身云云。法国今岁收成比较去年减去百分之二十五。
    德国，八月初十日柏林电德国亲王黑勃脱俾思麦因患痈疽在佛来特列克逝世，年五十五德皇闻之甚为伤感，奥大利亚伦敦泰晤士报云南澳大利亚政府自福斯脱谢任后已重立新政府，其职名如下，首相兼总理，军机大臣金肯户部大臣兼管地部，农部大臣巴脱勒刑部大臣霍姆盘，工部大臣佛矮登。
    西班牙，西班牙前皇之女公子因产逝世，其子爱尔芳斯已立为德国储君按爱尔芳斯生於一千九百零一年一月三十日。
    葡萄牙，葡萄牙内阁大臣已经於九月内辞职。
    秘鲁，南美洲秘鲁民主国现已举定琼司帕图为总统。
    ●第十期・军事
    ◎制粤匪策（节录节月二十六日新闻报）
    粤乱之不可收拾今已两年有余，柳州降匪复叛猖獗愈甚，岑云帅奉命督师而江苏湖北云南诸省按调兵助剿助防，跳梁小丑当不难一鼓翦之，而匪势仍不见衰且反滋蔓，笠嗍桁斗澜酥策耶，夫广西之匪不难於防而难於剿，不难於分剿而难於聚剿，不难於聚剿而难於雕巢，不难於雕剿而难於深入其险要以痛剿，盖粤西箐深林密十万大山古称天险，而又界连数府此剿彼窜贼踪飘忽，合围猕忠煌难尽，有时据险抗拒积日累月始下一碉，肉薄饱坚而精锐已散失大半，此温福之所以因困於小金川，杨过春之所以困於川禁老林也，今粤西之匪不为走圹之兽，而为负之虎冒险进剿伤损必多，转犯兵家之忌蒙意以为与穷寇争一旦之命，不如以坚忍之法制之，一在严断其接济也，今日叛徒与昔时不同，昔时之匪有弓矢刀剑则能攻战，今日之匪非有快枪快炮不足支持，陈涉揭竿便能下楚，士诚折即可据吴，近来军中利器其快枪快炮以及逼码炸弹等物，非仓猝所能制造，虽粤东有风传某国接济匪人军火之事，然转运维艰只须梭巡严密，凡可偷运之处如水路之隘，则由香港偷运，陆路之隘则由镇南关偷运，果能不动声色密为搜查使粒弹只枪不能输入，则匪巢无制造之厂日消月耗军火即空而海外之接济又断，即能制造土枪土炮而发之不甚猛烈，官军以至灵至巧之械节节进攻何能抵御，足以制匪之死命者，此其一也。一在严绝其煽惑也，今日叛匪多以官贪为借口，赵燧兆乱丛矢焦芳，三槐肆凶服膺刘令，粤西之乱大半为贪酷之官所逼而成，今宜慎择清廉牧令将完善之区优加抚循，设立工艺局所收养流民，使之不能附和裹肋无多贼势即弱，足以制贼之死命者，此其二也。一在严杜其窜越也，粤西之匪作穴深山，终必自毙彼中匪首未必不知，然其或窜至粤东或窜至云贵僻在一隅，虽苟延旦夕终不能不为官军所翦灭，吴三桂不得永兴卒在槛中以毙，前辙未远度其图逞之路匪必窜至湖南，始有生机可望匪不至湘掩群犁穴，不过一年内事耳，今各数省兵力分防永宝诸府，而以粤军驻柳庆诸府专任剿匪之责，兵力不足则募本地之土著为兵，既熟地势而又能使骁健不为匪用，若虑无饷则宜商之江鄂诸省源源接济，使匪早肃清一日饷糈可早节省一日，而匪又因土著知其险要失所凭恃，扑灭不难足以制贼之死命者，此其三也。三严之后济以三待之法，一则以坚壁待其衰也，傅曛泼缍嗟昧於建碉设卡之策，盖贼既恃险我即步步为善，反客作主使之不能不出巢来争，攻坚扑锐日有伤亡，昔捻匪踪迹飘忽不可聚歼，大河南北民寨林立，捻前阻於坚圩后迫於官军，乃束手就缚，近来粤西各县绅士亦知创办团练禀请军械，然声势不能联络又无巨圩大寨以遏贼锋，贼至一县则残破一县，贼至一府则残破一府，如入无人之境地方愈残破，裹胁亦愈多，今宜急仿曾文正团练之法，而险以兵法部勒劝令粤西各府县赶立屯堡购置军械，星罗棋布无懈可击，贼势自穷近闻匪有窜至湖南贵州边境之警耗，固不独广西一省应立坚圩，即湘贵云南等省边境亦宜建筑屯堡以资保卫，则以坚壁之法待其衰，足以制贼之死命，此其一也。一则以清野待其馁也，粤西民食所出不敷，半仰给於粤东之转运以为接济，匪徒叛据山谷何所得食，终必因机而溃，目前暂得屯结不散者恃掠民间之粟为果腹之资，今宜饬令各府县凡有积粟之家宜一律输之坚堡免斋寇粮，其不及输运者宁可焚之勿使贼得，匪虽强悍无所得食终不能逞，湖南虽可为就食之地，又因严防不能窜至，盖不必以兵力从事，匪技亦穷则以清野之法待其馁，足以制贼之死命者，此其二也。一则以赦从待其弱也，贼之死党不过数十人，其余众虽多大半皆附和及胁从之辈耳，或迫於势力而从或困於饥寒而从，未必人人皆乐为贼也，若一概剿灭是绝归降之路，而坚从匪之心假使因柳州降匪复叛鉴於前失，不愿招抚死党愈多肃清不易，或谓李闯张献忠曾经招抚复叛遂不可制，招抚覆辙万难再循，曰不然熊文灿陈奇瑜等狃於招抚，既不散其党又不责令缚献渠魁，是以再叛今宜大开汤网，除倡乱首要不赦外，其被胁为贼者如愿来归皆勒令归农，不许率原有之匪改为勇营名目　，柳州叛匪只坐以匪为营之弊，非招降之咎也，故收降不患其多只须处置得宜，彼失水之蛟龙出山之虎豹何能为害耶，粤西叛匪已成必死之寇，朝廷如果下罪己之诏明白晓谕，许其自新宽其既往，凡非复叛之匪概许归诚，其真正渠魁有能擒献者畀以上赏若渠魁真能悔罪，贷其一死圈禁终身，以示大信被胁之徒即不能手刃匪魁未有不匍匐军门，争求免死之券者贼党携贰内相猜忌，荡平之期屈指可待，则以赦从之法待其弱足以制贼之死命者，此其三也。三待之后济以三救之法，一则发耔种以救难民也，粤西之乱已经两年，被匪之区老弱填壑，少壮流亡田地荒芜，家至灰烬即有愿归农者亦苦於耕具牛只不能骤得，而耔种又一时无资可购，生还故里衣食俱无，不如仍在贼中犹可缓须臾之死也，此贼势不能聚熄者，职此故耳，蔡懋德曰只要天下穷百姓有饭吃，则自然无盗，旨哉斯言乎，粤西山多田少衣食之源平时已忧不给，大乱之后若不急发耔种於被难之区，使归农者安身畎亩，不特地方之元气难复，而从贼之人亦且无解散之时，甚非制穷寇之胜算也，今诚能急发耔种俾降者能安居乐业，则未降者亦必闻风生心矣，足以制贼之死命者，此其一也。一则立学堂以救顽民也，粤西风气刚劲好勇斗很，乃其习俗发逆金田倡乱，从者如归市焉，今积匪为寇业已穷年累月桀骜之徒，视作贼为分所当为毫无畏忌，加之地方风气闭塞绅士顽固者多，开通者少其贤者噤若寒蝉其不肖者或庇贼或纵贼，甚或有通贼者此匪之所以不能克期平定也，今诚能多立学堂俾强悍顽民得化气质，附从无人声势自削，足以制贼之死命者，此其二也，一则兴路矿以救穷民也，粤西山脉丰厚五金佳矿遗弃於地者不知凡几，与其不开徒为外人垂涎，何如招集游匪许其开掘，立官为监设严法以督之，自不蹈明季开矿之弊，且法人之路已达龙州，若不先行设法敷设将来法人得尺则尺，路权既失矿权复亡，粤西穷民无术资生，更有不堪设想者，今云帅大张晓谕听匪人往非洲作工，亦属代流匪筹一生路，虽然驱子弟代人开矿究不如使之开本地之矿，以谋生也，开矿犹不能容者，则急筹筑路以路工为安插之地，既养无数匪徒又可使路权不为外人所握，一举两得之策莫妙於此矣，今诚能立开路矿俾穷民得所，不致再流为匪，而真正叛徒羽翼不增，有不束手受缚乎，足以制贼之死命者，此其三也。夫以三严之法挫贼之锐，以三待之法孤贼之势，以三救之法养贼之生，而粤西之乱不难靖矣，呜呼方今粤西之患不患贼不能平，而患将帅之不和，不患将帅之不复和，而患将帅既和以后不改蒙蔽朝廷之习，虽近来贼势似已渐衰，而伏莽犹多，若使再有复叛之匪猝然而起，粤西固糜烂矣，适中外人派兵代剿干预乱事之计，此记者南望粤西不能不作杞人之忧也。
    ◎政务处奏遵议署两广总督岑请裁广东绿营官兵腾出饷项改练新军摺
    四月初九日准军机抄交署两广总督岑春煊请裁广东绿营官兵腾出饷项专供本省练兵一摺奉朱批政务处议奏钦此，查原奏内称广东地势重要必须多练海陆精兵，然欲练兵必先筹款岁款入不敷出无可别筹，惟有全裁绿营腾出饷项各等语，所言自是实在情形绿营虚糜饷项屡奉谕旨饬裁，该署督前在山西巡抚任内将绿营全行裁撤办理尚为认真，及调任两广又将广西绿营会同抚臣柯逢时奏裁，此次援案请裁广东绿营俾得腾出饷项改练新军，所拟办法三端改设武职官缺变通处分，旧例两条系援照山西办法均应准其暂行试办，其改募土勇一节既经筹定款项办理应有把握，惟广东盗风素炽又值西匪未靖，地方情形与山西迥不相同，营汛全行裁撤未免空虚，新募之勇是否足资弹压应督饬各州县认真招募足额不得虚应故事，致涉疏虞山西裁兵系分两次，首尾将及一年，此次具奏则云本年六月初一日起悉裁全数，并不分期窃恐操之过促，该署督等必须通盘筹画详慎妥办免滋后患，至所练常备续备等军如何改编内河外海水师如何分配，官缺如何改设，土勇如何饬募暨缉捕功过章程均应分别详晰具奏，俟奏到日再行请旨办理，谨奏奉旨依议钦此。
    ◎两湖总督张奏拟编定常备军制并设参谋执法督操经理营务处摺
    窃照练兵一事在今日最关紧要，湖北地处四冲尤为南北各省东西各国属，耳目之区屡奉谕旨饬办亟应尽力扩充，臣於光绪二十八年十月会同本任湖北抚臣端方奏明编设常备军左右两翼兵力较单，原因筹饷为难不得不姑从简易，先定初基现在时局情形添练新兵实为刻不容缓之举，而营队编制尤须力求妥善以期日造精强，前此屡奉谕饬臣及北洋大臣直隶督臣袁世凯筹商画一营制事关重大，不敢不加详审正在会商筹议间，适奉旨京师设立练兵处统筹各省军制，此项画一章程自应静候练兵处核议，具奏奉谕旨后遵办理，现在练兵处章程尚未奏准通行，只可暂就湖北向日新操营制参酌北洋现行营制及本省饷力人才地势民风先行酌拟章程，及早开练谨将现拟办法分条胪陈如左。
    一体察目前情形，湖北一省必须练有精兵两镇方敷应用，惟饷力未充暂拟变通办理，大致作为两镇规模，其应急练者及早募练可暂缓者，暂缓募足兹将湖北常备军添募营队设为两镇，每镇统辖步兵两协，炮兵三营，每营炮十八尊，三营共炮五十四尊，骑兵两营，工兵一营，辎重兵一营，每步兵一协，分统三旗，每步兵一旗，分设四营，每步兵一营分设三哨，每哨六排每排十四人，其炮骑工辎各营均径隶於镇，俟将来遇有徵调或应添设协统及督带之员容随时酌量奏明办理，至协之下营之上称为旗者，系暂照湖北营制向章历年奏案，以四旗为一旗，率之者名曰督带，姑且仍其旧称，此项营制等级或即称旗或以四营称为一旅，或称一校或称一都或称一总或另用他名应听练兵处酌议奏定。一每镇设统领一员，镇统秩视总兵副官一员，秩视游击每协设协统一员，秩视副将副官一员，秩视都司每旗设督带一员，秩视参将副官一员，秩视守备每营设管带一员，秩视都司副官一员，秩视千总每哨设领哨一员，秩视千总副哨一员，秩视把总排长秩视外委正兵目，秩视额外外委至炮队工程队所属人数过多关系尤重，外国兵制向系独立，径隶於镇不属协统，故炮队每旗之督带官，秩视副将炮队之管带官，秩视游击炮队之哨官称曰队官，秩视守备队长，秩视千总工程营之管带官，秩亦视游击队官队长均与炮兵营同，至辎重营人数虽多学业较浅，其管带官应与各步兵营管带官同秩亦视都司，又如副官一项外国军制副官皆系该管统领管带辖属听受指挥传宣命令分任庶务大意，略如中军而统领管带外出副官即可代统领营官之任，务此似中国帮统帮带，故其品级须与统领管带相隔一等以便相接，其镇统协所用参谋官不拘文武，必须遴选得人拟暂不限，以品秩至现派督带管带副官各员均慎选游学日本士官学校毕业学生，及本省将弁学堂武备学堂优等毕业生充补。一募兵之法略仿日本微兵之制，寓微於募先择本省郡县中风气刚劲朴实之区选取士农工商之家安分子弟，或素有恒产或向有职业手艺自足资生，并非待勇粮为生计者，又须素不为非素无一切过犯者，取具绅董族邻切实保结，地方官印结保送年齿自十八岁至二十四岁为止，必须体质强壮略无疾病实能识字写字，并能略通文理之人，身材长短膂力强弱行步迟速眼光远近依法量验，合度始准收录每一营一队均选募一府或一县之人，俾平日有性情浃洽之益临战有患难相助之功。一凡入伍之兵以三年为期满即令退伍，除有过犯及操练不进功者已随时革遣外，其练成退伍之时应令督操营务处会同本营统领亲加考酌分为头二三等分别给与凭照，操练不熟者不列等其凭照内并将其人之品行技能一一载入，列入头等者遇有哨官哨长弁缺亻尽先拔补，列入二等者退充本省续备兵，并咨明各省听其调充弁目，列三等者退充各属警察兵，不愿当兵者退回乡里自营生业发照退伍之日，由督抚亲到该营奖勉飨以羊酒给以花红鼓吹送出营门，回籍到家之日由本乡绅　以鼓吹爆竹迎入里门，凡领有凭照之退伍兵概免杂项差徭非犯有实在案情地方官不得无故差拘折辱待以武生之礼，以上系查照上年三月政务处议复奏准之案办理，如此则人尽以当兵为营冀他日得造到全国皆兵之强盛境界。一湖北此次编制之法一军统两镇与日本合两旅团为一师团之制相同，惟日本炮骑工辎每一旅团编配一分，而此则每一镇编配一分，又略仿日本混成旅团之意，诚以徵调与防守不宜偏废设遇徵调以一镇之兵出征，以一镇之兵留守，若炮骑工辎仅止一分势必不敷分拨，即先其所急尽数拨归，徵调之师应用而平日不相统辖临时恐呼应不灵，故以仿混成旅团之法为豫备不虞之计，差有把握按诸北洋现成军制亦大略相仿。一湖北营制炮队均定为口径七生五身长十四倍口径之过山炮，其诈弹撒面宽至一百密达，炮力在野战已不为小，且健骡之力尚能驮运，此为酌中办法遇有徵调如赴北省平原之地则参用口径七生半身长三十倍口径之陆路车炮，两营口径七生半身长十四倍口径之过山炮一营，当随时添备骡马济用，如赴南省山多之地骡马驮运不便，则专用口径五生七身长二十倍口径之过山快炮拆开用数人扛运较为灵便，应随时添募盘运之勇夫济用推之南北各省练兵其炮兵一项应令相度地宜定用炮之大小，北数省炮队自以较大之陆路炮为宜，若云贵两广闽浙四川湖南江西九省及江南安徽湖北之南岸只能用过山炮，惟宜用小炮之各省应一律以五生七之过山快炮为度，不得再小。一湖北目前饷力未充，若两镇步骑炮工辎各营队全数练足需饷过钜力有未逮，不得不分别难易缓急酌量多练少练之区分，查近今战事以炮之功用为最先，其及远攻坚足以助步兵之力壮步兵之气，至於行军之际凡通道开沟造桥筑垒，及安地雷设电线等事皆惟工兵是赖，故炮兵工兵关系极为重要，而练炮工兵之难则十倍於步兵，步兵半年即可练成三月即可应用，炮兵则炮身炮弹炮架零件繁多，理法精密非经年演习万不可用，工兵尤须明於测算绘图及种种工作之学理，乃能相机运用非仓卒所能练成，故炮兵工兵必须豫练尤须多练，湖北现定营制惟炮兵工兵无论战时平时均照全数练足步兵训练较易，拟每镇先练一协暂虚一协，南省之地山泽多於平原利步而不利马，故骑兵编制每镇只设两营，仍各先练一营暂虚一营，辎重兵专为行军时督率夫役运送粮械而设，平时不过练习捆札装载输送之法，每镇一营拟照定额人数先练一半暂虚一半，此步骑辎重各兵减练人数均俟饷源稍裕陆续添练，总以各营队兵数足额全法为度。一湖北步队军制以军统镇以镇统协，以协统旗，以旗统营以营统哨，钤辖之制共为六等，北洋军制以军统镇以镇统协以协统标以标统营以营统队以队统排，钤辖之制共为七等，以湖北军制与北洋军制相较，系中间省去标统一层，盖外国用兵尚多每战动需数万一大战甚至需兵一二十万，故须多设等级以便层累统属，中国一大省练兵不能过三万，中省练兵不能过两万或不能满万，实在统兵带兵之正官等级层累，似无须太多，故武职之品级仍当照旧分为九等，如提镇副参游都守千把仍存其品，而按之实在带常备军之大小将领官弁各正官不必分为九等，若营制之等差少而武职之品级多亻尽可以杂项武职分别销纳，若将官等级过多则兵数亦必加多，势必致中小省只能练兵两三协，并不能成一镇，似於各省体制未协且於鼓励奖拔将领人才之道稍有妨碍，且兵数以营哨之多寡为主营以上皆统辖之官，与兵数无关出入而减去一层，辖制即节省一层，薪饷於节制指挥之道似亦较为径捷，至标之为名本无不可，惟绿营相沿以为统属之称，故督抚提镇协所部皆称为标习，闻已久或恐难於分晰。一湖北滨临江汉南北冲途食用各物无不昂贵，故常备军饷章酌照从前湘军军饷正兵月饷，以四两二钱为率，与北洋饷章无甚出入，至边瘠省分如云贵陕甘广西等省饷源绌甚势难责以从同，而彼处物价较平用度较省似可听各省督抚自行斟酌或即将饷章稍从核减，亦无不可总以食用足敷为度，如果徵调出省镑省诸军屯驻一处似宜加成一律以免偏枯，自应预定章程临时酌办。一自统领以至营官欲责其振奋精神不染营弊督率训练日造精强非优给薪水公费不足以养其廉而壮其气，湖北现定将领薪费皆酌照北洋章程办理，使人人足以自给，向来军营陋习统领必向各营勒索统费，每营每月五十两或一百两不等，又必向各营挑取兵丁一二十名上直当差，否则折送饷乾其藉口皆以用度不足为辞，以致各营缺额扣饷流弊不可究结，现在创练新军止可优给将领薪费断不准勒索分文统费，挑取一兵上差盖陋习不除兵事断无起色，亟宜悬为厉禁。一查北洋军制临战时每哨应八十四人，盖八十四人临战之行列前后两列，初用密积队时每人应占七十五生，特即中尺二尺四寸七分强横宽处应占法尺三十一密达半，即中尺之十丈零四尺，用散开队时每人应占五尺八十四人，应占一百二十密达，弱即中尺之四十二丈平日人数减半，即所占地段　减半，故平日操练应按战时实在之人数实在之地段切实演习，则哨官传令声音之所到目力察视之所及，与夫兵丁所能见能闻，皆有一定尺寸演练，既熟临战方能指挥裕如，若平日人数地段各减其半则目力耳力传令声音皆大有区别难易迥殊，临阵与操练不同必多舛误，至若外国之平日减数编制者由其续备后备之兵皆经素练临时召集非难，而其将校皆学理优深平时讲习讨论之功无不赅备，故战事增募得以相机伸缩行所无事，若中国欲仿行外国减数兵制必俟退伍之兵之归入续备后备兵籍者临时实能应募足额办理，方无窒碍若续备后备兵尚未有人战时无可招募，仍招素不习兵之人充伍，致技艺生疏之兵与操练纯熟之人参杂互用，恐易误事窃念各省练兵甫经兴办三数年内决无续备后备之兵可应急募，而战事无常不能必三数年内竟无战事，似湖北现照战时足数编制训练可期画一，较为隐慎倘将来续备后备之兵渐多，遇有战事时该军所练本系足数，如不须添兵则本队自足应敌，如以敌人众多必须添兵，则将一营官弁兵丁分出其半以续备后备兵凑足其半化一为两亦并不难，是临战之添兵一半与否操纵皆可裕，如视平日以减数编制者较为活便，而平日可省饷项且能操练临战之实功矣。一以北洋营制与湖北营制较则湖北两镇临阵作战之官弁七百九十二员，战兵一万九千零七十八名，而此外文武员弁医生军乐书役工匠不过七百五十五员，北洋两镇临阵作战之官弁八百八十五员，战兵一万九千零七十六名，而此外文武员弁医生军乐书役工匠多至七千一百五十九员名，是湖北两镇所用员弁军乐医书匠役较战兵不足二十分之一，而北洋两镇所用员弁军乐医书匠役之数几及战兵十成之四矣，以北洋饷章与湖北饷章较则湖北两镇人数共二万六百二十五员名，内中实有战兵一万九千余名，每年正饷不过一百五十五万四千三百三十八两四钱，北洋两镇人数共二万七千一百二十员名，内中战兵亦只有一万九千余名，而每年正饷必须一百九十九万七千六百五十二两，是北洋两镇正饷较湖北须多四十四万三千三百一十三两六钱，湖北两镇岁需杂款三十一二万两，亦较北洋节省八九万两，至湖北营务处支用薪饷为数亦视北洋差减两相比较可知减数编制需饷钜而足数编制节饷多矣，若照湖北暂时减练人数计之两镇共需饷一百万一千五百七十七两六钱，则较北洋两镇之饷可省一半，尤於瘠省相宜查北洋编列部伍皆系略仿德国之章程具有原本在北洋饷需充裕，规模远大即照减数编制自当无所不宜，湖北则饷源枯窘须待自筹止能照足数编制冀饷项稍从撙节事非得已，总之事事皆期不悖乎，外国编营之意练兵之法虽不敢云法外之意，然实系审乎因地之宜，此外各省饷力恐是支绌者多，其应否照足数编制或照减数编制应听候练兵处筹度核定办理。
    以上办法臣考诸外国兵制参诸众议合之内地情形，期於酌量变通适用而且节饷拟就湖北先行试办以待将来推广，并设立参谋执法督操经理四项营务处皆系酌采外国参谋本部陆军教育总监陆军省监督部之用意，并酌照北洋练兵新章办理，除派委司道府大员外并派外洋陆军毕业及本省武备学堂优等学生从事，其中以资讨论参谋处讲军谋之学执法处讲军律之学，督操处讲军教之学，经理处讲军备之学，惟经理营务处系包括北洋粮饷，军械军医三局在内，取其归并在内局面稍为收束，而办事亦易贯通谨将湖北拟设常备军两镇员弁兵丁医书匠役人等并列全练减练两办法，与北洋营制人数银数两相比较分晰缮具清单薛呈御览，拟请敕下练兵处详加核议是否有可采择，臣当谨候议复奏奉谕旨后钦遵奉行谨奏。
    ◎云贵总督丁等会奏绿营积弊甚深认真厘剔裁减摺
    窃惟时势日艰外患日迫，举凡一切政治均当力求实际湔除旧习力启新机属在戎行尤宜加意整顿，近年各国用兵竞尚火器各出新奇以相争胜月异而岁不同，而我绿营习成疲弱积弊甚深，驯至今日实属不可究诘非破除锢习设法改良断难期其有济，光绪二十一年户部以饷需支绌绿营疲敝请饬下各省督抚认真裁汰精壮可用者挑留练军，所留之数至多不得过三成，而此辈人数较多施之过骤，又虞失所嗣经湖广督臣张之洞奏请分年裁减，奉旨通行滇省界在极边，二十七八两年粤西游匪及开边点匪警报时闻，去夏临安复有周云祥之乱臣等甫经到任倥亻缛湃潦朴形村兀前督臣魏光焘虽曾通饬核议裁并，而各镇将意存观望多未议覆，现值整饬戎行之际前准政务处议覆湖广督臣奏，请裁兵节饷案内以所管兵数之多寡为各该官弁之去留洵属直截了当，窃查滇省镑标营千把以下各弁分防外汛管兵不过十名或六七名在城之弁管兵仅有一二名者，以之折冲御侮保卫地方岂非有名无实，且自臣等到滇以来据各地方官禀详及民人呈控分防汛弁之恃官生事扰害地方已不一而足，均经随时撤参究办是留之於事无济徒以扰民而已，目前开办警察派送武备学生出洋正苦无款可筹，而绿营官兵岁糜俸饷至数十万何可不思变计，臣等一再筹商即按照政务处奏奉谕旨通行，原案将全省镑标镇协营兵於本年先裁二成，其自乙巳年起每年裁减一成以十年裁尽千把外额各弁缺则先行裁撤，所裁弁兵应支俸饷等项银两统截至本年四月十五日止概行停发，仍酌给恩棒饷银，两月以示体恤，其裁节银两作为举办警察资送出洋武备学生之用，如有不敷另行筹措参游都守等缺再当陆续照办，裁缺各弁如有材武可称仍准由营保送考选效用无虞失所，边要之地当酌拨防营扼札俾昭慎密，以仰副圣主实事求是整军固圉之至意，谨奏奉朱批著照所请该部知道钦此。
    ◎河南巡抚陈奏筹拨饷项先练常备军马队一营片
    再臣前以豫省常备军亟需添练马炮工程各队奏请截留毅军新饷十二万两，山东武卫军协饷九万两，钦奉朱批该衙门议奏钦此，尚未接奉部覆亦曷敢再行渎陈，惟以豫省情形处近今时势，若竟因噎废食不为未雨之绸缪设有缓急，如大局何臣思维再四炮马工程各队所不能同时并举，惟有次第兴办为得寸得尺之谋，查豫省四通八达地势平衍仅恃步队未足以资策应是必有精锐莫当之利器，而后收命中及远之效尤必有凌厉无前之劲骑，乃克尽包抄游击之长，此炮马各队之练较工程队为更急也，现既筹饷维艰不能兼练炮队，姑且先练马队不能遽练二营，姑且先练一营所需饷项拟即以裁并局所节省经费一款全数供支，惟常备军章程马队一营岁需饷银三万余两，此款每年仅有一万二三千两，如蒙恩允所有不敷之数以及开招勇丁采办马匹诸费，仍由臣设法另筹随时奏明办理。谨奏奉朱批政务处练兵处知道钦此。
    ◎署贵州巡抚曹奏黔省饷薄兵疲酌量变通旧章减额加饷摺
    窃查黔省练军於光绪二十六七年经前抚臣邓华熙先后裁改归并定为中东西三路提镇五标，共二十四营饷章以三十三天为一关，中路各营每关支饷银二两七钱，练洋操者每关三两，东西两路及五标营每关支饷银二两四钱，二十八年又遵旨改为常备五营续备十六营巡缉弹压三营薪饷仍照中路外路分别支发，嗣因粤匪窜陷兴义沿边戒严，先后添募防勇十九营四哨，制饷章仍以中路外路为别，均经奏明在案，当时因款项支绌腾挪支展以纾饷力或就原饷稍为增加，或因仍旧制而改月为关从前米物价贱尚可勉敷食用，自二十九年秋收减成米价日昂百物因之腾贵，兵丁皆苦饷不敷食，外路各营驻防江上者亦因与中路薪饷两歧时怀怏怏，臣维黔省饷项甚微本不足资宿饱，现因米贵兵艰饥疲蓝缕不堪困惫自非设法整顿，则无用之兵遍於行间，即微薄之饷亦不啻掷之空壑，臣檄饬营务处善后局司道就现有人数饷数通盘核算，拟裁去中路新中营新左营，靖边副营共三营，只留四十营又将四哨添练为先锋六队减额加饷，计每岁多增出款二万数千两，而中外营哨官弁及什练等均可稍形充裕，以后督令认真操练不至有所藉口，查奏定成案每营原设什练三百人，今汰弱留强定为二百五十人一营，每营分中左右三哨，每哨设正副哨长各一员，三哨共计什长二十五名，号令六名练军二百一十九名，其饷米均改关为月夫分中路外路，每什长一名月支饷米银三两五钱，练军一名月支饷米银三两，惟常备军五营练洋操者照旧加支三钱，每什长一名月支饷米银三两八钱，练军一名月支饷米银三两三钱，所有管带哨长差弁教习文案册帐薪饷均照旧章按月开支，中路先锋六队每队设督带哨长一员，月支薪水办公银三十两，副哨长二弁月支薪水银八两，哨书一名蓝旗一名大旗四名，月各支饷米银三两五钱，号令什练八十名与文案册帐薪饷米悉照各营开支，统计四十营六先锋队共设官弁文册哨书蓝旗大旗等项共六百零八员名，什长号令练军亲兵共一万零五百八十名，每年十二月共应支薪饷米价银五十一万一千余两，以原额所支之数抵销实不敷银二万二千余两，现正设法筹措除常备五营外其余各营仍当逐渐推广改练洋操，俟教习足敷分布即当陆续开办，所有加饷届时再为筹画方今时事多艰练兵为急，黔又逼近西粤逆氛正炽防不胜防，臣虽暂摄疆符整军，经武刻不容缓，此次改定饷章以银数计每人不过数钱，以关数计每年已多一万所以轸恤兵丁优待，将弁亦实不遗余力，现饬令自七月初一日起所有营制饷章悉按新章办理以归画一，仍严饬统领各官经此次优加薪饷之后如再不激发天良认真训练以致名额虚悬操防懈驰，甚或有压粮冒饷克扣抵食等弊，一经发觉轻则撤差参革重则钦遵叠次谕旨奏请军前正法以肃纪律，臣仍当随时考查宽严并用务使资斧足而士皆宿饱技艺熟而人尽知兵以仰副圣主讲武诘戎至意，谨奏奉朱批该部知道钦此。
    ◎新军成营
    苏抚端中丞前饬常备军管带刘瑞璜帮带李文升赴安徽募军，现已挑选成营共计千人在苏州宝带桥驻札。
    ◎训练洋操
    浙提吕军门前曾分饬绿营中标兵由各参戎每营挑选精壮兵丁二十名，共计百二十名合成一旅，训练德操现已挑选足数在右营教场峒训练操演。江苏镇江城守营兵丁向系沿守旧制，现署参将周锦堂参戎延聘教习二人一律改习德操，并将老弱裁汰每日黎明由教习会同王守备率领兵丁在小校场训练操演。
    ◎预防匪乱
    河南彰德府属武安县庄民近有习拳置械勾结卫辉，并直属各地方会匪仇教起事情形，武安县令以匪势日甚兵力单薄因电禀汴抚陈中丞请拨队剿缉，并请转达直督袁宫保饬直属文武严行防守。川督锡制军电告政府略谓川省己盗济癜胛土匪，又哥老会会匪亦且蠢动，近因官兵不足已复添募新兵二营。
    ◎降军复叛
    奉天奉化县毗连吉省逼处蒙荒素为盗贼出没之所，匪首胡献廷刘智玉曾於癸卯年率众就抚蒙增将军札派胡为北路游击马队管带，驻札榆树台镇，刘智玉为其前哨哨官，分札小城子久已相安无事，乃刘智玉野心复萌於七月二十八日忽以全哨叛勾通纯字等股匪二百余人闯入榆树台镇，将胡缚去并裹胁队兵数十名劫夺官枪数十杆，镇街铺户抢掠一空，惟胡与该匪出身相同幸未遇害，胡即上禀北路恒统领，统领闻警即飞饬奉化总巡王某追剿贼等分四股，且敌且走官军分两路半堵半击，尚称手得谅不至酿成大患。
    ◎广西军事纪要
    柳州，罗城县属三防地方万山重叠苗民结寨岩居团练自卫，且发枪有准健捷善走，近年游匪扰及该地迭经苗团击退，八月间褚大等股匪数千盘踞罗城融县，适中之龙岸墟大肆焚掠两邑震恐飞调铭字熙字等军限日进进剿，因融罗一带山岭险峻官军不能攀援搜捕岑制军夙闻三防苗团为匪所畏，特檄派干员携带奖银三千金并绸纟宀疾美酒等物驰赴苗寨犒军鼓励晓以大义勉其杀贼，如苗团踊跃愿出剿匪即挑选一千名带至柳州分给快利枪炮率往融罗山弄中搜捕各匪剿，洗巢穴以助官军力所不逮云。柳州乱匪现分两股，一在怀远县匪首为欧四褚大毛七虏胁万余人并有快枪土枪各千余枝，上至县属之梅寨下至县属之堡口，沿溶江百余里皆有匪栅，自黄镇军忠浩率其湘军在同乐击败后，即会合粤军棠字武匡各营，由榕江节节进逼及匪窜贵州又迭经黔军截败匪等遂焚毁梅寨老巢，由黔边西岷窜入苗山被苗民击毙不少，惟苗山路径分歧恐难聚歼，褚大率悍党千余由黔边窜回融县之峒头，又被武匡军攻击歼毙无算，该匪遂窜融属之林峒北科村一带，现又派营赴融县堵剿。又一股则在四十八峒匪首杨履亭，率党千余窜扰永福句容修仁交界以掣攻峒之官军，当经各防营围剿阵斩杨履亭歼匪无算。黄镇军忠立经岑制军奏派专剿四十八峒内游土各匪当经谕俟成字铭字各军到防布置方可进剿，镇军未遵此谕派熙字营孤军深入初颇得手，钜攻入峒内伏贼群起陆阿发率叛匪截断后路钟芰南韦阿含等老土贼负据险纷纷夹击，官军队伍遂力不能支奋勇突围而出计阵亡帮带一员哨弁一员勇丁伤夷数十名，黄镇军愤甚一面催调成字两营铭字三营迅速来中渡助剿，一面饬宋尚杰绥靖一军由三隍进兵以收夹攻之效。八月初五日官军在罗城遇匪交战，官军大败武匡军管带阵亡。十八日天津电岑制军电致政府言罗城县之丁坊地方为匪所陷。象州西乡一带与马平属六都接壤匪首陈士升陈士乔等勾结各股匪党二三千人蔓延来宾所属之牛岩北五各处，劫村掳人无时或息里雍墟邻近十余村均遭劫掠虏去人口以百数计，惟象州城内驻有督辕亲兵营两哨匪党尚不致窥伺。
    庆远，七月二十六日桂林函当道接庆远府来电谓，思恩县城仅札勇两哨兵力本单，七月初九日突来悍匪一股直扑县城，幸哨队奋勇击退难保匪不再来，恳饬由柳州拨营驰援等语，当即电饬右江道派军往救。思恩县有会党二千余人，欲图起事其首领一系韦二，一系黄仁甫，该会取名大胜势颇汹汹，县令已飞禀大吏请兵防御。
    平乐，七月二十四日平乐防军会同广东喜字营在修仁县四排地方堵剿大股游匪阵毙首逆杨鲲廷捷报到省，岑制军大悦赏银二千元，并给五品军功奖札三十副六品军功奖札二十，副一面檄饬平乐防营喜字营迅将修邑境内余匪廓清。
    浔州，粤督岑制军电报政府云浔州一带匪势猖獗，业已亲往剿办，又粤匪粮饷缺乏曾派党羽四出抢掠，於是该党分数大股各存意见互相攻杀已严饬官兵乘机竭力剿捕，似易扑灭请转咨外务部照会法使。
    南宁，距宣化县城一百六十余里之新村玉洞等处近有乱党二三百人屯聚装束诡异头目皆满留长发，各党胸前札红布一条，约长二三寸所执大旗写劫富济贫字样，各乡村亦不敢报官。
    留办边防。驻札沿边之荣字五营陆统领荣廷熟悉边情声威夙著，前经当道电调速援庆远旋经督办边防郑京卿电请留办边防力争再三，岑督乃改派龙道济光一军由泗入庆援剿遂札饬陆统领笥垢扒煲印
    请禁济匪，粤督岑制军电告外务部云在广东七星镇海面捕获私运盐船一艘，查出洋枪四百二十枝，弹药六箱询得此项军器系由香港德商卖与广西土匪，请即照会德使禁其商人私卖。
    湘桂边境驻防官军如下，长沙颜琼林新募军，彭南都水师营，全州刘光才新募军，宝庆刘光才忠毅前军，靖州刘光才忠毅右军，永州杜俞江南常备军，道州杜俞江南常备军分营，东安杜俞江南常备军分营。
    ◎日俄战事纪要
    ◎旅顺陆战
    凹字形山战，日军於双台沟经安字岭以亘老座山一带之地筑成半永久防垒以与俄兵对峙，休息兵力几及三旬士气大振，而海军埽海又复大效青泥洼，航路一律开通，另有日军一部队亦已上陆乃於六月十一日以中央部队从左右两翼纵队之中间进按青泥洼，至旅顺之要道有三，皆险恶因经俄兵修缮可通炮车，故日军运动稍占便利，是时俄军本营系在凹字形堡垒，其他主要阵地则在日军中央纵队前进之路，日军即以中央纵队捣其中坚以左右两纵队运动连络部署既定遂决於十四日拔队前进攻击俄兵是日中央纵队又分左右两翼前进适晨间大雾咫尺不辨，上午九钟左翼渐至南坌沟南方高寺布列阵势，与南坌沟之西方高地俄军机关炮台相对，右翼则对凹字形险垒炮火相交极为激烈，日军鼓勇冒险直入敌垒山麓，连夜袭击敌阵诸要地，惟未将其占据。十五日俄军指挥各炮兵移炮数十尊极力猛攻以冀固守该地。盖此为旅顺背面扼要地险与敌共无此即无旅顺故俄人争之同时安子岭方面及高三百五十迈当之堡垒亦皆发炮攻击，而凹字形堡所发尤猛，一弹所至辄倒三十人，兼之山势欹斜虽步兵亦不易攀登，故日军此次之战艰苦万状然卒能勇敢突进使俄军兵士逐渐败退，迨至午后三钟凹字形全堡遂为日军占领。
    老座山战，六月十五日日军左纵队方面与老座山堡垒俄兵战斗势极激烈，日军步兵冒万死迫至山半利用斜岩之角仰攻俄垒，俄兵则卧岩角俯击，日军彼此上下仅距八九尺，战斗之际忽一俄兵以绳系钩钩搭仰卧斜坡日兵之颈牵引而上，日兵即断其绳堕於深谷致负重伤，掩护前进之日军至剑山之东南方高寺会同海军陆战队布列阵势，与在王家店南北高地之俄兵相对该处俄兵携有大炮十六尊，与日军相距约六千五百迈，当开炮攻击计约二千三百响，而日军所处地位甚劣迫不得已奋勇突前，十六日上午九钟俄军不支舍弃防御之地退向西南方而去，日军追而击子至午后二钟遂将北长岭子至南海鱼岛一带占领。
    凤凰山战，据守旅顺要塞前面南由大孤山经凤凰山，以至泥河子一带之日军於六月十六日扩张前哨以备进攻，十七日休息一日，十八日派令中央纵队固守凤凰山地以防敌军，其余全部同时运动向钟家屯南方高地进发，炮兵则进于大山夺取其地，并拟攻击王家屯西方高地之俄兵，十八日黎明日军炮兵就预定阵地与俄兵相距三千五百迈当炮火相交，约二钟许是役也，俄兵有野战炮十二尊抵抗颇力，然至夕则于大山凤凰山一面之阵地终为日军所夺，俄军全部悉向塞内逃避闭塞固守，日军则迫入敌垒前面相距一千五百迈当或二千五百迈当猛烈攻击，是日之战实出俄军意料之外，一切防御多未整备，而日军已长驱直入，运动之速俄兵骇之，交绥之下狼狈逃窜，兵器如外套等为日军夺获甚多，俘虏下士多人有大队所属之兵未奉退却之命为日军所迫四窜逃匿，其后皆为日俘无一得Т。
    ◎平台子战
    辽阳一役以后日俄两军停战者累日，至八月初八日俄军取反攻之势，以步兵七大队炮兵两队由虎山（在奉天东二十五英里）及奉天大道南下攻击日军纵队於平台子，（在本溪湖北十英里）两军遂相剧战自午间至午后三钟止，其由奉天前进之军距日军营地最近，相持亦最力，至四钟始向西北退去，於是日军炮兵追击三十分钟之久，俄军颇有死伤其主力军为之牵动亦渐退后，然其中一部仍不少却力抗，日军经日军猛扑至七钟始将其全行击退是役也，日军死伍长一人俄军伤亡者共五十人，更弃尸四具而去。
    ◎俄国防务汇志
    八月初一日东京函辽阳败走之俄军已向奉天以北退却，现於距铁岭车站约二里之三清观山建筑炮垒多座，并於前面凿一大壕以阻是军前进。初三日又函奉天左近之俄军在奉城东南隅之孙呀荒山等处之各高地与夫浑河堡白塔铈刘家子红陵堡以及东丁番屯左近汲汲赶筑炮垒堑壕，铁岭之防御工事尤为完备，且近又增兵若干往彼驻屯，初九日新民厅电日兵意欲环攻奉天，故派兵前往新民厅俄兵则竭力保守，由此至奉天之大路又派数师团驻守浑河。旅顺俄国各炮台彼此通信均用德律风及地隧设一处有警立时通报各炮台，即用火车装运兵士及大炮等前往援救，炮台各兵监防甚严，如有逃出者即行杀毙，炮台背后均张电网以防逃越。十二日东京电俄军於哈尔滨之东北两面筑造十七尺高之高垣，又沿南面掘就长沟并经筑垣，其所掘之沟计长二十五华里，且於其间筑造炮台云。旅顺俄炮台之未失者其地址如下，一椅子山二鞍子山，三二龙山四金鸡山，五白鱼山六崂{山律}嘴，七牧猫礁八黄金山，九老虎尾十威远，十一馒头山，十二城头山，十三老铁山。旅顺俄舰之尚存者其屯泊地如下，边列斯维士坡畀伊大些巴斯土坡，坡尔答瓦曼格拉，其他水雷艇五艘以上皆泊虎尾半岛。吉林东清铁道会社汽船，宁古塔东清铁道会汽船，赉哈尔东清铁道会汽船，色利瓦东清铁道会汽船，实曼东清铁道会汽船，以上皆泊大羊沟附近，蒙古病院船，卡公病院船以上泊停车场码头。
    转运类志。山海关电俄国新调兵一万名至新民屯携带大炮二十四尊马车二百辆，於七月二十一日至屯，俄军马队二百余人押送大车百余辆自哈尔滨至氵审阳占居西关亲营，所载除军火之外并有军中食用品物。俄政府近又遣哥萨克第三师团，（四联队及骑炮兵二中队）前来远东战场已於八月二十一日由坡希亚奴地方首途，又由各地徵调之野战炮兵一旅团亦於二十一日由俄都拔队前来，远东战场二十六日俄皇又下令著第八军团速整戎装听候派遣。满洲新到俄兵计共四军团，第一军团统领骑兵大将男爵乌衣恩脱罗夫，步兵第十七队管带副将欺哀可麻列夫，步兵第二十二队管带矮夫委能乌衣欹由，（兼带炮兵二哨）西伯利亚第六军团统领步兵大将沙褒置由夫，步兵第七十二队管带总兵巴夫诺乌师基，步兵第五十五队管带总兵依鄂拿欹见夫，（兼带炮兵三哨哥萨克兵）以上各军均由圣彼得堡调来。第十一军团统领副将斯罗欹哀乌司基，步兵第三十一队管带副将马乌，步兵第九队管带总兵爱罗希爱洛门，（兼带炮兵二哨及哥萨克兵一营）以上各军均由卡洛夸夫调来。第十七军团统领骑兵大将男爵卑洛迭洛积岳，步兵第三十五队管带总兵秃蒲洛奥司基，步兵第二队总兵阳希由洛，（兼带炮兵二哨）以上各军均由木司科调来。
    ◎日本防务汇志
    日军陆防，八月十一日伦敦电日军在奉天之处置与前在辽阳无异，战地将沿长二十五里，日军之前队现全隐藏於前哨队一带之后。
    转运类志，八月初九日牛庄电日本派来援兵携有各物及冬日需用之物甚多，即由大石桥以火车运往战地，又用民船由辽河上溯而运之。初十日烟台电近日复有日兵一万名在青泥洼上陆，闻此项兵士即拟派往旅顺及北方战地，又日军自占领青泥洼后每日均有运兵船驶来各兵上岸后，即在城中稍歇待后到之兵既来先到者即启程前赴战地，此来彼往络绎於道不稍间断云。
    ◎战事杂记
    八月初七日大本营发出日皇与满洲军司令总长之谕云，此次军务业已宣告万民，一以公义为宗旨无论种族宗教风俗礼仪概与一律看待，此战之意实欲使本国得有稳固保持东方之和局，又使福泽文明慈爱之事与各国之利益，由此推广故深，望此等宗旨施之於随从我军观战之外国武员与新闻记者任其自由查察各事，唯须限以不可泄漏军务之机密事宜，庶几我国诚实之心可达於世界各国。又日皇曾开御前会议亲谕诸大臣云，我国因为保全东亚和平维持中国主权起见，以致有此战务决不可效俄人所为土地人民财产统将归诸中国，惟东清铁路利益则欲归诸日本云去，我国驻使闻之即电达外务部。辽阳大捷后日皇垂念出征将士之劳苦，因特遣侍从武官伊藤氏奉敕前往军营慰问，皇后亦命高阶侍医为副偕行，二人定於七月二十八日自新桥乘坐列车前赴战地颁赏御赐品物，其敕语如下：辽阳者为敌之兵略要地夙严防备而集积军资所竭力死守者也，今满洲军冒万死排百艰奋战激斗连数昼夜，遂拔之朕深嘉其功烈之伟大，惟其昼策虽慎重而果断其运动虽整齐而敏活，而非尔将卒贯之以忠诚武勇焉，能得至於此抑战事前途尚辽远也，尔将卒其自爱坚忍更期全局之大成。神户西报云今查在日本之俄国俘囚连松山丸龟姬路三处共有二千四百二十名云。日本近新造成巡洋舰一艘，名音羽载重三千零四十八吨，速力二十一海里，大炮十八遵在横滨下水，其船主名有马系前任第一第二次旅顺闭塞舰队之司令官。八月初六初七两日日兵猛攻旅顺司多塞尔将军坚不允请降之事，且谓若有持此消息来者则必斩以示众，於是各兵皆目为英雄，俄皇亦屡次传旨嘉奖，故该将军愈觉奋勉时至各炮台查察以镇军心。八月十五日东京电日本近卫师团长长谷川将军已从战地回国，现举为驻防韩国日军总长并简落合少将为参谋长。十七日，柏灵电俄陆军大将格列频堡已奉俄皇之命授为满洲第二军司令长官，听受苦鲁巴金节制。
    ◎中国中立汇志
    驻札辽西马宫保有密电致政府云，俄军迭次破坏中立已有确证，又云昌图左右围墙一带地方俄兵窜入肆行抢掠粮食，请即照会俄使转饬严禁，倘日后俄兵仍行强暴坏我中立誓必与之开衅等语，枢府当即复电嘱令严戒部下万不可轻启衅端。奉天增将军电达政府云，自日人进占辽阳后俄人纷纷四窜，日人亦即向前追逐，偶一途遇辄互相轰击民心甚为惶恐，且陵寝附近各地亦常见有日俄兵队设有不测为祸，滋大受辱实甚务祈从速商诸日俄两使转达彼国政府切实禁阻云云。奉天将军府尹会同晓谕居民云，日俄开战以来俄兵连败，今渐将退至奉天，日俄两军恐不久即将在奉天有一大战，然我国夙已声明中立居民亦当严守中立，决不可干预战争须仍各勤职业慎笥星峋俦┒之事，又日俄交战时若在其附近高地观看或报之於邻地，则必反招两国兵士之疑惑，因以罗不测之奇灾尔等咸宜慎思切勿自取其咎。政府有密电致奉天增将军略云，日军在复州设立民政局收管地方事宜一节，实於主权有碍自不能允准，业经照诘日使极力阻止，惟目下东省所有经战之地方亟应预防，饬地方官联络绅董举办保卫公所以期自行管理地面，免得外人藉口干预云云。外务部近接英使照称现有本国商船装运炸药在吴淞起岸，复由该船转运横滨沪关不愿放行，现奉本国电谕请勿阻止等语，外务部当以外国装运禁货之事前定中立条规内本有，若被战国捕拿应自担其责任，与中国无涉之条，故除由外务部札饬总税务司转饬沪关放行，并函复该使外又电饬江海关道查照。
    ◎各国中立汇志
    八月初七日伦敦电俄国所定禁止品之定例业已照会英美两使，闻已承认民间转运之食物不作为禁止品，惟政府及水陆两军所用则仍作为禁止品云。八月初十日东京电日本政府接有电报云抵美国旧金山之俄国假装巡洋舰利那，现已卸去军装由美国海军省保护至战事终局为止。十二日柏灵电逃往西贡之俄舰狄耶那於八月初三日将国旗卸下，并将其中巨炮交与该处军械制造局收存，舰中所有水兵皆居舰内，其士官人等则往法国。十三日伦敦露透电奏美国外务省大臣海约翰以俄国捕拿物裁判所所判阿喇伯轮船一案，於七月二十日行文俄京声明美国欲将对待战时禁品之问题略再松改，并谓俄国捕拿物裁判所之所判者实系败坏中立国之商业，又坏非关战事之日本人之业，又须将战时禁品及非战时禁品分别清楚将其阻碍删除，又言似俄国捕拿物裁判所所判之主义美国断不能认可云。十四日香港电万国公法会近在苏格兰京城安兑伯聚会各国律法家无不莅座，开会时英国大员利亥首先演说，即追提前在海牙（荷兰京城）聚会之事，谓彼时日本所增添者亦望英人追踪效法，又云今日亦望从速会议以定战时禁品稽查船只裁判法律无线电机及商船改作战船等各问题，其夜复设幌英国大员罗斯白列向俄国著名律法家买登司及各律法家等一一称贺，并谓英俄两国窃恐酿成嫌隙，然东方亚细亚地土甚广何患两国不能满意，务望两国各明此意以享世界和平之福。又伦敦电俄国巡洋舰德利志昨日在勒司拍尔买司（在非洲西北加拿利群岛间）装煤，经该处地方官禁止并令其速行出口，惟该舰机器已有损坏故须修理后方能驶出。十五日柏林电葡萄牙声言在坦轴地方曾以煤斤食物供给之者系一独行俄船并非波罗的海舰队。十八日东京电伦敦电云，英外务大臣已布告一切之人令其对於俄国舰队不许供给煤炭。伦敦电美政府已传令海军司令官阿尔特立克令派旧金山及剖搿Ｍ灞舰各一艘驶往太平洋口岸，保护美国商船不使俄人破坏中立。俄国灭鱼雷舰薄内耶前在威海卫近旁搁浅，现其船中兵士皆携往九龙英国御园邻近之草屋中圈禁。
    ◎各国军事纪要
    韩国，韩国平壤观察使电告内部云各处潜伏之东学党现在陆续集合於三登郡地方。八月初七日东京电韩国京釜铁路线之间汉江之南数英里之西江地方韩民五千人肇事，因不满於日本工头故举而杀之，并杀其子及其他之日本人四名，日本宪兵已赶往肇事之处查办。驻屯韩国始兴郡之日军近募军用人，夫乃始兴郡守拟向被募者索取陋规，以致激成众怒。八月初五日忽纠众拥入郡署毒殴郡守及其子几至毙命，其时郡守遣人乞援於日人，日人往援者三十余名亦被乱党痛欧，死者二伤者四驻韩日使刻已遣警官关谷民率巡捕多人前往查办。
    日本，日本现拟将各省陆军服制稍加更变，将衣上旧领革去别制新领以代之，其更变之次第称从曾历一二次战场之预备各兵始然后推行各军。
    英国，英国海军少将格林番尔前曾任英国东方舰队上之副司令官，现已派为地中海舰队上之副司令官以接康斯但斯之任。
    德国，八月十七日伦敦电德国预算一千九百零五年之海军拟多增二千人。
    美国，美国一千八百六十年南北大战时，从征各兵今日所存者尚有二万六千名，八月初七日在末西邱齐支省之暴斯登城举行操演，观者甚众。
    ●第十期・外交
    ◎论欧洲各国和好之隐谋（录八月二十五日警钟报）
    近日以来欧洲各国互相和好，举其最著者言之，一为俄德设立密约，一为英俄渐归和好，一为英德拟结同盟，（此三事外若英意同盟等事皆无关於中国）当俄德之设立密约也，谓德人於日俄讲和之际当助俄国，而俄国则允德国在极东逞野心之事与以自由，且谓俄境西北军备空虚，当赖德兵助守，又观东报所记载则德皇自俄日开战后，闻俄胜则喜闻俄败则忧，电信往来几无虚日，则德俄二国之和好彰彰明矣，而万国公法之开会议也，英伯爵佛罗司柏执杯以寿俄律师玛职司曰：亚洲大陆甚广，英俄两国何患不能容足其间，吾愿我两国共明此意以享世界和平幸福，莫英俄两国和好之渐耶。而英国新闻复言今英德两国拟结和亲条约，日后终当同盟，德国各报复言德皇将於西历十一月前往英国进谒英主，则英德将结同盟不言可喻，此三事者皆欧洲外交界之变相也，而影响於中国者实非浅鲜何则，俄国自战败以来即拟联德以制日，德既助俄则俄人亦将报酬德国，故俄国之告德国谓德国在极东逞野心之事，俄人与以自由夫所谓在极东逞野心者，即在中国扩张势力耳，此关系於中国者一也，英人自攻取西藏后，欧洲各国如俄德法意皆有违言，而以俄德为最甚，俄人谓英人此举实欲预备侵犯俄疆，而德人亦有窥藏之意，特派舆地会会员二人拟由青海入藏地，英人知其然也，故先联好於俄德（观万国公法会议时英伯爵表同情於俄律师则此举出於英人之意明矣，盖英人深恐俄人反对藏约故出此言禁其干涉也。）以阻二国干涉之谋，而隐促其反分中国，（观亚洲大陆四字可见）此关系於中国者二也。由是言之俄德立约者，即俄人默许德人经营中国北部也，英俄和好者即英人默许俄人经营中国边境也，（如新疆蒙古之类）英德同盟者即英人默许德人分占扬子江也，当德人占领胶州时曾默许英人经营埃及，故此次英人之侵略西藏亦默许德人分占扬子江，不然扬子江流域英人久结不让他国之约矣，何以近数月以来德人索演水师屯置煤炭，旦夕经营不遗余力，而英人竟默然坐视无一言以争执乎，盖英人既得西藏占扬子江之上游，一旦铁路交通南可直接仰光，东可直联上海，（此英美所由索镇汉口间铁路权也）而京镇铁路与德人共握其权，故长江之权利不妨稍让於德人，而俄人自经满洲失败亦拟经营新疆蒙古，故中国北部之权利亦可与均分，吾恐和好既成之后俄人扬威於极北，英人逞志於西南，德人得英俄两国之默许，於中国中部极力经营，即法美各国亦将力求均势而瓜分之祸真至矣，乌乎昔日之列强互相抵制，故其对於中国不能协力瓜分，今列强各国互相和好共筹对付亚东之策，则中国之隐忧可胜言耶，中国人民曷一筹及对外人之策耳。
    ◎英藏新约僮（录八月二十四日时报）
    英藏新约成於是中国无复属国，其关系之重后患之深各报论之屡矣，然本馆意以为凡事之来，虽极纠葛纷纭其中必有最关紧要之端，为此事之所以成就者，倘就其最关紧要之端及凡与此事之有关系者详细研求，则得失之故应付之方自易明晰，即或事机已失无可挽回，倘能追本穷源明著其事非得失之故，则后此之接踵而起者皆将有所鉴戒，不至覆辙重寻，而事机苟有可乘尚可徐图补救，此历史上之观察所以为重也。此次英藏交涉绵历多时，其结果全在西招一约，此其关系何等重大，乃自宣泄以后中人以下茫无知觉，固不待言即上流人士亦不过悼边陲之日削惧交涉之多端，徒为攻击而於条约之内容，其果措意如何，方法如何，影响於内地者究在何方，殊异於十六十九两年之约者为何事，及主权之是否全失，形势之是否必争，未闻有人详晰研求以供众览者，笠嘁允禄尽失怀堕甑不顾之思，忧愤迫切之余遂不暇详为推证乎，本馆不敏窃将有所从事以贡献於我国民，敢冀补牢有同筑室亦短书[B242]言之类云尔，第一条哲孟雄之边界，须照光绪十六年条约再行重立界石，按光绪十六年所订条约即割让哲孟雄与英国之条约也，其时奉使者为驻藏大臣升泰，条约之第一款言明藏哲之界以自布坦交界之知摩飨山起，至廓尔喀边界止，以水流之一带山顶为界，是为英藏直接交界之始，其间华离相错当时勘定本已不甚详明，盖勘界至难必须明习测算，熟悉地形方能斟酌无差，垂为定则中国勘界大臣往往不明二者，故历年交涉受亏之处不可枚举，如奕山与俄订约为其所蒙，失黑龙江外数千里之地，又帕米尔之界因误从葱岭山脉之语争执多次卒难挽回，皆其例也，然哲藏之界据官书之载已经勘订明白，分立界石何以此次忽有重立界石之语，非译此条语意无非欲以界务为辞，作得步进步之计，盖自知摩飨山起至廓尔喀边界止，绵亘千里多属高山峻岭界址易混，中国从前被人私移界石之事已数见不鲜，此次虽名为照十六年之界重立界石，然界线恐已有移动实与重勘无异，不遂其侵占之欲不止，考西藏与哲孟雄不丹三地交界处有一地南向伸出，亚东关实在其冲为由印度俞咱利岭至春丕必由之路，英人垂涎已久此次定界必将大兴纠葛，昔哲孟雄始因界务纠葛终以全境归英，今藏哲界务又起而此地为英人全神所注势必难以保全，其终亦必出於割让矣，按英人目前之意不在展拓疆土而在扼占险要，故不必全藏悉归占领，托於勘界最为合宜，此第一条所以以勘界为言，其实一切从此发生，即全约之纲领也。第二条除亚东以外尚有江孜噶大克二处设立码头通商，按亚东之地即上所言向南伸出藏地之一部，哲藏交界处有山名咱利岭地较他处为低，为哲藏贸易交通之捷径，由哲境俞岭而行即为亚东，光绪十九年英藏协议通商事竣，由中国税关於其地每年输出货额约一百五十万圆，上所言疑英人欲占领者也，由亚东前进至喀拉湖，傍湖前进即至江孜与噶大克，同为至拉萨之孔道，此二地既开作商场则由印度逾哲境至拉萨，交通大便脉络贯通，其不丹铁路直抵拉萨之经营即可由此而起，藩篱尽撤履险如夷，将来据高屋建瓴之势俯阚蜀境，扬子江之上游不免为其所扼，夫英人之欲至无厌者也，舐糠及米势所必然，近年拟筑一大铁路横贯波斯阿富汗以保印度，复拟由哲境筑路贯藏境以达四川，以期属地相联易於控制，兼以扩张权力其魄力之大谋虑之深莫与论比，今虽未遽发难愿我国人士鉴於前车速图抵制焉。第三条所有光绪十九年订立条约之内有不妥之处由英藏各派员删改，按光绪十九年条约，即上所言建设亚东税关之条约也，其所谓不妥究属何指不得而知，然就英人一面而言自必与其利益有相妨碍，或举动不甚自由不言而喻，查关例所禁输出输入者为枪炮弹药刀剑盐茶，盖西藏之茶向由四川运出，恐印度茶之夺其利故不许输入，印度盐归官专卖恐藏盐之夺其利故不许输出，近年印度产茶益盛运藏行销日多一日，然拘於成约利终不敌华茶，谓不妥者或指此项未定，如果破除成约则每年百余万之华茶利益必为所夺，关系甚钜其余因利乘便谅必惟命是从，增改若干尚难预料，闻此条尚未议妥窃愿慎之又慎，统筹全局力与磋商，督同藏官办理不得诿之藏官，听其自办约中西藏派主权番官一语大有用意，缘如此则权在藏番，英人可任意胁制办理，中国不得过问也，然西藏若尚在中国保护之下，则中国应有干预之权，中国过问与否即为主权得失所关，岂可听其含混，况约中增改之处切肤利害尤属多端，若果漠然置之则后事更不堪设想矣。第四条往来货物，英与番众商订税则妥订之后不得再加税项。按约中未指明经过何处之货物必系包括全藏而言，查中英十九年条约中国於亚东设立税关，订明五年之后斟酌情形再收税项，是收税之权本在中国，则订立税则亦应归中英协商，不应由英藏互订，此约本系英对中国之辞乃有英与番众商订之语，其中隐含中国不得过问之意，诚使英藏互订受亏之处固不待言，但使此约一成而中国之主权已於无形之中消灭净尽矣，至不得再加税项一语，既属要挟又甚含糊，何则徵税之权即属主权之一，如非主权尽失万无强令不得再加之理，更无明著条约之理，且所云不得再加者指设立某种税之名目言之乎，抑指税则中货物之门类言之乎，抑指收税之数目言之乎，约中一概未曾提及，但混言税项尤不明校条约中从无如此含糊者，是直曰将来一切税项藏人必惟英之命是听而已，况亚东关为中国所设，倘税则由藏人自定，中国须反听命於藏有是理乎。第五条自印度边界至亚东江孜噶大克边界，沿途不得设立关卡等，如道路艰险须西藏修理，按此条不得设立关卡云云，其意在废除亚东税关缘亚东关属中国管辖英人来往终不能畅所欲为，且其地居要冲侦察稽查尤属为梗，故欲一切去之然税关果去，则并财政上之几微连属亦将无存於中国主权，大有关碍未审当轴者知之否也，至西藏道路艰恶久已著闻，如果修筑平夷於大局何尝无益，惟此约之宗旨专在以藏地之膏腴，供英人之吸取，交通愈便丧失愈多，地利所开主权随失{九厶}犹钟路弥可悚伤耳，又云亚东江孜噶大克，西藏应设番官，英国所派驻蛑官，凡有致驻藏大臣各汉官并番官公文信件，概归该番官接收转递，按此欲与藏番直接交涉而屏中国於局外也，近年来英人因藏事与中国官吏交涉多不能达其目的，故建议宜与藏人直接交涉者颇多，究之英人之所利即中国之所不利也，此条语意即欲将来有事，归英藏直接交涉，中国不得与闻，特迂曲其辞以全体面耳，诚如所约凡事皆先经藏人之手中国驻藏大臣已为赘疣，中国虽有保护之名而无统辖之实矣，[A064]中国之对西藏以保护国性质，中国实握军事外交上之特权，今驻藏大臣既不得直接以办外交，则特权已失藏地实与独立无殊，然藏地无独立之资格不归中国，必折入放英，将来主客异形为害何可胜数，是中国应允此约已不啻为放弃西藏之明证矣，将来欲冀挽回岂不难哉。第六条西藏赔款七百四十万卢比与英，按此为题中应有之义不必细论，惟以藏地瘠苦筹款万难，达赖喇嘛素不恤众，此项赔款无非勒索取盈，藏民何以堪此，一旦铤而走险英复得以代为平乱之说，草侄禽弥之印度之覆辙可为寒心者也，况赔款及限不清致贻口实，又意中事动辄得咎欲免鲸吞也得乎。第七条第一二三四五款内所载之开立码头，第六款偿费各事番众取其必办之保证，英国兵仍驻守春丕候三年码头开立停妥缴费告竣为止，若偿费至时缴未完数，本英国兵则仍驻守春丕，按春丕即俞咱利崔至亚东山间一带溪谷之地，藏人称为桥默牙，即中国之靖西地英人名为春丕，译为小村落之义，其地气候温和土脉饶沃为藏中第一，由春丕达拉萨约三日程，光绪十二年英藏交战英曾占守此地，后因中国曾设官在此恐失和好，故遂退兵然心中未尝一日忘也，此次英兵仍沿旧道以进拉萨，然拉萨与印度悬隔太远，且气候不便驻兵故仍拟退驻春丕，以资控接春丕气候既佳，又当哲藏往来要径，且英人尝核计由印度逾春丕至拉萨路途之坦捷，较俄之由卡希喀或帕米尔进军者难易迟速，相去万殊故扼守此区实为抵制支拉夫人之警著，固英人所极垂涎者也，今以要约为辞定军士常驻於此，笠嗔喜厝宋茨芗约将藉口而实行割据乎，闻春丕人民苦藏官暴虐，将率而投英他日必为英所利用，夫赔款既钜未必及期能偿也，商改约章税则未必悉能妥协也，新开码头未必克期竣事也，有一於此英人皆可藉口，然则英人直巧借题目以延屯兵之期而已，直相机以图占地而已，夫屯兵要约本有其例，然试考春丕形势知英人叵测意固别有所图，况第一条定界之事已极纷纭，安知不乘机扩充界线，有此二者春丕为英囊中物也决矣。第八条自印度边界至江孜前藏，商人道经之处凡有山寨等项须一并拆毁。按藏人兵备素疏器械尤劣，所用只有弓矢火绳，前与英战时为猛烈火器所攻全军歼焉，此次英兵入藏虽甚艰苦，然由地势天然险峻，故前进甚难非藏人之有抵抗力也，藏非英敌已不容疑，然充英人勃勃之野心非销兵堕不足慑敌情而清后患，又通商孔道必须毫无危险，众始悦出其涂遂不免以保护商务之苦心作要挟敌人之举动，此亦外交政略优胜之一列也，藏地至此更无险可守矣。第九条西藏土地本英国如不应允无论是何外国一概不能有典卖租给等情，西藏之政事及一切应办事宜无论是何外国概行不得与闻，西藏无论是何事业各外国不得遗发官民人等来藏协番办理，西藏地方各外国不得前来修筑道路，并筑铁路安置电线开矿等事。假如本英国愿诺别国修路筑铁路开矿设电线等事，本英国亦一体自行检点举办，西藏各项恒产一切银业不得以之与各国抵押对换租卖等情。按此条谋画最精措辞最辣，包括最大而受害亦最深，实为全约之中总枢纽，按国际公法一国对於平等之国，或他国之保护国万无干预其内政或阻止别国入其境内之理，如上云云是一国对於己之保护国所施之训令，如中国之於西藏者乃可合例施行，今英国概以施之藏人是中国保护之权，已随此约而移之英国矣，约中无论是何外国一语是否连中国在内并未声明，欺混情形已在言外，夫此极关紧要之语未闻议约大臣，一为驳诘或要其特别声明，愦愦情形殊堪痛恨，倘所谓外国果连中国在内，则按照条约驻藏大臣即应撤回，达赖喇嘛即不应由中朝命立，所有税关官署亦应即时退让，即此后藏中各事中国皆不得与闻，利害如何昭然若揭，该大臣岂见不及此，乃听其舞文饰说有同声瞽何耶，即谓英人本意专在防俄，然既授人以柄又安望人之自弃权利耶，约中所举凡外交内政军事财产无所不包，英对於藏已不窆砦纯粹之主权，法律家言一国不容有两主权，然则英纵不明夺中国主权，观其所为业已不留余地矣，欲觅中国主权之存在何从得之，近者英外部大臣及印藩属员皆宣言英藏之约，为维持商业起见，决不损中国主权，掩耳盗铃於何徵信，设有甲国对於保护国之外交内政军事财产权，一旦全移於乙国而谓於甲国主权毫无损害，虽三尺童子其谁信之，至於维持商业自是英人本怀，然世界因商业而县人国者多矣，英於印度即其前车，西藏其亦将接踵而去乎，况西藏土地政事等与商务有何关涉，英人之意不过曰防俄人之狡谋不得不尔，然则充英人之意必将以藏地隶之版籍，始为计出万全商务可兴而印度之宝库可以长保，抑西藏者亚洲第二之秘密宝库也，浸假而以保护西藏商务之故，谋及川滇谋及新疆帕米尔一带，声言於中国主权无碍，亦将听之乎，总之中国承认此条则对於西藏之主权已经全失，与自认割让者无异，所谓外国者中国即不在内，而未经特别声明则保护西藏之事中国已断然无分，与泛泛之第三国无异，求如坎巨提之羁縻不绝亦不可得矣，昔哲孟雄割让犹有明文，今则其术益工其辞益巧，既乘日俄扰攘之秋突施敏腕，复欲避列强之耳目不居割据之名，又以中国之弃实际而尚虚名也，乃於约上不显著中国明文，以为保全体面计，而岂知某大臣适中其术不之悟乎尤可怪者，全藏地方袤延千里英人兵力所及只在前藏一隅，乃此条内并全藏之主权，轻易掷弃是恐盗之未餍所欲，而益物以求免也有是理乎。考英此次不经略西藏北方，虽属地势使然亦由恐招俄嫉，特卧榻之下终不容人鼾睡，故不得不先为包举一切之词使全藏主权皆归掌握，而经略之处则在南方，徐图北顾此此条所以为全约之归宿也，英人之计则既得矣，近英报於政府办理此事多致赞辞，相形之下我国民何以为情，政府复无切实办法仅以万勿画押一电敷衍了事，其余官民皆淡然若忘，於此不得不叹我国民政治思想之薄弱也，综而论之第一二三四之立界通商改约议税各条苟使除去英藏直接交涉之文，归中英协商办理，则关系主权之处尚可设法挽回，而第一条既有授照光绪十六年界址立石之文，则此次事例同前，且可为中国有权干预之明证。第五条之除去关卡及新开码头，由英藏派官办理交涉此为失权之渐万难允从，第六条之偿兵费尚属害取其轻，而第七条之驻守春丕其结果亦将与割让无异。第八条在藏地今日门户大开无妨遵办，惟第九条情节太重包括太广，不特主权尽失，并中国后此几希之望亦复无存，虽有智者无从补救，当局者万无允许之理，此约经驻藏有大臣泰於七月廿三日电告政府，声言廿二日已经画押，而路透电则言须至廿八日画押，是否重经磋议尚不可知，然后此未见明文，则此约恐已成铁案，又风闻此约尚非真本，固望有大臣所订之约与此不符，特凡与主权有关之处审势度情谅亦无甚出入，维州弃矣象教无灵，天府膏腴一旦归他人手九庙有知，能无恸於地下乎，论者或授曾惠敏争伊犁之举以为立黜有泰，另遣大臣往议庶可毁约重定，不知中国今日势力视与俄人交涉时已经锐减，安得尚援前案，冀幸俯从况中国外交向恃第三国之责言，以为藉口试问俄人今日肯助中以拒英乎，英据印哲拊藏之背势力甚雄，俄虽於中亚屯有重兵，然对藏情形终非英敌，万一英俄冲突中国复承其敝，恐结果之惨较此有加亦非计之得者矣，本馆之意以为英人既据光绪十六十九两年条约为言，则中国正可执为有权干预之证，而立界改约两事则须竭力抵制以期无损主权，庶第九条蒙混诸端不攻自破，基址既定则设关设官诸事皆可次第磋商，否则只蔽以无权过问一言，中国已无从提议矣，此亦拟议万一之辞是否有效殊难预定，夫英以民族膨胀之力横行宇内，兵力财源复足为其后盾，一旦致此夫岂偶然，所望大夫君子共纾筹策宏济艰难，抑本馆之所欣盼也。
    ◎书南非英属禁止华工入境新例后（录九月初一日中外日报）
    近时中国人之论中外情事者实有一弊，恶甲国则盛誉民国，以为乙国实助我也，受丙国之欺侮则欲亲附丁柄，以为丁柄之待我当较丙国为胜也，不悟有国者不求自立之方，而徒以依赖他人为得计，则无论何国皆将择利而为之利之所在，遑恤其他是故此国之助我而摈斥彼国也，特以其利害与彼有关也，若与彼无丝毫之关系而或於彼有利，则此国之所为亦与彼国等矣，彼国之所为此国诵言攻之不少宽恕实为一世之公论，然特因办是事者非本国之人耳，苟出於本国则亦可见诸施行，而莫或指摘之矣，若是者前则见诸英藏之新约，后则见诸南非洲英属之禁止华工入境新例，按英藏新约与中俄密约等耳，俄人於东三省之所为英人之所深恶也，今若此其谓之何，南非英属之限制华工与美国之苛待华工何异，乃中国事前既不知防备竟与立招工之约临事又听其所为，不加以争执岂竟忘美国之已事耶，中国不足言英人於美国虐待华工之事，固不以为然者也。今若此又谓之何，本馆今姑置英藏新约於不论，窃愿就其所定限制华工新例一论之，按英人之意至为精密，盖一面欲得用华工之利益一面亦即杜截华工，不使华工自有其利益，故方与中国立招工之约亦即於南非属地波厘士碧埠立限华工之例，既以限制为主於是束缚之骚扰之，务求在彼处之华人无可侧足而后止，其最重要者有两端，一第四款云此等执照可任大员之意随时再行发给，第五款云此等执照总督可任意随时注销之，第十二款云警察官及警察或办事大员选派之人，可任便在其所管之地方或城市向华人查问其有无执照，若无之则可带交县令查审，若意有不合则可将其拘留，并依例审判按此数款内随时任意及意有不合等字样，层见迭出足使华人之身家性命悬於英官之手，英官之权柄无限华人之苦累亦无限，直欲使华人离去该埠而后快，甚至第十九款云凡华人故意违犯或意欲违犯本条例者，即已犯应科之罪一条。又第二十一款云凡华人用直接或间接之法助他华人，致犯本条例之罪者则已有应科之罪一条云云，此等条例实为钅辶吨苣冢与中国古者腹诽之律殆无以异，总之无论何人或不忍华工之受苦，而为之设法逃免固可指为有罪矣。即使并无其事而苟不慊於英官之意亦可以莫须有之罪，加诸其人之身以彼上无保护，旁无援助之华侨安有不俯首认罪之理，蚩蚩者氓尚安有容手足偷食息之地耶，此则悬厉禁以为拒，而使华人不得容身之策也，又一端则第十八款云凡得有执照之华人不得领取牌记，出售酒与杂货经营矿业，发卖进口货物充当小贩，以及他种之商业云云，按此款质而言之即谓在南非英属之华人但可为工不得为商而已，夫在彼处之华人或因无工可作之故改而为商，抑或先时为工继因积有余资之故，改营商业亦人情也，今必禁之使不得为商，其意又何居，夫中英强弱虽不相敌，要未尝不与中国立约互相通商，视为平等今英人之设肆於中国者星罗棋布，到处皆是而独不许华人营业於南非英属，於通商之义何居，假使中国以此法施诸英人窃恐条教未布，责言已至兵舰之来间不容发，野蛮之号无可解免，而英人则可以此施诸华商不以为非，於平等之义何居，其尤甚者则第十五款，有可向其所疑之屋查明有无此等华人，匿迹其中之语，按地球上无论何国亦无论何官断无毫无实据妄生疑议，而轻入民家搜索之理，苟其如是则寓彼之华人时时有可疑之端，即时时有被搜之患，而永无安居之一日，较之中国之待英商固去之甚远，即英国之待他国商人恐亦断不如是，而独以此施诸华商择其可欺者而欺之，於文明之誉无乃有损，此又多设苛例以为拒，而欲使南非英属永无华商足迹之一策也，夫非洲招工一案非特美国之前车可鉴，即英报亦自言之而政府不之顾，贸然与英立约驱数万无知之小民投身於异地而不之恤，而反因以为利今则初往之华工情状如何尚未可知，而久居彼地之华人则直无旦夕相安之势，不政府之咎而认咎耶，坐以弃民之罪其又奚辞。
    ◎藏英新约全稿
    一现经番众应允按光绪十六年条约所有哲孟雄之边界须准十六年订立之第一款办理再得重立界石。二现经番众允遵除亚东而外，尚有江孜噶大克地方设立码头英国与西藏商民听便往来买卖，所有光绪十九年订立通商章程中有不妥之处英国须与番众会商妥改，一俟改定之后亚东江孜噶大克悉遵改定章程办理，番众允订亚东江孜噶大克设立码头，凡商民至印度采办货物往返仍可照现在行走之道转运，如另有商务兴旺之地再行商办开设码头。三所有光绪十九年订立条约之内有不妥之处须商改一节再行另案办理，西藏须派有主权番官与本英国官会商妥改。四往来货物英国与番众商订税则妥订之后不得再加税项。五自印度边界至亚东江孜噶大克边界沿途不得设立关卡等项，如道路艰险须西藏修理以便商民往返以期无有阻滞，亚东江孜噶大克西藏应设番官，英国所派驻蛑官凡有致驻藏大臣各汉官并番官公文信件概归该番官接收转递，即将来别有商务兴旺之地议开码头亦应设官仿此办理。六为因西藏不遵条约并羞辱边务大臣等妄动兵衅，须偿英国金元五十万元，合卢比七百四十万元，按三年分三期清缴，每一期二百五十万元，第一期系英千九百零六年正月初一日至期应於何地收兑由本英国预先知照番众，或在西藏大吉岭照派收兑。七第一二三四五款内所载之开立码头，第六款偿费各事番众取具必办之保证，本英国兵仍驻守春丕俟三年码头开立停妥缴费告竣为止，若偿费至时缴未完数本英国兵则仍驻守春丕。八自印度边界至江孜前藏商人为道经之处，凡有山寨等项须一并拆毁。九西藏土地本英国如不应允，无论是何外国一概不能有典卖租给等情，西藏之政事及一切应办事宜无论是何外国概行不得与闻，西藏无论是何事业各外国不得遣发官民人等来藏协番办理，西藏地方各外国不得前来修筑道路，并筑铁路安置电线开矿等事。假如本英国愿诺别国修路筑铁路开矿设电线等事，本英国亦一体自行检点举办，西藏各项恒产一切银业不得以之与各国抵押对换租卖等情。十边务大臣荣与达赖喇嘛於英历千九百零四年九月初二日即藏历本年七月二十三日在西藏西招签押盖印，所有英番文两则以英文为准。
    ◎南非英属禁止华工入境新例
    好望角总督已得立法院与议政院之允诺，颁行禁阻华人入岌朴哥劳尼之条例。第一条兹将条例所载各字之义申说如下，船即指各等船只轮船与小船而言。船主即指统带船只与管理船只之人而言，领港人不在其内。人即指无论为公司中人与非公司中人，若此等人敢犯本条例之款者彼等与受命犯本条例之侍役均可治，以本条例所载之刑。孩童系指十八岁以下之人而言。大员即指管理藩属之大员或总督选派办理此条例之大员而言。第二条本条例各款不可施於以下所开之人，甲英皇之海陆军各员，乙外国战舰之武弁与船员，丙停泊港内之船与船主船员为庆典而至者，倘有本地官员登舟船主须即将彼之船员集於该员之前，然后方许登岸，若船主未将其船员之华人载於船内则不得开行。丁派驻岌朴哥劳尼之员其妻与子女亦在其内，戊凡得有本条例免许执照之人其妻与子女亦在其内。第三条此条例颁发之后华人前来留居於岌朴哥劳尼之内者，则视为於例不合，但得有由总督签字之执照者则不在其内。第四条此等执照在限定之期以内则可有效，惟所限之期不得逾囗囗年以发执照之日为始，此等执照可任大员之意随时再行发给，惟所定之期限不得逾原文所定之期。第五条此等执照须照后面所列之式书之总督可任意随时注销之。第六条凡得有此等执照之华人须於七日之内前往欲寄居地方之县令前报告，而由该县令注於册内。第七条一经此条例颁发以后，办理此事之大员须於颁此条例之时将在岌朴哥劳尼所有之华人悉行注册，入册之华人则须给以执照一纸，其款式则依后面所载之第二式书之。第八条各县令所辖之地须颁发告示以一月为限，而颁示之时日则须由办理此事之大员定之，此等告示须揭载官报中及各地方之报馆诸报中，命居於该处之华人前往大员所派之员之驻在地注册其应往何地应在何日须依告示中所载明者为定。第九条凡华人无故不前往呈报者则付给执照以后可依本条例所定之罪科断。第十条注册既毕执照已给以后，凡华人之男子在岌朴哥劳尼之内年及十八岁者须於三个月以内前往彼寄居地方之县令前报告，亦可得此等之执照，若此等华人无故不前往呈报注册，而该处之县令已判定为有罪者则可依本条例所定之罪科治。第十一条凡县令视其境内之华男子有年及十八岁者，则须将其注册并给以执照。第十二条警察官及警察或办事大员选派之人可任便在其所管之地方或城市向年至十八岁之华人查问，其有无执照若不能呈出此等执照者，则可将该华人带至该处之县令前，县令可即查审此事，若意有不合则可将该华人拘留并依本条例之各条所载之法审判。第十三条各执照须於每年正月十五号或以前之日由领照华人居留地之县令重行发给，若此等执照一经毁坏遗失盗去而由县令查明其事有实证者则领照之华人可以呈请补给新照。第十四条执照一经失去则领照之华人即应呈报於寄居地之县令或疑失去之执照遗在他处者则应至该处之县令前报告之，该县令可令寄居於其境内之华人皆集於其前而呈验各人之执照，若在其境内之华人有未领照者则须照本条例第十二条之法办理。第十五条无论何时一经以前诸条例颁行以后或县令以为彼辖境之内有华人未曾领照与不合领照者，则该县令可发出拘票与该境之警察官授以权力可得必需之助力，而使克尽其职向其所疑之屋查明有无此等华人匿迹其中，如见有此等华人年在十八岁以上者则将其拘致县署，而依本条例第十二条之法办理。第十六条凡华人离出一处而往居他处者，须往两处之县署呈告，并须在新迁之地注册。第十七条凡华人非留居於一处而只系暂寓者，一经有人令其呈验执照即须至县署呈验，该县令果查明该人实系此执照内所言之人而以为合意者，则方许其留居该地或城中其留寓之时限则以彼营谋事业之期为限。第十八条除总督得有议政院之许诺而发特别之执照以外，凡得有执照之华人不得领取牌记出售酒与杂货经营矿业，发卖进口货物充当小贩以及他种之商业，又除得有此等特别之执照外凡华人在岌朴哥劳尼之内者不得以直接或间接享受此等牌记之利益。第十九条凡华人故意违犯或意欲违犯本条例之各条者，则已犯应科之罪一条，一经定罪则以前所给之执照即作为废纸，且可罚使出金其数以不逾英金一百磅为限，如不能缴上金资则须受监禁或兼罚作苦工或不罚作苦工，其监禁之年限至多不得逾一年，抑或可监禁罚金同时并科。第二十条凡华人犯本条例之罪者，除以上所言之严罚外亦可驱出岌朴哥劳尼之境外，或可在监禁以后与监禁未满以前即行驱逐出境，则须由办理此事之大员以己意定之，该大员之命令一经发下则拘管华人之狱官即当遵本条之用意释犯出境不得有违。第二十一条凡华人用直接或间接之法助他华人致犯本条例之罪者，则已有应科之罪一条，定罪以后可罚使出金其数不得逾英金千磅，如力不能出金则须受监禁或罚作苦工或不罚作苦工，其监禁之年限至多不得逾於两年，抑或可监禁罚金同时并科。第二十二条凡为船主已有华人在其船上者一经行抵岌朴哥劳尼之港，即须将此事告於该处之高等官员，否则须行罚金其数不得逾英金五十磅，如不能出金则须受监禁或罚作苦工或不罚作苦工，其监禁之期以三月为限。第二十三条凡船主与船主人或赁船人各车之主人，御车人有华人附载於其船与车中而入岌朴哥劳尼，与本条例之各条有相违犯之处，或船车之主人明知其违犯者则系犯第二十一条之罪，除科以该罪外大员可令其将该华人带回启程之地无庸给值。第二十四条大员可以彼所签字命令使官员拘留车船，俟该船主御车与其主人已受本条例所载之罪或已纳交存案作抵之金与物为止，若未纳交金物则公堂可下命暂拘留其船与车直俟付交以后方许释放。第二十五条警察官警察铁路官员凡遇未得本条例第三条所载执照之华人，则应阻其前来又不许擅收此等华人之火车票，否则即行斥革。第二十六条凡有违犯本条例之人县令可以有权审判，及科以本条例第十九条第廿二条三十条之罪，但其事犯所在须在其辖境以内或边境二英里之内，并须将审判之文另录一分呈於大员。第二十七条所审之人是否华人，则须由按察使与县令自行审定。第二十八条总督可以随时将此例章加以更改，以使本条例之各条可以实力施行。第二十九条总督可以随时派员在岌朴哥劳尼之境内界外以施行本条例，该员应为之职分则由总督守夺。第三十条凡违犯总督所定之例章者，总督可科其罪，惟罚金不得逾英金一百磅，如不能出金则须受监禁或罚以苦工或不罚以苦工，监禁之期不得逾十二月，第三十一条本条例所载各条与所派各员须载明於官报之内，於该报发行三十日以内须寄呈於英国议院，倘其时议院正议他事则须於以后三十日之内再转呈上议院。第三十二条英议院每次会议则须将颁发执照，与不许颁发执照之事件及其情由一一呈明。第三十三条本条例施行之日以颁发之日为始。第三十四条本条例名曰禁阻华人入岌朴哥劳尼之条例，附执照款式二则，第一式免受一千九百零四年禁阻华人入岌朴哥劳尼之条例之执照。今囗囗人年囗囗岁乃为囗囗业者不受以上条例之各条所限制，以由下所列之日为始以囗囗年为限，囗年囗月囗日。好望角总督囗囗押。第二式，免受一千九百零四年禁阻华人入岌朴哥劳尼之条例之执照。今囗囗人年囗囗岁为囗囗业者，不受以上条例之各条所限制，囗年囗月囗日，大员囗囗押。此条例曾於千九百零四年三月念一号礼拜一日为第二次之宣读。
    ◎中外交涉汇志
    各国，八月二十四日墨西哥国公使郦华觐见呈递国书，是为墨国遣使至华之始。二十五日意国公使嗄厘纳带领该国水师提督克雷内觐见。二十八日英国公使萨道义带领水师提督纳威勒觐见。
    中日，驻日本横滨之中国领事袁思亮任期届满，现以驻神户领事吴仲贤继之，所遗神户领事一缺则以外务部候补主事长福接任。外务部照会驻华日使请将复州等处所设民政局，由中国地方官会同办理，闻日使业已首肯云。
    中韩，驻韩华使以华人因韩国新岛督办商务大臣李秉容去刂掠一事失去财产人命若干，向韩国政府索赔二万八千元，并要求将李秉容撤任调回汉城。
    中俄，奉天盖平县殷大令鸿寿前被俄人挟至辽阳，已经鲜刺史从中和解将放还矣，适日军进据盖平苦鲁巴金恐殷大令回任必泄露军情於日本顿改成议，故尚羁留辽城。俄人索奉天交涉局发审处两衙门为囤积粮饷之所，将军已允之矣。
    中德，八月十二日北京电德国现向外务部要求欲扩张驻札山东济南府领事辖地之权，拟将莱州并入其内。德人前索租洞庭江督未允，复电达政府此交涉尚未完结，德国之兵舰叠次入扬子江上下游一带游弋，其意难测且其水师又在镇江荷花塘地方租有空地筑围土墙内储英国上等烟煤六百吨，（每吨价三十元）仍添购东洋上等煤不已，日夜经营若有迫不及待之势。德人拟在鄱阳湖试演炮位一事旋经外务部驳覆外务部近得江督电称德人忽调兵舰二艘迳驶入鄱阳湖试演炮位，请迅速向德公使诘问。
    中法，驻京法国武员某管带因撮照塔影与姜军门桂题之兵冲突，被欧折一臂负伤甚重，法公使屡往外务部理论，外务部因咨商姜军门提取该兵乃姜军门不以为然，声称该兵站岗有巡察地面之责，外国人附近宫禁照像实属有违条约，该兵理应阻止并无过错云。
    中义，义国有军一小队在北京东交民巷之东北隙地操演步法，时有姜军门麾下兵二人亦杂於大众之中观看，正在哗矢之际义国巡捕出而喝阻，该兵置之不理巡捕怒挥以手该兵亦奋力相捕，巡捕正在不支义军见其势危遂分军士十人相助，姜军乃弃而奔及义军赶到该二兵已入本营，义兵乃入姜营开枪一排军门亟出弹压，义军始恨恨而退继由外务部牒请义使究惩竟置不理，外务部因电咨直督袁宫保派遣水师叶提督祖掷淳┑鞔Α７ㄈ艘虬炖碓颇咸路之故招用义国工匠数百人屡滋事端，义国因请照法国例设领事於滇省外务部以在滇设领事一款系法约专条，他国不得援以为例，义国乃请设蒙自领事，外务部业经允准，惟管理工人之权仍归法人管理以清界限。
    中古巴，古巴原为日斯巴尼亚所属，中国曾与订定条约派有总领事前往驻札，自古巴自立以来中国原派之总领事仍照常驻札，且於所派驻美使臣兼使该国，兹古巴政府特派桑乃地君充驻广州领事并代办使臣事宜。
    中美，近知驻沪美总领事函致江海关道，略谓美水师提督施得林将由淞口率领舰队开往象山湾相近地方游弋操演枪炮，请饬地方官示谕居民江海关道覆以暂缓驶浙容即驰饬该县知照预为晓谕，并请饬管带官阻止兵丁上岸并不演放大炮以免惊扰云云。
    ◎藏事志要
    自藏英停战以后而阅七月十九日天津电知驻藏大臣有护戎曾有电奏谓，近与英人议商善后事宜达赖喇嘛现已逃逸请即传旨褫革政府据此入奏诏以西家子达西喇嘛代任，而严缉达赖喇嘛至拉萨所驻英兵定於八月初六日退出，继由有护戎与英将杨赫斯奔商议凡藏中供奉圣容之处格外防护，惟电请外务部拨借赏恤银两，外务部允之遂令有护戎速与英官协议藏地通商之事，及七月二十一日有护戎又电请外务部奏派熟悉外交大员一人授以全权，与英改订条约，旋又电奏谓现与英人开议和约，凡十款英欲索取路矿通商等利权，藏民大震得政府覆电令竭力议蓖馕癫浚旋又得其电称谓俘虏番众已悉数释回，英兵今已渐撤，然亦惟分作数队遇事即可召集，盖英人拟筑铁路於藏以通印度，将先使各兵归时分道查勘地段云，又闻英印度书记官勃乐德立在勃兰姆来宣言云，英藏新立条约亦惟保守商利不碍中国主权，至赔款一节则当以春丕一部作抵，而德美义三国则牒请外务部力拒藏约，俄人亦与政府抗辞。八月十七日直隶津海关道唐少川观察奉命开缺，以三品京堂候补赏给副都统衔赴藏查办事件，然日久尚未成行，因的护戎以新约未经全认中国主权且未奉政府之命终未签字故也，至此约之订关系副喇嘛画诺不能作准，并闻政府近日电达出使英国大臣张星使令与英外部速商藏事，并请其电饬在藏武员改订条约必须我国政府承诺而后可，然驻华俄使近以藏事屡向外务部声言，英人要挟西藏条约不惟有害於俄，且为列邦所忌，中国若轻易开放悉照原约允准，则中国须将库伦新疆等处地方事权让我国经理亦须另立专约云云
    ●第十期・教育
    ◎书鄂督张孝达制府免赔款以开学堂札后（录八月二十一日中外日报）
    孝达制府负天下之重名，凡数十年戊戌以后名誉稍稍衰，其时天下论者争集矢於南皮，本社固知所言之不尽确，然其不敢为南皮宽者实有在矣，此亦天下之公论也，然而就近日之事论之则中国中外之大臣似仍当以南皮为差强人意，而其他之人则相去甚远，此非可以空论也，如庚子年以来之赔款肇其祸者政府受灾者吾民，幸灾乐祸以此为发财升官之机者，则此不肖之督抚司道牧令，数年以来其始也，以数人之私怨召千古之奇灾其继也，以穷人之血资供墨吏之中饱，通国之为官为幕者曾有一人为此事设一挽救之策乎，亦曾有一人为此事发一不平之言乎，盖无有矣，此吾人之社会所以可异也，至於学堂之举其与国家之关系如何，则尤无人论及，朝廷循例而言之疆吏循例而办之，府县官中盖有明目张胆，与开学堂反对者焉，督抚之中曾有一人视学堂为较赔款尤意者乎，盖无有矣而孝达制府乃能洞然而知之，慨然而言之毅然而行之，盖即此免赔款开学堂二义已为我今日中外大臣所莫能知莫能言莫能行者，而况其用意之所至规画之所到，并有出於此二义之外者乎甚哉，孝达之不可及而人之不可以不读书也，今我之督抚识字者不多，能作八股者尤少，而能通旧学者乃无一焉，吾不解中国之大文化之古乃至此至少数之督抚，而识字之人竟不足以支配之，竽顺廷尚循李鸿藻刚毅之遗策，以学问为坏心术之事耶，（刚毅用人之法分为六等，满人而不识字者第一满人识字者第二满人识洋文者第三，汉人不识字者第四，汉人识字者第五，汉人识洋文者第六。第一等人则当委以腹心，第六等人则非尽杀不可，其中四等则随时驾驭不为一格，李文正之分人等级较此稍宽大约以南人之有学问者为最可恨耳。此辈既不识字自然无从知天下之变，古今之通进退出处之义，其所知者，一富贵而止耳，天下之事既惟有一富贵，则富贵不可不保刻薄百姓者亦保富贵之一端，固不可不尽力以刻薄之，富贵之外既无余事则凡人於富贵之外别有所图度者，必以为非常可怪之事，学堂之所学固自其遗传性之所未知也，故不敢不尽力以反对之，而於一省之地剥击屠戮，赤地千里凡其所得除入己者外不恤举其公款，以供蛮横之盗贼求乞之乞丐，阴险之国仇而国家元气之如何，则非所计也，呜呼吾今而知朝廷之所以重用不识字之微意矣。
    ◎中国军人教育之现象（录八月二十九日时报）
    呜呼人群竞争岂不烈哉，优胜者昌劣败者亡，横览五洲竖观千古，殆莫不然，此近来泰东西各国所以深察立国基楚之所在，而亟亟於求军国民之效也，是故其国人之对於军人也，竭诚以将之厚糈以养之，生则荣而死则哀之，而彼军人之对於其国家所尽之义务则大抵守其牺牲一身以利一群，牺牲现在以利未来之主义，故以之御外侮而外侮平，保国粹而国粹凝，战则必胜守则必坚，而其国赖以永立其群赖以永存，反是者则削弱危亡，近顷吾国政府受外界之激刺，惩既往之覆辙，颇注重於改良兵制振兴武备，以为救亡第一要义，（如谕各省兵律改归一制分习德日操法设练兵处置练兵大臣）就表面上观之一若从此吾国军人之声价必获享朝廷特别之优待，受国民全体之欢迎，乃还而证以所见所闻之事实，殊与吾人理想之希冀仍不免背影而驰，此其受敝之道统兵者居其半，而兵士亦居其半，今请得分别而言之。
    何谓统兵者居其半，则敝在共守其历代相传贱视军人之主义也，近者日本国民新闻有日本人与中国人题之文一篇，其篇首云中国人者非武勇之国民也，彼等之历史遁走之历史也，赠赂之历史也败北之历史也，降服之历史也，吾读其言以为彼之所言，将以概吾民族之性质，固有莫能逃遁者，然吾以为犹莫切於描写吾国军人之性质为尤肖也，夫吾国自军兴以来事平之后论功定赏，其真效王事而死沙场者，其人与骨皆已朽矣，而偷生苟活之辈反得冒其姓氏，以享其封赏而红顶花翎之头衔提镇总兵之封号，子袭父封孙承祖荫，至今中兴之勋旧半天下焉，又其甚者空白之奖札作伪之捐照辗转相售，或以少年而邀咸同之封赏或以安坐而得转战之报酬此又一流也，又近岁以来涡阳一隅之乱而千把都守之保奖，以数百计州县佐贰之议叙以数十计，而四川余蛮子之平服庚子义和团之驱除其滥竽充数，缴功幸名之徒更不可胜数矣，此又一流也，试举吾以上所陈之说以默察吾国现世军事界之人物，其有不什得八九者吾不信也，甚者且转文阶而晋位封圻矣，博宠荣而厕身卿贰矣，故彼等之对於兵士惟知有受阿谀施践踏之两途而已，而试等而上之彼都守之对於千把也，亦惟知受阿谀施践踏也，参副之对於都守也亦惟知受阿谀施践踏也，提镇之对於参副也亦惟知受阿庚施践踏也，如是转相为因转相为果，至於兵士而至於极，是故兵士之对於统兵者也，则除迎送大吏伺候上官充当家丁服事杂役而外，无所谓义务而又益之以官绅有吉凶之事，或藉以以戎服荷枪旗鼓竞进，为表面之室，皮之不存毛将焉传，源之不清流何能洁，以如是之人一旦有事将欲责以临难死绥，杀敌致果之义是何异积蚊[B177]使负山，驱精卫使填海也，不亦慎乎此吾所谓受敝之道，统兵者居其半者此也。
    何谓兵士亦居其半，则彼等皆同具一勇於私斗怯於公战之性质也，绿营旗兵之腐败不必论矣，请言受文明国军事之教育者数年以来张南皮创兴之自强军，鄂省武健武恺等营之新纟刀陆军皆政府之所奖借，通国之所注目者也，乃庚子之役自强军北上不闻有一捷之传，而其赴敌也所过之地百姓之受其骚扰者鸡犬不得宁息焉，且方其驻蚪宁之日，民间之被其蹂躏者尤不可以偻指计，若夫湖北新练之护军武健等营，闻现总统之者纵容兵丁鱼肉百姓，地方之蒙其害者咸切齿痛心，此事稍知时局者类能言之，又如近者江宁附属於陆师学堂之武卫亲军某营兵丁，於日前在县学前某茶肆中与某甲争论，竟敢回营纠众数十人荷抢挟刃如临大敌，以致互有杀伤几酿大祸，该肇事处距新督行辕才一县学宫墙之隔耳，而彼等之放胆妄为乃至如此，此岂不可大骇者乎，此犹吾国所谓最新之师旅受文明国军事之教育者也，而其呈效已如此，其他窳朽腐败者更可知矣，此吾所谓受敝之道兵士亦居其半者此也。
    呜呼强权之世非尚武不足以立国，非练兵不足以御侮，然而泰东西以练兵而自强，而并人之地灭人之国攘夺人之权利，而我效之乃未享其利而已受其害，以吾上所陈说如此，非仅朝廷执政者之羞，而实此统兵之员弁其出身之本末既不足以示人，而其源已浑浊而不清，若夫兵士之不受教育则方其招集之时，类皆狡黠无赖之徒夙行骞汗，否则游荡无归不可究诘之众耳，语云以如是因造如是果，过去如此未来可知，世之动主练兵之说者又乌知所从事哉。
    ◎直隶总督袁奏游学日本毕业供差北洋学生请咨送考验摺
    窃照光绪二十七年八月初四日钦奉上谕选派学生出洋游学学成领有凭照回华，即由该督抚学政考验，如实相符出具切实考语咨送外务部复加考验择尤奏请奖励，自备资斧游学者得有优等凭照回华准一体考验奖励，均候旨分别赏给进士举人，各项出身等因钦此，嗣於二十九年八月十六日湖广总督张之洞奏鼓励游学章程内开在文部省直辖高等各学堂，暨程度相等之各项实业学堂三年毕业得有优等文凭者，在学前后八年给以举人，出身在大学堂专学某一科或数科毕业后得有文凭者，在学前后十年给以进士，出身并声称此次定章以前毕业学生均照此次章程，由各省督抚考查其品行心术所学程度照新章给以，出身其学速成科毕业减短年限者，查明所短年限令以回国后当差营绩之年资补之扣足年限一体给以出身，又本年三月二十八日政务处议覆前署湖广总督端方奏请照奖，日本毕业回国学生一摺内称嗣后各省出洋学生毕业回国，该督抚学政考验相符均令出具切实考语咨送来京，由学务大臣考验如果确有心得再行拟定等，第交部带领引见请旨录用，先后均奉旨允准各在案仰见朝廷劝学培才之盛意，钦感莫名臣查定章以前，毕业学生通计前后在学年限自系将本国官私学堂并计至速成科，毕业减短年限者尚可补以回国后当差劳绩之年资，则其毕业於完全科者亦当以劳绩年资并计，更不待言北洋庶政殷繁百废待举，凡游学日本毕业回国之学生其术术纯正学问优长者，经臣陆续派办洋务及师范实业各学堂局厂，该生等出其所学措置裕如臣随时考验类皆敦品励学不染嚣张习气洵为有用之材，与应给奖励新章实相符合，值此时事多艰需才孔亟该生等年力正富必予以进身之路，方能感激驰驱日本明治初年重用出洋回国学生，遂有今日富强之效，臣谨遵明谕出具考语缮单恭呈御览，合无仰恳天恩俯准将游学日本毕业回国供差北洋各学生援照新章饬下学务大臣分别考难给予奖励，出自鸿慈逾格，谨奏计开金邦平安徽夥县人富士英浙江海盐县人，高淑琦浙江钱塘县人，张奎江苏上海县人，张钅英绪直隶天津县人，沈琨直隶静海县人，王宰善江苏上海县人。
    ◎两江总督魏奏现办江宁省城并各府厅州县学堂大概情形摺
    窃近年屡奉上谕举办学堂，久经遵旨迭次通行在案，惟事当创始既无一定指筹之款项又无试办合法之人才，审慎经时迄难猝举论江南风气不后於他省，当臣莅任之始除水师陆师二学堂久经开办外，其余或陈奏甫有规模或建立尚无基楚，期年以来臣以事关重要将省城各学随时推广增设外府各学，一再札饬严催，本年又准学务大臣颁到奏定各学新章各件，仰见朝廷锐意兴学递减科举势在必行，近来具报开学者逐渐增多，通查现在已办各处计省城高等专门学堂凡七所，曰三江师范学堂，曰高等学堂，曰农工实业学堂，曰水师学堂，曰陆师学堂，曰将备学堂，曰江宁师范学堂，各府厅州县中小蒙养学堂凡九十一所内，江宁徐州扬州海州等处中学堂四所，宁淮扬徐海通所辖各属小学堂二十四所，蒙养学堂六十三所，又通州民立师范学堂一所，统计省城及各府属学堂凡九十九所，三江师范学堂在全省辨模最大，上年正月由前署督臣张之洞奏办，原定招考江苏江西安徽三省学生九百人，学成充各处中小学堂教员之用，臣接任后斟酌缓急奏明将学生全数九百人略予变通，分作三班次第招入，此外悉照原奏举办延请日本教习十一人考选举贡廪增出身之中教习，甲班四十人，乙班三十人，第一年暂借公所地方为练习教员之所，令东教习就华教习学中国语文，华教习就东教习学日本语文，及教育博物卫生物理化学图画手工理财等学，商订课程互换知识，计自上年闰五月开学起至本年六月暑假止，练习一年期满各教员尚能恪遵规则核实讲求试验后，计留堂之中教习五十六人，照奏定优级师范学堂章程分别派为正教员副教员助教员，即以为师范各生之教习专授中国经史文学舆地算学体操等学，现在学堂工程已竣，除先令各教员移入外拟秋后考取三省学生三百人入堂，为第一次应招人数，分习一年速成科二年速成科三年本科，学成陆续派充各州县小学堂教习，至第四年即添置高等师范本科以备各处中学堂教习之选，盖中小学堂之学生程度日以加深，则师范学堂之教员养成者亦刻不容辍，此学堂实为三省中小学堂命脉所关，固不能不加意经营也，高等学堂於光绪二十八年由前督臣刘坤一奏办原议宽筹款项广育人才，并择地建造新堂务求合格，嗣以经费未能多筹，一切办法去高等学堂规程尚远，臣维目前中学堂未兴本无应入此种学堂学生，现招学生只能暂习中学课程为高等学生之预备，姑就现在而论原可作为试办徐议改良，将来仍依原奏另辟新学，查照新章以能容五百人为率，庶下以慰专门集业之精求上以备大学分科之拔选容，臣体察情形随时酌量增改农工实业学堂，遵照奏定学堂章程学务纲要第六条各省宜速设立实业学堂，当即就旧有格致书院改设格致学堂，日本谓之理科格致主明理实业主致用京师大学堂已立格致分科外省生徒习此门者似可从高等学堂第二类学科致力，此时暂可不另立专门，惟实业为地方财产发达之根本，亟须试办以开风气，查商部奏设之实业学堂课程拟从高等，臣以江南改设事系创办不能不略有变通，大致悉遵照奏定中等实业学堂功课肄习以旧时格致学生曾习矿学，故定为农工商矿四科先事研求，俟后再议分设专堂农科非有试验广场不足以资实习，附近省城元武湖广袤几及十里於种植畜牧等学均便试验，将来亦拟分门即在元武湖附近创设办理，又考工莫要於实习，现设劝业机器工艺局一所，仿造外国木质机器讲求色染陶磁织丝等项於该局内设艺徒学堂，招聪[A13C]子第就学，其意参仿日本徒弟学校之制课程规则悉遵奏定艺徒学堂章程，货则随时发售，工则备艺徒就资练习以求实验，水师陆师二学堂开办最早，久经陈奏历年按章照办，惟外国学堂凡习武备者皆须先习普通，臣上年在陆师学堂内添设普通科，令有志习陆师者先行肄业为陆师生徒之预备，大略仿照日本成城学校之法办理，将备学堂上年甫议设立，臣於整顿防营摺内业经陈明卷，查光绪二十五年前督臣刘坤一奏设练将学堂，甫经开办为浮议所夺，嗣后迭次部催辄因费绌而止，臣因见防营所派陆师学堂毕业学生往往情意隔阂不尽，其用细求其故近年南洋选派学生游学日本，由成城学校入士官学校毕业者颇多，又屡次派员阅看日本行军大操耳目一新，视陆师学堂之专习德操有趋向各别之势，因饬仿日本士官学校章程设立学堂定为武备速成科，所有学生皆从各防营内挑选定额二百四十名，分将弁兵目两级，并分马步炮工辎重等门，雇用日本教习二员，於上年冬间开学，用士官学堂毕业生为助教，其功课为军制、地形、测绘、战术、兵器、筑城、算学、东文、马学、卫生、兵旗、野外要务及马步炮工各种操典，将来学成发还各原营分别高下派充弁目冀收因势利导之效，复於堂内设战术研究舍，取镑营现有营哨官讲求实习暂假昭忠祠为学舍，另饬司道建造新学堂，均於本年八月内落成，复於学堂之南建造洋式兵房四座，调拨常备右军一二营附属驻札为学生实习之地，此次学生若历戎行与陆师学堂学生之招自民间者有别，臣正拟改定军制此项学生毕业致用即在目前不得不认真整顿，与陆师学堂分列并重，江宁师范学堂於光绪二十八年开办，选文理明通人品端正者授以中文日本文测算绘图等学，今年六月已考取头班学生四十名毕业，使为宁属各府州县学堂教习，该堂课程一切尚属妥协，至各属中学蒙养等学现虽禀报开办地方较多，但以经费有限师范无人举办未能合法，惟通州泰兴两处最为认真，所拟章程亦尚妥善民立各学则通州绅士所立师范学堂暨高等寻常小学所陈办法亦具有秩序，而省城思益小学尤为后起铮铮谦益养正皆初等蒙学办理亦有头绪，迭由官司补助经费以示鼓励，盖风气初开固不能不择一二稍能合法者以提倡之也，查日本文部省及外府县皆有视学官数员随在行视以检察学校中之一切不如法者，拟俟各属一律申报办齐后酌派深通教育之员分赴各属调查一次，由省随纠错谬酌补款项，彼时三江师范速成生应已卒业即派往各属充当教员，如此整顿久之或可渐得条理，惟府直隶州等处此时中学堂所取学生只能从事小学功课，有稍明科学天资明敏者亦只宜酌减，小学年限作为中学预备生，万无由府考取学生不合程度滥厕中学之理，应由臣通饬遵办要之中国此时欲图自强，则凡各级学堂皆须同时并举，不学专门不足以抑制外洋之人才，不学普通无以培植专科之根柢，师范为全国读书之种子，实业又百姓生计之本原，今幸值京师学务处甫经奏定各有专章，惟有按照各级课程就已办者再加讲求，未办者限令设立以期仰副朝廷兴学育才之至意，谨奏奉朱批学处大臣知道钦此。
    ◎垦务大臣绥远城将军贻奏设直晋边厅学堂摺
    窃维当务莫急於兴学，兴学莫先於筹款，此次奴才办理察哈尔左右两翼蒙养为民旗开利赖之源，尤应为学校广教养之资，查左翼地亩隶於直隶张家口独石口多伦诺尔等三厅右翼地亩隶於山西丰镇宁远兴和陶林等四厅口外，人不知学风气未开非分建学堂无以资教育，惟该各厅地居边塞苦於无从筹费，旧厅既扩充之无力，新厅更经始之为难，迭据纷纷禀请酌拨学堂地亩期规久远，原系为振兴学堂起见，奴才自当统筹兼顾免使向隅，现在该两翼蒙地虽放垦殆尽尚有余荒，拟即於划拨蒙旗游牧各地之外，由左翼酌拨独多三厅学堂地各五千亩，由右翼酌拨丰宁兴陶四厅学堂地各五千亩均於放垦，所余较近厅治之地酌量分拨，而每厅统以五千亩为准以昭划一，查此项荒地如果开垦成熟每亩每年可租银一钱上下，以每厅五千亩计之约每年收银四五百两之谱，於学堂经费不无裕益，至察旗迤西各厅学堂有无经费，拟俟乌伊两盟蒙垦办有成效或另拨租地或酌给余数，俾皆籍资г溉以育边材，届时应察度情形再行奏明办理，其附近察旗各厅应将学堂地亩先行拟拨使之及时兴办，合无仰恳天恩俯念边厅学务所关允予照拟拨留并豁免押荒升科以广皇仁而宏作育出自逾格鸿施，谨奏奉朱批著照所请该衙门知道钦此。
    ◎江苏巡抚端通饬革除门包浮费省作游学经费札
    照得门包一项各省相沿已久，名虽似乎犒送义实近於苞苴本部院下车之初，查悉本署内有门包名目每分八十四元，自到任贺年以至节寿皆有饣鬼遗已成定例，核计每一州县每年支给此项总在四五百元内外，款虽不钜然合苏藩司所属三十余州县计之，其数亦将及两万元矣，若以此项咨送学生出洋游学，则每州县可送学生两人，十年以后其所培植成材正复未可限量，果使用之得当损益岂不悬殊，本部院痛念人材消乏教养无资而官场习相沿浮文不少，曾无人省无益酬应养有用之人材中夜彷徨亟思补救，此等门包浮费必须先予革除储为正用，嗣后以本部院到任之日为始，各该州县无论何时晋谒均不准再送门包寻常节寿之例更宜一律禁绝，本部院署内仆役无多皆经从丰捐给工食，其巡捕及在署杂役亦皆酌拨薪工决不令其枵腹从事，已一面谆切告戒不许擅受丝毫，各该州县如不遵行或竟私相授受，一经察出亦必从严参办，所省之费於咨送学生时如何派拨另候饬遵特札。
    ◎两湖总督张饬各州县免解赔款留办学堂札
    照得和局大定以后赔款一项经户部行令，各省摊筹湖北一省派至一百二十万两，为数甚钜鄂省民力本属难支，特以大局所关各省一律派认不能不勉力遵筹，嗣经本部堂会同抚部院督同司道各府州县筹议传集绅董劝办分认足数，虽各处情形不同办法亦异，然核其所出大率出於丁漕串票等项，或兼资税契或取傍铺捐，在民间急公纾难固为可嘉，而湖北民力久困杼柚已空，目前勉力输将已甚不易自今以往尚有三十七年为日方长悉索追呼，何以堪此加以磅价未定，以后增加若干殊难豫料，言念及此夙夜疚心，本部堂两三年来多方筹画亟思为民间除此钜累，惟苦於未得其策本年自回任以来体察民艰关怀教育，综核度支通盘权度，查土膏捐一项近年来收数尚旺，又有铸造铜币一项颇有盈余，{}捐一项尚足取信远迩合计此三项必可筹出一百二十万两抵补通省赔款，既别有筹款之法即不忍以此重累吾民，特此飞札通饬自本年八月为始，所有各州县赔款捐均予免解，省城以苏民困查方今惟学堂一事最为有益地方强盛，中国之大端如果学堂遍设则不惟各州县民智广开人才蔚起，而且农工商各项实业亦必事事开通富足兴旺，特各州县因筹款不易多未能一律举办，即有开办者规制亦未完备，应即将此项赔款捐全数留於各该州县专为该处办理学堂之用，通省镑衙门一体立案均即将此项更名为赔款改学堂捐，该州县务须督饬各绅董将此项赔款捐原案数目核明照案催收，不准向来绵捐之户藉词延欠，以后应交存公所存储由官督正绅经管，断不准吏胥经手亦不准刁生地棍干预把持，至各州县近年多有劝办铺捐者除省城汉口沙市宜昌攀城老河口六处铺捐应留办本处警察改名警察捐外，其余各州县如该处铺捐一项已经地方官禀定归入赔款捐凑解者固应一并改为学堂捐，如该州县向办之铺捐系另行报解支销亦即并入赔款改学堂捐项下收缴支用，此系学堂定名捐款，无论该处何项紧要公事均不得擅行挪用，今以向来专供外国漏卮者移作培植乡里人材之用，一出於郁结勉强一出於兴会发舒苦乐异情判如霄坏，父兄以成材期望其子弟，子弟以乐施赞成其父兄，更当踊跃输将无待督促，惟既有常款应即勒限一月内将该处学堂办法拟设几所系何等级，仿何规模坐落何处，拟就模式章程绘图呈核，即日开办如地方官或私行挪用或故意推延，即由经管学堂之绅董据实禀呈查明撤参，如有绅董因不归赔款抗不缴捐，该州县亦即禀明提省严办，有此官筹常款以为根基尤望本地绅富捐助增益愈加恢广，以期款项日裕教育日昌，此项赔款及铺捐改充学堂经费之款，应即名为赔款改学堂捐其各州县原筹学堂各款，无论出自何项均统名为原案学堂经费，将来如有官绅商富续筹续捐之款，均名为推广学堂经费以昭区别而免牵混，所有原案学堂经费及推广学堂经费仍应一体照拨催缴，不得因此改作别用以及拖延减少此札。
    ◎各省教育汇志
    京师，皇太后现聘美女师一人在宫廷传习英语案女师产於美国哀洼州，其先为尼西尔洼尼亚州之移住民父为哈罢士勒，哪德南北战争时之老兵战役后开垦之率先者，现尚从事农业女师之受教育系在米利索塔州哪士菲律德之华盛顿大学得优等毕业证书，蒙北京传道会社之宣教师推荐於太皇订二年契约云。京城自杜姓创立女学后，兹又有北新桥温君仲春拟自捐资二千金择赁传版胡同房屋设立女学堂，近请教师三人分上中下三斋专教女徒，凡八岁以上十四岁以下均可报名入学，不取修金书纸笔墨均由学中分给。又富绅王某亦拟在果子巷设立育秀女学堂，招令民间贫女入堂不日即当开办。闻某王某贝子拟设一八旗奉直女学校不日即将入奏，练兵处已奏准设立武备学堂事宜，於北京天津湖北陕西江苏五省先设立大学堂，再於各省分设中小学堂，再设立讲武处，由现在各营统带员弁分期入内讲习，各省一律业已奉旨照准，宗室觉罗八旗中小学堂等设立将及三年学生中有可入大学资格者，刻闻学务大臣欲另设宗室觉罗八旗高等学堂一所，以便学生等升转。
    直隶，直督袁宫保饬学务处考订丰润县廪生王金绶所著官话字母速议发行。天津河东女学堂开办后现又有旌德吕碧城女士就督署后创设女学堂一所，经费系由官绅筹集，所订课程略如中小学堂而女士自任总教习，另聘中西文教习各一人，其课程分蒙学普通专门三科。天津河东新设普及学社七月开学，学生六十余人城内民立第二半日蒙学堂执事诸君亦欲仿设一所，现方集议社章择日开办。天津府署西萧曹祠内试办补遗学社一处专取贫寒子弟及小本营生，有志向学无暇肄业者不论衣履不齐及年岁稍长者均可入学，每日晚八钟至十钟教授字课习算等法。
    山东，山东省城风气大开官绅眷属皆知注重女学，西关药王庙已特设女常常一所，现入堂肄业者几及百人，可谓盛已又有某西教士在女学堂附近购地二十余亩，闻将建筑博物院以扩智识云。济南女学堂前王伯安大令曾在后营房租宅创设一处，兹闻何志霄观察居宅又复添设一处，延美国女士瑞德充西文教习，授西文算学体操各门，其汉文则系名誉教员，由姚柳屏大令夫人毛女士充认，已於八月开学是校开办以来日见发达，历史教习李绿卿，女史所演讲义按日莅校循序演说云。东抚周中丞以全省教育尚未普及，拟先培植小学校教员，因札饬通省十府二州各设立师范传习，所以留学日本卒业之速成师范生充教习专选镑府高才生肄业，以一年为期。惠民小学堂因三台书院旧址修葺添建房屋三十余间已於八月开学。周村镇北首镇武阁旁旧有淦水书院房舍学田以作ト屯阝义塾，自去岁奉谕改为学堂一切功课均照定章办理，聊城小学堂以摄西书院改设已於七月开学。章邱县杨海峰大令在城内南门大街建屋一区购贮报章书籍，拣派员绅妥为经理，每日自下午一钟起六钟止任人入馆阅看，不取分文。
    河南，开封中学堂所招学生计有四十人均系本籍现大府，恐客籍有向隅之慨特又将信陵书院设中学堂一所专招客籍云。武备学堂相地南关外现已落成择日开学。省城各学堂之教科除国文外旁及算学洋文二门者已视为新学之异彩，然兼此二者亦不过高等学堂而已，教科简单已达极点，近有江浙同人议设半日小学堂一所，专教贫家子弟不取分文，其教科为国文东文伦理修身中外历史中外掌故，地理算学生理物理图画体操，（附游戏法）十二门较官办之各学堂均觉完备。
    江苏，苏抚端中丞拟在省垣北局起建师范学堂一节，兹悉中丞以该处起造需时既久经费尤大，前日特亲至紫阳书院阅视一周见讲堂完备，又有斋舍二十余间，后有桑园地势恢扩亻尽足敷用，因命学务处立筹款项即日开工修建，并在后园添设诚房限一月完工以便　招考，其所遗北局地方拟将来另建将弁学堂云。葑门天赐庄景海女塾开办已有一年，章程美备监院贝厚德系美国女教士来苏传教已历有年，癸卯秋间创设此塾初因校舍不敷仅定额二十人，近以从学渐众，且新屋业已薄成遂增附额二十名，已於九月开课。江宁县梁大令继元连日传见二十二镇董事饬於各镇赶紧兴办蒙学，惟花神庙镇李董禀称已於癸卯年开办，其余各董大令均令於名单上各书一允字，并限亻尽本月办成盖奉抚军端中丞严饬广兴故有是举。城内蒙学创立不多，除方氏小学堂少怀学堂培源学堂外，绝少继起至仙女庙镇则设有两所邵伯埭则设有一所，瓜洲则设有一所，宜陵镇则设有一所，现皆次第开创各项课程尚俱完备。常州新街巷冠英义塾原系庄氏创办，将於乙巳年为始改为常州公立冠英小学堂，设教习三员学生分寻常高等两级，每级暂定二十名，原有者不过十分之三，故一面广劝捐助一面印送简章。常熟县公立小学校建设於丁西发起者半为今日教育会员勉力支持亏至数千金，因思常熟向有塔捐积款至一万数千缗乃拟拨此塔捐为常熟兴学之用，相持半载始蒙苏抚批准，统计塔捐一项留一万五千缗为修塔之用，其余二千串拨公立小学堂扩充经费，并自甲辰年春季为始将塔捐项下二成半米捐全数拨为该学堂常年经费，其学爱精庵及方塔寺废基一并拨归该学堂应用，并行文於学务处各处云。又教育会事务所自组织师范讲习会以来，会中事业日就实行，宗旨一以改良乡塾推广小学为办法，现建设女学於城内冲天庙前九月开校，又有俞某者近将族中公共之示现犯奈小学校，名曰儒英即日兴举学生十余人皆不取修金。今年春间上海科学仪器馆因冀科学知识教育之普及，特设理科传习所两处，一在四马路一在虹口，科目完备教师精勤，半年以来已能於肄习生五十人中得卒业生二十八人，几及五分之三可谓速成有效矣。刘葆良观察奉盛杏荪宫保之命在常州创设蒙小学堂数年，近已择定青{艹果}巷西首屠宅西庙沟间壁杨宅两处房屋开办。
    安徽，和州含山县属运漕镇地方向无独立学舍，近设学舍一区名曰易简学校。六安州所设蒙小学堂已有多处，惟州西僻在一隅风气尚未大开，近有职员李裕国等具禀藩辕请将挹爽书院原有租款移作州西小学堂用费比奉指示，饬六安州先行查明据实具复核夺。
    江西，九江民立蒙学校系为同文学院肄业生所创馆设城内道署前入学弟子以年在八岁以上至十二岁以下者方为合格，其所教英文国史体操各科均已另立章程。
    浙江，杭州安定学堂卒业学生已行禀准可迳行送至京师大学堂肄业，现当第一次卒业之期，故考试甚行严密云。省城各官学堂均以寺院修改尚觉宽敞，兹又议以各寺公产田亩清查实数抽提其半藉作举办学堂经费。黄岩女学校设於西城永福堂学生十四人均不缠足，已婚女三人未婚者四五人，余皆十四五岁之幼孩，此校系黄岩公学教员王幼玉及学生林德赐陈尊我章严组织而成，女教员亦由四君担任走教云。温州郡城设有养正学堂创办於光绪癸卯年生徒共五十余人。
    湖北，鄂省张制军拟设一存古学堂意谓现在各学堂趋重各种科学，将来中国之经学小学诗古文辞等必致无人考究有违保存国粹之理，故特设此以讲求中国古学，其房屋即用现在之方言学堂，闻将以王仁俊太守为监督，又以以各学堂之图画标本资料均不完全，欲各办一份则经费支绌，乃将端中丞在鄂所创之工业厂改为仪器图书馆，广购东西洋书籍图画标本资料以供学堂试验之用，而校外研究家亦可入馆参[A064]，前设在武当宫之图书馆即与此合而为一，又以汉口与省垣直接已札饬夏口厅冯少竹司马赶紧兴办循礼大智居仁由义诸坊小学堂各一所以肇始基，其款由善后局垫付。省城新设之商业工业两学堂因建筑房屋尚须时日，先拟就旧屋开办商业用城内师范房屋工业则用保安门外之某公祠房屋云。职员陈大文在学务处递禀，谓现在学堂经费支绌奉母命将来家产银二千两报效作为办理学堂经费，经学务处批示云该员报效钜款甚属可嘉，虽据称遵奉母命不敢邀叙等情，然未便听其湮没著给与乐善好施匾额一方以旌善举，■汉阳合郡志士组织图书纵览室一所於武昌楼前蒲析庙内各种科学新书无不完备，凡来往人均得入室纵览不取分文，创办诸君并於室内附设预备中学堂，专收年龄不合小学者程度不及中学堂者入焉，现已公禀学务处批准开办。荆州府舒太守与施南府施太守会商合办学堂一区，名曰荆南高等学堂，经费支绌经川盐督销局总办孙词臣观察商之盐帮大成行等已允每盐一包抽捐三十文，拨作学堂经费。
    湖南，第一女学为湖南女学校之鼻祖在长沙府城内南门正街分修身国文历史地理生理算学裁缝刺绣体操等科，三年毕后后二年级加入家政学音乐外国文语理科数门，监督为善化黄蘅女史学额百名，现已有六十余人列为甲乙丙三班。西路女学校继第一女学校而踵起者，原名第七小学校系常德府朱大守淑彝一人私立，今年开学改良进步遂更现名生徒已有三十余人。景珠女学校设於长沙县治东北清泰都影珠山麓元衡章树屋为前敬业学堂伦理教习长沙陈保彝所经营仿美国教育制度，男女共校女子能跨马虽十一二龄之少女亦能操欧语一二句，又设附女子速成师范科，以二年为卒业云。淑滇学校在长沙府城内千寿寺原为第一女学校之故址，系湘乡曾女史独创，前英文教习一席系聘曾国藩之族女年仅十二云。常德西路师范学校速成班学生五月毕业，旋又出示招考永久科学生八十名已於九月开学。
    四川，成都叶氏现在省垣指挥街祠堂设立家塾颜曰崇实学堂，训课族中子弟并准外人附学禀请立案开堂，学务处已经批准出示保护。成都高等东文武备各学堂学生协议立一小学堂，公请高等学监督吴君为总理各学堂学生任义务教员者二十余人，闻不久即将开办。华阳徐子轩孝廉所设半日义塾，已於七月中旬在江南馆祠山殿开堂，专收贫苦子弟额设四十名不取学费。重庆师范讲习所已於八月开堂，来学者四百余人外邑十有余人旁听者数十人。重庆府中学堂自四月开堂试办，三月期满现由署府张观察禀请学务处自八月起即为开堂正办日期。巴县孀妇丁李氏乏嗣族人争继至於构讼该氏具禀府署，请将所有田产捐租五十石入府学堂余数十石留为养膳之费，将来立嗣即以膳产分授以免滋扰，现经署府张振之观察断结照行。叙州府去岁就翠屏书院改设中学堂，因地方狭隘正额学生仅四十名，兹复购地推广依式建造，闻已竣工招考共收一百余名不日开堂。
    广东，粤省彭君金铭等拟联合同志设一理科研究所以为他日实业之预备，并应现时兴学之急需，学额六十人岁各输银三十六两，聘日本理科学士一人为教员，择省崾手猩栽冻鞠之公地为学舍不设寄宿温习等室，以一年为期每日讲授二时，拟於乙巳年正月开学。河泊司王君论将蛋户之旧有养病所改作学务公所，选举蛋户素有名望之人筹款开办蛋户学堂，闻蛋户人等亦甚踊跃，有愿捐款项者有愿捐船以作教室者，据王君云学成之后可以送入中学堂，由中学堂卒业可以送入京师大学堂，将来可脱蛋户之籍与凡民平等矣。九月初七日武备学堂第一次速成卒业经督抚派员会同该堂总理总教习等考验评定甲乙，统以六百分为满点，四百八十分以上为一等，三百六十分以上为二等，二百四十分以上为三等，不及二百四十分者为不及格，计考取一等三十六名，二等三十六名，三等三十八名，各学生分班所领褒章分一二三等形，如满月大约寸许以黄白金为之文曰，光绪三十年九月日广东武备学堂第一次卒业生之褒章。佛山学堂业於八月二十日开学。粤垣随宦学堂系将群益学堂改设，兹闻堂中经费除各官认捐外尚属不敷，已由大宪核准由厘务善后两局闲款指拨，惟各属外官距省较远解款来省殊形不便，现由学务处禀明大宪除督抚将军各大宪外，其余各官捐款则由藩署在该员养廉项下扣出以省解费云。
    ◎各省报界汇志
    直隶，天津华字日报寥寥不过四家，近闻法国可利也，西字报馆近议创设华字报在津印行。新出英字晚报其华名则曰警卫报主笔为英武员牛曼君。
    山东，山东戴学使表章新学不遗余力，深知报章为开通民智之利器，特行谕饬生童购阅云。山东曲阜阅报馆经东洋留学生陈君宪铭慨捐日银三十元，一俟自东归来再行邀集同人共捐资才以成善举，并将阅报馆名目改为昌平图书社妥立章程任人入社取阅。
    江苏，镇江职员刘思让集股拟在镇江西城外创设商务日报馆，禀由常镇道转详请示兹奉督抚两宪批准照办。
    江西，江西白话报月出二册，约分论说、国文、历史、地理、伦理、体操、教育、理化、算学、实业、小说、唱歌、和文、英文、新闻、时评十六门已於九江出版。
    浙江，各省之有白话报自浙江杭州始即名为杭州白话报，以浙省论继起者有绍兴白话报，宁波白话报，湖州白话报，此外则有中国白话报京话报，智群白话报，苏州白话报，安徽俗话报，福建白话报，亦皆继杭州白话报而起者也。
    湖北，汉口日报现拟改为湖北官报札委江汉关道梁嵩生观察为总办任大令承纪为总纂述沈大令宝枢为收支，至其体例亦略有改易云。
    陕西，陕抚升中丞前札派某观察创办官报名曰秦中官报，所有报律体裁悉仿北洋官报办理，凡陕省鲍文奏牍及本省便支商务，皆准载入惟不准评论朝政是非近已出版。
    广东，南海沙头乡已有女阅书报社，兹闻省城黄女士韵玉亦纠合同志女士杜清持等十九人在城西创设一女子阅书报社，以爱群阅书报社为定名即可开办。广东江门向设有商务公所，比来讲求自治卫商等事不遗余力，该董事等日来更於公所内设立阅书报社，择购各种书报储之所内任人到阅不取分文。大埔乐群学堂总办张六士君等以启知之速莫如办报，拟出一文话通俗报演以浅说以为智群之实。
    　　　　镑国报界汇志
    俄国，美国温故报云俄政府补助各报馆之费岁需六百万卢布，有著名报馆九家皆得受此项补助金者。
    英国，意人麦科内系无线电之发创人，前曾谓自有此种无线电将来公司船上亦可刊印新闻报纸，乃今闻英船克丕内亚上业已创行报纸，其消息皆由无线电传递，清晨即可出报每日销数约七百八十张，闻各船皆须仿效云。
    ●第十期・财政
    ◎论各省拨款为难情形（录九月二十四日中外日报）
    尝读薛叔耘侍郎庸庵海外文编，言承平时筹饷之权固在户部，疆事糜烂关税而外，户部提拨之檄不常至，至亦坚不应，盖事机急迫安危击之，斯时欲待户部济饷势所不能云云寥寥数语其於部宦拨款之名无实，疆臣筹款之万分为难可谓包括殆尽，盖中国财政虽无预算表之作，然每当冬季户部例有次年拨款清单，知会各省某省某款应作何用，某省某款应由某省协济未尝不逐款罗列，有条不紊也，然率皆凭空册以为蓝本，而於此款之究有若干，此款之是否的实此款之已否移作他用，则初之不问夫画饼不可以充饥，望梅不可以止渴其理一也。故各省疆吏惟於应解之京款或不敢丝毫短欠，其於协济邻省之款则有置之不解者矣，亦有解而不足数者矣，其在受协之省分方且视此悬而无薄之数为应得之款，日待之以为支用之需，而在应协之省分则率皆册上有此款，库中实无此款，乃不得不展转延宕付诸无著而止，试观近时各省催款之奏牍咨文，无不言某省应解之款，已积欠至若干又试观各省筹款之奏牍公文无不言部臣指拨之款，并无著落则各省之财政匮乏，部臣之呼应不灵亦概可想见矣，窃谓此种景象实为将来极可危惧极当筹备之一端，盖在应协之省分既不能将协济邻省之款依限解交，则其无多余之款可以备意外之支用可知，万一猝有事故别无余款可以救急，将如之何又就受协之省分言之，此时邻省之款虽延不解交，然犹有可催取之理，万一邻省亦自有事故彼方且自顾不暇，岂能顾人则并此虚拟之款亦归无著，更从何处索取，而其待用之数又万不能刻缓将如之何，然则悬念及此其危险之状又孰有过於是者哉，从前发逆乱时各统兵大臣，即无不以饷绌为忧，然其后尚幸有厘金之大宗入款可藉以挹注，卒赖以养兵而平乱，今则厘金已成为岁支之款，无复多余万一猝有军务岂能於厘金之外又筹一巨万之入款，而无款又万不能集事，则更将如之何，奈何玩岁忄曷日不复预为筹备也。
    ◎论捐民不如捐官（录九月初九日时报来稿）
    尝读书至五子之篇曰，民为邦本本固邦宁，未尝不叹古之君天下者得其本则弱可强，危可安亡可存，失其本则强亦弱，安亦危存亦亡，其理固不爽而其几决不容不审也，自桂匪猖獗蔓延数省，夺城池据要害虏人民掠财帛，奸淫妇女屠戮生灵，安史之祸张李之毒，犹未此极哀哀百姓所日夜呼号，引领深望者惟期文武各职戮力同心迅扫此贼以归荡平。斯乃所以拯民於水火耳，而乃养痈不治日治议捐，剥取生民以肥囊橐，置疆土於弗问与生民之性命若深仇，不使人心涣散土崩瓦解，至於溃乱而不可复收，决不肯已，呜呼此非庙堂之心膂，而国家之蟊贼非保民之父母，而食人之狼虎也，尝见各处捐局捐银一万，其入官者不及十之二三，其肥有司饱委员充溢於绅董之家，蠹蚀於书吏之手者不止十之六七，及以其余解送大营凡诸钦差大臣又托纶巾羽扇之度，为极欲穷奢之乐，一身之费日不胜计，则其所以给兵丁者又十无一二焉，求所谓绝甘分少与士卒共甘苦，如古之名将者盖绝无其人，而日以逼勒威吓残害我民亦何其心之忍哉，夫有限者百姓之财也，无穷者贪人之欲也，以无穷之欲竭有限之财，其不至令天下之人穷且病，而嚣然思动以尽为寇贼也，盖亦鲜矣。而议者谓国家自师兴以来浩费万万，币藏已空不激劝百姓踊跃报效，则军需无资似当今之计固有不得不出此者，呜呼此皆自私自利而非实心为国者之所言也，传有之国家之败由官邪也，官之失德宠赂章也，方今之世一官一级非钱不升，上下交征货赂公行，其官之高者家赀往往数千万数百万数十万，官之小者亦数万，求所谓两袖清风者，盖久已绝不闻於今矣。夫官之财民之膏也，以天下之官剥天下之民，致使天下之财尽遍於官，则民之困於官也为已极矣，今当危急存亡之秋犹不令官输捐，而令民输捐不令官出捐，以救民之危，而令民出捐以饱官之橐亦何其计之左也，而议者又谓令官输捐官亦孰是乐於输者，吾则以为取之无术耳，往者闯贼之兴有明大臣，莫不吝於出捐视国家之难有如行路，及闯贼入京师酷烈交加，遂皆尽出所有以冀性命之苟活，观乎此而所以取之术不言可思矣。国朝自定鼎以来二百余年凡仕宦之族，统天下而计之不知凡几，今所需者诚於彼而取之，不惟可以济军而并可以富国，则计固无有过乎此者矣，而议者又谓九经之道，大臣则敬之群臣则体之，若此者似失国家之体统而於待臣之礼有未当也，然亦思国家所赖有臣者，以其为股肱为心腹，奠国祚於磐石之安耳，今之为臣者上不思致君，下不思泽民，进不思尽忠，退不思补过，而惟攘夺其民使国事之败，至於此极虽置之极刑，犹不足以蔽其辜，区区捐输之事於彼取之，此犹为宽仁之至也，何失体统之有哉，而议者又谓国家办事皆赖此辈，待之若此势必离心离德无有出力者，呜呼此辈之在朝皆木偶人耳，如实有干济亦何至令广西之乱迁延至今，而猖狂若此哉，吾谓如欲挽回而补救之，当创立官之法思武士，则设勇爵以来之求谋臣则开贤路以召之，至旧臣中惟可用者择而用之，如此则新进感知遇之恩而旧人戴委任之德，又且惕於立法之严不敢稍近贪墨，自未有不忘家忘私，而委身国事者至彼贪弱之罪，褫其官职即千百投闲亦不足惜也，尚何事之能办哉。且余之为此说亦非私见也，昔者三桓之家富过公室，而鲁日以微今谓捐宜在官，固即孔子堕都出甲之微而谓民不可捐，固即有子请行彻法之深情也，秉大钧者如采而用之，是则生民之幸抑亦国家之幸也夫。
    ◎户部奏遵议署两广总督岑电奏请开办广西实官等项捐输或借用洋款摺
    署两广总督岑春煊电奏本日奉十一日电旨饬仍往桂柳一行遵於十三日，由梧起程往省与柯抚会商一切后即往柳州督饬各军迅速剿办，惟自柳郡勇变省城戒严，柳庆两属防营多半调往省城防堵，西省本边瘠之区此次柳郡变乱菁华顿失，户部前拨各省协饷解到寥寥，即能扫数解清亦难足用，柳庆各营之饷转瞬即无可开支，万不得已惟有窨姨於魈刂荚首迹由粤开捐实官一切捐章皆照户部议覆政务处筹饷条款办理，只在两广地方设局劝办不在别省设局招徕捐足一百万两即行停止，虽原议有不准援照之说，而广西正值用兵之际与别省情形不同，万一部议难行则恳请天恩准由广东自借洋款一百万两，仍由广东自行分年筹还以济急需，而维大局不胜迫切，待命之至等语，光绪三十年六月十五日奉旨着户部速议具奏钦此，钦遵由军机处钞交到部，臣等伏查广西土匪连年扰攘迄未一律肃清，前据该署督等先后奏请拨提筹给折款缓解新旧洋款，并摊派各省协饷及开办饷赈捐输，统计所收各款银两为数当亦不少，值此异常支绌之时臣等百计图维实已不遗余力，如果剿办得手何致日久蔓延，今柳州勇变省城戒严，若不即早歼除傥再稍有疏虞，恐将不可收拾南疆大局攸关后患何堪设想，该署督现因兵饷无可开支，以捐实官借洋款为请情词迫切自系万不得已之举，臣等熟权事势之缓急利害之重轻，与其借洋款而易滋流弊，不如开捐输以藉裕饷源，虽臣部先后议覆政务处推广收捐各条原为练兵筹饷而设，惟现在广西兵事方殷饷需孔亟不得不稍事变通，拟除捐复各条及报效钜款并本无实官，不准收捐外其实官捐应升之阶暨遇缺先花样两项捐款应准暂收，如蒙俞允应由臣部酌定应行增减成数详细章程行知遵照办理，此系因广西军务吃紧始为此权宜之计，仍照原奏收足一百万两即行停止以示限制，此外无论何省芭不得藉词援引，该省亦不得再请加增，该省既得捐输大宗进项措置自易，虽一时未能凑集而有此切实抵款当不难於腾挪，相应请旨饬下该署督乘此饷需应手详审机宜悉心调度，严饬各将领迅速奋勉图功克日荡平笤偻婵苊逾茫致干重咎是为至要，谨奏奉旨依议钦此。
    ◎山东巡抚周奏免提丁漕蠃余劝办官捐摺
    窃臣承准军机大臣字寄光绪二十九年十一月六月奉上谕，近年来银价低落各省不甚悬殊，其向以制钱折征丁漕各县浮收甚多，而应征之房田税契报解者什不及一，著自光绪三十年始实责成各督抚将所属优缺优差浮收款目澈底确查酌提归公，并将房田税契切实整顿各按省分派定额数，山东省每年二十五万两等因钦此，遵旨寄信前来等因承准此，当经行司钦遵筹办在案，查丁漕蠃余系州县额外进款提归公用，本不为苛税契为国家正供原应切实整顿不容稍有隐漏，当此时艰款绌朝廷提取俘费经营大局并非额外搜括，臣受恩深重敢不竭力图维，惟山东各属蠃徐以及田房税契已於未奉谕旨之前早经节次提取切实整顿，全归公用臣谨将办理情形缕晰陈之，山东征收丁漕自改折制钱后钱价日落，各州县易银解司之外不无蠃余，光绪二十七年升任抚臣袁世凯布政使胡廷干在护理巡抚任内，业已酌提两次臣到任后又加提三次，先后并计为数已钜，如新案赔款先锋队月饷是为大宗，并有黄河砖石扫坝工费在内总岁需百万左右，悉皆取傍於此者已较奉旨所派之数加增三倍，臣於光绪二十九年九月十九并十一月初八等日，将详细情形先后奏明在案，现复饬司详细清查并派员四出访明钱价，臣历次过数十州县亦经考核蠃余数目，因近来银价渐长州县易银解兑之外，余剩无多办公已形竭蹶不但不能加提，设此时银价再长能否照此提取尚无把握，至田房税契一项从前民间相率隐漏收数寥寥，光绪二十七年袁世凯裁革浮费竭力整顿收数颇旺，曾奏准拨充学堂经费，已将远年白契搜罗殆尽，现在所收者仅系当年新契年少一年，经臣设法整顿时虞入不敷出，学堂规模已具即不能再图扩充不便因费绌再行裁减实无余款拨作他用，数月以来屡与司道筹商蠃余，税契两项实难再行提取，山东僻处海隅频遭河患，州县本无优缺今既屡将蠃余提取，并将一切浮费裁革情形更非昔比，官场风气尚称朴实向无逢迎饣鬼送，以及应酬办差等事近年物力尤艰，服食舆马亦从节俭，臣仍当严行约束禁止以遏颓风，至各项差使除薪水　之外实无丝毫浮费，无可节省惟当此时艰孔棘待款甚殷，大小臣工具有天良无论如何为难分应解囊济急，兹由臣督率司道首先倡捐，一面刊刻公启派员分赴各属剀切劝导，其竭力倾囊慷慨乐输者颇不乏人，现虽未报截数约略计之可得银十万两，惟其中亦有认捐已定而力难即解者，须俟秋冬收齐再行奏明解部，然只能劝捐一次不能视为常年之款，相应仰恳天恩俯念山东地方郾衷缫呀咴螅而渔蠃余税契实属无可再提，应请免其提取出自逾格鸿慈，谨奏奉朱批户部知道钦此。
    ◎山西巡抚张奏练兵筹饷分别报效摺
    窃臣於光绪三十年三月初八日承准军机大臣字寄三月初二日钦奉上谕，现在时局艰危非多练得力劲兵无以为固圉安民之计，迭经降旨通饬认真筹款以备饷需内外同为一难全在各省不分畛域合力通筹移缓就急等因钦此，并准部咨先行提解北洋常备军饷山西奉提二十万两等因咨照前来，伏查臣自上年迭奉谕旨饬筹练兵要饷，并准部议十条当即分行司局钦遵办理，又因筹款需时而待饷孔亟先经饬司提解银三万两，以济要需具摺陈明在案，臣泰膺疆寄受国厚恩仰蒙诏旨诰诫，至于再三但能除弊节流裨益饷需之处曷敢畏难避怨，惟是晋省自庚子以后筹防筹赈措办公约及本省偿款举行新政各事宜，每年骤增出款一百数十万两以素称贫闪之区尚能供支无误，半系取傍於外销之项中饱之资，兹复督同司道各局於无可设法之中勉力筹措期於不扰民生，可资的饷谨将拟议报效办理情形为我皇太后皇上缕晰陈之，如酌提差缺一项晋省爱厅州县本无优缺，其稍裕者亦权及他省之中下自经凑解偿款举办新政，已提州县驿站商富契税报效等项所入约十去三四，而著名苦缺仍需酌提各缺羡余均匀津贴诚以府厅州县均系亲民之官语云，刻锾甚必有不肖之心，应之若竟搜括无遗，深恐别滋流弊至省城局差及各军薪饷经前护抚臣赵尔巽以入不敷出大加裁减，臣抵任后又将局用委员从严裁并，岁约省银一万余两，现在常年支款均系必不可省之需，尚属不敷甚钜，其厘税各差历次加增比较化私为公更无盈余可拨，臣再四思维拟自府厅以下缺差免其报效，惟臣与各司道受恩深重自应竭诚奉上兹由臣报效银三千两，藩司报效银四千两臬司二千两，冀宁道一千两，河东道三千两，雁平道八百两，又归化关向解臣署公费银二千两，一并报效并据归绥道将向解公费银一千八百两作为该道报效之款，通共银一万七千六百两，自光绪三十年起每年照数解充兵饷，如加增烟酒税项一节晋省向来征收数目与直隶隶相等，而产地销场一律纳税，较直隶尤有增无减，是税则无可再加犹恐有隐匿斤数之弊，叠经委员驰赴各厅州县按簿澈查，并裁减各局用费每年约可增银四万两，此拟办差缺烟酒之实在情形也，至部议十条除漕项沙田暨两浙两淮甘肃盐务四川土药各条，晋省无庸议办外各盐引加丁加闰一节河东盐务自咸丰年间捐免充商能销，一引之盐始获一引之课与按纲认课者不同，前因灾痰菅怪廖甯僦多，近届奏销甫能及额，即使勉强加增徒多欠封之引并无加课之实，惟有督饬该道竭力疏销但能提清纲数，较之加丁加闰更有实际，至官办土药一节晋省有亩税有行商税有坐贾税厘定章程已极精密，况民间多系自种自食，若由官设局售销非特财力不及亦恐徒滋扰累得不偿失，如严核钱粮一节晋省州县征解均系用银并无浮收折征等弊，荒地项下旧案已奏明永豁，自丁戊大绦卤荒地钱粮二十余万两，节经招垦升科仅辟七万余两，实由丁尚未复元并非督征不力，现由司督饬州县实力劝垦再加粜变米豆盈余等项，约可得银一万七八千两，此后如有加增亻尽数报解，至商畜契税均於偿款新政案内历经提解，惟府州以下既免其报效应再分别酌提，每年商税银一万两，畜税银一万五千两，此又拟办钱粮税项之实在情形也。臣维练兵系根本至计，必需有常年的饷方为经久之图，诚如圣谕搜括病民之政断不准行，而公家固有之利本省外销中饱之资竭力搜罗匀拨，合之臣等报效之款每年可认解银十万两，实因限於财力所筹只有此数，现奉谕旨节裁官缺，业经督同两司拟将同通教佐等官实力裁汰另行奏报，每年省出常款悉数报解作为练兵之费，以期仰副朝廷励精图强之至意，谨奏奉朱批户部知道钦此。
    ◎陕西巡抚升奏裁官节费以济饷需摺
    窃於光绪三十年六月初九日承准军机大臣字寄五月二十八日奉上谕，朕钦奉慈喜端佑康颐昭豫庄诚寿恭钦献崇熙皇太后懿旨，现在时局日棘除宽筹的款迅练劲兵实无救急之策，至筹款之法尤以不扰民生不伤元气为第一要义等因钦此，遵旨寄信前来仰见深宫惕厉未雨绸缪，当此时艰孔棘为臣子者但有一箸可借，即当竭其心力勉效涓埃，此奴才入岁以来筹之已熟而未敢骤发者也，夫陕省辟民交困久在圣明洞鉴之中操之过急，恐於吏治民生互有窒碍，故前次两奏备陈窘况确系实情，然大局攸关更重於此虽处万难筹措之地，仍当有移缓就急之方，谨就陕中情形按以圣谕所指其可筹者厥有三焉，一曰裁闲缺，陕省大小镑缺以粮道为第一粮道似非冗职，然道员分辖府州不过虚名而已，其所专司惟在仓粮其所进项亦在仓粮民间以粮输仓多用折色，以折色入以本色，出其间有利至收本色，则有斛面有土粮，其间又有利大约均匀计之每岁进款近十万两之谱，除去二十五年奏明报效银四万两拨作旗屯经费外，尚余六万两若能再加厘剔革除红单实收等费严绝吏胥中饱之弊更当不止此数，拟请裁去此缺，惟留仓大使一员隶於藩司以藩司兼管粮道之事，其由外州县催徵者则令州县官分任，其责而藩司仍总其成，藩司本有专管钱粮之责代摄此事不为烦杂，至该道北辖西乾蝗属地方现有盐法道近驻省城，可以兼辖亦无鞭长莫及之虞，总之裁此一缺於政事毫无损碍，而得此一缺之进项於筹款大有裨益，所谓十羊之脯不如一牛当取其大故也，此外如西安府之清军同知理事同知皆系闭衙无事坐食俸禄，拟请一并裁汰以西安府兼管清军，以巡抚衙门笔帖式兼办理事，虽所省无几然实系冗员与其留之不如去之也，且於积款之事似不无少补，此可筹者一一曰提优缺粮道一裁陕省无优缺矣，马负千钧蚁驮一粒皆系臣子报答之诚，拟令藩司一万两臬司提三千两，巡抚应提三千六百两，查巡抚衙门向有粮道，每月解公费银三百两，粮道已裁此项无出拟即以裁缺所得之数划出三千六百两作为巡抚应提之款，再於外州县中择缺分较优之渭南临潼富平泾阳四县各提三千两以外，再择上中之缺凑集数处合上共可提银三万两，此可筹者二，一曰提加价汉风盐斤加价本系各国偿款之正项，惟当日筹办之初因偿款各项中有出自地亩者，恐遇水旱收数不齐故筹之稍宽以备弥补，计此项岁约六万两，前此遵旨筹饷奏提五万两解部，以先所急即此款也今拟将六万两亻尽数提解不留少余，此可筹者三，以上三者以裁缺为大宗，裁缺之中又以裁粮道为大宗，粮道一缺人人利之，裁缺之议一出必有把持阻挠，使不得行其志者，且该道房科尤为利薮此缺一裁则若辈失业，奴才之愚尤恐其遥通声气阴用牵制之术，故此次奉旨以后独自筹画并未行司局，亦未与属员相商，所幸奴才仕陕先后将及十年，一切情形稍能窥其大概，而粮道又系奴才曾任之缺，故敢据实密陈仰候宸断，若蒙俯准应请自明年为始所筹之款三项并计可得十五万两，而旗屯所用之四万两俟二三年后屯务有效并可一并裁拨，常充饷需是十五万之后又有四万矣，奴才世受国恩忝膺重任决不敢见好，属下罔顾时艰惟就力之所能至者撙节挹注以应万急，而陕省之财力已竭於此，谨奏奉朱批著照所请该部知道钦此。
    ◎署两广总督岑等会奏粤省现办筹饷情形摺
    窃准户部咨筹饷酌拟十条，一摺单一分於光绪二十九年十二月初九日奉上谕，现在时局多艰练兵实为急务，筹饷尤属艰难，户部所拟各条均清厘於定例之中，并非搜括於正款之外，各该督抚司道同受国恩务当廉正率属实力奉行，不得意存敷衍等因钦此，咨行到粤仰见圣主於练兵筹饷之中仍寓恤民固本之意下怀钦佩莫可名言，遵查部议十条内惟严核钱粮酌提杂税盐课加闰清查沙田四条为广东应办之事，遵即檄行司道会同筹办去后，兹据广东布政使胡湘林两广盐运使信勤清佃总局司道将办理情形会同详核前来，臣等覆加查核谨分条缕晰陈之如严核钱粮一条，查广东地丁钱粮每年额征银一百一十万八百余两，民屯色米三十四万三千五百余石，递年实征八成以上民欠不及二成，虽未能依限全完而奏销后仍有带征续完之款，各属阳雨愆期旱潦为患多系随时筹款抚恤，但能勉济灾荒未敢辄请蠲缓，近年清查沙坦劝办垦荒只有额外所升之田更无额内荒坍之赋，与河南等省向有例灾吃灾名目者情形迥不相同，至於业户飞洒诡分绅衿包揽抗欠诸弊，虽难保其必无尚不致如部议所言之甚，迭经司道严饬各州县认真厘剔实力催征果能持之以恒，自当渐有起色，臣等密切查访现时本省钱粮悉无捏报灾荒以完作欠情弊，其酌提各缺报效一节光绪二十五年刚毅来粤筹饷业已按缺酌提，自督抚以至府县共提报效银二十三万余两，迄今数年州县派提之款多未能解足已叠次奏请减免，前奉谕旨饬提州县浮收中饱案内，又经缕晰覆陈现在细查情形实无可再提之款，又酌提杂税一条查粤省杂税先经厘定税则或派员设立局卡，请领联票照章徵收，或责成府厅州县办理分别解充公用报部查核，并无府厅州县私立之卡，近来库储支绌一切款项无不迭加严核，各属杂税羡余陋规等项前於光绪二十五年已归入报效案内酌提充公，现仍随时查察倘有隐匿浮销等弊自当悉数提解以充公用，又酌办盐课加引加闰一条，查粤引地两广以外兼行江西湖南福建贵州，此四省中或一二府或数州县不等，通计设埠一百八十八处，溯自康熙四十年以前每年额引四十九万九百余，道课银三十余万两，历届加引增课所有额引现已加至七十八万八百二十七道，另有余引五万道岁徵课款六十七万六千余两，粤省滨海无地非盐小民便於取食官引，因而滞销兼之港汊纷歧私贩充斥，广西省尚未平靖又有匪阻之虞，综计近年各埠销盐不过七十二万余包，尚不及额引十分之七，虽奏销悉报全完无非出自筹挪，并由商人包缴似此官商同疲即不另筹加徵，已有难於支拄之势，臣春煊前因粤盐积弊甚深奏明设局清查改章整顿，现在积弊由来已查有端倪，而改章整顿之法尚因币本无出急切未能举办，其能否加闰增额之处请俟清查定案再行查核陈奏，又清查沙田一条，查广东沙田多在广州府属之南海、番禺、东莞、顺德、香山、新会、新宁及潮州府属之澄海等县地方，先经设立清佃总局妥定章程选派干员分赴各县会同地方官切实查勘，现在查勘尚未蒇事花息收数未能截清，一俟该印委查勘完竣将溢坦顷亩及花息银两各数分别册报到日，再行报部查核，惟广东沙田迭经清查缴款不止一次，大宗溢坦早已缴息升科，其零星隐匿者为数有限，与初办情形迥殊，臣等惟有督催各员一面将已收之数赶紧造报一面将未勘之处作速勘定，不准畏难苟安延宕塞责，以上各条按诸本省情形或先已实力整顿，或正在设法更张每年究能增款若干，此时实无把握，窃维方今时局艰危饷需急迫，凡公家固有之利如有积弊中饱纵部臣未经议，及臣等亦当认真剔除，况练兵为本计攸关诏旨屡责筹饷更应先其所急竭力供支，惟是粤省情形今非昔比，物力衰耗生计日艰不惟繁征，苛敛取之於民无可再筹，即化私为公取之於官者亦搜求殆尽，前此刚毅来粤所提之一百六十万，举凡地方盐务一切外销盈余中饱冗费有可设法裁提者都已悉索无遗，究之实在可得之款仅八十余万两，其他一半迄今无著其竭蹶为难情形概可想见，目下西省兵事方亟饷械一切需用正殷，东省度支只有增多之虞实无裁节之法，谨奏奉朱批户部知道钦此。
    ◎云贵总督丁等会奏滇省现办筹备派款情形摺
    窃臣等接准军机大臣字寄光绪二十九年十一月初六日奉上谕，现在国步艰难百度待举而库储一空如洗无米何能为炊，若不设法经营将大局日危，上下交困后患何堪，设想著自光绪三十年始责成各督抚将所属优缺优差浮收款目澈底确查酌提归公，并将田房税契切实整顿岁增之款各按省分派定额数源源报解，云南省应派十万两，各省地方实有为难准其在本省镑项原中饱陋规内酌量筹补，必须筹足定额为度不准稍有短欠钦此，又奉上谕百度之兴端资经费现值币藏大绌，理财筹款尤为救时急务，据直隶总督袁世凯奏抽烟酒两税岁入八十余万，著责成各将军督抚一体仿行派定，云南每年十万两钦此，并准户部咨本部遵旨筹饷酌拟十条一摺，又议覆御史崇禄奏练兵筹饷请饬各省督抚厘剔滥支各款一摺，均奏奉谕旨饬即钦遵办理，各等因咨行到滇仰见朝廷整军经武恤民，固本之至意跪聆之下钦佩莫名当即督饬司道钦遵筹办去后，兹据布政使刘春霖署粮储道囗灿盐法道普津，暨善后厘金两局司道详称云南向系缺额省分，地方本属瘠苦近岁沿边一带叠被游匪点匪蹂躏，上年滇边Ａ３匪个旧厂匪相继滋事，元气未复物力弥艰，居今日而言理财自以剔中饱裁冗费为第一要义，各省陋规大率在钱粮税契杂税而滇处边瘠迥殊腹地原额应徵条公官庄等银三十万两，零税秋米麦菽等项二十余万石，兵燹后减成徵收屡经严查勒垦已及九成，即偶遇偏灾蠲缓实欠在民，按数可稽不似他省之动逾数万或数十万之钜，良以民贫赋薄尚无敢捏完作欠私徵吞灾者，州县开徵当堂设柜花户银必五钱以下畸零散数始照市折价，此外纳银纳钱仍听民便，近复搭收鄂蜀龙元尤鲜包纳等弊，田房税契数益寥寥，岁入不过一二万两，无论银数多寡颁尾粘契并发循环印簿层递稽核，光绪二十八年曾经整顿详定每契价一两纳例税银三分，州县官吏准取心红纸笔银一分五厘，藉资办公些须之数亦极有限，乃自二十七年奏派赔款凡从前隐匿之征解，浮糜之开支，相沿之陋规，外销之津贴，督抚以至司道府厅州县办公经费益以加提，各府厅州县牲畜杂税计藩粮库及各局处蒙自思茅两关裁减正杂开支公费，合之加厘等项每年收银二十九万九千余两，经此搜剔几同竭泽实已筋疲力尽，悉索无遗滇本瘠苦之省常年入不敷出，近则转奉协助京饷派认赔款共增出四十万两以外，况值兴办学堂资遣生员出洋创设工艺蚕桑警察诸务均以事烦费钜左右支绌，此瘠区办事一切艰窘情形入邀圣明洞鉴亦为部臣所体谅，详绎户部原奏筹饷十条多非指滇省而言，就滇论之钱粮杂税中饱陋规差缺津贴前因提解赔款悉已剔归正用，各项开支又皆极力裁节罗掘一空久无优差名目亦毫无浮费滥支各款，且各差缺自经裁提办公愈形竭蹶几於无米为炊，委实无处搜提，至土产烟酒无几味劣价贱仅销本地并不贩运出境，非若通都大邑出产名烟佳酿运销外省者可比，其入滇行销虽有潮丝叶烟仿绍面酒来自广东四川类皆零星贩运不成整庄，而民多苦寒不嗜吸饮，销路亦复稀少，且有蒙自腾越入口完纳关税者约计年抽烟酒厘金亦微乎，其微比之直隶不啻百分之一二，伏思此次派款为数甚钜，中饱陋规既无可提烟酒税项，复难成数筹维累月计虑俱穷，然际此时局阽危练兵筹饷叠奉谕旨严切，但使力所能致敢不勉为其难，详加体察悉心商筹，略仿直隶酌定税则分别加抽烟酒两税，年仅得银一万余两，尤非熟计兼筹无以集兹钜币就地经画，惟有加收土药课银於无可设法之中为多取非虐之计庶几款易集，而商无扰查原定土药一千两仅抽正加厘银十五两，兹拟每土药一千两除正加厘金外加收税银六两，年约得银六七万两，土药为滇产大宗虽经加税，而合计成本尚不为重，即较诸浙粤等省加抽药厘亦尚轻减，此项烟酒土药加税俱各随厘抽收，严饬各局厘员会同地方官切实稽征，个旧锡厂向由商人自备工本开采印发大票，每票准买锡二千五百斤，计锡二十五块由炉户运商随抽课厘极微，并拟每锡一票加收课锡一块变价，年约得银四五万两，饬由个旧同知按票核收审察商情均尚不致扰累，又广南一带向销粤盐，前因匪扰滞销商贩偷漏盐厘日短，现在地方肃清逃亡复业遴委妥员前往该处认真整顿稽征盐厘，办有成效年约凑银数千两，以上四项每年共集银十二万两上下，均各专款解司以资凑解而济要需，固知百计经营别鲜良策，复苦款项短绌筹难足数，现虽筹定各款事属创办，本年芙蓉多遭冰雹之伤，收成歉薄蚌旧先经匪乱能否悉数征足尚难预计，必俟次年始有成数而滇库如洗，又无他款借垫等情，请具奏前来臣等覆查委系实在情形，合无仰恳天恩俯念滇省贫瘠派款数钜，一时筹难足额暂准自光绪三十一年为始，每年共认解银十二万两，分为夏冬两季批解户部交纳用备紧要之需，藉效坏流之助出自逾格鸿施，谨奏奉朱批户部知道钦此。
    ◎署江西巡抚夏奏部议筹饷十条谨就江西情形切实筹办摺
    窃准户部咨遵旨筹饷酌拟十条具奏奉上谕，现在时局多艰国势积弱各直省伏莽未靖蠢动堪虞，非练兵无以卫国亦非练兵无以保民，惟练兵实为急务筹饷尤属艰难，凡军中食用所需何在，非吾民膏血现当闾阎困敝岂忍再裘裆，是以前此练兵处胪陈筹饷各条仅以酌提中饱加收烟酒等捐，饬令各省照办以后复谕令户部就公家固有之利除弊节流统筹妥议，兹据详细覆陈各摺片著即依议办理，所拟各条均清厘於定例之中，并非搜括於正款之外，各该督抚身膺重寄休戚相关司道各官亦皆同受国恩，倘能实力奉行确著成效，不特练兵有资即近年各省琐细之捐亦可遂渐停缓，不得意存敷衍延宕塞责等因钦此，钦遵知照到臣遵即督同司道切实筹商，除清厘两淮产盐销引整顿两浙盐务严查甘肃盐厘变通，四川土药税厘办法四条均非江西之事酌办各省加丁加闰一条，现在办理淮盐督销局江苏候补道欧阳霖实力整顿销数颇称畅旺，应与所销粤盐浙盐分别由两江两广各督臣浙江抚臣汇案覆陈，停止不急工程一条请旨饬下在京各衙门遵办自可笥怪靡椋谨就其余四条逐一查明缕晰上陈，一严核钱粮，江西额编田赋并无荒缺，历年虽有灾缓皆系实欠在民确切访查各州县并无私徵吃灾情弊，间有裁串差催者串一离根即作完数纵或催缴不足亦责成经徵之员照数认解，不准仍作民欠后任接受交代断不肯通融犭旬隐，尚於库款无所出入，惟每年丁漕实征数目短绌甚钜，久以疲玩著称大抵由於册籍不清劣户抗欠差役欺隐水旱频仍三数端，光绪廿八年四月间曾经本任抚臣李兴锐恭摺详陈酌议整顿奉缇允准，是年所征新旧地丁比较二十七年即多征银九万余两，二十九年又较二十八年多收银四万余两，是已稍著成效，上年能将向来解不足数之筹备饷需东北边防经费两款多解银十四万两，即由於此而按照额征数目计算所短尤多，现仍督率印委各员遵照奏定章程按册清户按户清粮，实力催追严定比较不稍松劲，以期咸有加增渐复旧额正赋既可多收，即历次提解之银价平余一三米价练兵经费亦可从而增益。一酌提杂税，江西民情勤於耕织牲畜本少竹木两项确为出产大宗，已汇同百货一律抽纳厘捐，州县旧有编征各项杂税为数甚微尚多缺额，从无在於集厂各处自设局卡派人征收杂税隐匿不报之事，江省民情蛮悍近年整顿厘税尚不免时闻滋事，地方官如果私收税项万难一日相安，似未便创立名目致滋怨ゥ，一核提漕务闲款江西漕米每正米一石例征收副米五斗三升，随交京通两仓二五一七米外余为运丁仓米途费之用，咸丰年间漕米改解折色已按每正改米一石提解四斗，余米一斗三升部议给予州县贴补不敷，谓之一三副米每年约可收米四万余石，光绪二十五年筹饷案内提解银五万余两，旋奉汇案拨还汇丰镑款，其随征耗米暨脚耗银向有赠军剥浅扣平仓费，秋板等项名目亦早经提解江西并未截留，尚余零星坐支之款每年通省约米四千余石，银八千余两现已另奉谕旨酌提中饱案内议明亻尽数提解，另摺奏闻此外尚有屯田余租一项本系军户自收之租，因恐出运无资征解道库临时分给各船自漕粮停运汇同改折项下之济造济运等银，一概报拨充饷军户颇形苦累呼衿滴沤办屯田改入民粮一案，因此甚形棘手轻斋银两仍解交仓场衙门年清年款，是漕项内给帮赠贴行月等项悉已提出归公，至加价一款同治元年减征丁漕案内议定九月为初，限十月十一月为二三限，亦有因收成较迟递展一月者加价章程屡经部议更改，光绪十一年始奏定二限加钱三百文，三限加钱二百文，全数解库为拨修各属是工之用，自定章后有力花户均赶初限完纳，其迟至二三两限者率皆零星小统计每年约收价银六七千两八九千两不等，照案拨作修是经费尚有不敷，仍需司库拨补即使拨充军饷为数无多，且圩是亦属要工，又须另筹济用似不若循旧办理。一清查沙田沙洲地亩，江西九江府同知及德化湖口彭泽三县所管滨江洲地丈定六千七百四顷八十六亩有奇，除水影回沙泥滩草坦例不征课外，分别密芦稀芦鱼塘草池按则征课银五千七百一十三两有奇，民间均已承为世业照例每届五年大丈一次，每届丈出新涨拨补增课与夫坍塌删减不过一百数十顷至数十顷不等，实缘本省所辖江面上至湖北下至安徽中间不过一百七八十里，而北岸地方仅止沿江一线尤为窄狭不特无沿海诸省之大段沙田即与湖北安徽等省所辖江面较长者亦难并论委实无从责令缴价，惟编征芦课钱粮约计每年完数不过六分，即除去灾缓短欠尚多，自当严饬各员认真催科以冀年清年款，虽额款较微亦於筹款不无裨益，由布按两司粮盐二道会同各局处司道具详请奏前来，臣维筹饷练兵实为目前之要图，睿旨殷忧训勉交至臣与司道各员均属受恩深重，具有天良曷敢不竭力筹谋以期时艰，共济惟各省情形不同，如部议所指报荒不实私征吃灾收税不报沙田隐占诸弊在他省虿痪∥蓿而江西素所未有此外漕务闲款均已遵照提解仅余加价一项为数甚微，且有专款支用芦洲辖境无多，民间承粮已久均属无可设法，惟钱漕积欠实为江西一大痼敝，当此币绌用繁维正之供断难稍任疲玩，虽近年迭加整顿略有起色，仍当力持不懈督率严催倘能渐复旧额，不特国计有裨尤为名正言顺，谨奏奉朱批户部知道钦此。
    ◎两湖总督张奏遵旨筹拨练兵的款摺
    窃照光绪三十年六月十六日承准军机大臣字寄光绪三十年五月廿八日奉上谕朕钦奉慈喜端佑康颐昭豫庄诚寿恭钦献崇熙皇太后懿旨，现在时艰日棘除宽筹的款迅练劲兵实无救急之策，饬令各省实心筹措外销之款锸堤谂仓斜ブ数从严厘赐，并归并局所裁汰冗员清提陋规力除糜费以资挹注，每年匀出的款若干以为练兵之用，限於一月内将筹款情形具奏等因钦此，仰见宫庭宵旰默筹危局备豫不虞之至意，而且却贡珍省仪文躬行节俭为天下先钦感之余尤深惶悚，伏查此项练兵的款上年十二月两奉寄谕增抽烟酒两税，湖北应派银三十万两酌提丁漕浮收，并田房税契湖北应派银二十万两，嗣文於本年正月准户都咨筹饷十条其关涉各省者内有严核钱漕酌提优缺优差各官报效等项，本年臣回任后琬绮患耙辉录锤敖宁，迨臣自江宁回鄂正在督饬司道局员悉心筹办间钦奉前因亟应迅速遵旨妥筹的款，惟是各省情形不同即办法亦不能一律，臣愚以为筹款之法但期有益国计不扰民生即不必限定何项名目转滋藉口，如湖北省烟酒税两项前因拨补宜昌盐厘款多无著鄂省创议整顿，将烟酒糖三项奏准加抽，每年约可收银二十余万两，此系筹备拨补盐厘专款，嗣因商民避重就轻私向洋商领单报运，以致税收日形短绌，已经叠次大加宽减以广招徕，断不能再行加重徒为鱼爵之驱，又各州县钱价蠃余田房税契两项，查光绪廿七年部文饬筹新案赔款当将各州县丁漕钱价盈余厘剔整顿，提取遍公凑解赔款，其田房税契亦经剔除中饱酌量加征，以一半凑供赔款一半抵补无著盐厘，均经奏明有案盖烟酒税契等事湖北因盐厘无著焦灼无计，始力排浮言创议举办至今盐厘之无著者仍多，但有可以增多之道断无不竭力稽征理势昭然，当蒙宸鉴又如酌提优缺一项，查州县既经两提钱价税契改章以后从前所谓优缺今则仅敷办公而已，若搜剔太过州县无以办公，甚至不敷用度必致别滋流弊，仍然害及地方又如酌提优差一项查优差无过厘金，而厘金局卡湖北已节次整顿厘剔中饱陋规加增正项，比较近年收数增多即其明证节经前任抚臣于荫霖本任抚臣端方奏报奏奖有案，正项多收至三四十万串，则其间中饱剔除亦必有一二十万串，此消彼长其理甚明似不便再事搜求徒致扰累商民，自贻驱归洋旗之害窃思湖北解款除额解京饷荆州满饷甘饷淮饷四国洋款镑价新案赔款，及本省向有支款不计外，本年新拨广西协饷八万两，龙州边饷十三万两，云南铜本二十万两，吴元恺一军月饷军械杂费一年约计需银三十万两，现经遵旨筹备湖北所练新军赴湖南境外，广西全州一带会剿，计须派步队八营马炮工等营酌拨约计此项每年亦需银三十万两以外，共计新增解款支款已在百万两以外，较之各省榜外艰辛筹画支应实已万分艰难，正在彷徨无计惟是畿郊拱卫陪都经营筹饷练兵在时局极关紧要，无论如何艰难断不敢不力顾根本大计，查湖北自前年秋冬试铸铜币去年以来，因制钱极缺银价甚低铜币畅行颇有盈余，去年派遣学生出洋及兴建各学堂暨增兵购械各钜款大率取傍於此。今年因各省铸数渐多钱价略平盈余略少，然体察湖北民间情形五年之内虽使价日平蠃日少，当不致霄坏悬绝枯涸顿尽此款系去年始经增多，其获有蠃余适出天幸臣现在极力综核整饬，约计惟有此款尚可竭力腾挪提解以应京畿急需，除已经户部指定铜币盈余项下拨银二十万两，解充云南铜本外兹拟再於铜币盈余项下提银五十万两遵旨解足，每年所派练兵的款即以抵补他项无从裁提之数，至如外销一项当论公私其入己者自应严行禁革，如地方要需关系利害而非部例所有者，自应筹款济用外国名曰地方税，外国视之极重盖以地方捐款办地方公事多由绅董经收不在丁漕厘税之列，然其事既关地方民生休戚，即有关国家利害湖北外销之款大率系兴学练兵及振兴农工商诸实业之用，惟有遵旨锸到谑√谂灿τ檬颇迅糯由境，今拟多提铜币蠃余即系设法腾挪外销先亻尽部款期於急务为先，仍然不致偏废，又如中饱一项本系侵蚀之正款中饱去则正款增公家自有无形之益，只能查明裁禁不便指项专提致令藉口多收，前已於提优差一条陈明，又如隔规一项大率相沿旧例，为数琐屑畸零其类约分两种，一为州县之陋规一为关卡之陋规，窃谓此等款项其足以病民累商者必当严行禁革，其尚不甚病民累商者在州县则正可留充地方善举，并以养济丁差在关卡则藉以津贴，水陆司巡俾免格外刁难需索，似难责令提解，又如糜费员两项自当竭力裁省，然方今事变纷繁日新月异，凡物事工程稍涉西法委员译官稍关交涉动需繁费，人才少则不足以集要事，薪水少则不足以养才，能设使刻锾甚则贤者动为束缚，才者早已远扬中材，但知循例供差於公家利害默然坐视，必致重要政事隳坏於冥漠无形之中，紧急事机贻误於樽俎，折冲之际尝有其先省数百千金，而日后多费数万金至数百万金者，若有关理财之事惟在择贤员责成效宜厚薪以养廉优奖，以示劝倘专务省费则所省者少而所耗者多，古来名臣长於理财者言之已详就湖北言之有可裁之用费尚有办理新政应增之用费，有可省之局员亦有办理新政应添之局员，势难专从删汰，惟当以实事求是为主总之费不能惜而必力杜其糜员不能少，而必力戒其以仰副朝廷谆谆除弊节流之至意，兹就提陋规省糜费裁员三项竭力裁节，合计每年至多不过二三万金，拟即每年认筹银三万两解部济用，又如严核钱漕一项，近年鄂省於偏灾薄歉奏请蠲缓者每驳查覆勘，力求核实不敢任听冒报率行滥准，大约灾缓之数较前三年有减无增，有历年奏销册可查，又近日恭阅电钞奉旨裁汰官缺一件，现经饬司详议力加省汰，俟议定后专摺奏陈核其俸廉各项如能省出若干另作裁官节费一款，专款解部至各官同受厚恩谊应报效，臣谨率同现任司道府厅州县报效银五万两另款存储听候部拨，此外可筹者筹可省者省但有无碍民生无妨要政之款，必当竭力筹凑以期稍济北方边事之急，上纾圣慈焦灼之怀谨奏。
    ◎各省财政汇志
    京师，崇文门监督为调剂之差有言朝廷方切责督抚不得调剂属员，则朝廷不应先有调剂之名目，故今年此差不复易人，闻将以岁约十余万金之蠃余报效练兵处作为常年经费。练兵处前咨户部请按月由部拨银三十万两，当由户部以库款支绌驳覆在案，近直督又电咨户部谓发放直省各营饷银无著常年不足照拨请先拨给六十万两，当经赵尚书等批准电复袁宫保立派转运局委员袁令来京赴部领款闻已发放。按日商部代递某京员条陈一件探悉摺内系请加收骨董捐项，略云京师骨董一行铺户林立年中该商由各省焙办各货运京者不下百余起，而崇文门税章独於此项忽{加毛}，兹即定以什一之捐应请饬下崇文门监督分别各种骨董酌加税例云云。闻已奉旨依议。近闻直督袁宫保以增税免厘之期在即将来关税之权既为债主所握，则恐财用益困现拟预筹改换名目归并钞关变通商办以期虽无厘卡之名而实收厘金之效等因咨商户部，现已拟定内地厘局裁撤之后惟以落地捐铺救云云。
    直隶，津海关道唐观察绍仪按日建议由津出口之米谷类与运往内地之银块又运往东三省之食物，以及游历内地之人每给护照一件收银三两，以四成归户部四成归外务部二成作为收税费云。闻有华人与法人商议拟在津开设银行，股本四百万华法各半先各招五十万，以二十年为期期满准华人收回已得批准。
    奉天，日人在营口征收民船登录税及码头费，陆上马车等亦有捐费。营口副税务司近察市民疾苦改定税章，除输入之鸦片照章微税外，其余盐药两项均减若干。
    山东，东抚周中丞奏设之银元局现已布置将膂定於中秋节后即行开铸，业已具摺入告。
    河南，汴省辟钱局开办已有数年，现又添设官银号并出银洋钞票银票一两起百两止洋票一元起百元止。
    江苏，苏地运销山货水{艹果}各行栈　完捐厘向由沿途卡局随时完纳，近因各行家以经过厘卡每被留难，并以食物又复任意为司巡取食，故由该业首领唐公兴行家禀请六门厘局改由包办认定给票验放以免需。蚕丝一项南细北粗，故北路丝茧不及南路销场之广，然应完税捐南北一律商务愈形阻滞，直督袁宫保因扩充销路起见议定北丝应完税厘照南丝八折缴纳，业奉商部核准札饬镇江关遵照办理。江海关道袁观察近接制造局总办魏观察咨称迩有奸商等私将日本光板铜元夹杂混用，民间受累非浅今购有此项光板铜元即乞查办等因，袁观察业已照会驻沪日本总领事，请即设法阻止以免奸商朦混。铁侍郎将制造局逐年正款及各杂项余银八十万两悉数抽提，以致制造局用款一无所有，须俟海关二万税交到方可周转，至於每月应解萍乡新厂经费五万两，则由侍郎命其暂行停解，龙华原有子药两厂侍郎命将无烟药厂暂停工人去留各半，且将所留者给半工食以便将来开厂藉资熟手，又命制造局所需各种材料悉皆停买，先将旧存各料设法抵用。商部驻沪王参赞清穆杨参赞士琦已由商部派定会同盛宫保将所办路矿历年出入款项查明具覆。铁侍郎近日电致江海关道袁观察饬将道署经放各营薪饷等项每月所具印领，即日检送以备查考，又闻铁侍郎在苏州提取沙洲之常年出息每年约十七万两。
    安徽，皖省镑属产米以芜湖为总汇，甲辰年芜湖洋关出口之米自正月至八月约计税银三十万两，其余豆麦药材鹅鸭毛乱茧壳以及杂货等项出口甚少，共收税银仅四五万而已。芜湖商务局接藩札饬加烟酒二税现已议定烟业每年认加捐钱二千二百千文，酒业每年认加捐钱二千二百千文，外来之高梁酒尚未议定。
    江西，赣省米谷前因摊派各国偿款加抽厘捐按照百货捐章二护二验抽足十分，惟湖口出江米厘加重每石抽钱四百文，刻今改抽统税办法仿照正半并抽章程，如出产地方贩运经投首卡报完先抽税五分次卡查验放行，如在次卡境内销售不再抽税，如过第三卡须再完税五分，自后任其经过各卡作以统税完足不再抽税，倘若返运出口须由湖口总卡再完出口厘税五分，倘若商民船运米不过三石，谷不过五石者概行免税，业经牙厘总局示谕照办。义武油业联禀厘局请办统捐，近经牙厘局出示略谓各卡向章每油百斤抽钱五百文，吴城卡抽钱七百文，兹酌中核定凡油百斤抽十分，统税钱七百文在起票之卡一道完清，若出江之油须另完湖口卡长江二分以符定制。官银钱号开办以来获利甚富，现拟於闹市设一兑换所以便兑换银钱。
    浙江，浙省奉到部行新章所有民间置产营业等应立契据为证者，须向官局购领特别印ㄖ金ぬ，其上该印ㄖ较涤纱蟛堪浞，先就省垣开办照磨及清讼局员黄派员经售，并饬各属一体仿行。铜元厂自癸卯年开炉以来昼夜赶造，日出当十当二十铜元五十万枚，搭放饷需备支官款，又设立官局发兑已逾期年督办许久香观察设法扩充另就武林门内宝浙局基址起建洋式新厂，复向沪上订购机件，此举果成则每日可出百余万枚之多。
    湖北，武昌房捐业已改良，凡缴一二百至三百者概行免收以示体恤，自四百文起一律征收。湖北试铸一两重库平银币，其次五钱二钱一钱共四种，准其完纳本省外省镑项官款，如行之有效再行推广，闻鄂督已入奏矣。汉阳县冯大令会同汉镇厘金专局杨太守出示抽收棉花捐款，以作学堂经费定例大包抽捐十六文，中包抽捐十三文。
    四川，成都厘金总局前因各局抽收科则另颁划一新章，乃颁发以来棉花一宗夔关广元较前减四五成，大布一宗夔关宁远减至五六成，而成都泸州则又加倍各局纷纷呈请核示，川督锡制军现通饬各局按照旧则认真收取，复饬总局调查现在实收科则数目，俟将新章删定再为颁行。川省银元初不畅行，锡制军乃饬一律通用不拘搭解成例，现又饬藩司盐道厘金总局官运盐局会议行使划一章程以期流通。
    广东，粤督岑制军曾电致某部云奥政府现已与奥商合资数百万，欲在粤省设立粤奥银行，应如何议办之处望与该使商订电示遵行，刻闻已与议定准行矣。高州府全属屠捐迭据原办商人李海澄力求减饷禀退，现有商人周寿松吴光华等愿照李商原认岁饷七兑银二万元，学堂费一千元一切承办抽缴章程悉照旧商禀定原案办理，禀请准予承办而善后局经已照准著即遵照备具三个月按饷及上期一月饷银缴局兑收，以凭给谕开办。粤省厘金一切陋规现拟裁撤提充公用，并於额解之外每年原解二十三万余两，今再加一万二千两又韶州东关厘厂每年原解三万七千余两，今再加六千两其余各厂卡尚须酌加。粤省承准开办实官一节兹悉经户部议奏请按六成实银上兑，并请只准在两广地方设局劝捐，不得在别省设局招收。
    ●第十期・实业
    ◎论实业（录七月二十九日时报）
    呜呼吾中国二千年来商工业之历史可谓不名誉之历史也矣，历代君主视商贾为末业务抑制之，而百工更置不足论，是以求之中国古书，其有发明商工业与社会有密切之关系者，击礼而外殆已中绝，此外管子一书於生计学颇有影响，史迁货殖传其实业上之理想最为圆满，惜继之者无其人而千数百年流风歇绝矣，然而昔也处闭关之世无外界之竞争，其所失败之影响於生计界者犹有所底，抑吾国亘古以来又以务农为本业，生计之纾绌恒视岁收之丰歉以为比例差，是以工商业之涨缩常在客位而不在主位，故虽形衰落犹不足以牵动社会之全体，受之者亦无惨急之感触，无感触斯无竞争，西儒有言曰竞争者进化之母，吾国商工业无竞争，故无进化也奈何，造化穷奇地球大通，优劣竞争乃在商工，今与我并世而立於商战剧烈之场者，大小柄以数十计，而我仅以卑劣巽懦之手段以从彼武健骁桀之勇士之后，十步九踣气息仅属，乃有少数志士蚤夜号呼奔走喘汗，以号於国中曰亡国曰亡种，群思所以保国保种之道，知非合群力以御之不可以抵制，然而猗猗靡靡空论多而实事少，至於今日朝野上下深知贫之足患而讲求实业者，始渐渐出现焉，近如张謇氏者能於数年之间出其全力以创办实业之公司以十数，除已成者若纺织若磨面若榨油若垦牧若水利，若小轮烛皂蚕桑等外近又创设渔盐实业公司，集资本金几千万养游民至数万人，管敬仲之山海太史公之货殖，以彼例此何多让焉，张氏乃提其盈余建设通州高等学堂以造就其地及其邻境之少年英隽之士，是张氏乃真能实行救时之策者也，西哲群学家言谓文明人与野蛮人之别，在公共思想之有无与未来观念之丰缺，而此两者之差异则恒视生计之舒蹙以为差，管子曰仓廪实而知礼节，衣食足而知荣辱。孟子曰民无恒产斯无恒心，既无恒心放辟邪侈救死不赡，奚暇礼义此实吾国群治不进之近因也，夫聚一国什伯仟万之众，ム岂无穷乏不足撄其胸者，然可以求之少数畸异绝特之士，而不可以律诸多数寻常之民，近者朝廷振兴商务设立商部，各省竞开商会争研商学将由此省自为会，家自为学推之府州厅县所在而有孜孜焉谋兴实业，建公司开工厂合群力以赴之，如水奔壑然后各出其财力以兴一切地方自治之事业，吾国民生计之前途庶其有豸乎。
    ◎论中国工业之前途（录第二十九期商务报）
    世界上物竞之大较愈进化愈竞争，亦愈竞争愈进化，其究也优者胜，劣者败胥不能越天演之公例而自成一社会，今日为实业竞争最剧烈之时代，凡国乎大陆者非极力发达其工业，则不可以立国，盖商战同於兵战，兵战以枪炮为利器，商战则以熟货为利器，使其国富於天产而绌於人工，商之所输出者无非生货，是犹以未经铸造枪炮之铜铁出而应敌，适足藉寇兵而斋盗粮，虽欲不败其可得乎，故西人有恒言曰：国无熟货以输出者，其国贫。近数十年以来西人於工业上发明，工业之进步咸有氵孛起不可遏之势，由手工而机器由家制而厂造，艺通乎神技进乎道，其膨胀力浸及於外界，遂飚驰电制而东底於太平洋，凡洋商之於我国其辇运橐载而去，以输之彼国之工艺场者，皆我国之生货也，其蝇攒蚁附而来，以输於我之通商埠者又彼国之熟货，而我国之生货也，夫以我国物产之富我不能自制，他人取而代制之，转移往返之间我工业上之利皆为彼囊括殆尽，彼日以蠃我日以绌，彼日以富我日以贫，日粼孪髅矣械字梗今及此能不为我国工业之前途危。
    今日工业最占优胜之位置者莫过於机器，如寻常纺纱织布等机以一人运动之，其出货之数可与千百人手工制出之数为比例，至蒸气机之满一千四百万匹马力者，即可代二亿八千万人之工作而有余，而我国之工业则全恃乎手工，其能代以机器者百无一二，我国人口之多居全球四分之一，尽趋工作犹难与素用机器之国方轨并驰，又况游手坐食之居其大半乎，是以综一年中出入口货计之，如前年出口货之价值二万一千四百十八万，而入口货之价值为三万一千五百三十六万，其溢出者一万万零十八万有奇，相去悬绝乃如是，可一言以蔽之曰未通行机器之故。
    不宁惟是物质之胡以生成，机括之胡以运动，以及融解凝结之理由化合分析之作用，皆忄曹然未之研究，虽欲使贱者而贵之，粗者而精之，无用者而有用之其道奚繇，盖科学为工艺所从出，诚欲工业之逐渐发达，与文明各国相抗衡，不特机器与手工当并行而不悖，且当先明乎制造机器之学以为凡百工业之基楚，良以制造机器，虽属工业之一端而实则众工之母，众业之原无不可以机器赅之，彼手工不过以辅机器之所不及耳，故言乎我国工业之前途其能制胜与否，当视乎能造机器与否以为断。
    我不敢知曰我同胞皆庸愚蠢陋无自造机器之能力也，我亦不敢知曰我工业之前途必能方驾乎东西各国，而不至久居人下也，曩岁湖南杨君度游於日本之高等工艺学堂，闻教员某氏之绪论曰：国中高等学问之人多，则普通学问之人亦宜更多，以备工人之用，故工业之盛衰可以视教育之盛衰为准，中国人数虽众而曾习普通，堪备职工者殊少，若能大兴教育普及人民，将来不患不为地球上之工业国，目下欲求切实办法，惟有霪洞悉本国各种实业情形之人，使其出游各国考究彼此形势，度本国何种实业可以不习普通，而径聘外人教之，以定兴办之次序，中国资本原料皆不乏，惟机器则须自制，此最上策某教员为我国计，盖以普通教育为植工业之基，以考察各国为办工业之序，以自造机器为兴工业之原，如是而工业犹不振兴当无是理。
    然则我国前途不大有可望乎，前此各国之主开放政策者，皆汲汲焉广求新地，今则惟汲汲焉广辟商场，盖无新地则原料无从取傍，而工业必驰，无商场则熟货无处销流，而工业必驰。考欧美两洲人口增加之速率，当十九世纪之初除南美及墨西哥以外，为一亿七千万人，今则达乎五亿一千万人，准此以推则此世纪之末当达十五万亿以上，生齿极众恐无可执之工，资本虽饶恐无可营之业，届时我国人口亦必视今日为倍蓰，使工业仍复不振，将二十六万种之物产适以供彼之制造品，二万万方里之大地适足为彼之工作场，否则我国工业界之势力必一跃而出於各国之上，虽使多数人民之各国无不仰我唾余，望我鼻息而为我输泄货品之尾闾，夫何难哉夫何难哉。
    ◎商部奏创设耀徐玻璃公司准予立案，饬下该省督抚饬属保护摺
    窃臣部於光绪三十年七月十二日接据江苏在籍臣部头等顾问官翰林院修撰张謇在籍安徽候补道杨鼎霖，前广东惠湖嘉道丁宝铨，湖北候补知府黄以霖，候选知府林松唐，在籍翰林院编修陈同礼等联名呈称，徐州府宿迁县境三台嶂山峒吾等处向产玻璃砂料，屡有传教外人前往探验，经德比两国名厂工师化分[A064]验砂质纯良，若不早自经营无异慢藏诲盗，且宿迁地当南北要冲运道水陆皆通，又距驿山等处窿窑甚近，煤炭石灰足供炼制，人多游手工价尤廉就此建厂洵称利便，爰议立耀徐公司购置砂地三千六百余亩，先集股本银五十万两以便建立巨厂肇兴大利，惟事属创始风气未开搀夺阻挠均未能免，呈请奏咨立案准予专利二十年，即将该县境内产砂之地次第由该公司照时价核购以便随时扩充，不得零售他人并通饬地方文武照章保护等情，呈请奏咨前来，臣等窃维玻璃一项於制造之法中国素未讲求，凡宫室舟车器用所需大半来自外洋，据海关贸易册进口货玻璃片料器灯器项下，光绪二十六年值关平银九十九万一千余两，二十八年增至一百八十四万七千余两，利源外溢年逾一年，且时价日涨比前加倍，臣部有鉴於此当於工艺官局旧设之玻璃料力筹展拓，特采顺属房山县玻璃矿石延致广东及山东博山县之著名工匠来京选料精制思为挽回利权起见，今该绅张謇等请创设耀徐玻璃公司意在振兴实业洵堪嘉尚，拟请准予立案并准其在徐州境内专办十年，即饬令该绅等妥速筹办，惟是淮徐一带风气初开创立公司事宜诚不免有搀夺阻挠情事，应请饬下两江总督漕运总督江苏巡抚通饬所属实力保护不得稍存膜视，一面由臣部谕令该绅等按照臣部奏定公司章程切实办理，随时咨报查核谨奏光绪三十年七月十七日奉旨依议钦此。
    ◎广西巡抚柯奏试办工厂以养游民而兴实业摺
    窃以广西虽号瘠区，而山林川泽之所产其输於他省而取资於外洋者岁亦数百万，惟熟货则绝无闻焉，臣到任后考求其故，一由匪扰连年地方官无暇措意於此，一由民情偷惰通都大邑无经商之辈亦无习艺之人，凡日用所资皆取傍於外来，则其贫也固宜夫工商之业为富国之本，商之所资以转运其源实出於工，广西河流险阻铁道未通如仿东南各省之制造厂购置机器动费百十万两，其势有所不能惟有就本地所出为民间所必需者专恃人工造作，而必求其精则器以旧而维新事以轻用易举，查梧州与广东接壤招募教习出售货物极为利便，候补知府程道元籍隶广东前在梧州府署任曾经筹议及此当饬司道会议，即委该知府在梧先行开办，就裁缺之梧州副将旧署酌量改建，复於省城桂山书院新设一厂一律试办，计省厂艺徒三百名梧厂艺徒二百名，均责令各府厅县挑选土著年轻及有身家者保送来厂艺成后，即发回各该地方充当教习以期逐渐扩充，据程道元将现造之土布{滕}器竹器草席等项呈验前来尚称适用，较之广东工作无甚上下，复饬该两厂委员悉心访查何地土产最多，何物销路最畅随时改良实事求是，总期本地多一制造即开一利源，民间添一工师即少一游手，於乐事劝功之中即寓化暴为良之意，所需开办经费暂由派办政事处挪款济用以资周转，谨奏奉朱批该部知道钦此。
    ◎广西巡抚柯奏遵设罪犯习艺所摺
    窃照前准刑部咨饬将设立军流徒各犯习艺所一切办理详细情形迅速具奏，统俟汇核办理等因，当经臣转行遵办去后兹据臬司刘心源会同藩司张廷燎督饬署桂林府知府吴徵鳌筹议办理，酌拟章程六条详请奏咨，臣逐加查核吴徵鳌於光绪十八年署临桂县知县任内曾禀设迁善公所，拟议章程请将凡犯偷窃及情罪稍轻待质未定罪各人犯定限收所习艺，按月由善后局筹发银八十两，由临桂县捐银二十两统作所内费用，以冀迁善嗣於二十八年内该所不戒於火屋宇被毁大半，兹就原设迁善所量为展拓筹款重修完竣易其名曰自新工厂，经藩臬两司勘验工料坚固，厂内可住习艺人犯一百二十名，现在原收迁善所人犯无多，先拨入厂习艺每月原有之经费银一百两足可敷用，惟通省镑道尚未设厂，凡各道常赦可原得免发配之单流徒各犯定案后即暂发省城，自新工厂一同习艺，俟各道工厂建成再行分别发往收入，此外各省解粤军流人犯亦分别监禁拨厂悉照部章办理，将来人数加增经费再行另筹有遵新章捐赎者，即将赎银拨厂应用至人犯所习各艺系织布织{艹席}织草帽打仙四项工艺易学成本无多，且布席帽绳类皆民生日用要需，造成尚易出售现筹备工本银四百两可资周转，仍俟开办后随时体察情形如须损益再行酌办等情前来，臣覆核所详及酌议章程尚属妥协，谨奏奉朱批刑部知道钦此。
    ◎直隶赤城县制造玫瑰密酒等项呈请发厂考验禀
    窃卑职前以山药豆作成粉面，用糖充服类如藕粉，并榛子仁两项具禀呈送，旋奉宪批候将榛子仁山药豆粉发考工厂查照认真考验，仰随时考察续报，并奉农务局黄批示所呈榛子仁山药粉民间有此土产可以获利，应令贩至京津各埠由乾{艹果}行代销，若设局官办恐多糜费难沾余润各等因，伏查赤城县之大竟无一宗出产守斯土者不禁时刻焦灼，闻城北山坡野花极多深恐内有可用之花，暨一切药材而民不识，随亲诣该处逐细踏勘，除山芍药黄蓍等项向来有人购买，余者半为玫瑰近视香气迎人，每年出花数千斤，遍山多是以之制酒作糖均称上品，第与民兴利图始维艰必由官先试办稍有效验以冀民间次第仿行回忆，卑职上年奉宣化府王守委赴天津考察农工商务询及各友人咸称民间日用之品洋货居半，近年愈多各省皆然，每岁中国流出外洋银钱不可胜计，若欲整顿内地农之物产工之制造抵制洋货，惟有烟酒两项行销尚易，是以卑职回宣与王守面商招集华股在宣在津创设上谷美酒公司，昨接津号来信云葡萄酒运至津沽销路不迟滞外国人多有来买，自应再制玫瑰密酒以继其后，现由卑职仿照烧锅作酒应用酒具不惜工本购买花片设法造成酒百余斤，玫瑰花糖数十斤，尝之同城文武及各镇绅商咸云味农色洁高於外处玫瑰露酒，惜本年采花过迟不能大为试办，除将作酒办法剀切晓谕城乡绅商一俟来春玫瑰花开赶紧制造，如初创之处购办为难准其携带花片来署，由卑职督同制造外兹谨呈玫瑰密酒四瓶，玫瑰花糖四〈缶覃〉理合驰禀宪台查核。
    ◎山东济宁州济鱼垦务公司章程
    一查此项告沈地亩约长四十余里，牵宽十五六里东邻运是南枕昭阳微山等湖界犹易分，惟西北二面与大粮地接壤不无交杂相应划清地界，即由公司插立标记栽树筑圩以清界限。一该地既经告沈豁除钱粮则有地如同无地，即有主不啻无主一旦由公司费用工本经营涸出地得耕种利之所在，人争趋之如奸贪强横或指为官荒或冒为已产藉词占据扰害匪浅相应以沈粮界内之地，无论有主无主悉归公司清查经理以杜纷争，而昭划一。一如地实有产主先於一个月内自赴公司呈验印契，如果相符即勿庸指明界址取具该乡长保结准予注册认领，惟不得以他处地契影射其间，倘敢朦混查出送究。一此项地亩告沈既久，而水深旷阔之区村落漂没，居民逃散数十年来流亡於外者指不胜数，所遗地亩如有奸民强占，一经查出均应拨归公司另行招佃以免欺隐滋扰等弊。一查明实系沈粮界内依近高阜常年易涸之地，即有业主亦不得恃为己有，不认公司清丈经营。一各庄附近沈粮地之人遇有涸出之地便即私种久则视为己有，一旦清查放垦收租似近隐夺其利，此向来官绅议垦荒田而居民动与为难之由也，宜先谕知此次放垦凡已经附近各庄占种成熟者，即责成该乡长传谕各花户先期报明公司注册，仍归原垦户承领以免争竞，如不呈明意图欺隐一经公司查出立将其地追出议罚充公。一招垦此项地亩先亻尽业户次及附近居民取保领种，如附近居民无力再领即归公司另外招佃。一实有业户先经呈验印契指明界址当时无力承种已归公司开垦成熟者，三年以内如原业户仍欲自行承种，应缴开垦工本每亩制钱二千文，始准领回逾三年即不准再领以示限制。一贪占地段　有多领而不开垦者，既不能听其久荒应完之租亦不能任其虚悬，除将原地追回另行招佃外令其照章缴清应纳地租。一丈量地亩即用济宁官定步弓以二十五亩为一段，编立字号载明某字第几段弓数界址以便稽查。一花户领地必先取具领状保结易给公司执照，即以为据一俟汇齐后编鱼鳞册呈商务总局暨地方官核转存案备查。一此项告沈粮地一经涸出，即应招佃惟开荒伊始费用浩繁，三年之内似先计亩酌分视收成之丰歉定分数之多寡，藉资周转冀便扩充以收水利。一公司总认缴租岁有定额，而公司取之於佃户亦不可漫无限制，其领公司籽种工本者酌取十分之五，其不领公司籽种工本者酌取十分之二，至应如何除还籽种工本悉如本州通行常例。一所在水田栽苇成活应亦起租，如水深之处不能栽种应请豁免。一每年收租应按夏秋两季种麦，则收麦种谷则收谷临时派工估人会同各处首事公同估租，以昭平允。一佃户应完租数或延玩不缴或缴不如数，任催罔应准由公司指名送官比追不任丝毫拖欠以重租课。一赴乡催租只用司事期无骚扰，倘司事违章多索准佃户赴公司指告查实送官惩办。
    ◎直隶天津监犯习艺所章程
    第一条监狱分为二种，一拘禁监，凡军徒流罪犯非常赦所不原者及犯事受罪已定监禁年限者一例收入。二惩儆监，凡地痞恶丐及无业游民或年轻子弟不遵父兄教训者，由地方官及巡警局送监收禁一例收入。第二条监狱之建造，一每监各设墙壁以防逃走及与他监房交通往来等事。二另设工场数处分别拘禁及惩儆两种人，及已成丁未成丁之犯法人。三设立监房及工场必须使见日光映射天气流通与卫生防疫等事相宜为要。四监房及工场建造必须使遇有水火风雨非常之灾易於防救为要。第三条监狱内所设之巡官及巡兵，一监狱官督率官弁匠兵办理狱中一切事务责无旁贷。二会计官掌管监狱出入银钱措办物品等事员数多少随时加添约囚犯三百名置一员。三看守官掌管巡兵指挥看守等事员数多少随时加添，约囚犯百名置一员。四看守兵承看守官之指挥而警查在监犯人者也，额数多少随时加添约囚犯五十名一名，不分昼夜轮流站岗看守，官与巡警局副巡官等看守，兵与巡兵等其服装及饷章约略相准。五教诲师每逢星期令在监囚犯默坐听受教诲，应取土音相近之人设置一员。六工师教授监禁人工业设置四员。七医师疗治监禁人疾病设置一员。第四条分别囚犯罪名轻重及其年岁已成丁未成丁者。一罪情之分别甲罪名较重犯监禁在十年以上及发边远烟瘴充军者，乙罪名虽不甚重难以悛改再犯三犯者，如偷窃剪绺赌博等罪。丙罪情稍轻初次误犯者。以上三项初犯从轻再犯从重，三犯加重详列后载惩治各条。第五条工业之课程，一囚犯进监察其身体膂力宜作何项工业因定其每日之课程使之服役。二免其服役日期开列於后，元旦令节歇工一日。万寿节歇工一日，遇有父母大故歇工三日。第六条作业之工钱，一囚犯作业过两月者酌定工钱分为十成以六成充监狱之用，余归囚犯自得，司会计官分别摺存。二囚犯免放之日应行工钱按摺存多少支付不得分文克扣。三若囚犯愿将应得工钱寄回父母者听之由司狱问明住处，妥交父母之外不能允准。四囚犯逃走及病笔该囚犯所得工钱另款存储以作地方善举。第七条给与囚犯之衣食，一食粮米麦杂粮盐菜由官给与，看其服役之难易及体质之强弱分等照给，惟元旦令节及万寿节加给荤食以广皇仁，若囚犯有病则听医官调治不在此例。二衣服及卧具皆由官贷与。第八条通信及接见，一准囚犯通信与父母及亲属送信时交委员发看，若无妨碍即交邮局分送。二准囚犯之父母及亲属来监看视，只得见面接谈不能传递什物，凡衣食药饵等事监狱中一例由官给与，囚犯之父母亲属不准递送，欲看书籍须经管狱官许可并查验其书籍有无防碍。第九条囚犯疾病及死亡之矜恤，一若有囚犯疾病医官移之於养病所加意疗治以不使传染为要。二若有囚犯死亡由地方官验明其遗骸虮暝峄蛱亲属领回，如系不遵父兄教训送监收禁者病笃时可通知其父兄取保调治。第十条赏罚之法，一囚犯谨守规则勤力作业，且自知悛改者与以赏牌得赏牌三次者酌减监禁年限。二囚犯若犯禁规量其轻重照后开之例罚处，甲照其服役工作时间二分之一使之直立，二分之一使之作极苦之工，乙减食粮每日三分之一至二分之一，丙使之入暗室照前减食粮，且不与卧具令作极苦之工，不过两月减食粮不过一月，入暗室不过五昼夜，凡处罚时由医官脉视之不使伤身体，丁若犯禁规而不受罚或有逃走之虞者加以锁镣，若翻越狱墙即行枪毙戊若有赏牌者犯禁处罚之时依其情状褫夺其赏牌，已犯禁规而处罚者深知悛改初犯者可以放免。第十一条教诲囚犯使之改过迁善，一拘禁监犯每星期一次惩儆，监犯每星期二次使教诲师宣讲圣谕广训，及古今人嘉言懿行，听讲之时免其工作务使之启发悔过以开其迁善之机。二年幼之囚犯教之习算识字。
    ◎各省矿务汇志
    京师，日使不允更改与中国新订之矿务章程，因已经英使删改认可目近须先行试办，如有不便或可略改，闻政府亦已允诺。英使近在外务部会议将开平煤矿准归华洋合办，由直督派员前往开平办理。美使照会外务部略谓，陕西榆林府延安府所属煤矿十分盛旺，若不设法开办弃之可惜，不若中美两国协同开办先由美国垫给开办费用云。
    山西，晋抚丞致商部谓山西全省矿务除潞平等四属已由盛宫保与公司订定合同外，余则全归自办以保利权，而免外溢惟合同并未指明界限，仅以晋省胙酝即与盛商酌务将合同注明以免别生枝节云云。闻商部已将原函寄盛酌办。
    河南，彰德府煤窑甚夥，其中一家独以机器开采，近有富绅二人各捐巨款以谋扩充，并与夂禾路公司订约每月包缴煤若干，不意约定而矿忽为水淹旧有之汲水机器殊不足用，公司之约又不能违背乃只得由他处转购以应之。
    四川，川省宁远麻哈紫谷矿务盛兴，所有银铁安的摩尼别斯末斯镍金砂等类矿质颇佳，硝矿出产尤多惟提炼各质专需化学，现拟在厂旁添建学堂一区招学生六十人，另延化学师认真教授，一俟卒业即派入厂中从事并酌定奖章以示鼓励。万县属大周里地方大山连绵蕴蓄铜铁煤矿极多，邑绅禀请县令转详川督先用土法试办，已经锡制军批准即将兴工。天全州大川村矿产甚富，已经迭次派员查勘，兹闻锡制军委陈干生明府前往开办。江北厅杨俊卿茂才与英商某在南川夥开煤油井，业已动工杨君亦亲往监督。
    广东，广东开建鲳鎏金矿所有桩石机器将次购到，岑云帅以为入手之初经费必节省，除开建县城设一总局委陈大守武纯为总办，并设文案兼支应一员外，於鲳鎏设一分厂委庄典史鹤清传县丞锡畴为分办常川驻厂，以一员专管寻线采苗洗金督工等事，以一员专管银钱出入造报稽查工程等事，总局给一关防文曰广东开金矿总局关防。
    蒙古，蒙古喀拉沁王近拟开掘旗地矿产法商和兴洋行愿出资本代，喀拉沁王拒之。
    ◎各省堡艺汇志
    京师，太皇驻跸颐和园中常饬内务府司员召选浙妇之能纺绩针绣者数人纳入宫中以教宫人，又闻庆王之格格在颐和园时太后亦令学习云。商部工艺官局制造货品分十四科类多官督商办，均系京中未有之工艺，销路甚畅现又购买民房多所展拓地基以为扩充工艺地步。北京工艺官局自归商部以来，日有成效所制画坡璃{滕}器皮货毛巾钢器木器数十种均皆精良，中西人纷纷购之。顺天府工艺官局前自日本购到之织布等机器简捷易学，所织之布疋等件销售甚畅，近闻某侍郎尚拟集资添购百余架，添招工人以广流通。近有周某递禀商部自称能造新式百响抬枪，绘图贴说呈进恳请批准专利，振贝子即饬司务厅迅传周某到部听候问话。五城察院又在西城地面设立教养局，以收贫民讲习工艺。
    直隶，直省迤东一带所编草帽边各项为出口大宗，货物每年约值五百万金，近年山左仿制西式草帽销场尤盛，现直属各州县已通示民间所有编制麦边式样一律改良以畅销路。
    山东，沂州南乡煤窑皆用土法开采，每逢大雨窑底水满即当停工，窑户因此往往亏累兹有郯城县孙霭廷广文深知此毙，筹款二千两可购备煤窑机器全具出赁窑户，每月租金京钱八百千文，窑户得此利器出煤日多，而机器主亦每月得有赁价，可谓一举而交益矣。兰山县赵清渠前在上海充当机器局工役，曾制三榨豆油机器颇为获利，今复仿造自行车一辆试演数次，每点钟能行八十里。沂州府属各山多产石板，加工制造可作印书之用，近闻省城广济公司已有人前往采办。
    河南，河南工艺善堂近已查得惠州之砂可制玻璃岁由日商运去者不少，又湖北纺纱局所出之纱洁白坚韧可织笠衫及线袜，现已将两项购运回堂，俟聘得教员即行试办，其余亦当陆续推广，又广府工艺厂所出绉布毛巾柳条布三项均有进步而尤以所制{滕}床{滕}椅为最精。马太守希援纠集同乡於河南之彰德府集股创设纺纱公司，已赴申购办机器。外属所办工艺所惟尉氏程令捐廉设局招募名匠教导各种工艺已有成效，近将花布毛巾洋皂呈验甚邀宪眷。偃城县有罪犯习艺所设已多时，中有一犯所造棕刷棕帚等其式颇新，近该县将其所造呈诸省城工艺局该局总办大为赞美。
    江苏，苏州工艺局已於五月间开工艺徒有一百五十人，其年岁自十三四岁至三十左右，所习诸艺以土法者如绉纱累丝摹本缎漳绒绒球，常熟杜布洒绣补子染色以外国法者，如毛巾宁波布（即以日本木机所织者）裁缝机器照相洋肥皂卷香烟，以半年或一年卒业，卒业后或出外自行谋生或在厂充当教习均听自便。江宁工艺局自癸卯年筹提铜元余利置办机器招集工人教习精粗手艺，迄今已逾一载，惟所制造者不过蓝白布缎带木器等件，均系本省旧有之土货，惟毛手巾一项略仿外洋，前江督魏制军特饬该局设法推广，以能仿造洋货及他省土货为目的，虑其经费不足再饬铜元局宽拨蠃余款项以助扩充工艺之资。张季直殿撰在通州所制食物品及洋烛面等物均好食物{艹果}品野味均仿罐诘法颇新鲜可口，并有突过东西洋所来者已於江宁城南开设分运所，专售通州所制各物，并拟兴办电气灯云。
    安徽，皖绅陈润宁太史已於上海购办织布机器十架来芜先行试办。
    浙江，浙省创兴工艺厂自派商务总董高绅子衡为总理后，已与司道各宪一再筹商，又与善堂总董樊介轩翰讲会议准拨积存公款为厂本照章支息，当在城北觅定厂基复由高绅赴沪延夙精工艺之粤商罗君来杭督理厂事，以专责成其章程大略，闻拟援照鄂省成法办理。商务局委员俞蔚亭氏集股创办同源织布局，已购得东瀛木质织机五十架建屋试办，延有教习招雇女工授以工作之法，每日给银二角半，如有成效再行设法推广云。松阳县叶大令咏霓捐廉创设工艺局所有窃贼棍徒及到配军流人犯概令入局教导工作，责成捕厅经理其事，拟具章程刻已通禀立案。
    湖北，承租布纱丝麻四局邓商禀请添配{艹麻}局机器，约价二十余万两，如照十九条合同官商各半添购商力实有未逮此项机器请全拨官款购置以舒商力等情，经督宪批准全拨官款添购作为官本，此项即在银圆局盈余项下及盐道要政加价项下各拨十万，共二十万两交邓商妥速赴日购办。武昌望山门外新设玻璃厂局面宽大刻虽动工，惟所置大小炉一时尚难告竣，现已将各种沙质小炉试验以备竣工时即可制造。
    四川，四川通省劝工局总办臬司冯廉访成绵道沈幼南观察，现通饬各属举办劝工迁善所推广艺事，将来派员调查即以办法之优劣觇政绩之贤否。工务学堂教习王君新造碾米几器呈请试验，已由商局出示保护准予专利三年。武弁尹某造有机器炉一具，形类轮船中置铜壶能造花露，并可化镀金银，且省薪炭如常炉用炭百斤者，该炉只须四十余斤，现已禀呈劝工局试验。劝工局近添建房屋二百余间，每夜教授学徒略如小学堂之程式，又另选斑等生徒数十人授以英文算学。有刘君开芹等以泰西各国造纸法多以无用废物旧纸炼化而成，川省残书旧纸不可腾计，拟用法涤去墨迹制成佳褚可获大利，现禀奉商务总局批准试办。保宁陈君思舜造有新式机器不用人工仿织洋缎，并能提花闻已绘图具禀商局立案。叙州属境土人喜种甘蔗，熬糖其利为全川之冠，前有人议用蔗杆搀用布渣造纸，近已集股购买机器。巴县杨海珊茂才近租德商牌在黄沙碛开设火柴厂。金堂县属出产樟构近有人向商局禀请在该县设厂制造樟脑构料皮纸，闻已批准并示谕该县农民广为种植。
    广东，广东河南近有圬者木匠石匠及油漆工人联络一[A064]工会，每人集资三员以为开办经费，其宗旨在求工艺之进步，每年将行中所作工艺互较工拙以图改良，俟有成效然后陆续推广，闻此会创设之由实因日前有某匠到长寿寺听演说，乃略知今日时局之危急，与东西各国商战胜败之原因，故汲汲有是举云。述善堂绅董倡议集股设立工艺厂，每股五元拟暂收二万股先行试办，俟办有成效增收至二十万股力图扩充，近已缮就章程赴督辕禀请立案。谢绅已源近拟创设工艺善堂振兴工艺以挽外溢之利权，现已草定章程二十五条集股兴办，暂以河南海幢寺为开办之所，其最特色者堂中总理凡儒教佛教道教耶教天主教中人皆有之，谢君之意盖欲借此以破除教界而弭教案之祸云。
    广西，广西工艺厂两所一在桂林一在梧州，现桂林总厂织出新式花席一百余种，文彩可爱又仿制西式{滕}椅及土布等物美价廉销场甚旺，惟匠徒无多赶制不及，已由该厂委员禀请添聘工师续招学徒扩充一切。
    ●第十期・交通
    ◎论粤汉铁路权之转移（录七月二十二日时报）
    十年以来列强以铁路政策亡中国，路权所及之地即政权所及之地，稍有识者能知之能言之矣，以此之故铁路问题非惟各国对於中国第一大问题，且为各国互相交涉争权竞势之第一大问题。
    有间接从经济上图我者，英美等国是也，有真接从政治上图我者，俄法等国是也。两者目的不同而皆以铁路政策为手段，两者结果皆不利於中国，而俄法所挟持者尤咄咄逼人，俄法之外交政略盖不可思议，彼惧夫直接交涉往往招他国之忌也，故别有其间接者傀儡者谁欤，则比利时也。
    拉丁民族之所建国其在今日犹带活泼气者，惟法兰西与比利时，比与法之感情人种的也，而俄与法之感情又政略的也，故俄法比三国相狼狈有三位一体之观，知此然后列强在中国铁路政策之大势可得而论也。
    闻者疑吾言乎，试观比利时公司承办芦汉铁路，而其集资权管理权全在巴黎华俄银行支店，何以必由华俄银行其策源自俄国来也，何以必在巴黎支店，其财源自法国来也，故凡遇比国与中国之交涉皆以俄法之交涉视之，盖不为过。
    俄国以西伯利亚铁路满洲铁路谋中国，尽人知之虽然俄国之志断不止此，彼当芦汉铁路契约之既定也，中国方以自力办榆营铁路，（自山海关至营口）款不继而俄人遂出而揽之，此光绪二十四年五六月间事也，彼得此路后则其纵贯铁路，由圣彼得至营口，由营口至北京，由北京至汉口，皆其势力范围血脉贯注之效力不可思议也，英国惮其然也，故出死力以争之，戊戌夏秋间英俄为此几断国交，此当为我国民所犹记忆也，榆营铁路之卒用英国资本也，实俄人痛心疾首刻不能忘者也。
    俄虽失之於榆营，旋欲再行之於蒙古，西伯利之路歧一线至张家口，以接我内地此其近数年来所布画也，而彼路又必以芦汉为接续线，其臂指之运用乃灵，又俄人所虑之至熟者也，於是乎遂有买收山西铁路之事。
    法人以安南龙州铁路图中国，又尽人知之。虽然法人之志亦断不止此，彼欲与其所投资本之芦汉铁路相接以保俄法势力之权衡，是其素志也。於是乎遂有买收粤汉铁路之事，此两事者俄法所常目在之者也，然俄法自为之动天下之耳目也，故一以委诸其所傀儡之比利时，买收粤汉铁路起於光绪二十六七年间，而其成功而发表之也，实在去冬盖比国人复利用得一美国人名何域提者，为第二之傀儡，买收粤汉股分之过半，今之为粤汉铁路公司新总办者何域提也，现在与吾政府及湘粤之民为种种困难之交涉者，比利时之主动也，而立乎其后者又俄法也。（此事始末详见新民丛报第三年第三号）异哉异哉。
    兹事之警未已曾几何时，而七月十一日北京电报复有福公司将山西铁路权以一千三百万两转售於比利时之事，异哉痛哉。
    彼之买收此两铁路权其目的何在乎，俄人既不得志於满洲，则马首一转以全力注於蒙古，此稍明时局者所能知也，山西粤汉两铁路之权既入於彼手，则蒙古铁路北接西伯利线，而南抵山西边境，然后由山西线接至正定，由正定接至汉口，由汉口接至广州，由广州接至钦州，由钦州接至龙州，由龙州接至安南东京，然后直贯欧亚之一最大铁路，今为俄法比同盟国之资本所左右，有常山阵蛇首尾相应之妙用，吾观於此而不禁叹俄法用心之深密手段之巧黠，举动之敏鸷，至於如此其极也。
    山西铁路之转售以疾雷不及掩耳之势，忽尔发现其前此之密勿交涉如何，非局外所能深详，但其事之真确殆可无疑也，顾吾所最不解者，则前此山西商务局与福公司所定合同，原以华人主权借款办事矿，六十年内偿款收还虽其内容实权全在福公司，而外面名义上犹曰吾华官商所借也，今不及数年而遂由福公司专卖与比利时，然则此权者比人得之於福公司之手乎，抑得之於商务局之手乎，将来商务局直与比利时公司交涉乎，抑仍间接由福公司与彼交涉乎，使商务局如於期限以前能有力还福公司之借款也，则比利时果肯依福公司原定契约还我中国乎，凡此诸觜铪醺鹬问题绵相缘而起，恐不徒如今日粤汉铁路交涉之狼狈而已，呜呼谁为厉阶而至於此。
    山西路矿权之原动力某氏，尝特引商力以御兵力之说，谓借洋债以办路矿，为救中国一奇策，（见癸卯年中外日报十月初六日附张）其说甚办，今者睹山西路权转移之异状，将谓之何将谓之何。抑吾因此二事而更生一异感焉，粤汉铁路公司之发起者美国人也，山西福公司之发起者英国人也，彼其非有欲争权利於中国之心，则自始不必为此汲汲明也，既已发起矣，既已获得矣，而何以比利时以小小伎俩遂能取而代之，笠嘤捎⒚乐经营此者，以私人资格而俄法比之经营此者以政府资格耶，彼则事权分而易流动，此则事权集而有定趋，处心积虑以谋之靡不济矣，由此观之他日继起者又岂惟此两路而已，帝国主义之盛行不得不还而趋重於中央集权，即此亦可以观世变矣乎。
    ◎商部奏请饬铁路大臣将历办情形报部摺
    窃维铁路矿务泰西以致富强中国自开办迄今，历有年所尚未大著成效，臣等自去年奉命接管矿务铁路总局事宜以来，夙夜兢兢时惧未能称职，惟有钩稽成案博访各处路矿情形以期有利与兴有弊与革，其最要者莫如使铁路总公司早一日清偿路款，即中国早一日收回路权，乃查矿路总局移交旧卷大概因变缺佚不全，而各铁路公司於迩年办理情形如已造之路若干里，已勘之路若干里，凡工程起止与所占之为官地为民地及购地价值行车脚价，接收借款付息数目日期各项出入用费暨所用工程司共有若干员是否如约筑造，华洋员役人数薪工职业等项均无案可稽，臣部曾於上年十一月间按照奏定铁路章程印订铁路表谱格式咨行管理铁路大臣请饬填报，并请将原奏摺片及一切图说章程合同随表抄送，去后至今未据填抄到部，在各公司或因抄件繁多一时未能齐备，或因各路多有洋款在内，由工程司经手翻译稽核头绪纷繁未易截清造报，但查各处铁路合同多载明中国总公司有稽查出入极大之权，且有外洋陆续用出各帐按三个月造送中国总公司查核各等语，是洋员经手款项在彼本应按期造报，在我更有权稽核，况兴工用人两项原系督办大臣专责，果使实力督催何难克期咨报，目前关内外芦汉萍醴泽道各铁路次第行车兴筑均未据逐年咨报他如正太沪宁滇越各路均已订立合同，现在已否购地开工亦未报部有案，设再历数年或推及他处亦复如是，诚如矿路总局前奏所称国家予公司以莫大利益，而公司视国家漠不相关，所谓开铁路以拓富强者安在也，相应请旨饬下管理铁路大臣等先将近年造路之起止款项之出入工程司与华洋员役之人数薪工职业造具简明图册克日报部，以后仍按季咨报庶便逐节清厘，至臣部前发之表谱格式每届年底应详细汇填抄送，俾臣部通盘稽核，遇有应行管理之处亦更有藉手，如蒙俞允即由臣部咨行该管铁路大臣等钦遵办理谨奏。
    ◎顺天府尹沈奏请饬下直督借款修路片
    再西国政治商务以道路之始基，道路既治而后巡警卫生次第兴办，生机以畅物产以饶，左氏司空以时平易道路孔子美蒲治单子决陈亡，无论复古变法前圣西哲均不敢以为缓图也，查各国通商从无给予租界之事，因我道路不修故外人得以藉口筹费修路兼设巡捕，而治外之法权遂以旁落，今通商码头均设会审，则中国人与中国人词讼亦归其判断，其实捕捐铺捐车捐何一不出之中国人同一输捐也，我失其政使食毛践土之民转有寄食托居之苦，喧宾夺主人扼咽喉我据心腹气息不便，俯仰由人兹商约有京城撤兵之后辟为通商场一条是向之所以待津沪者亦将以施之，京城现交民巷已成洋界，彼又自做马路若我不兴修彼必推广扩一马路，即设一巡警，则直谓之蚕食鲸吞可也，辇毂之下使人司其管钥其窒碍岂各码头之比，此其有关於交涉者也，西国街道沟渠市政各有专司安插贫民，以免流为盗贼扫除污秽，以免蕴成疠疫此皆於居民有迫切之关系，朝夕起居不可须臾无者居民因陋就简，而当官者亦以为末节而不加意而不知吏治之要无过於此者，夫道路平坦一日可办三日之事，夏秋泥潦堂司各官车殆马樾紊窬惚殖悄谙息阻绝刻晷趋公有画诺，而无论思则接遇宾客又安望其折冲樽俎，各国使馆电报电话瞬息可达，而我由各署以达内廷雨阻滞往返商榷动辄经旬警急之事或有限时刻待报者，因此草率误事亦复不少，警察无驻宿之班房，当道有碍行之列肆是官司之禁令已不行於市廛，又安能稽客馆之出入乎，奸商莠民只求便其私图而不复衷诸公理梗令闹捐层见叠出，然亦官不以取之於民者用之於民，故不相信至於如此也，此其有关於吏治者也，昔岁朝廷一新观听特旨派肃亲王善耆督办其事於今逾年，所以不能刻期赴工者由於人情尚不免疑忌，而款项亦不免支绌耳，办事苦心欲成一段再做一段，其难其慎煞费踌躇，不知筑路之费尚易养路之费最难，若不一气呵成则此段未成彼段已毁，民未见利安肯输捐且筹款监工头绪纷繁，凡有地方之责者皆应通力合作，不应使贤王空拳孤立独为其难，拟请旨饬下五城街道御史，并地方各官随同肃亲王善耆将应修干路支路之必不可缓者先行绘图估工，再令分段插标刻日竣事，并如何设立巡警房以资保卫，设立工程局购置各项器用以资修补添盖篷厂聚列摊肆以免阻碍，应需之款除户部已拨之二十万外，应饬直隶总督先向银行借款垫发，一面由各省督抚无论何款每省先垫解四万两，官商合筹准照昭信股票核奖，其有不愿得奖者路成之后由所收之房捐车捐清还本息，京师户口倍於各码头，商旅辐辏道路一平地价腾涌，断不致有捐数不旺借款虚悬之理，天津金陵武昌马路业已四通八达，不闻报销部款一文况都会之临上都而觏万国者，非各督抚所应共任其责者耶，微臣职司地方为交涉吏治维持主观起见理合附片具陈谨奏。
    ●第十期・宗教
    ◎论永弭教案之政策（录甲辰十七号外交报）
    吾谓外国之大愚不灵者有一类人焉，在中国之法神父是矣，而我国之大愚不灵者又有一类人焉，中国之办教案者是矣，奚以明其然也，宗教之旨分世间出世间两大端，而耶稣则主张出世法，四福音纪教主言论，无谈及国政者，而於惩忿窒欲见兢兢三致意焉，使基督如在而传教於中国，吾知其必不干预词讼，必不凌驾一切，必不勒索赔款矣，而乃今之法神甫有教徒之名，而违教主之诫颇闻有出门而以枪队护从者，有在堂私设公案者，有以种种刻薄之法凌辱中国官吏者，有以少报多滥索偿款者，容纵教民犹其普通之习焉，此种神甫背教若是，名曰救灵吾恐神甫之灵先有不获救之理矣，其究也积愤於民，不可复遏事刂刃其腹以泄厥忿，而神甫之身亦为之死矣，是神甫者进不能合教中之要忄旨，退不能保肉体之受用，进退失据一无所得，而徒为仇视天主教之人，多一扩张权力之时机耳，其尤可笑者军人为国家之光荣牺牲其身涂於原野，国家固因此而获利益，已身亦因此而享名誉，故战死之人亦非徒为牺牲一无所得者，惟神甫之死正足以证其平日所为之不善，是牺牲肉体之外又牺牲名誉焉，可谓酷矣，不宁惟是以此无所不用其牺牲之人，则彼之受其贡献者宜如何之哀痛感激，视为己国有一无二之友，而出死力以拥护之，谁曰不宜而乃今之法政府其号於中国，则曰吾为天主教之护法，其号於本国则曰吾方且禁绝国中之教会学堂，而与罗马教皇告绝，异哉神甫非牺牲一切以报知己，乃牺牲一切以快仇敌也，吾窃为之不解矣。然而神甫不之觉也，施施然挟其非驴非马之势，招棍徒欺良懦，蔑官吏侮国律，殖财产恋权势，若惟恐其死之不速者，是真所谓其愚不可及矣，虽然天下事既有卖者若无买者则其局不成，今日之局既有法政府之出卖神甫，而适有我政府之收买神甫，而后千支万条之教案起焉，故我政府者愚之母也，按教皇虽无土地，而规制如一国欧美各国皆派大使於其廷，而教皇亦有使臣分驻各国，中国若有教案何不可自行直接於教皇，而必与法国交涉，教皇无土地则无所谓殖民，无军队则无所强迫，与之交涉纯乎论事之是非而已，无外交之政策羼杂其间，较之与法国交涉其难易不可以道里计，此在平时早宜设法改良，而皆因循不果今者法政府忽与教皇大哄，法政府与天主教会有不能两立之事，此天与我以拔本塞源之机也，窃谓我政府於此时机当一方而谢绝法人，谓贵国既与教会绝交则此后关於教会之事不便渎陈贵国云云。法人虽横将以何词对我，一方面请於教皇请其派专使於中国，以代理一切教务，教皇当此未有不乐从者。如此则在中国之天主教神甫欲为神甫，则不能归法国保护，欲归法国保护则当与教会告绝，於教会与法国之间必不能以一身兼之，则其非分之权力可一旦消归於乌有，神甫既无权力则教民无所凭藉，教民无所凭藉则民教可以平权，而教案可以永绝矣，此所为战胜於庙堂也，夫我国之病教案已达乎极点，自上至下日皇皇焉思所以弭教案之方，而迄不可得，今何幸而忽有此一隙，为我国改良教务之机时乎时乎不再来矣，而乃今之政府於此等真正之机械漠然不察，但日以严厉之手腕恫吓国民，使之重足而立，侧目而视江西湖北之教案迭出，乃日受与教为仇之法人之诟责，何其愚之至此哉，吾谓事会之来今不可再失矣。
    ◎论教案之由来上（录八月十三日中外日报）
    中国近年以来上自政府下至州县，兢兢然日惧其有而不能必其无有者教案也，各国近年以来视眈欲逐，所藉以於中国土宇之内，扩张其势力而不虑其不得志者亦教案也。近者江西新昌有杀毙教民二人之案，法总领事日以电报公文诘问江西巡抚辞气颇厉，刻下办理之法尚未可知，而湖北利川教案又见告矣，闻被杀者监督一人神甫一人，教民二人被拘者神甫一人，教堂被焚者三所，虽详情若何尚未能悬揣，而其不免於酿成交涉重案，则固可逆知也，按自庚子以来惩治闹教之案不为不严，除拳匪一案外湖南辰州一案武弁正法者一名，斩监候者一名，永革者二名，文员永戌者二名，其垂戒可谓极严，然而自此以后教案仍无岁无之，外人以保护责政府，政府以保护责州县，宜若可相安无事，而其祸卒未尝少弭，且更有甚焉，则以徒张皇於文告之间，而未得正本清源之道也，盖教案所以日多之故，其初实由内政不修吏治日疲，凡词讼之失中捐税之苛累，胥役之骚扰皆足使小民不能堪命，而惟入教者可以恃神甫主教之力，以与官相抵制，於是入教者遂多，既而入教者既多，且有所恃而无恐，而流品率不尽纯正，即不能与教外之民相安无事，积忿既久遂酿厉阶，仓卒角发莫之能御，於是遂有教案，然其初办理之法不过戮犯赔款而已，自胶州一役至於割让要地，拳匪一役几於宗社为墟，於是朝廷不得不严惩闹教之人，养痈贻患之官吏以杜后患而弭外衅，此诚不得已之策也，而自不入教者视之，则以为此必非朝廷之本意，特由外人逼迫使然，是入教者得保护之益不入教者若不在覆载之列也，於是由畏惧之心积而成仇恨之心，又自入教者视之则又以一经入教即可得种种利益，如是虽皇帝亦无如我何，大有一人跳踉万夫辟易之概，於是以依赖之心积而成狂恣之心，二者相合如冰与炭之必不相容，薪与火之有角即发，而教案殆将与中国相终始矣，此所以政府与疆吏日日惧有教案，而教案卒不免也，其尤谬者则不究其端不询其末，日以保护二字督责州县，不知今之州县无论何等出身而条约章程皆不谙晓，则於平时绸缪之策与夫临事消弭之方皆不能预为讲求，是无保护之本领也，今之州县等於古之诸侯，兵刑钱谷无所不统，精神既有所不及照料复有所难周，即骤询以本管之内共有教堂若干所，教士若干名，教民若干人，恐仓卒亦不能具对，更何暇言保护，而且职任既太繁权柄复又太轻，即有能者亦苦於无所凭藉，以展布其政策是无保护之能力也，不得已而求苟安旦夕之策，於是无论何事率以袒教抑民为宗旨，以期一日之安不知愈袒教民而教民之势愈横，俞抑平民而平民仇教之心乃益深，是无保护之法术也，且州县一人而已，而教士教民则何限，仇教之人更何限，安能一一立於其旁而为之护卫为之弹压，此所以日言保护而终於无效也，今新昌利川二教案或未必尽由於此，而教案之由来则固不越此数端矣，窃谓今日中国所惧在於外患，而外患之来必自内忧始，内忧之来必由内政不修始，朝廷诚为整顿内政计，必当先从州县下手，实宜严其选择重其权俩，分其职任必使其人之精神才力余於所办之事，既无竭蹶之虞复无丛脞之患，而后应兴之利无不兴，应除之弊无不除必使四境之内凡所为匡直而畏翼之者，无不悉合乎程度，平时之布置既周斯仓卒之衅端自少，此不仅为弭教案计也，而闹教之祸终可渐少，否则民教之不和利益之不相等已成积重难返之势，而犹以保护二字责诸权力不完全之州县，是犹扬汤以止沸抱薪而救火也。
    ◎论教案之由来下
    道光二十三年通商以来教案问题遂为中国前途第五大事，六十年间凡有与西洋交涉之事，割地赔款莫不因之，夫宗教者大盛於十世纪之前，后至十九世纪而衰，至二十世纪而能力将尽，乃在西方则其势日衰，而在东方则其势日盛，非天地可怪之事哉，虽然我中国之教案问题与他国异，非宗教上之问题，乃政治上之问题也，非内治上之问题乃外交上之问题也，既为外交上之问题而至今日外交日亟时，教案因之愈嗫亦固其所，[A064]犹太教之来在汉时，今河南挑筋教是也，基督教之来在唐时，今景教流行中国碑是也，罗马教耶稣会之来在明时，今在中国之天主是也，犹太教之来最古亦最无可考，景教在唐时其琐事绝未为唐人所言及，其无影响可知，因唐人於佛教最为精博，景教无可与争遂不绌而绌，罗马教在明时则大为社会所欢迎，因明人於学问最空疏，律历诸学几至废绝，得天主教人而见所未见，闻所未闻遂因其艺而信其道，及至本朝则神甫且参密勿，国家之大政策为众神甫所献替者甚多，至雍正朝而微自此以上之西教，其中国或行或不行，均专属乎宗教与政治无涉，而社会亦未尝有所大不便，自道光以后传教载入条约，而宗教始与政治相连而滔天之祸从此始矣，寻教案之成千因万缘而得之，则必以六端为质干。一各国政府虽不信教，而常乐保护其传教人以为扩充权力之地也，二各处神甫非必甚信其教民，而必以招纳棍徒干预词讼为招徕也，三各处教民亦非真有见於其教，而徒以教堂为词讼之保险行也，四各地平民亦非有所深仇夙忿於教民，但因教民之有恃无恐，置身於法律之外，而使己吃亏也。五各地地方官亦非真有恶於其民也，实以朝廷保教之谕言之至切，欲求名位之长保必得神甫之允可，欲得神甫之允可必需教民之愉快，欲博教之愉快必需平民之受亏也。六朝廷亦非不知民教之不相平也，但以畏兵队之故不得不畏驻使，髯な怪故不得不畏神甫，畏神甫之故不得不畏教民，畏教民之故不得不重压官吏也。此六因者还相为宫，而成为今日之局质而言之则不过中国之兵力不及外国之兵力耳，何宗教之有何条约之有，今我政府不致力於本原之地，徒日下严旨於地方官，责以连络神甫保护教民，夫庚子以后之地方官朝廷岂犹虑其仇教耶，朝廷责以连络神甫则彼至於请安叩头大人卑职，朝廷责以保护教民则彼至於与己之舆台皂隶分庭抗礼，其分际已无以复加矣，民见官之如此也，知诉之必不见理，於是从而自为之其初一二之小笔均为官所锄灭，及其勃发而不可制，则大祸以起然而神甫死矣，教民戮矣闹事者偿命矣，官吏获谴矣，朝廷出钱矣，而彼掀髯以为得计者，则在外人之政府也。
    ◎浙江巡抚聂奏结宁海教案摺
    窃查浙江宁海县革生王锡彤聚众焚毁教堂杀害教士教民一案，臣业将与法兵官订款暨保护不力，各员先后电摺奏陈参办，钦遵谕旨督饬僚属严拿首要竭力磋商甫於本年四月初旬签押议结，兹据调派浙省洋务丁忧安徽候补道许鼎霖会同新授两浙盐运使，前任宁绍台道惠森将办理议结各情形禀请察核前来，溯查此案衅由宁海大里村教民王品松争轮管祭田，其胞叔王廷锡斥其既不祀祖，即不应管此项田亩，该教民夫妇自知理屈捏词耸恿华教土朱国光出头干预，请县拿究王锡彤，闻之不平倡言仇教塑佛匠即陈可三又名包良干等攘臂相助，遂於八月初六十二两日将王品松夫妇杀毙，和者益众十三日焚毁城内凤潭两教堂，杀毙华教士朱国光教民罗仁寿李和中竺时香，及不在教之胡建寅张礼元等，一时人情汹汹附近城乡各教民店铺家属多被焚抢，迨至退回大里村巢穴业已聚众数千冀图负抗拒白岩寺匪僧礼释复敢就近结党为之声援，臣甫经受任饬调防练各军文武印委分头弹压保护，严饬台防统领记名总兵王立堂督同剿捕攻入匪巢格毙匪僧礼释悍匪周秀贵小王并不识姓名，各匪追擒匪犯二十余名，内有王锡彤股匪叶崇涓，即明秀董麟有赵玉兰暨祀释夥匪王树和章高成等五名情节较重，经台州府知府徐承礼讯明供认，或系执旗指挥或系进城焚抢属实各予正法枭示以寒匪胆，一面解散胁从悬赏购缉，先后拿获要犯塑佛匠即陈阿三，及王锡彤之子王幼生竺兴观李伴金，竺才金，王廷锡，{圭}三元等法主教赵保禄因办理认真颇知感激，臣即檄令许鼎霖带同丁忧，安徽候补知县汪承祖驰赴宁波会同前宁绍台道惠森，与赵保禄开诚布公相机商办此案，初则法兵轮赴甬意存恫吓，继则要挟多端开报失单索赔，至三十六七万之巨，颇难措手臣先将缉匪保教分所应为诸事无不尽力为之，使无所藉口然后再令许鼎霖派汪委承祖亲赴宁海会同副主教田法服按照失单逐款清查，持其所短据理力争，许鼎霖才优识裕熟悉交涉复能不辞劳怨，因应咸宜自二月开议赴沪赴甬屡翻屡议，臣节据禀电随时指授机宜相持三月之久始能定议，计被焚教堂两处被抢教民二百八十余家，被杀华教士一名，教民五名统计赔偿抚恤银十万两，臣察看情形委已唇焦舌敝无可再减，当饬该道等与赵保禄签押议结，现在宁海地方已一律安静，在逃首犯王锡彤仍勒限饬拿务获惩办，禁押各犯亦经派委会同地方官讯办，容俟核定情罪轻重再与应惩文武各员另摺续奏，窃维民教之衅大抵始於词讼袒教，则民怒袒民则教哗，地方官听断稍有不平动辄酿成巨祸，要挟即因之而起，是案王品松因田争执事甚细微排解本极易易，一经控究王锡彤等逞忿焚抢酿成交涉巨案，办理遂诸多棘手，幸赖驻京法使驻沪法总领事力顾邦交友谊，电令主教酌让始得和平议结，虽例以浙省前办各教案已觉挽回不少，而动兵剿办地方元气已伤，赔恤十万所费亦复不细，与其事后补苴诚不如先事预防臣已饬许鼎霖查照条约成案妥拟善后办法，晓谕周知俾得诸有遵守，一面通饬在任候补同通州县各员平日讲求约章研究交涉公牍，俟二三月后命题扃试庶几心目腥唬临时不至茫无头绪，似亦标本兼治之计也谨奏。
    ◎直隶总督袁奏申明公约未定以前拳团民教寻仇各案一律免究片
    再查庚子夏间拳团蜂起，遍地如毛始而拳团屠戮教民继而拳团互相仇杀，终而教民搜诛拳团一家数十命或十余命或数命之案到处皆有，其波及良善者亦不知凡几，地方官当时既禁无可禁事后又办不胜办，迨二十七年夏间前督臣李鸿章以公约既定筹办善后，而乘乱戕杀之案异常棘手，拟按律惩治，而民教两途莫可究诘群匪啸聚势成负，因念大乱之余宜有更始之令，遂通行晓谕凡有乱时相仇各案概予完结不准寻仇报复，冀可解散党类各安反侧，迨臣抵任后仇杀案件仍未全息，而因案牵涉之草泽专以抢劫为生者实繁有徒百十成群渐同流寇，臣复申明前饬并饬营吏严密防查，择其凶悍素著者缉获惩办数逾千百，并严禁报复分收私械经营年余地方始就安谧，现又事越数年自宜不追既往，予以自新若将旧案逐起翻腾转恐不肖者人人自危，从此多事近据各属禀报颇有因庚子残杀各图报复，又有昔之拳团入奉耶稣教受庇，与天主教聚众格斗伤毙人命亟应杜渐防微以弭隐患，臣恭领畿疆非不知庚子残杀沉冤至堪痛恻第案多，且钜株连大众一经查办恐已安者复为骚动，已结者复起波澜，拳团之案固难结束，而民教之案尤费周章，当此联军未退边境多事必先靖内讧何事自行扰乱可否仰恳天恩俯准，仍照前督臣李鸿章通行办法，所有公约未定以前拳团民教寻仇各案件一律免究，如有因缘缠讼者均立案不行，其业经审结之案仍照原拟办理，并由臣督饬各属严禁报复庶足以靖人心而杜乱萌，臣以畿辅大局攸关不敢缄默理合附片具陈，谨奏奉朱批著照所请钦此。
    ◎宁海教案议约
    为立议约事兹因光绪二十九年八月王锡彤在浙江台州府宁海县地方纠党焚毁天主教堂二所戕害华教士教民并焚抢索诈宁海城乡以及毗连之嵊县奉化象山各县边境等处教民房屋资财物件，现经一概全行议结，此外并无遗漏除后列条款外不得再有续控前项情事致碍以后民教平安所有议定各款开列於下，计开第一款光绪二十七年原议省垣上城合宜之处置给一十亩，今议三个月内照依原议置给，又原议定海西门内发给营地一块以充教堂善举，今议亦依原议发给该处天主堂东南两面营地计二亩五分四厘七毫九丝三忽，限六个月饬令地上盖屋，居民一律迁让所有迁让各费应由地方官酌给。第二款绍兴府会稽县天主堂因陈姓偏院结讼一案，应请抚宪派委会同地方官於此案结后商同教士亻尽三个月查案持平迅速了结。第三款严州府属闹教首犯濮振声监禁在省得轻释，王寿元麻兆兰二名应按讯供照例惩办。第四款处州府属松阳县境内票匪应请抚宪严饬地方文武会拿务获惩办，各处教堂公所亦分饬各该地方官责令绅士切实保护。第五款所有绍兴严州处州各属教案以及应缉教案罪犯应请抚宪严饬地方官按照各处教士前送仇教名单，（不过数名）缉获办理完案。第六款宁海疏防文武各官知县萧庆增哨官鲁光槐提标，中军参将周友胜，宁海营参将孙绍发前署宁海守备周瀚，应由抚宪酌定示惩照会总领事完案。第七款宁海闹教首犯王锡彤除已悬重赏购线严拿外，其董一兆胡怀智王成满黄四连陈瑞菊吕杏林周飞熊，应请抚宪严饬地方文武，限三个月内认真访拿讯办，其余各乡著匪亦须严饬地方官随时拿办。第八款鄞县宁海县已获在押各犯，应请抚宪分别轻重按律定罪，照会总领事完案。第九款朱教士国光致命可惨，应请抚宪於奏结此案后查照庚子年山西洋教士被害成案饬令地方官在城外相近山上择给坟一块，约计二亩厚礼安葬以示旌褒。第十款此次教案焚毁宁海城内天主堂一处，凤潭天主堂一处，及两处堂内毁失一切物件并抚恤朱教士国光与被杀教民家属，又抚恤被焚被抢教民二百八十余家，所失房屋资财物件以及被诈银洋等共议给库平银十万两，分作三批付清，限本年四月二十日交第一批银四万两，六月底交第二批银三万两，十一月底交第三批银三万两，各款付清议单作为废纸。第十一款此次宁海教案议结应请抚宪严饬地方官出示晓谕实力保护，并开导各乡各村房族绅耆互相儆戒言归於好，以期民教永远相安。以上十一款均系彼此妥议缮成五份，面同画押以一纸存送抚宪，一纸存省城洋务总局，一纸存宁绍台道衙门，一纸存法总领事衙门，一纸存宁波天主堂各备查核合立议约存照。光绪三十年四月初三日。
    ◎宁海教案附约
    立附议约，再光绪三十年四月初三日议结台州府宁海县教案除正案由抚宪总给偿恤各费库平银十万两，分作三批付清已另立正议约五纸分存外，兹再由宁绍台道衙门另行设法筹措库平银一万两作为此案偿恤不敷之费，除上年十二月内已付天主堂银五千两外，兹议於本年四月初八日再付银五千两作为清讫此议作废，特此再立附议存照。
    光绪三十年四月初三日
    ●第十期・小说
    神看见梅甫礼来，便立起身来道：“你好了么。”上来拉了手让他客位上坐了说道：“十几天不见清瘦到这个地步，是请那一个医生看的。”梅甫礼看他这个样子心上狠是沈吟，未及回答穆汉尔又道：“方才摸你的手是冰冷的，只怕还要避避风才好呢。”梅甫礼气他不过想道：“难道你这个样子我便不问你了么。”便气愤愤的开口道：“朋友我今朝抱病出来不是没事的，浮文请收拾罢，我且问你我不过告了几天病假你为什么要开除我起来，开除也罢了你这不老实几个字是怎样讲呢。今天须要还我一个道理。”穆汉尔道：“足下何必这个样子，有话总好说的，我与你两个人平日又没有什么仇隙，且我平常也狠看得你起，难道我要开除你不成，且我做了一个总司事你当的是文案，我还是忌你还是怕你什么呢，不过公事公办只要兄弟不是私心就要求老兄见谅了，我们以后朋友还是朋友我如若像老兄这个样子那真要闹笑话了，足下何必如此叫人家看了不大方呢。”梅甫礼听了愈加气愤道：“你这都是没用的话，谁还恋着你这碗饭不成，我只问你我不老实的是什么事，这是有关声名的岂容你随便血口喷人，我又没有中饱了什么银钱，又没有为非作歹荒弃了职任。”穆汉尔不等说完便道：“那里说得到这个话，小朋友你太过火了呀。”又低声道：“你既晓得有关声名就不该再说了，现在不过你知我知，再要是这样却真有些不便了。”梅甫礼气得发昏手足只是索索的拌个不住，便冷笑道：“我初见面便知道你是有邱壑的，那报怕不是你登的么。”穆汉尔诧异道：“怎么难得上了报么，不信有这样事，我这两天忙得发昏还是昨天的报是今天的报呢。”说罢便拿报纸翻阅了一回连连说道：“怎么好呢，难怪你要动气了。”一面说一面却出去了，停一会却见邮局内一个向来极相好的朋友走进来道：“阁下这个事真算得[C043]妄之灾了，当中总有一个缘故我们也不晓得，但是看穆汉尔的神气到待阁下狠好的，他方才还对我说致意阁下不要气闷，将来此地再住下去也不便，还要代找一个事体补报他抱歉之处哩，你且到椅子上去躺躺罢。”梅甫礼听了他这些话只是纳闷，想道：“他到底闹的什么鬼呢，这人和狐狸一般的不必替他多说了，好在真只是真假只是假，我便认个晦气罢。”便随口敷衍了几句说我也不耽搁了就走了出来，上了车子仍旧回到家里，想道：本来被人瞧不起，如今更出丑了，这个地方真真住不得的，便将所有什物收拾收拾移居到圣保罗地方去住，从此梅甫礼就不在西卡哥了，常言道春蚕到死丝方尽，梅甫礼虽是被葛丽兰气了一场，那里真个放得他下，只怕还要一日思卿十二时呢，如今却真是藉断丝也断，自己也无面目再见葛丽兰，量来葛丽兰也必定将他鄙弃到十二分，所以从前他的丑灵一天要几十次在葛丽兰身边，如今葛丽兰三个字一撇一捺都不在他。
    ●第十期・丛谈
    除疫有法，美人在飞猎滨之治喉证犹在古巴之治黄病也，古巴黄病其根在污秽与蚊虫，至飞猎滨之污秽不减古巴，传染之故则由鼠为媒介，一千八百九十九年自广东香港传至蔓延日广死者甚多，於是飞猎滨政府特颁毒鼠物饵捕鼠机械，凡猎鼠者无论生死标识某号门牌浸於药水送入医局考验，初时每百头中有疫者十八，旋增至二十三，飞猎滨人无不视为大敌，所有房屋或重行洒扫或竟付一炬，至一千九百二年而其病绝矣，尤奇者则人欲免喉证之险可以引药种之，如牛痘然，凡种者二万五千人云。
    止痛药之新发明，西国近又新发明一种止痛药，遇剖割时摄入皮管随创口深浅施灌不稍痛楚，神经机窍亦不闭塞，故能多历时刻即一钟之久亦不为害，用於喉核等症最为合宜，惟用时须以物蒙面以防赡怯，亦须絷缚其手足以防天然之举动，现伦敦各处已将此药试验，谓此后即怯弱之人剖之割之亦能任受。
    尸变由於传电，山西省城丁姓一妇新故，卧尸於床至暮未殓，俄一猫跃过尸即暴起，家人大骇急扑压之，无如其力甚大急不能倒复聚数人持被力为压之始仆，猫跃而尸起者缘猫身之电大於人，人方死电未尽散，猫之电与人之电相激遂成绝大膂力，即尸变也，中国电学不明小说家又故神其说动相怪叱，愚矣。
    学堂可贵，美国友于城有女师开一鸟语学堂，内收鹦鹉鸲鸽等鸟，用留声机器放声教之，教一语则鸟一语，既知一语又加一语，似宋处宗鸡谈过无不及，每售一鸟可得数金。
    啖人蛮谷，南非洲刚果国有食人俗，近有法人游历回国，据言该处拔痕轧骚地方，在三月间大开筵宴时烹男女三百人以供大嚼。
    奇怪人种，西部亚非利加著名探险者飞尔纳博士，近由该处携带奇怪之人一十八名归英，身甚矮小其中四人乃酋长父子夫妻，又二人则僧侣及民也。
    奇马，柏林到一奇马名恰鬯梗为俄人恶斯登所豢，此马每日由恶斯登教授各事，已历四年故极灵敏，能以足算凡加减乘除在一百以内者皆不差累黍，且能辨五音察五色，及画片上认取镑人面貌等事，尤奇者授以翦成之单简西字能拚成人名，而德国所用之各种货币更能辨别其价值多少。
    巨蛇，苏格兰之满劳士地方某夜河上来一海蛇，首巨如车两目射光，身长三四百尺每身一转波浪奔腾，气息腥秽难闻以首连击铁桥欲毁坏之，未见首伤血出如泻瀑，即作异声转身向大海而去。
    奇树，在印度深山有奇树叶蓄电甚多，以手触之重不可举，正午时候力最强，夜半则否雨时亦然，在七十英尺以内置一罗盘针，则摇动不止又一处有一奇树，号旅人树有干无枝叶生於干形如扇，长六英尺至八英尺，阔四英尺至六英尺，每一树最多者不过二十四叶，叶柄有一物与茶杯相类，常蓄冷水行人渴时以长枪刺孔接口饮之。
    善泅水者，美国最善泅水之花敷门，近在密昔昔拜河中从勒谷露斯泅至圣路易，计程六百英里，据言如用一小船装载食物尾随其后，能在海底潜行四阅月，惟遇饮食稍起片时。
    不用光线之照相法，英国诺司特哇尔与古洛斯新发明一种写真法，不用光线即可拍照，且较前法为简，若今所用玻璃及写於返光面者皆可不用。
    发明自行冰车，俄国机匠康司藤拿夫，新发明一种自行冰车，以备经过贝加尔湖之用，闻此车载重约八吨，无论水陆冰雪均可通行，冰行用四轮陆行用三轮，中贮电气多则三十马力，少则二十马力。
    特别煤质，美国典拿省烈珠酒埠有潜心格致学西人，名丹泥士能以药水和泥造成煤砖，烧之则火势甚焰不诚煤炭，而价较廉，查所用之泥随地皆有，若以此水配制则取之不竟用之无尽矣。
    ●第十一期・社说（选论附）
    ◎退化论（本社撰稿）　　　　　　　　　　　　　　　
    ☆谷音
    有客持一家言奔走海内，舌敝耳聋叫唤不醒废然独返，曰嗟乎天下事不可为矣，夫以泱泱大国峙於地球上者，积数千年其人民足迹满天下，一旦与言亡国之祸灭种之惨世且目为狂夫，而诋之为嚣讼虽然有端倪焉，是曰退化悲夫悲夫，我国自中古以来政治退化，学术退化风俗退化，而种智亦相与日下，滥觞江河匪自今始，吾独谓近今之退化尤可畏，朝廷之上或且忄曹然於理乱之大原，冒清议有所不避，进化与退化与吾不敢深论，吾徒朝夕居草野知民间事较详，榷而论之要有数端，一民人生活程度之日下也，大者远者吾姑弗论耳之所闻目之所触，与夫吾身之所交游，一年以来挟赀营贸易者殆无不丧赀，而返至以笔札为生活之徒，则又等而愈下聚十人於此，叩其经济问题大都竭蹶支离不能自保，昔日已成之局经几多辛苦扶持，至於今日者以经济故，邻於解散者屡矣，夫常人为境遇所穷，仅而得衣食或且不足，又望分其余力以支持公局，考其原因则畴昔卓卓者流，愿奋身以殉社会者察其职业，则编译者耳，教师耳新闻记者耳，初无一亩之植中人之产，质而名之是曰文丐，故其贫富缓急实与社会为转移，夫以社会之力并此区区数十人而不能遍给，则社会之财力固已不言而喻，此犹一部分之现象耳，所最异者方今生计虽艰难终未至凶荒旱潦，人人不得衣食而隐观各地情形，则大抵有不可终日遑恤我后之意，富者愈垄断贫者愈作伪，於此而语以国家思想人民公德徒见其大言无当而已矣，夫以若斯现象虽自昔已然，究不至如今之甚，此非退化之一证与，一对外思想之薄弱也，庚子大创以后奉外人如神明，牛马仆妾惟恐不当意，固无论矣美洲之虐禁非洲之苛例，要为人类所难堪，而吾国民无贫富贵贱趋之若鹜，蹈死如饴一二有心人徒以疾痛惨怛之声，呼号於数万里外，而吾人无尺寸凭藉，相与抚髀太息，莫之能救夫我民对外之历史太约可分为三级，始而玩忽继而灭裂，终而呼穹蛭崦裰脸鲮逗酏裰一途，实为鼯鼠技穷，退无可退之日，盖其初与外人相遇必曰是腥膻者何足畏，洎夫主权堕落喧宾夺坐，又不能较量彼此，徒逞其一朝之忿卤莽无识者，又从而利用之一唱十和，贻祸至不可收拾，外人遂得以囊括席卷之威，置吾民於水火草智蔹狙戏峻刑，吾民相与忍辱含垢坐以待死，充其伎俩惟数辈书生述惨毒痛苦於文字间，冀流传於万一，而我民对外之术实终於此，嗟乎不图我海外侨民乃亦退而出此一策也，不然我民之商於其地者往往挟赀数百万，而母国路矿之权方为外人所集视，朝廷之上草野之内，相与喘汗奔走谋有以抵制之，求赀本不可得徒以空言，坐失机会我民而果有进步也，则富者输财贫者效力，何事不可为又何至侧身嗟叹无托足之地哉，至若自命为志士者积数年苦学，一旦归国侥幸进身曾不闻有所建白，为国民谋丝毫之利，当其寄身域外傲睨今古抵掌论国家事，未尝不太息慷慨，指天自明推其气节，泱泱乎中国之赤子矣，顾乃一入都门俞淮成枳，其间以钻营狎游闻者实繁有徒，呜呼曾几何时退化又何其速也，又如各地学者昔曾跳踉於风气之间，人人以拿破仑自命，今亦寂然无称身心俱死，此又初料所万不能及者矣，抑吾更有说者，江浙之地处文明流域，以开通负海内重望，而无知之徒乃以一家私怨至举地方命脉之学校，而亦焚毁之斯直野蛮无人理，倾长江之水不足以洒其耻者矣，呜呼大地如尘群生如睡，我其如斯民何哉，归休乎君请与田夫野老游不复与闻天下事。
    ◎驳退化论
    主人谔谔然辞而辟之曰，是安得此不祥之言少安无躁，行且以片言破子之惑，夫事不深求其所以然之故，沾沾然守一孔之见，挟斯须客气信口谈兴衰之迹，兴会所至大言炎炎，酿海水以为酒一旦小拂意又嗒然自丧，日夕既叹於交游之前，曰天下事不可为，天下事不可为，夫估人子操一业，殷勤辛苦易升斗之粟，不幸构患难犹且谋所以改良之术，锲而弗舍士人束发受书，被二帝三王之遗教，生息长养於母国，相与谋天下之存亡，谈何容易而动以欷厶息出之，则夫子犹有蓬之心也夫，锡金毁学之案固大地之骇闻，为民族污点虽以谈天雕龙之辨不能稍为讳饰，然吾则有说以处之，夫我国民智萌芽未几，普及教育汩焉无称，蚩蚩者流原不能以过高之论求全责备，盖我民积习畏捐输如簋毒，实以提捐成例积弊滋生，民脂民膏一入捐者之手不复能问其如何销耗，是捐输之款诚不如以钱投水，则吾民之反对也固宜，虽今之学校以民间赀财养地方人物，然吾民第知向来之捐纳而已，设将来民智大开学校成积，卓然可睹吾民於以知所捐纳者竟能为地方造无穷幸福，而后爽然於学校捐赀，不啻为地方增私产，夫人非颠痫不知名物，未有举其私产而拉杂摧烧之，以供途人之掳掠者，今何时乎，徒咎吾民之野蛮鄙恶万口同声，肆其攻击曾无殷勤督厉之辞，破其狂惑不教而诛清议又何能尽信乎，抑吾又有说者锡金之民虽狂悍，未必如义和团之甚，庚辛之间论时局者方且低徊惋惜，谓塞之为野蛮排外，通之为独立精神，吾於锡金之案亦然，谓塞之则成为毁学顽民，通之亦未始非权利思想，语虽创闻然至理实存乎其中矣，此其一，至如近今学风虽宗泊无所睹，此亦事变之常无足深异，夫一年以往无老幼智愚，突蹄叫呼不可一世，议者早知其不终，而社会经此刺激人心亦相与进化，知欲谋国家大计非可以一时之叫嚣胜也，於是科学之说稍稍萌芽，其贤者人人趋於实际，而不肖者流无所附会，遂觉太清一空，不闻人迹概之退化或亦皮相之论矣，吾又有说者今人论中国民族每称其为永静性，吾则谓我民之短不在静而不动，而在善动无恒，盖我民[A13C]秀出於天然，又生长於诗书文物之邦，稍稍为外界激刺必多情而易感，易感故善动，然以国家之方针初无定向，外人势力日长方朝不谋夕，果循何道足以挽回国难，虽圣人复生未易为之断定，挂一漏万无所适从，放舟中流与波旋转，朝而工矣暮而商矣，始而兵矣继而矿矣，心与势战理与欲衡，昔为国民今为禄蠹，俯攻实学仰望科举，所谓过渡时代之变相也，今学风亦既静闷矣，吾恐未几时将复因循生厌为曩者之叫号，而后归於郑重旋起旋伏，忽扬忽抑将进将退，转虚转实所争者最后之一著耳，此其二。非美侨民虽空言无所施设，然抵制禁例之演说，非洲苛例之报告要不闻於庚辛以前，夫人第患不知痛苦耳，既深知确见於非我族类，其心必异外人文明不利於我，则民族团结之精神如疾风怒涛，不可遏抑矣，况有我二万万方里富饶之地为之故宅，四万万之同胞为之后劲哉，且路矿问题数年前无人过问，故不肖无人心者，得以发卖如意社会无一言为之督责，癸卯以还浙人首发其端，沮意商之约而皖人继之，而湘粤同人以铁道故，起而诘问外人已有收回利权之势，此又庚辛以前所必无之事也，谓之进化谁曰不宜，社会经济虽曰艰难，然今之有心人犹得而恃无恐者，赖有不动之天产未经发现耳，语曰穷则变变则通，社会果不能自存必思有以保此天然产而发明之，操权自我丝毫不容外溢，而种种事业同时并举，谓社会贫乏如今日者，吾未之信也，语有之曰饥者甘食渴者甘饮，民之憔悴亦云至矣，振刷而出之鼓舞以导之，欧美之隆反掌间事耳，嗟乎吾祖若父子若孙受国之厚恩，荣辱与俱死生与共，胼吾手胝吾足，敝吾舌绞吾脑，报国民之深恩於万一，其济国之灵也，不济则以身名殉之，殆所谓落落大丈夫矣，不然时无可为山林长往，国家治乱付之苍苍，又何贵乎吾民哉。何以见祖宗於地下哉。
    ◎论慈善事业中外之不同（录八月十二日时报）
    慈善事业之不可一日辍於天下，是固理论家之所同认者也，而施之於中国为尤切，欲救今日之中国必自改良风俗始，必自增进民德始，必自联合人群始，而是数者皆非以慈善事业诱掖而将助之，则终无以立其基楚，然而慈善之事业欧美诸国今日行之，而中国亦自古有之，且中国人所以营营於慈善事业者，其热诚或较他国人为殷，其扩充此事业之范围或较他国为尤广，顾以其收效之结果相提并论，则其影响社会乃有相背而驰者，盖西人之慈善事业皆有以裨助其文明，而中国之慈善事业乃每与文明之进步显不相容，而加以无穷之阻力证据昭然良不可讳，故近日愤世嫉俗之徒尝发为善书有害於天下之说，而其集矢於时俗所为慈善事业者尤非一端，虽然中国之慈善事业无益於社会，而有害於文明，大略如是矣，顾以平情论之则其无益也，其有害也皆其所以号称慈善者，性质悠殊而非其宗旨之谬也，必谓慈善之宗旨为谬，则彼西人之为此事业者何以又能裨助文明，是则因噎废食之谈终不可垂为定说也，窃尝以慈善之事业合中外而察之，其不同之端略有可言者，一则用心之不侔也，中国之创为慈善事业者类多由於迷信祸福之深，然西人之慈善团体亦大半沿於教会，其於因果之念要莫能免，所以异者则中国人先有一祸福之见存，而慈善之事业实缘此祸福之心而起，故其为慈善之行也，恒以祸福为本位，而慈善之事业乃不啻为此祸福之刍狗焉，其慈善心之所发者既有不同，即其慈善之实施者亦相殛醪晃士芍矣，今为设其比例譬有一公积金於此，甲欲以用之於学堂，乙欲以投之於庙会，则将乙胜焉，丙欲移之於工程，丁欲施之於塔捐，则将丁胜焉，至於提科举之费以游学，藉修志之款以藏书，虽其事无与於报施，而众情之向背尤将有以迥异，推其原理则罔不由祸福之一念以生其歧视之心，一若以某事为可避祸而得福者，又若以某事不能消灾而致详者，而其所以自为去就者乃於是卜之，则虽以解衣推食之所为而持较传芭会巫祝之行何所择哉，是慈善之本旨不西人若矣，一则志趣之不博也西人之有慈善事业，其名目至为不一，然要皆以善待同类高尚人格之二语以为用心，而视为凡人所当尽之义务，其琐琐之事姑勿具陈，而其著为美谈者则莫若英人之东伦敦善会焉，东伦敦者英国贫民之薮也，其俗之污地之陋有不待言者，乃英之世阀妇女不惮其烦，至有结为专会投身以入此贫民之窟宅而为之整理，助其治生者盖非有利益之实名誉之见，而始为之直以为人之待人固当若是而已矣，而卒使贫民绝其所以致贫之因，生计渐立教育渐进，不至为全国社会之累，则善会博爱之功也，故说者谓举英国一切之事一应之物皆不足为伦敦之花，而惟此扶助贫民之实庶足以当之，其为慈善事业抑亦伟矣，而我中国之为慈善事业者曾足以语此宏识否乎，吾恐其於善待同类高尚人格之二语未必有所会也，是慈善之怀抱又不西人若矣，一则办法之悬绝也，彼西人之以慈善待人也，匪惟衣之食之煦之嚅之而已，盖凡人之所以致此贫困者不自天灾不由鬼祸，而实人事之阙憾有以使之然也，故慈善家之用心以为不绝其贫困之由，则其贫困终莫得而扌求，而慈善之责任於是为未尽焉，夫所赖以绝其贫困之由者将何道之从，笠辔之各筹其生计，使皆有以自存而不至终於徒手待食已耳，於是愚昧者施以相当之教育，游惰者授以适用之劳工，其视中国为善者之养而亡教，予之食而不任以事者孰能持久，不问可知矣，为伦理学家之言者谓人当艰苦之余，若一听其身心腐败则必至背戾道德，其毒害且不止於一身，而终为世蠹，故必当其腐败之初加以合格之救济，则被救济者得以再立於人群，而社会上不啻多一有用之良民，则受者与者交得其益，无异环而相报也，而所谓合格之救济者匪曰饣侯粮匪曰绘帛亦惟俾之职业，进以学问而已矣，为此说者骤听之或讶，其迂远难行非如是，则终不能获澄源塞流之效，而贫困之由不可绝，则慈善之事业且无尽期，尤不若此法之较捷也，而我中国之为慈善事业者则何尝深虑及此，是条理不西人若矣，一则器量之相殊也，凡人植於天地之中侪於社会之列，圆其颅方其趾，以含生负气而栖息於此人种之间，固当一例平等视之不能以一己所居之地位对待於他人所居之地位，而有所高下轩轾於其间也，彼为慈善事业之人与就养於慈善事业之人，虽有救人与待救之分，而其为人类之种则一而已，夫尊敬人群之说或不能尽语於常人，而彼号曰慈善家者则岂有不明此意以善体之者，乃观於吾国之为善者则若有稍异此者焉，盖中国之流品本有高下之相悬，故不能去其轩轾之见，而救人者与待救者遂亦若以此而判其高下，於是磅碇与嗟来之食皆在不获免之例矣，况如第一说之所云中国之为慈善者皆先以祸福之酬报为心，而慈善之事业实为此祸福之刍狗者也，为善之本源若此，则救人者其视此待救之人无异供其求福之一物，盖与世俗徼福於鬼神之冥具品无别，其视西人之以救人为天职为义务，而其对於被救者温辞巽色，曾无自之意相逊又何如耶，此所以慈善事业虽溢於中国中，而於合人群固团体诸大端终未有受其影响者也，是风气不西人若矣，综上数者杂然举之，於其不同之源固多未尽也，以慈善事业之有裨於天下也若此，而施之今日之中国为尤切，则虽以其无意识无精神之所为亦何可过为高论以相绳，而沮其为善之初心隳其为善之盛德，虽然所贵乎慈善事业者以其有改良风俗增进道德高尚人格之厚望也，乃若所举之数说以求之不将有背道而驰之虑，而几几为阻遏进步之象乎，作者之为是篇泛论世风非有专指，惟愿闻者有则改焉。
    ◎论中国人才之自然退化（录八月二十三日警钟报）
    呜呼环视东西各国其人才之盛莫不蓬蓬勃勃，日趋於进化之机而内顾中国人才消乏已呈一自然退化之现象。
    夫吾中国之所谓人才者吾知之矣，在所闻世所传闻世皆沈溺於[A064]据词章八股之中，以升官发财为希望，以田园产业为目的，殆不知人世间有所谓社会国家事也。
    在所见世则国势日弱，疆土日促财用日匮，外人之相逼而来优胜劣败已呈显状，於是全国人才约分四等，而其等差约以年岁为之限。
    其少者受外界之激刺，瞻内象之颠危推厥原因咎在政府，由是不得不谋推倒旧府而更立一新府，血气发越横决四溢，遂起而日倡革命，此种人才约在二十岁时代，其壮者亦知旧法之不足以图存也，旧政府不足以为治也，心醉东西各国之强由於宪法之成立，於是不揣其本而齐其末，遂汲汲以谋立宪为事，此种人才约在四十左右，其老者以老成持重自命，事事必率由旧章，指谈革命者为乱党号谋立宪者为狂徒，一切新法新政均视之如仇敌，而保守其顽固之政策以为不二法门，如是者其年恒在六十左右，其尤老者位更高禄更厚，尸居余气日以保全残命为宗旨，唾骂之而不知羞悚怒之而不为动，无以名之名之曰凉血动物，如是则其年约已八十矣。
    然以上所言皆就目前之人才而分以等差也，吾特恐自今以往人群愈散时趋愈下，胥中国之人才而一无能力，则今之主张革命者不几时而主张立宪矣，立宪不成不几时而变为顽固矣，由顽固而变凉血势甚易易，甚退化若此而又若有一定经历之阶级，则可胥中国之人才而断之曰：二十而革命四十而立宪，六十而顽固，八十而成一凉血动物，呜呼以一人之身由少而壮由壮而老，所经历所变迁所成就如是如是，一人如是胥中国之人亦如是，於此而犹欲其土地之不亡，种类之不灭得乎。
    ◎论救中国之真豪杰（录八月二十日时报）
    名士才子豪杰皆美名也，而名士至晋才子至明豪杰至今日，则皆失其美名焉，此何故欤晋明往矣，可无论矣，独以今日中国国势濒危，内部之患如肉之腐烂，日见消溃外界之迫如火之煎膏日见憔悴，丁于此时天生多豪杰，风云龙虎共济时艰，此正吾所试目以望企踵以待者也，岁月荏苒不数年间英材辈出，竟能如愿以偿，发源於三岛蔓延於沪渎，花间酒座水次林边，举目皆是平等独立革命流血之言，洋洋盈耳至其见之於实行者，则其自由乃侵人之自由，损人而益己，其破坏乃推倒学堂停闭报馆，於是向之祷祀者今则望而避向之企望者，今则蹙然悲，身则患豪杰之少今则患豪杰之多矣，嗟乎岂真患豪杰之多哉，患无真豪杰耳，然则悬一格以求之必何者始为真豪杰，诚如华盛顿拿破仑克林威尔，俾斯麦克辈始谓之真豪杰乎，曰华盛顿者救美国之真豪杰，拿破仑者救法国之真豪杰，克林威尔俾斯麦克为救英德之真豪杰，然使彼等生於今日，卒然以今日之中国授之其能救与否，亦正在未定之天，何则社会情形之不同也，社会情形不同则风俗不同思想不同习惯不同嗜好不同，譬之西药初服者往往而不验，譬之西菜初食者或投箸而起廉颇入魏，思用赵卒职是之故，故吾甚望有救中国之真豪杰也，至豪杰之情状虽种种不同，然大致可分为两类，一为世界之豪杰一为一国之豪杰，二者得一国其有瘳。
    呜呼如此者乃可谓之真豪杰，吾中国有之否乎，难者曰十年以前士夫方以登龙虎榜，入凤皇池为入世之一大事，故每以三更灯火五更鸡，正是男儿立志时等语，为教科之格言当此举国梦梦之际，一二有志之士痛心时局，声言救国得不谓之豪杰乎，曰吾固谓豪杰者不拘一格以地异以时异，时至今日则断非号称有志，徒托空言而毫无实际者，所可蒙其虚名也，豪杰豪杰正目前救时之要药，殆如夏日之冰冬日之炭饥时之粮渴时之水，有之则可救无之则必不救，愿吾国之豪杰思之思之。
    ◎论近日民变之多（录八月二十六日中外日报）
    民变一事千里万缘，非久居其地目击其事，恐不能确知其原委必不能以理想决之也，然就数年以来之已事参伍而求其据，亦未尝无公例之可言，案近年民变之由来有二，一曰抗捐一曰闹教，（兵亦民也而兵变之原有一名曰噪饷噪饷，与抗捐同理。）夫曰捐曰教者皆国家所行之实事也，曰抗曰闹者皆文牍所加之恶名也，欲辩为抗为闹之为何如情，当先明为捐为教之为何如事，[A064]今之所谓捐与今之所谓教，此二事者皆我国历史之所无，古人一切政书亦无有一言及者，而此一二十年间始持以牧令至严之考绩，一切旧政除办差外其功罪均莫能与此二者相较焉，而至求二者之由来则均非民由之，而皆自上开之捐者，上之人无方略无武备，不询之民而轻启大衅为人所勒令，而乃以此取诸无辜之人者也，教者为渊〈区攴〉鱼为丛〈区攴〉爵使吾民不必信教而自奉教者也，故此二者之起致之者有三类人焉，曰政府曰督抚曰州县，二者之害受之者有一类人焉，曰民，二者之利受之者有一类人焉，曰外人，当捐之行也，一盏灯一斤肉一瓶酒无不有税，墨吏劣绅从而把持之，既以厘捐之故使百物腾贵，人困於无聊，至此再直接以税之，夫可有可不有之物，民可因其贵而不用也，若夫烟酒肉则为生人所日用之类而亦使之不可得，民始怨矣，然其怨以卖此物者尤甚，而买此物者稍次之，无他买者尚可坚忍而不买，而卖者则业为之败也，至於教祸其事尤可伤，州县所畏者督抚，督抚所畏者朝廷，朝廷所畏者外国，朝廷既畏外国则畏朝廷者自不必言，而教士者外国所保护也，教民者又教士所保护也，今日之局几几一教民即可代表一外国，以我无政府之一民而忽然遇一外国，有不受其奸淫虏掠者几何也，故此二者均以切己之怨愤而迫於极重之压力，蕴之既久无有不发，及其既发则议者不论其本而治其标，一则曰几同化外，一则曰目无三尺，若剿之惟恐不速者吾不知此王化与三尺者，固为何物平日果否持此以致力於民，而真有见於民之梗顽而不从之耶，抑亦无诸己而责诸人也，本报之为此言非谓抗捐闹教皆为应为之事，第念天下何以有此捐，何以有此教皆为政府失职之故，己实致之而又不善其所为，及一有事则以大炮从其后，此非惟天理所不容，其为谋亦已疏矣，本报深望以后朝廷於抗捐闹教为首之人，固不能不从重惩办，而於此致民抗捐闹教之官则其罪必加於办事者一等，此固非上策然亦可谓不得已而思其次者矣。
    ◎中央集权之预言（录八月二十七日中外日报）
    权者利器也，当其散於各处也，则聚之不易及其聚之一处也，则散之亦不易，然与其聚而不可复散，则竽散而未尝聚，散而未尝聚，不过无集权之利而已，而权之实力则固隐於各处而不忧其有所耗灭也，故识者慎焉若夫已集之后则不然已集而后散而崩溃随之矣，今者忽有中央集权四字，出现於此已衰已弊之老大帝国，而此老大帝国於他言不之信，而於此四字若或信之，政府信之矣，而吾党中人亦有以为然者，间尝为之深思之，此中央集权之本意，既与我国不适而此中央集权之作用亦与社会有疑，既不适於实际而又可动天下以浮言，在政府亦何所乐而用之，其义已尽本报日前之论矣，然而隐微之际本所难言，利害之先尤无定论，若固执中央集权即为中国前途至凶恶之事，必将以反对中央集权为中国前途至吉祥之事，夫非中央集权之为吉祥，则又非本报之所喻也，彼以非中央集权为吉祥者将以中央不集权，则吾民可以实行其革命逐满之谋耶，夫汉人之言逐满，与满人之言不准汉人作三品以上官，其正负相反而其程度正相同，皆同出於一种不更事之少年，欲以史书之刍狗例入事之万变耳，其事必不可行，其谋必不能遂，稍有阅历者皆知之，可决其必不吉祥也，以中央不集权则可拥各督抚以自主耶，极目神州万方一概，今之督抚谁足以当此谋者，享爰居以钟鼓吾知其必无幸矣，更可决其不吉祥也，既以非中央集权为未必有幸，岂转将以中央集权为至当不易耶，得笥肭爸所言相违反，然不患其违反者盖非中央集权，诚未见其为利，而中央集权亦有不胜其害者，言不可以一端而尽也，今使中央集权而为第二之义和团，使中央集权而为第二之海军衙门，此固可谓之害，然其害由於伪中央集权耳，而非真中央集权也，若真中央集权则其为利害也更大，盖权者利器也，一聚之后不可复散，而此主权之人即为国家之所托命，生死祸福无不随之，设此主权之人聪明寿考，得以行其所志，本报亦深知中央集权之后其局面必较胜於今日，惟其中有二弊焉，一则人生修短，本不可知设其人经营未已，而中道已殂则势将以一庸庸者代之，以据其利器其害一也。一则权之所在，即怨之所归设有人焉，为快意当前之举，则权臣去而国命随之，其害二也。此二害者吾国之历史多有之，而揆以今日情势亦深有合者，夫古之论世者於事至无可如何之处，则归之於天则夫今日之事之利害，不归之天而谁归哉。
    ◎论朝局将有变动（录九月十三日时报）
    朝廷近日注意练兵一事，其坚毅勇决为向来所无，论者或以为朝廷将认真变法，然以观他事如教育外交财政诸要政，其窳败废驰依然如故，或且加甚焉，则又何哉，窃谓於此可证政府之权之分，而朝局亦将有变动也，考练兵一事其主动之力似不在政府而在政府以外之人，而此人者其权势魄力转足驱使政府，又所建之策极契上意，故悍然以令天下而不疑，所谋之事与主谋之人皆俨然与政府不相属矣，与政府不相属而其所谋之事又必假政府之手，以令天下则政府之失位可想而知，其事既终不能与政府相离，而关系之钜头绪之繁又终不能与不谙此道者谋，递演递推因果相生，而朝局之波澜必起矣。夫中国政府固常为政党内阁之形同列虽有多人，其中必有领袖者主持一切，同列皆听命於下而公卿　之据要津者又必为此领袖或同列之私人焉，行一政策皆有徒党附和，俨如外国之政党然，特其攀附之迹不於显而於隐耳，故领袖一易前之徒党，除宗旨素同或工於谄附者外，其余多致失权，若领袖者抱特别之宗旨推排异己，而其力又足广置私人，则多取旧时朝列锄而去之，而其余亦有相从风靡之势，数百年来其事之见於私家纪载，野老遗闻者不可胜数，最近之事如翁同荣禄，即其例也，自庚子后政府乃无主权之人，虽执政之中庆邸实为领袖，然庆邸秉政本不由於特简，且其办事又无特别之宗旨，不足以显其权，於是政府之权遂滥溢旁出，而为他人所掠取矣，夫今日朝廷办事之宗旨果在何点，虽不可得而知，然朝廷既有励精图治之心则凡嘉猷嘉谟其有裨时艰者，宜为当{宀一}之所取，以朝廷办事之心与政府不办事之心不期而遇，则朝廷之於政府固已不能释然，况其徒党亦不以办事为心，则政府虽有勉力图报之忱亦必不能成一事，而此时有能办事者出其声望其才调其徒党皆远出政府上，而其办事之宗旨又最为朝廷之所乐闻，则其契合之深倚任之切，驾政府而上，夫岂待言此权力消长之机所为至今而益露也，夫办事实权向必寄之政府，今政府既放弃其权利，失位之诮已无可逃，况所办之事与平日宗旨既不相侔，则虽敷衍施行欲其上契宸衷必不可得，若是乎更易变革，必将从是而起矣，天下一事之来必具无数之因，亦必生无数之果，如欲研究此种波澜由何方面而起，及其事之为利为害尚须视所办之事宗旨若何，不得专恃理想为之推证也，惟朝局变动於时局实有攸关，中国往往愈当乱世朝局之变动愈多，则以迫於救亡而又无一定之方针，故卒至轻举妄动如唐末命相最多，明庄烈一代易相数十，其成效何若，识者皆知本馆之意固深愿朝局转移急新治绩，特其事关系颇钜万一不慎再蹈前年之覆辙，吾国前途之运命岂堪再付之儿戏哉，心所谓危不敢不告，故推测其隐曲聊著於篇，若夫练兵之宗旨中央集权之问题论者已多不崖埔病
    ◎论全国人对外之意见（录十月初四日时报）
    今日之世界由民族主义而进於民族帝国主义之时也。故觇国者必视其人民智识之高卑，社会群体之进退以定其国之强弱废兴与否，而不鳃鳃焉执一事一策以为衡，且任举何事皆将具此数者发表之现象，即现象以深求其故则国民全体之象现焉，此其事於我中国今日尤易见之，今朝廷上下所最苦者非外患乎，然外患之来非伊朝夕，其所以造成此果者大抵关乎人民智识社会群体之不足与外人抗，而因应折冲之失策尚属其余，如民族之势力果坚则对外之事政府即属无用，而有国民以监督其后亦不致贻误多方，惟国民平素一听命於政府，於政府所为从不加察，其聪明才力又不足判断其是非得失，一切漫然听之於是对外之事乃无与於国民矣，积渐既久而民族之实力又不足为政府之后援，虽有善者无从设法，於是政府之误者益误，国民之愚者益愚，甚且政府有一二合例之为，而多数国民反不能共喻，（列国外交之事多经政府独断有时国民亦莫名其妙，然此事与彼正为反比，盖一以见人才之杰出一以见民智之昏蒙耳。）起视社会之现象乃奇形怪状，横见侧出而不可思议矣，今考中国对外之意见合四万万人计之，大约可为四派，一曰混沌派，坐井观天看朱成碧，耳目蒙髂┤绱γ沃校凡内地之士农工商及全国之妇女半归此类，凡此於世界之情势固不及知，即己国之为何形状殆亦未晓，对外之思想更无自而萌芽，其胸中只有洋鬼子夷人数字，仿佛遇之梨园扮演豆棚闲话而已，其一曰奴隶，凡通商口岸之农工商中下等人皆属此派。凡此於世界之情势亻尽有未知，而大英大法大德等国名则素所谙悉，受外人之一顾则荣若迁官，奉洋东之命令有逾於忠仆，而其於本国人也则欺辱之践踏之，不复有同国同胞之谊焉。一曰傀儡派，凡全国之官多属此类，凡此者由贪财而恋位，由恋位而媚外，不必指为何事别为何人凡在外人，皆在当媚之列，既无所不用其媚则惟有听其号令以博欢心，顺其指挥以求无事而已，若知彼知己之语因物付物之方，皆非所当悉，盖遇交涉繁杂之地官吏几无丝毫主权焉。一曰清明派，凡稍开通之官及自命新党者皆是，若是者其识见不必尽卑，而学问每多不足，然於对外之事颇具热心，於是讲文明排外焉，论外交手段焉，然其说不根原於学理既不能以之实行，而此辈者往往不谙内情，又无条议措施之实力，故於对外无效力焉，然以之开通风气则善矣。凡此四者我国之人略具於此，大凡混沌派之人最多，奴隶派次之，傀儡派又次之，而清明派且不及十分之一焉，夫对外思想者民族思想之代表也，今全国之人乃以混沌奴隶为多数，其民族思想之薄弱亦复可知，何以与外人相抗尤可惧者，察吾民情形大半才出混沌，即入为奴隶而官又兼混沌与奴隶二者，是吾民之性质，将永无独立自尊之一日，即推之吾国永无独立自主之一日，夫至民智民德沈沦若此，而犹冀其振兴奋起不得谓非本馆之奢望矣，故国者民之积也，全国人民意向所趋，即其国势随之而变，今混沌之状能望其悉开通乎，奴隶之性能望其悉改易乎，有一不能吾国将无以自立，混沌傀儡则听人分割，奴隶则愿人分割而已矣，虽有一二清明之人岂能转移全国之风气，今日外患可谓亟矣，外侮可谓盛矣，试问吾国动何感情有何志意，吾不敢为国人讳恐爱国之士亦不免有外人可惧，无法抵制之想乎，若是则国民心中之倾向可见矣。夫民族思想爱国之本源也，乃全国之意见一至於此，鱼烂之叹能不悚然，愿我国民幸自省察而补救焉。
    ●第十一期・谕旨（九月十九日至十月初六日）
    旨荫生文厚著以文职用，恩临着以侍卫用，江南道监察御史著伊凌额补授，截取Р坷芍谐卤晋刑部郎中王国镛俱照例用，特旨陕西补用道姚福同著照例用，俸满湖南安化县调补湘乡县，知县顾玉成著回任分发，江苏道梁登仕，浙江道刘永滇，湖南道冯作舟，江苏知府宋康复，张景佑，山西知府傅秉鉴，浙江知府段庆熙，江苏知府张焘镛，直隶同知许常龄，浙江同知赵增恪，四川同知马师周，河南同知李端佑，江西同知崔廷润，江苏直隶州知州金蓉镜，山东直隶州知州李葆良，江西知州许凤藻，湖北知州吴勤修，江苏知州黎明，山东知州殷有济，山西知州王勋，贵州知州孙琳，直隶通判崔蕴珍，山东通判濮贤聪，湖北通判瑞珊，湖南通判汪朝宗，云南通判邹德淹，两浙盐运判边嘉隽迹江苏直隶州州同周嘉琛，奉天知县宋葆元，直隶知县雷其源，安徽知县张辉刘振超，山西知县俞安之，河南知县陆兆奎褚辉祖，陕西知县李汉源，浙江知县徐璧华，江西知县谭鸿基，湖北知县夏祖络杨其昌俱照例发往钦此。谕旨本日引见之知府用前山西解州直隶州知州沈士钅荣著发往山西，以知府补用钦此。（九月十九日）
    旨分发广东知县池仲佑，奉天知县王荷，直隶知县钱福臣，江苏知县朱振镛，方在镛，赖家祥，安徽知县曾毓骧，喻兆圆杨垲，山东知县何恩锡，山西知县宾宗瑛，张文瀚，河南知县许长桩，武培元，刘仁骏，潘祖恩，陕西知县武绍元，浙江知县郭士瑞，蔡焕熙，江西知县邵启贤杨寿春洪恩纶，涂坤贺锡蕃，福建知县王志廉，湖南知县沈秉枢，黄希仲金鸿铸张祖华，四川知县杨钟藻，王振声，广东知县孙元兰袁可群，贵州知县刘华琼俱照例发往荫生麟昌著以文员用，拟补内阁中书邓邦彦着准其补授黑龙江墨尔根城仓官员缺著拟正之喜山补授，东陵工部员外郎著润璋补授，盛京户部主事著桂香补授，户部汉字堂主事著赐恩补授，吏部司务著荣光补授，拟补盛京户部笔帖式善继庄浪城守尉衙门笔帖式丕振俱准其补授保举，陕西补用道杨崇伊著照例捐复，前顺天宛平县知县赵炳文著准其捐复原官照例用。钦此。（二十日）
    上谕此次考试闲散宗室马步箭五枝之寿彭等二十五员均著赏给三等侍卫中步箭四枝并中马箭一枝之善懋等十员均著赏给四等侍卫，其余中步箭四枝均著赏给大缎一胥银十两，中步箭三枝者均著赏给五两钦此。（二十二日）
    上谕山东巡抚著胡廷干团理，未到任以前著尚其亨暂行护理钦此。上谕两江总督著周馥署理，迅速赴任未到任以前著端方暂行署理，江苏巡抚著效曾暂行护理钦此。上谕陈夔龙奏黄河霜降安澜一摺，本年大汛期内黄河水势浩大两岸各所扫坝时有刷蛰，仰赖河神默佑抢获平稳获庆安澜实深寅著发去大藏香十枝交陈夔龙只领河神庙恭代祀谢用答神庥所有办理河工出力之河南布政使瑞良著赏给头品顶戴，开归陈许道曹福元河北道冯光元，江苏试用道袁照藜均著交部从优议叙，开封府知府石庚著赏给三品衔，余著照所议办理该部知道钦此。（二十三日）
    上谕署理两江总督江西巡抚李兴锐持躬廉正练达老成，由诸生从事戎幕擢升知府荐陟封圻历任江西广东闽浙等省均能整躬，率属勤政爱民朝廷深资倚畀，本年调署两江总督到任未及，两月遽闻溘逝惜殊深李光锐著加恩照总督例赐恤，任内处分悉予开复应得恤典该衙门查例具奏赏银一千两，治丧由江宁藩库给发灵柩回籍时沿途地方官妥为照料，该署督子孙几人著端方查明具奏候旨施恩用示笃念荩臣之意钦此。（二十四日）
    旨商卓特巴策丹汪曲彭错汪垫着补授噶布伦钦此。旨罗桑增堕甲错著补授扎什伦布扎萨克喇吗钦此。（二十五日）
    上谕马亮奏领队大臣因病恳请休致一摺锡伯营领队大臣色抱西贤著准开缺，以原品休致钦此。（二十六日）
    上谕安徽安庆府知府员缺紧要著该抚於通省知府内拣员调补，所遣员缺著恩镇补授钦此。旨希贤著赏给二等侍卫作为伊犁锡伯营领队大臣照例驰驿前往钦此。（二十七日）
    上谕湖南学政吴庆坻因病恳请开去差使一摺，吴庆坻著准其开去差使钦此。上谕江苏江安粮储道员缺著裁缺，湖北督粮道谭启补授钦此。（二十八日）
    上谕湖南学政著支恒荣去钦此。上谕十一月十六日冬至大祀天於圜邱朕亲诣行礼四从坛遣延康锡蝴铁麟黄永安各分献钦此。上谕顺天府奏请拨王恕园等处粥厂赈米一摺，所有通州王恕园等处粥厂并暖厂栖流所，清真寺回民粥厂加恩著赏给米一千五百石，以惠穷民钦此。（二十九日）
    上谕陕西陕安道员缺著张筠补授钦此。上谕陕西西安府知府员缺紧要著该无於通省知府内拣员调补，所遣员缺着刘思翥补授钦此。谕旨十月初九日初十十一日均著推班钦此。（十月初一日）
    旨江西安福县著黄尔瓯补授，山西定襄县著李盛东补授，陕西扶风县知县著谭绍裘补授，山西荣河县知县著朱琨补授，四川西充县知县著郭长年补授，浙江云和县知县著朱起胁故冢广东吴川县知县著郑受康补授，截取举人林森琳著以知县用，胡秉章著以教职用，何祖濂著以知县用，邱桂乔著以教职用，霍崇范著以知县用，贾汝П著以教职用，唐光煦著以知县用，李鸿年著以知县用，邵伯棠著以教职用，林凤韶著以知县用，杨彬着以知县用，马銮光著以知县用，顾亻基著以教职用，董涛著以教职用，葛觐著以知县用，吏部笔帖式著隆莶故冢礼科笔帖式著隆森补授，翰林院笔帖式著固瑶补授，吏部笔帖式著启贞补授，吏科笔帖式著延龄补授，荫生国栋著以文职用，溥祜著以七品笔帖式用，鸿胪寺少卿著那晋补授，截取掌山东道监察御史李灼华著照例用，年满热河办事司员刑部员外郎郑德基著以郎中用，奏留吏部七品小京官石云星准其留部，吉林三姓仓官著全毓补授，保举山东候补知县刘曰寿蒋兹陈锦琦吴镇涛，河南候补知县王元瑞，湖北候补知县李章锷俱照例用，补授直隶永清县知县余受禄著准其补授开复前黑龙江呼兰厅理事同知铭琦著准其开复原官，仍发原省照例用开复花翎运同衔在任候补直隶州，前直隶威县知县张联恩著准其开复原官升阶衔翎，仍留直隶补用开复前浙江候补知县秦国钧著准其开复原官，仍发原省照例用钦此。上谕裕德著授为大学士世续以吏部尚书为协办大学士钦此。（初三日）
    上谕成都将军著绰哈布调补清锐著补授荆州将军钦此。上谕兵部尚书著长庚补授钦此。上谕都察院左都御史著溥牟故冢未至任以前著溥良兼署钦此。上谕现在天气渐寒所有京师当差之八旗绿步各营官兵均著加恩赏给半月钱粮，以示体恤钦此。上谕现在天气渐寒所有食饷之闲散宗室觉罗人等著加恩赏给一月钱粮，其余於恩赏钱粮外有加赏半日钱粮者著照例赏给，以示体恤钦此。（初四日）
    上谕裕德著授为体仁阁大学士钦此。上谕盛京户部侍郎著廷杰兼署钦此。上谕署户部尚书赵尔巽兵部尚书长庚刑部尚书葛宝华，外务部右侍郎伍廷芳，刑部左侍郎崇勋加恩均著在紫禁城内骑马钦此。上谕内务府大臣户部右侍郎增崇加恩著在紫禁城内骑马钦此。（初五日）
    上谕春满奏领队大臣恳请休致等语，塔尔巴哈台领队大臣图瓦强阿著准其原品休致加恩赏给半俸钦此。（初六日）
    ●第十一期・时评
    ◎西藏不能设行省
    近人谋西藏善后者多有设为行省之说，而政府诸公谓藏地辽阔，且苦寒民情泻啡羯栊惺】植灰字危当派一将军镇以重兵，足以管辖等语，按政府处理西藏之事不能实行向者对於保护国之权利，反纷纷焉拟设行省，所谓治丝愈纷也，夫我国自抚定西藏以来已操有外交兵政之权力矣，所歉者不过货币而已，今因不能实行此权利外人得搀而夺之，乃欲建设行省无论其宗教语言文字之大相迳庭也，即幸而与我渐习而同化焉，然以我国行政区域之纠纷，其与新疆置省之利相去又风何哉。
    ◎主和团又将出现
    近闻彰德大名有义和团余党妖言众之事，而东阿县又有贾某者，托言王抟老师下坛令人吃斋闭门，即能避枪炮，日本报亦载其事，闻各国公使於此均甚注意，已向外务部再三诘问，虽然寻常之官固以敷衍为事者也，入而聚敛出而逢迎，且日以得免过失为幸，即使乱事已萌而官样文章不过以风闻谣传等语搪塞，又安肯作釜底抽薪计耶，呜呼俄日战事今尚未结，各国伺隙而动者日甚一日，设直隶东豫间再起拳乱，不必其如庚子之甚，吾已不审其时何如矣。
    ◎今日新党之利用新名词
    自庚子以后译事日兴，於是吾国青年各拾数种之新名词以为营私文奸之具，虑事不固率意轻举，逞其一时之兴会弃信用而不顾，苟有责之则曰冒险也，此可利用者一，学问寡陋志趣卑污不见齿於通人达士，不得已日与二三无赖四五流氓相徵逐，苟有责之则曰运动下等社会也，又曰人类平等也，此可利用者二，趁一时之风潮慷慨激烈不转瞬间颓然若丧，自居於冷血动物苟有责之，则曰手段平和也，此可利用者三，热心利禄讠舀事朝贵气节不讲，廉耻无有苟有责之，则曰运动官场也，此可利用者四，伦纪不修天性刻薄作色於父敢为忤逆，苟有责之则曰家庭革命也，此可利用者五，酣歌恒舞时谓巫风，郑乐秦声讵称同调，而彼则废弃百事日流连於剧场，以为看戏亦吾党之要事，颜不稍怍苟有责之，则曰谋戏曲之改良音乐之改良也，此可利用者六，丰衣美食大厦安居，身本贫贱乃独不行其素，偶茹小苦弃之若浼，苟有责之则曰不适於卫生也，此可利用者七，千年礼法辨别男女，今也溃是决防各思逞其兽行，文明万事均不暇及，首议结婚苟有责之，则曰婚姻自由也，此可利用者八。欺寡凌弱暴戾恣肆，利己损人恬然不愧，苟有责之则曰强权也天演优胜之公例也，此可利用者九，凡斯之类不胜枚举，吾国未有新学以前国中士夫虽黑暗虽腐败，然旧道德犹存也，即有败类要其举动，犹有顾忌自此种新名词出於是前此之顾忌讳饰而为之者，今则堂然皇然有恃无恐，是则未有新学犹有旧之可守，既有新学并此几微之旧而荡亡之矣，孰谓近来风气之有进步耶，罗兰夫人曰自由自由，天下许多罪恶假汝之名以行，呜呼可假而行者宁只自由已乎。
    ◎内地志士与上海志士之评判　
    比年以来上海新事业虽无甚可观，然自苏报风潮以后内地文人颇有受此激荡，而顽梦因以大苏，於是内地有所谓志士者，日以加多然因身受报纸新书之教育，故内地志士恒崇拜上海之所谓志士者，上海之所谓志士者因身处四通之地，闻见自广而更事亦多，积岁既久阅历亦深，则其声音笑貌自呈出一种老练之形状，而内地初开化之少年若与之较，所逊远矣顾吾恒怪吾国近来愈开通之人或开通愈早之人，其热心其道德恒远逊於彼初开化者万万，大抵初开化者其举动必力求合於文明，而对於社会必力求尽力而不已，而开通愈早者至是反淡然颓然，忘於世事甚且横暴恣肆无所忌惮，推其心事无非以为顽固者既不足以责我，彼内地初开化之少年方且崇拜吾辈之不暇，安敢有所訾议，於是举国皆可以欺矣，於是而内地青年转其崇拜之心而互相仿效矣，不久而内地之志士亦变成上海之志士矣，夫崇拜仿亻效美德也，惜吾国无英雄尤惜吾国之上海无英雄耳，不然几何不尽率全国青年而为建国之杰耶，吁可怜吁可怜。
    ◎官绅之权不及妇女
    广东大埔明达绅士前有倡破除神权改废寺庙之议，迨邑侯查大令将万寿宫诸神偶像毁去，满城妇女如丧考妣，亟思立庙专祀，乃发簿募捐顷刻集事，即於万寿宫后兴工建筑，官绅不敢过问且有某绅者以前时拟建小学堂，购买灰料甚多，现已无力兴筑，只合建庙之用请於查大令估价与之，大令即准如所请云，呜呼官欲废之绅欲废之，而彼独兴之，妇女之权力不其大乎其大也其愚也，即其所以贱而轻也。
    ◎沙夫报效学费
    广东番禺沙湾傍江乡近由绅董罗伯雅等创设寻常小学堂，始虽集款无多而绅董等极力支持，并经学务处及县令屡次实力保护，乡人为之观感奋起啧啧称善，顷闻该乡之沙夫古富邦罗潘魁等三十余人慷慨仗义，愿将自己看守沙田工食之蠃余提出七成报效学堂常年经费，该款每年约有千金，吾观於顺德之有沙田局香山之有护沙局，每年入款各五六万金，其余南番等处沙田所入亦属不赀，而绝未闻有一沙局提抽沙款以助县学经费者，不图今反得之於傍江乡之沙夫，自愿以工食启余报效学堂常费，毁家助学好义哉若人尚德哉若人，彼皇皇局绅徒知计较斗量，坐拥脂膏夫亦可以愧死矣。
    ◎毁学果竟成为风气耶
    自无锡毁学之事起四川江西旋亦有毁学之事，今则广东毁学之事又见矣，考其原因无非为抽捐而起。夫以地方之财办地方之事，文明各国莫不如是，何吾国人独昧之，虽然此固不能为愚民责也，平日困於官吏之追乎，不能一泄其怨毒，今仅乃於毁学之举以鸣其积不能平之心，彼盖以为捐一也，捐於学堂与捐於官吏均为剥肤之痛，捐於官吏於吾民为无益，则捐於学堂於吾民亦为无益可知矣，然则前之受官吏追呼而不得一逞者，以力不敌也，今则易官吏为绅士，则以吾侪之力与绅士抗，易易耳此毁学之事所由起也。故按其原因则知愚民之毁学固非有意与学堂为难，实由平昔官府之敲扑过甚，故藉此而一泄其忿焉，然则毁学纵为暴举，究其罪之所在吾固不能为近日之官吏恕矣，甲辰以前中国闹学毁学之事见於学生，甲辰以后中国闹学毁学之事见於愚民，学生毁学其咎虽不全在学生，究不可谓之无罪，愚民毁学其咎则全在於官吏，呜呼彼官吏者吾又何暇责之也。
    ◎议设海外招商轮船局
    福建厦门为南洋各埠之门户，每日开往中国各口不计外，如英之实叻，孟买泗里末，新加坡噶罗巴，仰光缅甸香港，法之西贡，安南美之非律宾，小吕宋，荷兰之三宝垅，日本之台北台南，各外埠终日往来，轮船如织计共商船三百数十余艘皆各埠华商所有，现均挂英法美各国之旗，由各洋行代为经理，此项利权终年核计溢於外人之手者不下数百兆，前兴泉永道延少山观察，曾建议创设外洋招商轮船局於厦门，专走南洋各埠以图收回利权，而补上海招商局之不足，所获之利即以之购备军船游历外洋各埠，以为保护商民之用，惜延观察不久去任未获实行，现陈京卿子显决意北上禀陈商部创办此举，盖外洋大富商皆与京卿至交，若闻外洋招商局开办，则三百数十艘商轮挂英德美各国旗往来者必能相率归来也。夫吾国人以善商闻天下，故日之所出没皆有华人足迹，近虽为白人所妒设苛例以禁其入境，然自来散处於各埠者实不下数百万人，此来彼往仍不绝於道，而以吾国向无殖民之政故不特未闻派一兵一轮前往保护，即求得一本国商船自行载运亦不可得，於是不得已而乘外国船则受人虐待，曾畜类之不若此曾游外洋者所同切齿痛心，而深憾吾同胞能力薄弱竟并此一航海业，而亦不能举也，此举善矣勖哉陈君。
    ◎法人要索沪绍航路
    法人要索沪绍航路一案浙抚对付法总领事之要求无一不与近日政府之办理藏事相类，无论法商莫尼诺之经营沪绍轮船公司已非一朝夕之故，浙抚不应一无所闻，即法总领事与浙抚交涉以来往返电商已及三月，先事既毫无布置，临事又不能分别其事之轻重缓急，而徒以电询该公司之宗旨办法，及饬海关查覆为敷衍搪塞之举，以养成法人骑虎之势，是无异政府之坐视英人与西藏直接交涉迁延一年有余，绝不顾问及英藏新约传布中外，犹日望有泰之电报而不设一谋也，以堂堂巡抚不能却一洋商航路之要求，而诿其责於位卑权轻之许道，是无异以堂堂外部不与英使直接谈判藏约，而诿其责於位卑权轻之唐绍仪也，至法人要索航路而商及上海之税司，则又百思而不得其故者，许道此事难阻之电本馆早料其必然，岂惟本馆即浙抚之致电许道亦未尝不知此举之必无可望，不过以此时多一曲折，则将来奏报上多一材料而已，此殆吾国外交家之成法也，此殆吾胶州旅大威海东三省之所以去也，呜呼噫嘻，吾惜往事吾悲前途。
    　　　法人暗夺芦汉铁路之商务
    芦汉铁路已成之处火车均已开行，一切利权尽为俄法人所夺，车站处所开洋行及运卸客栈名为闽人实皆铁路参赞柯道贞贤，暗与法人合股将来商务不堪设想，夫芦汉铁路名虽比人承办，而实则俄法人资本，无人皆知初以为其权利只及於运输而已，不意其车站处所有洋行及运卸客栈皆从而垄断焉，将来土货之滞销与畅销皆足以制我死命，人为资本家我为劳动家，虽历万去刂不复转输矣，前车之覆后车之鉴，愿吾粤汉铁路慎蟮复斯收抟病
    ◎黑奴亦欲欺我华人耶
    某日广东某地有一黑种人，手携鸡数头由佛山搭火车来省，买三等位票强登二等车，收票之华人已任其坐下，伊又招一同伴之华人偕坐，收票人逐之，开车后该黑人屡以秽语侵收票人，又手执其发辫称为狗尾，收票人终不敢与较，同车又有一咸水妹携同一仆妇在座，该黑人向之调笑，咸水妹亦畏而避之，同车之人皆大为不平，欲将该黑人痛殴乃喧嚷未竟即已停车，各人遂联同诉诸管工西人立将该黑人拿落，各人始散，吾闻之吾友谢君言地球五种民族，我黄人为金色种，白人为银色种，红人为铜色种，黑人为铁色种，仙人为铅色种，五种中实以我黄人为最贵，然则我黄人固天之矣子，而非其他种族之所能及也，何物黑奴乃以极劣陋之种族，而欲与最尊贵之黄人相抗宁非不自量耶，敬告我黄族笞阅侬笞云，彼强盛如银色种犹不免怵於黄祸之说，况藐兹黑奴其足供我之鞭乎，呜呼收票人何其懦也。
    ◎韩国汉城至元山之铁路
    韩国某报云汉城至元山之铁路须俟明年岁底方能完工，按日本政府经营韩国之政策既迅且辣，可谓无复遗憾，乃民间犹以为未足而立是会，以足政府执行进取之手段，推其用意必欲韩国今日为日本领土而后已，其急进为何如矣。
    ◎俄国贵族之消耗
    俄国腐败在於专制，夫人而知之矣，而皇族人等实尽伤其元气，查俄皇有男亲属三十六人，每人每年给粮银五十万，年中已费三十六兆，另每给以五千方英里地，计占欧洲俄境四十分之一，彼等藉此不劳之获便　为无限之消，统计亲属中其华美之宫殿三百二十五座，侍奉者二万人，然彼等犯法差不能拘官不能审，每事必派员审办，奉委者无不阿意曲从民冤日深，且彼等无学无能而水陆之军元戎官弁，彼等实柄其大权，观此情形俄人胜敌之望亦安在哉。
    ◎波罗的海舰队之进退
    自日俄开战以来波罗的海舰队舰来远东之说时有所闻，然莫获确耗，刻有就此事而论者曰：夫该舰队之航来远东，其目的在於恢复俄国制海之权，而维其远东之势力也，然现时日本陆军连战连捷，其势力行将侵入西伯利亚内地，故纵令该舰队航来远东恐亦未易维持该国海军之势力，而况航来之日尚无定乎，闻该舰队由船舰等四十艘编成，而运粮运煤之船居其半数，皆系装载粮食煤炭以供该舰队之需用者，盖一经发航途中绝无取傍粮煤之所，不得不豫为之备也，或谓该舰隐若经卑塞达及基普济，并西贡海防广州湾等处而航来远东其航经广州湾及海防也，法国官员窃行供给煤炭，或得由之而航来远东，然法国果能为之接济，则国际公法上得无起一大觜铪醺鸷酰法国宁能遽尔出此，要之该舰队之航来远东其目的在联络旅顺逃出之俄舰，以及海参崴舰队，而维其远东海军之势力，然海阔天遥途中需时颇久，而旅顺之陷则迫於朝夕，若一旦旅顺为日本攻陷，则该舰队之航来远东势必暂入海参崴港，然该港每年结冰最早，吾恐该舰队易於入港而未易出港也，即欲开战必待明春融冰之际得无有缓不济急之憾，然则该舰队纵航来远东，其毫无益於远东战局不待智者而知矣。
    ●第十一期・内务
    ◎论近日设官裁官之无当（录九月初八日时报）
    中国之改变官制自庚子而后数见不鲜，其事显明似亦无足深论，然政府办事向来立於被动之地位，凡有举动非必出於政府本意，而时势辐凑则亦或断然行之，特政府之意实以为如此举动，乃由时势使然於国家本计，实不相关故凡办一事待既办之后，则应付此时势之责任已终，至於有无成效及宗旨如何皆非所计以是之故，凡政府所办事因何发起，蛛丝马迹皆有可寻，倘即所办之事而研究之，则政府因物付物之方大可腥唬而内部之真形不难揭出，此本馆所以乐为推论也，按新设之官始於庚子之政务处，其时荣禄秉政两宫驻跸西安，欲假变法之名以谢各国，故设此以办新政，然其开办条例已多可议，识者早知其难恃，夫充政务处之成效倘能为枢府之监督或顾问，如列国之枢密院然，谘谋大事以补枢府所不及岂不甚善，乃当事各员皆仰承枢府算息，所议者不过一二小事，有若赘瘤沿至於今，更复无事可办，而大臣总办提调衮衮诸公依然充位，揆诸初意夫岂宜然，此固事之可怪者也。其次则为改设外务部，外务部本称总理各国事务衙门，改名之后更置管部大臣一，会办大臣一，尚书一，侍郎二，丞参各两缺，列位在六部之上，专办外交事宜沿袭旧规，本无可议所异者官制层累有若重台，夫以外交灵捷而论已无取跆霉僦多，就干办职务而言既有司员，则丞参何必添设，此亦机关之未当者也，其次则立商部，商部本属要图在今日尤须亟设，乃官制之层累弊亦同前，而所办保商兴学诸端一时亦无明验，且设立以后路矿失权之事层见叠出，讹言蜂起或且集矢於某贝子，以为受赇盗卖使然，谓商部不啻为转输之枢纽，虽不根之论未可依据，然务张皇而少实际已可见其一斑，再次则为财政处附於户部，夫户部辖全国财政人所共知，今乃别出骈枝以为特别振兴之一据，已属可哂乃时经累月於铸金币设银行各事依然毫无眉目，而且未闻画一策发一令为全国财政稍图改良，近且影灭声消势同虚设，是财政处之无实际，又可见矣。最近者则为设练兵处，其注意在敛各省兵权归於京师，以收楚齐画一之效，而以各省财政供其拨用，练兵固为近今要政之一端，然新政要不得以此为首务，此其事各报已多论之，即就练兵而言欲挟雷霆万钧之力督责各行省事已万难，况不追返本原徒欲搜括民财以供挥霍，即使胜兵百万而天下先已骚然，矧竭南方财力以佐北方，事理尤为不顺耶，此其事之不当更无待论矣。凡此数者皆国家近日所行新政当轴之意，岂不曰规模式廓成效可期欤，而其实情不过如此，本馆推当轴设施之意，知其於政治原理毫未有知，遇有事来於全局未尝通筹，而但为头痛医头脚痛医脚之计，故前后矛盾者有之重复无谓者有之，不然政务何不并入军机，外部何必多立堂属，商部何不归入工部，而设农商务省又舍户部而设财政处，舍兵部而设练兵处，如谓旧者无用则旧者应裁，如谓新政必行又何须另设，盖当轴既不欲身为怨府，而又欲居变法之名，故情景离奇成此结果，又近日各省因节省经费纷议裁官，其见明文者如直隶闽浙两粤江苏皖赣湘鄂皆已次第举行，夫官诚当裁则不待节费之时早应撤并，如谓因节费而裁官，则缙绅一部何莫非糜太仓之粟耗水衡之钱者，即应一切尽裁而不必分别其当裁与否，盖官吏之应裁与否全为政治上问题，而非财政上问题，如属至要机关则虽用款极多不能议撤，如本属无用则虽库款充裕亦岂可令其虚糜，今以节流之计而议及裁官，窃以为当道之宗旨大误矣，综而论之近日设官裁官两事皆由他事推演牵率致然，故当局筹维全不以改革官制为本位，夫至所办之事与其本事漠不相关，则其方针之误岂待言哉，中国官制应改革者亦正多端，如行政机关之不完及统辖组织之未当，皆宜速行整理不此之务徒鳃鳃然於一官之设，一缺之裁虽阅千年於事奚补，由此联想诸大老於其他要政如军事外交等，皆将沿此谬见扪裢行，及其末流或且别涉他端，更生弊害隐忧方大，岂徒一时一事而已哉，跞∫蛏韫俨霉僦事而论之如此。
    ◎论东抚请设缠足禁令事（录九月初十日中外日报）
    前者东抚周中丞有筹画驻防旗人生计之摺，兼及严禁汉人缠足陋俗事，近经政务处议覆略谓律设大法，礼顺人情现今风气开通况经明诏宣示，因势利导便而易行，似不必严定禁令，溯自钦奉懿旨中外感颂缙绅之家已多遵奉，该抚所云奉行不过百分之一，谅系指偏隅编户而言，习俗视贵族为转移，人情以便利为趋向，此后应由地方随时善为劝导，自能逐渐感化无庸多设科条云云，按政务处此等议论实为大而无当，浮而不实宜为津报所讥，惟周中丞因欲严禁缠足陋习之故，欲特立禁令以为之助，似亦未为扼要之策，则政务处驳之亦未可厚非也，何以言之盖禁令二字实含有二义，一为防其未然一为禁其已然，缠足之事当属於已然之一类，然而禁令之设亦有不能为力者，盖天下害人之事使其自起始至今，为日尚浅则犹易禁，若已经千余年之久而且成为风俗，则即难禁一也，又使犯此弊者居於少数，则犹易禁若人人皆然，且久而不自知其非，则即难禁二也。又使其害为人人所共知，特为众所牵制不能改革，则犹易禁，若人人并不知其害方且以是为美观，则即难禁三也。（按近日中国亦渐知缠足之为害矣，然合全国之人而计之则知者犹居少数。）又中国所定之禁令率施於以人害人之一类，若夫缠足之害乃出於自为之而自受之，即断非禁令所能施四也。具此四者故欲特设一科条以禁人之缠足实为未必有益之事，可断言矣。窃谓今日有心之士痛乎缠足之为害，欲思扫除而更张之，第一当明乎缠足之所由盛，而后乃有下手之方。第二必当设法使人人知缠足之为害，而后缠足之俗乃可渐改。第三亦当持之以恒贞之以渐，已缠足者姑置勿论，惟未缠足之女子必设法使之不缠足，一时虽未必见效而百年之后可使遍中国无缠足之妇女，窃谓除害之法殆无逾於此矣。何以明其然也。按缠足之俗约由唐宋之间富贵之家例蓄有家妓始，彼时为妓者例必习舞，习舞则必缠足，久之其家之妇女濡染已久遂亦效其所为，竞相缠足此实为缠足之所由始，而犹未沿及中下社会也。然而妇人例好妆饰，而妆饰之法例必取则於富贵之家，於是而缠足之风遂益盛，试观各行省中其缠足最盛之处实为从前曾经建都之地，否则为贵族豪家聚居之地，甚或为自昔至今妓女最繁盛之地，其故亦概可知矣。故今日劝戒缠足之法当从仕宦之家为始，但使一地之中有一二家以为之倡，则由亲及亲由友及友，互相劝戒终有化行成俗之时。彼夫中资以下之家见夫富贵家之妇女已不复缠足如彼也，则又何乐而为之，此固非禁令所能为力，而当责诸提倡风气之人者也，惟是人情习於自然惮於改革，彼富贵家之妇女自其有生以来目中所见无一非缠足之女子，若骤以不缠足之说进非特诧为异闻，抑且不敢违众而独断，故惟有由倡首之人汇聚缠足之弊害，逢人而教告之，但使有一人能听从，则其一家之妇女已为所劝化矣，再有十人能听从，则其十家之妇女已为所劝化矣，推而广之其道岂能外是，而要必使有女子之家咸怵乎缠足之为害，而后其效乃可渐致，此演说之所以不容或缓也，至周中丞所以请严定禁令者，盖为求速效计也，不知一国之风俗成之者几何年，则废之者亦必以几何年，其始因何而成，其后亦必因何而废，皆有一定之比例非可一蹴而几，亦非可因无而致，故今日有志之士若力持不缠足之议，宜当如传教之士引此事为己任，终日逢人劝说强聒不舍，久而久之必有达其目的之一日，较之特立科条者其收效虽迟，而其益则实大矣，此固就理以决之者也，至於正本清源之策则尤宜广设女学，提倡女教使世之为女子者知己身之职业，并不亚於男子亦并不必恃男子以为生活，而后自重之念因以渐增，则其自待亦必与男子等必不肯戕贼肢骸，以取媚於男子而缠足之弊自不禁而自绝，较之仅言戒缠足者其效固有进矣。
    ◎政务处奏覆东抚请禁汉人陋俗摺
    七月二十八日军机处钞交山东巡抚周馥奏筹画驻防旗人生计，并严禁汉人陋俗一摺奉朱批政务处议奏钦此。原奏内称青州德州两处驻防情形困苦，现饬省城高等学堂师范学堂青州中小学堂蚕桑学堂皆选旗人肄业，将来学堂及格概予出身，拟将官山荒地应招垦者酌拨认垦，其离驻防远之地亦准地方官酌给，凡有志读书务农者照行并准随处贸易不分畛域，如有事犯由所在地方官审理应得罪名仍照旗人本例办理，并请令各省酌量仿办各等语。查八旗生齿日繁生计日绌，叠经臣工条奏多以屯垦为言，每因道远费钜人情不便款项不继屡议辄止，今该抚拟在山东驻防就近拨地认垦，并准随在贸易其有志读书者选入各学堂，令其教养有资导以四民之业轻而易举，近而易行筹虑甚为周妥，应请准其试办并将办理情形随时咨报以备考铮各处驻防不甚悬殊，如能一律仿办实於旗人生计大有裨益，拟由臣处通咨有驻防省分各督抚会同各将军都统体察情形妥筹举办，至原奏所称事犯由地方官审理，罪名仍照旗人本例一节向来旗民交涉案件例由理事厅审理，军流徒均折枷笞杖鞭责道光五年协办大学士英和等会筹旗人疏通劝惩奏内请许旗人在外居住，即经申明所有笞杖徒流军各例应照民人一体办理，查屯居旗人原有照民人问拟之例自应查照成案无庸分别旗汉致涉纷歧，又原奏内称汉人妇女缠足敝俗相沿应严定禁令，拟将此后命士以上其家有未经缠足再行缠足者即以违制论，由部定例通行各省出示谕禁各等语，窃谓律设大法礼顺人情，现今风气开通况经明诏宣示因势利导便而易行，似不必严定禁令溯自钦奉懿旨中外感颂萆鹬家已多遵奉该抚所云奉行不过百分之一，谅系指偏隅编户而言习俗视贵族为转移人情以便利为趋向，此后应由地方官随时善为劝导自能逐渐感化无庸多设科条，谨奏奉旨依议钦此。
    ◎政务处奏遵议裁并内务府司员差缺摺
    五月初八日内阁奉上谕朕钦奉慈喜端佑康颐昭豫庄诚寿恭钦献祟熙皇太后懿旨，方今时局阽危百端待理内务府司员太多，应如何裁汰归并，著政务处会同内务府大臣妥议具奏，其余内外各衙门亦即仿照核办次第推行等因钦此。仰见圣朝躬行节俭力杜浮糜法始自近伏读之下钦悚莫名，伏查内务府差务较繁额设司员亦因之较多，现经奉旨裁汰归并自应钦遵办理，臣等详加察核内务府所属各处司员分别差务繁简酌量裁并，现拟裁撤员外郎十员委署主事十四员六品司库六员，六品库掌四员，六品司俎官一员，共裁撤三十五员。又上驷院拟裁撤委署主事三员，阿敦侍卫六员，牧长三员，武备院拟裁撤各项固山达三员，委署固山达八品催总各一员，奉宸苑拟裁撤委署主事二员，圆明园拟裁撤委署主事六品库掌六品苑丞，七品库掌七品苑副各一员，又八品苑副二员，委署苑副三员，颐和园拟裁撤六品苑丞七品苑丞各二员，八品苑副委署苑副各四员，共裁撤四十一员。二共裁撤七十六员，又内务府所属咸安宫官学学生前经奏准归入学堂肄业，其专管学务之大臣及派充总管之司员等拟一并裁撤，该处遇有应办事宜即归并内务府办理，热河正副总管事亦较简，亦拟裁撤所管各该处事务并所属官兵并归热河都统管理，内务府堂上原设有督催所事务本简，拟一并裁撤所有拟裁撤之缺及各项差使谨缮清单恭呈御览，如蒙俞允应俟命下即由政务处恭录通咨内外各衙门懔遵原奉谕旨仿照核办，次第推行不得观望迟延以副圣明，综核名实整饬官常之至意，至内务府裁撤各缺应自奉旨之日起遇有缺出即行裁撤，如升补到班仍照选章拣选升补，如所出之缺非应裁之缺即以应裁之员调补。又查内务府遇近十数年来保奖捐输两途较之实缺员数不啻倍蓰，既经裁并以后所有实缺应升及候补两项势必壅滞，如何设法疏通应由吏部详酌核办。谨奏奉旨依议钦此。
    谨将内务府所属各处司员差缺分别裁并缮具清单恭呈御览，查内务府原设郎中二十八员，除历年分拨裁撤外现仅二十四员，分隶十三处，查郎中为司员表率差务较繁，每处原系三员，曾经裁撤一员，今拟笥乖俨茫又查原设员外郎六十员，历年拨补添裁现共设六十一员，分隶十五处，惟各司处差使繁简不同，今拟於会计司裁一员掌仪司裁二员，庆丰司裁一员，慎刑司裁四员，营造司裁二员，共裁十员。又查原设主事十三员分隶十二处，历年并无增裁堂主事仅二员，各司处主事每处仅一员，今拟笥共贸罚又查原设委署主事十四员分隶十三处，雍正十二年吏部奏准各部院衙门停其委署主事，至乾隆二十二年由内务府奏明复设，查委署主事差使较简今拟全行裁撤。又查广储司六库额设六品司库共十二员，查六品司库系每库二员，差务较简今拟每库裁撤一员，又查原设造办处六品库掌十员，於雍正年间原设六员，嘉庆年间增设四员，今拟裁撤四员。又查掌仪司现设六品司俎官五员，顺治年间原设四员，康熙年间增设一员，今拟裁撤一员，查内务府所属咸安宫官学额设官学生一百十名，前经奏准归入学堂肄业，其汉教习均照期满例带领引见录用，尚有弓箭及清文教习四员，拟俟出缺即行裁汰，其专管学务大臣及派充总管之司员等拟请一律裁撤，该处原设笔帖式一员暨领催苏拉等，仍拟酌留看守官学房间及库存书籍，该学印信一颗拟封交广储司银库收存，嗣后该处遇有应办事宜即归并内务府办理，内务府堂上原设立督催所，专为督催各司处奏销文移及核计功过等事，差务较简拟将该处事务归并堂上办理督催所即可裁撤，查内务府三旗额设内管领三十员，副内管领三十员，查近年内务府生齿日繁户口增多，该管领等管理本甲喇旗务有添裁，稽核人丁Э诔邪旃俦俸饷之责，差务繁要拟笥共贸罚又查张家口牛羊群值年委署主事一员，查该处值年仅只委署主事一员，笔帖式一员，拟仍其旧内务府所属热河总管二缺向於郎中员外郎内，特旨简放查热河设有苑丞苑副千总等官专司看守园庭，及外庙等处差使正总管，虽有兼管喇嘛额鲁特事务之责事亦较简，拟请将热河正总管副总管二缺裁撤，所有园庭及各该处事务并所属官兵等统归热河教统管辖，以期简易。上驷院拟裁委署主事三员，阿敦侍卫六员，牧长三员武备院拟裁弓匠固山达一员，委署弓匠固山达一员，备箭固山达一员，委署备箭固山达一员，亮铁作八品催总一员，奉宸苑拟裁奉宸苑委署主事一员，南苑委署主事一员，圆明园拟裁委署主事一员，六品库掌一员，六品苑丞一员，七品库掌一员，七品苑副一员，八品苑副二员，委署苑副三员，颐和园拟裁六品苑丞二员，六品苑丞衔七品苑丞二员，八品苑副四员，委署苑副四员。
    ◎直隶总督袁奏议裁地方河工盐务各官缺摺
    窃臣伏读光绪三十年五月初八日上谕朕钦奉慈喜端佑康颐昭豫庄诚寿恭钦献崇熙皇太后懿旨，方今时局阽危百端待理内务府司员太多，应如何裁汰归并，著政务处会同内务府大臣妥议具奏，其余内外各衙门亦即仿照核办，次第推行等因钦此，又伏读光绪三十年五月二十七日上谕朕钦奉慈喜端佑康颐昭豫庄诚寿恭钦献崇熙皇太后懿旨，现在物力艰难自应力除冗滥用资整顿前已迭降谕旨饬裁冗员浮费，而内外因循瞻顾未能实力奉行，兹特严申告诫树之风声所有粤海关淮安关两监督著即行裁撤，其粤海关一切事务著归两广总督管理，江宁苏州两织造同在一省，著即将江宁织造裁撤，凡京外各项差缺有应行裁汰归并者著各部院堂官及各省将军督抚破除情面认真厘剔奏明裁并等因钦此，仰见宫廷力戒浮糜躬行节俭立法，自近因时制宜垂训谆详莫名钦悚，伏查臣於光绪二十八年间因南漕运京改用火车，已将漕运通判等文武十三缺奏明裁汰在案，此次裁并官缺诏旨严切尤当认真遵办，当经督饬司道通盘筹画尽汰闲冗期裁一缺，即为国家少一糜费为民间免一供亿，且当时局艰难币藏匮乏，苟非确有专责岂容尸位其间，现经悉心体察所属地方自巡道以下并河工盐务佐贰杂职各员不论原设额设繁简候补候选但考其现在职守无甚重要，或与该府州县同城及闲散无关治理防守，或虽不同城而相离非远州县可以兼顾及各缺中无事可办无政可稽者，即在议裁之列统计议裁巡道一缺，理事同知二缺，地方同知三缺，河工同知二缺，理事通判一缺，地方通判三缺，布理问一缺，直隶州州同二缺，直隶州判五缺，地方州判一缺，河工州判五缺，地方县丞四缺，河工县丞十缺，地方主薄二缺，河工主薄十缺，地方巡检二缺，河工巡检三缺，府仓大使一缺，县仓大使一缺，闸官二缺，盐大使一缺，盐知事一缺，以上共六十三缺请即一并裁撤，内霸昌道一缺，管辖四南北三厅并无审转案件应归并通永道管辖，臣与府尹臣往返函商意见相同，该道穆特贺系简放之员，今将该缺裁去应请旨另行简放俾免向隅，又请裁之保定府理事同知永平府理事同知，通州理事通判均系简用之缺，查直隶理事同知尚有一缺未裁，理事通判尚有二缺未裁，应俟遇有缺出或他省缺出由部先亻尽裁缺之员请旨简明，又请裁之山海关通判经管驻防兵米应就近归并临榆县管理，又请裁之芦台海防抚民通判应办事宜应归并芦台巡检管理，其余裁缺各员应办事宜均归当境地方官管理，内惟河工各员有厅官未裁汛官已裁，该汛应办河工有距州县远而距厅官近者，应归并厅官管理裁缺盐员应办事宜归并附近盐员管理，至裁缺各员归於裁缺即用班内遇有缺出先亻尽此项人员请补，其有缺已裁书者准以对品之缺借补，惟地方通判直隶州州同直隶州州判三项州县征收不在此列，永定河现正筹办大工如有可裁之缺俟合龙后另行奏保，此外未尽事宜由臣督饬司道随时筹议核办，谨奏谨将顺直应裁理事地方河工盐务各缺缮具清单恭呈御览，计开巡道一缺，霸昌道理事同知二缺，保定府理事同知永平府理事同知地方同知三缺，广平府同知正定府同知顺德府同知河工同知二缺，保定府管河盐捕同知河间府河捕同知理事通判一缺，通州理事通判，地方通判三缺，保定府通判芦台海防抚民通判，山海关通判布理问一缺，布政司理问直隶州州同二缺，易州直隶州州同，定州直隶州州同，直隶州州判五缺，遵化州直隶州州判，易州直隶州州判，冀州直隶州州判，赵州直隶州州判，深州直隶州州判，地方州判一缺，涿州州判河工州判五缺，滦州管河州判安州管河州判，沧州管河州判，景州管河州判，通州氵郭邑州判，地方县丞四缺，万全县管粮县丞南宫县县丞，房山县县丞，良乡县县丞，河工县丞十缺，大城县管河县丞满元管河县丞，新雄管河县丞，天津县管河县丞，任邱县管河县丞，故城县管河县丞，吴桥县管河县丞，清河县管河县丞，武清县杨村县丞，大名县卫河县丞，地方主簿二缺，献县主簿元城县兼河主薄庸ぶ鞑臼缺，霸保管河主簿文大管河主簿河西务主簿香河县管河主簿，文安县主簿，静海县管河主簿，青县管河主簿，南皮县管河主簿，交河县管河主簿，东光县管河主簿，地方巡检二缺，延庆州永宁城巡检，怀安县柴沟堡巡检，河工巡检三缺，蓟州移设大城县子牙河巡检，青县兴济镇巡检，青沧减河巡检，府仓大使一缺，保定府广盈仓大使县仓大使一缺，天津县北仓大使闸官二缺，通州通流闸闸官大兴县庆丰闸闸官，盐大使一缺，归化场大使盐知事一缺长芦盐知事。
    ◎直隶总督袁奏酌裁教职官缺摺
    窃臣奉谕旨饬裁冗员已将应裁地方河工盐务官缺另摺奏报，兹查教职一项经管文庙学田及生童考试各事职务本极清闲，现在武场停试科举递减，学堂遍立司铎一官渐至无所事事，惟是国家振兴文教首重师儒自应分别裁留以维体制，现臣悉心确核拟以学额之多寡定学官正副之去留，其学额在十五名以外者裁训导留教授学正教谕一缺，十五名以内者裁学正教谕留训导一缺，其向止一缺者免裁，顺天府学兼大兴宛平两学及安州蔚州大名三属均有乡学，密云县延庆州均有卫学，应均免裁统计请裁学正一缺，教谕四十四缺，训导八十四缺，共一百二十九缺。其应办事宜即归裁之员经理裁缺之员俟本班缺出，由部先亻尽选用，臣与学臣往返函商意见相同所有请裁教职各缺，谨缮清单恭呈御览谨奏。
    谨将顺直应裁教职各缺缮具清单恭呈御览，计开学正一缺，昌平州学正教谕四十四缺，良乡县教谕永清县教谕东安县教谕三河县教谕，宝坻县教谕，宁河县教谕房山县教谕，平谷县教谕，满城县教谕，定兴县教谕，唐县教谕，望都县教谕，容城县教谕，完县教谕，涞水县教谕，广昌县教谕，肃宁县教谕，青县教谕，赤城县教谕，南皮县教谕，庆云县教谕，井陉县教谕，栾城县教谕，行唐县教谕，灵寿县教谕，平山县教谕，元氏县教谕，赞皇县教谕，无极县教谕，新乐县教谕，新河县教谕，柏乡县教谕，高邑县教谕，临城县教谕武强县教谕，曲阳县教谕，深泽县教谕，沙河县教谕，钜鹿县教谕，唐山县教谕，内邱县教谕，鸡泽县教谕，广平县教谕，威县教谕训导八十四缺，固安县训导，通州训导，武清县训导，涿州训导，霸州训导，文安县训导，大城县训导，蓟州训导，遵化州训导，玉田县训导，丰润县训导，保定府训导，清苑县训导，安肃县训导，新城县训导，博野县训导，蠡县训导，雄县训导，祁州训导，束鹿县训导，高阳县训导，易州训导，永平府训导，卢龙县训导，迁安县训导，抚宁县训导，昌黎县训导，滦州训导，乐亭县训导，临榆县训导，河间府训导，河间县训导，献县训导，阜城县训导，任邱县训导，交河县训导，宁津县训导，景州训导，吴桥县训导，故城县训导，东光县训导，天津府训导，天津县训导，静海县训导，沧州训导，盐山县训导，正定府训导，正定县训导，钜鹿县训导，晋州训导，藁城县训导，冀州训导，南宫县训导，枣强县训导，武邑县训导，衡水县训导，赵州训导，隆平县训导，宁晋县训导，深州训导，饶阳县训导，安平县训导，定州训导，顺德府训导，邢台县训导，南和县训导，平乡县训导，广宗县训导，任县训导，广平府训导，永年县训导，曲周县训导，肥乡县训导，邯郸县训导，成安县训导，清河县训导，磁州训导，大名府训导，元城县训导，南乐县训导，清丰县训导，东明县训导，开州训导，长垣县训导。
    ◎山西巡抚张奏五原厅移设治所片
    再口外新设五原厅原议，以大佘太为治所经前护抚臣於奏设新厅摺内声明在案，前据归绥道朴寿转据署五原厅同知姚学镜禀称，厅境东西绵亘几及千里大佘太地处东偏与所辖后套过远，前次马贼滋事亦由鞭长莫及防范难周，且口外以包头为重镇自后套东来水陆两路皆可不由大佘太直抵包镇，而后山要隘又在大佘太之西，是其地势不当冲要设立厅治不足以资控驭，查有迤西之兴盛旺地方北枕郎山南临黄河东接大佘太西界乌拉河渠港环绕水土，和甘实为河套适中之地，现在开办垦务客民四集日形繁盛，请将厅治移设该处以资镇慑等情，经臣饬由藩臬两司复加核议会详请奏前来，臣查边厅治所必须於扼要之处择地建立兴盛旺地居河套之中，又为垦户聚集之所，自应将厅治移设建署置狱，一切应办事宜责令切实经理於弹压，垦民控制边境均属相宜，谨奏奉朱批该部知道钦此。
    ◎两湖总督饬洋务局改设六科札文
    照得湖北铁政洋务局前经本部堂札饬分设四所，一曰交涉所，二曰铁路所，三曰学堂所，四曰制造所，遴委各员分别办理在案，兹查学堂事务现已专设学务处总理，全省学务洋务局学堂所应即裁撤，其制造事宜之关系军备者专归驻省枪炮总局经理，至洋务译书局昨经札饬归并学务处办理，兹查学务处事务殷繁未便兼顾，且该处屋宇无多并无余地可为藏书及编译各员办公之所，应仍归入洋务局列作一科，兹将原设四所改为六科，一曰交涉科，凡关华洋交涉若公法条约游历传教租界等事皆隶焉，二曰编译科，凡编译洋务各书及翻译各国报章之事皆隶焉，三曰铁路科，凡关铁路铁厂及向来铁政之事皆隶焉，四矿务科，即以归并矿务局之事隶焉，五曰实业科，凡通省讲求新法或种植或制造或贸易或设立公司或修理运道马头，或延聘外国工师匠目有关系中国民人生计财用之事皆隶焉，六曰商税科，凡各国近年所议通商行船条约及免厘加税销场税等事隶焉，该局原称铁政洋务局，现应专称为洋务局将铁政字样删去，其局内并设之枪炮局应改名为驻省兵工总局，另为一事应仍其旧此札。
    ◎各省内务汇志
    京师，外务部电咨各省著於候补班中挑选熟习交涉之员咨送来京，兹闻直隶袁宫保已咨送四员内有前曾留学美国卒业者二员，拟俟各省送齐再行考取。工部议裁科估所归入营缮司裁督催所归入司务厅裁铅子库硝磺库归入虞衡司。王侍御条陈六部裁革书吏，原以整顿部务而清叶俗员部裁革以后，公事稍形棘手亦无多遗误，吏户礼刑工五部各存观望，今仍未办反令书吏有所藉口，请饬下该五部堂官和衷集议务须从速议裁以归一律等语，内务军机大臣面奉谕旨各部院衙门著照兵部办理，其一切胥吏书手人等俱著即行裁汰钦此。进士馆前出牌示进士馆之部员仍回各原衙门行走以便学习部务，另订听讲章程作为外班，如有部员愿作内班住堂者著於五日内报明注册云云。兹悉管学大臣近因各处住费不足进士学员津贴不敷开销，且各部学员多不服从教习授业，人多势众殊难管理，故於日前具摺奏明仍著部员回各衙门学习部务等情，已奉旨依议云。政务处会议改良北京警拟照日本警之制办理，每段警部置一巡警指挥监督，闻已具摺入奏。顺天府沈大京兆与少京兆会议具奏将顺天四路厅同知四缺一并裁去，大兴县署迁至黄村宛平县署迁至芦沟桥，因北京地面有五城管理一切词讼工巡局兼理，故拟迁移闻已奉旨依议。
    奉天，日本占领辽阳时华人即自立自治之机关以为保持公共之安宁，计其所设立者在辽阳城内设立巡警总局及巡警局两所，又在城外设巡警局一所，总局长为辽阳知州鲜春英巡警局长为杜秀山王仲三刘清兰三人，用巡勇四百三十人，掌理地方行政之警察事务总局长兼掌警部长及裁判所长之职，巡警局长则奉总局长之命，以指挥监督其部下之巡勇，巡通则照上官之命巡逻辖境。
    江苏，苏州清道局向由藩司委派，候补佐职四员分设东南西北四局办理，兹因库款支绌特行裁撤，清道事务即归并警察局经办。共省警察局已归并粮道兼办，现端中丞以警察章程未妥已饬陆观察重为改订禀呈核夺。长洲县属吴塔镇富绅俞文{咦}近自伊父逝世后所遗家资田产甚多，兹特提出遗田数百亩，拟设长常两邑乡平备义仓，凡附近贫民遇有青黄不接时可向仓借贷，俟秋收缴还，若遇灾荒即平价出粜以济贫户，近已拟订章程禀请长洲县立案给示以备开办云。吴江县荒熟田亩久为漕书刁户亘相朦混，现由张步青大令查悉情形禀请设局委员往丈，扬州调查户口一事近又改归江甘团练局承办，由江甘两大令分界刷给门牌，委派司事分段调查，其姓名年岁籍费执业人口均须填明牌上，又编成五等官署公局为仁字绅士公馆，为义字庙宇祠堂，为礼字铺户居民为智字烟灯客栈，为信字各做成洋铁小牌钉於门首以便识认。徒阳通泰等州县所辖之太平洲上宪拟移设厅治经常镇道郭观察札饬各州县查明里数田亩，及应完钱粮额数禀复核办在案，兹观察复奉苏宁两藩司会咨，以该处既设抚民同知所有命盗各案均归讯办，必须兼设司狱，现值裁官之际万难再议添设，只有将就近佐杂移驻兼管，究竟何员可以移驻自并案查办。又该处人民繁庶应有秀出之士向来是否赴各该州县应试人数若干，每届岁科试约可取进若干，现在应否仍循其旧抑须专设厅学酌拟学额几名应请一并议复。镇江复办警察因经费难於筹措章程尚未妥定，故至今尚未开办，兹经关道郭观察会同府宪祥太守悉心酌拟，系就沿江一带及租界毗连各要处先行试办，暂招巡兵六十四人分班站街，俟有成效再行扩充。
    浙江，省垣之营务洋务警察牙厘军需等局向各有候补道二员为督办总办会办帮办，近因公款短绌各差分别裁撤，惟洋务警察二项殊关时要，故特酌留一员办公并须按日到局。山阴县丞向本闲散应在裁撤之列，兹由山会二县禀府详省谓所属临浦镇市廛繁盛，应以县丞移驻分防当奉大宪允准咨部立案。
    湖北，鄂省卫田矿务两局均奉鄂督张宫保檄饬裁撤，以卫田局归藩司兼办矿务局归臬司兼办，又洋务局向有总会办十四员，现拟酌留四员余悉裁汰。
    云南，云南许直刺角珊之夫人约杨紫林、李茂芝、都敬皆、刘昌廷、弓子猷、杨西亭、许湘南、刘鼎彝、黄子俊、许聿修诸君之夫人兴设一放足公社，许夫人登座演说穷源竟委各妇女均感动，是日均即放足各处亦接踵而起矣。
    蒙古，俄人呆觎蒙古蓄谋已久，如乌梁海南北喀鲁伦河东西业已受其牢笼卞牌鄂博皆同虚设，近有逶敝率槟炒蟪佳悦晒胖地若不速派大臣随带晓习边事文武数员周历各盟体查土谢图汗等部情形，晓以利害开其智慧恐俄人狡焉思逞所有各盟将不免蚕食之虞，故政府决计将西北诸藩改建行省前科布多锡恒召见时太后谕以到任后著即相度各城形势以便建设省城等语，近又经军机王大臣寄信与蒙旗垦务大臣热河都统等令察勘地势以备改设行省而建郡县。
    两藏，政府已另简达赖喇嘛以继大禅喇嘛之任。
    ●第十一期・军事
    ◎论俄人於中亚屯兵事（录九月十四日时报）
    日前本报纪俄人於中亚塔什干及某某二处驻有重兵，土民颇不安静云云。呜呼此中国今日绝大之警闻，未知政府其亦知之否也。俄人窥伺西域逾数十年，本报前者尝论俄人如不得志於远东必将逞志於中亚，此不过臆测之语本不敢据为定评，及英藏约成已知俄必生心西域之问题，将自此而起矣，然犹谓英俄因此必生冲突，祸机之至犹可绵历少时，及观英某大臣对俄法律家买登司之言知英人之意已不啻认西域为俄人势力范围，则知俄人於英人西藏所为不加阻止者，固已默许而预期酬报，此后之援例办理正将层出不穷，而西域危殆之机乃迫於眉睫矣，[A064]西域一带沿葱岭以及天山南路皆俄人所极垂涎，而帕米尔四国交界之区尤为俄人所注意，徒以界约久定又惧英人之蹑其后，不能有所要求何幸天假之缘，得英藏事端为之藉口，而又邀英人默许弃猜忌而共提携，是中亚政策之实施不久将偿其素志矣，斯事之起实由东三省西藏两事相逼而成，有日俄相持而后英人可以得利，由英人得利而后许俄人以擅权，一发所牵全局俱动，夫俄於藏事本不能忘情，中亚诸区又与英人向有交涉，西藏如有变局必引起俄人之中亚问题，此其故政府宁不知之乃误至於今，尚仅仅注意於西藏之一隅，作亡羊补牢之举而於西域关系之重要仍置若罔闻，记者尝谓我政府之办外交皆以对付为上策，无论若何要事苟非外人先行发难，从不预为图维，故及其事成半已不可收拾，及其不可收拾又从而颠倒因应之，方针一误愈走愈迷，此外交之事所以多离奇惝艘玻西域之事本与东三省西藏互为牵率，然此时则当分别轻重扼要以图，窃谓东三省事前车已矣。西藏之事亦未必即能挽回，所望政府移其於东三省设总督设将军之精神，於西域之事急为措意，西藏之事如万一尚可设法，则宜一面处置藏事一面筹备西域互为呼应无再泄泄沓沓，待北兵从天而下，然后急图则悔之晚矣，政府之视西域虽不致如西藏之轻，然相距遥情形隅阂，若不预为筹备则回民愚下，使节孤悬危险情形与藏地亦何以异，夫西域情势布置一切究竟易於西藏，惟财政艰窘地方辽阔守险不易，持久尤难非由政府急行设法不可，俄人经营中亚累年於兹，近复驻有重兵，则其方略必已有成竹，我国此时急图抵制尚恐不及，若再迟缓则藏事即其前车岂堪再误乎，窃谓朝廷但有筹备西域之心，则先声夺人已可稍纾边患，应即於其间迅速布置母宁以练兵处经费，悉以输之西域为养兵购械，及地方行政之需左文襄西征一役用款万万，代价决不为轻今欲保固回疆，所用不过十分之一，亦事之至允协者也，所幸者日俄战事方酣，俄谋虽深未必即能西顾，事机纵迫尚可苟延旦夕，以为筹备之需或者布置周密，俄竟无隙可窥而彼远东之兵威亦一蹶不振，则事机稍缓危局可纾，即我中国前途之幸福矣。
    ◎两广总督岑电奏粤西各路剿匪情形摺
    梅寨余匪窜出三防并筹剿四十八峒股匪疏通右江河道情形昨经分电陈请代奏，查四十八峒附近归洪匪村甚多，先派道员王芝祥右江镇黄忠立督营搜剿以翦峒匪羽翼刘成贵率带成字两营於七月二十一日驰抵鹿寨时，杨昆亭余党尚聚句容永福修仁一带，刘成贵连日率队跟追均有斩获，二十四日在修仁县龙坪一役歼匪八十余名，生擒四名夺枪二十余枝，马三匹匪势为之顿挫，知府崔祥奎率带广东常备军分驻永福之鹿寨等处，因闻刘成贵追匪督队协剿追至计送村生擒二名伤毙匪三十余名，现饬营县督率各团分路搜捕千总蓝肇棠管带铭字右营驻守柳城县东泉地方为峒匪西窜之路，现据王芝祥报称有著匪袁亚刚及济匪枪码之汤水贵均匿东泉，饬据蓝肇棠带营围捕，当场将袁亚刚枪毙拿获汤水贵及匪党共九名，搜获各色快枪十五枝，并土枪逼码等项游击宋尚杰分统绥靖三营驻守永宁州三隍墟为四十八峒后路，七月二十四二十九等日由三隍节节进攻，历江头峒以直抵高坡岩夺据隘口，迭有擒斩现该营逼近陆逆所踞之油麻峒，仅十余里惟三隍后路较空已调广西常备新军左右两营移往填札以助声援，仍可兼顾省防门户，又据永宁州报八月初八有峒匪千余图攻安和团寨上村，经保安营勇协练往援与匪鏖战生擒四名阵斩七级，并伤毙悍匪百余人，匪复退入峒此附近四十八峒各路近日据报剿匪情形也象州本尚安静，八月初因修仁一带刘成贵等营分路追剿，匪遂阑入象属之罗秀中和等墟驻防，该州之广东常备军管带汪有容闻警赴援，因兵单稍有挫损，旋经胡令宣督营助剿毙匪多名夺马二十余匹，现仍分投剿办马平县属之六都穿山一带，土匪本多又为各属窜匪往来之路，现经柳州府知府督营亲往剿捕，此柳属近日据报剿匪之情形也，庆远匪势本极猖獗署右江道龙济光七月间由泗城率所部济字各营陆续赴庆经过那地土州之吾隘击败游匪沈二一股，后在河池州之拉应降峒花根等村先后剿捕毙匪甚多，并起获被掳男妇十余人，济军前营选锋营由思恩调赴黔边之荔波堵剿，梅寨窜匪先在思属之妙墟水源等村，遇匪开仗两次均有斩夺，旋抵荔波之腊村遇梅寨窜出之零股约会黔边各军分队夹攻阵斩六级，复跟追至耿蓬峒麻峒奋勇接伏，又阵斩三级先后夺获枪枝辎重马匹甚夥，并会团搜捕游土匪四十余名，内有头目数人均经发县讯办，此庆远各属近日据报剿匪之情形也，谨请代奏。
    ◎出使美国大臣梁奏拟请联约各国仿设红十字会摺
    窃臣伏读谕旨设练兵处参用各国章程期成劲旅，仰见皇太后皇上整军经武发奋图强实深钦佩，臣维我武维扬圣人原不得已之举，民命至重王者有不忍人之心，近今各军行阵救疾扶伤不分畛域，其法良意美尤推红十字会为最，该会命意略如内地善堂以拯灾恤难为义务，而於各国宗教不相关涉，与会之人出入行间各国皆公认为局外，同治三年始於瑞士国之真奈瓦地方创设公会，议定条约十款签押者十二国，嗣后推行日广，各国次第入会历年兵事无役不从，甚至后妃命妇之尊亦能不避艰危，亲调医药论者谓於兵凶战危之中行仁至义尽之道，文明进化已信有徵而将士恃此志气益扬忠勇百倍，尤为兵家制胜之长策，环球各国日孳孳然讨论而利用之，中国尚未联约入会似非圣朝恩周庶类整饬戎行之本意，惟会体宏大经费浩繁，基楚未坚势难集事，臣查各省善堂成效昭著董其事者富而好善，若令兼办可笥沽砩杌崴，至於筹集经费自以劝募为正义，倘蒙天恩酌拨内币为臣民倡明定奖格按捐资之多寡，别勋章之高下，捐款钜者准佩带该会金银铜宝星，次者准用该会徽章，再次者亦得列名会籍用红十字为衣饰，以京师善堂为总会复於行省商埠酌设分会，平时施医赠药兼办军医学堂，战时防病疗伤责令随营照料，遇有他国兵事亦一视同仁派人前往，经历愈多收效愈广，军医可资补助将士恃以无虞，窃以为我皇太后皇上如天之仁超越隆迸必有以慰薄｀喁之慕也，臣体察近情觉红十字会为练兵不可少之举，谨将真奈瓦公会联约条款各国入会年分暨美国红十字会章程译成汉文照录清摺抱呈御览，并就管窥所及略陈办法拟请饬下外务部照会瑞士国政府声明愿入红十字会联约缘由俟覆文到日专派大臣签约，一面查取东西洋各国红十字会章程按照现在情形参订会章颁发总会克期举办，庶上张国体广含宏怙冒之恩下恤军民作有勇知方之气，谨奏奉朱批外务部知道钦此。
    ◎真奈瓦红十字公会联约条款
    瑞士国，巴顿国，比利时国，丹墨国，日斯巴尼亚国，法兰西国，海西国，义大利国，荷兰国，葡萄牙国，普鲁士国，乌登堡国今愿竭力销减战场兵祸，特派全权议员公同议订条约以便遵守，各议员彼此较阅全权凭据均属妥协，特订定条款如左。第一款凡军行伤车病院皆作局外看待，其照料受伤军士之时交战之国均应敬重保护，倘此项伤车病院为敌军占据，即不以局外论。第二款凡伤车病院之管理人员医士看护妇办事员役运送伤病之人以至於教士其在执役之时，以及仍有伤病须其料理均得享局外之权利。第三款第二款开列之人虽所在地方被敌军占据，仍准在原有伤车病院照旧执役亦可归回原队，倘此项人员已经辞退应由占地之军送回敌国前队。第四款行军病院所备器具有应按照交战公例办理，倘有员役辞退除该员役私物外不得携带别件，其伤车所有器物亦须一律留存。第五款凡救济受伤军士之居民必须从优看待听其自由，两国统兵官员应劝居民以仁慈为心声明可以局外相待之意，凡受伤军士在居民调理者应视为该处所保护，其调理受伤军士之家应免军队驻札，并免充行军公用。第六款凡受伤患病军士不论隶於何国应一律照例优待，两国统兵大员倘体察情形可行并经彼此商准，可将战场受伤军士交回敌军前队，所有被擒受伤军士伤口已愈，若经验明果系不能再任战事即可送还敌国，其余伤病之人如果不愿再预战事亦可斟酌送还，遇有敌军不能守御地方自愿退出，所有退出之人及办理其事之人均应照局外认真保护。第七款凡行军病院伤车以及退出地方均应明定一律旗号，仍须带用国旗此等局外之人亦应於衣袖上带有记号，惟须由营定准给发，此项旗号及记号均以白地红十字为识。第八款施行本约之详细办法应由两国统兵大员临时各按本国政府训条及本约各款宗旨酌定。第九款公会联约各国允愿备文知照此次未及派员来会之国，请其入会可随时任便签押附入此约。第十款此约应即批准限於四个月内在瑞士国都城互换以昭信守。一千八百六十四年八月二十二日即同治三年七月二十一日，瑞士国，巴顿国，比利时国，丹墨国，日斯巴尼亚国，法兰西国，海西国，义大利国，荷兰国，葡萄牙国，普鲁士国，乌登堡国以上十二国系原列公会之国，瑞典那威国同治四年入会，希腊国同治四年入会，英吉利国同治四年入会，墨连堡施威灵国同治四年入会，普鲁士国同治四年入会，土耳其国同治四年治会，巴威利国同治五年入会，奥大利国同治五年入会，葡萄牙国同治五年入会，萨逊尼国同治五年入会，俄罗斯国同治六年入会，天主教皇同治七年入会，罗美尼国同治十三年入会，波斯国同治十三年入会，散沙瓦多国同治十三年入会，黑山国光绪元年入会，塞维尔国光绪二年入会，布里非亚国光绪五年入会，智利国光绪五年入会，阿根廷国光绪五年入会，秘鲁国光绪六年入会，美利坚国光绪八年入会，布加力国光绪十年入会，日本国光绪十二年入会，卢森不尔厄国光绪十四年入会，匈加利国光绪十四年入会，刚果国光绪十四年入会，委内瑞拉国光绪二十年入会，暹罗国光绪二十一年入会，南非洲民主国光绪二十二年入会，汉都拉国光绪二十四年入会，尼加拉瓜国光绪二十四年入会，以上三十二国系陆续入会之国。
    ◎美国国家红十字会现行章程
    美国国家红十字会会员於一千九百年六月六日奉美国议院核准立会，今於一千九百零三年十二月八日订定章程以便本会干事人员及会员等遵守，所有章程开列於左。
    第一章聚会，第一节本会定每年正月在美都华盛顿聚会一次，至於聚会日时处所当由董理或行法董理酌定。第二节本会总办随时可以指定某处开特别聚会，惟须有会员五十人以上始能会集办事。第三节本会总办齐集会员开特别聚会须经全体会员四分之一书明请办之事，除此事外不得议及别事。第四节本会每年寻常聚会或特别聚会至迟应於会期十五日以前，由邮局寄信通知会员，倘系特别聚会须将集会之意先行声明。第五节本会有权投筹之员於每年寻常聚会及特别聚会均可指派别员代权议事，但须书明时日签押，并准代权证据其请代权之事亦须於会期十日以前先向会中书记员存案，每次聚会该书记员函达各员之时应将会员人名开单附寄查阅，并将会员所请他员代权之填写格式一并寄往，倘有别项格式与所定格式相同亦可通融准用。第六节本会每年寻常聚会应办之事其次序列开列於下，一点名二指明聚会缘由，三朗读所记未经议准之事并即定夺如何归结，四干事员及董理报告全年情形，五办理各项事件，六选举会中干事各员，七订定日期再会。
    第二章董理，会中事件应由总办一人董理十二人主事，董理须由会员每年选举充补，次年另举接替，会中每年聚会之日各董理应於同日先行集会，俟新董理选定应再行集会一次，此后集会应听总办传知或由数董理签名函达董理，须有七人在座方合会议办事之例，各董理中可自选五员充当行法董理此项董理五人可代各董理办事。
    第三章干事员，第一节本会干事员计有总办一员，副总办一员，律师一员，书记一员，司库一员，总办系於每年聚会之时选举任期最少，以三年为一任或不止三年，可於聚会时定夺，其余副总办律师书记员司库员均系每年选举一次，选定之后各员应向书记员存案声明，允愿就职期满方得卸事。第二节凡本会聚会或董理聚会或行法董理聚会，均由总办主席会中所派各项董事，除稽查帐目董事外均以总办为领袖，凡会中奉行所办各事当以总办为主。第三节总办如或病笔或告退或因别故不能办事，其任内所办之事应由副总办暂行代理。第四节书记员司通知聚会之事掌管本会印信图书，及除司库员应管外一切物件并将所司之事报告办理。第五节司库员司收存本会各种进项及缮发收据之事，凡有捐助款项交付会员或本会代理员之在灾区，或战场办事者应由该员等先行认收报告，司库员应将收据给发捐款之人收执，司库员应备帐簿详细登记帐目任由会员随宜查阅，本会合例应支帐目须由总办或行法董理两员签名作证，允许司库员始能发出，凡充司库员者须有切实保结保其供职诚实至应如何具保当由行法董理随时定夺，司库员所管帐目每年至少亦须稽查一次，若随时稽查应由行法董理酌定。第六节律师司理干事员所订合同券契等事如有关系本会度支者，应由律师审度，所有关涉律例须其裁酌之事应由律师与干事员等会同参议。第七节除第三节所指外凡遇干事员缺出暂由行法董理派人充补，俟下届寻常聚会再行按例选举。第八节以上所开干事各员均不得充作稽查帐目董事。
    第四章参理处员及董事，第一节欲令通国人民咸知本会宗旨以期同心协助，本会总办可派全国参理处员由总办或行法董理传知，随时聚会酌商应办之事。第二节如遇本国或遇数国有事，本会干事各董员应陈请美国总统及各部院大臣助力。第三节总办应选谙习救护战场忌酥钍轮人三员派充救济董事，遇有患难须其襄助听候总办或行法董理董事调度。第四节总办应派管理入会董事三员。第五节总办应派稽查帐目董事三员。第六节总办有权专派董事以便妥办整顿诸事，惟由行法董理会商核准方可。
    第五章会员，第一节美国议院核准设立红十字会之会员以及此次以前所选之会员均可投筹公议，其余当俟下届聚会选下方可。第二节凡愿意入会之人须函达本会管理入会董事并须会员二人保荐，俟下届聚会之时由该管入会董事报明以便选举，每员入会缴注册费美洋十圆，此后每年缴会费美洋一圆。第三节凡已选入会之人如先交付司库员美洋一百圆，以后无须再缴会费，总办书记员即发给执照签名盖印，准其作为永远会员。第四节凡名望素著之人及他国红十字会员每年聚会之时可举为本会名誉会员。第五节凡有名望之人每年缴交会中司库员美洋一圆即可作为会中捐款人员，倘欲领取总办签名文凭以及红十字会记号则须再缴美洋一圆，所有会中徽章以及各项记号只有美国国家红十字会有权发给以资保护而厚经费。第六节董理须协助各省省嵘璺联络本会，如有须设会之处即为选备章程以便遵办。第七节董理应设立局所名曰美国国家红十字会急助所，教授生徒如何急救调治伤创等事，并须选备章程以为推广城邑开设局所之计，凡照章办事之员须每年捐助会费，各省所设此项会所应准领取执照以为联络美国国家红十字会之据。
    第六章改订章程，此后如欲将以上所订章程废更应预先通知，并须由准可投筹置议之会员三分二之人数，於每年寻常聚会之时订定方可。
    ◎各省军事纪要
    直隶，直提马宫保所统各军一律改习日本操法，其余细章均按照北洋常备军成法。
    奉天，广宁城被马贼滋扰，当经增将军廷府尹电饬锦州统巡庆都统派兵驱逐出境。新民府界驻防西方牛庄任帮带朝武营内於八月初八日夜被匪首冯麟阁杜立子等率党抢去快枪三百杆子母弹万余粒，裹去降兵二百五十名，任朝武带领五十人冲围而出，该处已为贼占朱统领庆澜恐该匪首等既得军装降队从此声势愈大，若非厚集兵力不足以资镇摄，即函知海城县王令暨该县各巡警会合力保守，复札饬马管带得荃调派观队两哨在海界扼要处所驻札以联声势，一面飞禀省宪请饬各地方官及营队一体严防。
    河南，彰德府一带民间设有在元会有类团匪七月间芦汉铁路公司总办普意雅一面知会开车处总办孙麟饭鄄烨巴查察，一面禀知法公使照会外务部，外务部即行文直督豫抚令为查办安阳县旋拘获三人，供称自彰德至直隶磁州元氏顺德一带皆系通同一气，声势颇盛安阳县令即飞禀各宪，直督袁宫保闻之即派倪丹臣观察带兵往剿。
    江苏，江督魏制军拟於北河口筑一船坞，已饬筹防局会同南洋水师船厂总办前往查勘形势。雩山添设炮台而焦山炮台亦须改建，均经前江督魏制军核准，兹经李制军札委黄令启南来镇监修焦山等处炮台工程。由福建船厂新制之建威建安两快船均未安设炮位，现由上海制造局装配。
    湖北，鄂督张宫保前委姚广顺游击前赴许州信阳等处招募新兵五百名，近已带赴省垣归营操练。鄂地民教不和匪党乘势纠聚，川督锡制军前已派营防堵，兹复派续备军五百前往助防。
    湖南，湘抚陆中丞以广西土匪窜扰边疆已派陆兵分防宝庆靖州永州道州各属，并由江督派遣长江水师炮艇六十艘分驻衡州永州。
    新疆，政府近接伊犁马将军电据称伊犁一带及西宁等处回民蠢动，复与汉民构衅，该处俄人藉口保护现已调兵欲往干涉等语，政府接电外务部即照会俄使并奏请调回西宁准大臣良以延大臣社派往。
    四川，马边厅黑夷越境骚扰川督锡制军，因饬嘉定府峨边厅严为防堵，并电奏请邻省督抚派兵会剿，旋该厅右路有黑夷多名，将所获兵民悉数送还自认措给，前索命价邀集叛蛮及左路夷酋同来投诚。
    广东，肇庆府广宁县乱匪去刂署因该县郑大令曾杀匪党八人，匪党纠众报复郑大令面部受伤，旋为援勇击散有伪无帅王二奴伪先锋陈四冯大河桥等窜至四会被该县率勇拿获讯据王二奴供听从怀集匪首植拔予潜谋不轨，该匪在会管理银项旗号系虎同二字，聚众约二千余人，有抬枪数十枝毛瑟快枪及大口扒等枪约二百余枝，攻古水墟围广宁城拟攻破广宁之后，即移攻四会随闻大兵已到，二十二日各路兵勇围击，各将军火潜放在水坑小艇约二十四夜攻打四会城，我等潜来探听消息并供认去刂夺广宁扒船军火等事，闻讯明后即行正法。东江一带盗匪横行各段巡船不敷缉捕，经李统巡禀准大宪先编中左两营匀段巡缉，然后再添三营以纾饷力，名为惠安水师。灵山县与桂省嶂莶┌椎却ε连时有桂匪窜扰，该县属平山练一带地方有会匪五百余人由桂境窜来，勾通土匪欲图起事，经该县潘大令派委管带灵通之吴弁，并各乡团往平山练东山脚四军山一带逼近匪巢围攻，乃各匪先伏各路山岭闻声四起，率众抵拒彼此接仗一日之久亘有伤毙，晚间又来援匪百余人致练勇四面受敌被伤数人，吴弁督队在前被中三枪登时阵亡。
    贵州，广西匪踪逼近都匀府属独山州初甚危险，旋经副将胡威远统带练军於八月二十一日逆击，於该州之安龙镇地方大获胜仗斩匪六百，降匪千余黔抚曹中丞随即电告政府。
    ◎广西军事纪要
    桂林，当永宁告急时曾派廖提督所统桂防一营堵战，该军至三隍时被匪围攻，三隍为匪所破该军败溃，大半为匪胁从枪械失散廖统领不知下落。
    柳州，象州石龙墟为象州武宣各匪往来要冲，原驻有浔防广东常备中军左营以资防堵，八月初一日突来大股悍匪约七八百人直扑该墟，经营官汪有容督队迎击血战半日之久，匪众兵单阵亡哨弁二员营勇数十名，伤者亦众军遂溃，广东常备中军前营营官胡令宣由来宾县督军驰援甫抵象境，遇匪接仗因枪码用尽致稍挫暂退，须俟弹码运到再行进剿云云。八月初四日匪首褚大等股千余人自龙岸墟窜攻三防各村焚掠惨酷，王统领瑚统带武匡军枪炮队各一营驻札该处，当即出队分剿初五日匪党分股绕路直犯大营时守兵无多，遂至失陷枪炮各队闻而回救，匪股前后夹攻该军大败，炮队管带沙瑞忠枪队管带周某均阵亡，其余弁勇伤亡不少，王统领退保融县初六日飞调李袁孔三中队驻明峒口以遏匪锋，初八初九两日匪昼夜来扑，并登高山俯击而官军又皆重病毖不敌众勉强支守十二日，援剿三防各军在某峒兜截大胜，十三日匪又窜陷罗城，该县主簿古桐保被执不屈惨遭支解，旋经岑制军电檄龙太守济光督率济字各营分路进剿，初稍失利后经大队继进连毁匪寨，毙匪甚众遂於二十七日克复罗城。柳州叛匪入五十二峒之后，以粮食缺乏分千余人出札大板墟勒逼各村输粮，熙字营勇往捕匪负险下击阵亡，帮带一员哨弁一员勇丁数十名，被围不能出后得铭字营来援始免覆没。
    思恩，巨匪黄和顺与郑某带同党羽千余由安定白山地界走宾州诈为官吏分入各村肆行掳掠，并杀毙村人百余名，左江道余观察派勇驰剿并报请丁军门分兵往助，府属迁江上林两县以及宾州各处匪氛日炽，当经岑制军电致广西提督丁军门率领衡字各营，并率张革镇得贵所部贵字两营由邕至思分路剿办，丁军门探知上林宾州交界各峒全为匪党巢穴，据险负进攻棘手，即饬分统贵字等营张得贵相机剿办，旋在古洞村查知村中有匪二百余名，遂督带贵字中前二营往攻，自夜至晓始克攻入毙匪三四十名，获匪三十七名，起出土枪二十余杆，并妇女二口。
    梧州，八月初间怀集县诗洞地方匪首植亚养诱惑愚民联盟拜会，县宰高大令侦悉即於初三日派人查捕获匪数名，植亚养等竟纠党三百余人夺犯拒捕，击毙勇役二名并围攻县城，该县奋勇御战城得不陷，初四夜复纠党五六百人围攻，勇役驻札厂卡复枪毙勇二名，至初五六等日愈聚愈多，攻破钱姓万安山寨杀钱姓绅士二人，掠去军火谷米等物，初八日遂由诗洞永固等处窜至大冈墟，防勇寡不敌众鏖战未久即行退散，匪遂於初九日占踞冷坑墟，十四日进据梁村墟，其余党羽四散延蔓，广东之广宁开建等处各邑戒严旋即平复。
    浔州，桂平武宣交界之间九月初旬有土匪窃发浔守派兵两哨往剿，伤损勇丁多名并毙什长二人。
    南宁，归德州属之那马团岜仲村地方八月中旬被游匪黄秀马二等串合武缘县定罗司土匪农志祥纠党数百，各携快枪拥入轰毙村民数人，去刂去藉牛数十头，并团防军械财物一扫而空，该村四围山岭道路分歧适有绥靖军一哨驻札附近闻警赴救，为伏匪枪伤什长一人勇丁三名，该匪越岭窜入定罗一带而去。
    镇安，奉议州地近边徼向多游土各匪，八月间经营勇驻剿匪党纷窜，惟该处幅员辽阔山深林密，匪徒出没无常与思恩阳万交界之七里一带及莲花山地方余匪未靖，又匪首黄卜凤周端志等未获乡村时被去刂掠，虽经地方官悬赏缉捕，然此拿彼窜尚难克日奏功。
    ◎广西防剿主客各军表（九月分）
    军名
    
    营数
    
    统领衔名
    
      驻札处所
    常备军
      五营
    
    臬司刘心源
    
    桂林府城内外
    常备新军
    三营
    
    候补道王瑞
      临桂，永宁
    定武军
      三营
    
    前署柳庆镇杨发贵  桂林府城外
    警察军
      五队
    
    候补府清泉
    
    桂林府城内外
    熙字军
      四营
    
    右江镇黄忠立
      句容，罗城
    保安军
      三营
    
    右江镇黄忠立
      句容
    三营绥靖军  三营
    
    副将宋尚杰
    
    句容，永宁
    成字军
      两营
    
    参将刘成贵
    
    句容
    保商军
      一营两哨
    归土膏总局督带
    古宜，分驻贵州边界
    广胜军
      一营
    
    都司刘鸿芬
    
    柳州府城外
    柳防军
      两营
    
    知府濮贤恒
    
    马平，罗城
    济字军
      八营
    
    右江道龙济光
      融县，罗城
    广东武匡军  八营
    
    知府王瑚
    
      融罗柳等县拨一营札永福
    广东常备中军  四营
      候补府崔祥奎
      融县象州
    广东棠字军  四营
    
    知州陈兆棠
    
    融县，来宾，罗城，马平
    湖南忠字军  六旗
    
    狼山镇总兵黄忠浩  怀远
    湖南健字军  三旗
    
    记名提督张庆云
    龙胜
    湖南刚字军  三旗
    
    副将刘鲲
    
      龙胜，义宁
    湖南发字军  两旗
    
    参将张嘉钰
    
    怀远，古宜
    广东铭字军  三营
    
    知县符开铭
    
    句容，罗城
    云南滇军
    四营
    
    调授湘藩刘春霖
    融县
    云南滇军
    六营
    
    湘藩刘春霖
    
    庆远府与贵州交界处
    庆字军
      四营
    
    知府白玉书
    
    庆远府属
    边防荣字军  十营
    
    都司陆荣廷
    
    庆远府属
    王总统卫队  两哨
    
    道台王芝祥
    
    融县
    两广督辕亲军  一旗
      特用道张鸣岐
      桂林府城内
    衡字军
      五营
    
    提宪丁
    
      思恩府属
    贵字军
      两营
    
    副将张得贵
    
    思恩府属
    广东绥远新军  四营
      提宪丁
    
      镇安，太平，南宁府属
    广东绥远正军  四营
      总兵何友山
    
    泗城府属
    邕妨军
      两营
    
    知府潘江
    
      南宁府属
    边防武健军  八营
    
    京堂郑孝胥
    
    龙州沿边一带
    龙防军
      两营
    
    太归道谢汝钦
      太平府属
    广东安勇
    一营
    
    归太归道节制
      上思厅
    色防军
      两营三哨
    百色同知书通
      百色厅
    郁防军
      两营一哨
    知州李曰谦
    
    郁林州
    归防军
      一营两哨
    知州
    
    
      归顺
    浔防军
      两营
    
    知府沈秉炎
    
    浔州府属
    梧防军
      三营
    
    关道惠纶
    
      梧州府属
    镇防军
      两哨
    
    知府王寿慈
    
    镇安府属
    平防军
      两营安勇三哨  知府贺源清
      平乐府属
    广东喜军
    一营
    
    平乐府知府
    
    平乐府属
    ◎日俄战事纪要
    ◎沙河战
    日本辽东各军既将辽阳占领自应更进略取奉天，惟恐俄人经此大创不轻言战，惟有翘首以待战机而已，适俄将苦鲁巴金忽奉俄皇严令速取攻势救援旅顺，不许仍前一味退却兼之俄国援兵已有二师团，至苦鲁巴金遂宣誓军前以期振奋士气大举南下，时浑河南北两岸设有坚叠散兵濠等以及其他防御工事距日本左翼军前面之防御线约二三百迈当不等，日军连得探报知其渡河而度之兵约有三师团，又自九月一日后迭在咸厂赛马集方面逆袭日军，於是总司令官大山氏遂下战令勖全部以先机制敌，左翼军扼浑河下流长滩方面奥大将率之中央军攻略铁道东向及中央一带之地，野津大将率之右翼军则通长白山脉之高地，黑木大将率之三军呼应咸於浑河取齐，前二日左翼军之右纵队先於大观音阁方面置有能美队之下江队，（属能美队者）以资防守并於沈旦堡（在浑河下流）及黑英台附近分令田村丰边两队（属秋山骑兵团）驻札其间，以与浑河北岸俄兵对峙，而左翼军之左纵队司令官系在河公堡，（在辽阳西北三十里）於初一夜突下一令，明日午前六钟三十分拔队以与中央纵队连络前进，军令既下即以骑炮工兵加入能美队以充前卫，而下江队内复增内田骑兵一部，以与左翼之秋山骑兵团连合，并令纵队中之川村队当纵队之预备内藤中村二队之一部，则充本军之总预备部署既定遂由河公堡启程，经朱庄子小烟台等地而达大黄屯，约行三十余里时见各村落间有零星俄探骑兵出没，日军且击且进既至黄山屯南端遥望，前三里村落间有华兵一中队，日军知系俄兵伪装犹未敢决因遣骑侦探三四返卒未判其真伪，转瞬俄军二中队乘机而进一齐攻击，先锋队大森大佐挥兵前进展列阵势，如半月形渐将俄兵包围，俄兵初犹竭力相抗，嗣恐日军抄袭其后遂向北方退却，仓皇之间击毙兵士十余名，战马四匹弃尸二具，日兵三名负伤左纵队乘胜进至，树碑台后复猛进杨家甸子与俄骑兵五中队接战，约十分钟俄军不支遁入青堆子村落，（在杨家甸北）时日军掩护步兵已到数中队，且据有散兵壕形势遂决定夜袭以期大创，俄兵是夜九点钟步炮混成队齐集精锐於尤家甸子潜藏民家土墙内，俄兵不知以为已退遂不设备，日军前冲指挥官须永少将下令攻袭能美队长遂率兵士衔枚疾进，既至其地遂发令各执铳剑四面突击，俄军仓皇四窜死伤甚多，弃尸数十具北向油虫堡而窜其在青堆子东面散兵壕及各堡垒之俄步炮各兵，至是亦士气顿挫向狼子沟方面而退，日军中央纵队亦於是日由营地进发，途中略有抵抗午后三点钟行抵大东山堡之北端，（在二台子前村）有俄步兵二大队炮兵二中队在此构造阵地，见日军至齐起炮击而弹力甚微殊出日军意外，於是日步兵队先行猛攻继以炮兵俄军大败向后退却，日军遂入大东山堡连占二台子，至夜始收队休战，其右纵队亦於是日黎明由营地拔队与中央纵队连络保持二台子东面一带之地，所属二分队经由各村迭遇俄探骑兵一一击退，由二台子方面而入大荒地，至中央中队前而之俄兵於接壤五里台子之处，设一散兵壕派驻步兵不下八千，后面复有一垒置炮十二尊，午后四点钟炮火相交日军应战极猛，然夜已渐深胜负犹未决，日军拟待至明晨会同中央纵队力攻严防彻夜不辍，是日三纵队进路以左纵队迂回最远，至是三段连络包围之势乃成，初三日黎明中左右三纵队各於所占之地布列阵势侦察油虫堡及狼子沟方面敌状，俄军前队亦与前夜退却之兵连合各种兵数不下三师团，其步兵散兵壕系由油虫堡起穿一长壕约七八千迈当，以大炮八十余尊安於其后，於是日军中右两纵队倍加前卫步兵以炮掩护与之交绥，自午前七点钟至午后六点无稍休息俄军铳炮各弹皆甚猛，且无虚发幸日军阵地屡移尚无损害，左纵队亦以同时然炮轰击三军齐举万雷迸发，俄炮数尊遽为击毁，未几俄军一部炮声沈默全军因不支悉数退却，而能美队自当前卫以来时与俄军挑战颇有斩获，惟以未占油虫堡为憾，该队队长遂商诸须永少将再行夜袭之策，少将韪之该队长遂激励将士准备攻战，午后六点钟二十分忽有俄军约二联队自油虫堡南端来将袭击日军夺回青堆子，须永少将即召部下授以机宜军士踊跃应命，纷纷潜伏民家土墙内，俄军势颇盛一路轰击而来，至相距一百五十迈当之处日军突出奋击，惟俄军多而且勇皆有决死之状，因之两军剧战弹丸横飞咫尺莫辨，日军下江大队钅兼田大尉正当指挥部下忽一弹至贯其右足下士兵卒亦多死伤，损害极大能美队长遂传令后队副官水郡大尉与下江队长联合水郡，故骁勇既奉命令奋然而前，将至下江队阵地陡着敌弹从卒请退水郡不顾及晤下江少佐甫一语而敌弹又至贯穿头部伤势甚重，下江少佐遂令部下送至后队，一面仍行鏖战约一钟余，俄军死伤甚多至是日军已渐得势，一齐突击俄军后部首先奔乱，日军突击愈激俄军前卫亦并慌张欲遁，於是日军铳剑交施闪入敌阵斩其将校五六名，余向油虫堡而逃，日军追击乘势占领油虫堡，是役日军战死山田松造吉安畅〈辶十〉野彦三郎茶谷乙吉佐藤辰之助相马米次郎外，又有二十余名负伤者水郡钅兼田两人及下士以下一百六十余名，俄军死伤则有三百余名，自此日战后日军迫近奉天约五十里，惟尚未能将该处俄兵击走，而俄兵亦颇有誓死之势，故两军复行剧战初四日日军右翼军竭力将来攻之，俄军击退遂占领由马耳山亘烧达沟一带之地，（即长白山带之山脉）中央军则夜袭三艄硎占领该处西北之地，左翼军则与右纵队连络互相呼应攻击，俄军夺获野战炮二十尊，时俄军在北烟台经孙家台以亘太平庄者合步骑兵数约一万五六千人，炮五十四尊后尚陆续增加，故日军左纵队方面须筹远略方可取胜，旋议决以须永少将统率右翼相马大森两步队及炮兵若干属之内田中佐指挥中央纵队步兵一部队属之内田骑兵，及能美队之下江部队则属左翼定於上午六点三十分进攻右翼队，拟先击破北烟台而俄军压迫愈急，自晨以来该处及小台方面约有俄步兵一旅团，炮三十尊加以万花园子亦有俄炮二十四尊齐向油虫堡猛击，并将李大人屯一带之地包围，是时日军远近受敌防战不可稍懈，於是左翼队固守李大人屯一带之地，右翼队则奋然迎战，然俄军炮火益猛且北烟台中央有庙一座，其地颇高恰梦型台，俄将凭以俯瞰指挥各军炮量甚准，故战至午后日军略无进步，左纵队因急命川村队之步队一队增於炮兵一面，右翼队既得援助直冒炮火突击而进，惟俄军炮击逾猛致该队死伤甚多，此时须永少将命令甚严期以战死报国身先士卒凌厉直前，士卒亦无不鼓其勇气踏越死尸而进，而后面炮队掩护步兵任务既完遂向高处俄将猛发数十炮，俄而庙屋震倒毙其将校四员士卒以下十余人，台下俄兵亦颇损害，遂向万家园子北方退却据壕坚守，其余步兵大队亦渐向孙家台北方万家园子而退，午后四点三十分日军遂将各地占领，并派步队追击至孙家台子而止，一面急凿堑壕以备俄兵来袭，炮兵队亦疲劳终日占领北烟台当左翼队之固守李大人屯也能美队之下江部队及中央队之骑兵队方在小台与黑林屯俄兵相对，旋闻俄步兵两大队在其北端修筑防御，日军遂向该处攻击下江队长受伤数处负痛防战，自晨至午后三点钟仍未获胜，旋奉须永少将催令进占大台黑林屯，又调川村第四中队为其援助，遂令该右翼队进探黑林屯，敌情交战之下死伤八十余名，而退左翼队准备既完其前卫即向大台方面进发，至午后四点钟忽闻炮声大起，弹如雨下日军即升高树型，知其大队将由对面来袭，即以敌状报知下江队长并通知中央纵队派来之步兵队未几俄军压迫而来，数约一旅团半当时前卫下江队之日置少尉率一小队进向小台，该处俄兵已与黑林屯会合仅留少数侦探日军立击退之，迳将大台村占领草{艹刈}中队亦率队由小台进发行方数武探知俄军欲袭本队，并悉日置一军已占大台村，遂即退回小台再合本队俄军进至大台，约距小台千二三百迈当即行然炮轰击，日军静伏俄军前进愈急，至距六百迈当之处日军列阵应战，以中央纵队之遣派队为右翼，下江队之草{艹刈}中队及中央之吉弘中队为左翼，列成键形彼此相距五百迈当，各队长同时下令一齐奋击，俄军乘马步兵忽分左右大部兵队由中涌出尽力应战，惟所发炮弹命中者少，故日军死者仅佐藤六郎及长谷川庄太郎二名，高木妥吉大野善吉圆句龟吉三人负伤，又中央纵队之第一大队六名受伤，至日军所发之弹多能洞穿俄军胸部应声而踣，历战一点钟毙敌千余，至是后队俄军始有退志，嗣见日军下江后备第十一中队乘机前进，俄军遂由右边退却，然甚迟缓为日军追击死伤亦不下千余，时正六点钟各队乘机占领大台急设防御以备来袭，未几大雨露营兵士无不沾湿，且极疲劳然无稍怨者，初五日左纵队下令攻取扃北ふ帕急ぃ（在北烟台北面）两村须永队之右翼队即於午前由炮兵掩护向红绫堡前进，该村俄兵仅有骑兵一大队步兵二大队，日军蓦地前进纵横攻击，俄军不能抗四散奔走遗弃死尸三十五具，伤者三名退向张良堡而去，日军乘胜追击俄军复他窜遂占该地，更下前进之令左翼内田枝队（属下江大队）同时前进，亦於午后一点钟击退俄军骑兵而入万家园子，（在红绫堡西）以与右翼队连络，是时俄军炮队在日军中左两纵队前面者共约八十余尊分据达莲屯林盛堡及铁道线，而接拉木屯以向日军轰击，於是日军分路应战中央纵队列阵王家子以对拉木屯俄军而攻击其侧面，左纵队则於红灯堡与达莲屯林盛堡俄军对垒，午前九点钟彼此炮击隆隆之声震动远近，少顷日军炮队将校叱咤兵士极力攻击，因未知达莲堡俄军统帅所在，乃乘气球飞扬侦探急转方向猛烈攻击，至正午俄军炮声渐沈，日军攻击愈猛然终未能将其击退，午后六点钟两军休战相持彻夜更期明日奋斗，先是川村一队自充左纵队豫备以来未尝一临前敌，虽尝掩护左右两翼然仍未与敌交缓，是夕始奉命令助攻林盛堡达莲屯两处，俄军该队队长遂派第一第三两大队当此任务，两队既奉命令即於午后九点钟行抵张良堡北端，以代连日苦战之能，美队一面侦探敌情以待天明攻，自初二日开战以来战斗日剧，初六日之战尤为激烈，是日日本右翼军之右纵队击破朝鲜岭俄垒，并追击代家峪之俄军中左两纵队并将西沟山俄军击退，占据沙河上流与俄军对峙，於是沙河以南一带之地均归日军所有，是日日军包围俄军之线约长三十余里，各方面激战时刻不停，其中鏖战最苦者为中央纵队之小泉部队及左纵队之须永部队，凌晨小泉部队由拉木屯停车场（即沙河停车场）前进香川，幸道两队则布列於铁道左右以围攻拉木屯及林盛堡后方，时俄军匿列於散兵壕内者约有步兵二万余人，两军既接炮火相交非常猛烈，日军炮兵队小田大尉在弹阵亡，骑兵六名亦负伤，而小田少将依然伫立指挥自若午后三点钟香川幸道两队同受俄军逆袭，两队静伏以待至距七八百迈当之处，两队发炮迎击后面炮队同时轰击猛不可当，俄军大败退走弃尸约数百具，自是俄军来袭前后共五次均被日军击退，死伤枕藉惨不忍睹，香川幸道两队预料俄军必来夜袭，遂议伏兵之策以幸道之平山大队及香川之野岛大队，伏於铁道两侧将校兵士悉皆匍匐屏息以待，俄军因鉴前之失败遂亦改变战策，於十一点十分时悄然前进不复声扬，将至日军伏兵之处始行攻击，日军一声号令伏兵齐出，左右猛攻於是俄军计仍不行狼狈逃窜死伤无算，日军四面追击直迫俄阵，而俄军势处必死困兽狠斗，故日军死伤亦不少，计香川队之第五中队长托摩大尉，第八中队长佐仓大尉，及日高高木高园三中尉武及武坂二少尉，大庭吉队两特务曹长或死或伤，又幸道队之第九中队长青木大尉，第七中队长园田大尉，及他队之中马中尉森山特务曹长俱死两队下士以下死伤三百九十名，小泉部队因见死伤之多益增勇气，乘胜追击遂又斩敌数千捕虏三百余名，俄军死伤全数殆逾万人，而日军则共五百零三名，同日上午五点二十分时俄军哥萨克兵二大队乘黎明试行袭击须永部队，进距该军四百百迈当处适有雾不易辨认，惟闻马蹄得得日军知系俄兵来袭，遂令兵士严备屏息以待，俄兵既至突出猛攻击倒二三百骑余尚不稍退，且有猛进之势，川村队长知其后面步兵不少遂戒军士留意，语未毕俄步兵一队半已於后面展列枪弹雨下甚为猛烈，日兵颇有死伤。第十中队长安野大尉愤然奋进，甲贺特务曹长以下士卒亦由掩壕跃出，第十二中队长奥田大尉又钅兼田少尉各率中队飞驰而出，由左右突入哥萨克兵中央斩人毙马横厉无前，俄兵为之辟易后面步兵先行退却，日军乘势猛击遂将数倍之敌击退，然安野甲贺奥田钅兼田诸人皆受重伤，其余尚有兵卒百余名受伤，川村队长以敌既败退队伍凌乱，正当趁此兵机一气扫荡以破林盛堡，此令既下军士踊跃进功，俄军狼狈应战，约二三十分钟后日军又调他队协攻愈益剧烈，彼此死伤次第增加，日军第九中队长浦滨特务曹长方欲跃入俄阵，忽右足中弹而倒其他山形古田川口三少尉，山田特务曹长及下士以下百六十名死伤有差，而胜负尚未能决当川村队长猛进时闻林盛堡东南有激烈炮声，测知俄军必向中央纵队攻击，指挥全队急进俄军力不能支遂於各方纵火逃走，川村队追而击之日军炮队亦同时猛攻俄军损失甚夥，川村队至此遂与拉木屯之军连合而袭击，其东西两端中央纵队第五中队亦相继进击，遂於午后三点钟占领拉木屯，至四点钟更占领林盛堡，俄军既遭损败即退守林盛堡附近车站而注全力於最左翼以攻日军内田秋山两支队冀破奥军之围，此次俄军兵力约有步兵二旅团，骑兵二千炮兵二联队，於官林堡行台子三家子方面构造阵地，日军内田支队则在万家园子秋山支队则在太平庄，黑林屯方面当俄军猛攻时，两队恐轻躁突进俄军必乘虚袭击致误大事，因只严守以待时机，乃俄军愈欲机而进即於是夕九点钟时以机关炮三尊步兵三联队向内田支队逆袭，一分钟间炮六百发其步兵亦乘机前进攻击，内田支队之下江（属能美队）天野（由香川队分遣）两队日军伏兵静待，未几近前突起攻击，俄军前卫死者颇众，余仍不稍屈决死突进前仆后继下江天野两队长跃出阵前，部下将卒随之而前各执铳剑驰入俄阵斩敌甚多，日军亦死伤百八十余名，两队既陷苦战秋山骑兵队急分前卫中村队之一部掩护攻围，俄军始大败而逃遗弃死伤七八百人，夜半二点钟复来逆袭中村队已有警备，三队齐出攻击当将俄军击破，俄军又受大损而退，初七日天明小泉少将更下占领沙河停车场之令，乃以香川队攻其东南，而以幸道队夹攻其西南，午前六点钟开战俄军炮火依然猛烈，日军将卒倒者百余人，其间骨肉粉碎者不少，香川队副官长束大尉野岛大队副官岩桥中尉等先后受伤，其他将校死伤颇多，於是香川队将校失其大半，嗣因日军巧避敌弹奋勇直前远则炮攻近则剑击，俄军渐不能支遁入拉木屯旧村日军齐呼万岁，即於停车场商揭日本国旗并获其机关车货车无数，俄军既退於拉木屯旧村别无大村部落可据，形势全失自知终难取胜，遂於初八日夜渐次引退，拉木屯旧村亦为日军所有，此次俄军兵数步兵二百七十六军队，炮队一百二十二中队，马兵一百七十三队，共计二十二万六千名，炮九百五十尊。日军兵数黑木大将部下步兵七十六中队，马兵十八中队，战炮二百七十六尊，奥大将部下步兵六十中队，马兵二十六中队，战炮二百四十二尊，野津大将部下步兵四十四中队，马兵九中队，战炮一百二十尊，俄军所失军械计大炮四十五尊，子药车三十七辆，后膛枪五千四百七十四枝，枪弹七万八千枚，炮弹六千九百二十枚，剑二十柄，斧二十三柄，铲九十二柄，外套三百五十六件，帐幕八十五座，皆为日军所得，其死伤之数计死者一万五六千人，伤者七万五千人，为日俘虏者五百人，败耗传于俄都全国震动，至日军死伤亦有一万八千五百七十九人。
    ◎俄国防务汇志
    八月初十日奉天函退至铁岭之俄军现在赶造炮台，其南方十二里之毛山炮台业经工竣安置大炮，并於台前开凿堑濠，其西南七里之马峰沟亦已建筑炮台，并经营堑濠等防御工事。又俄人近於哈尔滨街市之东北一带建筑土壁，高约一丈八尺壁外凿有深濠，其街市之南二十五里间亦建有炮台多座，台前均有堑濠。十二日营口函奉天俄兵近於浑河南岸设施防御，以与日军先锋队相对，又奉天函俄军近於铁岭东南四里之处开凿深沟，长约八里深约五尺，并於附近开掘陷ㄉ醵啵中坚尖锐铁钉，其东南东北两面均建有炮台。又俄军现於哈尔滨车站西南九十里之处筑一宽六尺深一丈之大堑壕，以达双城堡每间半里置有哨兵若干。二十一日东京电俄人深虑日军在泡塞德湾上陆进攻海参威，故近来防备甚严，旅顺背面各炮台大抵为马蹄形，其后面设出入各口，前面及左右装以最厚之铁板两层，其间堆以炼瓦土石之类，台上留炮眼枪孔无数，俾弹丸激射纷如雨注。二十九日营口函俄军前於铁岭之南山依山修筑炮台若干座，近又添筑三十余座，间多不修堡垒仅依山石以为炮台山前深掘堑壕十数条，皆环绕炮台之前。门司函旅顺西面司陶司尔炮台最为巩固，该处铁网上之电力有五千电池，炮台均用铁甲保护，顶上复设有坚固防御。九月初三日伦敦电苦鲁巴金近日十分谨慎，深防再蹈覆辙於各营前面筑造临时炮台。初四日辽阳函奉天铁岭间有懿路范家屯各要地俄兵近已在此设施防御工事。
    转运杂志，八月十一日奉天丞长山子俄人由巨流河夺获民船，每艘载大炮一尊输送铁岭。二十一日欧洲电俄国新派来之第一军团已抵战地，又东方西伯利亚轻气球队总司令官黑房古已圣彼得堡起程，又俄国第五十二中队豫备军现益以他兵合成一师团，将与第八军团同时赴东，又东方西伯利亚野战炮队亦将聚集一处起程往东，又依古子克及苦勒拿协斯哥两处之科萨克兵半联队，并西伯利亚第二师团之民兵一师团亦将派赴战地。
    ◎战事杂记
    八月二十日伦敦露透电俄国现向地中海滨长提亚各船厂订造水雷驱逐舰十一艘，限十五个月交船，且与各厂议造形如卑耶号之巡洋舰四艘。又柏灵电丹京之布尔米斯达船厂为俄国造船三艘，取费四千兆罗卜，又俄国在图伦船厂订造水雷驱逐舰十一艘。又纽约之尼克生船厂现代日本或俄国制造水雷艇且预备分运送往。又电日皇颁发敕令更改徵兵律例，第二预备兵队之充兵年限展至五年为限，第一与第二预备兵队以前有别之处今已削除，向称为第一后备队者则改为第二预备队，第二预备队之兵则统名为预备兵，总计充兵期限与在第二预备兵队之期共十七年零四月，较前十二年零四月者增多五年。英船森大载重一千四百零五吨，现已售归日本。二十六日东京电俄国御前会议现议定将苦鲁巴金任为满洲总司令官，力纳维几任为第一军团指挥官。二十七日伦敦电俄国少将哇罗夫已奉俄廷简为俄京参谋总长。又电俄政府现已敦促远东总督阿力喀塞克夫速返俄京，将以大公爵尼古拉斯继其任，大公爵未到之前战地各军仍归苦鲁巴金节制，其第一军已派定米颜都夫大将统率，第二军则派格列频保大将统率，第三军则以连尼维趋大将统率。又海参威俄国海军司令官拔沙勃赖查夫亦令返国。日本在韩之驻屯军司令官发布宣告文声明在咸镜南北两道施行军政之事，继又宣布凡妨害军事及私通俄军者必当照军律处治。九月初二日伦敦电日俄两国陆续购买煤斤甚多以供战舰之用，每月从喀迭甫运出者有十五万吨，从纽扑及英国海峡各港运出者亦复甚多。初三日东京电日本军舰平远於西九月下旬在鸠湾巡察海面，忽触水雷致遭沈没。（平远为一等炮舰载重二千吨有炮十六门每时小行十五海里，於一千八百九十年进水。）初四日柏灵电俄廷已派比素勃来夙夫为波罗的海舰队司令长，仄仗匚第二司令官，格来尖为海参崴舰队司令官，爱山为太平洋舰队司令官。初七日大坂信日本近买英船三艘，一名宫朋载重八百六十二吨，一名屋肯巴一千三百二十九吨，一名海克纳二千六百零六吨，又买那威船一艘名密拉者五百七十九吨。
    ◎中国中立汇志
    八月十三日有英国商船一艘名渴里雪德者从巴德兰开往海参威，驶经津轻海峡时被日本灭鱼雷艇挽留，俄人退驻奉天扰及陵寝且有擅伐陵木拆毁官廨民房等事，当由增将军祺电请政府向其阻止，旋有国书电致俄皇略谓陵寝重地兵队逼近难免震憾，朕心旦夕不安，中俄两国睦谊素敦前已承贵国允为保护。陵寝宫殿诸重地应谕令该兵官移营他处方为稳妥云云。旋得复云斫木开路乃防御不得已之举至陵寝已派员兵妥为看守防卫外务部旋又发电请其撤兵，俄国在沪逃舰奥斯科革罗苏福意允拆机器军械各事早经办结，惟处置弁兵开列清单一事久未商定，江海关道袁观察接日领事照催后即与俄领事婉商至只允将员弁水手人等战事未毕不准一人回国，由领事担其责任，更要约该员弁水手人等须与各国兵轮一体看待同享利益，务须运动自如云云。袁观察以万无此理不准一面拟就办法，复又照会俄领事略云两船员弁水手人等只准到东清码头相连之道胜银行空地场，每日限时体操一切不准逾多时刻，并在浦滩散步者亦不准再往别处闲游，再日后或往租界散步购物等事亦当限定人数时刻，并须设法拨派妥当之人随时巡察照料不令滋事，务请照办云云。旋据俄领事照准复允开列清单，袁观察即电禀外务部请转告日俄两使，一面照会驻沪日总领事请其婉陈驻京日使，旋奉外务部电谕并接日总领事照覆俱如所请此案始结。奉天增将军电致外务部云近日俄兵退至奉天，恐於地方有碍特与俄提督面订不得在奉天城周围四十里以内开仗，倘有伤及四十里以内之人民房屋均须俄人赔偿等情，业经俄督承认并订有合同，即请照会俄使并驻俄胡公使云。九月初三日北京电新任奉天交涉局长孙宝琛方抵任地即为俄人杀害。
    ◎各国中立汇志
    八月十一日旧金山电英人闻俄国巡洋舰在支巴拉尔大海峡及西班牙附近一带游弋大为震动，初十日英国商船在毕斯开海湾亦为俄国巡洋舰扣留查验货物之后声称其中之货为战时禁品，英报甚愤并请政府勒令俄国严限海面方向以免阻碍英国船只云。十四日伦敦电俄政府选派查察军务禁制品之专员谓煤棉与铁均须作为军物禁制品云云。又香港电俄国巡洋舰提利克昨日始在拉斯怕尔玛司（加拿大群岛之额兰加拿利亚岛之市）装煤，但该处官长已奉命禁止以煤炭供给该舰，且命其速离该处，惟该舰尚须修理机器一时不能遂行出口也。二十一日伦敦电葡王喀罗司行开议院礼时言及日俄战事葡国必严守中立。二十八日天津电英国轮船雪山在牛庄海面被日船扣留后，经裁判所审判尚无战时禁品当即释放。又香港电英国驻泊澳洲海军副司令官芬晓威，因近闻有俄国巡洋舰数艘出没於叨赖斯海峡，故已派铅特墨斯及帕来提斯两巡洋舰前往定泊以资保护。又泰晤士报载俄国前在北太平洋所获之船只今愿赔四万六千元於那大坎以结其事。
    ◎各国军事汇志
    韩国，八月十九日汉城电韩政府近设军政议定官以图改革军制，其条件如下，一废元帅府置参谋部，二置侍从武官，三变更各地方兵驻屯之位置，四裁斥老兵及二十岁以下之少年兵，五凡不经士官教育之武官均行退职另置教育监部力加训练养成武官。二十三日东京电在韩国黄海道南川店之日本人因欲招募铁路工役，特前往距该地约十日本里之一地，其中八人为韩人所杀，昨已有日兵若干前往弹压。又忠清道亦有韩国暴民及镇营兵六十名闯入该地逞其暴行，日本巡查与其人民致有负伤者，嗣由韩政府将该队长以下及有关於暴行之兵丁从严处罚。
    俄国，八月十五日旧金山电俄国黑海滨抠森省迭萨地方乱事较前更炽乱党皆与官吏反抗，该处警察长几被杀害，其起事之由因俄人欲令寓居该处之犹太人充当俄国预备兵，犹太人不允故有是乱，现正分派兵士前往弹压。
    俄国，九月初六日伦敦路透电南非洲德属达马利连地方之荷天脱族酋长名汉特烈费拜者，平日颇尽忠於德，今忽谋变将与吼离罗斯党相合，德政府今已派兵前往痛剿。
    义大利，义国新造兵舰一艘名维拖罗伊曼纽尔第三现将告成。
    葡萄牙，八月二十七日伦敦露透电葡兵一枝队共四百九十九人，用兵於南非洲之暮沙米司地方当渡坎河之时为该处克恩海满斯土人邀袭，葡兵死者二百五十四人，内有将校十五人伤将校五十名，葡政府拟更派兵五千征之。
    英国，英国某议会创议欲分设小军部七处，自陆军少将以下皆隶之部中设文武各官，凡整顿兵士建造工程转运粮食选派弁卒及医药等事皆归其主持，以上复置总司令官一员以专司操演之事。英国海军省拟将英国四围海岸皆作为水军屯泊之所。南非洲英国驻防兵士共有二万一千五百名，每年费用须英金三百十万镑，其中四千镑则用於特兰斯哇尔。
    南非洲，南非洲摩喇党人至该处奥格登族中大肆去刂夺，伤毙人口六百名掠获牲畜无算，且更得有洋枪甚多。
    委内瑞辣，南美洲北部委内瑞辣国居民大有骚动之势，现已多人被捕。
    ●第十一期・外交
    ◎论美国在中国之举动（录八月十六日警钟报）
    美国自近岁以来由门罗主义，（门罗之政策以美洲为美人所有，不许他国干涉，而美国亦不干涉美洲以外之国。）一变而为帝国主义，又由农业之经营一变而为工商业之经营，数年以来输出之物逐渐加增，（当西历一千八百九十九年美国输出物已达四亿六百万元之额）欧洲各国至倡对美同盟以力求抵制，（经济学大家波利夭之言曰昔输出食品以苦欧洲农业界之，美国仿以制造品之洪水而溺欧洲之产业界矣。）昔美统领麦遮尼之言曰吾国之生产力甚为膨胀，吾国之产物有可惊之增加，倾全力以求新市场实今日最握要紧要之问题也，此非麦氏一人之私言，乃代表全国人民之意向者也，故近岁所行之政策一为扩充太平洋之舰队，一为建设海底电线，一为开凿尼喀拉圭河，一为在东方制造巨船，（即大北公司所造之姊妹船现已造成为世界唯一之巨船）一为敷设横贯南北之铁路，（由圣保罗市至舍罗市）此数策行举太平洋商业之权，悉操握於美人之手，虽然美人平昔之势力盛於太平洋东岸者也，而近岁以来则又由东岸而趋西岸，於是占檀香山取非律宾握亚美交通之枢纽使美人势力直达亚东，观一千八百九十七年美货输入中国者始达一亿二千万元，至一千九百二年亚东贸易额已达一亿九千万元，而日本之石油烟草满洲开矿筑路之机，何一非美国输入之物乎，美国既握亚东之实权则美人之在亚东者不得不择一根据之地以推广商场，当一千八百九十九年美人对中国也，已倡中国门户开放之说，至於去岁又以开放满洲要求俄国，旋与英日表同情以示仇视俄人之意，今日俄启衅日据辽东使战事既终，日人必将开放满　洲，使英美均г利益，然满洲开放以后可以扩美国之商场，而不足以养美人之实力，故美人之意必欲在中国东南择一良港，以为美人根据之区，其始也欲购葡国澳门以窥伺两广，而英人以澳门之地邻近香港，一旦入美则英人商权必为美人所享，故於美人之策竭力抵抗，美人知澳门既不可得，则粤省之权势难骤握，故以粤汉铁路售与比人，论者不察以此为美人之失势，而岂知美人之意固别有所主哉，观近日以来美人拟借象山湾之地演习水师，夫演习水师其事甚微，然美人窥伺东南之端至此启矣，何则象山湾之地南北两端夹以山岭，惟海湾一线通达大洋，虽深曲不如胶州，然形势所存亦为巨险，今浙省沿海已为意人所窥，然有要索之空文无并吞之实迹，而舟山列岛英人屡次要求，浙绍航路之权又为法人所握，此皆列强窥伺浙省之事也，美人知失此不图则中国东南将无美人立足之地，故拟在浙省敖近择一沿海之区辟为属地，以与非律宾界路相联，又虑无隙可乘故先借象山湾之地演习水师，以为要求之渐，此美人在中国之技谋也，呜呼美人势力既及欧东，则亚洲各邦必将大受其影响，昔西国桑梯怕里之评美人取非岛也，谓亚西亚之棋局当自此而全然改变，今美人之政策复以窥伺非岛者移而窥伺中国，扩张亚东之势力以进握世界经济之全权，（美国元老院议员之演说曰今日美国对欧洲始为商代非使全世界之国服从，我国经济之下则器不可止，此可见美人之雄心矣。）此固亚东时局之转移，亦未始非中国贫弱之一大原因也，我中国人民曷一纵观亚东之时局耶。
    ◎论豫定满洲政策（录甲辰二十七号外交报译，日本明治三十七年十月一日太阳报）
    日本之於满洲永持一义而不变，即所谓保全中国土地而开放满洲是也。然欲实行之而有效则不可不委曲以达之，今使日本果能夺满洲於俄人之手，而一扫其阻力不稍踌躇，遽以还之中国，中国果能御俄国将来之侵略乎，能保其永远无祸乱乎，又能保安其土地人民，而使有开拓精进之实力乎，是至要之义也。使仅仅拥虚名之主权，而不守边境不治领土重蹈前日变乱之覆辙，则日本今日倾无量之汗血以排俄人，不亦太无谓耶，是故保全中国之主权诚不可有违，而行之要必有其术，日本既以自卫之关系而倾无量之汗血以为此战，则於其善后而当有最优之权利，且亦负最大之义务者也。满洲开放以后固当与世界各国享同等之利益，然监督华廷安固满洲，日本不可不有异於他国之特权，使收之於俄人而漫焉归之於中国则危矣。
    ◎中韩新定画界防边约章
    四月二十三日韩界官崔南隆照请择地会议，五月初二日由吉强军统领胡殿甲延吉厅同知陈作彦，与韩参领金命焕等会议，查李范允公文内开中韩向在白头山分水崔立有界碑，有曰西为鸭绿为土门，（按即图们江亦即豆满江）下有土门江北为中界，江南为韩界字样，因议定条约十二条如左。
    一两国界址有白山牌记可证，仍候两国政府派员会勘未勘之前照旧间隔，图们江水各守汛地不得纵兵持械潜越滋衅。二李范允屡次滋事韩界文书官应赶紧禁止，如再有犯界之事，惟韩官承认作为无故败约容心启衅。三李范允管理北垦岛中政府未经批准，中界官不认韩界官亦不勉强。四李铌唤鹂肆医仕彦成文锡等既系中界叛民，中国有索还惩办之权韩官宜速拿交。五韩官以撤李范允拿交李铌坏缺乇ㄕ府方可照办，从此次议定后如李范允李铌坏热杂星址钢事亦归韩官认为无故败约容心启衅。六沿江桥船从今撤桥设船示无他意。七两界民人任便往来，军人无械以平民例，惟持械过境无公文者各自格杀勿论。八古间岛即光霁峪假江地向准钟城韩民租种今仍旧。九两界民人如有杀伤文书官各速行文拿犯秉公办理勿得诬良稽延。十中国向不准运米出国，载在中韩条约第六款，现在从权听民运贩，如年岁歉收仍禁出口柴草照办。十一两界防兵依旧驻札沿江巡哨定约酌撤。十二两界交涉已载明条约者照约办理约所未载照公法办理。
    ◎中外交涉汇志
    各国，近有各国兵舰驶入江西窥探形势，经过湖口炮台悬旗招待竟置不理直驶而过，现经江抚夏中丞行文江海关道请与各国领事商定办法。
    中日，外务部照会驻京日使请将复州等处所设民政局由中国地方官会同办理，闻日使业已首肯云。
    中日英，外务部屡与英日两国公使在署密议英租威海事案，英国原订条约与俄租旅顺期限相同，刻下辽阳已被日本占据，旅顺不保英国亦应照原约同时截止，英使以中国兵力不足保守拟交日本接管坚持初议，故尚未议妥。
    中俄，外务部近递封奏以现准俄使照会请开议东三省垦务，请旨简派大员会商，因特派户部赵尚书会同商办。
    中英，前有英国兵船欲入鄱阳湖为彼处炮台所阻，旋由英使萨道义照会外务部执烟台条约为说，外务部覆谓烟台条约之义并不如此反覆伸辨，现已作为罢论。驻京英使照会外务部云前准贵部函称有英国工头孙凤潮等在前门外草市地方竖旗招工有违约章等因，现本大臣已设法阻止不在内地招工，当经那琴轩尚书蜮廖逵各汛一体遵照。
    中法，粤督电告外务部称法人藉口於西匪骚扰似有从安南调兵入广西之意，请即照会法使阻其事，湘抚亦电外务部谓据衡州府知府详禀驻汉口之法国领事曾致书於该处天主教，教士声言为欲豫防西匪窜入当派遣兵船以保护教堂云云。但该地方水陆防备十分得力足以保护教堂有余，请即照会法使阻令勿派云。外务部以法国有兵轮派入赣省内地一节照诘法国驻京公使，前日法使答言赣省镑属迭次闹事，我国商民人等俱有戒心，该省地方官势力不足镇压是以敝国驻沪总领事派兵轮前往以资保护，决无他意请贵大臣电饬该省哀台从速了结勿酿巨祸云云。外务部已於日前电致赣抚速派委员分往各属查办云。法使以广西近日派往龙州办理边务之刘和盛曾为匪党头目请外务部饬令撤回，后经粤督商之郑京卿郑云刘方得手未便遽易矣，后得便再行调开。
    中德，驻德中国公使荫都统昌任期已满仍留原任。
    中义，义使照会外务部欲在蒙自地方添设领事，又欲在烟台开公共租界。
    中美，美国新简安德生君为杭州领事即当知会。
    ◎各国交涉汇志
    日韩，日本宪政党关於对韩政策开会提议大要六则，一须派日政府之全权委员於韩京使总大局，二开放经济上之利权与列强均г利益，收财政於日人手中使彼此货币统一，确定韩国财政基楚。三收外交权於日人，与帝国均等其步武。四获得警察权可保内国治安。五日人须握其司法权乃可无碍警察权谋安韩国民之生命财产。六韩国国防直与帝国之安危存亡互相关系，若以涣散之韩人组织军队殊为不堪，倚赖故帝国当自派军队往任，其国防韩人编成之军队悉宜废止。韩国公州之守备兵近来屡恣暴举，驻韩日使照会韩政府略谓：地方守兵原为维持安宁而设，乃公州守兵非特不能尽职且屡恣暴举殊有危於我国在该处之官民，此等不法军队若不撤去军装贻害匪浅，务速撤去其军装免酿交涉重案。日本驻韩国军总司令官长谷川大将已抵韩京。日本将军中山现已举为韩国驻防总长以继原口之任。在韩之日本司令部颁发告示云，韩国之开矿伐木等事须由日人允许方可，前有韩人两名在细谷杀毙日人两名，已将凶手捕获日使请韩政府发款抚恤。
    日德，德国喀尔桓荷痕索连亲王由日皇召见并行赐宴。
    日美，日本第一师团司令官伏见宫亲王由日皇派令携带国书往美国交於美总统罗斯福。
    俄德，俄德两国已立密约，谓德国於日俄讲和之际当助俄国，而俄国则允於德国在极东逞其野心之事当与以自由以为报酬云。
    俄美，美国因已入美籍之犹太人携有美国护照前往俄国内地，每为俄人拦阻故现欲提议此事。
    俄国拟向南美州亚尔然丁焙兵舰两艘，近由法人居间商议。
    英法，法国与西班牙所订摩洛哥之约业已宣告大众，此约立后法英交谊愈密，倘此后英国不侵夺他人利益，则及勃劳尔太海峡从此可以坚守，此约除德国之外无不悦之。
    英西，近闻西班牙少主阿尔芬前已与英国皇侄结婚，有日内渡航英国之说，按结婚政策为前世纪之遗法想日即衰弱之西班牙亦可藉资英之臂助矣。
    英脱，英国理藩院大臣在下议院宣言云，英政府已允一千九百零五年起改特兰斯哇尔为立宪政体，然亦非尽予以自由之权利，惟可由人民拣选议员以代国家治理而已。英属南非洲特兰斯哇尔及奥伦枢总督兼管南非洲事务大臣米尔那定於西十一月十九辞职归国。
    法西，法兰西与西班牙近日新立盟约，故此后十五年中德都安及坦痕匣两处皆在西班牙势力范围之内。
    义德，义大利首相基俄李替君在汉堡与波罗伯爵商议三国联盟之事。
    德罗，波罗伯爵在汉堡地方与罗马尼亚首相司脱沙君相见，从此罗马尼亚与德国新立商约之阻碍可免矣。
    ●第十一期・教育
    ◎论日报与社会之关系（录九月初三日时报）
    社会者何国民今日之现象也，日报者何国民今日之现在史也，故日报於国民犹如形之於影，声之於响身体之於衣服，鸟兽之於羽毛不可以一日去，去之虽无大伤而有大害亦不可以一日不相称，不相称其效用亡，而其事即不举，我今试分别以证此说之不谬。
    第一日报与社会之互相为用，其一社会与日报有互相交易之道者也。日报之所记之事皆此社会之故，故日报即从社会而来，日报之所消之人皆生息於此社会之人，故日报又从社会而去，上海之日报其消於上海者最多，次而江浙，次而长江各埠，次而其外各处，次而国外非以其路近，其社会之关系近也。中国之日报不能行於日本，日本之日报不能行於欧美，非以其文字不同，其社会之关系不同也。今日割西藏明日让满洲，而记其事曰印度隶我西伯利亚属我，谁其信之，民皆惰偷而日称其国粹家尽贫穷，而日誉其富庶，非极天下之至无识者决不肯出此，非以其事恐失实，其思想无自而来也，故非此社会不能成此日报，非此日报不能投此社会，此所谓关系者一。其二社会与日报有互相因果之效者也，有此社会之人事因之而有日报之记事议论，有此日报之记事议论因之而又生发其他社会之人事，伦敦之太晤士报几为欧西各国外交界之方针，近日记有德俄密商之说，而德报即急辩正之，盖恐各国因此而疑德也。此次日人攻取辽阳，而太晤士报记其不能歼灭古鲁巴之兵为失策，日本各报即疑为英国舆论之变调，而英报又急急辩正之，日军又即急急下宽待观战员之谕，盖恐因此而失两国人之心也。我国之日报其信用虽未能及彼国万一，然近於记各省路矿之交涉稍为注意，而当道之以路矿权许人者亦视前稍为注意，何则记之论之者虽一而其读此记论者实有千万人苟有知觉，日日闻见之断无不动心者，故其识见能潜移默化而不自知，此所谓关系者又一。其三社会与日报有互相补助之功者也。谈论之家弊在过高，作业之家弊在过低，社会作业者也，日报谈论者也，然日报虽为谈论者，而日报之谈论不能去社会而不顾，譬如今日议论丧失国权促削国土，人尽谓然也，若责政府以何以不能灭革伐德征美讨日，则人咸笑其妄矣，劝人士之游学各地之开设学堂人尽谓然也，若为之谋为欧人之师美人之长，则人咸议其非矣，今之官吏徒能言革命排满之非，而不能言变法之不是，今之老师宿儒徒能言平等自由之失当，而不能言各科学之无用，一进一退互相抵制以底於平，使言论之家与作业之家有相近之益，无相反之害赐国民以真实之进步者，此社会与日报互相补助之功也，此所谓关系者又一。
    第二日报与社会之要端，社会之成由於人类，人类有种族之别，有古今之异，种族之别文明与野蛮是也，古今之异进化与退化是也。故凡论一社会者必先论其占於社会之要端，其占社会之要端其数如下，其一社会之区域，其二社会之时代，其三社会之知能，有社会之区域而后得有社会，学者之论国家学曰有人民无土地者，不得谓之为国家，社会之於区域亦犹是也，苟无区域以为之界，则其社会之世界社会，而非国家社会，兹所论之社会盖有比较者也，英之於法欧之於美各有风俗各有生活，虽有相似而不相合，其於论时代也亦然，唐虞非三代三代非秦汉，秦汉非晋唐，晋唐非宋明，顺康非雍乾，雍乾非嘉道，嘉道非咸同，甲午非戊戌，戊戌非庚子，庚子非癸卯，有区域有时代，区域与社会相合，而后社会之现象乃见，然社会之现象亦非仅由其区域其时代能自成之，必有其区域其时代之人之知能以为之也，有我国民之愚蒙而后有甲午庚子之事，有俄人之阴狠而后有攘夺满洲之事，有日人之坚强而后有日俄战争之事，有英人之敏决而后有掠取西藏之事，论社会者之必更有生发社会之人，而后始成为社会是亦犹论国家者之於土地人民之外，必更有统治机关而始全其为国家也，故社会之要端虽有三者，而其结点则在人之知能。
    夫社会之要端既言之如右，然则其与社会有互相关系之日报，其要端亦决不能舍此独驰，社会有区域而日报亦不能不与此区域相称，社会有时代而日报亦不能不与此时代相称，社会有知能而日报亦不能不与此知能相称，故相称者实为日报之第一要端，而为与社会关系之第一锁钥也，故无论何时何地决无能有外此者，然仅与社会相称而日报之天职尚未全也，社会曰是日报亦曰是，社会曰非日报亦曰非，社会所已有者日报亦有之，社会所未有者日报亦无之，是日报为社会之赘疣，而无所益於社会，社会亦无所需於日报，是日报与社会仍关系而关系也，故第二之要端尤在能得社会之信用，夫欲得社会之信用其道在先社会而不离社会，何谓先社会，凡社会所未知者我报之知，社会所未行者我劝之行，社会未虑及者我为之虑及，何谓不离社会，凡我所报所劝所虑者皆社会所能知能行能虑者也，且又他日社会所必知必行必虑者也，由前之说故日报之欲取信用於社会者不可不确实，由后之说故日报之欲取信用於社会者不可不迅速，今试聚日报之要端而总记之则如下，其一与社会相称，其二得社会信用，其三确实，其四迅速。
    第三我国今日之社会与日报，国土日以削且多人我不分之地位，租界势力范围藩属矿路教民中立地，（今之满洲）不叭二国且或涉及三国以上，故我一举动其果效及於世界各强国，各强国一举动而其果效亦多及於我，日俄之战於我有关系，英藏之事於我有关系，法之整兵於安南於我有关系，德荷之东方海底线於我有关系，而其余之路权航权矿权等，其事更显而可不论，是区域之说既越常度，新旧既相冰炭而又多不新不旧忽新忽旧之徒，以为之变化忽而立宪，忽而中央集权忽而开党锢忽而禁新书，停捐开捐裁兵徵兵，废制造厂设制造厂，纷纷纭纭一无伦次，其用人本无定意，一官之中各员新旧相越以千百年计，今日事在甲手则学欧美，明日事至乙手则效唐虞，其人之受教育又无次序，一人之身各事新旧相去又以千百里计，为甲事曾闻甲说，则取急激为乙事曾闻乙说，则主温和苟论时代亦出恒轨，而况人民知识能力之与此地位时代不相称，更有不可思议者，以地位论则无一人不当知现今全世界之形势，而我社会之知识则且不自知其国名人种者大半，以时代论则无一人不当研求学问以应世用，而我社会之能力则且不能自书姓名年岁者大半，以地位论列强之觇觎我土地为土地之有富源也，而我民有之几如石田，以时代论西可以法欧美，东可以法日本，远有印度波兰为戒，近有安南高丽西藏为戒，内有数百兆之土著外有数百万之殖民，而我国有之如无一人，几不见一事然则区域时代知能之事说，其於我社会固有不可以常理论者。
    夫我国之社会既不可以常理论，则我国之日报亦决不得以常理论之，我试先言社会与日报之不相容者，社会栖息腐败而日报乃攻击腐败者，社会厌恶活动而日报乃主开张活动者，是日报实有害於社会，日报所记者皆世事，而社会皆不问世事之人，日报之所用者皆属文字，而社会多不知文字之人是社会亦无益於日报，且日报之要端曰确实曰迅速，而社会之举一事必百变而方定，今日确矣而明日尚未，此说实矣而彼说尚未，故欲求确实虽俟百世而不可得，至於迅速更奚待论，不确实之迅速其效与不迅速无异，然则今日之日报其欲与社会相称，而得社会之信用者其难实与南辕而北辙等。
    然则今日之读日报者宜奈何，曰第一宜知社会之本相，其次宜知日报所云者非日报自言之，皆我社会之反响，其次宜知日报所云者非先知预言，非圣经贤传可为我参考世事之资，而非即世事而今之为日报者宜奈何，曰有闻必录知过必改，知无不言言无不尽，若然则社会与日报其或日相近而关系多乎。
    ◎论教育之不能普及（录九月二十八日时报）
    教育普及者吾人所热心希望之一事也，其结果使人人皆有普通之智识，必须之技能於振弱本源实为先著，今我人士哗言教育矣，朝廷之意亦似以教育为要者，於是督催兴学之谕旨条陈兴学之奏报亦已数见，虽然吾尝察社会之内容及学堂之情状，如普及一事固未易言，而近时现状直有不可以言教育者，不得不怅此一线之生机，亦几断绝也，夫教育之事存乎任事之人，及立学之宗旨而社会之情状尤为一切教育之根原，欲求教育普及者不可不於社会全体加之意焉，何谓任事之人，即发起者或办理者是也。官立学堂则办理者为难，私立学堂则发起者尤难，官立学堂则办理者之任重，私立学堂则发起与办理者之任并重，官立学堂未有因款绌及绅士阻挠而停办者也，私立者则所在多有，官立学堂办事者不得其人，撤换则可期起色，私立学堂办理不得其人则将溃散而不可收拾矣，若是乎私立者之难也，而欲期教育普及又必须民间自能兴学方能有成，观乎今日之任教育者非迂老无用之绅士，即浅陋无识之官员偶有力任其难，在地方筹款兴学者每所如辄阻，而教员缺乏款项支绌，又实为普通之弊病，此非不得其人之故乎，至教育必有宗旨为东西教育家之通言，中国今日官立私立各学堂迷离糅杂歧出多端，几无一处能名实相副者，官立学堂既以忠君爱国为宗旨矣，果能使全国人皆忠君爱国亦岂不甚佳，无如所教之效又万万不能如是也，私立学堂有以爱国自立为宗旨者焉，有以自治合群为宗旨者焉，有以实业救亡为宗旨者焉，观其名非不甚美也，乃其实际又辄背驰，就令实际能践而甲所立之学校，其宗旨不同於乙，乙所立之学校其宗旨又不同於丙，将来欲求合群吾未见其能有济也，夫欲养成何等之人才乃施用何等之教育，此为专门学堂特别之宗旨者为然，未有义务教育而宗旨可互异者，今设学既无宗旨则其结果必成一非驴非马之象，即使普及何所用之，况乎无任事之人则学堂万难遍设，无一定之宗旨则人才不能奋兴，欲求普及正所谓南辕而北其辙矣，至社会情状与教育尤有关系，夫今日社会之情状皆由无教育实使之然，社会既无教育矣，则凡教育之事皆非所知，即遇教育之事万不能尽力，纵有捐款兴学亦不过为应酬官府之具而已，非有意於兴学也特以慑於官势不得不然，至绅民於本地兴学则已与一般社会立於平等之地位从无所畏，故阻力大生事败垂成者十而八九，然欲教育普及又偏不能不借资民力，故社会固蔽实为教育不能普及之远因，夫教育原以开社会之固蔽，今因社会固蔽反不能实施教育，欲期设法惟有强迫教育一途，然今日国家注意别有所在，恐教育一事久已淡忘，则惟有仍任民间自行设法，然其力较之国家必逊百倍，普及之效更不知待之何年殆哉岌岌，不审能从容以待否也，夫欧美各国教育之普及本非一蹴而几，然数百年前其教育所以不盛者，大抵由劣僧暴主限制阻抑致然，而其时普通人民开化实胜於中国，今日故一经振倡勃然奋兴，中国社会情形不啻与之相反，又加以官吏之未尽提倡，人民之不知讲求故兴学一端大抵为官吏装点门面之虚词，而不足作人民增进智能之枢纽，倘长此终古则亦已矣，否则不能不有以改良，改良之端第一从社会下手，欲从社会下手则莫如出一浅近教育杂志，以先教其父兄，夫有学校以教其子弟，又有杂志以教其父兄，此日本福泽谕吉行之而效者也，若社会之风气长此不改，则所谓教育不过作帖括得科第之变相，於智识道德仍无与焉，於国家群治更无与焉，此所谓下等教育。欧美各国所以施之於其属地者，愈普及愈无益也，且按之实际又万万无能普及之理，（犹以前之不能人人作八股应试也）故欲教育普及者以有任事之人为尚，以有一定之宗旨为归，而先以改良社会为本。
    ◎日本教育家伊泽修二君传略（现为上海商务印书馆编译所编辑教科已知顾问）
    日本明治维新之初令诸藩选拔俊秀送之东京，称贡进生君应信州高远藩之选为贡进生，入大学南校肄业数年，明治三年文部擢授本校监事，嗣后历任文部工部诸官，七年迁官立爱知师范学校长，时文部省制定学制欲使教育普及全国，设师范学校六所，以才学兼备者领其事，君乃被选八年奉文部命至美，调查教育制度及教授法式，遂入麻沙朱色土州官立师范学校肄习，兼研究本州学制，皆业后入瓦独大学研习理学诸科大学制度，十一年归国翌年任东京师范学校长，整饬校规厘订学度，乃以师范教育之轨范示於全国以定国内普通教育之方针，同时主体操传习所事立日本体育之基楚，兼音乐取调所长创定教育之音乐唱歌，其后迁文部书记官历任学务编辑局事，十九年日本内阁改制时选为文部省编辑局长，统率僚属编辑普通高等教育教科书，凡五年同时又任盲哑学校长，二十八年中日战毕台湾属日本，调任台湾总督府学务部长，创定台湾教育制度设立公学校师范学校国语学校，基楚渐定遂去职，仍为台湾总督教育顾问官者数年，三十年依贵族院令第一条，具有学识经历之项被敕任贵族院议员，又任高等教育会议议员，三十二年任高等师范学校长兼文部委员，未几充高等教育会议副议长，三十四年日本设泰东同文局，君综其事三十五年以所成图书数种，进呈中国皇太后皇上蒙赏二等双龙宝星。
    ◎前两江总督魏奏江南格致书院改为实业学堂摺
    窃维强国之道首在富民致富之方不外实业而振兴实业莫大於农工商矿四者，近年东西各国於振兴此等实业学堂孜孜不倦，故财力日雄国势日盛，臣自上年抵任以来窃见两江虽夙称繁庶而土圹民游商疲工窳多未讲求，非兴实业学堂不足以陶冶人才，以为振兴富庶之基，查江南旧有枚致书院系正任抚臣恩寿在江宁藩司任内就已撤之高等学堂改设，自光绪三十五年开办以来颇多造就，臣以为格致专主明理实业尤切致用，复查去年十一月间管学大臣张百熙会奏重订学堂章程摺内称实业学堂有百利而无一弊，最宜注重另拟高等中等农工商实业学堂章程，先后奏明又本年商部奏设高等实业学堂，考取学生入堂肄业是考求实业为今日第一要图，江南地广民稠兴办尤不可缓，臣现就格致书院改设江南实业学堂，分设农工商矿四科额设学生一百二十名，分门肄习并备有各科标本仪器材料，为学生考验之用，查格致书院原有学生为府县各学堂教习者已不乏人，现在堂学生为数无多，中有曾习矿学者於格致之理已有根底，故本堂矿学一科即以原有学生专门练习，其农工商三科另行延聘日本教习技师分班教授，先习普通一年再授专门三年，四年毕业仍遵钦定章程参酌损益，以免歧异商部於京师奏设实业学堂系属高等，江南现即照奏定中等实业学堂功课办理，俾程度相循阶级不紊，将来毕业考取咨送京师实业学堂考验升入以资成就，方兹时事艰难筹款非易，於格致书院改并办理既收实业之用，复省度地营建之劳，诚为两益用以仰副圣明教养民生实事求是之至意，惟事方创始头绪繁难苟非综理得人，每至有名无实兹查有现办商务局奏留江苏补用道刘世珩讲求实业，曾任派赴出洋於农工商各学尤极究心办事认真，核实委令兼总堂务，江苏候补道黎经诰曾随前出使大臣李盛铎在日本有年留心学科学堂规制亦极谙练，派委驻堂总办并加派江南布政使黄建督办其事以重责成，其开办经费常年支款即於商务局所储官商合办通州大生纱厂息银借拨济用谨奏。
    ◎四川学政郑奏新生提覆弊深，请以教官兼任学堂总理以期考试学务两有裨益摺
    窃维教职一班世称清苦全赖各处士绅捐置学田以资赡足，其未置学田者则惟恃岁科两试新生帮贴学费视贫富为等差，各省之例皆然要未有若四川积弊之甚者也，查川省一百五十余学无学田者七十余处，当时物力丰盈民生充裕，一经取进措办匪难近因连岁歉收复经匪乱生计日艰，往往提覆届期而到者无几，推原其故则以新生未缴学费各学遂扣卷不申，於是有随棚带覆者矣，有下届补覆者矣，试事不清流弊百出考其学费分上户中户下户三等，虽略有区别而漫无限制，未有不流於取盈者，且读书应试寒士较多才得一衿，安有余积良可矜悯，臣若操之过蹙则各学例以招覆不到详请扣除，夫考试所凭者文艺耳，以贫富为弃取尚安用，考试为哉凡此亦积习相沿势不能苛责，於一日臣忝任学臣目睹寒登进之苦而不思变通上无以答报圣明下无以对蜀中人士欲求其弊莫若学田然当时尚未及遍筹，则今日岂复有余力，查川省中小学堂地方绅士管理其中未尝无实心任事者，而资轻望浅辄为所挟持，其劣败者则藉兴学敛费以公济私无所不至，两年以来学堂之无成效大率由此，臣愚以为与其用绅士不如用教官以名实则相副以体制则较崇，且今日风气每立一学堂即有一种新脱谬论之书流染於不觉，学校虽旧明伦宣讲略具规模，若用教官必能整饬士习为益实多，於是总理例支之费即为教官养廉之资，而覆试缴费之弊可以永除矣，或谓教官平庸虑於近时学术隔膜，据臣延访所及实不乏开爽敏练之员亦有请咨出洋游历者，且皆优於文理以之办理学务实无不宜，如或拘滞性成不谙教育尚有督臣及臣随时纠劾比之绅士暗中反持无从深究者为何如也，臣自按临各属以来考试则控书斗刁难学堂则控总理侵蚀纷纷呈诉究诘多端默察情形似宜因时变通始有两利而无一弊，且各属学堂尚多延缓未办者得此尤有迫之使不得不兴之势矣，如蒙俞允即由臣咨明督臣以各府州县教官悉兼中小学堂总理以专责成，其详细章程俱由督臣札饬学务处核办，至新生提覆向归提调拆号填名，即令兼备此场试卷责成提调自行稽察不得再有一毫勒索迟延情弊，俟提考覆场笕粤钚律赴学以符定制，如此则合川士子不复以进取为畏途，皆将争自濯磨鼓舞圣化而教官有学堂之责食其食而事其事，於学务亦必蒸蒸日有起色矣，谨奏奉朱批学务大臣知道钦此。
    ◎政务处奏遵议各省武备学堂委员教习保奖章程，并酌改各学堂保奖新章摺片。
    窃臣等议覆前署湖广总督端方奏武备学生请奖摺内声明单开之教习委员请饬下政务处会同吏兵二部分别镆椋各省武备学堂在事人员将来请奖应如何严定章程一并详议具奏等因，於本年三月二十八日奉旨依议钦此，查吏部历办成案天津武备学堂及南洋水师学堂三年期满请奖教习翻译优等，学生额数均以九员为率准其择尤酌保一二员照异常劳绩请奖，其余均按寻常劳绩锔奖叙兵部锇焯旖蛭浔秆堂奖案亦只准保数员是南北洋从前保案，每案并学生在内文武统计不过十余员，今该署督奏请武备学堂奖励除毕业学生已另单列保外，其单开之教习委员等尚有十七员，为数较多惟从前保案系三年奏请一次，此次湖北学堂据称自光绪二十三年设立，今已七年之久学生毕业者七十五人，与前办各案不无区别，臣等公同商酌与其定以年限昭为成例，不若限以学生毕业人数俾昭锸担拟请嗣后各省武备学堂均应俟学生毕业成就在六七十人以上咨送到京考验相符，方准将在事人员请奖每案文武并计，不得过十六员之数尤为出力者准照异常劳绩酌保二三员，其余均按寻常劳绩给奖，其在事人员仍照向章先期咨部立案，并於开保时叙明各该员在堂年分造册咨部以凭查铮现湖北毕业学生已令该督出具考语咨送练兵处考验，所有请奖之教习委员应俟该学生考验后再由该督另行详核造册送部，即照新章核给奖叙如蒙俞允臣等即通行各省一体遵照，谨奏奉旨依议钦此。
    ◎山西学政宝奏给生童蒙小学堂教习文凭片
    再查晋省创办学堂艰於筹款，虽各属蒙小学堂次第兴立，然造就教员之师范学则尚未暇筹，及故各州县所需蒙小学教习仅以策论一篇考取选用，而风气未开多有学业素优之人不肯应考者学少良师进益尤难，奴才此次岁考各府州於未改经古为二场之先，即酌定为六门，曰史学，曰政治学，曰舆地学，曰算学，曰教育学，曰格致学，生童中长於何种学问即令报考某门二场安试亦酌照此办理，复参以头场经义合三场以校定，其有文笔优胜略明各种科学者，每名填给蒙小学教习文凭一纸，以凭地方官查照，其长於某门学问即派为某门教习冀得一二普通之才暂备学堂目前之用，并於发落前一日传见该生等一次以考问其平日学业如何，且验其有无嗜好，其中有堪给予文凭者除加奖以教育学管理法诸书外，谕以方今时局阽危人才消乏必人人受普及之教育始足以挽积弱，而医民愚果使文行兼美之儒以转移风气启迪世人为己任，则世所谓名誉教员义务教员者晋人亦何不可擅此美称，各该生领受之顷亦颇有感动，兴起者仍饬知该管地方官如所领文凭各生中有品行不端不称师范之选者，即行查明禀覆追缴文凭以期名实相副，此不过於权宜办法之中仍寓提倡激劝之意，将来各属能速筹的款遵照新章统行设立师范学堂，俾蒙小学教员造就者多应即停止，谨奏奉朱批学务大臣知道钦此。
    ◎湖北幼稚园开办章程
    第一条幼稚园因家庭教育之不完全而设，专辅小儿自然智能开导事事涵养德性以备小学堂之基楚为宗旨。第二条，幼稚园重养不重学儿童未及学龄之年皆其当期，（三岁以上六岁以下）有此蒙养将来就学自然高人一等。第三条设园旨趣有三一保全身体之健旺体育发达基此二培养天赋之美材智育发达基此，三习惯善良之言行德育发达基此。第四条本园所设场室凡十有一曰开诱室训话室游嬉室陈列图书玩具室，室外有场曰游嬉场，场有山曰游戏山，山有亭曰游嬉亭，凡以资养教育者皆备其他则保姆助教休息室看小儿仆妇室会计办公室接应宾客室亦略具焉。第五条本园暂定额八十名，男女均收限一年卒业后另有推广办法。第六条本园招收小儿以五岁至六岁为率。第七条本园挑选此班小儿即小学堂之预备科，务须气质聪强体格一律方易施功，若身体高下不一气质暗弱及有疾病者一概不收。第八条本园所定保育课目，凡七大概与日本幼稚园课目有出入，今列於下行仪训话幼稚园语日语手技唱歌游嬉。第九条本园审定保育时间每日三点钟为度，春分以后早八钟来园，十一钟半归家，秋分以后早八钟半来园十二钟归家，每星期准十八点钟归习在外。第十条本园年中休业恭逢万寿并圣诞本园创立纪念日，清明中元节每逢星期各放假一日，端阳中秋放节假三日，年假自头年十二月十五日起，至次年正月十六止，暑假自初伏前五日起末伏后五日止，此外临事休业者至时报告。第十一条此班小儿一年卒业即升入本园初等小学堂，其后另招幼稚则以四岁上下为率二年卒业。第十二条本园一切服装图书保育物品均属官备，惟不备餐饭本省小儿入园免收学费，外省小儿入园每月须纳学费洋四元。第十三条外省小儿入园首月学费限於受业后五日，由其父兄或引证人纳入，其每月学费则以初十为限一体交纳。第十四条小儿愿入园者须将族贯性名生年月日及父母引证人姓名住所详细开呈以凭查核。第十五条凡经挑选愿入园小儿於入园之日务须由其父兄亲填愿书，愿以后令小儿遵守园章绝不违背愿书式略。第十六条入园小儿不论男女均须有引证人作保，立保证书保证书式略。第十七条入园小儿其父母及引证人移居之际，务须来园启告。第十八条小儿或病蛴惺鹿视馊日不能来园者则须启告其事由。第十九条小儿欲退园者须由其父兄及保证人申明事故，乃可若罗恶疾应归医治则宜速退。第二十条本园一切施行细则及管理诸务均另详专章俟后刊出。第二十一条幼稚园添设保育科本科生徒赖有实地练习保育之方讲求保育庶有经验。第二十二条保育科为幼稚之先事，初等小学为蒙养之升阶，盖相以为用者设园为主二义为辅。
    ◎日本学校总数表（明治三十五年调查）
    表（略）
    ◎书日本学校总数表后
    夫日本之幅员仅当中国两省之地，而学堂之多乃若此宜乎其蒸蒸日上也，查日本当三十九年前土佐人与法人构衅，旋为法人所制杀七人以和，於是国民发愤兴起，明治三四年间伊藤陆奥等集资赴西洋游学，初次往者五人耳，卒业归来各尽义务遂使文明大开，蔚然成为今日之日本，我国受外人欺侮屡矣，国民之愚极矣，覆亡之祸迫矣，我四万万同胞忍听其国亡家败身为奴隶则已不然者，请先取法日本请先观日本，全国学校总数表。
    ◎各省教育汇志
    京师，东华门私立商务蒙学堂业於八月十六日开学。
    直隶，直督袁宫保奏定设立修武学堂，无论进士举人及粗通文义者皆可，然必身体高强毫无嗜好，若稍有偏癖及身体懦弱，虽文理甚深不得入彀。保定西关近设农学堂，严范孙京卿近筹创办私立中学堂，於天津第一期拟招学生八十名，入学肄习以补官立学校之不足。津绅穆君云湘创办民立第三半日蒙学堂，工艺厂专择民立第三半日蒙学堂，中学生年纪稍长者教以织布等艺，使之读书半日习艺。
    奉天，俄人在营口所设俄华学堂自日军入境，业经停止至七月二十一日日本军政官与仓少佐出示晓谕，略谓刻下军政日浅民政当兴，拟将俄人所设学堂旧地改为瀛华实学院云云，闻已於八月十一日开学。
    山东，青州府中学堂学科全备，近又添聘教员监督，来学者已及七八十人云。沂州府胡太守所设教养局已於六月初八日开局，延聘织带教习一人草帽辫教习一人先教二艺云。潍城西南二十余里程符山旧有西氵闲草堂为韩理堂阎怀庭两先生读书处咸丰年间陈文悫公就地筑厅一所，该高尝产有地百亩每年约收租钱三千贯，现有绅士议欲酌提其半立一小学堂云。
    河南，河北道冯督惠观察捐款创办农工学堂派廉明绅董赴沪购运机器，拟请南省学堂卒业者为教习。近有江浙寓公蒋安王陈四君拟在汴省创设私立蒙学堂一所，教习即四君自任。
    江苏，苏抚端中丞奏请设立苏垣学务处奉旨依议，凡省城及各府厅州县高等中小学堂暨民间私设学堂，以及出洋游学各生统归学务处总司经理稽查考核，凡各学堂课程门目毕业年限管理人员职守及延订华洋教习校阅编译教课书本均责成学务处公同筹商妥办。端中丞议建省城师范学堂，又勘改紫阳校士馆房屋。端中丞以省中现设武备学堂规模尚称完备，惟所定课程未及将才程度故议添设练将学堂一所，於葑门外密渡桥，近已绘图建屋。江阴东乡杨库镇本有小书院一所，延请山长月课策论近闻宪谕各处须设学堂镇董等，遂议将书院经费改为中等学堂，仿礼延校士馆程式延请分教习二人，总教习一人，西教习一人，订章禀请邑尊金大令核准办理。江阴北关外虽有义塾改设之蒙学堂一所，又钱生设立之私小学堂一所尚不敷教育，经镇董等公同集议先行筹垫款项就光孝寺房屋开办公小学堂一所已禀准开办。扬郡各丛林闻有凡归公拨为学堂经费之说，刻已集众详议自行设立武备学堂一所，即以天宁寺余屋为该堂基址，专聘英国教习一人为总理兼为之保护云。扬州郡绅徐某等以甘邑地方大仪镇牛市岁出数千金，拟於其中拨款五六百千文设立蒙学，俟毕业后升入小学中学，现已禀准运司由府札甘泉县白大令给谕示令陈孝廉前赴该镇办理一切。瓜洲王子衡君偕教会中数人共设一反洲蒙学堂，专注意军国民教育体操一科尤为完备。上海沪南学界诸君设一研究学术之所，於南市曹家湾地方名曰沪学会，并设各种补习研究会。求志书院并归龙门办理并改为师范学堂。淞镇蒙养小学堂今春开办额设学生六十名，近又附添女学一所。
    安徽，徽州府黄太尊正源因皖南茶厘局长年有五万五千金解京贡内务府之款，特禀请将尾数五千金拨充中学堂长年经费，藩台联方伯以事关兴学准之并闻中学堂得此的款已将开办。
    江西，同文学院师范蔡氏近在九江创兴民立女学校招集八岁以上十二岁以下之女生入学肄习，期以五年卒业，其课目为修身国文历史地理算学美术体操等。
    浙江，省城绅士候选郎中胡焕禀明伊父蓝翎五品衔升用知州候选州同胡乃麟摒集家资独力创办安定学堂一所，捐洋六万圆存典生息以充经费经抚臣附奏请奖，建坊旌表给予乐善好施字样已蒙俞允。南浔自志士数人暂借陆姓房屋设立女学堂，每日课三句钟，用拨船送学生来往，俟放足有效即不用船云。
    福建，省城光禄坊妇女蚕业馆乃业太史肖韩夫人高氏所创。兴郡徐绅独筹经费创办励青小学堂，学生四十人教科规则均称完备。
    湖北，夏口商绅李正源等筹有的款，拟借行台衙署暂设商务中等学校，已由梁观察批准借办。江夏县邹大令自奉到张宫保改提赔款兴办学堂之谕，即邀邑绅至署商议除已办高等小学一所及初等小学二所不计外，即以此项经费多立初等小学，惟师资无多议先设师范讲习所招生一百二十名，俟卒业后乃设初等小学堂方有把握，并另招学生十名送往日本游学，其费用则半年由邑尊捐廉支给。汉阳学堂林立兹将官办民办各学堂记录於下，中学前堂中学后堂，农务学堂汉阳县小学堂，以上官办，敦同学堂，正则学堂，曾算学堂，民立高等小学堂以上民办。
    陕西，西安将军长陕抚升等拨款设立西安驻防中小学堂会衔具奏已蒙俞允。
    四川，合州张式卿孝廉总理学务办有合群教育，急就科讲习所一区，本科师范馆一区，蒙学六十六处，自办之蚕桑公社已奉部咨准作为民立实业学堂。渝绅就渝郡书院创设教育讲习所，先办蒙学师范兹已定议云。渝绅禀请当道设陆军预备科，未经批准现拟改名为团练学堂。渝绅前禀县府就渝郡书院设教育讲习所，拨巴县学堂款三千先办蒙学师范，现已开课。叙州府属高县近以开办学堂无款可筹，邑绅王君正纲率子侄捐助四万金川督锡制军加奖许专摺奏请优奖。重庆属南川地方现府学堂学生童仲帆童叔文两茂才捐资二千金，借用隆书院设民立小学堂一所，附属蒙学仿重庆开智学堂办法，已由该县详禀立案。
    广东，学务处近开办图书及教育品物陈列馆。南海沙头乡同人拟提拨钜款选派乡人往日本学习警察，考察农桑将来学成归乡仿照开办，充当十年不受薪水，如有自费各生亦一律改为公费，复在乡中创设励学社研究地方自治之法，现禀明学务处矣。嘉应黄公度京卿近创一犹兴会专集年长者与会分科研究。
    云南，丁制军开办学堂经费无著，又乏相宜之地遂於今春出示禁人削发，谕僧尼概行还俗，少年各尼尽行选配良家庙宇概设学堂，所有产业提八成作教育费，留二成以养老病僧尼，委云南府经理其事。
    ●第十一期・财政
    ◎论民财之将竭（录十月十三日时报）
    中国今日患贫极矣，自上下下莫不有艰窘之象，昔之商最称获利者也，而今则每省拥钜资者不过三数人，倒帐折阅日出不穷焉，昔之农尚堪自给者也，而今则每岁所获不给衣食流离转徙，尝千万人焉，昔之工佣值尚优者也，而今则大半见夺外人，操技无可售焉，乃至於官其取之於民者亦不复如前之易易，而相传官之难做而社会上巧诈欺伪争夺之习，乃日益盛行盗贼会党亦日益充斥，呜呼此皆财赋日竭之现象也，夫国家之大患不在於政府之贫，而在於人民之贫，政府虽贫犹可取资於民力也，至於全国皆贫则政府已失其后援，虽欲诛求何从为力，是直必败之徵矣，中国今日所以致贫之故，由於工商不竞赔款太多，此固尽人知之，所怪者政府既明知民穷之为害而不思补救，反百出方法以愈益其穷，若国家应取偿於民者然，殊不知国家与民一本相关，民既无以自存则国祚将随之倾覆，未有可以几幸者也，今日筹款之法万绪千端，然皆可以一言决之曰，有弊无利无论直接间接，其结果无非与吾民为难，且揣官吏之存心有若一恐民财之不竭者，故宫廷多一筹款之方，即人民多一溃财之蠹，直接之事如厘金徵税，杂捐苛派锱铢悉索，民不聊生其足以竭民财，固不待言然其事犹为显著，若间接之吸取则其名甚美，往往为人所不觉，然其弊害所中则较之直接者为尤甚尤深，即如鼓铸铜元各省视之为筹款之圣策者也，借少数之铜货勒民以多数之银货交易，坐得数倍之利善则善矣，然铜质必购之外洋已先开一漏卮，其所盈余又辄以供练兵赔款等用，是民间所出购钱之款，千回百折必以外洋为尾闾，如此日日输之铸钱愈多，丧利愈大而於社会之一面则又居奇垄断，与奸商相结商以重利剥民，官又以重剥商层层相因，其苦且甚於制钱缺乏，若是则利民者究亦何在，然则每年之盈余百万数十万，非皆间接取之於民者乎，又如彩票一项各省每多兴办亦以少数之款博多数之盈余，然得失相衡民间每年所失之数，实不可数计是设此法者，不过借此以敛集众人散处之财，使之悉归於己，而复散为各用，夫聚之於官散之於民，犹可言也若聚之於官而散之於外洋，则此钜大之款永无还期，年年敛必有虚竭之一日，夫此二者在现在筹款之列，尚觉平易而近情乃一经推求，无不足使民穷财尽，则夫直接之害如捐派各项尚可言哉，夫民间生活之程度亦至苦矣，以记者所闻有一亩所获，不及二金而输税一元零者有作工一日，仅得二十钱，尚须养妻子者，其稍高者为商人，然小本之商其苦亦不让於农工在政府之意，不问如何凡践土食毛皆有毁家之义务，岂知民非债主固无亻尽暴取求之理，倘不度其力量所及一味粝髌裰民力固有时而尽，粝髦法亦有时而穷哉，理财之法广开利源，量民之所入以为取者上也，听民自为谨节量取者中也，与民相阂但知需索者下也，至於不恤其民惟利是图已为乱亡之徵，若举全国财力悉注之中央，而复以转输於敌国不复稍留余地，则其祸害所至将不忍言，埃及之前车其可鉴也，犹太人民漂流大地，然以财力充斥其种虽危而仅存，我人民其忍穷此幻象乎。
    ◎论政府宜急谋理财之法（录十月十六日时报）
    今政府以患贫之故常急急於理财，於是无日不以筹款为事，窃谓此理财乃设法以竭财也，理财之事其理至精其术至邃，本非尽人能晓，然其大致不越乎统计国入之盈虚消息，以制徵取之则而定国用之经，而常以广兴利源为心，为吾民谋其不及，故一国之主藏者为百姓度支者也，百姓备国用之款归於是焉，国家所消费之款出於是焉，核其实际公仆而已，然常有监督劝导国民之责，如良师之於弟子教以所不知助其所不能，而不仅以徵求诛取为事，盖一国之大凡事宜有总汇，然后令出惟行军事外交财政之必取中央集权，即以此也但其权愈尊其责愈重其事愈烦，故财政者非深通此事之人万难胜任，今我国理财者为何状乎，业已驯至於贫，而复日言筹款几以为纳税者，国民之天职而不必问其力理之如何，其目的心思除勒索取盈外别无他计，如此而曰理财是与以杀人御货为贸易何异也，知杀人御货不足为贸易，则知勒索取盈不足为理财，乃政府阳托理财之名，阴行掠夺之实，其不为百姓计已属大谬，不为百姓计乃并不为国家计，则尤谬之谬者，记者岂不知今日财政日窘棘手为难，即果认真理财尚难遽期成效，然及今不图他日岂遂易办乎，度现今情形财政必日困一日，及其愈困而始图与及今图之，其图一也，而一则尚可几幸，一则无望挽回，政府之意宁乘此间隙而盘根错节以从事乎，抑欲待计穷力绝而束手以毙乎，夫一国者一国人之产业也，政府受国民之托既不能为之增进利益，乃并吾人自力所得区区之数尚思搜括净尽，以与外人静言思之，庸谓中理按一国进款只有此数，向非实业进步则所入之数当不大殊，今国家每年入款八千余万，中饱之数或复倍之，每年吾民所得供之数亦二百余兆为止矣，中饱既万无可裁而又有无穷之捐款，是使吾民平添若干之消费，始之每年供二百余兆，而民间尚足自给者今进款既不加钜，则民间只得减削衣食以应追呼，夫至於减削衣食以应追呼则穷者愈穷富者亦败，一国之内将无缓急可恃之人，国焉恃而不恐乎，且所筹之款如果用之於国中，则楚弓楚得政府不过为聚散之枢机，尚不大形危险，今每年所用悉以赔款还债为大宗，此二者有往无来，则民间岁失若干之钜资自必顿形竭蹶，如策疲马不加刍秣势必死亡，如注漏卮不塞其源，势将涸竭乃彼理财者尚幸马力之未尽，而奋著先鞭恐余沥之尚存，而特为挹注是直置之绝地而已，故今日之策非通盘筹画万不足以言理财，非智烛几先亦不足以言理财，如曰提中饱清积欠去冗员，每年所省诚不菲矣，岂知如果举行新政则厚给之廉俸必过向者之中饱之数，行政之费用必过向者糜费之数，新增之职守必过向者冗员之数，固依然不能敷用也。然则中国将因此永不行新政乎，既无是理而目前筹款之患又复如兹，则惟有愿当轴者急急注意於正当之理财，勿狃於一偏之见而不窥其全，勿省一时之事而不顾其后，则财政之前途庶几可望，不然筹议纷纷皆掠夺之行，非理财之法也。一时之策非永久之计也，所以促国家之运命而已，故欲救危亡思确立维新之基楚者必不可不以整理财政为本，今外人注意欲揽我财政之权，计二十年内外债未清路权将失，恐英法监督埃及财政之事将见於今，万去刂沈沦永无生理，言念及此能不悚然，愿当轴者勿诿为无从下手焉，则我国民之幸也矣。
    ◎户部奏北洋常备军两镇饷需按月筹拨摺
    练兵处奏北洋常备军第二三两镇需饷甚殷，请饬部垫拨一摺，光绪三十年五月二十四日奉旨著照所请户部知道钦此，钦遵由军机处抄交到部，据原奏内称直隶督臣袁世凯咨北洋新募常备军两镇本年短绌饷杂各项，前经咨请练兵处暨户部设法筹拨，兹准户部以奏请酌提各省应解银两刷录原奏恭录谕旨转饬遵办，查原奏所开向各省辈提拨银二百二十万两，自系有著的款但兵饷关乎计授军械资以操防在在急需势难稍缓，而各省解款断难如期应付新军乏食哗溃堪虞，拟请咨部自六月起每月垫拨银三十万两，以二十万赈济饷需，以十万两凑购军械，俾得赶练而免饥溃等因，臣等伏查该军第二三两镇甫经招募有成，当此防务吃紧之际饷需军械关系甚要，自不得不亟筹接济，查各省应行筹解练兵经费前经户部分别酌派，本年共先提解银二百二十万两专为拨给此两军饷械之用，既经派定自系有著的款，现值军需待用孔迫恳恩饬下户部，先由部库自六月起按月垫拨银三十万两以应急需，俟各省将部拨二百二十万两之款批解到部，即由部随时扣抵如数归还，似此一转移间於防务大有裨益等语。臣等伏查本年四月间据直隶总督咨称北洋常备军添募第一第二两镇本年截长补短，按十一个月计算共需饷杂等项银五百二十三万两，惟拨定饷项仅部拨银二百两，北洋拨借一百万两尚不敷二百二十余两，请迅速筹拨并据练兵处咨同前因当经臣部以部库及各省必均属异常支绌，既无可拨之款自应仍遵前奉谕旨派定，及臣部奏准筹办各项分别省分酌量先行提解银二百二十万两奏准行知在案，兹练兵处以军需待用孔迫请先由部库自六月起按月垫拨银三十万两，俟各省将部拨二百二十万两之款批解到部随时扣抵如数归还等因具奏，自系因防务吃紧移缓就急始为此万不得已之举，既经奉旨允准自应钦遵办理，惟现时统计库存银两不过三百万上下，若非陕西行在带回之三百万余两早已一空如洗，而按月应放之款其最关紧要者如八旗兵饷步军营饷京旗常备军饷留京武卫左军饷，直隶练饷，发巡局五城练勇捕务公所各经费，以及各处口分均系计授所需刻不容缓，此外尚有密云热河吉林察哈尔黑龙江等处俸饷驻防各州县兵丁米折并一切例支应支等项要需亦应按月随时开放，通计每月部库应放之数约在一百万两以外，若如原奏按月筹垫必致应支之项不敷开放设有贻误关系匪轻，今练兵处以兵饷军械急需，请先由部库自六月起按月垫拨银三十万两，臣等再四筹商此项拨派饷银各省奉文未久，尚无解到之处，若不设法腾挪防务实关紧要，若遽如数应付部库万难支持，查前据袁世凯咨称北洋常备军两镇三十八营本年总共需饷杂等项银五百二十三万两等因，是此项五百二十三万两饷杂等银既经练兵处核定确数，无论何款凡系应交练兵处者均应归并核计以足其数，除北洋筹备一百万臣部拨过二百万外，现查收到各省筹解及中外臣工报效并推广各项捐输等款共六十八万两，足抵六七两月应放之数，至八九月以后各省应有陆续解到之款，设彼时解款不敷拟由部库另存备修迎宾馆银五十余万两内暂行腾挪凑放，一俟各省提解到部及续收捐款即行如数归还，似此设法筹借庶防饷与库储不致两有妨碍，北洋防军饷项大局攸关待用孔亟，相应请旨饬下各该将军督抚按照本年四月初四日臣部奏准提解数目转饬司道迅速提前清解以济急需是为至要，至北洋现存淮练各军及应支饷项防费各数目暨各营驻札处所，并请饬下直隶总督查照臣部五月二十四日奏案分晰报部备核谨奏。
    ◎江南道监察御史王奏陕西盐改官运害巨利微亟宜罢停另筹摺
    窃维值此民生郾峙饪钗蕹鏊九┬搜鑫葜叹疆臣为竭泽之渔，苟能搜罗钜款无不立见施行时势所处不得不然，固也而臣愚以为事不通盘筹画竞言改弦更张於国未见其益於民先见其扰，如陕西抚臣升允奏改盐归官运一事甫经开办弊害百出，请为我皇太后皇上详晰陈之，查官运成本过重浮费太繁，中饱难除勒索无厌，先以三十万银作成本，至上年已折阅过半，至於设局有费租厂有费委员有费司事有费缉私有费卸捆有费，局勇巡丁有费种种名目难以枚举开局之始，上司非不严定科条无如奉行者视为利薮真正巨枭得贿卖放零星民贩暴敛多端中饱则利归私橐勒索则怨归公家甚非计之得也，且查该抚原奏本系官商并运乃开办以来商运虚有其名意实侧重於官凤翔总局委员李显诚默喻斯意严示，各卡行商坐贾一概禁绝平凉一带每年逢集盐包山积，今则不过寥寥数车凤属向系川甘两省盐路出入之所，盐商报厘票归商执盐即分销各铺照章不再收厘，委员明知其故勒向各铺索票，铺户无票可验即指为偷漏任意苛罚无所不至，以致商民歇业者不可胜数，向来西属所产蔬{艹果}土货均为驮户贩去获利甚丰，自经改章驮户裹足土货屯积无人过问，道路萧条坐肿困，即此一端可以类推矣，方今迭奉诏旨振兴商务不遗余力，如该官局所为尚安望商有起色耶，如是则商病查甘回务农者寡专恃运脚为生厂有骆驼数头衣食於此取傍每年八九月间骆驼出厂商盐驮至凤剐撕合路甚畅，今则凤局悬为厉禁只准官运不准商销，官运止有此数但驮即竣商盐路已塞驮户不敢多揽回民向依此为命者，今则大半失业生计日蹙聚数十万犷悍之回民一旦绝其衣食之源而欲以压力强制，其不铤而走险也，几希总局发盐按路加价每斤多至百数十文不等，商盐成本较轻其价尚廉，小民钱来不易避贵食贱本属恒情，有非法所能绳者，近以官盐既定价奇贵，商盐复查禁太严贫民相率淡食，并闻有晒硝为食者以人生日用必需之物迫民，至此笠喾钦体所宜者，又凤局定章获私万斤，半充公半充赏其多不实报徒为员司丁役开一生财之路，官登垄断万口訾嗷积之愈深发之愈暴，近闻甘省军政不修伏莽堪虞，海城一带尚有回民聚众抢劫之案，万一此处相逼太甚为患何堪设想，况上年凤局被匪焚烧已先试其端矣，如是则民病夫举一事而既病商又病民迨至商民交病，而谓官家犹可以独擅美利要款犹可以赖此补苴，恐非情理所有臣闻初筹议之时督臣崧蕃以事关民食尚须慎审，而抚臣升允刚复自用持之甚坚，劣员王荣寿李显诚之徒又从而怂恿之，遂冒昧入奏朝廷以为官商并运也，得以仰邀俞允而孰料言与行不符耶，值此艰难时会凡属践土臣民事果变通尽利曷敢稍生异议而无如陕盐官运一事害钜利微已有明效，臣不能为之讳也，为今之计欲求彼善於此莫如将官运停止，仍照两省十六文之法专收厘课，每驮定准若干斤间或有加重者不过为数无几，似不妨稍从宽大以广招徕行见数十万商民驮户鼓舞偕来销路四通收数自旺，无成本之累无浮费之多，中饱者不能逞其欲苛索者亦知所儆惧坐享其成不劳而理，统计每年所收必远过官销之数，如是则商困苏而课自裕民情顺而气自和，似无有便於此者谨胪陈请旨饬下查办大员就近体察地方群情博访耆老舆论另订章程妥筹办理，一面家谕户晓罢停官运宣布朝廷德意斯民苏课裕不难矣，谨奏。
    ◎黑龙江将军达等会奏推广货厘木税派员设局试办摺
    窃维江省现办善后而经费一无所出就地筹款实为目前要务，惟地方向称瘠苦当此兵燹之余元气未复，欲求大宗钜款急则易扰缓则无及，自非先就原有之厘税两项量加扩充，使之简而易行办理难期顺手，是以奴才程德全在京时於条陈善后事宜摺内即将扩充厘捐兴办山税大概情形奏蒙圣明采纳，经部覆准正拟核办，旋因前署将军萨保卸事未及举行奴才达桂到任后又复和衷商摧通盘筹画，欲求厘税并举仍使商民易从莫如用推广之法而定以简易之规，查江省厘捐自光绪十四年经前任将军恭堂派道员陈宝善经征呼兰巴彦苏苏绥化各处烟厘粮捐并秤货五十二宗历任因之然较各省百货并抽章程侣┦刀啵又嫌琐碎略仿吉林办过成法而损益之统曰卖货捐，无论城乡村镇坐贾行商除肩挑小贩不计外，凡系卖货之家无论何货每卖京钱一吊一律抽收制钱五文，现已出示晓谕先就省城及兰苏林庆商贾繁盛处所设局开办，其余城镇村屯向无捐局者即责成地方官代收，不必另设局卡以节经费，如此变通办理所抽无几，即价值可无腾贵之虞，捐钱出自买家即商户可无薰酥虑，此推广货厘之情形也。至木植山货皮张各税曾於二十二年开办，惟庚子乱后经前署将军萨保以收数无多，奏请暂停当此款项奇绌未便以固有利权任其废弃，况省属东西两路产木尤夥，自铁路畅行销路逾广，现已会商吉省将铁路所需木植订定两省一章程昭示平允取信远人，其哈尔滨下游三姓所属五站地方江省界内所产各物商明由江会办，俾免纷歧一面遴委妥员专办本地运销木植亦略仿吉林值百抽十，旧章由卖主完纳一次，无论运至本省未Ω挪辉僬鳎至於山货皮张等税改按旧日章程仍归该局经理以期简便，如此分别办理或於中外交涉两省政治均有裨益，此推广木植山货等税之情形也。以上两项或量为扩充或重加整顿，均经奴才等悉心体察不敢以宽大沽誉尤不敢以搜括求功总期有利於国，而仍便於民如果办理得宜逐款加增，再将收数若干抵饷若干及一切税则局章详细陈明恳恩饬部立案以重国课而济要需，抑奴才等更有陈者江省税厘收数本不畅旺，而旗缺清苦每借此为补苴之计，奴才等现在严加厘剔杜绝中饱哨滴归公，拟俟试办一年查核收数果能聿臻成效，拟请奏恳天恩准将经收各员量加奖励，并优给津贴以砥廉隅，倘仍安常习故泄杳相沿定即从严参办以挽秃见，谨奏奉朱批户部知道钦此。
    ◎河南巡抚陈奏豫省银贱钱荒现经设局开铸铜圆以资补救摺
    窃惟近年以来豫省制钱益绌，银价愈低每银一两仅易钱一千数十文，公款由是而亏民生因此而累，交困情形日甚一日，臣上年到任后即思设法维持适接署湖广督臣端方叠次咨函均称铁路工程接入豫境后解来，现钱甚甚多往而不复鄂省钱价日贵属为行销铜圆以资周转，臣查豫省既无自铸之铜圆又不通用他省之铜圆殊非流通圜法之道当即札饬各属出示晓谕，俾知铜圆无异制钱令其一律行用，复饬司道督同省城府县传谕商民公议行使之法竭数月之力风气始得渐开，惟是运自外省为数终属有限，转输苟稍有不继取携即苦其不灵，且邻近之湖北江苏山东等省均已先后制用本省独未开办，但恃外来之接济转失固有之利权微特不足维圜法之穷，即以振兴百度而言亦有未臻美备者，臣再四筹维参以众论此项铜圆自应即时铸造以救钱荒而拓利源，惟豫省财利非东南各行省可比，只能因地制宜酌量办理，查省城原设机器制造局其后有隙地一区堪为建造铜圆局之用，即派布按两司会同机器局候补道何廷俊先行试办，饬将应造厂房量为修建需用工匠陆续选募一面派员赴沪购买机器铜料，一俟运回即行开炉制铸，其一切章程查照湖北山东二省参酌仿办，所需款项由臣督同司道通融筹措，将来铸成行使得有盈余，先将成本收回并酌提员司花红以示奖励，其余悉供本省财政务令涓滴归公，每个铜圆当钱十文大小轻重均与各省一律，凡民间完纳钱粮税厘以及卖买货物一切交易均准行用，豫省前已奏设官钱局行使官钱票，今复多铸铜圆以为之辅庶几并行不悖票本益充制钱无日绌之虞，市价有常平之望於国计民生均有裨益，除督饬承办之员认真经理，仍将详细章程另行奏咨，并俟钱样铸成咨送军机处进呈御览谨奏。
    ◎两江总督魏奏筹议两淮盐法量予变通试办情形摺
    窃臣承准军机大臣字寄光绪三十年三月初一日奉上谕商部奏据在籍翰林院修撰张謇条陈盐业公司办法，拟变通盐法设厂造盐一切煎法运法销法由公司禀请盐政立案等语，两淮盐课为币项大宗关系重要，著魏光焘督饬运司将所陈各节妥筹议奏等因钦此，当经饬司筹议兹据暑两淮盐运使恩铭详称两淮盐务为东南财赋第一大宗，举凡京协要饷新旧洋款取傍於此者不下七八百万之钜，当此财用匮竭如果运销引数昔畅，今滞课厘收数昔多，今少自宜设法变通以求增益，今考淮南鄂湖西皖四岸历年销数不过四十余万，引上年极力整顿已销至五十余万，引淮北销数亦增业据通纲票贩认加新引五万似盐务方有通畅之机，并非窒塞之会，傥变改成法未能确有把握，则公家每年千百万固有之课厘加价，设有短绌从何筹补，又原奏修撰张謇条陈中有盐业公司字样，查该修撰於上年六月间价买通属吕四场商李通源垣产，但请改名同仁泰垣并无公司字样，盐务场运诸商各有花名非有票不得为运商，非有垣不得为场商，向来各垣场产商人集股收盐皆以垣为名，张謇所办吕四一垣应令循旧名为同仁泰垣似无庸别立名目，又条陈内称设厂造田仿日本制盐新法灶下聚处场中难以偷漏，盐既无私枭於何有无枭，则防於何有等语，查淮南上色场分产数每多短绌灶丁透漏接济私枭全赖随时认真查缉，果使设厂聚煎私枭无从透漏产数加增亦属善法无如海滨地广处处有氵卤人人可煎，似非设厂造田遂能尽绝私产第吕四一场本只一垣，已由张謇承买既因整顿额产仿日本新法设厂造田为聚煎之计，应由张謇自行试办，将来有无效验再行考察，惟条陈内所称煎法运法销法一切准公司酌量更易，禀请盐政立案一节，查两淮盐务以煎法运法销法三项尽之，以煎法言如张謇现拟设厂造田即系更易，煎法但现办仅吕四一垣，则吕四一垣之煎法准其自行试办，若他场之煎法以及此外各商运法销法应有定章事为商所共未便更易等情，详请具奏前来臣查两淮盐法历经前贤殚精竭虑著有成规，近年所收课厘加价等项每岁约八九百万两，江南大宗饷源及鄂湘四省洋债赔款亦均赖此凑济，原未可轻议更张惟南盐现虽畅销纲引尚多积滞，如果得人经理因时变通设法改良试办一隅无碍全局，似当尽穷变思通之义以期补救，今该修撰张謇请办吕四一垣设厂造盐，应令仍名同仁泰垣暂就吕四一垣试办，不必牵及他场亦笥贡鹆⒐司名目，谨奏奉朱批著照所请户部知道钦此。　　
    ◎两湖总督张奏由湖北指款抵补盐厘摺
    窃照湖北宜昌盐厘每年拨还洋款七十五万两，历由户部另行指款拨补，而所指之款无著者甚多，叠经奏请饬部改拨未邀核准，皆由湖北设法腾挪息借商款凑济应用，本年准户部咨循案拨补盐厘单内计拨湖北裁兵节饷银十万两，湖北丁漕钱价平余银三万三千两，湖北盐厘银九万两，湖北铁厂由商局缴还官本银十万两，宜昌关洋税银六万两，湖北当税银一万四千两，江汉关洋税银十万两，湖北厘金银六万两，荆州满营饷项减平银四万三千两，共银六十万两尚不敷银十五万两，准在湖北省田房契税土药加税茶糖烟酒加税各款内如数截留等因，查此次奉拨各款除盐厘银九万两应由盐道照数划收外，其裁兵节饷银十万两，查新案裁兵节饷自光绪二十三年九月起分五年递裁，现已裁竣今以新旧两案并计，尚可照拨又丁漕平余银三万三千两，自应於原提州县钱价平余款内照拨，如尚不敷即在奏请规复丁漕减征，并加提平余项下如数凑足，又当税银一万四千两，查当税原额约收银四千数百两并无一万四千两之多，又厘金银六万两此款尚可分拨，至江汉关洋税银十万两，查江汉关自茶税减征短收甚多，幸近来出口货税尚旺亦尚照案拨解，又宜昌关税银六万两，查宜昌关上年税收异常短绌，土药几无来源旋经奏请减免续加二成土税收数虽稍有转机，然专顾额解各款尚形竭蹶，此项万难照解，由田房契税土药加税烟酒糖加税银十五万两，内由田房契税烟酒糖税自当照案勉力筹拨，惟土药加税项下应摊拨银五万两，查土药税即系宜昌关税，宜昌关税项专项专恃土药一宗，在土税新加二成已经减免，其原加之三成亦因宜关凑解洋款悉索无余实属无可匀拨，又荆州满营饷项减平银四万三千两，查满饷减平每年於奏销后扣解司库仅二千余两，自二十三年七月接到新章起每年添扣银二万六七千两，新旧并计亦止二万八九千两，计不敷银一万四五千两，实系无著又铁厂由商局缴还官本银十万两，此项商局缴款当日奏案系议定承办铁厂商人如开至六炉可出生铁至十万吨，每吨缴银一两一年即可缴银十万两，并由商人提前先措缴银一百万两归还官办铁厂时所欠还华洋各商紧要各款，俟厘支缴完按照出铁吨数扣清后，仍系每生铁一吨缴银一两，原奏所谓如能开至六炉即各每年缴至十万两，乃系期望悬拟之词并无目前每年即可缴十万两之说，自铁厂归商后每年所缴之款皆系以该厂所出钢铁作抵，只可供枪炮厂之用并无实银可拨，该厂因成本未裕仅开一炉，现查每年所出生铁一年不过二万吨上下，为数无多相去太远，所谓开练六炉岁出十万吨遥遥无期，是此十万两最为虚悬，以上数款徒蒙拟补之虚名转受垫解之实累，以致终年并无成算，东罗西掘心如悬挂，实非长策臣督同司道将所有拨补各款一再钩稽，如盐厘裁兵节饷丁漕平余厘金江汉关洋税，田房契税烟酒糖加税各款系属有著之项，惟铁厂由商局缴还官本银十万两，宜昌关洋税六万两，荆州满营饷减平不敷银一万五千两，当税不敷解约一万两土药加税应摊拨银五万两，共银二十三万五千两均属无著，而拨抵之盐厘系供支京饷满饷及本省营饷各项均极重要万难短少延欠贻误事机，第近来各省同一艰难部库亦形支绌，若仍循案奏请改拨徒令部臣为难，依然无济惟有将无著之款由湖北自行另筹饷款抵补免致要项虚悬，查江汉关出口土货自上年来收数较增，除原拨十万两外尚可酌量挹注，自应查照光绪二十五年奏案暨二十九年成案，即在该关增放货税项下动拨银二十三万五千两以抵户部拨补盐厘无著之款，免致贻误饷需，应请饬部立案嗣后拨补宜昌盐厘即照此次奏案改拨以昭核实，鄂省亦可此实款设法腾挪筹措以免观望延误，据湖北布政使李岷琛盐法武昌道继昌督粮道谭启宇，江汉关道梁敦彦，宜昌关道余肇康善后局牙厘局司道会详请奏前来，相应请旨饬部将湖北请拨本省的款银二十三万五千两抵补宜昌盐厘无著之款，照议改拨俾各项要需皆归有著，臣亦可责令司局及经理各项度支之员切实筹画以免推诿，窃思湖北为拨补盐厘一事历年受此钜累，较之他省只摊派四国洋款一次新案大赔款一次者，湖北又多盐厘抵还洋款拨补无著之款是较别省多摊还洋款一次矣，部臣综核各省财政如蒙视同一体察及鄂省偏枯之累添筹之多，以后如有派筹之款蠖囔逗北独加苛求，则鄂省民力幸甚，谨奏奉朱批户部知道钦此。
    ◎两湖总督张奏请留膏捐溢收之款添补鄂厂摺
    窃惟目前自强要政莫急於练兵而练兵以制械为先，制械非筹款不办，臣於上年十一月陛辞出京时面奉皇太后懿旨详询湖北汉阳枪炮厂每日每年所出之数，臣当经详晰奏陈圣意以出械尚少谆谆以扩充制造为训跪聆之下钦悚难名，况值此边患日深军械未备夙夜焦忧亟应钦遵妥筹办理，臣於本年二月回任后即督饬该局司道通盘筹画力图扩充，当以鄂厂现有造枪机器每日出枪五千枝，机器力量已尽无可再加，通年出数仅止一万五千枝实不足以供数省之用，当此时势极为可忧必须添机多造，至枪弹一项尤宜多为储备，有事时方不致枪为虚器，原有造弹机器连去冬续行订购之弹机并计每日出数至多亦不过四五万颗，今枪械既添则弹数愈形不足尤为兵家大忌，断断无此办法若欲扩充制造必须添配枪机，尤须添配弹机惟鄂厂经费本属不敷，兹拟添制大宗枪械弹药非有经久确实之款万难集事，查本年二月准政务处咨会同练兵处议复前兼署湖广督臣端方升任湖南抚臣赵尔巽奏请於湘省地方合力筹建枪厂一摺，政务处原奏内开湖北枪炮厂每年制出之枪械尚嫌所造不多，推原其故仍是款项不足不能多聘良匠多购新机加意讲求以臻完备，湘省近与接壤自应先行设法维持使鄂厂款项充足制造精进，因已有之成规宏军储之制作便孰甚焉等语，是鄂厂必应添机多造及鄂厂经费支绌情形早为政务处练兵处王大臣所深悉，惟欲借资湘省设法维持屡经询商未允，此系断断必无之事，查湖北历年整顿土药税捐各奏明专为供济枪炮厂之用，前因新案赔款无著於光绪二十八年正月复经奏明筹办膏捐以资凑解赔款，及自强要政之需，当经奉旨俞允并饬妥为办理钦遵在案。上年冬间经前兼署督臣端方与湘省定议合办土膏统捐除扣除原征之土药税厘膏捐等项，岁计较有增收原议以增收之款统归两省习熘湘省枪厂济用，现经政务处练兵处议驳鄂省自应另筹办法，故就汉阳枪炮厂尽力扩充，而扩充之经费除土膏统捐增收之项别无可以挹注，当查光绪二十八年湖北开办膏捐原奏本系声明添凑自强要政之需，窃思自强要政无过於练兵制械，虽政务处咨行原奏谓鄂省与湘省习旒任尥德┲虞，即有增加之数亦应另款存储以备练兵处提拔等语，夫既责以扩充自宜增其经费，若本省筹办之款尚不能归入制械之用将何从多购新机，何法可臻完备乎。且练兵之与制械事本相因有兵无械与无兵同兵多械少与无械同，有枪炮而无弹药与无枪炮同，将来鄂厂出械日多即可以备练兵处提拔之用，供练兵处之械即与供练兵处之饷无异，至京师练兵处饷项臣已遵旨将派筹之款认解足数，并已多为筹解此项土膏统捐溢收之划归湖北者除大宗凑济新案赔款外，如有盈余拟即亻尽数拨充湖北枪炮厂添购新机添造新厂及添备物料工本之需，此项统捐溢收今年甫经试办为数尚难豫定，总之不能甚多断不敷添机添厂之用，所差尚远此外臣仍应设法筹措随时奏明办理，惟购机安机出械周折甚多，而时势危迫旦夕千变，其关系中国日逼日紧应办各事继日待旦犹恐不及，故添机造械之举万难犹豫延缓，以致坐误光阴，臣现已一面订购新机一面设法多筹款项迅速赶办，合无仰恳天恩俯念军储紧要急须扩充，鄂厂费绌用繁准照二十八年俯如所请，将鄂省溢收土膏统捐余款拨归鄂厂以资添补要需，实於中外练兵要政均有裨益，时局幸甚再枪炮厂内分厂林立厂各省名非枪炮二字所能包括，查日本制造枪炮之厂名曰炮兵工厂，较为简要现拟改称为湖北兵工厂以昭该备谨奏。
    ◎江苏推行钞票章程
    一先筹成本，二添造钱钞票，三创造银元钞票，四钞票概准完纳公款，五行钞以通商为主，六各票宜盖各地图记，七取铜角银角宜有限制，八行钞宜先杜伪造，九各州县各商号具领各票宜备现银，十繁盛大埠宜设代庄，十一此局与别局不同，总以开通生意为主，十二钞票售回银两不得挪作别用，十三钞票售回银两宜存放各半，十四每年红利应分成办理，十五局规宜赏罚分明，十六行钞票有益，国计民生之事章程不厌求详。
    ◎津海关领口单护照章程
    一运米护照一项，查华商请照由津赴南运米出口平粜，以及由津赴山海关等处接济民食，又由津运送杂粮赴山东烟台等处均取妥实商家保结存案，如无的实保家均不发给，以上各项拟每张给五百石不得加多，其不及五百石者一例收费。一运银护照一项查洋商运送现银入内地采买土货华商运送现银赴各内地并出口前往各埠接济市面均须请领护照，其洋商运银护照仍由税司照例办理，其华商运送现银应分别出口与不出口，其出口护照应填若干数目照旧章发给，其运送现银赴东三省一带每次不准过五千两，仍取妥实铺保以备稽查，其入各内地者亦照此例以上护照均应收费。一官员人等来往护照一项，其非因公请照者应报明行李件数若干，并实系自用物件等类填明照内经抵各海口时海关人员到船，如见有可疑之处亻尽可查验，倘查有私货除将货概行充公外，并照章加倍重罚以杜假冒夹带情事，仍在照内注明俾各周知，此项护照均应收费，因公出差者不在此例仍不准夹带私货，违者即照以上充公重罚。一华洋各商运送东三省食物护照一项，系因现在日俄战事不得运往禁物，其各国自用食物并非接济战国者，当随时酌定件数以示限制通融准运，此系暂时便益各商之举并非常年办法，查此项护照现经格外便益，各商若令其缴纳照费当无异议，以上各项护照均拟每张酌放照费三两。
    ◎各省财政汇志
    京师，八月二十六日钦派亲王及徐尚书赴户部督查库款，计实存元宝银四百三十七万四千二百零三两，足金一万三千五百两，户部前准外务部咨据总税务司申称邮政经费不足，请筹款协济并约计出售邮票岁约三十余万两，而岁支各局经费一百余万两，计不敷七十余万两等因，已札行津海江汉江海闽海潮海粤海六关道各於税收项下按月拨银一万两。商部自奉旨遴员会同盛大臣将路矿历年出入款项确查具奏，当即电派王参议清穆杨参议士琦就近会同查核。
    奉天，增将军祺电奏盛京各属如金复海盖及岫岩等处，均被战国蹂躏受祸甚重，可否请旨将各属钱粮一律豁免奉旨著照所请。
    黑龙江，前萨将军保以木植皮张收税无多，奏请停止现在饷项支绌达将军议令仍按旧章值百抽十完纳一次后给与税单不复再徵，并与吉林会订画一章程及三姓所属五ㄢ地方商明合办以免纷歧，现已奏蒙俞允。
    江苏，宁省储贮币银之库除江宁藩库外，惟支应筹防两局为南洋防费所自出常存，每局率一二百万两，近年各海关应解款项不能足额库储日见减损，迩以铁侍郎不日来宁必有盘库之举，预由支应局筹防局清查一过分别造朋呈送核阅，闻两局存款合计不过数十万两。镇江下游厘局奉宪饬加徵烟酒税，烟业酒业近已认定捐项，惟皮丝烟业及花酒各户捐数尚未认定，特再会同丹徒县谕饬该业董赶速赴局认加云。常镇道郭观察奉苏抚端中丞札饬将镇江扬由两关项下一切用款大加裁减，并将各分卡委员司事分别裁并，经观察统盘筹画不得已将本署职役减省若干，并裁撤扬由关巡艇四艘。扬州认捐局开办年余经局员吴守与各商董多次筹议迄无成效，现已由江宁藩司详奉魏制军饬将该局即行裁撤，计每年可省经费银三千余两。
    江西，江西统捐局前奉夏中丞札饬议办米谷统捐以维民食，刻已议定无论边界何局内地何卡均在起票处一次抽足十分统税以下各卡查验放行不再抽补，如仅过二卡准完半税，二卡以外仍完全税，若出江者除照完长江二分外另加出江三分，倘有隐漏提起充公。
    浙江，浙抚聂中丞致军机处电略谓，前奉旨以练兵需费派提浙省差缺浮收烟酒加征共五十万，迭饬司道筹议，因各项前经减提势难多集，勉力筹劝连各署节省鲍费暨裁差缺每年约得三十万左右，已执解十万为数无多未敢遽奏，兹奉谕限催通盘筹画，惟铜元正添机扩充明春机到齐后余利自增，拟从明夏起每年提六十万，并计每年可凑集九十万，惟裁缺差等事一时尚难定案，期限届迫恐或上烦圣念垂询，谨先电达可否代奏，嗣接复电云电已进呈奉旨户部知道。
    福建，闽海关税务自经福州将军崇留守革除积弊以来，不论比较亻尽徵亻尽解以报解税项之多寡定各口委员之功过，现闻结算二十九年分所徵银数实较常年溢收二十八万余两。
    湖北，鄂督张宫保近饬官钱局总办高佑诸观察绘具图样，拟铸一两重银币较通行银圆略大，上铸三六库平足纹一两字样，俾商民完纳关税钱粮永免挑剔克扣之弊。
    四川，江津县为全省产酒最盛之地，每斤抽税四文每年可得十万两左右。
    广东，两广盐务改为官督商办，顷据粤报云两广盐务章程业已改定颁发，闻向年私盐总在一百三四十万之数，现按新章将场盐全数收买归入官堆随筑成包运赴省局发商行销，一收一发皆有包斤确数，层层稽核似已无从透漏，并闻以每包饷杂等项通纲扯作一两一钱，每年可盈余银一百余万两。广东新案赔款连随补关平汇费纹水并计岁约需银二百二十余万两，除丁前藩司将房捐等款凑还外，计不敷银一百三四十万两，兹闻粤藩胡方伯详请督抚二宪拟将运沪铜利整顿田房契税潮商免厘报效省犹沟丶蛹鄞牌经费等项共银七十七万四千两，又提现裁绿营等项余银二十万两，厘局存银二万六千余两，均以之凑还新案赔款，其余短银三四十万容再陆续妥筹云。
    广西，广西统捐试办未久民间即蜂起事端，近经粤督岑制军奏请缓办业蒙俞允。
    　　　镑国财政汇志
    各国，美国财政报云一千九百四年六月三十号结算欧洲各大国银行所存金银实数如下，英金○三五三三九五八二镑，银无。法金一一一○五九三七七，银五四三一六○五○。德金○三六八七二○○○，银一二五九五○○○。俄金○九一三三○○○○，银○八三三一○○○。奥金○四七一一八○○○，银一三○一五○○○。意金○二二一○四○○○，银○三九九二○○○。荷兰，金○○五四七七○○○，银○六六六一○○○。西班牙，金一四七一六○○○，银二○五三三○○○。比利时金○○三○三二二六七，银○一五一六三三三。以上银数均合金价。日本，日政府已贫第三次大藏省债票，计日金八十兆元，其利息及收回章程仍与第二次债票之章程无异，捐募之日由九月二十二日至十月初一日止，捐募凭证定於十月十二日以前寄与捐募之人，捐款可由十月十二日起至明年五月止分八次交纳。又明年军事费已决定，概算为七亿（日本以中国之一万万为亿）元，其财源拟於增税及内国债之外更募集外债，至外债一事则命现在驻在伦敦之日本银行副总裁高桥氏主持。开战至七月二十一日止日人所献军费共一百九十四万四千一百九十圆，其纳国库者共一百五十一万九千三百二十一圆。中历六月台湾总督府岁入部计收八十万二千四百二十三元，自三月以来共收五百三十二万三十九圆，其收入额之最多者樟脑一百四十万九千三百八十三元，阿片一百十万二千三百九十六元。
    俄国，伦敦电俄国现向德国贷借四千万圆以烟台税作抵。南清晨报载称俄国已将西北利亚铁路押与法国，向法国筹款。
    英国，自二月十六日至八月十四日，所收税项较千九百零三年四月一号至九月二十三号时已短英金四百三十二万八千镑，入息税则少英金二百三十七万镑，兹将伦敦税入数目例下，海关税三三二镑，捐照税单捐船捐类五八镑，内地税三六镑，铁道税三六镑，承继税三三二八镑，印ㄋ耙蝗九二镑，地税四五镑，屋税六四五四五镑，进款税及契约税第一类一五九三一五镑，第二类五镑，第三类五五六八镑，第四类四五四七四一镑，第五类一四七六三六五镑，伦敦人民所纳邮税岁约一百万镑不在此数，英国首相巴尔福在受丁伯聚议将使英国印度及英属之各自主国，各遣代表人以最自由之法商议财政问题，议定后呈交选员采择施行。英属南澳洲此次开议会时由总督恩脱主席演说，并提整顿财政凡九款，一设立伦敦行栈大公司，一推广酒业，一麦克独内（地名）一带金矿须设法开采，一推广种植本洲北部之木棉，一本年岁出稍有不足，当设法筹补。一议加地税，一进款在一百五十镑以下者免纳进款，一筹款购田扩充居留地，一近郭一带宜设电车道，原有铁道由政府购入。
    法国，九月初九日伦敦电法国丝业中人力拒政府徵取亚洲丝税九佛郎之例。法国注入俄国之资本其借与俄政府者合日银有十一亿七千五百三十七万元，於铁道船厂等合日银有一亿五千余，其余银行等合日银计之有十三亿四百四十三万八千圆。
    德国，伦敦电德国豫算一千九百另五年海军省中须增添二千人经费。德国千九百零三年之出入两款业已算定，不过短少马克六百三十四万四千。
    荷兰，九月初一日东京电海牙公断会定，於十月初五日公断日本征抽洋人房屋税之事。
    ●第十一期・交通
    ◎论今日宜急保内河航路权（录十月初三日时报）
    今日全国铁路之权几尽落於外人之手，有志之士辄思筹款自办以图抵制，然工程浩大兴办为难，往往坐视失权而莫能救，窃谓今日有受害与铁路等须急图抵制，而尚易於设法者，则内河之行驶小轮是已。我东南数省江河之流域甚广，在在可利行舟果能多备小轮不特有利可图，而且於转运交通大资便益，无如中国狃於成见官力既不提倡商众又复畏难，外人知我中国无意於斯也，乃急起直追次第以谋掠夺，数年以来除长江久已通航者不计外，若汉湘、若九南、若镇扬、若苏沪、若杭沪、若常镇、若苏杭、若镇浦、若广梧四通八达莫不为外人经营，近者法人谋设绍沪小轮与浙抚屡争不已，尤足证外人注意者久，夫中国向例凡外人足迹所至几乎即失其主权，今航路大通交涉之案日多，任举一端皆足为失权之明证，而华人受屈船夥恃强之事尤为指不胜书，徒以华人喜其迅速价廉，故座客依然常满是可知通航之利，而授权外人之不利矣。夫航路者一国之血脉也，血管之中忽然加以身外之附属物，将血液壅淤荣卫不调，而身体之一部将成废物，今以中国之航路而以外人横亘其间，与血管中之附属物何异，浸假而反客为主，凡转运交通之事皆归外人掌握，堤岸之修筑归其主持焉，河道之於鎏其命令焉，由此而凡轮舶经行之地旁见侧出，皆将为外人权力所及，交通愈广则失权愈多，夫通航之事即与国权无关，而以外国之人在中国之地载中国之货客已为坐失利权，况我国既未收回治外法权，则随在皆可以生事，主权之失更复随之，关系如此岂有坐让他人掠夺者乎，列国之经营航路原与其铁路政策相辅而行，有航路以补铁路之不周然后无孔不搜算远遗策，凡铁路所不能达者可由航路转运之，凡铁路之尚未通者可以航路控接之，其设想之密获益之宏实与铁路不相上下，徒以铁路造端宏钜故我国人皆相重视，而於航路则不免处之淡然，抑知效果最速可以制吾人之死命者，转先在此而不在彼乎，此刻若欲挽回窃谓宜用两策，其一於华人现有之船优加保护，查苏杭常沪及广东江西等处，华人自有之船颇多，其贸易或且与外人相抗，然官吏不能保护动受外人之欺，其终不致折入外人不止，现今之策宜查明华人具有船数，由各属之保商局等随时考校提倡，俾得与外人争衡，如资本不敷或由官量为补助，其最要者则各局宜联为一气弃倾轧而共提携，然后向外竞争可图胜利，其一於中国所有水道某处可以通航可以获利，急宜详察（由各属商务局派人考查一两月即可竣事，如商会之力能自办更佳。）广劝商人兴办随力量之大小就地为之，其资本充足分行各处，数十万百万亦不为多，资本少者即下至数千金亦可兴办，惟官吏遇此等事必须有提倡而无阻挠，有补助而无粝鳎然后始基易立成效可期，其办理之法或由已成之局就近推广，或招新集之股合力创行，或官本或商本均无不可，似此费轻易举似无患不能奋兴，如所有航路皆经通行，则外人亦无所用其呆觎，主观既得以保全即利源不虞其外溢矣，考内河航路其资本至大者亦不过数十万金而止，较之铁路之动需百万千万者何啻大渊，以中国今日之力各省分办内河轮船数百，尚复优优有余，所宜迅速图维不致让人先著，今者粤汉铁路事经湘粤两省抗议大约可望挽回，然来日大难中国果恃何款以办此路，不能不悬为疑问，内河轮船事既易办又无竭力争夺之劳，是我国民之亟应注意者莫如此著，前者日人通航湘鄂经湘人力争不能挽救，比者法人通航绍沪之议亦既事在必行，愿我国民慎思之，蟮父舱抟躁莺蠡谝病
    ◎中葡广澳铁路合同
    案查光绪二十八年九月十四日大清国外务部照会大西洋国钦差驻虮本，便宜行事全权大臣声明中国政府允许所请准在澳门地方设一中葡铁路公司，安造由澳门至广东省城之铁路在案，今将前项照会抄附本合同后，现由大清国钦差督办铁路大臣太子少保前工部左侍郎盛与大西洋国驻京便宜行事钦差大臣白在沪将中葡铁路公司应办事宜，并中葡商董均股平权合办宗旨往复商酌意见相同，并饬令华董林德远葡董伯多禄於此合同由两大臣签押后再行会商订立公司创办合同呈请中国铁路大臣酌核，今先将中国政府允愿招商议立中葡广澳铁路公司各事宜开列於后，一所有由广东省城至澳门之铁路准归中葡商人招集股份设立公司，均股平权合办承筑，此项铁路经理行车事宜应在澳门设立公司总号，并在广东地方设立局所，其公司名曰中葡广澳铁路公司，该公司既系中葡商人合办，则凡关系该铁路公司事宜葡国国家即不得藉词干预。二该公司只常准中葡两国人会同管理，如违此款中国可将准筑此项铁路合同作废。三造筑此项铁路所需用之资本中葡均平各任，华商得一半股份葡商得一半股份，惟葡之一半有侨寓澳门之华商，并华商之隶他国籍者在内，该公司须订立创办合同以凭治理，该公司各项事宜该创办合同内必须订明华商葡商股分权利均平无异，因公司股份华人为多，所经地方广东居多，凡有关系该公司股份及股东权利董事人查帐人及各股东人会议等事之各章程必遵守光绪二十九年十二月初五日之钦定大清公司商律，与所订立之创办合同不相违背即可照行。四该铁路应经地方尚未勘定，今应延请工程师前往查勘，由广东省垣往澳门之地势方可定夺。五该铁路查勘后绘图指明此路所应行经过地方当在何处设立车站，并应用房屋厂栈等处一一绘明呈送大清国钦差督办，铁路大臣鉴核俟核准后方可开工筑造，此项绘图应备四分，以一份送呈督办铁路大臣，其三份由督办大臣分咨外务部商部两广总督分别存案。六所有查勘地势经费并筑造资本悉归中葡广澳公司支理。七所有中葡广澳公司所造铁路其左右两面各十英里以内中国政府不能准他人或别公司筑造平行同线之铁路。八工程师起首查勘地方及以后起造开工皆必须由中国督办铁路大臣，暨大西洋驻札广东省城总领事官预先咨照两广总督知悉，分别发给护照与工程师及查勘铁路之各等人，由中国各该地方官随地一体保护。九所有筑此铁路之时及工竣之后彼此如有辩论之事，须先归大西洋驻札广东省城之总领事官，与两广总督会商妥定，倘仍不能商妥方可上禀北京大宪暨大西洋钦差办理。十凡铁路所经之地并机器各厂货仓为该铁路所应用之各房屋地段，其应如何为该公司所购用之办法开列如左，一如该地系属官产应由公司报明地方官丈量升科拨用，至此铁路满期之日为止，每年应缴纳地租，二该地如系民产或系该处绅士公局之地，公司必须与业主商酌定价彼此合意妥购，如有应纳租税公司仍照常完纳。三如该地主不能合意议妥，即由公司就最近之地方官禀请理妥购买，查照该处民间买卖时价由公司照数向购，四如该地上有庐舍树木池井等项，凡用工本造成者除地价外必须另给价值，其价如不能定妥即照上款所言办理，五如该地上有坟茔必须设法绕越，如零星小坟无法绕越除地价外必须从优另给迁葬之费，六该公司在铁路经过地方与该地方人民交易必须公平，并力免有损害地方伤情等事，该地方人亦不得藉词阻挠，谣言惑众如有违犯由公司禀请地方官出示谕禁，声明筑造铁路原为推广商务振兴闾阎起见，百姓人等务必各安本分勿滋事端，共保平安否则定必从严惩办。十一所有开地挖泥挑泥垫土扛挑材料需用工人应就工程所至地方随地雇用，其雇工之法应向该处公局绅士商嘱定价资雇。十二该公司应雇用巡捕更夫守护铁路并铁路所应用之各房屋，其更夫系用华人其夫头由华官选派。十三铁路公司愿允自行筹款在总车站毗连之处建造房屋一所，以便在该处所有铁路转运出入华境之各项货物由中国海关查验征抽税项。十四筑造铁路或全工告竣或一段完工，该公司应禀由督办铁路大臣暨驻札广东省城大西洋总领事官咨照两广总督声明，该全工或一段筑成起首开车行驶。十五全路或一段完工两广总督与澳门总督可商酌在何处地方及如何设法抽收，该铁路车运入口出口货之税，俟税务议妥始可行车。十六该铁路所载人运货之价目则例应由公司议定。十七该铁路宽阔之数一切与广东省城已造铁路之阔相同。十八公司载运材料可任便在公街经过不得阻挠不得损伤人民房屋物件，如有损伤公司应照价认赔，如需搭棚为起造房屋或为工人居住以及材料栈房果系查无窒碍均可搭盖，该地如属官产不必给价，倘系民地必与业主酌订租价完工后将地交还。十九筑此铁路所需用之石与沙如系官地所产，中国查无妨碍应准公司即在该地采取应用笥垢价，如系民业必须与地主商订，惟该地方倘有勒索重价与时价相悬过钜，该地方官查明该处情形为之设法妥定，俾两面免致受亏。二十公司筑此铁路中国政府并不给地应用，亦不担保资本之利息，惟有准此铁路公司之三事开列如左，一准该公司在近路地方设立水池以便接管引水，为供该铁路应用。二准该公司在香山县地设立养身卫生院避暑所各一处，三准该公司设立学堂，以葡文教中国幼童为翻译，并教铁路所需工艺以便学成后由铁路雇用，其学堂应设在何处必先与该地方官商择。以上各款所设各等房屋院所其地如系民业当与地主商订，如系官地升科纳税。二十一倘该铁路进项可支各项费用，及资本银每百元每年六元之息，并可支每年一次於每百元内至多提出三元以资积储供还本银，此外再有盈余则作为净利以三成归中国国家，其余按股分给，其每年一次所扣资本之银须扣至资本全清后为止，至於估计本银之法可将该公司帐簿及该公司给股份人观览之年结总数为凭。二十二若该铁路从行车日起，至满五十年其二十一款所定积储供还资本银款足支清还之数，可将该铁路及其所应用之各房屋归之中笥挂榧郏倘其所积储之银不足供还资本之数，中国政府必须先与该公司彼此妥商补偿，如数交清方将此铁路归之中国，至於估计本银之法可将该公司之帐簿及该公司给股份人观览之年结总数为凭。二十三该公司如有倒欠及帐目纠葛，两国国家均无干预并无赔偿。二十四除本公司所用巡捕更夫以守此铁路外，中国政府务须保护铁路，并铁路所应用之各等房屋以及公司所有地方官准设之别等房院，以免人毁坏功劫。二十五该公司如须装设电线及德律风可依此铁路之路线任便设立，惟只能供该铁路之用不得收发他人电报。二十六如遇有交战作乱饥荒之事，中国政府如欲用此铁路载运兵丁军器军装粮饷并救济物件，此项铁路必须亻尽先应用所有载人运物车价可减半给付平常之日不得减少，如遇战事该公司亦不得接济中国之仇敌。二十七所有官员文书及中国邮政局信札包裹，该铁路可代运载不受价值，并按照邮局所定章程办理，所有章程八条如左，一铁路只允中国邮政官局运送包件，其民局及别国官局邮件概不准行运送至各国军队，按合同应送各件应由中国邮政局随同日行邮件代为，由火车寄投，二火车搭客行李邮政局不愿扰及惟若风闻或确知有夹带邮件之弊，致违禁令应如何办理之处亦须预定妥章，三火车往来各处每次开行均应备有合同专间以便邮政局员运送，寻常邮件火车开行时刻倘有改易须於前月向邮局声明以便早谕众知，四邮政局运送寻常邮件备用专间铁路应不收费，至遇有另用专车之时其专事之费照各国向例必须格外从廉。（此项照各国从廉之费尚须另行酌定）五邮政员役因公上下火车听其自便，不得拦阻惟携有免票为凭，倘无免票即照常人一律看待，其免票由各邮政局向铁路局员声领转发，六火车各站准租趸若干间照纳租费，并於各站设立信箱系归邮政局自行经理。（其趸屋租费尚须另行酌定）七所有此章内载邮政局应交铁路各费均每年结清。八嗣后倘有更改之处须由外务部准定方可施行。二十八澳门邮政官局信札包件该铁路应代运至中国境内所设之第一处中国邮政官局，该铁路亦不受价值。二十九该铁路所用工程师各工艺人及各式专长之人可参用洋人，其余工人均用中国人充当，凡铁路所派所雇之各等人应由公司专权派雇。三十凡该铁路所用之机器及一切材料主中国境内应照纳关税。三十一本合同用汉文葡文英文缮定，各四份共十二份，语意均属相同，倘遇有辩论之事葡文汉文或有未妥协之处应以英文解明所有之疑，今先在上海订定画押以昭信守。
    光绪三十年十月初五日。
    西历一千九百四年十一月十一日。
    ◎各省铁路汇志
    京师，比商某承修河南铁路一事业经外务部奏准电饬铁路大臣与之订约，比商与华绅合办自上海经江西南昌至湖南长沙之铁路以华商出名，已禀请外务部商部矣。粤省便澳铁路本由葡萄牙商人出面承筑，近该商曾赴沪与盛大臣妥议立约，然系私订两国政府均不干涉，后经粤督岑制军密电盛大臣请为缓办，故准期已往京与外部商部直接交涉商订合同。
    奉天，俄人於奉天铁岭间既修筑道路，兹又由宽城子迄哈尔滨起工督修。
    直隶，榆关以北每年夏雨寸山水骤发，铁路被淹数里汽车不能通行，驻榆领袖工程师李吉士近在车站西四里许添造十五孔之大桥一座，以分水势桥系以炬石建成，长约四百五十英尺，且於该处中基两旁遍铺砾石以免被水冲坍，惟於行车稍有阻碍云。
    山东，胶济铁路今已告竣，青岛德国总督致函山东路矿局谓，胶济铁路告成已历多时，火车往来行驶民间习见，此后当不至再有意外之虞，拟将由青至高密保护铁路之洋兵撤去，其由高密迤西沿路之中国兵暨巡警兵亦请撤一律归地方官保护，当由路矿局转禀周抚帅请示答复。
    山西，盛大臣前与福公司所订泽州至道口铁路合同久经订立尚未画押，现因该公司一再催促已即画押。
    河南，道口福公司铁路工程由大成公司承办，统计用费已逾二百万镑，照原估过半惟原约不得载运客货恐出息微薄难以持久，现已由大成公司交回福公司自办，尚余由王镇至清化一段俟告成后即行停止，拟归并於芦汉铁路。又福公司修筑铁路本为输送矿产而设，现该矿掘至百余丈有泉涌出吸之不尽似难再开，因以铁路让於我国价约二三百万金，言明若有用路之时尚须收回，当让路时德人欲购之以与其山东铁路相接，幸我已捷足先得耳。芦汉铁路南路修筑渐远，河南鱿氐揽谥列尬浯王镇之路近已竣工开车，至第九段铁轨已由新郑铺至郑州城南十八里河赶造桥工，惟黄河桥工仍无把握桃汛后水势陡涨，机器探至十余丈始见乾土，当安铁桩十六根旋为大风吹去仅存其一，传闻南岸旱地铁桥已成九座，若水路则一望无涯仍难下手。前盛宫保与沙多君立开洛铁路约章，限期九个月内开工逾限即废，兹闻开归河陕两道已分别派员察看地势勘定后即插标记。鄂督张制军前奉电谕饬即会同豫抚协商黄河铁路究应如何建设，可与洋工程师会勘免碍河道致贻后患，制军即派候补道宾观察前往豫省先行查核。
    江苏，沪宁铁路借款共英金二兆二十五万镑，已在伦敦招股而江督魏制军咨请盛大臣增入小票售时，华人愿购若干张应照数留与一律，一面札关道立即遵照认购具报，并通饬所属劝谕官绅广购云。宁沪铁路开办一节业经奏准将次开筑，沿途所经之处如昆山苏州无锡常州镇江一带近已逐段勘明插杆作记。
    四川，英法干涉川汉铁路照会往来反覆诘辩，兹悉川汉铁路总公司力持自办之主意已将股票刷印计招五千股，官任其三民任其二，官股即公款民股即由绅商招集，每股百金每年四厘行息以开车之日为始，先由成都修至重庆，共筹股本五千万招股章程已拟定五十九节。
    广东，癸卯年粤汉铁路工程师赴粤勘视路线系由炭步赤坭白坭绕出大山沿路至源潭，经北江韶州当经绘图贴说呈明督办盛宫保批准照办，现以原线尚嫌纡曲改由高塘江村河埔茅山新街三华店冯村直穿大山至源潭而过北江韶州，约可减节工程三十余里，已另绘新图发交驻粤工程局查照办理。粤汉支路癸卯年开行省佛甚形畅旺，现在接筑工程货车已可迳至西南，不久便可直抵三水全路告竣。张榕轩京卿创办潮汕铁路业已在汕设局开工，此路经费闻须三百万左右，业由日本工程师承筑，将来造成一段即开一段之车沿路皆有屯阝庄可停。
    云南，滇越铁路购地请款业经户部分别指拨，会同外务部奏准咨滇钦遵办理。
    ◎各省铰坊阒
    直隶，南关府河河身窄狭，水亦平浅近经清河道李观察委员前往安州查看河形源流，并带某学堂测绘学生二名测得为河底高于安州等处，河底一丈余许当即设法疏通。
    山东，唐君荣浩设立小清河轮船公司近已绘量沿河水道订购大轮船数艘亦皆刻日告竣。
    江苏，近来苏镇内河暨扬州清江等处小轮日盛一日，所烧煤滓沿途倾弃入水，经江督札饬镇江关道妥筹永禁以保河道，郭观察援泰西最重河道之说会同税司与各国领事商定谕饬华洋小轮各商仿照上海天津河轮办法，於机器舱旁安置沙缸以为撤灰之器，俟船到码头上下客时将煤炭上岸倾倒不得再行弃煤入水，各小轮业已遵办。近招商局添设清镇长班逐日开行，顺昌公司亦间日开往江宁一次加以扬镇短班内河航业实较去年为盛。往来内河之小轮往往因载客过多致蹈不测，镇江关税司雷君欲设法整顿斟酌再四，拟就章程五条以船舱之大小定载客之多寡，先由理船厅量明船舱宽长若干，核定人数给予牌照俟开船时再由关役查验方准开行，现已函请关道郭观察查照，并请禀详江督转咨通商各口一体遵照办理。
    江西，赣省水道由南昌之赣州悉皆平稳，惟万安迤南有滩河二百里水深溜急暗险甚多，船只之破沈者时有所闻，现拟筹款开鲇没器起去河底石块以利舟行。
    福建，福州船厂与法华公司厂务交涉由上海法总领事派魏翻译官赴闽，与将军所委宁绍台道高观察往返商议，嗣以索偿数钜议而未结，经将军禀请外务部迳向法使商妥，由闽厂偿洋二十三万五千元永断葛藤。
    湖北，汉口航业除通行湖南黄州襄河数处外，复有华昌公司新开咸林航路，又有人倡办襄阳樊城航业均经江汉关及洋务局批准，近已一律开行。
    ◎各省邮政汇志
    京师，天津电中国政府已允每年拨款七十五万推广邮政。北京邮政总局现拟於热河承德等处添设分局，已派人查勘情形禀覆核办。又因陆路递送艰难折耗过钜势难久支，申请户部津贴，户部亦无款可筹议将驿站并归邮政经费自可充用，即咨商兵部会稿具奏，拟将各州县驿站全数裁撤递送公文统归邮局经理，所有驿站支销各款如数报解户部以备邮局支领。
    江苏，苏城邮局近於附近常熟吴江无锡浒关等处次第设立分局，近又於太仓昆山添设分局。
    江西，九江邮政司现已派人在赣州府属之信丰龙南两县及毗连粤东之连平州设立邮政分局。
    浙江，杭州日本邮局前设於日领事署内迩以杭人之游学经商於东瀛者日多信件较繁，日商故就拱宸桥创设邮便局专员承理递寄，闻拟於大东轮船所经各埠概行通邮以期推广。
    湖南，长沙至郴州一路中间桂阳州平溪市宜章等处现已由铺户领取信柜挨次收信，郴州城内亦已设有专局。
    广东，省中城厢内外法国已设邮局数处，现英国又在河面新设而内地邮政益为外人所夺矣。
    ●第十一期・商务
    ◎商部奏请各省商务局员酌充议员摺
    窃维中国地大物博各省商务繁简不同情形互异，首宜洞悉其利弊之所在，庶得徐图整顿补救之方，臣部为商务总汇之区，总理统筹责无旁贷，然非内外合力办理势实难於措手，近年朝廷重视商政迭奉谕旨饬令各督抚实力振兴，现在各省先后设立商务等局，派员总办诸务风气初开，素来官商隔阂之积习得以逐渐破除，因势利导一切提倡保护之法与夫贸易盛衰之故，货物出入盈虚消息之原研究调查均极紧要，必须各省均有讲求商学之员隶属，臣部专任其事俾得随时谘访，遇事商榷始克挈领提纲钜细毕举，伏查上年九月间臣部因出洋华民商工事业关系商务最钜，曾奏请饬下出使各国大臣暂就使馆随员中遴派留心商学者一人作为商务随员兼摄其事，奉旨允准遵照办理在案，内地商务关系尤钜以臣等所闻各省所设商务等局大都选派候补道府各员作为驻局总办，在各督抚中关心民瘼认真遴选者固不乏人，而视为例差者亦复不少，若任其散而纪漫无稽察诚恐要政所关有名无实，殊非朝廷整饬百度之至意，拟请饬下各省将军督抚嗣后所有商务局保商局及农工商等局总办一差务选谙习商学通达政治之员派充，应即出具切实考语造具覆历清册咨报，臣部酌量加蜃魑臣部商务议员，遇有公事准其迳行呈报臣部，至臣部如有应行商办事件仍分咨各省督抚妥筹办理，其寻常调查之件即迳行蛑各员锔惨怨榧蛞祝此项人员既在各该省充当总办差使，又经臣部派充议员其是否称职，应并由臣部随时察核，如此变通办理庶臣部与各省办事较为联络，而情形亦藉易考察实於商政有裨，如蒙俞允应由臣部行知各省将军督抚遵照办理，谨奏奉朱批依议钦此。
    ◎商部覆奏查核铁路公司将余地招商设厂情形摺
    光绪三十年七月十三日据给事中潘庆澜奏铁路公司将城根等处余地招商开设煤厂交纳地租，请提归户部一片同日奉旨著商部顺天府确查核办钦此，钦遵由军机处片交前来，查原奏称现因火车直达前门盛宣怀将城根余地及西便门外至西山开设煤厂，西城界内只有一家曾经传读据称伊一家自城根便门外西山三处每年共地租二千元，在铁路公司交纳合计二十余家地租已数万元，加之售煤之利不下数千万元，请概行提归户部等因。当经臣部行查外务部等衙门以公司借用官地曾否声明有案，旋准咨覆均称并无立案，臣部即选派章京会同顺天府治中饬传宣武门外西边一家并东边二十余家煤厂铺东到案详加审讯，据西城界内铺夥刘兰轩供称伊系良乡县人上年腊月间领出天津柱山东家资本租得西便门外铁路公司地两段，每年租洋一千元，又在西山蛇里租地五段　，每年租洋一千元均系自盖房屋开设，西务公司煤厂立有公司合约为据，按季纳租此两处煤厂不止伊开一家，嗣因各煤厂买卖不甚兴旺公司将城根一带火车道旁余地区画号数许各煤厂分认一段卸煤售卖不再另行纳租，伊亦认得三段现在买卖已经歇业，所有合约检齐呈验城根官地并无合约等语讯之各家在蛇里西便门外两处均租有地段，各按合约交租城根卸煤之地并不纳租，所供与刘兰轩相同，又据顺天府派员查覆据称芦汉铁路公司西便门外之地系向民间价买，其城根官地毗连火车道旁用以各厂卸煤意在便商等语，臣等查阅铁路公司合约所载大约蛇里每段收地租洋二百元，西便门外每段收地租洋四百元，间有向公司包租将地转赁煤厂，此二十四家中或租地一二段或两家共租一段不等，每家一年纳租多则六百元少亦四五百元，合计一年仅收租洋万余元，该地既为公司价买自应归其收租，至各煤厂系民间筹资本营运售煤之利应归商人，原奏系举刘兰轩一家以例二十四家，并将售煤之利统计在内，故见其多臣等以为铁路事权多归盛宣怀经理，头绪繁冗左右信用之人借洋务以私肥，而国家权利因之有损诚难保其必无此弊，人言啧啧亦非无因，至於用官地以卸煤斤虽属意在便商，惟概不纳租亦不足以昭公允应否同地方官声明立案，及酌定城根官地地租提归公家之处，并西便门外等处购买民地有无契据，应请旨饬下督办芦汉铁路公司大臣盛宣怀自行奏明办理较为切当谨奏。
    ◎两江总督魏照复张修撰咨设立翰墨林书局请给予版权文
    准贵修撰咨窃於光绪二十八年正月通州创设民立寻常高等师范学堂校，咨呈前督部堂刘核准在案，继以中国师范学校尚无相当之教科书，所有讲义许随时编辑而非随编随辑随印，则缮定既不胜其繁寄印於上海又不能应用，因复鸠合同志集股设一印书局，冀於兴学有益亦可传习印刷之工艺，查通州南门外城濠边旧有西园一区，池馆幽寂年久倾圮，因为修葺整理仍就原有故州牧唐陶山先生所书翰墨林旧额即名翰墨林印书局，计股本银二万元合二百股，凡浇铅铸电制版各事一一招聚生徒聘用匠师教授，经始於二十九年七月购机雇匠竭力经营，至今年五月规模粗备在籍江西补用道张道实董其役，今遵商律公司律第五条合资公司所办各事应公举出资者一人或二人经理，此即由各股公举张道经理以专责成，所有编译已成各书及师范学校教授之讲义现已陆续付印平价出售以便学人，理合呈请贵大臣鉴准立案，所有集股章程另摺呈核。查各国印书最重版权，中国近今编译各书局亦均有版权之，请今恳咨明商部批准立案，并求札饬沪道出示严禁各书贾翻印，通州翰墨林书局编辑之书并照会租界领袖总领事立案，此项保护著作权及出版权系文明各国之公例，教育进化萌柢於兹伏祈俯赐示遵分别转饬立案，无任公便等因并章程到本部堂准此除抄章程分别饬遵外相应照复，为此照会贵修撰烦为查照施行。
    ◎出使俄国大臣胡考求中国出口土货公文
    为咨复事案准光绪三十年三月十四日贵部咨行奏请整顿土货出口一摺，并声明由使臣考求中国质料程功较易者咨报等因。查我国商人近颇究心於对外贸易，然但从懋迁有无上著想未从保护利源，上著想但从天生材料上著想，未从人工制造上著想，处此商战世界不於利源制造上争先著一人一家且难获利，更何能有裨大局论世界各大国文明进步彼英法德美四国确已由商业时代进造於工业时代。我国纵竭尽能力以扶床学步之子，而欲与腾踔奔驰者竞夫人而知其必不胜也，独俄国则初由农业时代勉几於商业时代，其距工业时代尚瞠乎，其后彼之悉毕利部富矿材而金石细工之区罕逢俄制，悉毕利又富兽皮而硝洗割配之法必赖英工推之学术，用品家常用品苟稍精致必来自外国求者应者动辄浅视己国产珍，视外国产虽曰人情好异亦可见其国制造之未精矣，俄境亚洲一带民俗蠢悍绅宦不聚，需品不多西境芬兰波兰一带邻近德国嗜好已偏於西欧，南境高加索克雷木一带邻境中亚嗜好已沿於蒙古，二者均非我中国发达地求中国商务易於发达地，无如其腹地圣彼得堡及莫斯科新旧二都与计由富，最旧都细察此数处土著客宦各风尚与夫列肆所陈列待售者固以欧美制品为最珍，然亦不废中国制品，不至如伦敦巴黎市上鄙弃我制不得与彼制等类齐观也，则中国制品不敢望输售於英法德美犹可望输售於俄略举数端切望我商人改良摹仿竞出意匠以畅销土货，一曰茶华货出口，茶为大宗华茶销路俄为大宗，夫人知之（法人或终岁不茶，英人上流社会嗜茶，中下则否，俄人嗜茶者多，且无日不饮。）茶为天生材料，而焙制配装仍赖人工，我国於焙制未良屡遭诟病，颇自觉悟（或谓水路运茶经过红海茶味易变，不如陆运之良非确论也，俄茶固有来自恰克图者，然十之五六仍由水路来，不过此等茶多出英商之手，英商搀入印度茶不为真知茶味者所喜耳。）而於配装之未良则未经有人提撕西俗饮茶，正如我国饮食之议同为妇职，妇人好洁好丽，中外同情华茶或箱或罐皆粗拙不堪不能起人愉快心，且一箱一罐分两过多不适於售，（俄人购茶多或一封度少或二分封度之一或四分封度之一，不尚多购不尚久储，第封度约合华权十二两。）市肆中不得不拆散箱罐另以美丽花纹纸或他料按其风俗所需分为小包以待售，（德国柏林有华人田阿喜设肆售茶，每由华人亲自拆箱分包，然戒不令西妇窥见恐一为窥见恶，此华人之不洁井亚及华茶也。）分包之时搀入印度等茶，而茶味劣矣，是不啻以上等华茶代他茶受恶名，何如我国自行改装亦接其适宜之分两，盛以美丽之彩匣加以慎固之封识，表明为中国运至之纯粹，华茶未经开拆即未经搀杂，一年以后必群奉为珍品，日本运俄人茶按英权一磅为一包，（镑与封度大致相同）彩纸包裹锡纸严封，一如西式茶味不如华而胜於印销数逐岁增加，以合西人耳目也。二曰盐，壬寅年中英会议商约颇骚争於洋盐进口一节，但洋盐价昂华盐价低，相去悬殊闻者方疑洋盐安得有进口之理，而同时又有德商在沪发论愿将淮盐滞销积引，由伊承认出口，一年中可认销数千万斤，一进一出闻者更疑安有此背驰之理，（既须进口何以出口）及细察东三省情形始恍然二说，正是一事奉天一带向食黄海之盐，黄海水淡产盐不多，从前奉天而外吉黑两省人口稀少无需多盐，辅以蒙古池盐勉可敷用，今三省地面忽增数百万俄人，俄人盐量本宏（平陆人多喜咸味）向有之盐额不足供多人之食，其东海滨一带如海参崴者亦水淡不能成盐供民食且不足，更有渔业需盐颇多何处供给，德商之愿认销华盐正为东三省俄兵俄民之用，及海参崴一带渔业之用，伊亦明言至於洋盐进口何云不相背驰，盖华盐氵卤多质重不堪远运，将欲运华盐入东省非援土货改造洋货之例，重提重制不可既事，改造即成洋盐英商本於香港地方广收浙江岱盐运至海参崴，（岱盐胜淮盐）旧例凡货自香港出口者皆以洋货论，意欲提明洋盐便於运入大连湾等口耳，东省俄人既多需盐自多，使此利归入外人手中亦殊可惜，惟我国盐例归官议运非便，而我商人亦不可不知艮隅荒区新发见此一种利源也。三曰浙江织物丝为我国名产，织亦应我国擅长，然我国织物惟山东茧绸（俄人尤好此但作为夏令粗衣及伞料而已，妇人雨衣即须改制仿佛广东薯莨。）盛绸素纺等三数种尚行销於西欧，其他江浙间若干种精织概不行销者何也，一因丝货太佳西俗尚色泽花纹之新丽不尚本质之经久，以及裙固不过三个月便改新断无取蹙久不破，即帘帷椅榻所需亦岁岁改新无取经久，二因花纹不合目且屡见不鲜，西俗於织物花纹时时更新，凡创一花样断无半年三月尚见於市上者，（前有俄德两国往返通函商购法国织物一函，往复仅五六日而所选之法国织物已遍觅而无有矣，盖一花样断不重织也。）三因彩色不绚，西俗以一幅中能织出三色以上者为精制，华织惟一色而已，（上海夏庆记曾织三色以上之绸料，惜多中国衣料少外国中用之料。）花纹又各国不同嗜彩，色亦各国不同嗜，（日本明治十年间聘美国著色名家精绘纸币及印ㄋ爸礁魃样绘成，而日本人视之不尚也，此名家悟曰吾知之矣，此美人斯极尚而未合日本人目也，吾今改计愿以半年之期专研究日本人所嗜之花纹与彩色，如其言所绘果合日本人目。）是非从彼邦珍尚之品细心体味，其所以嗜好之故不可至於尺寸之殊异，其小节也西妇衣服除裙幅较整外，往往翦成碎料又复缀合而成，故我国向用之一尺六寸幅（如纺绸湖绉）二尺二寸幅（如宁绸摹本纟澹┚无不可织物，不专为制衣西人用以代纸糊壁，用以绷椅榻用以制门窗之帘，除门窗帘必合俄屋尺寸外，（尚织成整幅不尚裁翦拚合）若代纸者若绷椅榻者，尺寸可不拘但须从花纹彩色著想耳，（在中国配合匀整之花纹如团除瓦当文之类，大非外国所喜宜戒花。）至於染色之法先须从化学著手，上海用自来水但水中所含竟有数种之色不能鲜明，故浙江湖州之绉有数种色仍须在湖州染织。）尤宜究心。四曰苏粤绣物，我国人工黹绣甲於环球，而又以苏粤为尤胜，所惜者我国人罕通画理於盈丈大件，其人物山水不能得绣影绣光之妙，不能夺目而小件则又嫌绣工太精过费人力售不获利，又除上海广东数家能略仿西式数种外所绣大多是中国用品，不适西用所当大为变通於绣工不妨稍粗於画理贵於求精於彩色贵於求肖，（如绣狮则毛不可拳尾不可如葵扇耳形不宜大如豕毛色不宜绿。）所绣之件大约女客室之品为宜。五曰天津毛织物，天津毛织物颇名闻於外域尤宜於俄，俄冬令绵长需此既久，且俄俗又好用此但极大之幅织既非易运又多费，而於房屋尺寸亦未易适合，莫如多织一丈以内之小幅或织成阶梯所用极长之窄幅或卧榻盥具前浴具前所用之小幅，苟渐於画理上彩色上加新术，（毛织比丝织为粗，二者尚不难。）於花色上时时更新何患不售。六曰江西湖北麻织物，中国麻织物只有夏布而已且未有提花，夏布而江西湖北二省所织，夏布已有极细者，惜织料太硬宜於中国夏令不宜於西人常用，西人於卧具（被单褥子）食具（桌单及巾）所用之布尽贵麻织不贵，绵织贵其为麻而能如绵之柔软不必尽如丝之光泽，且卫生上之考求以为著肤之衣用绵不如用麻，（冬冷用毛）用丝亦不如用麻，则整幅无花之布但能於现今之布加软加细已足供西人之用，荷兰国擅长於麻织，俄人所用多荷制销数绝大，而运至东方如悉毕利，东三省等处颇可供彼地所需，当为我中国之利矣，是宜於沤麻梳麻之法先事考求再研织法。七曰磁器，磁质为中国所独擅，久蒙环球评定然居今日而论磁工则惟中国为独拙亦无可讳饰，外国之工虽陶如磁中国之工虽磁如陶，又中国之碗碟等类无一可适外国之用，大件如极大磁瓶等类能销几何，英法德美日本之各精磁工固无论矣，即俄国磁工亦复卓然自立，（俄有皇室磁厂在彼得堡）磁器之种类盈百盈千，而一种类之式样又盈百盈千，一式样之花绘又盈百盈千，总之客室上磁器宜新式宜绮丽食桌上磁器宜适用宜朴而丽，妇人妆台上磁器食果供花各磁器尤宜精细美丽新奇，其工专在造画专在造色，而於磁质上则次之，中国磁工於质上颇知讲求，而於造画造色造式上次之，正与西法相左无怪其不能销也，磁器为日用所必需易破损，即易於更新，则销路必多近来洋商华商亦颇在江西定烧洋式磁器，但种类式样不过数十於贸易上不蒙影响，又闻江西窑主惑於风水窑变等说，不肯轻以新式磁器入窑代烧，其愚可哂当先有以开其智矣，磁器式样过多难致欲得多数之模范，为仿造计尤非从描图下手不可。八曰法琅器，（按或作法琅）法琅之中中国前代无有，有之自康熙年间始见於极尊贵之纪载，因得此外国精品即命仿造，当时海禁未开我得此器其为由俄国输入无疑，至今英法德市上罕见法琅（有则必云自俄输入）而俄市上法琅器不少，盖二百年来彼邦所尚也，我国既於法琅上有心得，正可用彼术以销售彼国近来中国颇追仿景泰蓝矣，而於法琅尚未留意，景泰蓝有日本之七宝烧精致驾我难与竞争，不如更加意於法琅，法琅本不必大件俄国所最重者教门诸品而外为盐碟盐匙，（俄国专重献盐於极尊贵之客，必用盐碟此礼他国所无。）此物法琅为多至各国通用之品如烟卷匣客室小陈设，妇人小饰件及饰匣又写真匣（极小悬於胸前者）食巾圈时计侧之类物小易成不胜枚举。九曰宗教用品，俄人信惑宗教不但在英德之上，并在法国之上，（莫斯科及计由富等处为尤甚）故人无贫富必愿竭资以奉教士，教士所得本丰又藉教堂中物用美观与己身服装华丽以招徕士女均有一种不惜资财穷极富丽思想，苟於此富丽品物为绣为织为绘为雕为铸为烧，莫不精益求精以博善男信女之购，献以博教士之购耀必可获利，其花绘宜悉用教中故事（如耶稣事迹及肖像又其母事迹及肖像，其诸徒事迹及肖像等。）用教中标志（教中无处不用十字架，然俄为希腊东教其所画十字不但与新教四端平出之十字不同，并与旧教四端隆起之十字不同，其十字往往多一笔如才字形。）专事研究以待销售必为俄人所大喜，其国上自宫廷下至工作负贩莫不喜旧教物，（俄例不论何项室中其隅必悬肖像不必定耶稣也，不论男女贵贱此物必不可少。）即如春令有所谓耶稣复活之节，（俗呼鸡蛋节）前期一二月即遍布市上，食物用物小儿玩物友朋馈赠物上献下赐各物，或精（精者如俄皇每岁赠其后鸡蛋岁例用价万数千金。）或粗（贫儿玩一纸蛋不过十文）无非盈千盈万之鸡蛋形，其质则纸布木石无一不可，其工则雕印嫘逦抟徊挥校此数日中全国人民莫不如狂如痴购此鸡蛋形物，其愚可哂而於商务上不可谓非绝大财源。十曰罐藏食物，食物罐藏本远征队所用，（如探访新地等）不过肉类蔬类数种而已，文明日进人之嗜欲亦日深，此方之人往往喜彼方食味，而苦鲜味之不能远致贸易者思有以通之，於是罐藏之学日益精罐藏之物亦日增，我中国动植繁富广东人已学制甜味果品及鱼雀等项矣，若南省山乡之┺之菌，水乡之蟹之虾（二者均西人所嗜）之鱼（鱼用尤繁，湖北鳜鱼鲤鱼肉多骨少极宜西餐）之鳖（鳖为西味所尤珍用，以为汤不但俄国所珍若弃肉留裙藏以致远当视日本人所制鳖饴而上之。）皆可以极廉之本营极厚之利，远可运销於欧境近亦可运赴东三省补俄人食品之不足。十一曰杂货，大项货物之外凡骨角毛羽下至竹头木屑无不可化无用为有用，要在善用灵机於摹仿中出新奇，乃可於轻本中获重利，既须善验人情所尚，又须善验气候所宜，日本人之言曰东制漆器美矣，然在中国北京则易裂东织丝布美矣，然在南方闽粤则易霉，（即如我嘉定竹刻大小均可为西人所珍，然西方气候干燥易裂，但可扁形不可空圆，但可小件不宜酿配。）又西方贸易学者之言曰凡其国妇女不入市亲自购物，则其国商务必不盛商智必不开，缘妇女心细喜挑驳选择，经商者正可因挑驳选择而增长其知识，西俗妇女乃吾商界上第一之研究所也，况市肆百货十之七为妇女所需，我商人苟於此潜心贸易之术思过半矣。十二曰烧酒，烧酒不克以土货相比例，而确是土货此东省碧有之利，高粱富酿酒之材，为俄人所极嗜无如为俄例所严禁，向禁不准由海参崴入口不准由恰克图入境，自今以后恐将禁不准在东省造酿矣，俄例本国烧酒专归政府售卖，又酒中每百分之六十为水四十为酒，其意欲於群嗜无可禁止之中暗减其剧烈之性以增其销售之数，且为课税之一大宗，俄国政令强施东三省者不一而足其不许我东三省人私自酿酒售卖自在意中，然俄人无人不嗜酒，而军中为尤重，军中无人不嗜烧酒，而官长为尤甚，我东省为彼兵民之群聚地，彼尚欲办理移民他日源源而来，烧酒安有不广销之理，我商人若以本土之材料仿俄例配合原料若干酒精若干水质若干，以请托妙用投俄人所惯，喜者以买有造酒之权，虽不能运入悉毕利以西但期彼在我东省之兵民就地饮酒，我民间生计已不少矣。凡此皆谋广销土货之策，其营业全赖资本而成物全赖人工，人工所施全赖图样，中国图学久绝救商无药，然三年之艾不求更无从著手，今欲培植商材舍图学奚，自西方学资钜而学期延我商人力不逮而时莫待四顾全球，仍宜从日本工艺美术学校中先储人才二三年后，令此项经过学途之人材游历欧美一周益广见闻，乃可於改良摹仿二途有所藉手，中西风尚相左太甚，非以日本为阶梯断无一蹴可几之理，此我商人所最宜潜心体会者也。总之集资本精学术乃我商人分内事，至於对内则有本国之商法，对外则有国际之商法，苟一不备即於商仍有损无益，此固非期年市月所能成立，而编述草底以冀於商人有切实利益，是非仍从我商人渐渐创议不可亦商界中一绝大阙键也。至於中国商路在俄国每年向例仅有少数之船，在上海汉口受载茶叶驶回其阿叠萨海口，（俄国所需茶叶虽多，然每由英人转售。）不甚载他项货物，近年有东方铁路公司之轮船数艘来往上海天津一带以相联络，其旅顺铁路运货章程诸多未善，故货物仍未畅运究不如英法德美各国之注重於商路也，我国果欲贩华货出口赴俄，则水路运费虽廉而彼海关税重势必无利可图，（我与彼向无华货入彼税，则故征例必苛。）自不如陆路之运费虽昂而可得陆路免税之利，（茶有专例烧酒及各种谷类所造酒均禁不准入境余无税。）陆路之中若由营口关或大连湾之新设关而入其铁路，无论中国成例於出口货概行征税，尚未得保护本国之法加以此二关均名为华关，实同俄关俄关本尚苛虐，其婪索久著名於环球，虽不能豫决战后二关情形如何，然究不如用俄商运茶陆路出张家口经库伦恰克图而入彼之伊尔库次克大市，再转而西虽时日久运费昂，而一可免营口或大连湾俄人之虐，二可叨陆路免税之利，此一路本晋商惯路初非竟不可行，是在商人自己注意矣。又向来中俄商约章程均於俄人一边谋利益，初无人语及於华商今若欲於商约中明定华商运货章程，恐货未运而彼先疑惧百计设法阻难，是宜於商约无意中淡淡著笔暗为张本，或冀於商人有益言非一端约略举叙如右。
    ◎商部接见商会董事章程
    中国自通商以后商务日疲，说者咸归咎官商之情不通，而公家亦向未讲求保商之政地睽势隔措手何从，且商与商心志不齐意气不合，往往同操一业非但平时痛痒各不相关，或反而倾轧排挤只图利己不顾损人，若不亟行联络设法保护正恐商务之坏不知伊於胡底，今本部奉旨设立屡承保商之诏旦夕孜孜力求所以上答宸廑而下酬众商之仰望者，爰思商何由保必须先通商情，情何由通必须先联商会，商会者并非本部强令各商联合不过使各商自相为会，而由本部提倡之保护之使商与官息息相通力除隔膜之弊，盖泰西商政通都大埠商会林立，凡商务切已利害之事无不随时聚论考求精当年盛一年，京师虽非通商口岸而首善之区本根所系，即命脉所关果能同心合力首先举行商会联络以为各省之捐率，则我中国商务之振兴其枢纽实系於此，本部实有厚望焉。计开，一各商各业操术不同，即情势迥别商会章程即令各商业中有自行拟议，盖在商家无论大小本有同行公议之所，商会即是此意，现不妨就原有条规作为底稿，各商董悉心斟酌或增或减大旨以同心合力互相扶持为主，定稿后送呈本部核夺存案，或有未妥由本部传令该商董来署面加讨论会同酌改，总期於曲体商情之中务令遵行无碍历久不渝始为尽善。一各商各业应各举公正绅商数人呈递职名来署竭见，作为董事以后所有商会一切事宜即由该董事与众商会同筹议悉心擘画。一本部设商会处一所，另派专员接待各商董，嗣后来署讨论一切事宜或呈递条陈均由商会处随时回堂酌办，俟定议准驳亦由商会处传知该董事遵照办理。一各业中如有体面巨商欲进谒本部堂宪面陈议论者，即自行来署先赴商会处呈明来意，由商会处随时回堂接见绝无阻遏，惟於议论商务外不得别有干求之事。一各业举定董事后商会处即将各业各董衔名注册存案，各商会应订定常会特会名目会议时如有建白或有特别要事，即行赴部陈说至市面行情亦应随时开送本部，若有要事亦由商会处传知，该董即行来署蟮醚于谩Ｒ桓鞫事常川来署不必定穿公服，本部门皂等役不准稍有需索留难等事，倘有阻遏该董事亻尽可直言指报，由商会处送交司务厅严办，至於各董事洁身自重亦不可私相授受，以市小葜缕粜杷髦渐。一各商举行商会以后如有商家条陈何利可兴何弊可去，若者宜办若者宜停均由商会处交与商会筹议禀覆，凡禀覆各件亦不必拘以公牍体制，只须字迹明净盖用某业商会戳记送至商会处转行回堂分别办理。一以上各条该董事等均系体面商人务须明白专为商会而设，万不可视为出入衙署冀通声气之路，凡呈递禀函不关商会之事及有别项词讼仍行一概送至司务厅，听候指示准驳以清界限以杜流弊。
    ◎商部议派各省商务议员章程
    一各省既设商务等局应由该省督抚於候补道府中择其公正廉明熟谙商务者出具切实考语造送履历清册到部，由部加蛭用作为商务议员以专责成。一商务议员应以各该局之驻局总办派充其领衔遥制者笥辜娉渖瑁或该局并无总办仅以提调驻局摄诸务者，该提调亦准充商务议员。一商务议员遇有公事准其迳行申部听候办理，一面仍应详报本省督抚查核。一商务议员有提倡考查之责，凡属农工路矿应兴应革之事务当悉心体察随时报部以祛壅蔽而挽利权。一商务等局如应派委员分历各处考查一切，由商务议员於本省虿怪菹刂屑鹧≠髅鞫礁Ш伺桑一面随时申报本部。一各省土产生货若干价值若干，何者畅行何者滞销何者可以改造熟货，何者当设法改良按期分门别类详细申部。一各省洋货输入土货输出各若干，价值若干分门别类按期详晰申部。一各省农工商诸政每年按四季详报年终汇报一次。一各省已办农工商诸政，若局厂学堂公司等项无论官立私立均须按前次通行表式详填申部。一商人如有具呈商部者可迳报商务局，由商务议员标明年月日寄部无须节录原文另牍详报，以期迅速其有公司注册等禀呈亦均照此办理，若各埠已设商会商人即投呈商会，由商会总董寄部亦可惟商标注册应由海关转寄者不在此例。一商人如有设立公司无论何项由部批准注册后，蛑商务议员应任切实保护之责仍遵照公司律办理。一各省农工路矿等公司遇有窒碍难行之处，或旁人阻挠或各衙门需索规费，应由商务议员认真考查迅速申报本部以凭核办。一商人禀呈事件如系毫末争执之事应由商务议员设法排解以免涉讼，其事关重大以及创立公司等件均应申报本部酌核办理。一商务议员既予以提倡之权，凡各省均应遍设商会，已办者极力推广未办者迅速振兴，遵照商会章程随时办理，至商会集议之时各该议员应随时亲临以期联络商情祛除壅隔，惟不得任听从人吏役於会中稍有需索，并不得遇事铺张致滋糜费。一遇出洋华商回华如有被人讹诈及中途梗塞者，由商务议员切实保护迅为理直，如有扶同舞弊者一经觉察由本部严参。一商人创立公司集赀雄厚者，由商务议员查明报部按照奖励公司章程办理，其有克建实业独掳意匠者亦应随时报部酌拟奖励以昭激劝。一商务议员与本部有直接之关系，尤宜详稽功过其有留心商政考究详尽见诸施行者，如果三年始终其事由本部奏奖一次，如有敷衍塞责漠不关心者亦由本部奏明议处。一该议员除以上所列按年按季及应办事宜详报外，倘有特别事宜或有推广商务有裨商业各条陈，应随时各抒所见呈部察核。
    ◎两广盐务有限公司章程
    一本公司拟集股二百万元，分作一万股每股一百元，认股时先交定银十分之一，开办时再交股份十分之四，下余十分之五分作两月交清。一股票盖用督院关防运司印总局关防三颗以昭大信。一本公司设立省城总局一处，电茂分局、博茂分局、茂晕分局、双恩分局、大洲分局、橄白分局、淡水分局、碧甲分局、海靖石桥、分局共九处。一本公司所办盐务生意悉遵现定之盐务新章办理不得有违。一盐务现定之新章如其中详细有须随时变通之处，今其大致与新章无所违背，即准其会议参酌变通办理。一本公司老本拟计周息八厘年终凭摺支取，本公司承认收买场盐运赴省局转发各商行销，每年除原日行销之正余盐一百万包，仍归还运库不计外，其余无论行销若干核其每包应由盐商缴交饷杂之数悉数作为余利。一本公司应行每包饷杂之数先亻尽除正本利息八厘下余无论若干酌提六成归官四成归商，作为公司股分之余利。一新章改定之每包局费一钱公费一钱四分，每年除支销外尚余若干应连运库之一百万包合并匀计按包摊分，其公司项下应得之数仍按官六商四分派。一本公司积有余利每股应派若干，到时公议惟公积之数至少须拨留二十分之一至积至公司股本四分之一数方可停止。一公司举派总理董事及各项职事之人应按股份之多少以定任事之重轻，其有招集股本千股以上者准举总理一员，百股以上者准举董事一员，其余任受各职亦须有股份一人二十股以上者方准出名保举。一保举各项职事之人如有经手银盐亏挪之事，唯原保人是问。一董事任事以一年为限，如有期满众股东以为胜任，可於会议时公举续任，倘办事不妥不孚人望众股东亦可随时会议开除。一每月会议至少一次，会议时从众决定如众股东可否相等则总理可以专议决之权。一每年结帐众股东可以议派查帐人数员查核相符方能画押作准。一每年结帐经画押作准之后，应将全年收支数目列册呈报，并造徵信表分示各股东以昭公信。一附股人无论有无官阶及官阶大小均只认为股东一律看待，其应得余利暨议决之权以及各项利益，各股东一体均沾无稍立异。一本公司均系实股并无给予红股之人。一股票准其任便转卖，惟承买之人须赴公司总局注册方能作准。一承买股票业已注册作准之后，所有权利与创办时附股者无异，其应有之责成亦与众股东一律承任。一本公司承办盐务本属中国内政，外人不得干预，凡附股及转买股票之人只许中国人承受，倘有外人诡名私自买受者概不作准。一本公司所行之小鄙先由总局发回印收，俟开办时再交十分之四之后，然后由公司发给股票息摺换厥仗踅桓豆啥收执，如到期不缴股银应通知该附股人限期半月，逾限不缴即将所认股数另招他人接受，所交之定银不得取亍Ｒ槐竟司认办十年所收股本俟办理三年之后，第四年起至第七年止每年由官息六成之内提还股本一成，第八年起至十年止每年由官息六成之内提还股本二成，所有遂年分还之股本其老本利息应按年扣还归官，至一切余利仍照第八条之章程办理。一十年期满还清股本之后再准接办，或退归官办到时酌定。
    ◎各省商务汇志
    京师，美使要求外务部请将江宁开为商埠。商部奏请上海汉口设立商务局一节已蒙俞允，饬令两江督鄂督选派通达时务熟恐商情人员委充总办，遇有开办矿务兴筑铁路等重大事件，仍由该局禀请商部定议。北京之德律风前由某国商人承办，现亦收回自办，不论官民凡装设者均不须费。
    直隶，天津北马路考工场内多天津教养局北京工艺局之物不拘何商，皆可送物比赛并给以票十枚，可以随意出入至他人往观者须以铜元一枚购票观鉴出时交还。
    山东，济南东门外五里沟地方议定开埠，所定界址东西长六里南北长二里计十二方里，拟由商务局收买入官，无论中外商人均须由局租地建屋。有德商购入发於潍县上等发每两京钱六七百文，下等发值四五百文。
    河南，黄小园司马拟开纺纱厂，闻已筹有的款函约府厅州县各集股银百两交存义公票庄代收，初议三厘行息一俟开办常年五厘起息。
    江苏，张季直殿撰条陈盐业公司一案，兹悉由张殿撰凑集股本银十万两创设同仁太公司，就通属吕四场先行试，并将试用日釜浙盘试筑盐田设厂聚煎改用煤煎，轮运各节呈请盐政衙门立案，当蒙江督批准先就吕四一场权为试办。
    浙江，近有丁忧直隶候补道徐观察尔谷等拟在杭绍二郡创办卫生公司，设立冰厂备有造冰藏冰二种兼行销售，兹已筹集股份二百股，每股一百元即拟在绍开辟藏冰厂地购办制冰机器，俟办有成效再在杭地建设厂所以便逐渐推广。
    四川，日本竹川与江津卞小梧主政来川开办商务，已於兜子背设火柴厂一所。
    广东，保险公司为商界绝大利源，迩来内地投保火险者日见发达，各行虽有公共保火烛公司之设，然未能联合大群利源仍多外溢，且赔偿间有吃亏，现闻各商董提议设立一大公司兼保水火险拟合力组织订定完善章程禀由商务局主持其事，以挽粤商利源。
    ◎各国商业汇志
    韩国，汉城电气会社由韩国宫内府与美人科尔坡兰订立合同，其款七十五万元系由模司德竟克支出，已定於六月二十日开始其事定名为韩美电气会社，闻韩政府已派出宫内官数名协理。
    日本，日本之满韩起业同志会乃井上角五郎雨宫敬次郎日比谷平左卫门氏等所倡设会员既达百六十五名之多，其目的有三，一调查满韩各地所有事业种类，二满韩各地所有本邦人未竟事业，其合本会宗旨者本会当尽力讲究援护方针。三对满韩各地有望事业率先投资本。
    美国，近来各处商务之进步推坎拿大为冠，计进出口货较五年前增多百分之六十五，美国增百分之三十三，若英国则仅增百分之十九耳，坎拿大与各国贸易之数以丁口计之，每人得美金八十三元，若美国则每人匀算得三十五元，坎拿大之岁入每人得十二元半弱岁出每人得九元半强，美国之岁入每人得七元零七，其岁出每人任七元强，坎拿大之公债每人负美金六十六元，若澳大利亚则每人已负美金二百三十元，上年坎拿大海上商业竟至美金四万五千一百万圆之数，较日本多倍余几与俄埒其出入商船吨数亦较日本为多，铁道里数已及俄国之半。
    ◎各国赛会汇志
    印度之孟买消息印度第二十四次议会，议以本年十一月十三日为始迄於十八日即於孟买地方开设农工劝业博览会，其出口则始於九月二十三日迄十月二十九日一律齐备。
    美国，旧金山各业领袖开会决议，俟巴拿马运河竣工开设太平洋博览会与世界博览会相同。
    ◎侨民商业志要
    澳洲，当光绪十七年时澳洲六省约有华人三万八千零十一名，自禁例既行人数锐减，十年中已减少八千余人，此后来者少而去者众，商业益不振今将光绪二十七年调查华人之实数开列於下，鸟修威九千九百九十三人，坤士兰八千四百七十二人，域多利六千二百三十人，西澳省一千四百七十五人，南澳省三千二百五十三人，他士免耶四百八十四人，共二万九千九百零七人，澳洲政府日持白澳洲之主义以驱逐华人为唯一之政策，以十年来之比例观之，吾华人在此者日渐堕落，约每年递减十之一倘吾国不自振励则再俟十年澳洲将无华人之迹矣。
    美国，有华人二百十名在袜罗内地方拘留八阅月，近已离开此处经滑痕苦耶岛（美国西方）前往香港，其意盖欲令华人在该处之贸易永远停止，闻此事涉讼已久，今始由其上官颁定此例，因袜罗内一地系华人往美国之第一重门户，该处华人商务已有可观，故有此禁。
    ●第十一期・宗教
    ◎论疆臣之迷信神权（录九月初四日岭东日报）
    日前皖抚诚勋请加城隍封号，署川督陈涨爰铀律封号，署粤督请颁华光匾额及龙母封号均遭礼部斥驳噫，若该督该抚膺方面之寄负兼圻之任，而识反不部臣若斯亦一怪现象矣，此事虽小而影响於社会者甚大，不可不察也。
    夫神权之迷信与否与人民智识程度之高下成一正比例，观於欧西各国文明发达哲学日昌，科学日精而天堂地狱之说扫除殆尽无他虚与实不相容，实学既明而虚渺怪谲之谈，不攻自破中国数千年来之毒正在务为玄虚，而不求实际不独神权为然也，迷信形家之言炫惑堪舆之说，藉先代之遗骨丐后嗣之福应，视地方之兴作为祸福之朕兆，其现象遂有如张之洞填塞蛇山，各愚民毁拆铁路阻挠开矿之种种活剧，斯亦迷信神权之流亚也。又或炼形导气以冀长生，书符诵咒以召鬼物封神演义之学问，浸权灌於髓海，其现象遂演出义和团之滔天大惨剧，斯又迷信神权之歧派也，呜呼实学不兴崇尚虚诞，窒塞民智碍文明之进步，若之何犹不破此迷信乎，夫两晋之清谈六朝之虚玄，晚明之狂禅犹足以毒苍生而覆家国，矧今日竞争剧烈之世界有表率斯民之责者宜如何提倡实学，牖沦民智划除虚谬，身为民率砭顽俗而导以新机，且职任疆圻事繁责重，孰者利之当兴孰者弊之宜革，励精图治犹惧日不暇给，乃为此不急之务为诸神请封典，礼部之斥驳不亦宜乎，夫表端者影直风行斯草偃，上为之倡下必甚焉，感孚之捷有若影响，一定之理也，蚩蚩何知以为煌煌大吏，犹视此为莫大之重典，彼小民之迷信不益甚乎，且粤人之迷信神权尤甲於他省，而销耗亦最钜为患亦最烈，迎神赛会几於无一乡而不举行，无一岁而不举行，费之钜者动逾钜万，黄金虚牝曾不顾惜，遂至铢积寸累之公款归诸乌有，若以之育才建学创兴工艺，其为益岂浅哉，以有用之财而销於无用之地可惜一也，每至秋高气爽则建醮以禳火星，夫免火之法莫妙於多设机器水龙，倡行公共联保火险吾见向者公善堂发起分共保险之议，倡之数年各商人迟疑观望，卒底无成而禳火星之醮则连年不绝，夫火乃藉淡养二气而能焚，安得有一星以司之而禳此星即可免火哉，高盖篷竹遍燃灯火，适足以速火而已，愚不知变可惜二也。以合省而计不下千万户，一年中每户媚神之费扯计当不止一元，每年此千万有用之金钱或创公司或设银行或为建筑铁路之资本，已足兴全省无穷之大利矣，而乃化为灰烬付之东流，恬不为怪可惜三也。凡此皆社会之弊俗，所亟宜改革者也，而改革社会之弊俗皆地方有司之责也，今乃不思改革反为提倡不止其沸乃扬其波，教猱升木是岂通明贤达之有司所为耶。
    ◎论中国教案之原因（录九月十八日警钟报）
    近日以来中国教案层见叠出，小则失财大则失地，而教案一端遂以促瓜分之祸，吾谓此非宗教上之关系，乃政治上之关系也，何则统天下各教之民固以基督教民为最众，然自拿破仑变法后西国政教判而为二，法夺教皇之权意夺教皇之地，罗马既灭教皇徒拥虚号，而德国君相裁抑教民尤甚，至於近日法人复分设政教以绝好於教皇，彼固自知教之不足重，无所瞻徇於其间，若中国则不然，自中西订传教之约泰西各国动以教案相恫喝，而教案乃益蜂起不可止其故何哉，盖中国教案之起实由政治而牵涉於宗教何则，异域宗教入中国者有佛教回教亦尝广布经文建立祠宇，而中国人民绝无仇教之举，至耶教入中国则民教不和衅端屡启，虽由一二愚民之煽惑，（如疑教堂有荒诞残忍之事是）然乱之所起夫岂无因，中国自庚子以后，国用所出以赔款为大宗，赔款以外又以行新政建学堂之费为大宗，於是各省以内莫不抽捐加赋，暴敛横征而一二不肖之官吏复将肆分外之诛求，列无名之赔补此在富饶之境尚或难堪，况穷陬僻邑地小民贫，又旱潦告灾凶荒屡届，小民岁入几何，而官吏之敛财不闻少止，愚民不察以为此皆敛吾民之财以供外人之用者也，而仇外之心油然生矣，仇外之心既生而外人居留境内者舍教士而外其数甚稀，於是万矢之的乃集於教士之一身，又奉教之民横行乡曲，每假教士之威焰欺压平民，而民教构讼复袒教抑民，（如教民不跪教民不收禁之类，而官吏之断讼莫不抑平民而直教民。）平民积不能堪愤而思逞，偶经煽惑则从乱心生，此中国教案所以由於政治之不善而非由於争教也，（争教若十字军之争欧洲三十年战争是）若西人之对於教案也亦因宗教而涉及政治，吾观教案既结其关系於宗教者仅建设教堂优礼教士数款耳。而索赔以外或要求割地或争索实权，（如路矿权类）盖西人之窥伺中邦历有年所，而教案之生适足为西人所借口，夫何惜牺牲一二神甫以谋权力之巩固乎，故愚民之闹教乃中国之大不利，而实西人之大利也，要而论之中国之教案实非因争教而起者也，传教之士非有利玛窦之学识也，奉教之徒非有徐光启之才技也，攻教之人亦非如杨光先之诚挚也，盖教士之中非无热心传教之士，然西国无业游民亦多借传教以谋衣食，（此皆不商不工不农不兵之徒於彼国一无所用，故用以侦探中国一有教案，则彼又将借之以为重矣。）教民之中亦非无一二博通之士，然内地之入教者又皆游手无赖之徒，恃入教之名以达其作奸犯科之欲，至攻教之徒以一时小忿累及乡党，其愚必不足论矣，由是言之教士者西国之莠民也，教民者中国之莠民也，攻教者亦中国之莠民也，三者相翼乃成祸乱，而今之涉教案大抵多陈兵卫，名曰保护，多张告谕名曰抚绥，一则惧西人恫喝之威，一则甚惜其身家妻子，而不敢以官为徇迨事变猝起张皇失措，民以冤死官以罢职，而索赔之款复分取於土民，致人民仇洋之心日益加切，闹教之案遂无已时，岂不哀哉即今之稍有智识者谓中国教务，宜由教皇遣使管理，一有教案可以免各国藉端要求，然此犹宗教上之关系，而非能清教案之源者也，欲清教案之源当以不敛财为本，试观钜鹿之乱舞阳之祸孰非由赔款而起乎，即观於近日之教案若乐平之祸，由於靛捐龙泉之案由於商捐，而施南之乱亦大抵由於赤旱千里，民庶日贫激而为闹教之举，故敛财者与闹教有密切之关系者也，有敛财之因即有闹教之果，今岁之中敛财之数最多，而闹教之案亦最众，比较而观可以知其故矣，此教案之出所以由与宗教无涉也。
    ◎读某君孔子生日演说稿书后（录九月初三日警钟报）
    孔学传於中国二千余年，而误者多称为宗教，倡保教者南海康氏之说也，倡攻教者钱塘夏氏之说也，而新会梁氏又言保教非所以尊孔，孔教不因保而自存，惟余杭章氏作儒术真论，据墨子孔子无鬼神之一言以证孔子不崇迷信，据前三说观之虽立说不同，然信孔子为宗教则一也，据后一说观之则固疑孔子非宗教家矣，鄙人平昔宗旨力主孔子非宗教家之说，曾作论孔教与中国政治无涉一篇以畅其旨，今观某君演说稿益信鄙说之不孤，试即其说申明之，盖孔子非宗教家其证有四，一曰孔子以前中国久有宗教，中国儒教起於祀先，故教字从孝孝经曰：夫孝德之本也，教之所由生也，此其确证继因祀人鬼之故而并及天神地只，故中国古代有祖先教，（是言人死皆有灵者）有多神教拜物教，（是因不明万物运行之理，故有神物一体说。）惟鬼神二字足以包括，而一切祭礼（如祈福如禳祸皆为宗教之确证）见於礼记祭法尔雅祭名者，则古代宗教之代表也，是皆孔子以前之教，其证一。二曰孔子未立宗教之名，孔子所著书偶有言及教字者，皆指教化教育而言，君施於民者为教化师授於徒者为教育，说文教字下云上所施下所受也，此即孔门言教字之的解，至孔子之论宗教大抵在疑信之间，故於古代鬼神教不敢深信其有亦不敢力辟其无，（观孔子言敬鬼神而远之言未能事人焉能事鬼皆在疑信之间）盖经数千年社会之迷信而又无科学以资实验，不得不仍袭其说也，故孔子所著书亦多沿古代鬼神之说，谓之袭用则可谓之自创则不可，若灾异之说亦非由孔子发明，西周之时其说已盛，（岐山崩而虢射父谏幽王是）春秋所载尤为书不胜书，此亦古代社会之一般迷信也，故孔子著春秋亦仍其旧，至汉儒谶纬之说决非由孔学而生，古代鬼神教至东周战国时由术士一派变为神仙方士一派，至西汉既兴以其说参入儒道二家，入儒家者为谶纬，入道家者为符恚（如公王带言明堂等事是）则谶纬乃古代鬼神教之派别，决非孔子学术之派别也，（其必托於孔子者则以孔子名高足以启世之信耳，又孔子言凤鸟不至等语，盖亦中国古籍之陈言，孔子引之以为衰世之代表耳，至谓孔子言天则墨子之言天岂不较孔子尤甚。）其证二。三曰唐宋以前孔教之名未立，汉书艺文志列儒家为九流之一，称儒行家不为儒教，则儒家与名法道德固无特别之异点也，东汉之时谶纬大行始有孔子改制受命之说，（出於西汉董仲舒）然斯时仍未有孔教二字也，至牟融喜说释典始以儒道与释道并称，然道字指学理言非指迷信言也。六朝之时释道渐盛，张融之徒始以儒学与老释并，创立儒教之名与老释二教鼎峙为三，自此以还儒教之名始立，如谓孔子即立宗教则荀卿为传孔学之钜子何以又力破迷信乎，其证三。四曰中国普通人民并非崇奉孔子，中国之宗教由古迄今皆鬼神教之支派，当战国之时术士一派既兴，至於西汉又成谶纬符矶派，占验术数者谶纬派之支流神仙派者符砼芍导师也，至东汉时而符硪慌墒⑿徐断铝魃缁幔张角之天书张道陵之五斗米教皆符砼梢病Ｉ裣梢慌墒⑿徐渡狭魃缁幔魏伯阳著参同契，葛洪著抱朴子以言养生之秘法，皆神仙派也。至於六朝两派合成一派，寇谦之陶宏景皆并用神仙符砹脚烧咭玻（马端临言炼养服食为一种经典科教为一种，盖炼养服食即神仙派经典科教即符砼伞＃┤坏贝酥时佛教盛行於中国，而道家符砼筛从脍呶持姓佳橐慌上嗤ǎ妖妄之民又饰佛家密宗之说，欺惑愚氓（大抵都用俱舍经所以有天导去刂数之术，与道教符砼上嗪稀＃┧未之妖民元末之白莲教皆以道教符砑嬗梅鸺颐茏谡咭病Ｖ领睹鞔袁了凡崇奉佛教，饰以中国鬼神教之思想附会成书，又欲牵合孔子以循用中国伦理学，（现行太上感应篇阴骘文其最著者）盖由佛教因果谶悔之说而参用中国鬼神教之祷祈者也，又元时信用西藏喇嘛本朝入关亦崇黄教，此种教旨信灵验而尚祷祈，盖由佛教之密宗而又参用道家之符碚咭玻此三派者传至今日，大抵又合为一，凡白莲教八卦教在理教殆兼用此三派者也，即一般人民亦无不崇奉此三派者也，（试观今日中国人民人人皆祀祖先，人人皆祀多神皆为沿古代鬼神教者，又中国人民言及太上老君佛菩萨无有不敬畏者，可为中国人民悉奉张道陵袁了凡之证观拳匪起乱，中国四百兆人民信之者殆有三百九十兆，此其验也，某曰苦乐二字耶稣之代表也，觉悟二字佛教之代表也，中国宗教无代表之二字若不得已，其惟用生死二字乎。）若崇奉孔学不过由国家之功令，社会之习惯使然，非真视孔子为圣神也，则孔子非宗教确然可徵其证四，有此四证则孔子非宗教明矣，孔子既非宗教家则保教者与攻孔教者亦可息喙也，故更即某君之说申明之。
    ◎礼部奏遵议各督抚请加各神封号颁给匾额均请笥怪靡檫
    内阁抄出安徽巡抚诚勋奏请敕加[A13C]州府阜阳县各城隍神封号前护理四川总督陈兆嗲腚芳用崮县灵山寺灵僧封号，署两广总督岑春煊广东巡抚张人骏奏请颁赐顺德县华光神匾额，敕加德庆州龙母神封号各一摺均奉旨礼部议奏钦此，钦遵到部查例载各直省志乘所载庙祀正神实能御灾捍患有功德於民者，由各督抚题请加封交议到部，分别准驳又嘉庆十七年奏上谕董教增奏陕西大荔县九龙庙祷雨灵应请加封号等语，著礼部详查一统志陕西大荔县境内曾否载入九龙庙名目前代有无灵迹，若只系民间报赛祠宇为志乘所不载该部即行议驳等因钦此，今据安徽巡抚臣奏称[A13C]州阜阳县各城隍神於咸丰年间发逆围城，屡著灵应光绪二十四年涡阳小丑揭竿起事，自石弓山蔓延阜境，该处士民每於夜间见有白面长髯红衣神人率众御贼官军乘之遂行及时扑灭，宜锡五等之封以慰万民之望，又护理四川督臣奏称冕宁县属乾隆时有僧悟真募建灵山寺焚香梵诵疗疾医圆寂后土人建塔祀之称为灵僧，咸丰九年县东夷酋出巢灾去刂见灵僧仗剑寺梁烽烟顿息，同治三年发逆石达开拥众入境，灵僧示相城楼石逆震慑引去，又广东督抚臣奏称顺德县属龙山乡庙祀华光神昔海贼张保率党万余扰乱境内，众情危惧乞庇於神是夜众见乡外灿列灯光贼疑有备，遂即窜退近岁疫疠流行请神出游四境获安人心感戴，又德庆州属悦城水口地方有龙母庙水旱疾疫随祷随应，比年举办清乡尤复大显威灵，迭助官军擒获著匪各等语，臣等查咸丰同治年间兵事方殷人心惶惑，故各省疆吏往往於克复之后震耀皇灵归美神助部臣默喻斯意亦多宽予请准，盖天讨方张不妨神道设教所以定民志也，迨光绪以来军务肃清凡有张皇幽渺者即无不从严指驳，以此防民亦谓慎之又慎，乃犹有二十六年拳匪之乱人心好奇易劝难静，概可知矣且城隍为守土正神自明洪武时诏天下建立庙祀，概称为某府州县城隍之神而不用公侯伯之名号，国朝因之制定祀典，今安徽绅士呈请加封竟误指为五等封爵字样，地方不知驳正率为详请殊有不合其四川冕宁寺僧如原奏所陈，焚香梵诵疗疾施医亦止释子住持之常羽，流方伎之术律以西来初意尚与佛乘正典无涉至身后示诸异相语类不经更显见为愚民附会何足徵信，至广东顺德县华光神据揭送碑记署曰华光大帝，原奏遂指为司火之神，考南州炎德实号祝融国朝礼神制帛类以方色，凡厥正神固已著为常祀，今华光之称不详所自盖只系民间报赛祠宇，又德庆州之龙母神查方志载神温氏女生於周秦间少嬉水滨有豢龙之异没，而成神历唐涉明庙祀益显，臣等恭读高宗纯皇帝御批通鉴辑览於汉祖斩蛇神媪夜号一事即深斥，其妄龙母之称得无类是虽乐史太平寰宇记屈大均广东新语均著其说，然文人墨客琐记脞录亻疑之正史益不伦矣，臣等复深惟我国家崇德报功厘定秩祀明有礼乐幽有鬼神，所以昭德荐馨使民不倦典至钜也，然文武之道张驰异时方今末俗愚诬人心不靖，自来各地方匪徒思逞往往以礼神赛会为名，潜相煽惑即如原奏所陈转据各士民称诵类多谲诡支离为荐绅有识，所不道楚鬼越礻几所从来久其端甚微其流宜禁，岂可仰荷褒荣讽示流俗，且[A13C]州府县之城隍神德庆州之龙母神，原奏声称昔年曾经请准加封在案，固足以俯顺舆情，如果祈祷有应春秋报赛例所不禁，记有之祭不欲数数则烦烦则不敬，臣等公同商酌其各该督抚奏请敕加封号颁给匾额之处，拟均笥挂榻髯嗲胫挤钪家酪榍沾恕
    ◎山西教案善后章程
    近年各省教案层出不穷，西士华官两受其害，此公约因复重请中国国家严定地方官教案处分各国之意以为如此即可永息教案也，然何以本年各省闹教之案仍复时有所闻，足见永息教案之策不仅在严定地方官处分矣，其中各种原因中西明达人言之极详大抵教之起，固不能归咎於教士亦不能全行归咎於华官，教案之弭不能不责成於华官，亦不能不现成於教士，山西教案已经议结民教嫌怨亟当力为解释，以期此后永远相安，窃以为解释之法莫如破除教界，华官固不得因是教民稍有歧视之心，教士亦不宜因是教民遂稍存袒护之心，官与教士均无别白民教之见，既平民与教民自无嫌隙可生，果能一秉大公五洲万国未有不相安者也。否则民教之怨愈积愈深，迨至一发莫遏虽取地方官一一严惩之，而教会之受害已多矣，兹拟善后章程十二条一为地方官应尽之职分，一为教士应尽之职分，一为教外人与教内人应尽之职分，分条详列於下，一本境教士宜相孚以诚也，京师总署即今之外务部以及各通商口岸之官吏，凡到任年节庆吊等事西人必先行来署，来必见见必答，拜西官有庆吊等事，华官往拜亦如之，如此晋省爱厅州县各官之於教士亦应照此互相往来，并令地方官到任时於循例阅城后，即定期约同二三明达绅士赴城厢教堂拜访，教士将教堂内外履勘一周可使绅士无疑，洋人有地窑害人诸隐事，其距城远之教堂到任后可先通函，遇因公下乡时便道拜访平日既相孚以诚，则有事商办自不至於隔阂大事可化小小事可化无矣。二保护教会宜严为责成也，地方文武皆有保护教堂教士教民之责，自应加意防范，其距城远之教堂并应责成该处绅耆社长乡约认真防范保护，如一年以内相安无事文武员弁各记大功三次，绅耆社长乡约等由该地方官酌奖，三年以内相安无事文武员弁汇案奏请内奖，绅士社长乡约等由该地方官查明，奏请赏给功牌顶戴，倘再有焚抢扰害重案除文武员弁照约奏请惩办，绅耆照光绪二十四年总理衙门通行章程究办外，所有社长乡约人等一并提案严惩，并将教堂所失各物责令该官绅乡社等摊赔，滋事匪首讯实后即行禀请批示正法。三过境教士宜妥为保护也，查过境教士有传教游历之分，然皆领有护照且必经督抚通饬各属照约保护，地方官遇有此等教士过境一面验照妥为保护，一面知照下站一体保护，至支应一节本为约章所无，此次因奉全权大臣电谕令於耶稣教士来晋议办教案时，官绅出迎预备公馆酒席以示优厚，然仅此一次以后不能为例，现奉抚宪札准外务部咨准各国钦使照会，以西人入境但求保护无庸支应等因，此后概照约办理，惟向来游历各教士入境多不将护照交地方官验明，且有到境迄不具报者，现在晋省民教犹未十分辑睦，全在责成地方官妥慎保护，推原条约先期知照给护之意，愿恐中外士民多有隔阂，与其惩之於后不若防之，於先法良意美允宜切实奉行，今各教士既不交验护照又不报明入境，地方官颇有无从保护之虑，设出事故即将地方官重惩亦复於教士何补，应令各教士牧师入境各路首站即行报明，以次挨传下站用资防护而免疏虞。四交涉事件宜面商函商亦宜迅速也，西人拜谒不事虚文托故不见往往失忄啵地方官遇有教士来拜必宜随时接见商及教中应办之事，即与觌面相商能行者斟酌允行，不能行者即指明窒之处据理辩驳免致两边传语言轻重失宜，及有教民从中唆弄等弊或允或驳尤宜直捷了当，不可意存敷衍如实有事故不能接见亦必告以所以然，定期前往答拜，拜谒只用名片自称敝州敝县称天主教士遇主教则称贵主，教司铎则称贵司铎，耶稣教则称牧师，因中国例京外官不相统属者皆不用名衔，手本按之条约主教等亦无统属府州县之权，所有函商面商均应用平等格式不得用衔名致蹈恭而无礼之诮，如教士有函请保护等事立即与之办理函商，他事亦如面商时斟酌允驳，且无论事之能否照办必须立即函复不可置之不理，信面标题用某主教某司铎某牧师字样。五教堂教民宜详细造册也，查总理衙门前曾通行各省饬属查造教堂式样处所，各属多未能核实造报，此次教堂修复后与前又不相同，更当重新查照应由局另颁册式两种造教堂者，一华洋式样二地基四至三房屋间数造价，四教士姓名籍贯人数，五执事及服役人数，六器具财物，七田地产业，其施药院及保赤堂等项并为标明照此填注，造教民者一丁口数目，二入教年月，三生理行业，四房屋地基，五财物田产，将此册式样颁发有教各厅州县，现成该地方官分别天主耶稣查造，一存州县一送洋务局一呈院署，如查造之后该教民等或因事出教或病笔或迁徙或有平民入教，不免时有增减应由教士随时函告地方官，一面填注册内一面申报更正，仍每届一季重造一次以备查考而便保护。六教民有功有罪必一体劝惩也，欲破除民教之见必於教民之有功者一体奖之，教民之有罪者一体惩之，以为一视同仁之实据，且查各国所订传教约章英约第八款云，耶稣教暨天主教，原系为善之道待人如己，自后凡有传授习学者一体保护，其安分无过中国官毫不得刻待禁阻，美约第二十九款云，嗣后凡有安分传教习教之人当一体矜恤保护，法约第十三款云，凡中国人愿信崇天主教而循规蹈矩者毫无查禁。义约第八款云凡中国人愿信崇天主教而循规蹈矩者毫无查禁惩治，荷约第四款云如中国习教民人犯中国律令之事，仍由地方官照例惩治。比约第十五款云：凡中国人愿信崇天主教而循规蹈矩者毫无查禁。综观以上约章可知应行优待保护者专系安分之教民，其不安分之教民仍应由地方官惩办也。中国莠民最多往往藉入教为护符，横行乡里教士受其朦蔽，仍予优容彼平民不知教士系受莠民之朦蔽，而复如此优容也。遂疑教士有意袒庇，於是以愤恨莠民之心迁怒於教士而闹教之案起矣，是故欲永息教案地方官不但应优待教中之良民，并当严惩教中之莠民，除莠即所以安良中外同兹公理也，地方官遇有此等莠民必须按律惩治，仍一面将其犯罪情节违背教规之处函告教士属其饬革，各国教士皆明达君子断无袒庇莠民之理，果能事事持平，彼平民亦岂真乐於闹教哉。以上六款系地方官应尽之职分。七教民词讼教士不得干预也，查教士不得干预词讼约章本有明文，无如不肖教民往往一经呈控身不到案辄以一面之词砌耸教之听，诸教士多系热肠爽直之人最易为其所惑，不免信其诳言向地方官请托，夫请托之意不过虑教民之遭冤抑耳，不知该教民之理果直，地方官万不能判之为曲，固无待於请托即使地方官偶尔判断不公，该教民亻尽可赴各上司衙门呈控，决不至终遭冤抑，教民不出於此而必求教士为之请托者是其自知理曲不问，可知各教士倘未能沿察教民之奸受其播弄，轻为请托地方官固可按照条约置之不理，万一地方官竟徇教士之请以教民之曲者为直，势不能不以平民之直者为曲，教民固快心於一日，平民则饮恨於终身怨毒日深祸将莫测，是请托一事地方官不听，则伤颜面地方官而听亦伏祸机设身处地为教士思之甚觉，此举之无谓也。为永息教案计莫如遵照条约民教词讼教士概不与闻曲直是非，一听地方官秉公判断倘判断不公，可由该教民自赴上司衙门伸理，再口外去岁酿祸之重实由民教争地争利积致猜嫌　，即如丰镇一厅教士干预租地如刘拯霖孟仕仁等案者，固已不一而足托克托城亦有因水利争讼之案，殊不知地皆教民所种与教士无涉，而该教民等则必假所倚仗者冀遂贪夺之私不塞其源祸，何由息此后口外遇有民教地案只准教民具呈教堂不必干预，庶可以杜无穷之患收相安之效，大凡争礼争俗其怨尤浅，至於争利则害有不可测者，此所宜预为之计也。八教民有罪教堂不得隐匿也，教民词讼教士概不干预矣，乃有时教民犯法一经官府拘拿即投身教堂隐匿吏胥无从诘问，教民因有此护符恃教愈甚犯法愈多，而贫民之负屈含冤者终无伸理之日，因而互相传播疾视教堂酿成钜案，如上年托克托城厅即因教堂隐匿身犯命案之教民遂至民教互相仇攻杀毙教士及教民多命，是其明证此等情形教士先或不知，此后应严行稽查，如有教民犯罪经官拘拿者教士不必过问，如该教民向教堂隐匿即由堂中查出送官，不独可以保全教中声名，且可解释无穷仇隙。九平民如有讼案未结暂缓，准其入教也，中国民人因信教而入教者固多，然因讼案而入教欲恃为护符者亦所时有虽入教后其讼案如何教士仍不干预，然不俟其讼案结后即贸然收录，则不足以绝莠民之希冀仍无以保全教会之声名，如各教士虑如此办理，则入教者少不知此人果因信教而来，则结案后仍可入教不至为教中生阻力也，若此人於讼案结后即不入教，则其当初愿入教之心并不因信教，可知不因信教而愿入教则其心无非欲恃教为护符，可知教中滥收此等莠民人数愈多败坏教会声名亦愈甚，夫各教士来华传教者盖将以昌明西教耳，若明知此等莠民足以败坏教会声名，而仍滥收之度亦非诸教士之心也，此后如有入教人民应由教士询明有无讼案，倘有讼案未结暂缓收入。以上三条系教士应尽之职分。十地方凡有公举民教须一体会商也，省外各州县村皆有社，社皆有庙以乡约社长主之有事，则与合村会商，而教民不与焉夫民教所以不和之故，皆因人民先分门户，而教民亦遂自分门户，先为冰炭继为仇仇殊不思平民教民所习之教，虽有不同实则同是朝廷赤子，同是同村同社之人何得妄分门户，前者拳匪事起教民入社置酒请客以求保护民教为之一和，可见门户之见一融即无不能协和之理，应令此后村社中有会商公举及办理地方一切有益之事，教民主政者即由教民邀集平民一体会商，平民主政者即由平民邀集教民一体会商，不得各分门户惟酬神赛会等事教民例不与闻，平民仍不得强令会商致滋抑勒。十一地方应用公费教民应摊应免宜遵照向章办理也。查赛会迎神各费教民一律免摊久已奉有明文，然地方公用不止敬神一端，且同治元年谕单内载明如有差徭及一切有益等事亦应照不习教者一律应差摊派，覆查历次办过成案如钜鹿县之捐助文庙工程，霸州之修筑堤埝工程皆系民教一律捐助，此后晋省遇有筹集正项用费及捐助地方一切有益之事教民均应一律摊派，使平民视之知官於民教不分厚薄即可默化畛哉之见，出钱有限消患无穷，至乡社春秋报赛演戏例所不禁，该教民各守教规向无出演戏钱之理，其间亦有狡黠之徒吝於出钱勇於观剧，以致平民指摘种怨愈深，此后各牧师教士应传知各教民不得观剧，如有逾违准该乡社报明教士等议罚以为违背教规者戒，（此条教民看戏一节似应变通办理，盖晋省民教隔阂之由此其一端。）乡社春秋报赛演戏固例所不禁，而约章所载凡迎神赛会钱文教民一律免难久已奉有明文，但教民虽不出戏钱而眷属多有在场看戏者，嗣后各牧师教士应传知各教民不得观戏，各家属有愿观戏者一律摊派戏钱以昭公允，而免隔阂盖演戏虽因敬神然亦怡耳悦目之具究与敬神拜跪非可同论。十二习教生员宜助祭文庙也，士为四民之首言论举动乡愚多信之敬之，欲融化民教门户之见当先自士人始查学中最要之典礼，莫如文庙之祭祀应令此后习教生员由学官派其一律助祭，使不习教之人可泯排斥之见，习教之士人亦以有事为荣，此尤辑和民教之枢纽，至教民向虽奉教然既入中国之学断无弁髦。先圣自外生成之理，且此后筮仕入官名教纲常更宜遵守，该生员如果深明大义必无不乐襄盛典，否则日讽六经而傲视先圣非特吾华所不取当亦西教所不容也。以上三条系教外人与教内人应尽之职分。
    ◎各省教务汇志
    江西，新昌教案已平惟赔款不知如何议结，但此次教案江西主教咸谓上年临江教案办理者过於懦怯，未曾认真查惩以致仇教之人益无忌惮，闻大吏将前此承办临江教案之员查明，现署德化县贺绍九大令昌祺亦在其内拟分别予以不善办理教之处分，而驻沪法领事因民情皆多仇教，拟派兵舰到江保护教堂业已照会大吏。
    浙江，湖郡孔庙及尊经阁并颜曹忠孝祠遗址均被监理公会耶稣教堂占踞筑墙建屋，各绅集议与争西教士以曾由归安县主允许，且早照付地价坚持不让，故专人赴都部控请外务部与美使磋商。处州府属龙泉县地方七月初忽有闹教之事，顽民蜂起戕害教士三人，教堂亦均拆毁经道府飞调防军弹压，省宪即干委员赴龙会同核办。
    湖北，施南府属恩施县沙子地三年前天主堂荆宜施主教德希圣君，拟於恩施县之沙子地设堂宣教，团首崔姓不允主教白诸邑令崔因是受辱，本年五月德主教偕弟及一董姓教士遍查所属复过其地崔姓慑於压力，特具炮酒谢过，嗣因炮酒不敷彼此互相争执致激众怒，登时将堂焚毁，德主教兄弟及董教士先后被杀，并毙教民若干人，此六月初七日事也，鄂督张宫保暨荆宜施道余观察既得此电，即先后委吕竹笙大令左元麟观察偕同法总领事所派田教士入山查办，宜昌镇传军门随遣宜防营兵七十名前往弹压，更派兵五十名沿途护送田主教张宫保仍虑兵力单薄，特调常备军右翼一营入山相机办理，至其议约条款详列如下：一下手行凶之犯须即行惩罚，二该县地方官与分防之佐杂官须革职离任。三须在该处造一医院以为记念。四被害之神甫须以体面尊贵之葬礼为之安葬。五被害之华人四名须以恤款若干给其眷属，并须於付给神甫之恤款时同时发给。
    陕西，陕省教民以城固莆萘较匚最多，各处虽间有入教者然不及该两县十分之一，莆菹匚曾士刚明府七月中有教民索讨不遂因服毒死於事主之家，明府往验忤作初报服毒教民大哗，几将用武明府跨马飞驰得免於辱当由大吏委员复验，拟和平了结闻有神甫把持云。
    四川，叙州近有天主耶稣两教争闹之事，驻渝英法领事均派轮上驶并令教堂派人前往调和。
    广西，有西教士二人行经桂林所属地方被匪杀害。
    心上了又那里晓得那一个人，却在家里木边之目田下之心的病，害得苦极不堪呢。如此看来天下冤枉的事情狠多哩。
    且说葛丽兰自从向那榻上躺下之后真是哑子吃黄连去对那一个说，看看天色将晚一会他的父母回来了不免振作精神，对他父母讲些闲话到得晚餐时候略略吃了些皮酒就不吃了，他母亲道：“你没有什么么。”葛丽兰道：“觉著身子困倦别的也没什么。”他母亲道：“你成日里只是看书总不是卫生之道，既这么你早些睡罢。”葛丽兰便辞了出来，到自己房里去睡了，翻来覆去那里睡得着，横也不是竖也不是听那自鸣钟已经打两下了，愈觉心火上来十分烦燥，便坐了起来那时电灯早已熄了，便将蜡烛点起到书架上抽了一本书拿在手里翻了一翻又懒得去看，想道：从来事体的破坏只争得起头的毫末细故，从此起了风波岂不后悔嫌迟么。我何不写封信去给梅哥哥呢。想罢便将文具取了出来写了一封信，封好了拿表一看已是三下钟，只得仍旧去睡糊里糊涂一会儿忽然梅甫礼来，说他并不生气的话不知怎么又见梅甫礼对他道：“你只怕未必能成亲呢。”葛丽兰哭道：“只要你的心坚我是死心塌地的为什么不能呢。”正在那里喁喁私语却见一只狐狸张牙舞爪向他扑来，葛丽兰吃惊不小正要喊救，觉得身子仍在床上，原来是南柯一梦心里犹兀自跳个不止，睁开眼来一看天色将要亮了，停了一会大家都起来也不免勉强起身照常梳洗，到了早饭时候便叫家人将那封信送到邮局里去，不多时那家人回来了，说是放在就近邮政信箱里的，葛丽兰道：“你这个蠢才你不看见是给梅甫礼先生的么，为什么不送到总局里去呢。”家人不敢则声葛丽兰也只得罢了，过了五六天非但不见梅甫礼的踪迹，并且连回信也没有一封，把个葛丽兰渐渐弄得寝食俱废起来，但做书的一张口说不来两处话按下这边不表。
    且说那穆汉尔自从起先梅甫礼请假之后，忽然那一天收到一封信，是寄给梅甫礼的，他见那书法秀媚就猜著是闺阁笔墨，他是个歪嘴吹嗽叭的骚胡子，见了女人的物件岂肯好好放过，自不免拿来偷着拆看，这一看不打紧险些把他的魂都看掉了，想道：原来如此这小子好大艳福哩，天教我遇著这封信安知没有些缘法在里头，我久闻久慕也算渴想极了，於是就弄神弄鬼如醉如魔一天，后来听得梅甫礼已搬到圣保罗去居住　，他就从此整日里不出门所有信件必须亲自过目才各各发出寄递，歇了几天又看见了一封，也是寄与梅甫礼的，笔迹与前一封丝毫无二，就到僻静去处拆开仔细一看上面写的是。
    梅甫礼哥哥爱鉴，妹不更事得罪於君，事过境迁悔恨交集，前书仓卒未尽所怀，乃红豆情殷青鸾信杳，度日如岁忏悔无从，比闻君受小人之谗引妹心胆俱碎，转念事果无因终必水清见底，顾天涯地角魂魄飞扬，不获自抑为唤奈何，言念及此愁如乱丝，待死春蚕谁为怜恤，君苟以妹为可语还望云笺早答以慰离情，得君一纸书固不啻得君左右也，愚表妹葛丽兰端庄衤佥衽上。
    穆汉尔看了此信又从头再念，三翻四覆不忍释手，一会将信藏在身上绉眉揉手了半天，忽地气将起来拿出那信撕得粉碎，丢到字篓里去，看官你看这人为甚发这些痴，我且暂时搁起再说那劳尔飞。
    这梅甫礼的好友劳尔飞自从离开学堂就在家中闲住，与那一班侦探的朋友日日相处谈心，有了事的时候便同出去做些冒险的事情，学些侦探的手段闲了下来打枪使棒操练通身，不上一年同道中已让他占了一个上位，眼力极好能用毛瑟枪，打那两里外头的马没有一子落空的，至於身体轻捷如鸟如龙更捉不住他的，又且心细如发胆大於身，办事精明料物透亮，有一天忽然接到了封信是圣保罗寄来的，再看下面是梅甫礼具名，就想道：怎地他忽然到圣保罗去。拆开一看前面都是些常话，下来就说命途多舛从此将要隐姓埋名不出世的话，末了写着如有覆信请寄圣保罗南市西路一百三十五号门牌字样，劳尔飞看毕疑道：我闻得他从前在邮局当文案，怎的此信并不提起，忽然到圣保罗要做起隐士来了，难道受了人家什么欺侮不成。想了半天猜不出个道理，忽又想道：我如今没甚么事，横竖闲耍着何不前去访他一躺问他个仔细呢。主意已定一天当晚无话，到了次日一早起来叫家人过来吩咐道：“今天我要到圣保罗去看个朋友，不定几时回来有人来找我只说大约要两三个月才来就是了。”家人答应着替他收拾一个皮包，备好一乘自由车劳尔飞出门坐上，就一路向圣保罗去访梅甫礼这且不表。
    且说葛丽兰自从写信寄与梅甫礼之后日日盼望，那知候了好久音信全无，真个一日回肠千回百转，说不尽相思相念的苦楚。有一天忽然家人递进封信来说是由圣保罗梅先生寄来的就出去了，葛丽兰听了就突的一怔几乎流下泪来。定了定神这才面上有些喜色，就振精打采的拆开一看，你道怎的原来梅甫礼信中所说的是他已经另有了属意之人，而相约定指日就要成婚，又道虽则是邮局文案却倒还有人愿嫁他，那不肯嫁邮局文案的人倒怕终久没人来娶的话，葛丽兰呆呆看了半晌起初不知说些什么，重又看了几遍才看清楚，这时葛丽兰正斜靠在榻上叹了一口气，那眼泪好像滚珠扑簌簌的直滴下来，一阵头晕目黑扑的跌倒在榻上，停了好一会清楚了些，想道：我不信我那梅哥哥这样薄情寡义。随又拿起那信来细细端详，又的确是他的笔迹如何假得来呢，生不逢辰总是我葛丽兰的命薄了，这时候葛丽兰心里有几多恨几多悔几多愁几多痴，说书的人也不知道，更说不出来却只有葛丽兰自己知道，去一天一天捱这些苦况，连他父母都没有晓得这事，还当他是好好的静坐闺门哩。
    且说葛丽兰的父亲本是个商人，年纪已到中年血气既衰性又悭吝，极其看重钱财因此就变成了一个性情叫做爱富欺贫，他在人闲处世就在这四个字上分些皂白，其余就没有什么上下高低了，至於葛丽兰和梅甫礼的爱情他本睡在鼓里，一毫也不通风但他的母亲，却有些知道也曾向他父亲提过几次，他总置之不答看来总须得一个有钱的，那才可当得东床快婿哩，事也凑巧刚刚这一天来了一个朋友，是来与他女儿做媒的，他父亲起先也不在意，后来听得媒人说那个婿家是有财有势富比王侯，他就动起念来就答应过一天再谈罢。第二天那媒人又来并且送了好些珍重东西，他父亲还有些含糊不应当不起那媒人再三作合，说阁下若是不信还可以约期到他家去相婿任你见了包你老人家心满意足，断不致委曲了令媛的话，随后又附耳低言道：“婿家还有一句话说如果承允这起亲事感激不尽，成亲之后阁下如有赔累他家照亲戚的情分情愿拿五万磅英金借与你老人家，作为贴奁之费任凭几时有钱再行归还，只取三厘利息，这是聊表感谢的意思，明知你老人家不在乎些须钱财，但照情理而论也应得如此，再者这是我们乡里通例，今与你老人家说明又不是什么通关行贿可比，千万勿可推诿等话。他父亲听了这话暗想他何以这样奉承我家呢，又转念道：“或者他家是富於钱财稍贴补丈人些也不为过，况且西卡哥地方风俗，也有这个办法我受了也不算非分，就有什么难为情我将来终要本利归还，又不是白受他的。想定主意当时又故意挑剔了好些这才允了，媒人见事已成功自是欢喜而去，告诉婿家这边他父亲允亲之后就叫葛丽兰出来直告诉了他，丽兰心中十分不愿奈他父母都再三劝慰，又道虽说婚姻自由但我儿这时心上并没有真个属意之人，且我儿嫁了这家你爹娘就得了绝大利益岂不是两全其美呢，乖儿子快些依著做爹娘的难道欺侮了你不成么。葛丽兰看看事已无可挽回只得低头不语回房而去，到了黄昏人静时候还不是依旧哭哭啼啼的独自伤心么，随后想到梅哥哥虽是怪我，我做妹妹的寸心惟天可表，还须得写封信去告诉了他再结来世的姻缘罢了，那时就提起笔来摊纸书写，也不觉得自己悲伤到万分，信上写的是：
    梅甫礼手足葛丽兰自君之去煎肠寸断愁心百结，揽镜自照不识其为何人，前者两奉寸笺再三道己过忏己罪，而君直抽刀断水一去不回，忍哉冤也。葛丽兰虽生之日犹死之年，顾君则无情儿宁负义，白头之约生死由之，比者以父母之命结婚有日，君姑静俟必有佳耗传来，彼时君勿谓儿情急志短，则九原之下仍引领以待来生耳，临楮晕眩不知所云。
    岂知葛丽兰写的时候却是连咽带哭的，信虽写好那张纸早已湿和和水里捞起的一般，原来他又不知淌了多少眼泪，随即封好仍旧由邮局寄到圣保罗去。
    却说穆汉尔所管的邮局里头有一个司事朋友，是个英国人闻得他流寓在这西卡哥地方，因没有事半个月前头由穆汉尔一个朋友荐到局里去当个大写的职事，这人是办事勤能有谋有干，不但穆汉尔狠为信任就是那同事之中和他共处了几时，个个都道他好敬爱交加，他到局中办事每天只派定四点钟，但他却先半点钟进来，后半点钟出去，天天如此人都说他是勤慎奉公没有错误，有一天那大写因没有事在回廊下闲步，有一个管信的人看见了叫道：朋友烦你代我一代，我有事去去就来。凡有来信都收下搁在一旁不要混乱了。大写道：“这是为什么呢。”那人道：“总司事吩咐凡是圣保罗地方来去的信总要经他老人家过目的。”大写道：“我知道我知道了，你去罢。”他就在那里坐下，好一会还不见那人来，信却收下了许多了，其中有一封正是寄到圣保罗去的，就想道：“这是什么缘故呢，我姑且拿他藏了起来看有甚事，且待总司事怎地发付。”刚刚藏好那管信人已来了，大写就让他坐下自己走到他公事房里，见没有人就将那封信取出一看，见那名姓具的是葛丽兰寄与梅甫礼的，又拆开来看毕诧异道：这封信也就凄凉极了，我闻得人说这里有一个绝色女子许定了一家富婿，那女子名字叫什么葛丽兰，狠与这信上具的名相似，如果内中有这些情节将来一定要弄出事情来的，或者总司事知道这事要想设法成全他们，这却是极好的事。我也须得帮个忙才好。想罢就走了出来对一个仆人道：“总司事房里字纸篓满了，你还不去烧了么。”那仆人道：“正是正是我几乎忘了。”说罢便将房门开了取出字篓找了一个火盆，预备在天井里烧起来，那大写忽然走近身旁附耳说道：“朋友你可要钱使用么。”仆人问道：“这是怎么说。”大写道：“你这字纸可以变钱使用你不知道么。”仆人道：“这破纸有谁要呢。”大写笑道：“原来你是个傻子，市面上制造的那些东西大半都要这东西用，卖得好的还可以得大价哩。”仆人笑道：“你要么我只要你二百磅。”大写道：“我便依你，你将这字篓交给我罢。”仆人如言递给了他，他就走到自己房里拿出一个大皮包来打开一看却是空的，就叫仆人替他装在里面。仆人道：“钱呢。”大写道：“在此在此。”便从身边摸出两张钞票递给了他。仆人接来一看却整整二百磅，想道：真真侥幸不然如何这样凑巧呢。又听得那大写道：“这事你不可告诉别人，将来我得了好处还再谢你二百磅何如。”仆人听了这话便不则声，将字纸替他装好自去，但他心里甚有心计暗想穆汉尔总有什么股票等类误丢在内，被大写看见了才肯出钱买去，如今我欠些精细且看他后来举动再作道理，且说大写自得了字纸便托同事到总司事那里告一礼拜的假，一面就回到家里将字纸倒了出来，细细理看寻了许多的有用东西出来，他就欢喜得狠打算拿去得些利益不提。
    却说葛丽兰的父母自从许了富家的亲事，就指望有一个日子迎娶，却好那边叫媒人送了喜期过来，并说因为西卡哥地方不便要接到纽约去成亲行礼的话。葛丽兰的父母一想虽则不在本地好在还有火车，当日就可以到纽约的，这也没甚关系，但那葛丽兰自从发了第三封信之后终日眼泪没有干的时候，慵梳怕洗如病如痴，指日成亲的日期将近他的父母反倒笑逐颜开，喜欢的了不得，大有不重生男重生妇的气象，葛丽兰支离枕席他们虽则是延医煎药，望他赶紧好起来，但只不过是可以早日交易银钱的意思，从没有一句体贴入微的话，葛丽兰看了这般情景自必更觉伤感，竟是死里偷生，到了婚期那新婿亲自来接，这边岳父母看那新郎虽则刚中带柔一表非俗，但年纪已是不上差不多要半老了，葛丽兰的母亲惟恐女儿受了委曲，竭力去敷衍他，那知葛丽兰这时反像不在意的样子，动身时候哭别了父母慨然登车而去，那新郎自是甚为得意以为葛丽兰并没有增嫌他的意思，上了马车一路上对着葛丽兰问话，葛丽兰只是默然不答也不怒也不喜，那新郎当他是闺女怕羞也并不在意，不一会到了火车站上了火车那消一刻又到一个车站，这是奥脱兰地方，只见车道旁岸走上一个人来，手里拿着一张字纸问道：“遵驾是由西卡哥来的么。”新郎答道：“是的。”那人又道：“这是位就叫葛丽兰么。”新郎道：“问他怎的。”那人指着葛丽兰道：“他家里有电报在这里叫你两人且慢走。”新郎接过电报一看说这也奇了，我们是倒纽约成亲去的岂能耽搁，况且这电报上叫你阻住我们不许我走，这电又是他老子打的，天下那有将女儿许配了人家又打电报来阻止的道理，这断然靠不住的，你要阻止我且去打听着实，我还是拐人逃走的呢还是怎么。此时葛丽兰听了也摸不着头脑，那人见新郎如此回答又看葛丽兰并不说什么，也只得无言而去，呜的一声火车又开了，那新郎和葛丽兰在火车上只是双双纳闷，像各有心事的样子，到了五点钟已到圣保罗车站，这圣保罗的车站不比别的，气象雄大商务也比别处兴盛，火车要停一点三十分钟才开呢。新郎对葛丽兰道：“我们何不到窗外散步散步，看看这里的风景呢。”葛丽兰只是不理他，新郎便立了起来一个人走出去，看见前面一个卖新闻纸的，新郎就叫了过来买了一张，慢慢的立在窗子外面仔仔细细翻阅，不过看了有小半张，那天就黑下来了，便拿了新闻纸走进来想和葛丽兰同看，刚刚进得窗门抬头一看不见了葛丽兰的踪迹，吃了一惊连忙走到窗外各处寻找，那里有些影响，想了一想没个理会只得走到窗外四处型，疑心他是去买东西但怎么还不回来，难道不晓得开车时候么，又想或者走出去迷了路走不回来，正想之间火车上汽笛已吹了第二次，这怎么能撇了他去呢，只得将带来的行李叫人替他拿了下来，权且在车站里安下却眼巴巴望着那火车向纽约而去，要想寻找葛丽兰试问这人山人海的去处从那里去找呢。
    正在发呆忽然走来一人，向他摘帽行礼道：“阁下何处来要到那里去的。”那新郎道：“在下是到纽约去的。”那人道：“即往纽约何以逗留在此。”新郎道：“适才和内子同行要去成亲，到了这车站内子忽然下车不见，想系走迷路如今在下正在没主意，不知往何处寻找为是。”那人道：“兄弟名叫贝斯来是本地人，足下何不暂居客寓，我且代人访问访问何如。”新郎听了甚为心喜道：“承蒙盛情未免造次。”说着就一路同行找到一处中等客寓安顿下来，又和贝斯来叙了些套话，并问他住在何处，贝斯来道：“相去不远我一得了信就来奉报。”又仔细问了那女子的衣服容貌，这才告辞而去，隔了一天又到客寓里来，对新郎道：“尊夫人已打听着了。”新郎忙问在那里。又道：“我虽托付阁下自己却也到处寻问毫没踪影。”贝斯来道：“尊夫人迷路之后一直走到一个乡村人家耽搁下来，幸亏他有识见打了个电报回家告诉他的父母他父母就来了个回电通知我叫我去招乎他，这才晓得了他的住处，连忙走来奉报的。”那新郎问道：“他父母何以打电与你，你与他家是素识还是亲党呢。”贝斯来笑道：“现且不说那了那里自然知道了。”新郎问道：“说了半天究竟内子在什么地方呢。”贝斯来道：“离这里东南方去有十几里路是个乡村，地名叫做班罗村，那家主人名叫敖乃德，你赶快去找他罢我不能奉陪了。”说罢转身要走，忽又回头笑道：“几乎忘了我把足下破镜重圆，将来应得什么谢礼呢。”新郎道：“好说好说自当重重酬报终身不忘哩。”贝斯来又一笑去了，这里新郎独自一人出了客寓认定方向一直找著了敖乃德家，就敲门进去问道：“你家姓敖么。”敖乃德听得有人打门出来应道：“正是，你是甚人来问什么。”新郎道：“我的家眷走迷了路，打听著在你家里烦你快叫他出来见我。”敖乃德道：“你的家眷怎见得在我家里呢。”新郎道：“有人通报我确是在你家里怎得推诿。”敖乃德道：“你且拿个证据给我看自有你的家眷出来还你。”新郎忖道：“刚才失计悔不与贝斯来同来，又想这敖乃德莫是个歹人么。”就满面怒容道：“胡说难道我冒认人家家眷不成，我的家眷就是我的证据，你竟敢藏留人家妇女么。”这时候敖家的人个个听得声响都走出来帮着争论，那时街上忽然路过一人听见吵闹，要想前来解劝走进一看见那新郎狠有些面熟，便勃然大怒高声道：“你在这里打算欺侮那个。”那新郎回头吃了一惊，假意带笑道：“阁下为什么到这里来。”那人道：“我特来寻你的。”那新郎支吾道：“你想想他们岂有此理么，我的家眷要同到纽约成亲去的，他们竟藏了起来。”那人不等说完抢道：“你的家眷怎会跑到他家里来，兀的不是在西卡哥邮局后面荒场上么。”看官你道这话怎讲，如今且把这些情由表个明白再叙后事。
    却说穆汉尔的邮局里当那个大写未来就职几天之前，有一个美国教士来访穆汉尔，并没有什么事故不过说要到各处去游历的意思，穆汉尔看他生得紫檀色一张面皮，满部花白的胡子，口见甚好精神矍铄，彼此问起籍贯才知道穆汉尔是泥路毛斯州人氏，单身一人寄寓在此，两人谈了一会穆汉尔就陪他各处游玩了一回，吃了饭那教士就走了，你道这教士是谁，原来就是劳尔飞，他本要到圣保罗去找梅甫礼的，到了半途忽然想道梅甫礼离开西卡哥必定有个缘故，况且路途狠近西卡哥的，何不先到那里打听明白再定行止呢，想计已定便掉转自由车向西卡哥来，要想找个僻静所在住下，只望那冷僻地方走去。到了一处只见四面荒场当中一座小小楼房却甚精致，暗想这里颇好便走到门口寻那掣门铃的机关，却是没有的敲了几下也没人答应，只得罢了一连又找了几处都不中意，最后到一个小客栈却有一间新新的明街楼，就在那里住下安顿了行李，随到从前肄业的学堂里去访访故交，真是旧地重来不禁有无限身世之感，问起从前知名之士有的卒业去了有的谋生去了，下认识已没有几个就叹息了一回，内中有一个同窗说道老兄知道梅甫礼的事情么。劳尔飞道：“我也听见传说但不甚详细。两位兄台必定澈底知道。”那同窗道：“你和他不常通信么。”劳尔飞道：“自从出学之后只通过两三封信，我昨天来此还不知他已经移居他处，可见聚散无常得见一面都不是容易的。”那同窗道：“你可知道他移居的缘由么。”劳尔飞道：“这却不知。”又一个道：“说起来我们也应惭愧，他也不知闹了什么笑话弄得人家恨了，拿不老实三字替他登了报，如今是通国皆知了，你想那么一个人我们何等敬爱他，谁知一朝变节终身贻羞，这才合了知人知面不知心一句老话哩。”劳尔飞道：“哦原来如此，真真笑话了，但两位兄台可知道他有什么把柄落在人家手里没有呢。”那同窗叹了一口气道：“还要什么把柄那路上的口碑还能凭空捏造不成，又听得还有什么狎亵的事情在里头呢，不知道的人都说是我们学堂里造就出来的人才岂不冤死了人。”又一个道：“便是这话是为可恨，再者不是我帮梅甫礼的话，他既不老实为什么并不见有不老实的事迹，也不过是那些以耳为目的人你唱他和罢了。”又回过头来对一个同窗道：“前天你不听得有人说邮局总司事叫什么穆汉尔的不是个人么，谁知道他们在那里弄什么鬼呢。”劳尔飞道：“这话有些道理，如梅甫礼果真受了冤屈就不怕没有水落石出的日子，我单怕他果真有了那些坏事来败坏我们的声名，那就有些晦气了，我的眼珠子也只配挖掉了。”三个人又谈了许多闲话劳尔飞就起身告别，说道：“我有要事要到纽约去，过一天再来奉教罢。”那二人道：“待我们再过来送行。”劳尔飞道：“不必我明早就要动身，二位笮肟推只须把那梅甫礼兄的事再打听个仔细清楚，将来我再要求教哩。”两个同窗答应了搀着手送到门口自回。
    劳尔飞别了两人一面走一面想道：“他们说有什么狎亵的事，这句话从什么地方来的呢，况有人说邮局总司事不是个好人，必须先设法到邮局里去一躺看看那总司事是怎的一个人再作道理。但去虽去若被他看见了我的面目将来做事就有些不便。”就回到客寓改扮了个教士模样到邮局里来，他那胡子面色都是假的，说书的人从前已经说过外国包探的本领能够变成各样的人物，叫人家认不出来，这也不消说的。劳尔飞到了邮局见了穆汉尔与他游玩了一回，却处处留心着眼早猜著这人其中必有隐情，梅甫礼爱屈的话总有些影子，等到别了出来又到别处闲诳了一回，回到客寓喝了几杯勃兰地酒，又吃些面包暗想道：“这穆汉尔必定不是好人，但要知道梅甫礼是怎的受冤，须想个什么法子呢。”独自一人只是纳闷，到了半夜忽然跳起来道：“我何不如此如此呢。”想罢大喜从此以后他便行踪诡秘，有时几日不回来，客寓里人问他只说在朋友家里，隔了好些日子有一天夜间，已是午夜的时候劳尔飞正在邮局近傍走来走去，只见邮局门口电灯光下有个人影子在那里╁╁地，像是东张西望的样子，仔细一看不是别人恰是穆汉尔，劳尔飞便向楼后隐了，那穆汉尔见四面无人便急急忙忙的望前就走，劳尔飞见他这个样子便远远地跟住了他，转湾抹角走的都是冷僻地方，一回到了一座房屋所在遥望见穆汉尔已停住脚，立定了劳尔飞向那座房屋一看有些熟识，像是看见过的想了一想哦原来就是他从前初到时候敲不开门的地方，知道这个所在一定是与穆汉尔有关系的了，但当时我却敲不开门。且看他怎样进去，只见穆汉尔四面张了一张，就向地下拾起一块石子向楼上抛去，不一会就有一个女子出来开门让他进去，随将门关好，劳尔飞便兜着那座房子的四周走了两躺，隐隐见后面楼上百页窗中有些灯光透出来，原来这座房子是两层楼。
    ●第十一期・丛谈
    至高之屋，美国纽约有一工程大公司，拟造一世界无比之高屋，依其图样地底共有五层自地以至顶，则四十层共高六百十五尺，此为寻常住屋之最高者。然按法国大赛会曾造一楼，计九百八十五尺，合其顶计之共一千尺，华盛顿之留名阁五百五十五尺，埃及三千年之石塔五百四十三尺，德国可伦之高楼五百十一尺，比利士之礼拜堂四百七十六尺，法国之礼拜堂四百七十四尺，奥国之礼拜堂四百六十尺，罗马之礼拜堂四百六十八尺，尚有制造纲水厂之烟筒最高者有三百尺，至四百五十尺。
    最大之图书馆，在法京巴黎为路易第十四所建设，藏书一百四十万卷，笔记三十万册，钞录书籍十七万五千本，地图三十万张，圜法赏牌合计十五万，图书约有一百三十万种，合作一万卷肖像有十万种。
    最高之明灯台，其一在美国纽约城高二百十五尺，内容电灯九盏每盏光力抵烛六十枝，其二在纽约港高二百二十尺，其三在意大利几内亚，高二百十八尺，其四在美国哈脱拉司城，高一百八十九尺，其五在英国爱享冬岛高八十五尺。
    大报馆，美国之大报馆皆一馆而出报至数种或十数种之多，有晨报，有午报，有晚报，有夜报，有七日报，有月报，有季报，有年报，皆一馆备之。其最大者如纽约之太阳报，世界报，时报，每日出至十数次，以上大抵隔一点或两点钟即出一次，午间向街上卖新闻纸者求其早间所出之报，则已不可复得矣。
    特别大船，去年英国造天下最大之船名曰波尔的克，长二百二十迈当合中国六十一丈有奇，广二十二迈当又十之八合六丈有奇，高十四迈当又十之九，合四丈有奇，载重四万吨马力一万零三十匹，可载人三千速率每点钟约行五十中里。
    特别钟表，意大利有千七百二十五年造成之钟表，其构造式平面天体圆形，示时及分之外及示太阳之位置，又日行及月行之精密远过今日，不知何以造成实可惊叹。
    极大中国地图，俄国学生制一中国大地图，直长四百英尺，直长三百五十英尺，字大一英寸，水源山脉省界边线物产村市尽其形，十五年前动工癸卯冬始成，现已呈之俄皇为天下第一大地图，内中各州县地方及将地方官姓名一并登入详注。
    特别大食，美国烟毡省马利安市有博士名那拿者，世界著名第一之大食家也，午食每餐必需兽肉五斤，鸡蛋二十个，岛肉十斤，牡肉十四罐，牛乳半斤。
    特别桃树，某甲在法国云纳地方觅得核桃树一株，系数百年物树身围八迈当，每年结果可七十七斗，榨油甚夥掘起此树时用牛十二对载往英国，售价一千一百法郎。
    特别新妆，墨西哥妇女以萤火为装饰，其法置萤虫於纱袋之内，安於头上或衣服上，又置於小铁丝笼内喂以甘蔗碎片以为美观。
    履水新机，德国某船长名克禄斯曼者曾於伦敦步行水上，大博时誉克君之制此水上步行器也，经六载乃成自德国之哈来至柏林，或由柏林至汉堡虽距离甚远亦能以此器旅行，不至沈溺。
    摄影飞船，格致家某君精心研究创出照像飞船，拟即运送远东战地以便试用，此与前者所创飞船大同小异，船内携带极大摄影之力照像镜，机一拨动全船可升天空能行四英里，沿途所经一切景物均可随时用机拍照，用之疆场则一切详细敌情皆可用机拍照，又能详纪沿途景物彼此相距里数，战船上亦能窥探敌军船只之部位，海坞之情形俾经营火器者得以度其远近高低，依法拨动准尺装放火药。
    ●第十二期・社说　
    ◎论中国社会之现象及其振兴之要旨（本社选板）　　
    ☆培卿
    夫国家成败兴亡之数岂必悉观其政令条教哉，社会之现象固足以为多数人民之代表，观国者流计其版图衡其户籍觇其民俗数其生业，而为之统计为之比较相与论列是非，名之曰此文明社会此野蛮社会，千百中曾不失一非武断也，西欧钜子率能操持其术，以为宰制属土与人家国之券契，谋之所发无不批大却导大，而莫之或抗稍明时势者类能言之，或以为社会之野蛮不能不归咎政府，虽然此一偏之见耳耳，社会果有文明实力政府乌得而野蛮之，东西望国入其都行其野，凡百措施秩然不紊，其所持以陶铸国民之性情风俗者无地蔑有，而其学校其图书馆博物院制造厂，其公园其剧场璀灿辉煌，夫岂皆政府为经营哉。要亦其民之有以自举耳，我国何如我社会何如，吾行於乡栖於邑，极目皆芜秽浊乱之象，入耳惟庸恶陋劣之声，而其最普通之现象足以代表全社会者厥有二端，呜呼我其如斯民何矣。
    一鸦片烟馆，数百家之村落求所谓乡学究，执三字经千字文驱数辈牧牛儿，尹唔呻吟於穷巷之间者亦不可多得，又何论夫学校，而鸦片烟馆则随地皆是，错杂民居核而计之约得十与一之比例，无论山乡僻壤甚至不成聚落之地，操此业者必有数家，入其室则横陈其间者曾无虚榻，肩挑负贩以及小康之子不入此者，十中殆无二三，其贫而无业者衣食不完，非所措意仅得数钱，必先饫此而后可以朝食，呜呼使吾国小学校有如许之发达，则中国不雄飞於七万二千里圆球之上，吾未之信今则鳞次栉比者皆黑黯之天囚，此亡徵之一也。
    一媚神之俗，乡愚媚神之心较通都大邑之人为尤切，东南各大埠每至春蚕甫毕秋获登场之后，即为不肖僧侣发财之时，米数斗油数斤钱一束布幡数尺，香烛数事男女老幼负累属於道途，去家数百里挥霍数十千，无少吝惜皆宽衣博带曳芒鞋被草{艹立}来自田间者也，至若缙绅先生夫人世妇饰香车宝马，恳恳然以此为职志者，或居少数即以其销耗之金钱校之亦不若乡民之钜，故据各寺统计必以乡民之款为大宗，非乡人独愚而邑人多智也，亦非乡人慷慨而邑人精於会计也，推原其故要亦由生计之难易而分，夫乡人谋生至难，欲骤跻其所望自知终身不可幸得，语其狡诈究不若邑人远甚，举凡钻营攫盗机械变诈之事皆不若邑人之便习，其途愈隘其术愈拙，斯其迷信之念乃愈专，故强悍之乡生计艰难，则盗贼纷起柔弱之众，生计艰难则香火滋繁，事虽不同而为经济界之恐慌，则一也。夫以吾民自食之不给，而事出於此途又不知发天地间自然之利说者徒观其表面，不求其所以然之故，斤斤然欲以科学唾余破其鬼神之想，亦可谓不揣本而齐其末者矣。吾民即曰不信鬼神亦必有他途以销耗其财力，终不免於危亡不观於各大埠之桀黠者乎，彼固不为鬼神之说所诱矣，而其欲得之心与夫日不聊生之境，交乘於中计无所出，乃争投资以买彩票求万一之获，虽作用大殊而岷源则发於一本，故曰为盗贼信鬼神，买彩票实则同科而迷信愈深者去危亡亦愈速，此亡徵之二也。
    此惟就荦荦大端以言之耳，其他尚有可举者也，吾行於邑又见夫所谓官吏焉，国势至於今日而其营私也如故，暴虐也如故，粉饰也如故，或且加甚焉何则，彼服官者流大抵厕身於机械变诈之场，少亦十余年，其人虽不无人心而狡猾则远在平民上，彼固知今非昔比，来日大难人人欲掘尽地皮为归老终身之计，昔犹有后来之希望，今则有朝不及夕之心，其期愈促其欲愈炽，其术愈险其手愈辣，声名非所顾惜空言不足牢笼，遂乃大肆爪牙逢人必噬，语以君国存亡维持大计，有如春风之过马耳，必不能入也明矣，夫以官心如此民心可知，不知国既阽危彼所辛苦经营者将付之何地，语曰皮之不存毛将安传，此官场现象之亡徵一也。近日所谓新政曰学校曰警察，此二者发现於社会最著，而操政论者亦以此二端为要，他姑不论即以各地警察言之，其不使人寒心者几希，或茸无为或骄悍不法，蠢如鹿豕自不知其职守为何物，试执一警察而问之曰汝所辖地面户口几何，某家男女几何，操何业某旅馆今日人数几何，由何地来向何地去，吾知其必瞠目结舌莫之或举，而惟瑟缩矮檐下与居民调笑为乐，又何与於市政，呜呼以若斯无赖之徒使为国民之捍卫，谓其能诘奸止暴有是理乎，嗟乎使俄罗斯虚无党人，生於中国直掉臂游行已耳，有何警察之足畏，虽然非若辈之罪也，市街不修潢温道，屋无定制参差不齐，隘巷曲折不容一身，市无菜场昂担填溢，馁鱼败肉曾无检验腥臊之气，触而生呕肩摩毂击行不分途，市街中央曾无警察容足之地，安得不避入檐下哉。呜呼以若斯紊乱不法之市场，虽以西欧警察官处之亦无所施其技，此而不治谓非亡国之一徵乎，尤不可解者则游民之多实不能知其确数，即以上海论之其朱轮绿辔招摇饼市者，无论已而繁盛之区地不过半里，茶肆多至数十家，每家必有数十百人，自朝至夜曾无虚席，所为何事不能索解，夫文明社会人各有恒业，业各有定时，安得此无聊之民喧阗街市，而观於吾之社会则若聋若瞽，非人非鬼伛偻瞻顾於其间者，乃以无量数，呜呼吾恨不引吴淞大浪以扫荡之国民如此，吾亡无日矣。
    虽然论国家得失之林徒以枝枝节节毛举一二，强聒於国民之前纵多言无所用，我社会之现象至於如此者，虽原因复杂而其致病之源则在乎愚，惟愚故惰惟惰故怯，而种种朽腐卑屈茶弱不振散漫无纪之败德恶行相因而起，使今日犹是前数百年之世界，无外人之侵逼，则听其悠悠忽忽自然淘汰於天行之下，犹或苟延数十稔今何时乎，欧风墨雨挟雷霆以俱来，炎黄遗嗣披靡不敢相向，以灭种之公例言之初不必相见於兵戈之下，而始著其优劣矣，然则奈何曰无他统计吾社会之情形振兴之术，惟有振动之一策，虽然动亦何常有自动有他动有反动，试以近事实之则粤汉铁路赔款用金权操於人，是曰他动，彼吮其膏我为其伥，国之亡也疾於不动，至若专阃大臣振兴学校雷厉风行，综核名实资遣学生，动以百数毅然决然以行之，无所顾虑号令之下有如流水，天下人士喁喁向风是曰正动。今朝廷确然有见於筹款练兵之为要政矣，三令五申警告海内设专官勤顾问，而以绣衣直指巡行郡国坚持一主见，岸然为之而不辞事非出於外人意旨，无所干涉沅所恐怖，此若近乎自动矣，然不幸有造谣喜事之流，发为中央集权之谰语招摇其辞，若示天下以必行其志，於是言者蜂起清议哗然，鸣煤跫て鹕缁岱炊之心，彼其存心如何固不可问，然亦可见自动虽难能而可贵，而使天下人不能堪，万夫皆寒而一人独暖万夫皆饥，而一人独饱则亦无所谓动，直陷人於死地而已，夫人孰不爱生而恶死，必欲使槁项黄馘以徇君父之空名，夫岂人情所能出此哉，亦终见其不行已耳。呜呼黑风昏云匝地而至，岁不我与稍纵即逝，举其大旨著於篇备主动者采择焉。
    ◎辨亡篇（本社选板）　　　
    ☆想灵
    日俄战事之相持自始决裂以至今日，岁星几一周矣。中国之宣布中立自处局外亦自两国宣战之日始，然而在此延长战期之内，俄为屡欲破坏中国中立，日人极望中国始终确守中立，俄利破坏中国之中立而引起第三国之战争，因而惹起第四国之战争，渐至於惹起全球之战争，日本利中国确守中立不受俄人之激动，免於惹起第三国之战争，使日本受无穷之累，而中国忍辱含垢不中俄人破坏中立之计，此实俄人所痛心疾首而无可如何者也，夫俄自仁川受创迄於旅顺被围，而第一队东来之海军几扫地以尽，陆军相搏屡战屡北，日军忠勇奋发有死之心无生之气，转战辽左进逼奉天，计自宣战以来日军有进无退有胜无败，而俄军则步步退守著著失败，日望援师之至救死不遑，日军帝国万岁军人万岁之声轰动全国，樱花绉烂与旭日徽章相照耀，太和魂武士道之流风余烈，永永不堕呜呼烈矣。
    然吾人默观数月以来战局之大势亦稍稍变易矣，辽阳大战沙河再战，此最近之大战争，两军杀伤相当，（据西十月十八号英国每日报载，八月二十号至九月四号，即中七月十五日至二十五日，辽阳之战俄军约死伤三万人，十月九号至十五号即中九月初一日至初七日，烟台等处之战俄军约死伤四万人，日军尚无统计度亦不下数万众。）此后则尚未有剧烈之战斗足以供吾人研究战术之用者，而波罗的海之舰队则已驶过苏彝士河，出红海而经亚丁Ｍ逡樱黑海义勇舰队复经土廷允许已驶出君士但丁Ｏ浚过地中海而与波罗的海舰队相期会於马达加斯加，（在南非洲东南印度洋西南）近日某西报计算此项舰队可於一千九百零五年一月驶抵战地，此项舰队计波罗的海舰四十二艘，黑海义勇舰七艘，俄国名此次舰队为太平洋第二舰队云。
    或谓俄舰东来已在旅顺陷落之后，而日本得一意与之决胜於黄海渤海之间，俄舰劳师袭远日军乘战胜之锐气主客之位既殊攻守之势亦异，或不难聚而歼之，此主日胜俄败之说也。又或谓旅顺自春间日军声言定期陷落，以迄於今大小数十百攻掷生命，糜军火无算，而仍不能下倘俄军竟达其死守波罗的海舰队救援之目的，旅顺口日军将腹背受敌，而奉天之围不击自解，而波罗的海舰队鼓其方新之气奋力一击，与日本海旗鼓相当一决胜负成败之数未可定也，即不然而波罗的海舰队既与黑海义勇舰队相会，由南洋疾驶至台湾使日军有所牵掣不能一意专注东方战事，而日本将隳其垂成之功，（按十月二十九日字林西报所载得烟台确实消息，云波罗的海舰队东来必以澎湖为根据地，并以为下煤之地而应用各物则由基隆运往，则其事在必行可知。）此主俄胜日败之说也。二说之相持要皆各能窥此事势之一方面，而言之成理者也，然而鄙意所为日本危者仍在彼不在此。
    英法何故而新缔盟约也，厚尔渔船之案何故以和平了结也，波罗的海舰队经过苏汇士河，英法军士何为致敬尽礼也，德法和葡西丹诸国何为供给波罗的海舰队之煤斤，及军需品物也。英日联盟之局其效果竟何如，窃恐国界种族宗教地理之观念未易消灭也，吾人默数欧洲各国已渐成合纵之势，此后或守中立之例或仍暗表同情，而就过去以测未来度亦未可深恃，而日本战胜强俄莫大之希望或竟无达其目的之日，是不亦大可哀哉，而说者乃更进一说曰不然，波罗的海舰队之东来各国之表同情也，出於真伪参半俄国战胜非欧洲之福，而某某二国尤忌之，此次波罗的海舰队东来战而胜，则各国可以表同情之意，示好於俄可以从强俄之后攫东亚无主之物，按图均分而日本与中国俱为パ釜刀俎之物如其不胜，则某某二国乃会同各国一面重申黑海之禁，断俄国海军之援一面开放满洲绝俄国陆军之路，而俄国所谓太平洋第二舰队势将只轮不反，故观於今日各国之表同情於俄犹未可遽谓合纵以危日也，此说也吾无以难之。
    吾人对於日俄战争之问题得以上种种之解决，此解决殆可经世界多数之外交家政治家所公认者也，虽然日俄既如彼矣，而吾中立国究何术以自解乎，应之曰日俄战事之结局中国势不能出二力之范围，俄胜则各国出其强暴之力，而中国不免於瓜分，日胜则日本出其干涉之力，而中国乃受其保护，夫瓜分固极惨之事而保护尤伤心之语，茫茫禹域来日大难吾不知我四万万人民将托命於何所矣，悲哉悲哉。
    ◎论现时社会之所谓进步（录九月二十三日时报）
    社会者国家之代表也，欲睹国家之实情不可不於社会之方面而考察之。我中国之社会无公德无实力无学问无思想，其凌杂污下久不足当世界之品评，然就表面观之则又疑若开化者然，吾尝闻人之论人矣某也开通某也顽固某也文明某也野蛮，其所据以定此等称号者大抵在衣冠言动之微，嗜欲起居之事而品性才智不与焉，又进而求社会之情状，其所谓风气素开者其一群之人之所讲求亦大抵在衣冠言动之微，嗜欲居处之事而公益公利不与焉，是此衣冠言动嗜欲居处者，较之以前要不得不谓之进化矣，然其进化之迹不在精而在精，不在本而在末，若据此以概社会之情状，虽谓之退化可矣，试观今日普通社会情形其足动父老之悲，而启今不如前之叹者遍地皆是，而媚外忘本尤足为退化之特徵，此非号为开通文明而居开风气之地者乎，其效亦略可睹矣，尝[A064]社会所以致此之由及不能再有进步之故，知方针之误厥有由来，而於国民心理所关尤为深远，盖人莫不有习惯模仿两性质，衣冠言动嗜欲居处事之易於仿行者也，故风气一辟有开必先，及其沿袭稍久由父祖以达子孙，由士大夫以迄遇贱靡不服从於是习惯之魔力有挟全社会以不得不然之势，视其表面则已开化矣，盖神智之执着无不可视外界为转移，而无特性之人民其於物质上尤易同化也，惟是心理定例凡志意之深浅广狭必视其智力以为差，普通之人其中枵然无有也，感於外物之移其心不能无所寄，而适有浅显而易行新奇而可喜者以承其会，则其知见所及必以为舍此无复可取，而习惯模仿之事遂不觉移诸衣冠言动嗜欲居处之间，而此数者既合於时趋，则亦将翘然有以自异，即所谓开风气者是矣，至高尚之事其义蕴深远猝不易行，行之亦无所利，而普通社会其才力又足以限之，大抵略涉藩篱即先趋避，故普及之效万不若彼，即有一二孤行之士纵心独往，然其结果或反为社会之所不容，此冒充新党者所以日多，而社会所以终无进步也。大抵中国社会常为自然进化之形，如大海然其潮流之方向迟速皆有定位，欲用人力之事以改其常度，有所不能故数千年来其变动极为微渺，又习於专制之政教其独立之性早已无存，故虽以文明输入，如此之多外界刺激如此之甚，然其所能致者仅此表面区区之事，尚属天禀自然之理，不尽出於人为此如人之生理然，髫龄之际其啼哭呼笑本不待教而知，至於年渐长成凡所谓智识技能则非教育研求断难坐致，今日之风气所谓幼稚时代也，其稍为开通大抵出乎个人心理之自然，而加以人为者殆少，故其举动实无条理，万不足以居进化之名，方今时局阽危列国方挟其民族实力注首远东，若社会情形长此终古，是犹以三尺童子角力群盗之间靡有不踣者矣，然察我国人士其浮薄一派尚竞以此微末之事高自标揭，而守旧者则以为新学新理不过如此，愈以生其厌心败公德而阻新机，莫此为甚矣，西人尝以中国变法之初专[A064]求枪炮兵舰，而不及政法教育以为大误，今我上下人士於社会必具之要素，尚复忄曹然乃至以衣冠言动嗜欲居处当开化之徵，其设想更为纰缪，恐流弊所至更有不可思议者，愿海内明哲急议挽回，然后社会进步之方可徐图建设也。
    ◎论政府宜急筹处置西域之实力（录九月十七日时报）
    自俄屯重兵於达塔什干复议於伊犁借地驻兵，於是政府乃致文俄使请其阻止，论者因谓朝廷近已注意西域，呜呼以若所为直置西域於度外而已，何注意之有且不特不注意已也，其所施设转足为告人以放弃之明证，使敌人从而生心焉，此非记者之苛论也，试观政府於以前失地失权之事大抵事前毫无布置，及其发难则辄恃文牍以相抵制，至空言无补而实力又不足以应之，则政府之技穷而土地主权皆随而丧失矣，夫外交政策必须有实力为之后盾，然后可操纵自如，今俄人经营中亚垂数十年，其实力固已厚矣，我政府不知藏事必将牵涉西域，漫不经心又不知俄人必有责言不为预备，至俄兵压境於筹画抵御之策尚无所闻，乃至俄使发难仍不闻调兵筹饷布置一切，而徒以此种无足重轻之公事远遗强邻以为抵御之策耶，则一纸空言有何效力，以为缓兵之计耶，则决机已定岂有迟回，当轴之意亦未必尽髂┩馇椋直沿用前者敷衍搪塞之法以期卸责而已，犹忆前者俄之远东总督已抵奉天，政府方以其缓懦之公文请俄廷收回成命，其事为列邦所笑，政府若犹沿用前法是不啻告人以无意於西域，可以任便侵分恐是等文牍未到彼得堡，而哥萨克之兵已临西域矣，诚使俄据西域，英俄均势之局已成，法德诸邦皆将接踵而起，列强鉴於英俄之唾手可得孰不从而生心，大祸之来已悬眉睫，此中枢纽全恃政府之因应得法或可挽回，而因应之方不外据理论以折其心，储实力以挫其气，夫兵力财政尤为实力之要，西域地旷民贫平素饷需，皆仰协於各省驻防兵数亦甚单弱，虽民风强悍然亦非尽地皆然，天山南路即有流於萎弱者，欲抗强敌本属为难，然际此危急存亡岂能坐听沦胥，而不之救窃谓今日政府一念之误，业已贻患无穷使不及今速图则大局愈将无望，记者不揣冼髂┣晕秸府诚有意筹备，则首要之策当简派亲信大臣前往西陲主持一切，略如左文襄公曩例以西域地方辽阔，又距京远非得重臣指挥统辖，则声气不属指臂不联，而其下当选数人分理各属，使独当一面以一事权，然后筹备饷需就地调练回兵以资防御，而另调北方精练之兵前往钤辖其间，窃谓倘移练兵处现有饷需实足练兵六七万人之谱，益以向来饷项已可暂应急需，此六七万人屯驻要区，虽不能倚若长城，而藜藿不采之言庶几可望，其次则应整顿交通方法，西域虽通电信然不能遍地皆是，平常信件皆取资台站应照本朝历次用兵台站飞递之制，急行整顿以期信息灵通，於防堵事宜可资裨益，其次则经营输运，凡粮草军械以至衣囊什物大半皆须由内地转运，而道涂辽远驮载维艰，急应分路设法考求，如某地至某地以何路为便，某事用某物以何法为宜，成竹在胸则举措攸宜，省劳自倍而军械之运法尤属不厌求详，此数者皆就西域情势约略言之，虽未敢谓切中事情，然今日中国所得为者亦止是矣，中国今日兵力万无可战，而所以尔尔者设险守国之义不得不然，且俄人今日方注全力於远东，冀其有所迟回祸机稍缓，若西藏之事尚可挽救，俄人无可藉口或不至遽启争端，夫世界之事强力而已，见虎狼而跪拜适以戕生，岂有强敌当前安坐而可以慑服者，愿我政府勿以敷衍为上策也，敷衍之结果与掷弃同而牵涉之众丧失之多必且较始即掷弃者为甚，东三省之事非以敷衍而致者乎，西藏之约非以敷衍而成者乎，西域之事就外交上论固同为失策，而就中国内情论则较东三省为轻，而较西藏为重，西藏固保护国也，西域则列为行省久隶职方，俯瞰泰龙之上游近控蒙旗之右臂，一旦沦为异域纵列强不思狡逞，而西北一带已茶然无以自存，俄人之於西域不必隶之版图也，但如东三省所为其利已不胜计，默揣俄人将来必仍如处置东三省之法与中国订约，揽其路矿之权而多屯兵於境内，中俄毗连之界涉西域者，凡三千余里西北Τ近敖罕多属繁盛都会，与西比利亚之赤地千里者不同，是其经营必将较东三省为更钜，抵制之法惟有将路矿二者急图自办，诚使地利尽辟则彼亦无所用其呆觎，惟此著在今日腹地尚难办到，边陲僻处何能骤行，治标之法惟有厚蓄兵力聊固吾圉，虽成败利钝非所逆睹，然以此为应付较之空言一纸，其效力必尚加多，当轴者试熟思而审处之，或无以易吾言也。
    ◎论法人有侵略两粤之近因（录十月初五日时报）
    今日列强之扶植势力於我中国者英俄德法美日诸国是也，俄日正在交争，英已乘机而攫西藏，於是俄亦将经营西域，德亦将有事山东，大局之危已迫眉睫，然窃以为继英俄而起，将实行其侵略者则实惟法人之於两粤，请得而申言之按两粤之地久在法人势力范围，一旦列国交乘法必据为己有，此固人所共见无待赘言，所患者法人今日在东亚情形有迫以不得不实行侵略之势，盖法之抚有越南垂数十载，然商务军略皆无十分进步，论者因谓拉丁民族乏殖民之天才，故所就远不如条顿民族非苛论也，法人亦自知之故，故经营一切不遗余力，国中舆论常以增加军备为言，且对於日本常有惴恐之心，谓交趾支那终必为其所夺，故其政策常利用中国之暗弱，推广领土以保全交趾支那，而一面巩固其并驱中原之势力，近者法国某报竟谓法於交趾支那，将无保护之实力不可不实行军略，其忧日人之野心奖殖民之事业亦已甚矣，夫日人战胜之后谋夺越南与否，虽不可知然法人既抱此忧疑，则最妙之策自宜乘日俄战事未结速巩固其势力，而巩固势力之策不外扩张领土增修军备两端，现广州湾推广借地已见明文，琼州亦将租借，前者复要求木马江行船之利益，而因广西乱事决意进兵，代为平乱此皆实行扩张领土者也，至所有军备龙州边界则已增兵万人，近复派十万吨之舰队东来援助，原法人之意必将以此为最妙时机，故布置一切极形汲汲，论列强均势之说法本不弱於人，今若下手为强则对於海岸既可免日人之野心，对於中原又可占众人之先著，外交优势莫此为尤，且法人素以联俄为主义者也，辽东之役俄威若堕，则法人於远东之势力未免遽孤，与其他日分一杯羹不若今日操刀而割，且与中国交涉其事若一反手，又经西藏西域之后有例可援，乃不於此时为其易，而待他日为其难法人必不若是拙也，故就现情论法人必继英俄而发难，至其问题何若不能预知，大抵不离索地者近是，且法之索粤地尤可与英之夺西藏为比例焉，英日本之与国也法俄之与国也，西藏为俄人所注意，英乃乘俄与日战不能兼顾而遽得之，越南为日人注意与否虽不可知，然以地势时局论之亦不能谓日人必无心於彼，法乃乘日与俄战不能兼顾，急扩张其势力其意与英人相同，印度英之属地也，与西藏毗连。越南法之属国也，与粤地毗连，由印度及藏由越南及粤大致相同，所异者地方之肥瘠民情之智愚不能并论耳，而法之进粤尤易於英之进藏，粤不苦寒道路亦不险峻，又能用海军之助力几操必胜之权，况民德未隆包无抵抗之能力，如果发难则南疆一带事有不忍言者矣，若德若美何尝不眈眈思动，如南疆一去各省亦必随之，记者初不愿故作危言，然事势如此何能讳饰，窃愿当轴诸老深察夫法人所以不得不实行侵略之故，或有抵制因应之良图，故不惮强聒而赘说焉。
    ◎哀同胞之将亡（节录十月初三日警钟报）
    国其危矣种将奴矣，志士发愤奔走呼号，然起而观我国人则其现象有如是者。
    一无道德之思想，道德思想者社会固结之原质，群治进化之机关也，自入世以来道德问题即随之而起，对於一家有一家之道德，对於一群有一群之道德，其群愈大其道德之范围愈广，总之以一身之道德为枢纽也。
    中国自古以来未尝有公共之道德，不过随天然之进化自成一种风俗耳，十年以前犹以纲常名教之旧说，钳制人心自甲午以还，中经戊戌庚子之乱大势所趋派而愈烈，社会之面目一新识者以为此中国进步之徵，孰知是防一决横流滔滔，竟有不可收拾之势者。内地志士摭拾一二新说著书译报，以震动昏睡愚蒙之耳目，今日讲伦理明日家庭革命矣，今日言合群明日团体溃裂矣，宗旨乖谬自欺欺人，其中之稍智者则热中富贵薰心利欲，假运动官场之美名以售其奸术，簪缨辉煌貂蝉煊赫，维新志士变法功臣可一身而得两谥，人虽至愚岂终无洞悉其枝俩之一日哉。
    至留学界中既不能免此数病，而又多一特别之怪象，负笈远游始则志盛气锐不数月间以家室之恶感变而为富贵之痴心，图保举求膏伙卑鄙情形言之污颊，其中之尤劣谬者或隶籍异邦（留学生入籍外国者各国均有）或荣膺教士，（前派美学生有为传教博士者）或挥金如土醉心花柳之场（近来日本留学界中挟妓饮酒者颇夥）或伪票欺人枉作狱牢之客，（湖北学生某被监禁见近日留学界报告）学业未成而种种笑柄笔难殚述，其全体虽未必然而偶有一二已为学界大阻力矣。
    等而下之则如资本家守钱虏之徽号，喧传里巷持筹握算殊积寸累家资巨万无异穷人，坐视蠃瘠盈沟壑饿殍蔽道路一无所动其中，而徒室家子孙之为计虽知中国之亡迫於旦夕，而一闻兴工建学则又动色相戒惧，惟思买地於上海存款於外国银行预备犹太人之资格，吾恐一刹那间黑龙江之惨剧遍演於十八行省矣。
    降而愈下则贫苦小民生计太拙，流入奸伪洋奴买办争先恐后，见洋服之有权力者则以蹴杀同族为献媚之礼物，彼来则从彼此来则从此，但求安乐何人不可以箪食壶浆迎之，西风吹来飘飘顺民旗，将一麾而蔽亚东之日月矣。
    观此数者中国人之道德思想久已烟销雾灭，归於无何有之乡矣，然责之外人外人则曰吾能侵夺尔之财政，不能侵夺尔之道德也。然则道德思想非外人丧之，乃同胞自丧之也。一无尚武之精神，二十世纪之世界黑铁赤血之世界也，天演愈酷物竞愈烈，强者后亡弱者先败，此环球列强战争之风潮所由来也。日本区区三岛以武士道大和魂之国粹，养成独立自由强壮伟大之国民，无恐怖无掳，从军乐祈战死之雄声昌昌朝邑，东亚风云Ａ１然变色鸣煤跤邢卷亚洲之势，是何以故则以有尚武之精神故，吾中国自黄帝开国尚武精神初见萌芽，战蚩尤平大陆北尽幽燕南底荆阳，西流川陕东渐於海，选成一巍然大帝国，此非吾历史上之名誉哉，然而国土一统环列皆小亦夷，骄子弱孙昂然自大既无进取之思想又无保守之能力，谬种劣性留传至今，畴昔悍然之气一扫而尽，举国上下不论新旧志士乡愚无知，其容蹙蹙其貌忧忧，均若有大难临头之气象，告以军国民三字莫不缩首而逃，此固吾同胞普通之性质也，试列其尤者於左。
    词章学究，本朝以八股试帖楷摺取士，使之穷年狳嵯磨壮志，不暇为经世之学又开博学鸿词科，以为一网打尽之计，於是词章者流寻章摘句，终日尹唔几不知世界上有战事，读从军诗思行军苦，诵战场文思战争危，心以死以亡状缩缩如鼠蛭福而群称之曰士子吾不知中国之士子何奄奄无生气若是耶，此无尚武之精神者一。
    纨伦拥埽子弟者少年之称也，其人格贵其责任重其前途远大，乃有所谓纨伦拥苷撸盖视寻常之子弟，又多一种特色骄奢淫佚依赖性深，托庇前人之余荫以自暇逸，日惟饮酒看花斗鸡走狗，舍此之外无所事事如木偶然，虽名为人实寄生虫之不若也，此无尚武之精神者二。
    吸鸦片烟者，吾四万万人之多数皆吸鸦片，戤ㄎ源查窖滔脊┭，饱食无事年未数十，而秃唐焉若八九十者，此无尚武之精神者三。
    噫统计吾全国同胞吸鸦片者居十之五，词章学究居其二，纨伦拥芫悠湟唬三者固为全国同胞之最大多数，多数既如是其余少数虽人人有拔山之力扛鼎之勇，吾恐列强辜炮弹横飞必将牵裾联袂，同为枪林弹雨中之霉菌矣，矧少数之中有尚武之精神又不得十之一二，使无此多数则少数犹能自保，有此多数则少数必将分自保之力以保多数，力分则薄两败俱伤可不慨哉。
    乌乎今日之同胞无经济之组织无政治之能力无种族之感情，无一切社会之革新事业，躯壳虽存灵魂已死，朔风飒飒遍地腥膻，回首东方战云黯淡危岚凭吊四顾忧来，昔日之雄而今安在，其亦有闻吾言而兴起者乎。
    ◎论个人生计与地方自治之关系（录十月初六日时报）
    个人之对於社会必有应尽义务，吾国古书有言之者矣，太史公言小雅讥小己之行失，其流及上所谓小己即个人也，故今之持社会主义者亦从个人之对面而为之定名者也，故社会有社会之现象，而个人有个人之天职，侯官严氏曰社会之变象无穷而一基於小己之品质其言韪矣，今吾言救中国莫先於地方自治，而欲地方自治莫先於个人自治者亦此物此志焉尔。
    个人自治莫先於人人皆有一业以自营，今吾国以生计学不精常举有限之母财，斥之於无所复之地而蠃率之消灭於无形者，岁不知其几千万此亦足塞通国生计之命脉矣，乃还观之吾国劳动家之地位则率苦窳钝朴萎靡秃散，终岁所入常自赡不给，而庸率之日趋於下者岁又不知其几千万，庸蠃并微此其於一国之生计问题，盖有直接之关系而非间接之关系者也，救之之道亦使庸蠃之率二者并进而已。
    此其事之主动力在资本家，而劳动家恒立於被动之地位者也，道在素封之家各出其财力以经营实业，大而铁道汽船矿山之事业其次工商农业各种公司，总以各斥其母财於可复之地，而后能聚一方之贫民使各有所营以自养，譬如投大资本於各种公共营业项下，第一年合一百万两之股分，终岁核其所入乃至一百二十万，则来岁可由百二十万之母财而增至百五十万，而蠃率乃大进又其营运之业场既广，则所需劳力者日益多，而庸率亦因之日进，然后以平均之法计之则其一方生计之进步，积之乃成大多数一方如此推而至於各府州县莫不如此，而吾国生计界其庶有复苏之一日乎。
    然而欲个人之自营道在有宜用强迫之法者一事焉，今试综一方之无业者为之研究其失败之状况，则中鸦片之流毒者殆什八九焉，宜用强迫之法使之戒食，即不然亦宜以严行讠胁熘法，查知一方共有烟间若干食烟者若干，自兹以往烟间不得添设，食烟之人不得再多，食烟之分数自后但有灭无增，犯者由乡董重惩之不幸第一法不行，如此亦釜底抽薪之一法也，但能使地方少一食烟之人则地方即多一自营之人，日计不足岁务有余，自个人之消费而论每岁少者数十金，多者至数百金，合多数而计之其所节之费固亦有不资者矣，浸假而其所节之费又皆各斥之於有所复之地，母以生子子复为母，如是递积递演而循环不穷，则经济问题既有所归宿而后地方一切待举之事乃可渐次施行，而无向者经费无出之患，吾闻佛氏之言曰众生普度，新教育家曰教育普及记者以为欲求地方自治，要先使个人无不自治，其亦犹是普度普及之意也欤。
    ◎论大同平等之说不适用於今日之中国（节录九月二十九日警钟报）
    近世中国所倡学理有不合於今日之适用者，一曰大同二曰平等。大同之说出於公羊礼运，倡之者为常州学派，而龚魏述之近世以来其说益昌，平等之说出於王学，而近儒戴东原焦理堂诸人於古代不平等之说亦极之矫正，（见孟子字义疏证诸书）近世以来又拾西儒孟德斯鸠卢梭之唾余，而平等二字之名词遂为学界所通用，此二说者固至精之真理，而亦世界之公言也，吾独谓其不合於中国之适用亦又何哉，盖大同者即内外相通之说也，平等者即上下相通之说也，内外不通无以启交通之智识，然内夏外夷之界不可泯也，上下不通无以达在下之民情，然主治者与被治者之界不可泯也，且通字之义与限字相反，而实与限字相成通由限而后见，无限则通亦不见矣，孔子之言大同也，其说具见於礼运，然孔子之告子游也不过曰天下为公讲信修睦，（既言讲信修睦是孔子不去国界之徵）墨子之论大同也，其说具见於兼爱三篇，然即兼爱篇之言观之亦不过借言视人之国如视己国耳，是孔墨固未尝破国界也，夫国界者即国家之谓也，即有一定之土地人民者也，至於平等之说则礼运载孔子告子游之言，仅言匿贤与能，（可知不贤不能之人必不能与贤者能者平等）而墨子所倡之学说亦只言尚贤爱士，（可见不能众生平等）孔墨所言即工食相准之义耳，工食相准即平等也，若许行并耕之说必至人无争竞，业不分功（观斯密氏原富可知各业皆起於分功若许行之说，谓人人当并耕而食且谓国家不当有仓廪府库非破坏政治之秩序乎。）直是阻国家进化之机耳，（人不分功安能争竞，人不争竞安能进化。）无论民权若何之国家皆不闻有此政体，何居乎后世犹有社会党之说乎，（社会党之说倡於欧西，而中国则古代以来未闻此说。近日中国袭新学皮毛者不察中国国度之若何，惟以提倡社会党为主义无论其必不能行，即使能行亦必大乱。）於此而托名上下之通真妄言也，此皆大同平等不适用於今日之说也，夫大同平等之说非不可行，然以今日之中国则固未易骤行，若骤而行之吾未见其不敢乱也，昔法国罗兰夫人谓多少罪恶皆假自由之名而行，岂知今日假大同平等之名者正与假自由之罪恶无异哉，此吾所由有慨於提倡学术之人也。
    ◎谕旨（十月初七日至十一月十二日）
    旨伊犁索伦营总管札拉丰阿著作为塔尔巴哈台领队大臣照例驰驿前往钦此。上谕袁世凯奏永定河漫口大工合龙一摺，本年伏逵蓝ê铀势奇涨，南北两岸漫溢经该督饬令道员王仁宝等相机进占同力合作，现在全工告竣不无微劳足录，（谨按此处似有缺之）应升之缺开列在前，天津道王仁宝仍交军机处存记，署永定河道毛庆蕃著赏加二品衔蓝翎，候补知府夏人杰著赏加三品衔，并赏换花翎。试用通判署三角淀通判王其鑫著以同知，仍留北洋归亻尽先班补用，并加知府衔南六汛霸州州判李福铭著赏戴花翎，候补州判德润著免补本班以知县仍留原省遍候补班补用蓝翎补用守备李锡祉著赏换花翎，正任永定河道卫杰南岸同知程鸿宾代理石景山同知试用通判文德，均著开复革职留任处分，南四工固安县县丞王治安著开复摘顶处分，已革南二工同知用候补知县良乡县县丞方恩培著开复原官原衔升阶，仍以知县留省补用，余著照所议办理该部知道钦此。（十月初七日）
    上谕钦奉，慈喜端佑康颐昭豫庄诚寿恭钦献崇熙皇太后懿旨溥钟溥锐均著赏戴头品顶戴花翎，毓康著赏戴花翎钦此。（初十日）
    上谕安成著补授伊犁副都统作为塔尔巴哈台参赞大臣，照例驰驿前往钦此。（十四日）
    上谕朕亲奉慈喜端佑康颐昭豫庄诚寿恭钦献崇熙皇太后懿旨，本年冬至令节次日在皇极殿受贺，皇帝亲进表文钦此，所有应行礼节该衙门敬谨预备钦此。（十五日）
    上谕周馥奏纠参不职州县等语，山东曲阜县知县朱行祺庸昏疲玩不明事理，署宁海州知州候补知县董杰巧滑怠惰难以造就，候补直隶州知州姚延熏操守平常不知自爱，候补知县李洪琨办事浮迹近招摇，均著即行革职邱县知县张福承才具平庸不知振作著以县丞降补，宁阳县知县王可培性迂身弱，惟文理尚优著以教职归部铨选，东阿县知县秦晋久病身弱难膺民社著勒令休致，荣城县知县刘应忠才拘识浅人地不宜著开缺另补裁缺，胶州知州刘思诚稳慎有余才识不足著暂行扣补留省察看，余著照所议办理钦此。（十六日）
    上谕袁世凯奏查明开州等三州县灾歉情形请分别蠲缓粮赋一摺，直隶开州东明长垣三州县滨临黄河村庄本年初水秋禾歉收，若将应徵粮赋照常徵收民力实有未逮加恩著照所请，所有开州等三县成灾五六分村庄应徵本年钱粮著蠲免十分之一，成灾七分村庄应徵本年钱粮著蠲免十分之二，成灾八分村庄应微本年钱粮著蠲免十分之四，其成灾五六七分村庄蠲剩钱粮著缓至光绪三十一年秋后起，分作二年带徵成灾八分村庄蠲剩钱粮著缓至光绪三十一年秋后起，分作三年带徵，至被灾各村庄未完节年钱粮及歉收四分村庄未完本年节年钱粮同歉收村庄未完节年钱粮暨出借仓谷等项，均著缓至光绪三十一年秋后起徵，仍减免差徭以纾民力，余著照所议办理该督即刊刻讠誊黄遍行晓谕，务使实惠均沾笕卫赳阄璞子酶背廷轸念民艰至意该部知道钦此。上谕袁世凯奏查明各属秋禾灾歉，请蠲缓粮租一摺，本年顺直地方六七月间节次大雨，山水下注以致永定潴龙等河是岸漫决滨临各洼地禾稼均多被水，并因天时不齐各属有被雹被虫被旱被雾被风之处，若将应征粮租照常徵收民力实有未逮加恩著照所请，所有勘明成灾五六七八九分及歉收三四分不等之武清等二十四州县，又勘明歉收三四分不等之通州等二十州县应徵钱粮及各项旗租均著按照原奏所开，被灾分数分别蠲缓带徵，并应徵屯米谷豆草束灶课学租旗产钱粮河淤海防经费储备军饷广恩库租，通津二帮屯租一并分别蠲缓带徵，其兵部马馆銮仪卫地租永济库租带徵租及出借仓谷籽种口粮牛具等项，著一体缓徵并分别减免差徭以纾民力，该督即刊刻讠誊黄遍行晓谕，务使实惠均沾笕卫赳阄璞子酶背廷轸念民艰之至意，余照所议办理该部知道钦此。（十八日）
    上谕商部奏职官入署贿托据实纠参一摺，据称工部堂主事荣光函致该部郎中毛祖模为商人关说煤矿经该郎中呈堂举发传询荣光信函实系亲手所缮，并有邀准后允饣鬼银两亲立字据为证等语，荣光系属职官宜如何束身自爱，乃敢赴部贿托毫无顾忌实属行业荒谬，著即行革职以肃官箴钦此。（十九日）
    上谕仓场衙门奏监督椒ㄓ私任用仓匪据实纠参一摺，北新仓监督景丰等任用仓匪种种舞弊亟应严行惩办，监督兵部员外郎景丰理藩院主事存联均著即行革职以儆效尤仓匪章顺书手蓝肇林均著交刑部严行审讯，其在逃之周光宗著步军统领衙门顺天府五城一体严拿，务获归案讯办钦此。（二十日）
    上谕商部奏浙帅所建农工小学堂收教堕民恳恩除籍一摺，浙江堕民雍正年间已准除籍，自乾隆年间议准本身改业下逮四世清白，自守者准其报捐应试等语，现在该绅议设农工小学堂俾营实业以广造就，著照所请行至毕业后应如何一体给予出身之处，著学务大臣查照成案办理钦此。上谕朕亲奉慈喜端佑康颐昭豫庄诚寿恭钦献崇熙皇太后懿旨，从来立国之道重在保民，近年以来民计已极凋敝加以各省摊派赔款益复不支，剜肉补疮生计日蹙，深宫匣趁耨⒊Ｇ芯涡模闻各省督抚因举办地方要政又复多方筹款几同竭泽，而渔其中官吏之抑勒差役之骚扰劣绅讼棍之播弄，皆所不免吾民有限之脂膏岂能堪此剥削，言念及此能无恻然，兹特明白宣示所有各省捐派等款除有大宗收数者姑准照办，其余巧立名目及苛细私捐著即概行停止，凡地方应办要政仍著次第推行，一切学堂工艺有关教养之事但当官为剀切劝导，应由绅民自行筹办不准藉端抽派，致滋苛扰各该督抚务当督饬属员深维邦本共体时艰勉副朝廷不忍重累吾民之至意钦此。上谕前据魏光焘张之洞会奏改建制造局厂一摺，特派铁良驰往详加查勘再行筹议办法，因谕令顺道抽阅营伍并将所过省分出入款项一体查核期杜糜费，该侍郎行抵江南计已蒇事著即速赴湾科枷缌酱ι蠖局厂应否移建，地势何处合宜即行回京覆命，仍将经过地方营务留心查看至各省司库局所一切款目笥沟鞑椋著即责成该省督抚认真整顿不准浮收滥费，力戒侵渔以恤民艰而重国币钦此。（二十二日）
    旨著派善耆符珍裕德继禄看视奖赏钦此。旨兵丁等借支库银应扣本年十二月次年正月利息银两，著加恩展限两个月钦此。（二十六日）
    旨杭州将军著瑞兴补授钦此。（二十七日）
    旨荆州左翼副都统著隆斌调补，所遗正蓝旗汉军副都统著额勒春补授钦此。（二十八日）
    上谕溥倬著加恩赏给委散秩大臣钦此。（二十九日）
    上谕工巡局奏宗室祥山违禁私开小押请交刑部会同宗人府审办一摺，小押当局重利盘剥最为穷民之累，迭经谕令严行禁止，近来此风稍戢兹据奏称宗室祥山於奏饬禁止之后仍敢私押物件实属故违禁令，若不严行惩办何以苏民困而挽冫尧风，祥山及伙犯李义清等均著交刑部会同宗人府严行审办以儆效尤钦此。（十一月初一日）
    上谕开缺额什噶尔提督余虎恩声名平常著勒令回籍不准逗留兵部知道钦此。（初二日）
    旨福建福宁府知府著曹垣补授，安徽祁门县知县著胡德修补授，湖北咸丰县知县著秦毓麒补授，江苏宝应县知县著陈祖懿补授，山西河曲县知县著刘鹤年补授，安徽舒城县知县著王之瑞补授，山东清平县知县著陈钜前补授，截取举人王熙昌著以知县用，胡桂珍著以知县用，林瑞年著以教职用，茅彦良著以教职用，林心忄予著以知县用，项发荣著以知县用，荫生定祥著以侍卫用，连升著以侍卫用，文勋著以侍卫用，文锡著以旗员用，奎恩著以旗员用，恩增著以七品笔帖式用，截取山东道监察御史陈镛著照例用，保送知府礼部郎中延龄著以知府分发省分补用，保送直隶州荆部主事施庆修著交部记名，以直隶州知州用，年满察哈尔游牧主事乐祥著授为游牧员外郎，奏留吏部司务陈士桢著准其留部，内阁中书著爱申补授，拟补南城兵马司副指挥沈陈吏部笔帖式志贤俱准其补授，甘肃宁夏府理事同知著文升补授，保举江苏候补道邓心茂广西候补道周天霖，河南候补知府王人文，河南候补直隶州知州曹遥直隶候补知县阮鉴，江苏候补知县詹奎，浙江候补知县萧攸裕，吉林候补总站官补缺后以本省主事补用全瑞俱照例用，升补顺天府东路同知许元震著准其升补，卓异俸满安徽涡阳县知县张树建著回任，准其卓异加一级仍注册候升开复，前户部郎中郝祖修著准其开复原官照例用开复，前四川候补知县马承基著准其开复，原官衔翎仍留原省补用捐复，前山西河曲县知县赵廷清著准其捐复，原官照例用。定陵礼部郎中著端纯补授，光禄寺司库著恒桂补授，光禄寺署丞著惠润补授，吏部笔帖式著文林补授，醇贤亲王园寝笔帖式著富英补授钦此。谕旨本日引见之明保福建试用道何成浩著於本月初七日预备召见明保浙江候补知县秦国均著以知县仍留原省补用，前江西抚州府知府陈振瀛著以原品休致降选教职，前江西知县姬慎思著仍以教职用钦此。旨分发江苏道董恒德湖南道黄兰[B16Y]，直隶道欧阳弁元，江苏道匡翼之，福建道章景枫，奉天知府福海，江苏知府程更森士杰吴焕声，浙江知府刘蔚仁邹久光，湖北知府窦鸿年北河同知王大成吴贻直，广西同知黄玉森，安徽直隶州知州郭育才，山东直隶州知州李树藩，福建直隶州知州马琨，河南知州林有赓，山东知州张曾炜，奉天通判王炳，江苏通判余绍襄，湖南通判赵梦兰，云南通判李廷璋，直隶知县李海清，河南知县王松森高宗瀚，陕西知县贺剩浙江知县侯鼎元，福建知县李有琨，直隶知县孔繁口蔡济勋徐启伦，奉天知县崇廉，江苏知县蓝先策叶重光衷兴哲黄传良向传桂车炳，山东知县张一心阚彦闵，河南知县吴家珍陈毓嵩熊峻，陕西知县秦望梅，甘肃知县程寅亮，浙江知县高凤岐史悠泽陆绍庠宋竞寿张士晋杨鸿迪，江西知县杨树煌叶孔煌任绍文涂家翊，福建知县朱葆慈，湖北知县吕锦麟左荩湖南知县徐世杰俞兆桐万绳权，四川知县王国宾黎汝怀葛叮广东知县陈寿章抟磺澹甘肃布政司库大使叶文钰，山东盐大使朱闳第金崧寿，两淮盐大使程树榕何培艺呕肺庵芎玻两浙盐大使陈一谔，福建盐大使吕懋福俱照例发往拟补盛京将军衙门笔帖式成绩，广州将军衙门笔帖式长俊俱准其补授钦此。（初四日）
    上谕前据给事中熙麟奏河朔会匪滋蔓地方官防务废驰，各情当经谕令袁世凯确查兹据查明覆奏河朔会匪滋事，首要各犯业已就擒，余党星散惟地方迭出去刂案未能认真缉捕，河北镇总兵郎桂林虽无贪劣实据惟私役弁勇接眷殊属不合，著即行开缺新乡县知县鲁恒祥娶代书之女为妾，不知远嫌且於书役舞弊诈赃漫无觉察，办理案件亦未允协，著即革职。该省营务吏治著陈夔龙悉心经理切实整顿，余著照所议办理该部知道钦此。（初五日）
    上谕福建建宁镇总兵张相泰调补河南河北镇所遗福宁镇总兵著候补道孙道仁署理钦此。上谕政务处吏部会议林绍年奏督抚同城事权不一，请裁巡抚一摺，云南湖北巡抚两缺著即行裁撤，湖广总督云贵总督均著兼管巡抚事余依议钦此。（初六日）
    上谕锡良著调补四川总督闽浙总督著魏光焘调补，丁振铎著补授云贵总督钦此。上谕赵尔巽著赏给尚书衔留京当差，湖南巡抚著端方调补，陆元鼎著署理江苏巡抚钦此。上谕升允著调补江西巡抚陕西巡抚著夏[B081]补授钦此。上谕江南提督李占桩著开缺，杨金龙著补授江南提督所遗福山镇总兵著李定明补授钦此。上谕林绍年著署理贵州巡抚钦此。上谕湖南提督娄云庆著开缺，曹志忠著补授湖南提督钦此。（初七日）
    上谕端方奏沥陈前署督臣政绩一摺已故前署两江总督李兴锐平日居官卓著政绩，著准其宣付国史馆立传以彰忠荩伊嫡曾孙李谟光著俟及岁时交吏部带领引见次孙，安徽试用知府李鸿扶著以道员分省补用钦此。上谕陕西布政使著樊增祥补授，所遗陕西按察使著胡景桂补授钦此。（初八日）
    上谕前据御史李灼华奏参江苏官商营伍各劣款，当经谕令端方确查具奏，兹据查明覆奏所参吴家正等员查无其事，即著笥怪靡椋前署南汇县知县张宝环辑捕不力，惟案系接缉又於参限内离任，候补知县胡玉瀛办理厘捐虽於旧弊不能划除尚他项劣迹，业已撤差均著从宽免议，广东雷琼道前署江苏苏州府知府向万钅荣平日居官虽有能声，惟於张纬农赌博潜逃一案因责偿公款追捕逃人办理多未允协，且更换案卷起灭自由著交部议处。前署奉贤县知县傅鑫擅离职守因案苛罚任内逃犯并未禀报追捕，候补知县李筠承办海塘工程违章掳拔木桩，经手商股又多含混并干预向万■所办赌博贻人口实前署长洲县主簿周绍棠承指诈银，均著即行革职，候补知县范佑虽无他项劣迹於赌案亦有干预，著以县丞降补以肃官方，该省吏治营伍著该督抚随时认真整顿笊葬咦荩余著照所议办理该部知道钦此。上谕浙江督粮道员缺著颜钟骥补授钦此。上谕湖南长沙府知府员缺紧要著该抚於通省知府内拣员调补，所遗员缺著清泰补授。上谕火器营奏整复兵制加练新操一摺，外三营兵丁向称精锐，近年以来渐形废驰，著即照该王大臣等所请认真挑选精壮督饬操练，其营总管带等官尤须慎选明习兵事之员以期得力，圆明园八旗健锐营兵丁均著该王大臣一律仿照办理，俾成劲旅而重戎行钦此。（初九日）
    上谕瑞洵奏因病恳请开缺一摺，科布多参赞大臣瑞洵著准其开缺回旗调理钦此。旨寿勋著赏给副都统衔作为科布多参赞大臣，照例驰驿前往钦此。（十一日）
    上谕本年恭逢慈喜端佑康颐昭豫庄诚寿恭钦献崇熙皇太后七旬万寿，业经特沛恩纶将京外大员老亲优加赏赉，兹据各衙门续查大员老亲有年逾七十者禄养承欢康恒逢吉，允宜一体加恩覃敷栽螅绥远城将军贻谷之祖母郝氏著赏给御书匾额一面，紫檀三镶玉如意一柄，大卷江绸袍褂料二疋，大卷八丝缎袍褂料二疋。署吉林将军富顺之继母何侍拉氏著赏给御书匾额一面，紫檀三镶玉如意一柄，大卷江绸袍褂料二疋，大卷八丝缎袍褂料二疋。署黑龙江将军达桂之生母崔张氏，著赏给御书匾额一面，紫檀三镶玉如意一柄，大卷江绸袍褂料二疋，大卷八丝缎袍褂料二疋。盛京工部侍郎钟灵之母王侍剂氏，著赏给御书匾额一面，紫檀三镶玉如意一柄，小卷江绸袍褂料二件，小卷八丝缎袍褂料二件。内阁学士贵昌之母张氏，著赏给御书匾额一面，紫檀三镶玉如意一柄，小卷江绸袍褂料二件，小卷八丝缎袍褂料二件。贵州提督潘万才之母王氏，著赏给御书匾额一面，紫檀三镶玉如意一柄，小卷江绸袍褂料二件，小卷八丝缎袍褂料二件。用示锡类推恩至意钦此。（十二日）
    ●第十二期・时评
    ◎实施商标注册之纠葛
    实施商标注册之期本定於九月十五日，当时仅照会英美日三国，以此三国曾与中国订立商约也。於是未经照会各国群起反对，而尤以德为最，夫办理商标本是内政初不须知会各国，今之照会是适授人以权一误也。如恐人阻挠则应照会於未奏定之前不应照会於奏定之后，使无转圜之地二误也。且既照会矣则各国皆应照会，不应只照会三国三误也。其尤大误者则开办之期，距奏定之日太近，路远之国不及赶到，致来偏袒之讥，承办诸员未必不为人所笼四误也。此次之纷纭实亦人谋之不臧矣。
    ◎粤汉铁路以美继美之非策
    粤汉铁路关系至重，粤省鲍举张弼士京卿代表以争废约，固莫不忄嘈拦奈枥止圬食桑今忽主张以美继美之说敢不为张京卿一效其忠告乎，当张承办铁路之日内地之人知铁路之益者百不及一，此招股於内地之所以难也。京卿以商务起家当入京承办进其在仕途，仅摄槟榔屿与星架坡两处领事，南洋各商咸怀疑惧，以为督办者盛大臣节制者粤之督抚，巨股既集而大权莫属，张虽总办大吏不难以一纸之书斥退之，张既退则海外华商必当与官场交涉，恒为其所不愿，此招股於海外之所以难也。今皆不虑此，无论设义会开彩票集股份，筹款之法既层出不穷，以视曩者数千万之股而集於一人之身难易何啻霄壤，煌煌朝旨督办路矿名实相副人必乐从，以视前此遇事详禀仰人鼻息，难易又何啻霄壤，初不料者爱国心有爱乡心如张京卿者，且忽变其宗旨也，夫张藉可为之时处可为之地犹复如此，其他何望若谓美政府必出而争，将令我政府为难，则尤可无虑盖合兴公司之约出自商人非美政府所定也，彼公司既背约於先，我即可以废约於后，政府虽有保护商人之责亦断无袒护商人之理，而谓文明如美政府岂因此区区而遂与我为难哉，质之京卿以为何如。
    ◎美国改轻华人禁例
    华盛顿来电言美外部大臣与中国梁星使谈及改订禁例一节，限禁华工来美一如前时只许上等华略为放松，不至如华工一体看待云云。然则限禁华工一事已成铁案断难力争矣，惟上等华人既许放松自当细订章程，不致授人以柄，缘美国工党势大欲得官者多附和之，每有半途增入苛例以讨好者，此又前车可鉴不可不预为之防也，至於码头木屋其中困苦甚於囚徒，西报多已非之即美政府亦迭议改良，此事尤宜留意者当道诸公不可不与之力争也。
    ◎日人窥伺琼州
    琼州一岛孤悬海外，气候平和物产丰裕，为外人所窥伺已非一日，曩时英法两国均屡派人前往调查一切情形，以为将来占据之计。日本政府近亦派人常在海口寄寓，凡该岛之矿山物产及水陆要害宗教政治人种风俗无不绘图贴说付回本国，常有四五人或来或往借捕岛为名以掩居人耳目，呜呼外人之遣人入内地侦探者已数十年於兹，盖不自琼州始矣，故山川险阻人情风俗物产气候有为国民所不及知，而外人反知之甚详者嗟乎。
    ◎华人为外国人敌忾
    库伦愉克图地方之俄人尝徵发土人之壮岁者送往战场，虽负伤者甚众绝不敢有所逃避，异哉华人其惯效忠於外国也，溯自日俄开战以来我国民之死於是役者不知凡几，日人既利用我民以窘俄，俄人复徵发我民以拒日，是无异以我矛刺我盾也，虽然中日之役联军之役外国且有以我民为前敌者矣，我同胞不识自卫甘为他国之伥，推其弊不至如英国之以印人杀印人不止，言之可胜浩叹。
    ◎华人供外国人俎醢
    人类生命之贵贱自开辟以来未有若今日西人与华人之悬殊者也，华人杀一教士则割地百里，杀一教民以曾受西人之保护，则亦赔款百万数十万不等，价最廉者亦必以数万计，而华人之枉被西人惨杀者积年以计不下数百千人，而未闻有割地赔款之求偿不宁惟是，或且视为当然，而并无一言谢罪者，近者广州　湾华民又遭法人屠戮矣，天乎天乎何必故蕃息此黄帝子孙，以供他族之践踏也，寄语粤人以及吾全国人广州湾租借地耳，而已若此记者尝游安南矣，其可痛可哭之惨状虽尽南山之竹不足以详述之，吾祝吾神州历千万劫而无寸土为安南之续也，不然无辜受戮者吾不知比此役之人命，更增几千万亿倍矣。
    ◎中国财政又将为外人垄断
    法人向月隆拟与户部合办中国国家银行，预定资本五百万两，半由户部筹集半由法人募集，总行设在北京分行设在天津上海，总行先办分行缓办，已延著名律师抵陆君向户商两部开订合同噫此何事也，而轻易与之合办哉，银行为财政枢纽国计民生之命脉，各国莫不重视，吾国当此国库空虚始行开创，而仅集资五百万两规模未免太狭，况其半系外资乎，或户部实不能再筹此二百五十万，而与外人合股耶。抑将藉此外股而吸引外资耶，皆不可得而知。总之吾国与外人交涉外人著著争先，我国著著落后，其实吾先放弃固有之利权，而外人始来侵占之天下事如水赴壑，吾人稍有洞隙他人即来填塞，吾当自责而不当责人也，福建船政局吾国家之产业也，其所称船政大臣当何等慎重经理之，而坐令洋监工越权专擅，幸有一魏瀚而始得去之，其明证也。夫前事者后事之师，国家银行之轻重视船政局为何如，则吾政府将选蔚热宋镆跃理此所谓国家银行耶。
    ◎中国果有此闲款乎
    京师西华门内中海近因太后修建洋楼一座，将该处迤西大秤锤买卖街之民房铺户圈入其中，费款约二百万金，中国财政窘迫未有如今日之甚者，数月前既有南海工程一事不旋踵而中海工程，又动费至二百余万是终日罗掘而人不吾谅也，昔颐和园费用指拨海军衙门款项已为人口实，今练兵处甫立铁侍郎方南下筹款而又有中海工程之举，人其谓我何。
    ◎未免轻视学生
    政务处奏请免裁各省员缺以为毕业生升途，业经奉旨依议矣，然裁汰官缺为近今我国一大政，举国皆属耳目不料忽有此反汗之举也，夫为经济问题而裁官其宗旨谬误，本属不成政体，今复以此再失信用我政府其何辞以谢天下而尤谬者则欲以留此员缺，为位置毕业生之地，夫国家近者亟亟於派游学兴学堂岂不知学生为国家将来之所倚赖者，则宜如何予以出身高其位置，重用之以收其成效而乃仅择一在可淘汰之员缺以位置之，虽此所谓毕业生不知其究指何种，但果有真正毕业生之资格者吾恐其断不受此羁縻也。
    ◎岑郑武健军之交涉
    武健为鄂省练军以鄂人而防桂边，人地不相宜近者桂抚李仲帅电禀政府，曾详言之而粤督岑制军不察其弊，借调援边此一不可解也，既借调援边又由边调回剿贼，相去数百余里迁延时日耗费军饷，此二不可解者也，既调回剿贼而郑京卿又电奏政府，请饬令岑督调还夫可借则借不可借则不借，京卿宜相察机宜不能以岑督为其荐主而犭旬情也，岑督既调度失宜京卿又进退失据，此三不可解者也，而尤不可解者政府既听京卿之言，以电谕岑督复听岑督之言以电饬京卿，然则京卿之防营有几，政府不知鄂军五营之饷现归何用，政府亦不知，军国重事如在千里雾中亦何取此有名无实之遥制乎。
    ◎中国商业发达之一斑
    上海茶磁赛会公司至美国圣路易赛会与各国茶叶比较，独推中国为第一，致所售余货为纽约伯兰克茶行全行包销，并向该公司订立永远交易合同，且得美国国家奖给超等文凭，闻信之下不禁为中国商界之前途贺，我国茶业之不振亦已有年，而此次茶磁赛会公司之茶叶独见赏於西人，足见事在人为，人事既尽无不可挽回之理也。窃愿业茶者一思之更愿为有保护商务振兴商业之责者告之。
    ◎万福华枪击王之春
    十月十四日上海有万福华枪击王之春一事，吾始而五体投地膜拜不置，不谓吾国民居然能与俄国虚无学并驾齐驱也，继而思之反觉吾民之廉耻道丧已臻极点，夫祖龙之世荆卿献图，而匕首猝发子房迎驾，而铁椎横飞虽目的未达然使暴君之胆为之一寒，若万之所为则吾断以为非是，夫王固主张联俄者媚敌卖国罪诚可诛，然欲善其事先利其器，万果蓄意欲杀王也，则宜挟其快利之器械以从事，何故取锈朽之枪以自形其拙，且万迈王时正在稠人广众之中，诚欲杀之则机关一发应声而倒，何必大声疾呼数其卖国之罪而后从容举枪，致为他人所搏失此不图真愚不可及矣。然吾度万必不若是，要而言之则尤并不知所谓暗杀主义，惟以身处草莽显名无术，特为此不关身命之细事而藉以播诸报章扬名海表耳。
    抑吾犹有说自万事出后传诸都中，当道疑万为日本留学生，与北京学生暗通消息，由管学大臣密查有无放言失行情弊，吾恐自今以往留学界必多所障碍，是则万之所为非徒无益，而且有害於学界焉呜呼。
    ◎劣僧亦思抗阻学务耶
    自无锡毁学之事起而江西乐平继之，四川夔州继之，广东又继之，今则山东沂州又有毁学之事矣，始则愚民毁学今劣僧亦思逞其蛮强之手段，以为学界阻力斯真可异者矣，夫愚民毁学大抵因加捐而起犹可说也，彼僧人者平日仰食社会无所事事，欺骗财产以供淫乐，然则毁寺宇没寺产以为学堂，固至正之事也顾乃不知让避，悍然出其盗贼之行而与学堂为难，倘不立置重典将来阻碍学界之事宁有止耶，虽然吾又不能不责近今之官吏矣，近今狡猾之吏咸知兴学之事为不可免，因即利用之以为营利之一途，假学堂之名种种勒索在所不免，其激成众怨盖亦别有所在也，彼僧道之愚者则积怨莫泄成此暴举，其默者亦将利用兴学之朝命以寺院改为僧学堂，预为保全私产之计，（如扬州是）噫斯真学界之怪象斯真学界之险象。
    ◎非洲独立国又将出现
    数年以前南非洲地方有脱兰斯法耳国抵抗英国，血战数年以小抗大为地球万国所属目，今非洲西南德属有晓暾铎各族，复袭败德军提倡独立，其事殆与脱兰斯法耳相类，吾知不数年间非洲西南又有一独立国出现，独怪吾中国之民视英德如帝天，莫敢或抗一任英德之分剖吾民鉴於非洲之事，抑知英德之对於属地者其力固仅如是乎，於此而不知抗则是华人之力真出黑奴下矣，吾是以为中国人民虑。
    ●第十二期・内务
    ◎立宪法议（录十月初六日时敏报）
    今试泛论治天下者将从一二人之私见乎，抑从千百人之公议乎，则必曰从千百人之公议为是矣，夫天下者非一己之天下，乃众人之天下也，以天下为众人之天下则君权不宜太重，必与众人共谋之，故古帝王之治天下也，建一策而不敢自私，行一命而不敢独断，必下其议於公卿大夫士庶，可则行否则止焉，昔者舜咨四岳咨四牧，书曰谋及卿士谋及庶人，诗曰询於刍尧询於刍虞，三代以上曷见有专制之政体哉。
    自秦始王以无道得天下废封建为郡县，於是乎君有权而民无权，汉晋六朝唐宋元明乃相沿相袭奉为金科玉律，驯至我朝历二百六十余年卒无人焉，操立宪主义为之改弦更张，是以民权愈杀国体愈解，昔也日辟国百里今也日蹙国百里，呜呼谁实为之孰令致之而至於斯极耶，则固由於守专制之政体而不知变故。
    不观之泰西乎，夫泰西各国几绝专制之影迹，以故国无论大小莫不立宪法设议院，以图议国事用能合众策聚群谋，而日臻富强。
    试考诸英吉利，英吉利名为君主国，然凡百制度必经劳尔得士门士上下两院三次会议，而后国君决之，故谋无不当计无不得，国势日益盛而亚非利加亚美利加澳大利群岛，数百里地为其所属，夫非立宪之政体使然欤，不然当纪元百年前非犹是削弱衰亡之景象耶，岂果威尔斯根能崛起而建不世之奇勋乎，亦由其君之不以政权自私耳。
    进而考之美利坚美国向为英属，自华盛顿立为民主共和国，其国势遂蒸蒸日上，且挟其膨胀力以战英吉利而英吉利为其摧，以向非律宾而非律宾为其并，使英王不敢轻视，待以列国礼而欧洲富强遂让美人占居优等，此其故何欤。
    更进而考之日本，日本当四十年前其内政之腐败内乱之猖狂史策迭见，故英美荷诸国得以乘势称兵而摇之，洎乎明治维新废三职八局置上下议院，使民人得参谋朝政而文明之进化一新近挟其膨胀势力纵横於海上，迄今列强咸羡慕之，谓东方将出一英国殆不诬也。
    夫泰西以立宪而强，是其彰明较著者也，兹不必深论第以中国苟能行立宪法，其利益岂浅鲜哉。试胪陈其概焉，其一则能使上下相通也。夫中国民情之壅蔽也久矣，自巡狩之礼废而岁之丰凶民之疾苦，君不得而知焉，朝廷托之疆寄疆寄则必待三年而始有代天子巡狩之举，其能洞悉民隐乎，若设立议院则人人有官守人人有言责，凡地方治理之利害得失靡不从议院中直指而出，自可上达帝听而无隔阂蒙蔽之患，此立宪之利於中国者一，其次则能使民教调和也。自海禁大辟中外混为一家，而各省之教堂林立往往有民教竞争之案，揣其竞争之原因由於官吏之不善调和者半，由於民教之分太明者亦半，倘设立议院择华教士之有品行者，并列议员一遇民教失和皆可由议院中调停处置，以期达於和平之目的。而息其竞争之祸则民与教无所藉口矣，此立宪之利於中国者又一。又次则能使筹款易於措置也，夫练兵为保国要务，兴学为育才要举，皆其所宜亟亟也。然朝廷每苦於筹饷之无术经费之不足，於是令地方官以杂捐取之於民，而民则曰是官吏之中饱也，是非朝廷之本意也。故近日者有因膏捐而拆毁学堂矣，并有因米捐而罢市矣。若设立议院则议员皆可代表其故而劝喻之，使之踊跃争先乐於输将，吾知一人倡於前而群焉和於后矣，此立宪之利於中国者又一。
    此数利者皆就其小者言之，若夫其大者则能公是公非，万人一心上下同德以守则固以战则克，以谋内政足以泯偏私之见，以谋外交足以杜贿赂之原，夫岂非独一无二之政策哉。
    嗟夫嗟夫十九周之世界智谋竞争之世界也，而优胜劣败强存弱亡之机关皆於是乎动，苟欲守专制之旧规而不易其方针，吾恐民权日轻民心日涣民志日懈，而大局有不堪回首者矣。
    故近今评论家有曰中国之专制一日不变，则革命之风潮一日不息，旨哉言乎诚救时之良箴，而渡世之宝筏也，吾闻是言为之更进一解曰，中国之专制不变则新政不能大行，然则中国而不欲兴也则已，中国而果欲兴耶，舍立宪法其曷以哉。
    ◎政务处议覆各督抚裁汰冗官摺
    迭准军机处抄交直隶总督袁世凯奏议裁官缺及酌裁教职各一摺，又安徽巡抚诚勋奏拟裁官缺一摺，又河南巡抚陈夔龙奏酌裁佐贰教职河工官缺各摺片均奉朱批政务处吏部议奏单片并发钦此，又御史夏敦复奏直隶教职请免裁并一摺奉旨政务处吏部议奏钦此，查京外各项差缺钦奉谕旨饬令裁汰归并朝廷综锩实，并不论官阶大小惟期各勤职事，除冗滥而励官常今该督抚等将直隶等省应裁各缺先后奏到臣等详加察镏绷ツ獠冒圆道一缺，据称所辖仅西南北三厅无审转案件可归并通永道管辖等语，查本年八月间陕西巡抚升允奏请裁粮道一缺，业经奉旨允准霸昌道事务较简应照所拟准其裁撤，现任道员穆特贺应俟奉旨后由吏部照例知照军机处请旨另简，至直隶等省拟裁同通以下等缺，查同知通判乃京官升选之途满员如各部院笔帖式汉员如内阁中书等十七项，及国子监学正学录等官或京察奉旨记名或俸满截取始得注选，该员等在京当差多年似不能不予以出路俾资历练各项州同州判为举人五贡就职，本班上年学务大臣奏定章程各学堂毕业奖励并有以州同州判亻尽先选用之条，亦应酌留额缺以励上进，近日山东巡抚周馥以河防较前吃重，请将沿河各府州县同通佐贰等缺移驻河干助州县照料所不及，即如该抚陈夔龙以许州所辖之繁城镇铁路开通，请将同城之州判移驻该镇就近稽查弹压，先后奏明在案是缺分繁简因时转移即闲散微员用当其职亦足以资佐，理应令该督抚等再行详锓直鹱嗝靼炖恚安徽河南拟裁各缺该管事宜如何归并，原奏未据声叙并由该抚详议奏覆，至教职一项直隶拟凡系二缺裁一，安徽河南拟裁复设各缺其意相同，惟查现在各省爱厅州县均应设立蒙小学堂，方须广置教员以资训迪，若将京师大学堂及各省所取之初级师范生由学务大臣考验合格保送教职归部铨选，则一转移间将来各省学官即可兼充各该处学堂教员，允为名实相符尤於学校有益，拟请笥共贸啡缑捎嵩视τ衫舨坎檎昭务大臣奏定章程，分别班次奏明办理，谨奏奉旨依议钦此。
    ◎两湖总督张奏拟将裁撤湖北督粮道一缺改设施鹤兵备道摺
    窃照湖北施南府属境地本系苗疆界连巴蜀，其宜昌府属鹤峰州亦苗疆旧地远接湖南，均属民风蛮野伏莽繁滋远距省城一千九百八十余里，声息每多阻隔而湖北之有教案实自施南府属之利川县与四川夔州府属州多有接壤，夔府教堂素多十六年前利川天主教堂教民即已不少积案累累，以后民教之嫌隙日深教民之蔓延日炽，案已断而复翻雠已解而复结，近年施南府属并有传耶稣教者，於是天主耶稣两教士设堂日广依附日多争端迭起，施郡所属山深菁密素多会匪，匪徒见民教龃龉益复从中煽诱蕴毒愈深，地方官政事纷繁於民教涉讼之案未必皆能立时清理，甚或袒教抑民含糊了事民情忿无所泄，则相率入教以相抵制，奸猾之徒阳托教堂以自庇隐通会匪以寻仇伺机密发隐患方深，知县权力既有不足，而营汛武员又与地方事隔膜呼应不灵，防范偶疏衅端立起，近年宜施两属会匪教案屡酿巨祸，光绪二十四年至烦兵力剿办惩创不为不严，而愚民罔顾后患一朝泄忿忘身及亲绝不知所儆惧，至此次施恩县属又出事端，幸调兵勇营分投弹压查拿凶犯办理迅速乱事遄已尚未致酿为厉阶，惩前毖后若无大员前往驻札督察镇抚时往各处巡察，将所有教案秉公剖断及早消弭，诚恐此后地方仍难平靖，设使再生枝节必致牵动大局，断不能如此次之平安了结，其贻患何堪设想。然仅派一候补道员无管辖地方之权州县不皆听命，则仍无济於事，臣体察情形反覆筹度必须增设实缺道员兼辖文武俾分巡属境相机调度理冤释枉加意拊循，使民教调和相安无事严办，会匪奸宄潜踪庶足以绥靖边圉安辑民生，查鹤峰州虽隶属宜昌而距施南府城较近，仅一百余里与湖南犬牙相错，遇有报解人犯例须由道府勘转，鹤峰距宜昌府已四百七十里，距荆州道治所更远至千有余里，公事诸多窒硬控驭势有不及，兹拟变通办理请於施南府城增设兵备道一员，并请将鹤峰州升为直隶厅同知，由宜昌府属拨出径隶该道此次新设之道员即管辖施南一府鹤峰一厅，名为分巡施鹤兵备道并以派往施南驻蛑常备军一营作为施防营，归该道节制调遣，此道缺应作为苗疆最要之缺，由外拣员请补，臣此次另摺奏请裁撤湖北督粮道一缺，查粮道应领俸银除均摊荒缺外实支银四十二两有奇，应领养廉银除扣成减平外实支银三千七百六十两，应请即以粮道原支俸廉作为施鹤道俸廉，并将粮道衙门应支吏役工食一并移作施鹤道衙门吏役工食，於币项丝毫无所出入，而施鹤地方得有监司大员镇慑其间，以时巡察抚绥凡吏治教案责令尽心督理防患未然，实於鄂省大局化俗弭乱之道大有裨益，惟施南深僻瘠苦创设该道之意自应随时巡察，各属周历小乡方能杜绝匪纵消弭教衅，属县皆系贫瘠其所到之处夫马供张概令自备断不准丝毫扰及属官乡民是该道办公所需断难甚少，仅此俸廉之数实有不敷，臣当於清查陋规项下酌量核给该道办公经费以资整饬而免扰累，其鹤峰直隶厅之缺亦请作为苗疆要缺由外拣补，其鹤峰州一缺虽改为直隶厅所有俸廉役食衙署一切可悉，仍其旧如蒙俞允分别改设移设，应由部颁给湖北分巡施鹤兵备道鹤峰直隶厅同知关防各一颗，其鹤峰州州判拟请改为鹤峰直隶厅经历驻札，产茶素多之刘驾司以资弹压，鹤峰州训导拟请改为鹤峰直隶厅训导，鹤峰州吏目拟请改为鹤峰直隶厅司狱，其所辖山羊隘巡检仍其旧以上各缺请部并换给印记以昭信守，所有施鹤兵备道暨鹤峰直隶厅同知员缺应俟接准部覆后由臣拣选妥员分别请补，仰恳天恩俯准念苗疆险远教案纷繁总求为地择人暂勿拘以资格，此外经历司狱等员应否拣员更补，由臣咨部办理，谨奏光绪三十年九月二十八日奉朱批著照所请该部知道钦此。
    ◎黑龙江将军达等会奏拟先将布特哈城副管十二缺一律裁撤摺
    窃於本年七月十二日准吏部咨开光绪三十年五月二十七日奉上谕朕钦奉慈喜端佑康颐昭豫庄诚寿恭钦献崇熙皇太后懿旨，凡京外各项差缺有应裁汰归并者著各部院堂官及各省将军督抚破除情面认真厘剔奏明裁并以节虚糜而昭核实等因钦此，钦遵咨行到江仰见朝廷轸念时艰力求实际下怀佩悚莫可名言，伏查江省政务无论兵刑钱谷向归旗署办理，虽其间设有呼兰绥化两厅，而幅员辽阔任地方者已苦鞭长莫及，近复荒地日辟风气日开局面为之一变，一切差缺只有议添议改无可议裁，早在圣明洞鉴之中，至於旗制各缺统计各城为数甚多，然层层钤制各有专责自非统盘筹画，将旗务安插妥贴不能骤加裁并，惟查布特哈城自改设副都统衙门以来业将原设总管三缺概行裁撤，改设满洲协领二员索伦达呼尔协领各一员，每员兼管两旗其原设满洲副管八缺索伦达呼尔副管八缺共十六缺亦经陆续将满洲副管裁去四缺，而索伦达呼尔尚仍其旧是八旗各有协领兼辖，又有佐校专官足资分理副管之缺本无专司之事，核计该城现存副管共十二缺，每年所需公费甚多，当此款项支绌之际涓滴皆应撙节岂可以无用之缺徒耗有用之饷，自应即行裁撤以昭核实，据该城副都双福咨请核夺具奏前来相应请旨，将布特哈副管十二缺一律裁撤，如蒙俞允现在所出之缺即应停选，所有实任副管人员拟请暂食原俸，由奴才等随时查考才具较优者即以应升协领之缺遇缺照例拟办，其当差尚勤者遇有佐领缺出亦准其降补，似此变通办理自不致虚悬无著，致令向隅除俟奉准部覆再将原颁图记缴销并会咨查照外，其余各城如有应裁应改之缺容由奴才等体察情形随时具奏，断不敢稍涉迂疏有负朝廷汰冗节饷之至意，谨奏奉朱
    批著照所请该衙门知道钦此。　　　
    ◎署四川总督锡奏拟请援案改设炉霍屯务片
    再打箭炉厅所属堆耳五土司系章谷朱窝麻书孔撒白利上年因章谷老土司病殁，而朱窝土司回部多登藏匿章谷土司印信号纸勾结瞻对番官与麻书土司札喜旺甲争袭构兵，经前督臣鹿传霖派员剿抚就范议将朱窝章谷改土归流分派屯员管理详晰奏陈在案，嗣以瞻对还藏由兼署督臣恭寿奏请，将朱章两土司一并赏还，朱窝已照旧承袭惟章谷本支早绝以赘婿承祧，其老土司旺钦瞻即旺亲扎什实系麻书土司之弟招赘在章未生子女原有一子，扎喜旺甲因麻书无嗣早已归宗袭职，且始以争袭而夫妇相仇，事后饬令兼袭复抗不领印，今则扎喜旺甲身死嗣绝，又已多年此外更无应袭之人，土职虚悬民无统摄，奴才到任后迭据该处文武禀报情形，并随时留心访查章谷实为霍耳适中要隘上至德格下至草什撒为进藏，北路其全境近接三瞻所属仁达地方距道坞不远，尤川藏出入之要津而瞻对通炉之咽喉前曾按照土司袭替无人土地人民归地方官管辖之例，由打箭炉厅协督同委员妥为拊循数年来地方尚属相安，夷情亦极爱戴但非明定规制不足为经久之图，兹拟仿照懋功分设五屯成案，在章谷特设屯员派委候补州县接管更名炉霍屯务兼管，朱窝麻书孔撒白利及章谷等土司仍隶打箭炉厅统辖，使人心有所系属声息可以灵通，似於边圉不无裨益，奴才已委候补知县李之珂前往查明户口勘定赋税绘具舆图，由该厅同知刘廷恕嗣骰豳髑袄矗其每年徵收科则较原定银数减去一千六百余两，共收三千六百两，屏去从前重徭苛敛一切土规，岁需官薪兵饷书役口食杂项经费即在征款项下撙节核定开支勉足敷用，不动库储该屯员远戌边瘠抚辑綦难，俟到屯三年期满撤回内地，应请援照懋功等五屯成案分别给以升缺即升亻尽先补用等项奖叙用资鼓励，如蒙俞允即恳敕下部臣立案，并铸发四川炉霍屯务铜质关防以昭信守，一应册结等件由奴才取具送部，该土司原领铜印胖讲⒓此嫱缴销，一切未尽事宜随时查酌奏明办理俾归妥善，谨奏奉朱批著照所请该部知道钦此。　　
    ◎各省内务汇志
    京师，某侍御条陈各省教职因科举未停暂请缓裁等语奉旨交政务处议奏，兹政府已定变通办法所有现任教官或得卓异或因他故开缺，即裁减一缺不另补人，如此不过一二十年自可裁尽。吏部张尚书谕令该部司员将二十七年以后所有收发文件逐件过目存案，不准缺少并添设一官册处派笔帖式二名专司其事，刑部律例馆修改之律例现经陆宗舆司马按照德国律例量为删订，已克期於明春告竣。
    黑龙江，黑龙江向称荒陋又遭庚子之乱，一切善后亟须举行，齐齐哈尔副都统程护戎现在江省设立善后局，凡财政清讼学堂巡警团练保甲采访忠义抚恤难民等事统归办理，复会同连军宪在两署会设文案处一所以为通省行政枢纽，业已遴委妥员分别开办。
    山西，晋省拟裁之缺计同知一缺潞安府太义同知通判二缺，平阳府通判汾州府碛口通判州判二缺，代州直隶州州判，绛州直隶州州判照磨一缺，布政使照磨县丞三缺，阳城县县丞大同县县丞，长冶县西火县丞主簿一缺，阳曲县兰村主簿巡检十一缺，汾阳县冀村永宁州柳林应州安东卫深源州王庄堡，山阴县岱岳，右玉县威远堡右玉县杀虎口，沁水县端氏，和顺县八赋岭静乐县娄烦，河曲县河邑隰州鹿武驿丞四缺，太平县史村，凤台县星轺，平定州柏井，寿阳县太安盐巡检三缺，长乐司圣惠司盐池司，以上统计裁佐贰杂职及盐务各缺共二十九缺。
    河南，豫省议裁之缺计归德府粮捕盐务水利通判，彰德府粮捕通判，汝宁府新息通判，河南府粮捕水利通判州判二缺，禹州管粮水利州判，睢州州判县丞六缺祥符县丞，商邱县丞永城县丞，鹿邑县丞，洛阳县丞，固始县丞巡检一缺，渑池县南村巡检复设教谕五十七缺，陈留、通许、尉氏、洧川、中牟、兰仪、荣阳、荣泽、密县、新郑、宁陵、虞城、考城、柘城、淮宁、商水、西华、项城、沈邱、扶沟、临颍、襄城、长葛、汤阴、临漳、林县、内黄、武安、获嘉、辉县、延津、封邱、济源、原武、修武、武陟、孟县、温县、南召、镇平、泌阳、叶县、新蔡、西平、遂平、罗山、偃师、孟津、宜阳、登封、永宁、新安、嵩县、灵宝、阌乡、鲁山、郏县，复设训导四十七缺，开封、祥符、杞县、鄢陵、郑州、禹州、归德府商邱、鹿邑、太康县、许州、郾城、彰德府安阳、卫辉府汝县、新乡、怀庆府河南、阳武、南阳、唐县、邓州、内乡、新野、裕州、舞阳、汝宁府汝阳、上蔡、信阳州光州、光山、固始、息县、商城、河南府洛阳、陕州、汝州，共裁一百十七缺。
    江苏，江督李勉帅以属员致送门包有玷官箴苏垣已由端午帅实力革除宁垣，此风尚盛特颁手谕实贴文武官厅，嗣后如有再敢尝试者定即纠参不贷。
    安徽，皖省现设行政各局所计十五处，商务总局总办藩司联会办陈道永懋提调任守廷枚，皖南商务局总办童道祥熊警察总局总办臬司濮会办曾道邦柱襄办陆道善格，芜湖警察局总办志道朴牙厘总局总办藩司联提调杨守综清，皖北牙厘总局总办石道镇，铜元局总办藩司联提调林守载亨支应局总办藩司联提调姚守肇桩洋务总局总办毓道秀郑道柄勋会办冯道咏，蘅提调英守华筹议局总办藩司联提调刘守沛然文守蔚，芜湖米厘局总办卞道绪昌土药局总办藩司联提调彭令腾瑞，营务处总办藩臬提调许守月菡，皖南营务处总办乔道联宝五城总巡总办欧阳道述郑道德谦。
    江西江西拟裁之缺计袁州南安建昌各府同知三缺，饶州广信，南康，抚州，吉安各府通判五缺，吉安广信饶州南安各府照磨四缺，临江府樟树通判照磨二缺，南昌新建、丰城、进贤、奉新、靖安、上高、新昌、清江、新淦、新喻、峡江、庐陵、永丰、泰和、万安、龙泉、安福、永新、临川、东乡、南城、南丰、新城、泸、铅山、鄱阳、乐平、浮梁、德兴、万年、建昌、安义各县县丞三十三缺，奉新、靖安、武宁、永平、万安、龙泉、永新、广平、兴安、余干、乐平、浮梁、德兴、安仁、云都、兴国、会昌、安远、长宁、上高、崇仁、宜黄、乐安、东乡、万年、星子、都昌、建昌、安义、德化、德安、瑞金、石城、崇义、上犹、南康、大庚、彭泽、湖口、瑞昌、铅山、贵溪、弋阳、玉山、泸、广昌、南丰、峡江、新喻、新淦、万载、萍乡各州县教谕五十二缺，南昌府南昌、新建、进贤、庐陵、吉水、泰和、安福、抚州府饶州、鄱阳、赣州府赣州、信丰，武宁州瑞州、高安、新昌、袁州、宜春、分宜、临川、金、建昌府南城、新城、南康府九江、府宁、都临、江府、靖江、吉安府广信府上饶、南安府各训导三十六缺。
    浙江，浙江运司惠会同藩司翁拟裁盐务各缺，以长林场长亭场龙头场仆宄∷娜笔挛窠霞颍均议裁撤归并永嘉杜渎清泉西路四场兼理，已详聂中丞奏咨　。
    福建，闽省议裁之缺为厦门水师提督，兴化粮厅同知，汀州同知及各府州县复设教职及佐贰杂职云。
    湖北，湖北裁缺一事经鄂督张宫保议定只裁粮道，永丰库大使两缺，其余同通佐杂教官一概邀免。汉口清道局已於九月初一日改办警察，而所需经费为数甚巨兹闻有加取房捐之信以资津贴云。
    广东，粤海关奉旨裁撤后上下作弊益甚，现粤督岑制军电请派员接收以免糜费而资整顿已奉旨著东抚张人骏前往接收。
    ◎各国内务汇志
    韩国，韩国因改革各部官制豫设厘正官制署以议政府参政各部大臣兼任议定官复延目贺田加藤延津三顾问官亦兼为议定官云。韩皇下论令文官悉行址⒏鞯匾唤会会员因亦相率从之，嗣政府又饬地方官严禁人民址，故韩京一进会员咸大为激昂具禀政府略谓，乙未改革之际政府尝论令人民址，现宜重下此谕令人民一体址⒏淖埃兹官吏已许址⒍独於人民不许殊不合理云云。该会员又致函日本驻屯军司令部及日本公使馆略谓韩廷办法如下，不公贵国不可默无一言等语，该会又尝遍发址⑼牒与各地之分会会员。
    美国，十月初三日香港电美国总统罗斯福尔仍由美国人民公同选定接任，又共和党佛兰赫根司君已选为纽约总督下议院中之共和党中人从三十四名加至五十名。
    ●第十二期・军事
    ◎论俄舰东来之影响（录十月初四日中外日报）
    波罗的海舰队之东来也日人初未尝有惧色，而中国人乃赫然震惊之，其言曰俄舰东来必将破坏中国之中立，故不得不急为筹备云云。夫为此言者之果何意向，此非吾人所得知，然就俄人一方面而论之，谓其舰队东来非以恫喝日本而实以恫喝中国亦无不可，盖俄如为恫喝日本计，日本非空言所能恫喝者，以波罗的海舰队之老朽程途之迂远，接济之艰难无论其未必至也，即使至焉若旅顺已陷，固无所用之即旅顺不陷而舰队之力能改易东方军事与否尚未可知也。於东方军事未可知而在西方则已力量顿减，有单弱之形矣，若有欧洲之国乘虚而入，将奈之何否则该舰队至东方又为日本所败，而俄国遂至无海军，又将奈之何，以此论之则波罗的海舰队之至远东与日本角逐，似非俄人上策，俄人老谋当不出此，惟有之以恫喝中国，而非与日本交战则庶乎为上策矣。是波罗的海舰队之来其日俄之战已有结局之机，而中国之危已有发端之理乎，考此次日俄之战其战舰全由俄之主战党激成，今因俄兵屡败之故俄主战党遂为天下所集矢，然彼主战党亦非毫无布置，而为此孟浪之举者也，彼其意中亦实有所见於开战之后，俄於远东具有得无失之理焉，因俄若胜日则威无不加，而统一亚洲之势定俄若不胜则弃满洲而取北清，而瓜分中国之愿成，故其成败皆有胜算，然后乃敢坚持己见不稍动摇，任日本之开战而不恤，故俄之於中国胜亦取之败亦取之，特胜则所志甚奢，欲为全吞之计其祸必不见於目前，败则所欲不大仅为分割之谋，其事不能俟诸异日此微有辨耳，今日俄之战方至半途，胜败之机亦非局外所能窥测，而俄人乃忽有恫喝中国之举，是殆不欲与日本久战，而先以恫喝之术为要结新疆蒙古张本也，而其必於此事者盖乘此时胜负未形，中国尚有惧俄之意俄得乘机而运动之，倘为日愈多败形愈著其恫喝为无用矣，此俄舰东来之意所以有恫喝中国之象，而即有与日本议和之象也，虽然此等政策俄用之则为得矣，而不知我政府之所以应之者果何策也，若亟亟以联俄拒日为宗旨，夫俄欲联我必有求於我，俄岂欲有求於我之兵力与财力耶，（按其中或竟有经济问题亦不可知，惟无端倪可见耳。）必利我之地土耳，至於利我之土地则我联俄仍不免於失土地，不联俄亦不过止於失土地，我亦何所取意而联之哉，所得者失土地於俄之外，又加一失土地於日耳，总之为国之道必须自立，而后有孰联孰拒之说，今之为策者降俄降日而已，降人之人固无利害之可计者也。
    ◎两江总督魏奏编改南洋军制酌定办法大概情形摺
    窃臣恭读光绪二十七年七月三十日上谕各省制兵防勇积弊甚深，著将原有各营严行裁汰精选若干营分为常备续备巡警等军，一律操习新式枪炮认真训练等因钦此。上年复简派重臣特设练兵处於京师总汇之区以期将全国兵制务在整齐画一，仰见朝廷整军经武力图自强，是各省编改军制实为今日讲求戎政要图必不可缓，臣自履任江南查考营制饷章，即思参仿日本师团成法从新改定，但调查匪易经理需才，乃豫选镑营员弁逐日附入将备学堂研究战术，又分遣文武将士新赴日本阅操或留东学习用资考镜，并遴派陆师学堂及外洋回国毕生高等学生分带营旗作为试办期年以来，各处风气渐开考求亦渐得条理，亟宜趁此将全省军制一律改编，俾与练兵处办法无甚参差，而与直鄂联为一气。查江南各军於二十七年间虽经前督臣刘坤一奏改为常备续备等军，然仅立名目未更制度，惟自强军十一营系新制新操，自二十七年调赴山东后旋归北洋训练迄未回防，现在南洋所有各军计常备兵十二营二旗六千五百七十二员名，续备兵二十营十七旗一哨一万三千八百五十一员名，武威新军兵六营二旗，三千五百七十二员名，总共二万三千九百九十五员名，臣统筹全局谨拟分立二军，江南为一军江北为一军，其制每军步兵两镇，镇分两协，协分两标，标分三营，营分四哨，哨分三排，排分三棚，另炮兵一协骑工辎重兵各一标，计步兵每棚一十二人，两镇四百三十二棚，凡正兵一万三百六十八人炮骑工辎亦每棚一十二人，而标或三营两营皆系两两分配以备可分可合，有事分拨两镇无事合练一处，大抵仿照北洋办法。而以南北地形不同故骑兵独少，臣现就常备左右两军并续备护军正四旗兵数先在江宁练第一镇，嗣左军奉调赴湘故目前已开练者计步兵一协，炮骑工各一营，现在营房落成操演如法规模，业已粗备一俟左军回防第一镇练兵即可足额，再就武威新军加拨他营，从中挑选在镇江开练第二镇并补足炮骑工辎全额，江南一军应可完全江北一军应就清江练第三镇，徐州练第四镇，炮骑工辎亦分配足额，如江南军此一军兵数除徐防各营略可备用从严汰留外，应全仿北洋章程专募土著，统计一军步骑炮工辎战兵凡一万七千囗百囗十囗名，加入员弁匠役伙夫等，全军凡二万八千零囗囗囗员名岁需饷项一百六十六万八千四百九十八两，以人数饷数参互比较视北洋为数已省，视湖北比例等而增入全军总统开支各款银三万囗千囗余两，是江南比湖北制度完备而饷仍有减无增，就江南现有各防营饷数核算足抵一军之需，其江北一军则须全数另行筹出，拟在扬州加设一铜元局再於各口米厘两淮盐务加厘二者办理得法筹措当亦不难，惟是立法非人不行江南旧设营务处亟应趁此扫除旧制，另启新规拟北洋设参谋执法督操三处，仿湖北设立经理一处，各派专员分司其事以知兵大员总之并选派在外国陆军各学校暨江南陆师将备学堂毕业生以备顾问而资阅历，因人才缺乏故於两镇五协十三标等处参谋官皆未拟设，将来全军编成后似可即以此项学生按其程度浅深分派各处，惟是一军两镇已隐合日本两师团之制，徒以经费支绌故战兵额数仅能比一师团炮骑工辎需费较多，故所定兵额尤少，此为异费起见战时必需将五项一律增加，则一军可得两军之用，惟外国所以能行此法者恃有续备后备等兵以备临时徵调，中国此时甫议编改办理尤难，江南风气尚文中兴以来为湘军百战之地，强弱之间虽自殊异主客之势业已混成，将来常备三年退为续备之时，应体察情形或仍於湘淮或於江北淮徐各地选募补成，择其身家年力合格者由州县立册保送，退伍时仍归原籍，有事按籍而调刻日即可成军庶无从前逃溃乌合之弊，而为临战增添足额之需。以上各办法是否有当谨将拟改南洋营制饷章缮具清册开呈御览，伏请敕下练兵处核议施行谨奏。
    ◎陕甘总督崧奏甘省防营遵照新章编改常备续备巡警等军摺
    窃前奉谕旨著各省将原有各营严行裁汰精选若干营分为常备续备巡警等军，一律操习新式枪炮认真训练以成劲旅等因钦此，奴才查甘肃防练马步原有六十营旗哨起，自光绪二十七年春间奴才到任后即督率营务处布政使何福升任，按察使潘效苏详细筹商切实裁汰挑留马步四十三营旗起内督标亲军步勇一营五旗，马步三旗开花格林炮队各一旗，饬委记名总兵庄浪协副将傅殿魁统带驻札省城东关外校场练习新操，其分拨固原提标河州镇步队各五旗马队各一旗，甘州提标肃州凉州两镇标，步队各一旗马队各一起宋夏西宁两镇标步队各三旗马队各一旗，关外安西协副将马队一起，此外青海大臣马队一起，河州回民马队四起，共四十三营旗，责成各提镇副将分统扼要团札训练，已於二十七年十一月奏明在案，数年以来由奴才随时督率整顿积弊遽清成效颇著，兹拟将督标中旗马步各一旗裁撤亲军步勇一营作为中营，共计督标马步九营旗均请改作常备各提镇，所统除青海马队及河州回民马队外，其余二十七旗起均请改作续备军，又前拨归奴才统辖之甘军正中步队一旗简练马队两旗，即改设巡警马队三旗操练之，余责以防护东西大道饷装兼可为游击之师，查运道东自入甘首站泾州起，西至肃州嘉峪关止计三十二站，向派督标中旗步队护送来往奔驰，本不如马队迅速且分站路长不敷周转，每旗应各添募马勇以资分布，即将所裁之督标中旗马步各一旗饷项腾出作为添募马勇饷项，暨常备新操津贴匀拨支放核实造销，经此次编改之后奴才仍督饬各分统旗官勤加训练俾成劲旅，以期仰副朝廷廑念边防振兴武备之至意，除巡警旗制饷章另案咨部外伏乞饬部立案施行，谨奏奉朱批该衙门知道钦此。
    ◎直隶总督袁奏练兵处兵部奏定营制饷章内督练各事遵旨办理片
    再练兵处兵部会奏新定营制饷章一摺奉旨依议钦此，原奏督练制章内开各省新军练及一协以上者，应设督练公所一处选员分任兵备参谋教练暨考校变革各事等因咨抄到直当即钦遵办理。查直隶统辖新旧各军规制不一，前经臣厘定章程创设军政司一所遴委谙练兵学人员分任职司综理全省营务，於光绪二十八年五月奏明在案，两年以来随时考校军制渐次整齐，惟增军渐多事务益繁尤应详细考查以期精进，兹准练兵处咨开前因应再体查情形详拟改订其大纲仍区分兵备参谋教练三处，各股各所分投经理，兵备处总办以道员言敦源充委，参谋处总办以道员段芝贵充委，教练处总办以游击何宗莲充委，即将军政司改为督练处以符新章，详细章程容拟定分咨练兵处兵部查核，谨先将直隶改设督练处缘由附片具陈，仰恳敕下练兵处兵部立案施行，谨奏奉朱批练兵处兵部知道钦此。
    ◎直隶总督袁奏驻防各旗兵分拨常备军片
    再直隶驻防各旗兵生齿日繁多无所事，壮丁置诸闲散未免可惜，经臣咨商驻防各旗自二十八年以后陆续按格挑选分拨常备军各营补额编伍，计保定旗兵一百四十八名，沧州旗兵六十五名，密云旗兵一百六十名，山海关旗兵二百名，热河旗兵一百名均令一体训练，惟热河旗兵经都统臣奏明咨送北洋配隶练军习操，年满回旗不列常额余照常备军定章军律一例办理，谨奏奉朱批该衙门知道钦此。
    ◎河南巡抚陈奏防军炮队改作步队兼顾操防片
    再河南省向设豫正左右两军分札大河南北各有前锋炮队一营，臣以其久驻外县技艺日疏几同有名无实，拟令开拨来省就近训练，为将来归并常备军张本，惟近值路工并举交涉日繁，票匪出没靡常宵小时虞窃发一切保护弹压，该左右军仅有马步合营各一营步队六营驻札大河南北扼要处所尚觉不敷分布，若抽调炮队两营余兵更形单薄，复经督同司道再三商榷常备军炮队固宜亟练地方防务尤须通筹，近日北洋防军查系用洋枪步队拟先就该炮营饷力改作左右军步队，前营两营就近募齐认真挑选填札原防地段仍隶左右分统节制，训练运动更为灵活，且步队人数较之炮队人数加增，并可多拨数处巡防尤为完密，约计以炮改步每年节省饷项银四千余两，饬支应局另款划存储为常备军开练炮队之用，其原领炮位马匹已阅数年，应即分别有用无用照章厘剔缴回以昭核实，一面由臣督饬司道勿论如何为难妥筹的款查照常备军章程增募炮队一营，克期教练似此操防兼顾庶於营制地方均有裨益，除檄饬遵照容俟成军后另案具奏，并分咨外臣为整顿防营起见是否有当，谨附片陈明伏乞敕部立案施行，谨奏奉朱批该部知道钦此。
    ◎江苏巡抚恩奏添造苏松各属小飞划船增设官弁兵丁片
    再查苏松各属东通海口西连太湖，北滨大江港汊纷歧水面寥阔，是以私枭游勇出没靡常，原设水师实在不敷分布，必须及时添募方可有裨地方，惟水师舢板艄楼高而吃水深，每遇河窄桥低不能行驶应再添造小飞划船三十四号，共设官弁勇丁二百四十三员名，即交奏统浙西盐捕等营正任，湖南永州镇总兵孙金彪节制调遣笥沽碇薪水，统计每月共需饷银一千九十八两八钱，由苏藩库暨苏省牙厘局米捐项下各半筹拨，从光绪三十年四月初一日起支其饷银，并应造船只等项由奴才设法筹备笥贡ú吭煜，据苏州布政使效曾会同苏省善后局司道核议具详请奏前来，奴才覆核无异与督臣往返函商意见亦复相同，谨合词附片具陈，谨奏奉朱批知道了钦此。
    ◎各省军事纪要
    河南，豫省祥符县因办清亩薄店治台两村乡民不服聚众滋事，奸民李元庆乘机煽诱遂与官军相抗，并将茶冈一带电杆毁坏，嗣经省宪饬拿首要解散胁从李始穷蹙自尽人心以安。
    江苏，泰州盐枭滋事将盐运分司衙门冲毁十二圩地方奸徒因之造言煽乱，亦有聚众毁闹总栈之谣，督办仪徵淮盐总栈蒯观察檄调新胜水师统带徐参戎速派水师来圩驻守。
    江西，赣州府龙南县境与广东连平州接壤，近有三点会股匪窜入劫财掳人南赣防营不敷调遣，因即禀经营务处遣派常备中军驰往防剿。袁州府拿获匪首彭云山供认洪江会即哥老会别名散卖票布，以及去刂抢新喻县狮子口续备军装并欲夺高安县城不讳，现已电饬就地正法。
    浙江，浙省於光绪二十年间办理倭防案内就各标营续经挑练各军，除已遣撤不计外尚存定标练军等六营，及海标练军等四旗，马战守兵共三千六百三十三名，照章每日加给津贴银三千二百两，嗣奉户部饬将六营四旗裁撤归伍停止津贴，而各镇各道又皆请免裁撤，旋议定遵照部行将倭防续挑练军各营旗一律裁撤归伍津贴一项截至甲辰年十月十五日为止概行停给。金华内地最易窝匿匪类，近有匪徒溷迹散放票布为曾充团董之张绅恭所知，立即会同分防遨吐蚀兵团突然围捕，已将散布之匪四名悉数擒获，就其身畔搜出伪印信并枪械及票布多张，均有九龙大元帅等字样当即护解郡城。处属松阳县境谣言双龙会匪党冀图起事，遂昌县境龙游庙下地方亦聚有双龙会匪党与之相应，郡尊刘太守接叶李两大令急报，旋即面商镇军拨派练军一哨选派干弁连夜督军前往防御，并分饬该两县会绅募勇保护教堂，惟镇标及练军本属无多复派拨四棚分往缙云松阳驻札，又分拨一哨往松阳遂昌等县防堵，又因郡城兵力单薄岱怂娲皆有恐别县纷纷请拨不敷调遣，遂即禀请巡道咨商温州总镇速派练兵两哨星夜来处以资备御。浙皖毗连之境近有匪徒散放票布推举安徽广德人王锡球为总领头目，以九千岁称之近更溷迹湖属之长兴县境为张笙阶大令侦知，会同营汛乘夜围捕当即擒获护解至郡，即经提讯供认不讳，并有天命所钟等语，共党类三千余人其随带簿据票布均有伪印信，由皖之宁国广德而达泗安入安吉余杭孝丰一带，到处派有党徒图谋不轨，已钉镣收禁复饬兵役并移会邻封查拿副头及票匪余党咨行皖省一体协缉。
    湖北，鄂中大吏前派委员赴河南襄阳麻城等处招募精壮勇丁十五营，计三千七百五十人业已招齐装运至省遍营操练。常备军第二镇步兵左协三旗已於十月初一日成军。鄂督张制军访悉鄂湘等处有党人意图作乱，札饬缉捕委员获到萧贵生游德胜二名，并搜出令旗印信华兴票布札文等件讠凡据供称，此项华兴票名曰革命同仇会，共五百余人系日本留学生所倡，已办有枪械药弹等军按拟分五路起事，总会设在日本等语，因督饬各属严密防缉又电致驻日华使妥为访察防范。
    湖南，某县有黄某者纠合同志拟起革命军乘势割据与粤匪联为一气，近已捕获四人正法。
    四川，川督锡制军电告练兵处云：甘肃会匪回教徒均有蠢动之兆，故拟增募新军八营藉资弹压，现正出示招募。
    广东，南海县属匪巢林立尤以江浦地方为最，该县姚大令禀请规复行营驻札重兵查办，经奉督宪札饬营务处督同营县覆核妥议，兹由傅大令会商绅耆查勘旧址，业已酌议章程禀奉督宪批准择期开办，肇属广宁会匪窜扰已经莫镇戎统领喜字等营前往，次第将上泽江碛石氵闲一带三合会匪首陈余周围拿，余匪四散地方粗安。
    贵州，刘方伯春霖一军已抵贵州均系新募，而黔抚电奏谓黔中固无此饷亦不易约束，仍请令派员管带回滇再行遣散，近已奉旨准行。
    蒙古，奈曼王旗东土默特旗等蒙古各部忽有马贼数百人出没其间联为一气，或称系俄国所募或称系日本所募，四处滋扰向土民勒购牛马，有不应者即掠夺之，蒙古人惊惶殊甚热河松都统近已派兵往剿。
    ◎广西军事纪要
    柳州，马平所属之六都穿山地方近有来宾县猪洞山匪首周二等股窜入抢掠，右江道派绥靖军及武匡军各一哨前往剿捕各勇，至山匪已远去各军尾追其后，伏匪齐起四面围困官军失利伤毙多名，各勇弃械而逃，匪党自罗城散后仍回四十八峒恃险负固王观察芝祥所统之军，十月初二日在永福地方协同六寨兵勇与匪接仗竟为匪人所败，勇丁伤毙者二百余名。
    庆远，自罗城收复后匪窜融县，主客各军跟踪追剿以致庆属兵单窜，匪乘隙纠合游土各匪并黔边游匪猛扑河池州，该州兵练单弱遂於九月初十日失守，营勇及团勇等伤亡颇众，庆远府城戒严当道飞檄王统帅芝祥署右江道龙统领济光速派大军前往攻剿，又值革镇杨发贵所募定试全军已选募成营，并饬督率出征各军遂於十九日与匪大战获胜，二十日各匪窜散官军遂克复河池州城。
    思恩，巨匪藤正义与黄四结党六七百人聚匿上林县属之三里墟附近，经绥远军营连夜往剿匪党抵死相拒，战至两昼夜毙匪三百余获枪数十杆，藤黄两匪亦受重伤擒后即毙。十月初八日驻札思恩府之棠字营路经迁江交界地方与匪相遇互战半日，勇势不敌被匪枪毙勇丁五六十名，失枪数十杆，嗣有铭字营及衡军驰至相助再战数时亦均败走。
    南宁，府属归德土州地方土匪农致祥马二黄秀等股党联合游匪首郑老鸦一股由定罗司境窜至该州坡造各处分札，约共千人列队而行，九月初六日土州官黄牧同族两人在武缘都阳交界岜列地方被匪掳去，初七早马二股党三百余人窜至布马村与团练开战，相持半日匪势凶悍各乡闻警齐出围捕，枪毙匪党数名该匪退入那宣岭背直窜武缘而去，是役团丁阵亡两人，受伤三人郑老鸦一股仍聚坡造附近不时滋扰。
    太平，府属宁明州灵鸾墟团练九月下旬某日会同驻防该处下石之荣字副中营左哨探得游匪首刘四一股率党二百余人在那渠村后山土地庙聚集，是晚团练与荣军围剿匪党拒敌相持数时，至天明始将匪党击退擒斩匪目两人余匪越山而窜。
    浔州府属贵县地方有土匪由柳郡来宾窜入勾结该处会匪千余人势颇凶涌，又武宣县境亦有由马句象三处窜来匪股肆向各处乡村胁人拜会，股党不下二千余人经地方官电禀大宪九月中旬已调遣棠字成字各营分驻防堵。
    ◎日俄战事纪要
    ◎旅顺陆战
    钵卷山战，钵卷山为二龙山东南高地，旅顺俄军筑垒其上以抗日军八月二十二日日本攻围军中央纵队之左翼，向二龙山炮台开掘对壕俄军患其迫压屡逆袭之以挠败其工事，然日军步工各兵殊勇敢辄击退之，俄军每弃尸而遁至二十五日夜，日工兵队突为俄军所乘猝不及备该处遂为所夺，当时日军亟图恢复继恐众寡不敌姑忍以待战机，而俄军犹向日军攻击，日军惟坚守阵地不为却至九月初一日俄军浸懈，日军乘机决定逆袭部署诸队於午后三点钟三面围攻，俄军不虞其来防备益驰日军急向壕中突进，俄军狼狈奔逃惟步哨兵及监视兵略与抵抗，终为日军驱走，是役日军不费一弹得入俄军散兵壕，并夺还前日所失之地，俄势因之大挫越数日日军对壕成正夺取二龙山及钵卷山之机，爰派定中央纵队之左翼队往取钵卷山，右翼队则夺取二龙山腰之散兵壕，克期初八日午后四点钟大举攻击，届日黎明各军齐进更以左翼队野沟队之第二大队（队长少佐诸形多贺雄）为之援附，以工兵大队之大村中队炮及机关炮各若干尊，以为突击队既抵阵地静待攻战，午后三点钟三十分日军炮火齐集於钵卷山堡垒声震远近，至四点钟十五分俄军机关炮为之破坏，於是纵队长下令突击，选派兵工兵各十名并遣爆发队各挟爆药突跃至俄垒北端纷纷投入，俄垒墙壁登时破裂，日军第七十中队（队长中尉山谷直吉）之福田小队（队长少尉福田五八郎）第八中队（队长大尉山口钅圭四郎　）之中村小队（队长特务曹长中村牛七）即由破口突入，是时俄军炮火已甚薄弱，故入者无甚死伤，然既至掩盖之下俄军犹竭力抵抗，以爆药及大石等还掷阻其突进，日军更以工兵二十九名及步兵二十名由鹤田少尉指挥从事破坏俄垒，并以煤油注其掩盖纵火，焚烧未几俄军地雷忽发兼之，两军互掷炸药声震地至是战场一变而为火场，混战之际杉谷山口两中队各出一小队援助突击日军势益盛，二龙山侧高地及支那围壁之俄军见势不敌急发小铳弹凡如雨，日军因受损害然绝不稍屈奋力攻击，俄兵十死八九遂将钵卷山一角占领，二龙山腰之散兵壕亦为右翼队乘势夺取，所得之地较诸预定之地为广殊出日军望外，是役俄军兵力共约二部一部向二龙山方面退却，一部均为日军击毙，遗尸於途者约三四十具，日军所得战利品计大口径野战炮一，机关炮二，鱼形水雷及水雷发射管各一，并各种爆药炮弹等无算，是夜风雨大作俄军乘机还袭势甚猛烈，然卒无效而退，自是日俄两军分据山上下，日军占钵卷山北端一角，而俄军则据山顶以抗日军，且时相逆袭挠其前进工事於是日军中央纵队遂议绩攻以扫除之，九月十八日午后二钟四十分左翼队一部以重炮掩护拔队前进，因欲防避第一线不测之险，故暂令残留之守备兵退后，四点三十分野沟队诸方大队亦已准备突击，第四中队则携机关等炮数尊共向盘龙山西炮台之北斜面掩护阵地，并向二龙山东侧及支那围郭俄军阵地猛烈攻击，而攻击该处后面俄步兵阵地之突击队亦藉是掩护前进，越二十分守备钵卷山之突击队亦已编配成军，（系以第七十中队之二小队及工兵一分队编成）随於五点十五分向俄军散兵壕及其中央突入，是时二龙山东侧俄军炮火极猛，日军突击队相距甚近，故颇有死伤然前仆后继愈益前进，守备兵大部队亦随后至突入俄阵，俄军始不能支向支那围郭方面退却，而其阵地濠内狭而且曲，彼此不便铳击日军投之以石终将俄军击退，是役俄军分左右两翼，有狙击步兵第十四联队之一部，日军胜之钵卷山全部遂尽遍日军之手。
    双子山战，日军自第二次总攻击旅顺之后，左纵队方面之战大率掩护，其工事防御俄军之侵客与之互交炮火，而已不意八月二十六日忽有一奇袭双子山之举，按双子山在盐厂鲜生角之间临近海滨山势崎岖山炮运动殊为不易，日军左翼西山地区队常以此山未得为虑，至八月中旬俄军果於该处设濠置炮向大孤山前右面及龙头山川柳等处日军通运之路时加攻击，故日军不得不急攻取之左纵队长即令西山地区队攻略此山该队奉命乃於队中招募志愿奇袭之兵，各中队中除病者外皆愿应选遂由队长选定野口大尉为攻击队长，小笠原少尉越智少尉以下百二十名属之大谷中尉为破坏队长，下士以下四十二名及工兵下士以下七名属之，更以下士以下十二名编为牵制部队均於二十五日午后一点三十分整列地区队，本部行拜军旗之礼毕队长乃勉励诸将士曰我队自剑山攻敌以来无战不胜，皆诸子努力之效，今当此奇袭重任仍望各奋精神视死为荣达此目的，临阵除传达命令外他无多言云云。野口大尉为全队代表设誓回答七点钟奇袭队由守备线前进，八点三十分第若干队之二中队亦派细川军曹山井伍长以下二十八名前往盐厂西方高地侦探敌情，十点钟攻击队由双子山前面进破坏队牵制队由海岸进方破坏队长抵盐厂时即与俄军下士兵相遇，日军然枪轰击将其击退然盐厂南方高地之俄军盛向日军攻击，故日军少有死伤，当攻击队之前进也，正值俄军探海灯下越智少尉足为流弹所贯伤势殊重，而少尉无痛苦状首先前行至第一峰前二三百迈当之处，又为俄军所击略有死伤，因改向西部盐厂之东端直冒敌弹队坡而上时有俄兵约一小队见其突至异常恐惧，日军乘机跃入接战之下即将该地占据，一面分兵进击俄兵方至半途越智少尉手腕又为俄弹所中受伤尚轻，仍前猛进不意第三弹又至适中少尉背部始倒，日军突击之下遂将散兵濠夺取，是役捕虏俄兵一名俄军死伤约一百四五十名，时十一点四十分也，十二点钟破坏队行抵俄军炮台南方，但见断崖峭立有如斧削，日军既先攀登至是破坏队较易得手，遂以一部派向炮台北侧而主队则逼入俄军咽喉之地，俄军以机关炮及小铳等三面拒击，日军攻击队亦猛烈攻击以相牵制，破坏队所率工兵更以炸药投掷俄顷之间，即夺取俄军炮台奇袭队既已奏效即令小笠原少尉率同下士以下三十名以当守备之任，余归本营翌日五点钟三十分果有俄兵约二百名来袭，少尉督率部下防战甚力遂击退之无何该处侧背高地复有俄兵百数十名突出攻击，而既退俄兵又复回攻三面夹击，日军颇危殆加之白银山老蛎嘴两处炮台所发之炮亦多命中，故日军守备兵惨死几半，然小笠原仍指挥自若勉兵士以奋战杀敌，兵士益奋虽与俄军相距甚近战不少怯俄，而一弹飞至洞贯少尉胸部口血横溢，然犹以后事托於原田军曹从容绝命，原田指挥残兵防战又遭俄军击伤，六点三十分即以种种危迫飞报地区队长，队长给之弹药勉其死守，一面以海军炮援护攻击，而小甭山上之炮亦向盐厂俄军猛击，原田负伤后即由大西上等兵指挥残兵十二三名力与俄军抗战，惟弹药将罄而途中接济又为俄军所截，幸有一兵以少许弹药得达始击退俄兵逾时老蛎嘴诸处炮台各以利炮环攻，日军仍固守不却，至九钟三十分乃遣兵士移小笠原之尸匿於民屋收其伤者而还。
    ◎俄国防务汇志
    九月初二日沟帮子函俄兵近於距十里河二十里之荒山堡建筑炮台。十二日锦州电俄军现在奉天以北紧要隘口节节增筑炮台，为将来退守之计。十四日海参威信俄人现於该埠赶筑炮台百二十座，并埋设地雷无数。又辽阳函铁岭南蒲河地方为行军扼要之区，近有俄兵千余人昼夜经营深沟固垒。又函俄将维里的哥近在奉天东南两面督率工兵赶筑炮垒濠堑。十五日辽阳函距奉天南三里处有山俄军於山顶建设坚垒七十余座，并於附近开凿堑濠，其在铁岭炮垒工程已经竣工，现正修筑堑濠鹿砦狼ǖ戎罘烙工事。又沟帮子函俄军於奉天西南铁道沿线埋设地电火炮甚多。十七日辽阳函铁岭俄兵近於距东门外一里处开凿堑壕，并於西南各处增建炮台。十月初一日东京电浑河左岸之俄人新增援兵共五师团，号称三十万有炮一千二百门，近在右岸办理防御工事。又奉天函俄军顷於八面城建造炮台，又驻吉林某处之俄兵共步骑炮三千人，现已开往开原兴修防御工事，又新民屯北方五十里之树林子现有新到俄兵约一千名携炮数尊经营防御工事。又函俄军近於哈尔滨车站西南九十里之双城堡一带筑建堑壕数百中树尖锐长钉外围木栅布设铁网每半里派兵驻守。又北京函俄军近在沈阳城外十余里处坚筑炮台日夜布置。又锦州函俄人现於铁岭迤南十二里之毛山修筑炮垒十四处，炮垒前面则掘濠列棚，并设铁网西南马蜂沟亦设炮穿濠准备防御。东京电旅顺俄人今以老铁山为最后之防御地，近正经营其工事。奉天函浑河俄人旧设浮桥数座已尽行拆毁，只留一座当入省之冲桥北驾巨炮六门以御日人北渡。又函俄人东自抚顺西至长山子沿河驾设浮桥两端坚筑炮台绕穿濠堑外列木栅罩以铁网。锦州电浑河铺俄兵业已筑就半永久防垒两座，并於附近掘就濠沟迥异常式。
    转运类志，九月二十四日烟台函俄国新来之第八军团先锋小部队已抵铁岭，后发部队亦将继至，前在铁岭之俄步兵三大队并骑兵队若干现已开向耿字堡。二十二日香港电俄国波罗的海舰队中战舰奥赖盘亚，雪苏完利甘，那槐林三艘及巡洋舰捺气麻夫，奥鲁喇，苏维忒勒那，兑米脱荡斯科，庚姆芝加，竭姆邱，爱尔墨池七艘，并鱼雷船七艘运煤船五艘现已抵非洲北方摩洛哥之天基亚，余舰仍驻泊维哥海口。二十三日又电波罗的海舰队灭鱼雷艇五艘已离开基亚，余则尚留该处装载煤斤粮食。二十六日柏林电俄国第四军围现已起程前往东亚。二十八日又电波罗的海舰队将聚集於天基牙，然后分两路东往一绕南非洲之好望角，一由苏彝士河将来两处均约在马达加斯加岛（在南非洲东南）附近海面会合。又锦州电俄都自闻沙河败报即广徵各军由西比利亚铁路载运东来络绎不绝，且运来巨炮及各种军用品甚多。二十九日香港电波罗的海舰队今由天基亚开赴大西洋内战斗舰五艘，巡洋舰五艘，运送舰两艘，派充军医船之巡洋舰一艘。十月初一日伦敦电俄国黑海义勇巡洋舰槐罗斯娄现满载煤水已过薄斯弗勒斯海峡，（在君士坦丁为行出黑海之要道）期与波罗的海舰队会合。又电俄国巡洋舰苏维忒勒那现仍驻泊於阿耳及尔海口，至假道苏彝士河之波罗的海舰队已驶经阿耳及尔向东开赴矣，初二日伦敦电俄舰除华罗尼舰外尚有义勇舰队三艘亦已经过薄斯福勒斯海峡。初三日柏林电俄政府已向苏彝士运河公司订定特别妥章以使波罗的海舰队得以安过该河。初四日又电俄皇在罗维茨地方亲送兵士二万名携炮八十四尊前往战地。初五日伦敦电俄提督福尔开生所统之战斗舰西少未列克，奈瓦林巡洋舰伊苏姆辣，阿尔梅斯及义勇舰之载煤船数艘业已行抵苏打湾，（在地中海当希腊东南之革来德岛）初七日柏林电波罗的海舰队之战斗舰已行抵塞内冈比亚之得哈加。（在非洲之四）
    ◎俄国波罗的海舰队东来实数表
    舰名
    
    
    
    载重
    
    
    下水年分
      速力
    奥斯赖盘亚
    
    一二六七四
    
    一八九八
      十八海里
    亚历山大第三
      一四五一六
    
    一九○一
      十八海里
    薄罗提诺
    
      一三六○○
    
    一九○一
      十八海里
    奥黎尔
    
    
    一三六○○
    
    一九○二
      十八海里
    坎内士苏槐罗敷
    一三五一六
    
    一九○二
      十八海里
    斯来槐
    
    
    二三五一六
    
    一九○三
      十八海里
    亚历山大第二
      九九二七
    
      一八八七
      十六半海里
    尼古拉第一
    
    九六七二
    
      一八八八
      十五十之八海里
    那槐林
    
    
    一○二○六
    
    一八九一
      十七海里
    雪苏完利甘
    
    一○四○○
    
    一八九四
      十六海里
    以上战舰十艘载重共十二万零六百二十七吨，此外复有两舰一名恩叠黎丕罗滑纽衣，一名泼完尔第一每艘载重一万六千六百三十吨现尚未造竣。
    奥鲁喇
    
    
    六六三○
      一九○○
      二十海里
    奥黎格
    
    
    六六七五
      一九○三
      二十三海里
    捺气麻夫（装甲）  八五二四
      一八八五
      十六十之七海里
    喷牙阿查槐（装甲）  六六七六
    一八八八
      十八十之八海里
    喇叠麻捺克（装甲）  六○六一
    一八八二
      十五十之二海里
    兑米脱荡斯科（装甲）  五八八二  一八八三
      十六半海里
    壳内洛夫
    
      五八○○
      一八八七
      十七半海里
    爱尔墨池
    
      三八二五
      一九○二
      十九海里
    竭姆邱
    
    
    三○八○
      一九○二
      二十四海里
    依士门特
    
      三○八○
      一九○三
      二十四海里
    苏维忒勒那
    
    三八二八
      一八九六
      二十海里
    以上巡洋舰十一艘载重共六万零六十一吨。
    海瀛
    
    
      七一三
    
    一八八七
      二十一海里
    滑华大
    
    
    四○○
    
    一八九二
      二十二海里
    完柴内克
    
      四○○
    
    一八九四
      二十二海里
    阿蒲力克
    
      五三五
    
    一八九六
      二十一十之二海里
    以上炮舰四艘载重共二千零四十八吨，此外更有驱逐灭鱼舰十八艘鱼雷艇十二艘。
    ●第十二期・战事杂记
    九月十二日柏林电日本已购阿根廷国之装甲巡洋舰加里波尔的与丕阿里顿，又巡洋舰俄赫金司与哀司谋拉尔达，后又向那威国购买两船，一白格一曼叠纳。又英船盘痕提哥及南京两艘亦为日本所购。又东京电侨居哥伦比亚之日人应充预备兵者，日政府已一律召之回国。俄皇下令以若鲁巴金为东方陆军总司令官，亚列喀塞克夫仍为远东总督。又汉城电日本驻韩军司令官在咸镜道施行军政，其重要章程如下，一内外人所有已得之权利以无妨碍於日军军事为限当一律保护之。一在军政地域内如有人开矿伐木作一切需用多人之事业，必须先受日军司令官认可。一凡未受大本营或陆军大臣及军司令官许可之内外国人均不准出入或淹留通商口岸以外之军政地区域内，一在军政地区域内凡会议及新闻杂志广告等苟有妨害治安者，则概行解散或停止禁止。一不论官有民有物品凡可供军用者概不准使用移动及搬出区域以外以便调查。一若有时因行保安之事须命人民退去区域以外，不论何人均须照行。一凡铁道电线道路桥梁及其他一切之军事交通机关，其保护安全之责任地方人民概有其责。一凡军事行动所必需之道路桥梁概须由地方官修缮。十月初一日东京函日皇近简西大将为满洲预备军司令官，将往青泥洼转赴前敌。初三日东京电日本在韩屯驻军之指挥部发有规则五条，凡有船舶由元山港开往北韩及乌苏里地方皆应遵守，若有船舶欲从元山港开往俄军占领地方与乌苏里者，须由日本允许如船舶无军事关系者不在此例。初十日香港电俄国远东总督阿力喀塞克夫回国已为俄皇接见。
    ◎中国中立汇志
    锦州函俄人入新民府采买粮石曾太守拒之，如前并出示晓谕清查各栈店积米确数，倘有私卖定予重惩。外务部因驻京日使报告云奉天附近俄兵往往在战场澳装华服，窃恐无从分别致使无辜华人误受祸害，宜设法禁止云云。故电命驻俄胡星使对回俄之驻华公使抗议。在沪俄舰水师提督及中军官等各员因患病欲回本国，经俄领事照会袁观察当即将情电禀外务部，并与日总领商办日领事奉其外务大臣电谕，言此事与中国政府声明处置俄船员之意不符断难照准云云。袁观察因即照复俄领事并催其抄送前议战事未毕不准一人回国之切结，旋准俄领事商准船艇两管带官出具切结签押，由俄领事加印送道略言奥斯科巡洋舰及格罗苏福意灭鱼雷艇员弁兵丁水手及本管带等，在战事未毕以前如未奉有中国政府允准明文决不离开上海云云。东海关道何观察奉外务部电著将俄舰勒斯起及纳船主一员弁一员兵四十二名送至上海安置，即派陈令兆琛同乘德轮阜利於九月二十八日抵沪，袁观察得信后即行文俄领事请其会同海关妥为接收，即在港内停泊之满洲各舰为之安顿，并照前舰成案令具切结，非经地方官允准不得一人回国，一面照会日领事查照，惟该轮至淞时船主逃匿经海关查悉函致袁观察照会俄领事查追，并向日领事声明旋接日领事照复有贵国难辞疏忽之咎，尚希加意防范勿任再有逃逸等语，袁观察即传陈令面询据称该船主未经到沪即在吴淞下舟，言先赴领事署无力阻留有阜利洋人为证等语。袁观察即据以照复日领事。烟台信开平矿务局永平船在山东东北海角被日本巡洋舰扣留搜索船中各物。奉天增将军於九月廿四日派部下高等兵官一名往沙河堡侦探两军举动，旋即被日本之哨兵查出立即处以军律。九月二十八日北京电俄历十月十五日俄皇电谕苦鲁巴金将军云，中国力守中立我军於奉天陵寝所在不宜加以损害，宜即将队伍移驻他处云。美国因海参威港捕获审检所判美国船美蚋美耶号一案颇有不公，遂照会俄国政府剖辨并云，无论贵国如何理论敝国断难承认也。十月初十日烟台电有俄国灭鱼雷艇拉司拖波内冒大雪由旅顺逃至烟台，该处海容兵舰统领限令於二十四点钟内出口，否则拆卸军装，俄艇即於午后七点钟自行爆沈。
    ◎各国中立汇志
    九月初十日华盛顿电美政府现已派兵一百五十名前往摩来岛，保护俄舰利那起卸军火。十二日德国红十字会得俄国红十字会函请其相助德国拟设医院於耳库司地方，西伯里阿商务辐辏之埠并设铁路火车为拯救伤兵之用，该会拟以待俄之意一体施於日军。十四日东京电俄兵身著华服以为侦探之事实违海牙会议条例，现驻俄美使已受日本政府所托代向俄廷责问。伦敦电意大利人因俄国红十字会之所请遂派员前往满洲。十五日又电圣彼得堡军事裁判所现已饬海参威裁判所将前次所捕之英国商船阿伦登速行释放。十七日香港电十三日夜半俄国波罗的海舰队行至北海途遇英国厚尔（英地名）渔船百五十艘，疑为日鱼雷艇开炮击之，沈二艘死二人伤二十九人，其余两艘受重伤数艘未知下落，俄舰知已肇祸飞驶而逸不拯一人，英人闻之大愤迫请政府责俄谢罪，并须赔偿所失英皇一面安慰各渔户一面饬外务部照会俄政府，请其速办否则将以干戈相见，於是俄政府婉言谢罪并请将此事交与海牙会和平公断，又命该舰队之在维哥者暂行扣留，犯事武员不许前往远东，且允审判之后处以相当刑罚，所失渔船悉数赔偿，旋两国各派一员法美亦各派一员，再由四国公举一员同莅法京会议近尚未结。二十一日柏灵电丹麦国查俄人违其中立，故凡丹国港口皆未以粮食接济俄舰。又电波罗的海舰队攻击德国鱼船一艘，今已向俄政府索偿。二十五日东京电日政府已举中立所应守之法，照会法丹两国并以之垂戒西班牙。十月初四日又电日本政府於法西两国供给波罗的海舰队石炭一事，辄与抗议现已接该两国答覆皆不认有此事。初五日北京电驻美梁星使电告外务部声称美国政府绝不居间干预日俄战事。初八日伦敦电得土京君士但丁报告，现土耳其政府已允俄黑海中义勇舰队七艘驶出达旦纳耳海峡。
    ◎各国军事纪要
    俄国，十月初六日伦敦电当俄国调集各兵时，波兰维脱别斯克地方忽肇乱端，其中预备兵数千名亦与乱事越三日始平。又计由富地方犹太人非常蠢动乱氛不靖弹压颇形棘手云。
    法国，法国现定章程在安南东京招练土兵。法属安南总督命将喀鲁比港之要塞速行建筑，以为在东京海岸之军舰避难所，并以为根据地。
    荷兰，九月十一日柏林电在南非洲厄治之荷人突被土人袭击，荷兵擒其酋长巴都巴都。
    德国，九月十四日柏林电德属南非洲叛酋亨特列克维蒲衣夺据诺堪司车站，并劫其驻非办事大臣盘斯陶夫为质。二十六日又电德属南非洲吼离罗司乱党逃往英属拔苦纳地方为英人勒交军械，其在非洲者全被德兵攻克。
    英国，九月十三日伦敦路透电英国陆军兵制近已颁发，此后步兵入行伍者以九年为限，入豫备队者以三年为限，十八日伦敦露透电英国寄居英属科伦比亚之预备兵近已奉调回国。
    美国，十月初八日伦敦电美国已将其海军人员增至六万四千四百四十五名。
    巴西，十月初十日伦敦电巴西里约热内卢地方，（在美洲南方）因变政之故陆军与武备学生串合作乱警察陆军与战舰之兵会同围攻，乱事方止然有一大将受伤一副将被杀，乱首之被擒者亦有数名余均逃去。
    ●第十二期・外交
    ◎论禁阻兵舰入湖（录十月初一日新闻报）
    自德国有兵舰驶入鄱阳湖操炮之请，当道照约力骏始改演炮为游弋之举，他国兵舰继之英舰闻之亦欲驶入，一人作俑列国效尤，盖长江乃英德目前争权之地，英人视长江为其势力圈内之物，有独享之欲念无分惠之均心，其不许他人问鼎也久矣。近德人国力日雄急起直追，思伸权力於扬子江流域中与英相抗，而英不又不让德，德亦不下英，连鸡并栖莫敢先动，要知两雄一穴终不相容，异日决裂之猛烈难保不蹈日俄於东三省之，鄱阳湖又长江中心点内一部之奥区也，地属赣省为由江入赣必经之要津，欲得赣省实权必先从鄱阳湖入手，此德人阳以演炮耸人使中国惧而迁就允其游弋，则已有机可乘如愿以偿譬伏炸弹於地中触机待发终有爆裂之时，他国知赣省实权尚未为外人所得，亦缘此大生羡心，羡心不已乃思染指，见德人之驶入鄱阳湖内眈眈逐逐大有垂涎实权之意，亦复不肯稍让，冀得分润纷纷派舰驶入，外循德人游弋之名阴为他日要求之地，英人惊心动魄遂亦迅派师船前往游弋，藉壮声威且以示保护平权均势之局，当经湖口炮台统带登船，告以奉饬拦阻　不必前往，该师船电致驻华钦使由钦使查照天津条约五十二款，内载英国师船别无他意，或因捕盗驶入中国，无论何口买取食物甜水修理船只地方官妥为照料等语，照会核办外务部又因前任魏午帅咨请先与辩明此条约文字议，照约拦阻外务部接英使照会当即查照条约声明字义，骏覆略请天津条约五十二款明言驶入中国无论何口，自系指由外海初入中国之口而言，（此言扼要）师船即由外海进至长江，业经驶入中国口内於该约款所允已无义，鄱阳湖在中国腹地即非通商口岸，亦非初入中国地方之口，（此二语尤为扼要）与约载各节情事不同未便援引，相应函复贵大臣转饬师船勿再驶入鄱阳湖内为要。外务部现已将骏覆英使函稿飞咨长江各口查照办理，免致临时毫无依据，未始非近今外交之一助也。记者参观天津旧约之文外部骏函之稿，各国师船实不能驶入鄱阳湖内游弋，各国师船统带非不知兵舰驶入湖内为违约也，而必欲冒不韪之名达其目的者，要挟中国之疆吏也。各国钦使亦非不知兵舰驶入湖内为违约也，而徇各师船统带之请，行文请为核办者要挟中国之政府也，疆吏惧而不能执约与争，则始而以虚声尝试者，继且展其实力矣。政府不能照约力骏，则始而以通融办理者，继且视为成案矣，我退让力之所至即彼侵占力之所到，直至退无可退让无可让，国权丧失自主不能即幸而不为波兰印度而恹恹不振，亦且如土耳其之名存实亡而已，中国自办理交涉以来处处失算事事甘让，外交诸臣非具天然媚骨别种柔肠一副厚颜者，必不能保一己之名位而得列强之欢心，无论不能争者不敢争执，即当争者亦多箝口结舌噤不一言，遂使国权日堕无事不为外人所干预，种种违约之要求乃不施之他国而独强加之我者，嗣后恐有日不暇给之势，此次外务部照约坚驳咨行各口查照拦阻，吾悲自主之权虽失而未尝尽失，虽然一端示怯百感纷来，外部诸公事无巨细惟力争国权不为他人所夺，则中国庸或有复振之一日也。
    ◎江西派办政事处详江西巡抚夏英美德各国兵舰违约驶入鄱阳湖游弋演炮，请申明约章意义咨陈外务部照　岣鞴公使照约办理文并批。
    洋务所案呈窃照前奉宪台批本处呈报督宪批示处详饶九道禀英美兵舰违约驶入鄱阳湖请申明约章意义咨陈外务部照会各国钦使禁阻一案，奉批南洋大臣既以饶九道辩论各节未为允协，当饬即由处酌量妥协声叙另详核办等因，奉此伏查鄱阳湖居九江上游为入江门户本属内地从前并无兵轮往来游弋，自光绪二十七年六七月间有美国兵轮三艘，一名皮克一名米有一名乐舍利雅，及日本兵轮阿达格，英国兵轮抵勒先后至鄱阳湖游弋，经前洋务局会同饶九瑞道详请升任护抚宪柯咨请南洋商宪批饬上海道照会驻沪各国领事转饬禁阻，嗣於光绪二十九年五六月间又有德美等国兵轮驶抵省蛹巴鄱阳湖游弋，经升护宪柯札饬饶九道照会各国领事，并请外务部商阻当时德国驻沪博总领事函复饶九道已允，务致本国水师提督分饬知照，惟英国驻清海领事以英约第五十二条，无论何口一语谓并无禁阻明文藉词强辩，又经饶九道按约驳复迨本年三月间英国兵舰名国意德欲赴鄱阳湖演炮，经饶九道执约劝阻反复辩论不允，电奉宪台饬令商准驻浔英领事作函派令翻译持约追至姑塘上数十里，彼已设靶试炮出函婉商始得阻止，又美国兵舰名威力路博入湖游弋，并至省油２匆嘞染执约商照不允当蒙宪台电准外务部函致两驻使，嗣后勿再驶入内港并经本处详定章程嗣后遇有兵轮驶入鄱阳湖责成湖口炮台及龙骧兵轮升旗通同随时劝阻，乃五月间德国兵轮审卫司即佛微赐发特难德即法特兰德二艘定期知会，欲赴洞庭鄱阳两湖游弋演炮，经江汉江海九江三关先后电移照会禁阻，并据饶九道禀奉宪批饬本处电请上海道按约照会领事转致该轮管带切勿驶入，以江汉关称此事已转禀本国驻京大臣随意办结，由关详报湖广督宪咨明外务部查照妥商，江海关道亦函准驻沪德总领事克纳贝函复以既经汉口领事官禀报驻京大臣，则本总领事不能插身事内，请迳咨商南洋商宪饬详宪台汇案核办各等因转移到处，正在核办间迭据各属禀报德兵轮法特兰德已於六月二十八日驶抵省河，及赴鄱阳都昌星子等处游弋，并赴屏风山地方演炮，七月初二初八十二十五十七等日连次出入鄱阳及南康等处游弋，其先经过九江关道执约再三阻止，该轮停泊之日电请该国统领核示，厥后竟不允从行经湖口炮台一再升旗通问亦置不答，又有德轮名火牙子於五月二十四日驶入鄱湖，行经南康等处游弋似此悖约强行既未便听其自然，致令渐入堂奥又未便强行拦阻轻启衅端，再四思维惟有援据条约速请咨达外务部辩明方足以昭折服奉批，前因本司职道等复查英约第五十二款所载，一英国水师船别无他意，或因捕盗驶入中国无论何口一切买取食物甜水修理船只，地方官妥为照料船内水师各官与本国官员平行相等语细译约文，无论何口句下即贯以买取食物甜水一语，而该约第五十二款及连款叙及中华海面每有盗贼，似明在海捕盗缺乏食物甜水或有损坏艰於行驶亟须修理不得不驶近各口购办一切，所谓各口者固指沿海口岸而言，其购办食物甜水等事亦为济急起见，与第二十款遭风准其收口照料意义相同，诚如督宪批示约文所载意议甚明，今江西鄱阳湖系属内地故无盗贼，须捕省城又非通商口岸，即不能任意驶行，况一再驶赴演炮内地民居栉比商船络绎，且濒湖各属民多强悍兵轮所至居民设有惊疑致滋事端谁任其咎，本司职道等管见所及拟请宪台会同南洋商宪将各国兵轮历次悖约入湖拦阻不从情形，及英约第五十二款意义详切申明咨请外务部照会驻京各国钦使转饬各兵轮管带，嗣后勿再驶入内港以符条约而敦睦谊。并请咨明湖广督部堂一体查照是否允协，合将酌核缘由具文详请宪台俯赐查核示遵，再此案本处请俟上海道将光绪二十八年原详内，嗣后各国兵轮如无公事幸勿前往游弋意义与各领事辩论明晰，并非允准驶入内地湖河得复到司再行详办，及德兵轮兼旬之间出入鄱湖数次，且赴屏风山演炮使稍酿事端关系非轻，而辩明二十八年原详与正案无甚出入，是以照请咨陈以杜后患，是否有当伏乞宪裁又德兵轮法特兰德与火牙子二艘已据各属具报出湖合并声明。
    夏中丞批，希候据详会同南洋大臣将各国兵轮历次悖约入湖拦阻不从情形，及英约第五十二款意义详切申明咨请外务部照会驻京各国大臣，转饬各兵轮管带勿再驶入内港以符条约而敦睦谊，咨明湖广督部堂一体查照，仍移饶九道知照此复。
    ◎江海关道袁移复江西派办政事处与英美德领事辩论兵舰入湖演炮文
    准贵处移洋务所案呈光绪三十年八月十六日奉署抚夏札开，光绪三十年八月初九日承准钦差大臣办理通商事务两江督部堂魏咨开据江西派办政事处呈称南新二县禀报德兵轮发特难德驶抵省游淳萸巴靖飨刭鞅ǎ已饬查禀复等情到本大臣，据此查各国兵舰不能驶入内地港河，迭经驳阻在案，此次德兵轮发特难德违约驶抵省雍我缘胤焦俨⒉凰媸辟鞅ǎ殊属玩忽应请贵部院饬令查明禀复，并通饬嗣后遇有各国兵轮驶入内港，务须随时电禀以凭核办，兹据前情相应咨请查照转饬遵办施行等因到本署院承准，此查各国兵轮驶入内港地前据呈报当经批饬行处各该县先后禀复，均经批俟沪道与各领事辩论明晰照会，至日再行由处详候核办在案，承准前因合就行处即便查照转饬一体遵照办理，仍移饶九道知照并一面由处移催沪道迅将各国兵轮违约驶入内港速与各领事力为辩论，一俟辩论明晰照会至日即行详候核办笊藻囱樱切切此札等因，奉此查此案前经饬据各该县具禀复并禀奉抚宪批示到处，均经移行嗣因德兵轮迭次驶入鄱阳湖，发特难德更於七月兼旬之间出入鄱阳湖数次，且云屏风山演炮诚恐稍滋事端关系非轻，而二十八年原详与正案无甚出入，业经本处遵照督宪前批将兵轮历次游弋鄱阳湖演炮拦阻不从情形，并申明英约第五十二款意义详请抚宪会同督宪咨达外务部核办在案，今奉前因除移行外移请查照希即迅与各领事辩论明晰，克日见复等因。查各国兵轮驶入内地演炮游弋前於本年四月间英兵舰图意，拟赴鄱阳湖演炮美兵舰威力路博赴浔游历，曾奉前南洋大臣电饬商阻，由道照准英领事允俟该国水师提督到沪转致美总领事函复已转致公使酌办，当经由电禀复至六月间又有德国兵船发特难德及物微赐拟往洞庭鄱阳湖游弋沈炮，由德总领事先期知照禀奉两湖两江督宪，电饬商阻经按约驳拒旋接德总领事函洞庭鄱阳湖本国别国兵舰常往游弋，领事不能函阻，今照华官先期照会之办法反有不允，以后德轮游弋不便知照等语。又经驳复去后旋接该领事函复以此事已经汉口领事禀报驻京大臣本总领事不能插身事内，张宫保魏制台欲如何办理，请迳咨商外务部可也函复到道，当经申报两湖两江督宪鉴核在案，兹准前因合亟备文移复。
    ◎外务部驳复驻华英使不准师船入湖函
    接准函称据本国驻九江领事电称六月二十九日本国师船驶入鄱阳湖之际，当有驻札湖口炮台统带登船以奉饬阻拦，应请不必前往云云。查本国师船此次入湖并非演炮，当时亦经告炮台统带请为核办等情，本大臣查本国师船别无他意，例准驶入中国不论何口约有明文，请咨该省将天津条约第五十二款遵行等因，本部查天津条约第五十二款内载英国师船别无他意，或因捕盗驶入中国，无论何口一切买取食物甜水修理船只地方官妥为照料等语，该约款明言驶入中国无论何口自系指由外海初入中国之口而言，师船即由外海进至长江，业经驶入中国口内於该约款所允已无义，鄱阳湖在中国腹地即非通商口岸，亦非初入中国地方之口，与约载各节情事不同未便援引，相应函复贵大臣转饬师船勿再驶入鄱阳湖内为要。
    ◎庐山租地合约
    为推广租地订立合约事案，查江西九江府德化县属庐山基地，前经英教士李德立承租长冲山地一块於光绪二十二年辗转租与牯牛岭公司分别出租盖屋避暑，其余毗连原租长冲地方之草地坡下冲猴子岭大林寺冲四处，现由牯牛岭公司推广永远承租，议定次序年限区数价值开列条款於后，一先租草地坡下冲两区，查草地坡在长冲旧界之东北牯牛岭之下，该地共划七十九号，南界山坡直长一千四百十英尺，又向西偏北直长四百九十英尺，又自东南斜西北横阔四百英尺，又自东向西直长一千英尺西界向南横阔四百英尺，即与长冲旧界毗连又向南三百英尺与山坡禁地种树，毗连共钉界石二十一块，其下冲在长冲旧租界之西南，该地共划五十三号，北界一千英尺上起山腰下至西边路口均与长冲旧界毗连，东界一千六百英尺，北起山腰南至分水岭山腰止，南界一千三百五十英尺，自东分水岭山腰起至西溪边止，西界一千七百英尺均至溪边为界，共钉石十三块。又西南隅溪边磨崖凿界一块一猴子岭一大林寺，此两处议限至光绪三十五年清租，至时再行丈量号数。一以上四处按可造屋之地丈量每号长二百五十英尺，宽一百念五英尺，租界道路号内自除如有大石深沟陡山不能用之地，虽在租界内亦应照除不丈公司议定，现先租草地坡下冲两区，按号交价其余两处按照议定次序承租，其未经交价之猴子岭大林寺冲如逾光绪三十五年之外任凭中国地方官或另租他我或自立租界招租两无异言，每号租价英光二百元，每号岁租英光三元，议明岁租於立约先付五十号随同草地坡下冲两区全数租价，一并交清余俟公司租出若干号即付若干号岁租。一猴子岭大林寺冲两区租价议定承租时，由公司按照该处若干号数照数付交，由官给发印照为凭，如未交清租价未经执有承租印照公司不得将该地转租造屋，其公司交价承租该地仍照前款统不得逾光绪三十五年之限。一山地岁租公司按租出号，数於华历十二月初一日将一年应付之数送交领事官，由领事官备文转送九江道查收以备公用，公司不得多租少报，如有隐瞒查出请领事官议罚。一女儿城泉源由地方官禁止糟蹋龌龊以免碍人汲饮，该女儿城地方人不得修造房屋耕种田亩，地方官亦不得将女儿城大小校场租与中外国人。一长冲大林寺冲等处为山界发源之所，山下田亩赖此灌溉公司不得截留水道致碍农田。一女儿城大小校场即高冲均为庐山名胜，一概划出界外作为永远官山，嗣后不得在该处凿石，西人亦不得在该处承租栽树搭盖凉亭。一草地坡租界南面从女儿城城门口直下旧租界第三十三号止，该处系通星子山路，所有紧靠山路之峭立山坡与草地坡租界上下斜宽三四百英尺不等，该山有小树十株即留作护木以固山麓，永禁民人樵采西人亦不得在该处租界外侵占尺土。一西人造屋砌墙如欲於承租界外采石须先报明租地局，如局未设之前即报地方官查勘或官地或民地察看，能否采取议价购买并须声明除攻石之外其地与西人无涉。一租界以外附近各处皆属官山，民人前往樵采耕种公司不得藉口阻拦，又九江府城至庐山租界桥路均属中国官地，道旁田地亦属民业除桥已由官集款兴修工竣外，自莲花洞至租界道路业经公司修筑，而莲花洞以下至九江府城未经修筑道路以后，或公司或中国修筑仍为永远官地，均不得加宽占及民基，亦不得禁阻行人抽取路捐以昭公允。一女儿城及草地坡均系通行星子县姑塘山路又下冲西南系通行黄龙寺，又大林寺冲西南路口通行德化沙河以上各处无论中外均不得禁止行人。一查大林寺冲有庙基三处均应围在租界外以留名区胜迹，每处约留基地一号所留方尺任凭日后中国官绅兴造公所寺庙，又西南尾口所有古墓亦应圈出界外任便该墓后人登山祭扫，西人不得毁损阻拦。一租界以外附近山地日后中国官绅租地造屋均由租地局或地方官经管，公司不得过问，中国街市民房务须设法清洁以免秽气有碍卫生。一此次勘定界限之后即从此截止，公司不得再议扩充亦不得稍有占越。
    ◎中外交涉汇志
    中德，九月二十八日北京电德国向外务部要求将江苏镇江之莲花池租借该国作为屯煤之所。
    中比，比利时驻札香港总领事现派出副领事吉君前赴云南驻札办理比国交涉事宜。
    中葡，近日葡萄牙商约在京师开议，闻葡人要求内有二款，一华人旅澳门者日形众多，澳地粮食因之不绌须由中国每年输澳五十万石以资接济。二澳门铁路须再延长吕盛两大臣或许其输运二三十万石，惟须有海关护照才能准行，购米之地方专指广东一省，遇有荒歉中国地方官仍有禁运之权，至铁路一层已力拒之。
    中美，前驻西班牙排雪鲁那之美国领事求列亚斯雷，现由美政府举为驻中国广东领事。
    ◎各国交涉汇志
    日韩，韩皇近遣权重健氏携诏前往满洲及旅顺慰问日军，并赐金若干以为犒赏。又韩国黄海道遂安金矿之采掘权前曾宣告英使，谓有应允外人之时当先诺英国之要求，故英使日以保留此权为念，现该金矿之采掘权已由政府特许於日人田中常次郎，韩京之日本领事亦已承认后为英使所闻颇有遗失权利之感，恐又起一交涉矣。
    日澳，近闻澳大利亚豁除日人进口之例。
    日法，俄国在营口所造之监督署较他国领事馆为尤壮丽，俄人临去即由法领事居住代为保护，近闻日本军政官与仓少佐向法领事索取此署，法领事不允辩驳数四几至失和后两人皆行文北京听候二国公使核办。
    英俄，九月初九日伦敦电英国向俄国所要求公道之事，现已允许此案责任须归何国担承，此问题必由各国所选派之查办委员定夺，俄皇近已允照查办员所定之议办理。
    英法，九月二十七日巴黎电法议院开议英法之约地銮科尔君力主此议。十月初六日伦敦电法议院现仍续议英法盟约事，外部达尔堪斯赞助甚力谓此约影响能使世界平和，以后英国获有特别利益，无论如何法国皆度外置之，英国亦可任法国随在享受利益不加诘问。
    英奥，香港报云比次英奥两皇会於末尔勃特系商议立约之事，其约与前次义法德西班牙诸国所订者无异，草稿业已拟定，当俟相见时决定一切。
    英葡，英葡所订公断条约已於十月初十日在英国温则行宫画押。
    法暹，法国驻波达培司领事佛路否尔已派为驻盘谷之公使。
    比德，刚果民主国现在坦轧痕伊加湖西岸筑造炮台，配以大炮以备德人来攻，所有寄居该国之德人俱被比人驱逐出境，近者德比两国交涉因以日繁。
    ●第十二期・教育
    ◎论中国当以遍兴蒙学女学为先务（录八月十七日大公报）
    蒙学重於大中小学，女学尤重於蒙学，岳来子曰吾中国而苟望兴学之有成，其勿遽求诸大中小学也，其必自遍兴蒙学与女学始，曷言之民之生蠢蠢冥冥者皆是也，舍生知之圣不能无待於学，学者何学之为言效也，学而知之即效而行之也，然而先入者为主，则蒙学其最要矣，传曰蒙以养正。又曰少成若天性。又曰惟上智与下愚不移，呜呼三代以降何下愚者之多也，岂天之降才尔殊哉，无亦教之者之未操其要也，昔者圣人盖尝虑之矣，弟子职也内则也学记也，亦可谓语长心郑重者矣，使世风而长此不变，唐虞三代之盛至今存可也，而无如其不能也，此周官家塾党庠之制之所以废，历代策论时赋帖括之所由起也，然自秦汉以迄今日越千有余年矣，其间科目之得失士习之纯浇所影响於政治风俗者，虽累万言不能毕也，是故黄巢下第而唐亡，张元下第而宋弱，牛金星下第而明社以屋，当其法之初立也，固自幸天下英雄皆庶几入我彀中也，然而祸败之来卒出於所料之外，且出於所防之中善夫马贵与之言曰，古之帝王未尝以天下自私也，秦废封建而始以天下奉一人矣，秦坏井田而始以田产捐百姓矣，悲夫悲夫秦未三世而亡也，后之人君创业垂统，盖莫不踵秦故智而袭秦私法者亦何其大愚不灵也，运会循环无往不复，晦盲否塞之极而天心仁爱乃不得不假手於泰西诸文明国，以摧陷而廓清之，孔子曰礼失而求诸野，又曰天子失官学在四夷，呜呼今日之局盖天将以复斯世於上古之隆期，太平之极轨也，有国者可以奋矣，吾姑不具论吾请先论蒙学。
    今夫三家之村十室之邑，其躬为蒙师者则固前之尹唔占哔，操八股而哦八韵者也，皇皇糊口兀兀穷年，洲有六而勿知也，星有八而勿识也，其於国也若越人之视秦人肥瘠无关，安知痛痒而大局更茫然隔九万里矣，呜呼人才不择地而生，召一乡童蒙於此，而谓其中无一远到器者，此薄待斯民之谭非吾之所敢出也，乃坐令彼辈锢其机而靳其成，是何异蠃政之焚书坑儒乎，以吾国灵秀之钟其湮没澌灭於村学究之手者，盖不可以恒河沙数计，此宁非败坏人才之一大端，而上之人固熟视而无睹也，此所谓目能千里与而不能自见其睫者也。
    抑吾之为此言非故以快意也，曩吾见某塾童子师固方述春秋尊周攘夷为美谈，而以今日用夷变夏为深耻，且慷慨太息於八股八韵之废，犹冀幸万一可仍旧贯者，若而人者真孔子所谓吾末如之何者之流亚也，吾安得聚天下蒙师於一室，而与之祓濯其旧染之污哉，虽然执吾说以绳彼辈，彼辈不任受也何也，上之人实未尝一筹及之也，吾国自庚子大创而后始立兴学之基楚，造端宏大苟有经纬天地才，明当务为急之图作百年树人之计，吾知其不遽立大学中学也，而必以遍立蒙学小学为嚆矢，乃今者蒙学小学未尽立，而大学中学遍国中不以阶升不以级进，学生半由招考而来，柔经刚史概未问津，於是有补习汉文之例，呜呼吾国举一事大率务为观美耳，倒行逆施本末乖迕，锦玉其外而败絮其中不恤也，且论者动曰风气大开矣，以吾平民察之十数省岫，诸已互市之埠耳，僻陋之郡邑荒远之村落其晦盲否塞犹昔也，而且诩诩然自负曰兴学也，育才也开民智也。呜呼痛哉吾何忍言，呜呼痛哉吾何忍不言。
    若夫女学之不兴其影响於人才之消长者，较蒙学为尤烈矣。凡人自襁褓以至垂髫，保抱携持饮食晏息，无贵贱贫富之分靡不有恃於母也，是故有贤女而后有贤母，有贤母而后有贤子，古之魁儒后彦受赐於母教者，载籍极博不可殚述，然亦其幸而获贤母以为师资耳，不然则亦无闻焉矣，何也孟子大贤也，割机徙邻犹屡烦慈母之审虑，等而下之又奚论乎，呜呼母教之关系如是其重也，乃吾观於今而箕帚诟语艹德色犹小焉者也，姑息之勃也，夫妻之反目也妯娌之纷争也，里党姻娅之不睦也，为之子者习见其母种种黑暗蠢顽之举动，有久而俱化已耳，悲夫悲夫吾见近世士大夫家有甚难言之隐者，盖十而八九也，抱朴子曰入芝兰之室久而不闻其香，入鲍鱼之肆久而不闻其臭，贾谊曰与善人居不能使之勿善也，与不善人居不能使之善也，夫一入一居且然矣，而矧在天伦之间以养以长者耶，是故蒙学之不兴贼人之子有形也，女学之不兴戕人之性无形也，有形则稍有识者类能辨之，无形则举天下阴驱潜率於无声无臭之中，而莫复有觉之者矣，民俗之败世运之衰，其不以此也欤，吾於是而益叹古先哲王胎教之法之无微弗至也。
    闻者曰是皆然矣，子之兴之将如何，曰急则治标者乃粉饰目前者藉口塞责之辞，而非所论於兴学之端也，兴学之端不厌其迂缓而繁重也，何也其赴功甚迟而其程效则甚博也，欲速则不达矣，今宜宜明谕各直省督抚严饬所属州县，无论城市乡镇有子女者每百家设一高等蒙学兼设一女学，高等之蒙学男女自六岁至十二岁不入学堂者罪其父母，（不及岁者不准入过十二岁者亦不准入）按户编上中下三等岁缴学费若干，（中国初立学堂不令学生缴笔墨纸籍等费，意可谓厚然五洲万国实无此办法也。）其中西教员由各省学务处慎选派充，厚其薪资而严其考铮届七年毕业之时男女一律升入中学，而小学即可不设矣，如虑经费难筹则统计二十一行省每年民间建醮演剧出会等费何止百万，得贤牧令因势利导挹彼注兹，细民当无不乐从者，如虑风气未开如近日南省镑地因兴学而激民变，累有所闻吾谓此亦地方官措置之不善有以致之耳，苟得贤督抚以兴学为考成，年终课其殿最而黜陟之，州县虽未必皆贤然重赏之下必有勇夫疾风之前，岂无劲草即横目蚩蚩半属不识不知之俦，然断无不愿子女有成之理，山阴汤寿潜之论钱粮曰吾未闻汤文正为抚陆清献为令，而以抗欠罪民也，夫钱粮者征之民而归之公者也，而犹若此然则取民间无益之费开民间多数之学，顺人情之大顺孰艰孰易，必有能辨之者，呜呼是所望於为民父母有转移风化之责者矣。
    夫诚使二者而皆无不行也，则举国无不学之稚女亦举国无不学之幼童，十年以往母教盛而家有画荻之风，蒙养端而人有从绳之习，人才之兴不蔡可决矣，譬彼树木根既固而群干必有参天之时亦越江河源既丰，而众流皆有归海之候，呜呼泰山之云不崇朝而雨天下者，所蕴蓄宏也，是故蒙学不遍兴不足以为育才之本，女学不遍兴尤不足以为强国之基，二者不可一缺也，世有识时务之俊杰乎，其终不河汉斯言也已。
    ◎广西巡抚柯奏改设广西高等学堂办理情形摺
    窃臣准总理学务大臣咨送奏定学堂章程自应遵照办理，伏查广西省城省城原设大学堂仍沿书院旧习，臣上年秋间抵任即会商学政臣汪诒书遴委奏留广西候补沈赞清为监督，遵照新章改为高等学堂悉心规画，事经半载幸底於成已於本年七月十一日开学，惟堂有旧延教习五人中文算学各二英文一既无学级之编制亦无分科之教授，则教习宜添聘也，又原设监督一员提调监院各一员杂务二员，循名责实义皆无当，则职员宜增设也，堂中教室分正备两斋，居处食息皆在其中，至有领取班火自行炊爨者凌杂无序，委靡成风则校舍宜添建也，有此三事辄生数难迩来世界交通日新月异，教育新学尚少通才广西开化最迟，又避处边境或惮远而思裹足，或来游而有〈辶段〉心，是曰聘教习之难学堂之良否全视办理之精神不独讲授为然，即执事人员皆须与学生有密合之关切，而后可以鼓舞而兴起化民成俗，由此其选是曰用职员之难，学堂旧式既不合建筑之法欲辟新地乃类於道谋略改陈规，又困於财力桂林工艺极拙购料尤难，用物必示以新机取材复资於异地，是曰建筑之难若夫学生无年岁之格，则等级难齐士子趋利禄之途，则志趣莫定当新旧交非之际值科举递减之时，凡此数端在所不免，此开办之大略情形也，开学以后拟第一年招补习中学本科学生一百名，修业四年使习浅易之普通学科，为将来授实业之基楚，此时各属兴学需员甚殷於本科外附设师范速成科四十名，修业一年卒业后权充蒙小镑学教员，惟省垣中小学堂尚未举办，各属亦办不及半此次招考本科生程度不一，姑从宽取若孤悬一高等学堂则逐年增添之学生无所取裁，因附设高等小学科五十名修业四年，由是进升中学不至茫无途径，其有不求进取不守规条者随时剔退任缺罄目办，第二年师范速成科辍不复招所缺之额补高等小学生五十名，以为速成师范生实地练习，并应添本科新生一百名，另在学堂附近设初级农学堂，使贫民子弟以半日来学借示偏宫房为制造肥料，所以对河老鸦洲官地为农学试验场，应用农器派员赴日调查购置，其高等实业学堂视以后财力如何能否建设，届时酌定各科教习除英文算学照旧延订外，余则於广东前派日本速成师范生暂行选聘，另设监学官一员又聘日本农科大学卒业之中国学生一名，专教种植培养之方，此招选学生访聘教习监学之大概办法也。综计学堂之宜添造者宜改造者校具之宜购置者均宜陆续备齐，惟体操格化器具甫经筹办共动用历年节存经费银一万九千余两，不敷之款由派办政事处挪垫，此经营校舍校具之大概办法也。原定大学堂章程每年额支经费银一万六千余两，本年四月改为高等学堂复增筹一千七百余两，通盘筹画每年尚不敷银六千余两，复经臣如数提拨作为常年津贴，至附设初级农学堂撙节算计大约开办及常年经费需万余金，以两年为度分派各属教授农业无论如何为难，应即陆续办理广西素号贫瘠之区又值盗贼纵横之日，论者以为习武宜先兴学从缓抑知盗贼之多由於庶民之失业实由於教化之不行，欲遏乱萌端在兴学况列强峙立务以开民智为先觇人国之兴替者动比较其国力之厚薄，故近世教育渐趋於实业主义，广西土旷民贫甚於他省，而山水之佳胜冠於环球，开化之时期当在农业发达以后，此臣所以长虑却顾深冀实业之有成也，谨奏奉朱批学务大臣知道钦此。
    ◎练兵处新定陆军学堂办法二十条
    一筹办陆军学堂以广储武备人材举国画一为准则，凡学堂等级课程次第学生额数学期年分均须预为筹定循序办理方足以收实效，兹酌采列邦学制分为四等，曰陆军小学堂，教以普通课及军事初级学，并养成其忠爱武勇机敏驯扰之性质，以植军人之根本。曰陆军中学堂，教以高级普通课及紧要军事学，并作成其立志节守纪律勤服习之实际，以扩军人之知能。曰陆军兵官学堂教以实行兵学分讲堂校场野外教授演习为造就初级武官之所。曰陆军大学堂，教以高等兵学统汇各科淹通融贯具指挥调度之能，为造就参谋及要职武官之所，以上四等为正课学堂，应次第设立综以七年四个月至十年毕业，惟正课学堂层累递进取效较迟，应别设速成陆军学堂及速成师范学堂以备目前各军武官各堂教习之选，俟各正课学堂办有成效速成学堂即行停办。二各省现有学堂法非不善，惟各省财力不齐学生额数不一，章程功课亦复不同，程度即殊功效斯异，应统筹全局画一办理，使各省如一省镑堂如一堂收效方易，现在需才孔急拟从速造就小学堂三年毕业，挑入中学堂中学堂二年毕业分入步马炮工辎重各队，历服正兵弁目诸务期以四个月名曰陆军入伍生，再挑入兵官学堂一年六个月毕业，仍入原队半年名曰学习官练习官弁职司，期满后由该管官出具考语回堂覆试，具有武官资格者补各军队官排长等职，其在营二年以上核其最优者拔入大学堂，二年毕业备充参谋等官，（学习官补职及入大学堂规则容随时查看情形另案奏定）三此次开办学堂务在不使间断，学生逐班递进每年必考选一次，第一班毕业第二班继之，其中学堂兵官学堂大学堂皆由是递推，则人才辈出庶无穷尽。四陆军小学堂为武备之根本，京师行省并各驻防均当设立，已设立者就原有之学堂改办，未设立者迅速筹款创办，各省驻防有不能筹办者即附入本省小学堂与汉学生一律考选看待，至各省考取学生格式及功课名目毕业时应臻之程度，均由练兵处兵部发给规则。五查各国陆军学生皆按全国军队应需武官若干以为定数，中国常备兵额约需三十六镇（按新定军制每镇官长四百二十二员）始足分布，陆军学生每年毕业额数亦暂按三十六镇官长十分之一之数以为定衡，京师及各大省学生定额三百名，小省学生定额二百一十名，各驻防学生定额九十名，全国小学堂约额定学生六千名，每年选入二千名均分三年陆续考选，每省每年计选一班由三十人至一百人，又以三十人至四十人为一排，同一讲堂计三年之后按九成折计，每年全国约得小学堂毕业生一千八百名，升入中学堂五年之后递入各队，继入兵官学堂按九成折计七年之后每年约得毕业生一千五百余名。六京师小学堂专收考京旗顺天各高等小学堂毕业学生，及满汉官员子弟有相当体格学力者各省小学堂专考收各属高等小学堂学生及良家子弟有相当体格学力者各驻防小学堂，专考收各驻防官兵子弟，另在京师设立蒙古小学堂一所，专考收蒙古子弟肄业俟学堂造就人多，再於蒙古青海西藏各部落扼要分设。七由练兵处兵部会同在直隶陕西湖北江苏分设，由第一至第四陆军中学堂四所，第一中学堂收京师直隶山东山西河南安徽及东三省，并察哈尔驻防各小学堂毕业生。第二中学堂收陕西甘肃四川新疆各小学堂毕业生，第三中学堂收湖北湖南云南贵州广西，并荆州驻防各小学堂毕业生。第四中学堂收江苏江西浙江福建广东暨驻防各小学堂毕业生，又在京师设立陆军兵官学堂陆军大学堂一所，兵官学堂收四中学堂毕业入伍生，大学堂收各队任事二年以上材具优良志学纯粹之队官长，开办之初暂准收期满学习官，如各省本有中学堂仍准照旧设立，但须由练兵处兵部会同委员考查程度是否与中学堂功课相符再酌核办理。八拟先在近畿开办速成陆军学堂，暂以八百名为定额，就各省之武备学生除本省留用外，年在二十岁以上二十八岁以下体质强壮有志兵学负武官期望者咨送练兵处兵部按格考选，如远路省分咨送不能及额，即由附近京畿各省招足其毕业以二年为期，毕业后分入京畿附近军队充学习官六个月，由该管协标统营官出具切实考语，再由本堂考试优者发还各省以队官排长备补，次者予限学习如将来筹饷渐多足以大张武备，而陆军兵官学堂人才尚未造就有成，仍可将此项学堂人员酌量扩充。九各省现在之武备学生除各省委用及送入速成陆军学堂外，其余学生在二十岁以内者收为陆军小学堂学生额有不敷按格选足。十学生入堂后食用各项均由学堂发给，另给津贴银两每年递增，各堂亦有等差中学堂则优於小学堂，后官学堂则优於中学堂，大学堂则优於兵官学堂以次递进，既以赡其身家亦即藉以鼓励至速成学堂所给津贴银则酌乎中学堂兵官学堂之间。十一由练兵处兵部先在直隶武备学堂内挑选优等学生一百名，改为陆军速成师范生从速加习师范课程以为教授陆军小学堂之用，一年以后即可任使届时赴日本学生亦期满回国，即以此两项学生备充教习，如各省陆军小学堂教习不敷听其随时调用。十二学生班次最忌参差，各省学生均须按定期限切实考选，不堪造就者尤须随时剔退，以免虚糜巨款毕业后不堪任使。十三各省应於省垣设立讲武堂一处，为现带兵者研究武学之所，内分上级下级两等，讲堂上级自营官以上至统将，下级自营佐以下至官长，全省带队各官均须分班轮流到堂讲习武备各学，此为带兵官实验之地，其课程参照直隶湖北将弁学堂办法一切闲散武员均不得入。十四营带以上多系久在行伍阅历自深，惟於新法新理未能洞达上级讲堂日所讲习皆兵事之大纲备指挥操纵之用，外场操演但须稔知其利弊所在无庸入操亲习下级讲堂则内堂外场均宜演习。
    十五各省讲武堂应由各省将军督抚督率办理，奏委大员总其事优予事权以资约束，其教习均用学堂出身熟谙武备之员亦可另聘外国教习一员以资各员研习讲实。十六各省在营将弁除有军务时不能遽行离差外，其平时各处营官将弁均须讲学，每一年为一轮，一年中分为三期，每一期计四月，除歇伏度岁及往返程期实在讲堂学习必满三月至三期届满一营官弁轮转，已周次年为第二轮仍入讲武堂，如前学习其原有之差不必开去，如统将离差由裨将或营官兼理，如营官离差则督队官兼理，其余以此类推。十七各省应於全省队伍中择其操练最精者调步队一二营，马炮工程队各一二哨久住省垣，专备讲武堂各将弁考求操法演习调度之用。十八讲武堂所授课目及所习操法统由练兵处兵部发给规则，并派员随时抽查。十九各营头目亦须粗知学术，应由各省镑军在营队内考选聪[A13C]识字兵丁聚集一处，作为学兵营专派教员授以浅近兵学，暨训练新兵各法专备拔升头目之选，其头目优异资深者递升司务长。二十俟新练军队办有头绪，由练兵处兵部择地分设步马炮队专门学堂各一所，立订期限抽调各军队官以下之员入堂研究新学新理及实在用法，期满回营转教本队，使全国军队进境程度均归一律。
    ◎各省教育汇志
    京师，商部颁发实业学堂新章，所有课程暨寄宿各条均遵奏定章程，惟学生不准购阅新书及逆语报章，并不得代报馆主笔或采访等情均系向例所无。毓坤女学校创设早有成议，现蒙皇太后特派裕朗西京卿之二女公子赴沪采办书籍以便开办。又国子监南学现亦改设学堂讲求新学，其课程计分公法舆地算数日文体操等五科。
    直隶，王小讲坷山於保定设立字母学堂十处，并蒙直督袁宫保颁发军营一律通行，将来大河南北皆能扩充，即可用此体字编成一切俗话之书报，於开通风气最为有益。
    山东，东省斑等学堂原设外籍继因物议沸腾，特设客籍学堂以备各省履蛔拥苋胙АＹ鹬菔Ψ洞习所系由崇正书院改设，学额四十名现已开馆讲习。
    河南，高等中小学堂均已创设，惟武备学堂尚未开办，近陈中丞定计添设委吴小峰观察总办其事。
    江苏，前苏抚端午帅据浙江举人俞君钅荣禀请饬宦苏浙官捐资创办两浙旅学，以便浙宦子弟就近入学，午帅大加称赏特札浙籍朱廉访之榛沈观察玉麒陈观察，兆璜朱观察，宜振迅即纠集同志创设公学以广造就。镇江副都统奇统制筹画经费咨请江宁将军设立八旗中学堂一所近已开办。上海徐家汇向有教会附设女学现为利便，教外人计特於院内另设启明女学专授学理不谈宗教，其汉文一切课程均由震旦学院马湘伯观察主持。
    浙江，省城近已设立学务处，嘉兴府学堂近已添设医学一科。
    福建，省城学务处以教育基於蒙养，因札饬首府县先就省城分区建设小学堂以为各属表率。
    湖北，省城工艺学堂已由鄂督张宫保委程太守颁万办理，现又筹得巨款特在鲇鱼套地方购地建厂，并延东京工科大学卒业生花君鸿泰为教习。湖北省城学堂日见兴盛，其官立者为文高等学堂，（习高等文科）武高等学堂，（士官下士之教育参授）文普通学堂，（习普通中学注重文学）武普通学堂，（仿日本成城学校）省师范学堂，（习速成科）道师范学堂，（习速成科），府师范学堂，（习速成科）将弁学堂，（仿日本士官学校办理）方言学堂，（习英俄德法日五国方言）农务学堂，（现习豫科普通学）工艺学堂，（教中等工艺）商业学堂，（教中等商业）勤成学堂，（教年长不能入深沉者）医学堂，（现习豫科普通学）五路高等小学，（习普通学）警察学堂，（教速成警察学）初等小学，（初等教育）江夏县学堂，（依中学普通教授）存古学堂，（专习中国文学经学）民立者为湖北中学堂，（习普通中学）江浙旅学，（中学小学两班）民立中学堂，（授普通中学）民办普通中学校，（授普通中学）民立普通中学堂，（授普通中学）预备中学堂，（补习高等小学堂术）敬业学校，（注重英文）翻译学堂，（养成译才）法文书馆，（专教法文）东文学社，（专教东文）共二十九处。
    湖南，湘抚陆中丞奏请於衡州练厂附设矿化学堂，就各学堂选其稍习普通心思灵敏身体壮实之学生二十名入厂学习，卒业后分派游学，期满回国以任开矿之事，已奉旨允准开办。前浙臬李廉访光久之夫人为曾文正公女公子学问淹贯热心教育，近於长沙设一女学以开女界风气，名曰景山女学堂，延聘日本女教习主持学务。
    四川，江津周君孟章邓君岳高踵重庆女学堂迹於该邑开办学堂，隆昌黄君绍前萧君绍九亦仿办一所，川省女学渐兴於兹可见。
    广东，省城武备学堂第一次速成卒业已经督抚会同总理总教习认真考验分别资遣出洋学习，并选派若干赴广西随营习练以增见识。
    蒙古，蒙兵近均改练洋操，延陆师毕业生皖人储君为教习，每日黎明喀剌沁王亦亲莅校场检阅寒暑不辍，复设武备学堂招青年肄习兼授舆地测量行阵等课。
    ◎各省游学汇志
    京师，进士馆选派翰林六员分部主事二员前赴东洋游学，并有新科进士刘某自备资斧随同前往。
    直隶，天津武备学堂提调赵理泰司马由各省武备学堂挑选学生一百余名往日本游历。
    山东，东省农工商局派朱别驾旭初为学监领学生二十四人赴日本游学，分门学习计学工者九，学商者五学农者十，以一年卒业后复回鲁省分充农工商教习。
    江苏，江督近选辟绅二十人往日本肄习速成政法，札委江苏补用道许苓西观察炳榛督送前往，并令考查商务。
    湖北，鄂省仕学院学员经派二十人游学日本，同行者尚有候补人员十余人，共三十余人。
    四川，涪州天宝寺僧佛源具禀重庆府请给咨赴日游学。
    广东，省城武备学堂第一次卒业，当由张中丞派员於一等内挑选二十八人派赴日本肄业。
    云南，滇抚林中丞奖励游学特派学生百余人赴日留学，其入陆军者二十八人。
    蒙古，喀剌沁王挑选学生八名，以四名咨送日本肄业，复以四名咨送奉天俄文学堂肄业，因蒙俄接壤交涉纠葛故冀有人熟谙俄文俾便直接办理。
    ◎日本教育汇志
    日本全国学校之调查，小学校官立二，公立二六六五九，私立三四九共数二七○一○。盲哑学校官立一公立二私立一三，共数一六。师范学校官立无，公立五四，私立无共数五四，高等师范学校官立二，公立无私立无共数二，中学校官立一公立二○七，私立三四共数二四二，高等女学校官立公立六二，私立八，共数七○，高等学校公立无私立无共数八，帝国大学官立二公立无私立无共数二，专门学校官立八公立四私立四五，共数五七，实业学校官立九公立三六五，私立二七共数四○一，各种学校官立无公立二七四，私立一二○○，共数一四七四。总共数二万九千三百三十五，小学校官立者学生一○九一，公立者学生四九二三二七○，私立者五六二四三，共数四九八○四。盲哑学校官立者学生二三八，公立者学生二一五，私立者学生三四四，共数七九七。师范学校官立者学生无，公立者学生一七九八二，私立者学生无，共数一七九八二。高等师范学校官立者学生八六○，公立者学生无，私立者学生无共数八六○。中学校官立者学生三四○，公立者学生七二八二三，私立者学生一五二二八，共数八八三九一。高等女学校官立者学生三二五，公立者学生一四九七五，私立者学生二二二○，共数一七五二○。高等学校官立者学生四三六一，公立者学生无，私立者学生无，共数四三六一。帝国大学官立者学生三六一二，公立者学生无，私立者学生无，共数三六一二。专门学校官立者学生三三一四，公立者学生一四六二，私立者学生一三一一二，共数七八八八。实业学校官立者学生二一二一，公立者学生三一九五四，私立者二七○二，共数三六七七七。各种学校官立者学生无公立者学生一三○六二，私立者学生八一二二，共数二一一八四。总共数五百一十八万九千九百七十六人。
    ●第十二期・财政
    ◎论赔款用金（录九月二十二日新闻报）
    庚子赔款之用金用银因辛丑和约文义与附表前后不同，以致解释各异，中国则谓当用银，各国则谓当用金，争辩再三美国首允用银之议，英国则允前十年用银后三十年用金，嗣因各国不允英国亦执用金之说，惟前十年仍可按照附表上所列银数，若以此银购买金磅不敷若干，即作为中国尚欠英国之债，应否清还日后再行商定，并无必须清还之说，仍为前十年用银后三十年用金之法惟稍易其辞，以免为他国所怨，德国虽不允此议但德使照会外务部之文声明中国应付德国赔款尚有短少，德国有例应索还之理，或现在或将来可以实力索还等语，既有将来字样未尝不可商照英国办法，夫中国政府果能按照和约附表执定用银之说，使各国皆与美国一律策之上也，否则稍为迁就英国之说前十年用银后三十年用金，亦尚不失为中策，盖期限稍宽使中国民气渐苏，筹款或可渐易，而於此十年之中从容布置自铸金币之策，以应后此三十年赔款之用，或与各国商定金银互易之价，则十年之后即使用金中国亦不致大亏也。乃外部诸公於用金用银之议久而不决，又於美国会议银价之专使精琪，则简慢之抵拒之不与议改良币制之策，而亦无自铸金币之政，各国见中国终无改用金币之日，於是赔款用金之说乃复炽，夫金日贵银日贱实为必至之势，而各国通用金币庚子赔款已列入岁入之表，若必用银则各国岁入必致年年短少不能预定，故中国若自铸金币或与商定金银互易之价，则与各国国家之财政无甚出入，用金用银皆无不可，否则各国即不能不执用金之说以与中国争，盖各国亦实有为难之处也。中国政府知各国之为难而有允准用金之意，直督袁宫保知政府之为难而有不肯协争之说，可谓递相体恤矣，然政府诸公之迁就非体恤各国之为难，而体恤其自己之为难也。袁宫保之不争则以体恤政府之为难而自忘其为难矣，在宫保之意以为烟酒税增重印ㄋ笆敌校则督抚亦无为难之处，不知督抚不为难则百姓为难，百姓以为难之故迫於为乱，则督抚亦即为难。核计三年以来赔款本利若必用金，则所短之数已有一千余万两，当此库款支绌之时尽取之於百姓，百性必乱无所疑义，即使借债还债暂顾目前，而国家岁出每岁多数百万，即百姓捐款每年加重数百万，现在百姓因捐重之故已觉拮据，各省民乱皆因闹捐而起尚可加重耶，假使督抚能体恤百姓之为难，政府能体恤督抚之为难，则必与各国力争赔款用银之说，各国虽不能如美国之甘於廉让，亦必能如英国之暂缓目前，一面商议金银互易之价筹划自铸金币之法，则虽当局诸公备尝艰苦，然较之百姓迫於为乱以重督抚之忧，督抚不能弭乱以重宵旰之忧，其难易大小又何如耶。
    ◎两湖总督张奏镆楹盏绿醭鲁镡媒诼孕榈太甚窒碍难行摺
    窃照前兼署督臣端方任内承准军机大臣字寄光绪三十年正月二十一日奉上谕，外务部代递总税务司赫德条陈一摺，据该总税务司称练兵筹饷以地丁钱粮为大宗，若竭力整顿即用此款练兵并可举办各项要务，按里计亩按亩计赋，令每亩完钱二百文确可经久，百姓亦不受丝毫扰累等语。现在财用匮乏几於罗掘俱穷，一切应行要政如练兵等事尤为万不容缓之举，需款更殷亟应切实通筹期有良法著各该督等按照所陈各节体察情形悉心会商逐条镆橥姿倬咦啵原节略著抄给阅看，将此各谕令知之钦此，遵旨寄信前来前兼署督臣端方未及筹议移交到臣，当即督同司道将原发节略详细阅看悉心镆椋并与各省督臣会商窃见所陈各节按诸中国实在情形非独巨饷难筹，且恐祸端立启谨将其中利害为我皇太后皇上披沥陈之查原节略谓，中国地方除新疆蒙古东三省未计在内宽长各四千里，统计面积应有十六兆方里，每方里按五百亩计之，十六兆方里内应有八千兆亩，每亩完钱二百文，以二千文合银一两计之八千兆亩应完银八百兆两，即减半折算亦应有四百兆两等语，诚使其言不谬确可见诸施行，则当此急求富强正在筹饷万难之际，凡属疆臣身膺重寄无论如何劳怨敢不力任，其难踊跃从事以冀上纾宵旰之忧，下裕公私之用，无如该总税务司系按涟宓赝伎方计里，但凭虚空岛道计算将中国境内所有长江大河深山穷谷及一切沙滩斥卤不毛三乡不食之地，以及城郭村落道路沟渠概作为可耕之田，故以为有八千兆亩之地，减半科计亦必有四百兆两之赋，不知天下大势山水占地之最多，平原可耕之地最少，考同治十三年校刊户部则例各省田地亩数共止七百四十二万余顷，合七百四十余兆亩尚不及该总税务司核计中国面积十分之一，纵使民间田地偶有隐匿然不过畸零小数，况经历朝屡次清查丈量岂有隐匿之数，转十倍於清丈之数此固理之所必无者也，至各省亩法不同赋则亦不同，一省之中亩法赋则又各不同，诚以地有肥硗即赋有轻重断无齐而同之概令一律完钱二百文之理，近准户部通咨每年各省丁漕约共额徵银三千一百余万两，以各省田地七百四十余兆亩均匀摊算，每亩科银不足五分，今该总税务司以每亩徵银一钱为率，是统各省田赋骤加一倍有余民力何以堪此议者，或谓每亩仅完钱二百文为数似尚不多，抑知在东南各省班腴之地每亩赋则本有不止二百文者，但浙江等处每省亦止数府为然，若西北荒旱硗确之区田价极贱，常有八口之家置田数十亩或数百余亩，而岁入不足供衣食者，若迫令每岁完赋十余串至二三十串之多，虽剥肤剜肉亦难取盈，此又每亩徵钱二百文为断不可行之事也。又查各省田亩有以二百四十弓为一亩者，有以三百六十弓为一亩者，甚有以七百二十弓为一亩者，历久相沿已为成例，今责令民间自行开报每亩究以若干弓尺为衡，已觉种种窒碍况民间果有欺隐又安肯以实数呈官数既不实，势必仍出於丈量，夫丈量之事实有难言绅富之田势抗贿嘱通融宽算，小е产山边溪尾多方搜求众怒愤激酿成殴官毁局之事，而其事仍终归於不能行，即使官吏公明立法平允，而委曲繁重旷日费时，一县之地非一两年不能竣事，委员局绅乡保弓手劳费无穷纵使全国通行清查，断不能每县皆增出田地一万亩，纵使一县增出一万亩岁获正赋不及千金，益少费多得不偿失，而使举国骚动人人有不安其生之意，眉睫之患将不忍言，伏念国家当多故之秋尤以固结民心为要义，自辛丑和约定后岁增赔款一千八百余万两，此外各省举行新政一切用款尚不在内，锱铢悉索何一非小民之脂膏，民力几何亦云瘁矣，以今日伏莽之钩连充斥乱党之簧鼓铸张无不思藉端摇笕诵模冀遂其乘机窃发之计，氓之蚩蚩方抚循之不暇顾反从而骇之扰之，可乎我朝轻徭薄俺垂三百年自康熙五十年圣祖仁皇帝降有永不加赋之恩旨，列圣相承遇有大兵役大工作虽币项万分支拙万不得已，至於开捐输之例行厘金之法，而於田赋则但有蠲免从不加徵，诚以天下之劳力多而获利薄者莫苦於农设法补助之劳徕之犹惧弃本，而就末也乃该总税务司之意方欲尽罢通国之关税盐课，纵令百姓贸易自由，其为中国之民计乎抑为外国来华之商计乎，如其所议则举每年国家四万万两之用款尽取诸服田力穑之农，而一切工商反不须纳丝毫之赋税，事之不平莫此为甚，不惟中华历朝所未有亦泰西各国之所无，从古至今持论未有如此之颠倒可怪者也，窃恐此议一行而嚣然不靖之徒不啻予以藉口之端，其祸将一发而不可遏矣，抑臣更有虑者自海关税务归洋员主持，中国财政之权已半为外人所干预，兹阅原节略有若使总税务司主张之一语殆又欲将中国田赋尽遍其一手把持而后已，抑何设词之巧而用计之工也，近屡次恭读我皇太后懿旨我皇上谕旨，皆切切以民生疾苦官吏粝魑忧，训词深厚率土之民莫不闻而感涕，固知天ゴ厦鞫喜晃此甘言所动，微臣犹不免鳃鳃过虑者实以受恩深重，且承乏外吏有年经办清丈升科之事已历多起，深知十八省断无四百兆亩可耕之田，一亩断不能徵钱二百文之重，各省一律清丈之骚扰总税务司自请主张田赋之离奇，种种万不可行不敢随声附和，重负圣明垂问之虚怀至筹饷练兵诚为今日万不容缓之举计，惟有责成各直省就地方情形择其不甚病民者多方设法亻尽力妥筹，期於数不过重而事不偏估断不宜专就田赋一门重加剥削，庶几因地制宜众擎易举，虽无不可思议之横财然尚可收铢积寸累之实效，如各省中或有一州一县实有新长之沙滩，私垦之荒场迷失无主之黑地，隐占多年不纳粮赋，见闻既确为数亦钜，则由该督抚自行随时清查酌办不定额数，得尺得寸总属有利无害，应请敕下各省体察本省情形妥为办理，大抵国势当积弱之余艰危之际，凡事尤宜标本兼治事事著实昔年征剿发逆诸名，将所谓稳札稳打究之卒收戡定之功，至於理财一道其币重言甘新奇可喜之说千万勿听，盖理财而召祸乱从古往往有之，故掊克之乱速於贫之卤莽之祸烈於因循至赫德此议以外，恐远方之人窥我理财方亟创为不根之论，设为动听之策以冀揽我利权误我国计者正复不少，伏望圣明遇事详审拒之勿听天下幸甚，谨奏奉朱批该衙门知道钦此。
    ◎两湖总督张奏阻虚定金价铸用金币摺
    窃照美国所派会议银价大臣精琪来华议定金银价值一事，臣二月间由京回鄂精琪久已在汉口相候，约期晤谈必欲一见，嗣经晤两次该洋员一切议论诸多支离，臣层层驳诘该洋员亦不能分条辨析切实答复，但该洋员之意见与臣大略皆有，将来定议时当将臣所虑各节妥筹添入已为可异，今臣阅其开送中国圜法条议及条议诠解续送条议各篇，种种虚诞种种患害不禁为之寒心，敢敬为我皇太后皇上披沥陈之伏悉财政一事，乃全国命脉所关环球各国无论强弱，但为独立自主之国其财政断未有令他国人主持者，更未有令各国人皆能干预者，今查精琪条议第一条云中国设立圜法，其措置以赔款国之多数能满意为准，第三条此法举行中国政府应派一司泉之洋员总理中国圜法，该司泉应有合宜帮办数人管理制钱局及别项正司泉所指派之事。第四条正司泉每月刊造详细报告书申明钱币情形内载，消派借贷及外国信用汇票等项各若干，其帐目并非中国政府之帐目，准赔款相关国所派之代表人查看中国政府，以此为善良办法，该司泉准有条陈及提举之权，第十三条设法定银行事业规条准官家银行或别可靠银行发用钞票，与通宝同价并用归正司泉官监督，第十七条正司泉官及各国代表人准为中国政府提举整顿财政之事迹，其所云直欲举中华全国之财政尽遍其所谓正司泉洋员一手把持，不复稍留余地而又恐各国之议其后故一则曰使赔款国之多数能满意，再则曰赔款国之代表人可以查看帐目，三则曰各国代表人准其有提举整顿中国财政之事，几视中国为各为之贸易场而不复问主权之何属，其悍然不顾乃至此极实出情理之外，然其害犹为有目所共见，当不待臣之冫卖陈臣之所最不解者则其於新铸银币强定为准，三十二换之金价侈然谓铸头出息可获二分厚之重利，冀以歆动中国也，夫使所定三十二换之金价中外可以通行，中国即可以此价折算兑付，兑付各国赔款诚属两得其平之计乃精琪所定，此项三十二换之银币其限制只能在本国通行，而在外国卖票购金则其价值须由正司泉官临时定夺，至其续送条议则明言此银币在本国支付款项即作三十二换销用，若用银元付外国款项则须按生银价销用，即四十换之谱等语是其法不过使中国商民以值市价四十换之金一两纳诸政府只抵银三十二两，而外国持银三十二两一入中国即可得金一两之用，及以中国之银抵付外国之金，则仍须以银四十两抵金一两，无论求利太贪立法太横民必不遵法必不行，即使强迫行之亦惟罔内地商民之资财以入之政府，而又括中国政府之利益以倾泻於外洋而已，况金镑银条行情市价四海内外电信灵通报章具载，若欲以贱价购贵金则民间旧藏之金器与华洋各商开矿新得之生金皆将以善价售诸洋商运出海外岂肯贱售，与官是欲求二分之出息於金价无从得矣，若欲以虚价抬银币其由官发出之款强以三十二两之银作值四十两之金，则民间必将以只值三十二两之货物工资长为值银四十两之价，上下相蒙虚伪相抵徒劳无益，是则二分之出息於银币亦无从得矣，又如所议勒令民间以新币还旧债一节尤为暴横无理，夫按新币硬抬之高价以还新债，恐虚头太多势难持久，已患不能通行况勒还旧债乎，此令一行必致中国各省商民借贷路绝追帐倒帐抢夺纷争，各行商贾概行歇业贫民固穷富民亦穷，大乱立见是不惟无二分之利，且恐有十分之害矣，况所谓铸头出息者尤为牵强，凡铸大小银币不用纯银可搀用铜铅杂货十分之一小元则十分之一零几，但官铸民用总以大元为多，而大元除去工本火耗局用所获盈余并不甚多，然此项铸头出息其利虽微而其势甚顺，於上有益而於下无损，果能全国皆用银币出纳一律开办，前二十年内铸数既多余利亦成钜款，此乃国家权力应有之利，明白无欺之事切实和平之办法并不须用外人主持，亦不须行以罔民病民之政，如彼所说以民间所入四十换之金价，政府勒折为三十二换而以所余之八换指为铸头出息，此乃绕算欺人势迫强取嗡谓出息耶，果如所议其有二分之利，则外洋各国会计最精，其最为富强之大国实本既充权力亦足，皆将以铸币为国家财政之第一钜款，坐享平分之利亦足矣，何必更徵收各种税款讲求各种实业，开通各处商埠耶，其愚弄中国亦太甚矣。至於行用金币之说浮慕西法者皆持此议汲汲劝办，臣愚窃以为不然，查外国商务盛货价贵民业富日用费，故百年以前多用银或金银并用，百年以来欧洲各国专用金者始渐多，三十年来各国遂专用金，盖商日多费日广货日贵一物之值一餐之费，罕有仅值洋银数角者，中人一日之需断无仅值洋银一元者，故以用金为便中国则不然，民贫物贱工役获利微四民食用俭，故日用率以钱计其贫民每人一日口食仅止一二十文，中人一日口食仅止六七十文，其沿海沿江通商大埠尚能用金生银银元，而内地土货无论钜细买卖皆用铜钱积算，虽大宗贸易间用生银折算，然总以钱为本位大率两广滇黔及江浙之沿海口岸市镇，则用银者十之七八，有钱者十之二三。其上游长江南北之口岸市镇则已银钱兼用，若长江南北内地之州县则银一而钱九，至大河南北各省则用钱者百分之九十九，用银者百分之一二，合计中国全国仍是银铜并用，而用铜之地十倍於用银之地大率中国国用皆以银计，民用仍多以钱计，是中国虽外人名之为用银之国，实则尚是用铜之国，非若外国物贵财多利於用金之比也，论目前中国情形若欲行用金币，不但无金可铸即有金可铸亦非所宜，况精琪之议并不自铸金币虚悬一金价以抬新铸之银币，而强内地商民之信用已属武断难行，且抑本国固有之金价驱令出售於外洋，而又按外洋市价出银以购外洋之金镑以付洋款，则尤无此情理盖欲平金价为筹付赔款计也，但平中国之金价而不能平外洋之金价，是能使法令滋章全国扰攘而当筹付赔款曾未有锱铢补苴之益亦何苦而为此哉，至其说欲外洋设汇兑分行以售金汇票外商是否信用所不敢知，而我必先出重息筹借钜款购储金镑以待应付已受巨亏，况各国银行遍於中华汇兑之利彼所固有，而我今欲设汇兑分行以夺其利，彼必群起以挤我，彼之力厚而势众我则力薄而势孤，岂能与之争衡夫既无资本又少权力，而欲凭一国之定价笼各国之汇票，冀以取腾空之利收操纵之功，此固必穷之道矣，抑臣更有进者镑价日长人皆悉之，不知中国若甘为无志之国专国还赔款借洋债购外国机器物料计，则镑价之贵诚有害矣，若欲为自强之国讲实业畅土货兴内地机器制造则镑价虽贵害少利多不足患也，盖金贵银贱於中国赔款则有损於中国商力，则有益洋商购中国土货用银而运至外洋则售金银贱金贵则出口货本轻，出口货本轻则获利厚，获利厚则土货之出口者日益多，华商购外国洋货用金而运销内地，则售银金贵银贱则洋货价长，洋货价长则获利难，而洋货之进口者必较少，夫抵制进口外销货畅，出口土货实为富国保民之第一要义，环球万国之公理悬诸日月万古不刊，今以金贵银贱之故赔款每年虽多二三百万，而商民获土货外销之利可多至二三千万，其无形之益已多，且出口货多则税亦加多，以将来免厘后出口税七五为率计之亦可岁增二百余万，约略相抵所差无多，如目前厘金未撤则相抵更属有余，即如汉口茶税改轻减额五十余万，而土货出口日多关税收数仍二百余万，反多於前数年茶税未减时体察情形以后尚可加旺可为确证，至洋货进口近日通商行船条约处处放松推广洋商事事便利，以后各国大小洋商获利之途日广，接踵来华者必然日多一日年盛一年，东事一定兴旺立见独因金镑价贵或者洋货之多来洋行之增益，其势稍为舒缓耳万勿虑洋货来少，以致进口税减更勿虑如精琪所云，洋商不放本来华以致洋货少来遂不能多换土货出口也，近来在华洋商深患金价大长洋货行销中国难畅，故此项洋商群向各国银行讥诮争论劝其勿抬金价，闻美国用银党亦不以金价过贵为便，故镑价近日渐平断不患磅价长至九两以外，即使长至九两以外则出口货愈多出口税愈旺矣。为今之计划一币制已与各国商约订有明文，自不可不迅速举办，惟改用金币则国力未充，且於中国情形不宜万不宜无事自扰，若是无金币而欲以虚票作金币，假使威令所迫竟能流用此数千万亿高虚价之银币纸票於民间其害亦为不细，盖无实之币无实之票必然壅滞不行，跌价私售其银币则商民仍作四十换之金，其无金本无银本之纸票，则价尤低贱势必如南宋末年之会子，金元明历代之宝钞，咸丰年间之户部官钞，愈落愈贱无所底止缴官则照例价民用则按市价，其时必有中外巧猾巨商以贱价零星收票按实数汇总取金之币，国家必受大累一旦立形不支实属万分危险尤不可轻於尝试，窃谓此时惟有先从银铜二币入手求划一畅行之策，然后酌定银钱相准之价，每银一两限定值钱若干，此事若能办到其利国利民处已甚宏多，此乃切实当行之事循序渐进之法，俟通国币制统归一律银铜二币悉遵定价生银之用渐废，服用糜金之禁渐行开矿出金之数渐多，二十年后铁路大通银币畅行土货销流日旺，内地机器制造日多，各省商务日盛则食用百物之价必日贵，耕夫织妇虞衡工役所获之利必日丰，内地用银之处必日广，彼时体察情形果需参用金币再行斟酌试办亦未为迟。五十年后中国通者益通旺者益旺，中国已成为用银之国，则必可兼用金币矣。此时只可责成各省便兴实业以富民生，多开金矿以储币本，姑为异日用金地步庶几利不外倾，而权可自主若精琪之议啖我以虚无铸头之利，而夺我实在财政之权其心至毒其害至显，夫赔款倍加於镑价不过中国受累之一端，若因补救此一端而使全国商穷民怨并以财政属人，以致一蹶不振，则是自寻烦苦自取阽危断断无此办法，窃意朝廷必能熟思审处断不肯轻允试办，至精琦系奉美廷之命而来，美国与中国交谊素厚想精琦所议当系真心关怀中国财政代筹补救之奇策，非必专为自谋之计，特未悉中国情形故尔种种窒碍，要之在我自审利害自定权衡而已，再正缮摺间闻精琦现已出京回国，惟外人图揽中国财政者正复不少，其人即中国人震於外国用金之说，剿袭附和妄思尝试以徼大利者窃恐亦复不少，臣之此奏不仅为精琦一人并不仅为金币一事，此后傥再有以行空票作金币之说进者或外人饵之以重利实图揽我利权，绝我利源者拟请敕外务部财政处户部开诚布公正言驳拒勿受其愚国计，幸甚民生幸甚谨奏。
    ◎福州将军兼署闽浙总督崇奏闽省征收货厘情形碍难改作统捐请暂缓仿办摺
    窃准部咨奏准通饬各省一律筹办百货统捐，并声明江西试办统捐已略有成效，其办法可资参仿等因，即经由闽委员驰往江西抄录章程详加披阅，江西现办章程其於进口洋货另设保商局照单口征收半税，与闽省福厦二口凡各商领有洋货厘单经过沿途关卡概不重征办法暗相符合，是闽省洋货虽无统捐之名，早有办理统捐之实，此进口洋货之无待更章也，至於各总口设局统收并於邻省交界各处添设分口照厘金原章核算总完十分统税其船货运经次卡验照放行，如运销在四卡以内不再加征倘运输指运之地则加征二分或不及指运之地则减征五分，各办法各节查闽省昂山滨海山路崎岖错杂海口港汊纷歧，既无可扼要之总区即有难遍设之分口，则设局与江西情形异闽省原定厘章凡货物转运上游延建邵各属皆以两起两验核销，首卡完初起给票次卡完初验换单，经过三卡四卡征足两起两验即不重征，下游与泉漳汀泞永等处则按陆运海运及起验章程分别抽收，有征进口厘金者有征一起一验者，有征两起两验者因地制宜征章不一，则征收未能一律与江西情形又异，闽省办理厘金数十年因时变通斟酌损益，商民均已相安若必改办统捐情形既不相同，推行断难尽利即刑驱势迫必使就我范围上下游收数能否一律办理未可预知，收款能否相敌亦难预料，而行商远近贸迁靡常捐既统收发还减数均难措手是利尚未兴而害已先见，闽省进款除地丁钱粮外惟厘金为大宗军国饷糈以及摊还洋债一切用款无不取傍，於兹倘或商运不前收数短绌，全省度支从何取给关碍实非浅鲜，在部议改章原以免厘加税事在必行，将来出产销场等税可以统捐立其基用意固为深远，惟是免厘加税约成开办之时自有部定划一章程通饬各省一律照办，其与江西统捐恐难尽相符合，若有违背又应更张以数十年办定之厘章甫经改革办理，犹未大定又复改从部定加税之章朝令夕更亦多窒碍，不如俟免厘加税定议再行议办，此时则仍旧抽厘无庸改办，统捐较免纷更之弊据福建财政局司道详请奏咨暂缓仿办统捐，以免烦扰而固饷源等情前来，奴才覆加查核洵属实在情形，谨奏奉朱批户部知道钦此。
    ◎山东巡抚周奏覆遵议筹饷摺
    窃准户部咨遵旨筹饷酌拟十条一摺，光绪二十九年十二月初九日奉上谕，现在时局多艰国势积弱各直省伏莽未靖蠢动堪虞，非练兵无以为国亦非练兵无以保民，比年以来叠经谕令各省裁汰绿营改练常备续备各军近复特简庆亲王奕嫉劝炖砹繁事宜，於京师设立总汇之处，期收画一整齐之效，惟练兵实为急务筹饷尤属艰难，凡军中食用所需何在非吾民膏血，现当闾阎困敝岂忍再裘裆是以前此练兵处胪陈筹饷各条议以酌提中饱加收烟酒等捐，饬令各省照办嗣复谕令户部就公家固有之利除弊节流统筹妥议，兹据详细覆陈各摺片著即依议办理，朝廷深维至计重念民依宵旰焦劳难安寝馈，朕仰承慈训躬行节俭为天下先近年宫廷用款实已力从撙节，仍著内务府再加核减，每年约当省出若干并著工部内务府将一切不急之工概行停止，匀出的款以济要需，此外大小臣工以及富商大贾如有愿捐钜款者准其照章优奖，至户部所拟各条均清厘於定例之中并非搜括於正款之外，各该督抚身膺重寄休戚相关，司道各官亦皆同受国恩务当各抒忠赤共念时艰精白乃心廉正率属筢咔槊姣笫芷垭，如有巧宦劣绅把持挠阻即当加以惩治，倘能实力奉行确著成效不特兵饷有资，即近年各省琐细之捐亦可逐渐停缓，总期去一分积以Ｒ环肘迷矗即为吾民保一分元气，不得意存敷衍延宕塞责用副简练军实体恤民艰之至意钦此，刷印原奏清单咨行到东遵即恭录转行，并与司道叠次筹商兹据布政使胡廷干，盐运使英瑞署督粮道洪用舟将办理情形具详前来，臣悉心考核部议十条，除不急工程一条部文指明由在京各衙门遵办，并两淮额产盐斤甘肃盐厘二条与山东无涉，应无庸议外如部议严核各省钱粮一条查山东滨临海ㄛ沿海之地，一经潮水淹浸即成斥卤加以黄河汶河改道河身是埝所占地亩亦复不少，计自道光二十五年起至光绪十一年叠经奏准豁除地丁银二万三千余两，漕米二百二十余石，此项地亩实为海潮及河身是埝所占，难以规复豁除粮米均於奏销案内造报并无不实，亦无丁逃户绝抛荒年久未经启征之地，至地方灾歉系因灾民报由地方官覆亩查勘禀经藩司移行该管道府州县亲诣灾区，督同履勘分别灾情轻重酌定应蠲应缓由藩司汇案详奏刊刻腾黄张贴晓谕，俾众周知州县无从私收入己向无例灾吃灾名目，近年屡经严饬整顿令花户自封投柜不准劣绅大户包揽，并不准书差撕串代纳征收，尚属踊跃昔年民欠地丁多至十五六万，近年仅止十一二万两，所欠系零星小无力完纳委系实欠在民，至漕米一项从无民欠名目实无以完作欠情弊，此山东征收钱粮之情节民。至酌提院司道府各缺余款归公一节，臣已督饬司道首先倡捐并劝令各府州县勉力报效，约可得银十万两业於六月初二日恭摺奏明在案，又部议酌提各省杂税一条，查山东应征牛驴牙杂课税系报部之款，通省额征银只一万八千余两，向由州县征解而历年收数总不及额，臣於光绪二十八年札饬筹款局妥定章程委员分赴各州县确切查明和盘托出化私为公，由司刊刷印帖给与牙户收执办课裁去陋规酌收贴费，於光绪二十八年十一月二十三日附片奏明，作为修鲂∏搴又用，近年所收税银较前稍增，查照前抚臣袁世凯奏准原案作为举行新政之需，近又加徵烟酒税银十六万两，业已奏明俟秋冬时起解部候拨，此外无可加提，此山东办理杂税之情形也。又部议整顿两浙盐务推及山东等处或为食岸或为民运，与两浙商办情形相同亦应查明认真厘剔一条，查东纲民运十八州县额票三万余张，课款最轻摊入地丁徵收与商运情形不同，无可厘剔惟光绪二十七年筹议赔款案内，经袁世凯奏明每民运票一张加徵票课银一两，仍系摊之於地岁共加徵银三万余两，亻尽数拨解赔款未便再加，惟地方官徵收票课等款折钱易银间有盈余多寡不等，现拟查明所徵钱数酌量提取报候提拨，如银价不长每年约可提银一万两上下，若银价增昂即无此数，应俟核定确数另行办理，此本省民运票课业已加增，现在酌提钱价盈余之情形也。又议酌办各省加丁加闰一条，查东纲盐引以乾隆五十六年所定引额为最多，每年应领五十万五百道，每引春盐二百二十五斤共应春盐一万一千二百六十一万二千五百斤，从无领销足额，自咸丰兵燹以后每年多或领至二十八九万，引少仅领二十五六万，引光绪二十一年前抚臣李秉衡奏明减免十万道，岁以四十万五百道为额，而官商岁领仍不过二十七八万道，二十七年筹议赔款案内经袁世凯奏请严定劝惩章程，除著名滞岸之南运商邱等九州县，及北连鱼台等三县仍照旧办理外，其余畅岸均令领销足额，其次亦以领足八成为率，领销不足追赔治罪，近年约多领引一万数千道，多收引课加价等款二万数千两，论引数虽不及乾隆年间之多，而每引春盐自三百二十五斤至三百九十五斤不等，通盘牵算其春盐一万一千四百十二万五千斤，销盐之数较诸乾隆年间定额有增无减，山东频年河患即按丁计引未必多於此数，至闰月加引一层东纲惟官办地方领出引张即行春盐销售，若商人则甲年领引乙年，春间造运秋间始能运盐到地，丙年方可销售完竣大率今年领引稍多，次年即须少领牵连套搭年复一年，闰月销售之盐即系无闰年分多领之引，此实历年通融办法各省所以多无闰月引额也。自二十七年派定成数以后所有官商多领盐引陈陈相因断非一闰月所能销售，倘再加派闰月之引责成包缴，恐非保商之道此加丁加闰办法他省蚩墒孕校东纲业於赔款案内加派成数与包缴无异，目下商丁异常疲累势难再行加增之情形也。又山东省沿海一带民运地方间有私开滩地晒盐售卖民食所余往往藉笱儆阄名装运出口禁不胜禁，现已派员周历查勘，共查出私滩数百副饬自本年为始一律化私为官发给执照完缴租银，每副仅徵银一两至二三两不等，俾有稽考所产之盐价值极贱，每斤仅一二文其装盐出海者饬由东海关税局委员查明斤数酌收盐税发给照票，准其卖给本省沿海各岛，不准侵灌邻省使有限制而便民食，因系初次试办租税两项为数极微，拟俟年底收有的数再行查酌情形重定章程，此为部臣原奏所未及，而东省业经已办之情形也，又部议核提漕务间款一条，查山东漕米中稔之年约征米三十万石左右，自光绪二十七年收征折色后各道仓铺垫仓厂斗级仓夫工食帮丁例支行月口粮润耗养廉{艹席}张，并州县坐支盘费脚价以及漕耗兑费等项约共银三十万两上下，经袁世凯奏明悉数节省遍公凑作赔款，不能移作他用，历年征收漕粮皆系当年征收并无逾限，完漕按名加价名目，此外亦无丝毫闲款，此山东漕务之情形也。又部议清查沙田沙洲一条，查山东东面滨海岛石居多，非如苏粤等省Ｍ迤窖芸梢杂俪缮持奘滴奚程锟煽眩惟登州莱州青州三府颇有荒地，而莱阳等处为尤多相传谓系前代牧厂年远无可考究，从前地广人稀听其荒废，近年户口滋繁土民相率私垦动辄争讼，臣前已派委候补道杜秉寅督同府县约会本地绅董详细确查准附近居民匀分认垦轻收押价宽限升科，一切办法遵照光绪二十五年四月初六日谕旨务以便民为主，业於本年四月初八日恭摺奏明在案，现值农忙大雨时行之际暂行停办，俟秋后再行接续招垦，此山东办理开垦荒地之情形也。又部议变通四川土药税厘办法推及各省设法抽收一条，查山东土药一项出产无多，应征税厘向由各州县并局卡照章稽征，每年不过三四万金充作洋款军饷，历年收支如数奏报有案，惟地势平衍商贩绕越偷漏诚所难免，惟有严饬经征之员实力稽查以期税收畅旺，此山东办理土药税厘之情形也。以上各条揆诸部议多已查办在先厘剔净尽增出之款早已凑拨赔款，军饷及农商工艺之用，均经奏明有案，现在极力搜索所筹实属有限，臣受恩深重具有天良，当此诏旨严切饷需窘迫之时不敢敷衍塞责自负生成，惟有慎选贤良切实整顿以期课税起色稍纾宵旰焦劳，於万一伏乞敕部查照施行，谨奏奉朱批户部知道钦此。
    ◎江苏巡抚端奏苏沪百货厘金碍难一律改办统捐摺
    窃准户部咨开奏请通饬各省一律筹办百货统捐以保利权而便商民一摺，於光绪二十九年十二月二十七日具奏奉旨依议钦此，恭录钦遵等因当经本任抚臣恩寿札饬司局会议妥章详复兹据复称，查百货改办统捐系统各省之捐须以货出产地方可改办统征，如原奏江西现将大宗木植夏布上靛瓷器等货均已改收统捐，此类与苏属出产之丝茧沪属所产之棉花责成行户就地统征之法无异，又称分省运来之麻福建所产之烟亦已改办统捐，此与各处运苏之皮裘桐油白{艹麻}锡靛青南〈骨妥〉等货认办总捐，或由进口先收四成到地再完六成，或经首卡一道捐足沿途凭单验免，以及沪商包认落地捐款情形亦属相同，苏属土产丝之外尚有机织之纱纟逑虬烊暇杳炕月捐钱一千文，名为机捐实则产地纱纟寰瑁认捐之机出纱纟寰过苏属各卡概免重徵，其他米粮一项半由湖赣等省运来，二十五年冬曾经升任抚臣鹿传霖札饬举办认捐运销，本省一体照免再三劝导终因商情不愿而止，推其不愿之故由於运销之货路有远近，先将所过局卡应定之捐一气捐足成本较重商力实有未逮，譬诸无锡金匮为米商会萃之区，无锡米运苏止完卡捐一道今若完纳统捐为数转钜，商民自不乐从倘或减成抽收办理未能画一，反恐愈滋弊混捐数必致大亏，此外如药材各货来自川广木植瓷器来自江西{艹豆}麦来自东皖均非本省所产，且有转销浙省路过苏属者无从统征，即由出产之省一并统捐分拨成本更重尤非商情所愿，他省产货较多就一省澳办统捐尚易为力，苏省情形不同大宗之货已办认捐其余零星货物名目繁碎，路经各卡无可统征，况宁苏向系各归各办即就一省之中亦难一律举办统捐，将来裁厘以后酌留产销两税沿途无卡稽查，与现办情形迥别必须另定妥章方免流弊，谨奏奉朱批户部知道钦此。
    ◎署江西巡抚夏奏江西各项货物厘金续改统税并添设改设归并各局口卡摺
    窃照江西厘金章程奉行日久巧伪日滋，非设法整顿不足以祛积弊，前经牙厘局筹议定章将大宗物产如木植夏布土靛瓷器麻斤烟丝萝卜条等货次第详准改办统捐，并添设裁并各局卡经前护抚臣柯逢时於上年二月间奏咨立案，声明此外尚有茶叶纸张一切土货亦应并改统捐，已分派委员陆续查明开办钦奉朱批著即督饬认真办理剔除中饱以期裕课恤商钦此，转行遵照在案臣莅任后经督同局员随时[A064]求，先后将江西各项货物如各属出产之纸张茶叶煤炭香末柿饼，瑞州临江丰城等府县及省城与临川县温家圳所产之土布大布，清江新淦两县出产之白土麻石，安仁县出产之白土一律改办统税，并将义宁州涂家埠两卡向收茶叶落地税改归吴城卡徵收，及各属土造及未进口粮酒改办统归起票，首卡一处并徵另循旧遵照部章加抽二成，其酒税一项并於三十年起遵旨分别加抽，仍於湖口创设进口总税局稽徵，长江进口货税后於皖浙闽粤湘各省交界边要处所改设添设统税分局分口徵收，水陆出入货税并将横江渡卡归并神冈山卡兼办贵溪卡归并弋阳卡兼办，高北门卡归并鄱阳正卡兼办，以期裕饷恤商两有裨益，现在各项统税货物业已办有端倪，添设改设各统税局口规模粗具收数虽较往年稍增，而拨解京协饷需洋款及本省筹办一切新政各费尚形支绌，应请仍归厘金造报除烟酒正税，自三十年起提解练兵经费外，余均留作江西凑解饷需赔款及各项要需之用，至各卡剔出改抽统税之货收数不无短绌，业经酌盈剂虚变通比较以昭平允，据办理牙厘总局布政使周浩候补道缪德┚呦昵胱嗲袄矗臣覆核无异除督饬该司道严密稽查按期比较笫股宰塘鞅祝并将二十九年上下半年征收厘金统税各数造册详报，暨开具改办统税各项货物并添设改设归并各局卡清单咨送户部查核外，谨会同两江督臣魏光焘恭摺具陈，谨奏奉朱批户部知道钦此。
    ◎两湖总督张奏试铸银币附片
    再中国向来官民行用俱系生银，各处平码参差并不一律遵用库平其成色纷岐名目繁乱，以致钱商市侩得以上下其手操纵渔利，於商务民用均有窒碍，现与各国订立商约均有中国自行厘定，国家一律通用之国币一条声明将全国货币俱归画一，即以此定为合例之国币，中外人民应在中国境内遵用以完纳各项税课及别项往来用款，惟完纳关税仍以关平核计为准等语，是厘定国币为当今第一要义，惟查从前各省所铸银元均仿照墨西哥银元之重合中国库平七钱二分，因中国从前尚未有定划一币制之义，所铸龙元专为行用各口岸抵制外国银货进口起见，并未为厘定通用国币起见，本属一时权宜之计，臣前年与刘坤一会奏曾经陈明七钱二分重者系依傍洋银办法，现既与各国定约画一银币，近年来朝廷通筹博议询及外人毅然有考定币制之思，此诚通商便民之要术，一道同风之盛轨自当别筹全国通行经久无弊之策，溯查光绪二十五年冬间京城正拟开设银元局，以银元应重若干庆亲王奕季机处户部及盛宣怀与臣屡电询商，上年臣在京时财政处户部复与臣询商及此，臣均持改用一两重银币之说，而议者或虑一两银币难於通行，不知各国币制皆由自定彼此不相因袭，中国一切赋税皆以两钱分厘计算，而地丁漕项为数尤为至纤至繁，每县串票不下数十万张，每人丁漕多者几两几钱，少者几钱几分几厘几毫几丝几忽，畸零繁重若改两为元实难折算，折算较宽则花户以为加增必然滋闹，若折算过紧则积少成钜州县岂能认此赔补之数，种种窒碍断难全国通行，计全国民人纳银於官者以地丁漕粮为最多，其人数为最众其银数为最繁，丁漕不改是全国画一银币之说仍系托之空言，窃谓今日画一之银币自当以每元一两为率，出入均按十足纹银计算，查各国均自有币制或用镑或用马克或用佛郎或用卢布不相沿袭，其本国境内人民及外国商人来至其国贸易者无不遵用，但使国家准其程式昭示大信收发一律，均作为十成商民断无不遵用流通之理，如各省通行共知新定国币出入均作为十成，明白简便自然不愿更用生银迨生银既废罢不用，此项国币其银色自无九成十成之分，若现定者计名为国币然仍仿墨西哥银元成式，以库平七钱二分为率，则历年墨元已操积重之势，中国权力事势断难阻使不行，况币制既定每年公家出纳及商民交易所需不止万万，而各局所铸至多不过数千万，我之铸数有限而彼之来路无穷，是不啻转为墨西哥银元畅其销路漏卮日广流弊无穷万万无此办法，臣反覆筹思非实在试办，但凭议论悬揣群疑聚难辨驳纷纭莫衷，一是若俟财政处铸造行用之章程一定颁行各省设有窒碍殊难更改，悔不可追莫若先由外省试办，其操纵更正较为活便，查从前中国从未自铸银元官款亦从未使用，系由臣在广东时奏明试行有效始渐推行，兹拟即就湖北铸造库平一两重银币先行试用以觇商情民情兼体察各国商人情形出纳利弊行之而通，则奏请敕下户部裁酌推行利在全国行之而不通，则湖北当收回另铸所有赔耗工火倾柚费，湖北任之亏耗亦尚无多而从此中国货币轻重之所宜以及改换收发之难易利病昭然可有定论，兹拟试铸银币共分四等，最大者重足库平一两，其次五钱其次二钱其次一钱，文曰大清银币照从前银元式清文居中汉文环之，其余洋文及省名年分计重若干龙纹花样均酌照从前银元式样，无论收发皆照湖北藩库平核算出入均作为十成纹银归官钱局经理收发，以杜吏胥挑剔需之弊，凡民间完纳钱粮正赋及关税厘金一切捐项暨州县报解司道局库一应款项均照藩库平一律折算，与向章并无妨碍，如有向章应解交平余火耗税费者照旧补足缴纳，则一切官吏胥役自不致多方阻挠，而在商民并无新加耗资，俟将来各省通行此项银币应准搭解部库充饷，约计每元扣除工本火耗必可盈余数分，自当核明铸数将所得盈余报解户部以昭核实，至旧日各省所铸七钱二分重之银元及墨西哥之银元消流民间者，其数至钜应仍听其行用，惟新铸一两重之国币定价务取一，而旧日银元既与墨西哥式样轻重相同，其平色高下易钱若干自应仍随市价涨落听其自然，则与新铸国币判然有别行用各不相妨，於各省银元局铸造之工本亦并不吃亏，自可笥故栈亓碇俾免商民疑臣致扰市廛，且如此则仿洋式之银与国家定制之币轻重贵贱大有轩轾，尤足为导引商民重视国币畅行国币之辅助谨奏。
    ◎各省财政汇志
    京师，练兵处迭接各省疆臣公牍已由各省分认饷项的款，计江南八十万两，浙江九十万两，四川四十万两，江西四十万两，广东三十万两，湖北三十万两，以上生年可得三百二十万两，其款均系铜元厂所节盈余，而惟江南所认当从光绪三十一年起，淮扬开设铜元局后方可照额认解。财政处通饬各洋关准纳税者行用湖北奏准试铸之一两重银币，照鄂省三公库平计算。户部新库落成於九月二十六日钦派王大臣查验，银数即移入新库存贮，各路解到饷银亦在新库兑收，赵尚书复加查验计实存银四百九十一万余两，金锭三千余两，并定以后按月清查一次以昭核实。
    山东，东省支用浩繁所有可以归公之款皆已设法清查以济要需，庚子拳乱后皆目为乱民，现在当道饬员赴各属查办各乱民财产提入官项备用，可谓尽力搜罗矣。
    江苏，江宁裕宁官钱局行用钞票禀由江督札知镇关监督，遇有以此项票纸赴关报税者一律照用以冀取信商人通行无碍。中国自行设厂购机制造之货物止完正税一道沿途给单验免与外洋进口之洋货完税稍有重轻，然洋货厂货同是机器制造沿途关卡颇难分办，曾以江督谕饬镇关会同沪关酌定办法，现议嗣后洋货完半税入内地之据名曰运洋货入内地之税单，若厂货完正税入内地之据名曰沪制机器某物运往别口执照，以便经过各关〈辛辛〉照单验货，业由江督通饬各关暨内地各厘卡查照办理。镇江关税务司雷乐石君近议定新章通谕各轮船搭客登轮后，各以货物报知船主，俟关查验如按照货本须抽税银五钱者，即在轮船缴纳零件所值无多，完税不及五钱之额者概予豁免。江海关税务司好君前以法国增改磨过印字纸税则一事，因未奉明文致未照办，近已奉商约大臣明文准即核照新章收税。
    安徽，芜湖新关税务司庆君前奉总税司蚓侔炝单子口护照运银四项收费新章，已於十月初一日开办。
    江西，赣省自癸卯年裁厘加税之议兴已将数处改办统捐夏中丞见各处均有成效，而章程亦改订完善拟於乙已年为始，所有厘卡均一律改办统捐。江西税局颇多分局十五，计省城外税局，建昌税局，三湖税局，饶州税局，神冈山兼横江渡税局，吴城税局，袁州税局，瑞洪兼康山税局，湖口税捐局，湖口进口税局，黄江口兼临城税局，樟树镇税局广信税局，涂家埠税局，赣南税局。分口三十八，计二套口税捐口樵舍兼滁槎税口，南丰兼河背税口，新城兼硝石税口，袁河煤税口，上饶税口，鄱阳兼高门税口，古县渡税口，保商税口，驻九江乌石门税口，良口税口江口兼茅店税口，大庚税口，市汊兼高邮市税口，谢埠税口，许湾税口，万载兼上高税口，玉山税口，石塘兼车盘税口，角山税口，都昌税口，瑞昌税口，沿溪渡税口，赣州税口，南康兼塘江税口，会昌筠门岭税口，义宁州税口，李家渡税口，广昌税口，萍乡税口，广丰税口，弋阳兼贵溪税口，乐平税口，德化水旱税捐口，姑塘税口，三曲滩税口，信丰税口，雩都兼峡山税口，子口二计彭泽统税子口，湖口柘矶统税子口。
    广东，粤省因库币支绌定议将官田变卖，已於癸卯冬设立官田局严札各属办理开办，至今已将一载只六大县新宁鹤山等县变卖二百顷，其余全未变卖，现由官田局再行严札各州县认真办理，如有劣绅刁佃从中把持准其严行究办。粤省创设税契局改用三联票以期涓滴归公，开办已来各业户因有八成充赏之条，恐罗重罚故甚为踊跃。粤省开办土税已由厘局派员前往，南雄连州乐昌等州县设卡开办，又以钦廉一带与粤西交界为滇土必经之路，亦已派员设卡验收。两广盐务积弊甚深漏私之盐每年约有一百三四十万，近定新章将场盐概归官买运入省局，然后发商出入包斤皆有确数可核，以每包饷杂款项通纲扯算一两一钱，每年可溢出银一百余万两云。
    蒙古，恰克图地方每年所徵砖茶皮张杂货等项偷漏之税为数甚钜，该处只设局一处向归库伦办事大臣派员经理，现闻帮办大臣电请改设通商监察局另於恰克图之西设一分局派员前往以专责成，所有原定徵税章程重行改良，并请由库伦拨兵巡缉，似此办理约计年中进款可得加倍，以十分之四拨解藩院，其余足资办公之需等因，当奉朱批该部知道　。
    　　镑国财政汇志
    韩国，九月十九日东京电韩国近亦改行用金币。韩政府定议设一国家银行，已向日本某商筹借资本一千万日元常年给息五厘，以韩国皇族金矿及农产材木两税作抵限期三十年。
    日本，十月初二日东京电日本大藏省第三次债票应募者已逾原定所出之数三倍。又电日本前欲向侨寓之西人征收房税一案，其公断会议已在海牙开议。初七日香港电日本国债票已於十月初三日在伦敦颁发，定於一千九百十一年清还以关税作抵，购票者较原定之数增至十倍，旋沙河捷报传至伦敦该债票价骤涨四厘息债票增至三磅五厘息债票增至两磅四之一六厘息债票增至一磅四之一。十五日东京电日本明治三十八年豫算表已在内阁定夺，各种费用及军务费用约计须日金一千兆元加徵，现有之税与徵抽新税约可得一百兆元。日本银行调查全国各种财产数计地价值银七千兆元，家畜牲口值银一千九百兆元，家具值银四百兆元，航海商务值银二百五十兆元，各种营业值银三百兆元，矿务值银四百兆元，铁路电线业值银三千五百兆元，通国现存各种金银值银二百兆元，此外零星各物值银八百兆元，以上各数约照明治三十五年通率增算者。
    俄国，十月初七日伦敦路透电俄国已与德荷两国银行订定借款，共计英金五十三兆磅。
    荷兰，荷兰政府因瓜哇款项入不敷出，致该地用款尚短荷兰银十四兆五十万磅，拟增收进出口税以足其额。
    ●第十二期・实业
    ◎论实业之效大於法政（录口月囗囗囗日汉口日报）
    张氏季直有言中国人留学外洋者多喜就政治法律，以二者之成效近官，而其从事也，空言而易为力。若农工实业皆有实习，皆须致力理化而收效之荣不及仕宦，国家又无以鼓舞之，宜其舍此就彼也。又言中国目前兴学之要普通重於专门，实业亟於名哲故比年以来极力提倡实业，兼及寻常普通之教育观其两度东游於纺织畜牧盐利诸端，以及徒弟职工诸小学校殚意经营，欲一一施於名实讵与夫侈远效而不求近用，务高谈而不恤小施者相提并论哉，顾或者曰政治为组织内务之机关，法律为办理外交之钤辖，中国於此二者殊多缺点，如张氏言谓习此者空言较易为力，不如实业可见施行，岂政法可以不学乎。而非也政法之与实业虽同为当学，然其间究有先后缓急之分，盖实业为万事根本，学此者苟占多数，则财力自日形发达中外古今几见有财力雄厚，而政治法律犹难整顿乎，故知法政之效不过为朝廷增一二吏才而实业之效在一家则生活之途宽，在一邑则游惰之人希，在一省则岁入之款饶，在天下国家则并可以转弱为弱化贫为富，观英国默尔化所著万国国力比较一书，专纪各邦财政与其商工诸业而政事兵威皆所不及，可以想其微意之所在矣，然则中国欲普兴实业膨胀国力，果将何道之从曰是必各省镑属各中小斑等学堂皆仿京师实业学校之规则编辑专门学说，为实业教科之需，又复阐明其义而提挈之，以浅显易知者引其端，以目验可凭者竟其用，庶教习学生皆知起困救穷，舍此别无善策不耗散精神於无益之地矣，又必选派学生出洋之初由学务处颁一新例，勿论官费自费均於备文请咨时将农工商各业认定一门，限以学年以观其成，倘认而不学学而不肯卒业，废於半涂者官费则勒令赔缴，自费则从严议罚，务使学实业者居其大半，庶异日回国人人皆克自立，始有余力以效用公家，昌明社会不然岁耗数百金养一学生，其究也率空疏浮泛而无济於事，果安取此纷纷咨遣贻笑外人哉，两术并用更近法日本就京津沪宁汉湘各处间开博览会以唤起国民竞争之心，若政治法律第各省加派官吏一二十人往习之，以归教其同类可也，必听人自便均挟一欲速得官之私而往，则殊失变法自强之主脑矣，张氏之言盖深有虑乎此也。
    ◎江西制造厂曾ヘ昭吉制造轻气球告成请奏咨立案禀
    窃卑职目击时艰内地制造枪炮诚恐缓不济急，因思气球一项实为行军利器，如能制造得法诚有驾乎枪炮兵轮之上者，曾於光绪二十九年冬月禀请试造飞车气球以验成效，当蒙前宪批准并拨给经费银三千两，随即估算工料建造厂屋一所一面派人采办制球材料，陆续招工日夜赶造其球横卧长二丈四尺，圆径一丈二尺，下连机关架乘坐一人旁设两翼以主升降之权，进退回环各有机宜以始难凭半月纸料，遇有改造其费稍轻草创既成，业於本年三月初八日在北坛禀请宪台亲临验放，惟球形短小只能乘坐幼童，紫为初次演放气球能上升之情形也。因见浮力不足由是改用材料，另制立形气球一具较前加大四分之一，四月初六日禀请宪台仍在北坛验放，即能乘坐壮丁升入空际，因碍地形未便绝绳纵放此即第二次演放气球能载重之情形也。由是采择阔地以便操练，因见江面辽阔大可纵行演放毫无窒碍，遂添铜浮一对安於机架之下以免溺水，四月十一日即向江心纵放或升入空际仍无重累或立於水面不致沈溺，升降循环指挥如意，此即第三次演放气球，无论湖海皆可放纵游之情形也。然而球体硕大厂隘难容，出入不便操演维艰，於是另建收藏气球之库，端节后竣工随即移球过库，一面添制保安泄气等门以防天气骤缩骤涨之虞，五月十九日仍在江面演放，升达云霄计高二百四十丈，是时天气已出风界试行放炮，每放一炮必升四十丈，而发声高远若无所闻，此即第四次演放气球能於空中掷发炸药之情形也。五月二十日大学堂长暨各营统领率同生弁均临江干验放，即令气球扶摇直上随向西山迳发，计高三千二百尺，球如悬星地若秭米，已为敌炮反不及，其时雷雨溟妥机落地询之土人已经距厂四十里矣，此即第五次演放气球高远迅速之情形也，因见迭次演放未出风界碍难迎风前进，由是改运机件添设螺轮时因风云无常兼遇雷雨，故此停演弥月昨於本月初十日复行演放，虽能傲风前进炎燥犹未尽除，而材料单薄不胜磨击，除小试外已经大演六次，考究周详理应另制合度之球直出风界，即可放纵游行无论水陆战斗均能用极烈炸药洞穿铁板环击无遗制胜之器，无出其右若敌国亦用此等气球相拒，彼客我主彼寡我众必不能相持，应请奏咨立案另筹的款加工选料再造十球，招兵设厂认真训练果能操纵自如，所有枪炮兵轮均归无用之器，然后推广气球设厂大造愚昧之见，是否有当理合据实禀陈。
    ◎广东开建甬流金矿办理九条
    一局厂查开建金矿不止一处，今先办甬流石金拟於开建县城设一总局，甬流设一分厂，分厂隶於总局，总局隶於省城善后局。一委员开建总局设总办一员，文案兼支应一员，甬流分厂设分办二员，以一员专管寻线采苗洗金督工等事，以一员专管银钱出入造报稽查工程等事，此为各专责成免涉推诿起见，倘遇应商之事仍应不分畛域彼此和衷商办不得株守界限，致误要公其总局应给关防一项文曰广东开建金矿总局关防分厂应给钤记一颗，文曰开建甬流金矿分办委员之钤记均由善后局刊发领用，其程牧商办时所领钤记应即缴销。一薪工等费开矿之事倍极辛劳，矿金为至贵之品丝毫为重，既欲在事员司洁已奉公本宜优给薪水，惟当试办伊始矿利未丰不能不力求撙节，所有局厂各员薪水应由该局比照各局向章从中酌定，将来办有成效仍当随时递增，并从优请奖加给津贴以为办事出力者劝。一司事工匠总局分厂各应用司事工头杂役若干名，护勇若干名每名应给薪粮工食若干，每月局用火食若干，应由局督同委员陈守等核定。一官商界限查开建金矿前据程牧锦文禀明白，本年正月起改归官办，所有商厂留交器具什物已由庄委员点明收为官用，现应如何估价发商领回，其商办时工本前据程牧禀明，共用银一万四千余两，惟商办一年有余决非一无所获，究竟实在用过工本若干收回金价若干，现在统除统算是否有盈，抑有亏垫应由局督同程牧锦文逐一清算妥为议结。一领款开建金矿前经札局提银三万两专备矿务之用，随据程牧请领银二千两庄典史请领银一千两，由各该员陆续支用，现在已用若干尚存若干应由局督饬查明截清数目另册销讫以清界限，自此次定章后一切用款概由总局陈守具领支发以归划一，其订购春石机器价银已分批照付此后如有续购机器亦照此办理。一矿金自本年正月改归官办后，委员所收矿金应令亻尽数解交善后局兑收，此次定章以后应如何分批报解，其解到之毛金应否倾练足色再行变价，抑即以毛金出估由局酌核办理，至矿务局章应由余利之内提几成作为公积，提几成作为花红酬资，现在此矿既系官办涓滴归公似笥沽硖峁积，其奖赏酬资一项原为鼓励在事出力之人而设，现在试办伊始固难预计盈亏，其每成银数之多寡系随余利之多寡为增减，此时亦难先定成数，应俊办有成效年满总结之后再行随时酌议提结以奖劳。一平码查收金解金必须有较合极准之法码，随时平兑方免参差，应由局制造平码一样三副，一存甬流分厂，一存开建总局，一存善后局以为兑收矿金之用。一沙金查金装墟向产沙金现在官力既办甬流一矿，似难同时并举兼办金装，惟该处沙金土人随时淘取，经年不断程牧锦文曾经设局收买，现在应否将金装墟马仔滩一带沙金田金仍任土人随时采收由官定价收买，不准私卖偷漏亦不准他处商贩来建揽收，应否另派妥员常驻金装专办此事，由局核明酌议并饬程牧将金装分局经手事宜料理清楚禀局察核。
    ◎江浙渔业公司简明章程
    一现购胶州青岛德公司万格罗捕鱼轮船一艘改名福海，以后增船皆以海字排次。一此船现系官款垫购作为渔业公司保护，官轮由官发给快炮一尊后膛枪十枝，快刀十把管驾大副定时督同水手操练，藉以保卫江浙洋面各渔船。一渔船在洋面捕鱼之时各渔船相距在目力能到之地设，或遇盗日间悬红白旗於桅顶夜间悬红白灯於顶为号，本轮一见即速往救。一渔轮保护渔船安全定章不许丝毫受谢，倘辑获盗船时将船盗解交就近该管地方官惩办，一面报明本公司。一渔轮三年救护被盗渔船几次随时报明公司存记，汇请南洋大臣奖励管带，及水手原有官阶者酌予保升平民给予功牌。一向来抛钉大捕张网船捕鱼之处均在海岛附近渔轮避礁，决不相犯溜网船所在渔轮亦让开地位决不侵占，其余各船向来网地销路一切照常并无侵扰。一两省向来渔埠南洋大臣饬编渔册设局分查各渔船须就近向各分局报明船主姓名船只大小，分局董事由督办行知地方官选谕各本地公正之人各渔户间有衙门规费为数太多为渔户之累，或衙役勒索黑费者各渔户可据实函知本公司转陈各宪察办斟酌减革实行和平保护之事。一渔轮运船须请南洋大臣饬各常关，凡渔船进口即在定章四点钟封关以后随时报关放行，以免鲜鱼腐变各渔船俟册籍编齐领有公司分口号旗后应予声请均г此项利益。一本公司集股银六十万元，计六万号每股银十元，便於两省镑渔户虽力薄者亦得入股均沾利益，其有力者一人十号百号千号均听其便。一现奉南洋大臣饬知苏松太道宪福海保护官轮，先就浙洋试捕日后办有成效各渔商渔户如愿踵行推广，亦可听其各自集股造船附入公司，本公司并任保护一例看待。
    ◎各省农桑汇志
    直隶，成安县现在城南空地开辟农务场一段，饬令发落贼犯种植谷蔬优给口粮选董经理，特筹京钱三百千以作开办经费。
    山西，永济县开荒一百三十余顷，近已分别起科办理。
    江苏，农务局各事近颇切实整顿，先行清查荒地分别官荒民荒由县查明以便分别招垦。宁垣前设蚕桑公所招民领种桑株，惜无广场试种实力提倡有某员禀准将新造三江师范学堂东首荒地数十亩收入大举种殖，由官督办定名为江南树艺公所。
    广东，连山厅荒地甚多，近招民开垦听其随便种植。
    蒙古，喀拉沁地广人稀类皆荒僻，近由树艺局专人到浙采办桑秧蚕子棉种等类运往发给民间种植以兴蚕桑。
    ◎各省矿务汇志
    京师，商部札饬福建矿务总局重订章程须仿江南矿务总局一体办理，凡福建应开之矿悉由官民合赀收回自办，不准外人干预等语，该局遵札派员分查将已办未办各区界绘列清图禀部批准立案。
    直隶，建昌抚宁连界之双山子地方金矿甚属畅旺，前经徐君雨之禀请开办后经派员查验，以矿中水势洋溢工费太繁，且集股不敷官款无措均已暂为缓开，兹有麦上春者於外洋各埠集妥股银汇至京师，禀请商部将五家子等处前之停办金矿均准其一律开采，特将股银呈验。
    奉天，奉属五家子各里格宽沟三处金矿苗旺质佳，现已有人承办并用购买扬风吹砂机器淘练出金颇净，诚矿务中一新创之良法也。
    山西，晋绅刘小渠与法人某禀请筹办蒲太铁路，已经晋抚张中丞批准即日招股开办。
    福建，长乐县鳌峰山旧有矿产色质均佳，所产为白蜡亚铅朱砂，且下有金银前法人魏池要求承办，经矿主高耿严词阻绝因往粤垣招股采办以杜外人呆觎。
    湖北，武昌府属之兴国大冶武昌，黄州府属之圻水广济等州县矿苗甚旺，外人屡欲开采鄂臬岑廉访恐利权外益，特委陶大令筠前往查勘以便购买，闻竹山县矿山现已由高大令怡正出股购回。
    四川，打箭炉向产沙金，近有职员唐国清具禀矿务局拟设立公司前往开采，每年以四成红利报效公家，当奉批准。
    广东，阳山石塘崆岭旗尾岭山场产有煤矿，据三水县职商李富源等集资禀县请办，经已批准饬令该商自赴善后局呈请领照开办。
    ◎各省堡艺汇志
    山东，潍人所制嵌银丝漆器向仅有白杨棠埭二木所制髹者漆亦不甚佳，近有巧匠极意改良用南省镑种坚木为质，银丝嵌出之花样悉从新式，并购价廉之华摄寒暑表重加木托所嵌度数尤为精美，故人皆乐购之。
    山西，榆次文水徐沟等县盛产葡萄味美价廉，现由省城农工局仿照西法以之酿酒冀免利权外溢。
    河南，省城劝工陈列所业已开办，凡旧有出产新造各货均罗列其间，以资考究惟鸦片烟具不准列入。
    江苏，上海制造局据工艺学生徐某禀呈仿造德国新式无烟火药一种，名曰柯达形类皮条柔软无匹，一再试验实高出本局所制之上，当经总办给银五百两以奖其能，现由该局特聘该生到局拟即令其仿造。
    浙江，衢州产造之竹纸向称极佳，近因洋纸畅销以致生涯冷淡，刻有该业吴某集众筹股议购机器设厂，仿照东瀛之法制造冀挽利源，并遣人赴日学习以便传受。
    湖南，长沙朱雨田观察近於太平街建屋设厂，聘请杭州女师来湘招集妇女学习刺绣。
    四川，成都劝工局已就本局建设列货所以为售货之处，现复租赁民房添设列货所一区，以便商民就近购买。
    广东，省城三眼井南番劝工所系两县酌拨轻犯学习工艺而设，近拟大加扩充购买附近民房添建厂屋，并增置机器云。
    ●第十二期・交通
    ◎论法人要索通航权（录八月十三日警钟报）
    近日以来西人势力加於中国本部，於路矿而外复索内河通航之权，举其最著者言之一为法人索桂越交界处行船之权，一为法人索浙绍通航之权，夫法人之所争执者岂不以航行川河之权为公法家所公认哉，（公法家葡龙梯礼曰与海面相通且深广可航之河在平时可任万国之船舶出入自由，葛尔波曰自数国领内流出之河流，其数国皆有驶行船舶之权利，故近世以来欧美各国皆以航行川河公之世界，如拉英河塞耳，德丹牛皮河亚马孙河皆开为船舶自由之地。）然川河通航之约必两国互相执行，得彼此相当之权利然后公平，今中国航业未兴航路未辟，而华民商於外者又无国力之保护，故舍亚东片壤外皆为中国航线所弗经，（如招商局之航线仅及於国内而香港华商所设美行汽船公司，仍用英旗保护。）非惟不能扩张航线，即内地通航之权亦多操於外人之手，（如长江日本大阪公司船及湖南内河日本公司汽船其最著者也。）而华民之集资购办者又虑官场保护之力，不得不假洋商之帜以自便横行，此通航之权所由失也。今法人逞彼狡谋欲以航行川河之权要求中国，夫广西与越南交界处有接溪江木马河，水路狭隘溪岸迂回，（见广西志书）而绍兴五龙埠小潭村诸地尤属不便交通，故桂抚之覆法领事也亦言本省行轮殊多不便，使一旦通航之权悉为法人所握，则凡於通航有妨碍者法人皆得干预之，必将援修龌破种例，（庚子之约以修龌破纸之权公之外国，为中国放弃主权之始厥，后中英立约又以宜昌重庆间通航之地归英整顿，皆因通航而失权利者也。）以代为经营，夫内地川河乃本国主权所及之地，与沿海及国际运河不同，（国际运河者两国公有之河也）今以内国之川河一任外人之整顿，是不啻以河流让他人也，河流可让则河流之流域亦可让，吾恐不出数年凡河流附近之区皆为外人所持有，而中国无一主权矣，昔埃及假英法之力以疏凿苏汇士河，伟功甫成而主权尽失，非中国前车之鉴哉。不惟此也外人轮船既可通行内河，则沿河之地外人即可租设栈房，使人民而不允从，又将假中国官吏之威而加以逼迫，（中英所定约章云倘洋商不能与华民妥租栈房码头，须由地方官与商务大臣商妥后照核时价预备即借官力以压民力之证。）栈房既设则效其奔走者又必雇用华人，既用华人则凡与栈房有关系者皆将归外人保护，而华民之媚外者益得假外人之焰，以欺压平民平民积不能堪，必有集众仇洋之举，击沈轮船焚毁栈房，而外人之利用此举者遂得假镇压保护之名，而潜增其势力吾恐交涉之案日烦，而中国之主权愈失也，况法人之意更有深意寓其中，溯木马接溪二河即可绕达西江启桂粤水道之交通以辅龙州铁道所弗及，而广西商业之权可以悉握於法人之手，若浙绍之地久为英意所窥，法人既获通船之权即可与英人均势，一旦有急亦可占据定海舟山以窥伺江浙，此法人之深意也，此事果成则法人在中国南部之权愈行巩固，而忿争之祸将不旋踵而至矣，可胜叹哉。
    ◎新疆巡抚潘奏估需安设迪化至奇台电线经费片
    再查新省自光绪十八年安设东南北三路电线，与腹地各省联为一气报务灵通速於边疆大有裨益，二十二年河囗窜回出关，二十五年缓来土回滋事皆赖电报布置调度得以及时剿灭洵属事省宝倍，兹查古城为省城天山以北屏蔽，北通蒙古东通归化包头京城天津等处，地面辽阔行旅往来络绎兼以驻防满营暨奇台县治移设於斯商贾云集民杂五方控制抚绥最关紧要，从前由关内接办关外电线因巴里坤天山险骏，冬令雪深巡守不易由哈密绕经吐鲁番以达省城，是以该处未通电报前拟自迪化北经阜康孚远以达古城添设电线，即於前改奇台县城内设立子局一处以便商旅而通声息，当由电报总局委员查勘计程六站，截曲取直共四百里有零，确估电线杆木运脚及修理护墩局屋添置器物等项经费，共需银二万两以内，实较从前估修电线有减无增，惟值币藏支绌之时未便另请公款，拟由岁拨善后经费项上撙节匀支核实造报，将来养电费及局费等项仍照通省电局办法，将所收报资划抵并动用平余，如再不敷仍於善后款内开支以资经久，据新疆粮台详请奏咨前来，臣覆核无异除咨部并批饬遵办外，所有估需安设迪化至奇台电线各项经费缘由谨会同陕甘总督臣崧蕃附片具陈，谨奏奉朱批该部知道钦此。
    ◎粤汉铁路交涉
    粤汉铁路一案关系重大，其由美人而转归比人之故，兹不赘述近则废约之事已将实见，施行小之将与合兴公司构讼，必有如近者开平矿局之纠葛，（其事争执至二年有余，已在伦敦成讼而至今尚未开审。）大之则恐变为交涉之巨案，今就见闻所及为略述之先是中国政府以湘绅之力争也，议欲毁废粤汉铁路合同自行筹办，於是督办铁路盛大臣乃遣洋员福开森赴美，然以赴美赛会为词未云为粤汉铁路事也，惟闻美外部海约翰答我出使美国大臣梁星使诸则云，一美政府以华美公司确为美人所设，二按照该公司现在章程办法，凡关涉公司利权之交涉惟美政府得有权办理，三美国与粤汉铁路相关地位及美政府拟随时指导各该主办，以裨此路之意行当宣告於众贵大臣深知该公司将来若或更改章程办法有所不同，美政府亦有不认该公司并不可维持之权云云。洎本年七月福开森自美回华而比人之为粤汉公司总理者接踵而至，向在公司之美人亦相继辞退，且梁星使前电外务部则谓已辞退比董二人盛大臣致外务部电则谓合兴股票美股三千二百外，国股二千八百内八百股已售归美人，乃纽约商报则云该公司之股分六千，其中四千已为比人持其利益，大阪朝日新闻亦言比公司所购股份过半云云，固与梁盛电函所言适相反也，自政府与湘绅主持粤汉铁路废约责令督办铁路盛大臣办理，盛乃电外务部以办法六条，其要如下一合兴公司已提出小票五百五十四万金圆，既认定废约须由湘省蚧Р吭こ锸昊靥岢龅纸栊∑敝款。一慎访美国或他国著名律师研究案情以备兴讼。一废约即须停工资遣美匠回国，如不得直预备赔偿各款，旋拟请湘省举员来沪会办，而湘人之指盛为意存挟制者，则谓公司既不合条约自可毁约，不必先议赔偿即曰开工已久用款已多，忽令停歇不能不有所偿，然亦无不待查考遽凭开报，即时赔偿之理且小票已在公司掌握中，国即不能即时赔偿而公司固可稍迟时日持小票索款，不能曰归其承办时小票可以作数，一旦废约小票即不能为据也。今年七月公司实情既已彰著驻美华使梁星使及盛所言已辞比董撤去比籍董事之说，皆不售於是持废约议者益力政府乃电告盛曰此事有谓款项本太受亏，应废约自办者有谓湘人宜自购地作为股票，并集股购其小票且告以中美人购买股票，他国不得购已售者责令美人收回，如不从即与废约者务望持平公议云云。及七月末忽有建以美继美之策，冒湘绅名电外务部者外务部韪之商诸盛盛亦力主其议，电外务部大旨则於比人行破坏主义停止小票任令停工，预备兴讼废约於美人则行挽回主义，将与原订合同经手人倍次重议接办谓之以美继美此其大略也，至九月粤绅亦会议言公司转入比人实背续约，工匠滋事屡酿命案，议既定电外务部与粤鄂二督既粤人官於京者复电请寓沪邓小赤中丞与盛商办，其办法则以鄂督张制军前电湘省委员张小圃观察四端为本，一废约之说须湘绅迳电政府，并具呈两院会电外务部合力相持。一废约后合兴垫款应息借洋款归还鄂必助湘筹款以后路款中国自办万勿再交外国。一倍次能出力排去合兴公司中国即聘为工程师借款亦归经手，惟用人行车权归中国自主。一分年分段估计路款造一段工筹一段款，鄂湘粤分筹不足则借外款万勿全用洋债云云。又闻湘绅亦请寓沪王爵棠中丞为主其事。
    ◎各省铰坊阒
    安徽，蒙城县陆士奎大令前因县境肥芡两河淤塞过深，爰集绅董会议设法开鲆鸯毒旁驴工。
    江西，南昌至九饶各府往来小轮船已有七八家，近又有职商李子常在章江门外购定楚远轮船码头租用小轮两艘运送客货。
    福建，福州五虎口外东涌岛环列暗礁，以致船只失事近已建成灯楼一座，夜间按四围暗礁方向燃放各色电光以为标识。
    广东，虎门内水道向无灯塔，夜轮往来殊形不便，现经英商禀由总税司转详外务部承准择地添设，已择定沙头黎洲大沙罅⑸乘拇ψ獾亟ㄖ。
    ◎各省铁路汇志
    京师，齐化门外直达太平仓之铁路向供转漕之用，近已接修枝路一条迤逦而至南下坡一带。
    江苏，沪宁铁路商借洋款由汇丰银行汇交，现已开办淞沪铁路各事亦归该公司办理。
    安徽，凤阳绅商议与美人合办，由府达宁铁道已奉详商部批准。
    云南，由蒙古至云南府之铁路现已筑成。
    ◎各省电政汇志
    京师，北京德律风前由盛大臣奏归电报局办理，自联军入京利权为欧人朴尔逊所夺，近电局总办黄观察重伸前议因先於颐和园及军机处外务部安设德律风器具，至北京全部应设线杆之处业已度地定议。
    直隶，京津沽间原有霍尔逊所架设之德律风线，现袁慰帅决计购回并令吉田顾问官调查一切。北洋官电局已归并商电局办理，其成本由商局按月筹还一千五百金。
    河南，汴省电线创办时材料甚劣，至今电杆腐败日甚以致电信不通，现怀庆府局员禀请上海电报总局将该局所管理黄河两岸电线悉行改造，其所经之路约延长数百里云。
    江苏，江南提督杨军门以松郡向未接设电线，消息殊形不便，已商允督抚添设自申至松之线。
    江西，赣抚夏中丞以本省可通电信者下游惟九江一府上游惟吉安赣州南安三府，特咨请电政大臣推广赣省镑属电线，以裨公事而便商民。
    ◎各国邮政汇志
    直隶，北洋大臣接外务部咨云，嗣后中国轮船均有代递邮政信袋之责，除重大邮件由邮局酌量发给水脚外，余均不准取资，如有损坏遗失及私带信件一概议罚，惟不得代递他国邮件，除咨照总税务司通饬各海关遵照外用特咨行贵大臣札饬各海关道一体遵行。
    山西，晋省邮局开办以来官商信从者众，现北路至归化厅西南至陕豫界东至直隶界，共开设二十余处以便商旅。
    江苏，邻近镇江各内地邮政信袋经镇关税司议定，凡有小轮行驶之处均由小轮顺带免用邮船，特函请监督郭观察札饬内地州县咨明所有捐局查验轮船，如遇邮政包裹之类均须遵章办理。
    ◎各国航路汇志
    日本，日本邮船会社所有邮船自开战后或沈或损，所失不少现议大加扩张，备最新式之高船五十万吨，其资本金当备三千三百万圆至四千四百万圆。
    俄国，九月十六日柏林电圣彼得堡已造一新船坞，资本共十兆卢布。
    意国，意大利罗马城前拟开凿运河一条通至塔东内痕海，以振商务现已实行此策，特开议会邀集各工匠等互商开凿之法，闻此项工程准五年内即可完毕，约费英金二百四十万镑。
    美国，太古洋行已与美国订立合同承运木料，现该行之船已由美国许其往来於他斯马尼亚岛（在维多利亚州之南海）
    ◎各国电政汇志
    英国，加拿大政府已议定设立无线电七处，在芒脱黎尔城及爿尔阿孩儿海峡之中，以后凡在圣劳伦此河中之往来各汽船，皆须装置此项无线电机器。
    德国，柏林德荷电报局近拟造水底电线，从西利伯岛之末南图半岛通至墨利挪岛之轧姆城，再从轧姆城通至上海及大美太平洋电线以通东方消息，不必再用大北电经过西伯利亚俄罗斯亦不必经大东南线，计此项工程约须一千四百万马克。
    荷兰，荷兰印度电局将架一新电，自欧洲与远东相接，荷兰印度及法国三政府已立新约，将自康希纳克起（在婆罗洲之西）与西贡相接。
    美国，美京纽约无线电公司已与美政府订立合同，拟敷设在世界上最长之无线电五处，五地均在墨西哥海腰四围，俾东西南朔各处环通云。
    ●第十二期・商务
    ◎论商标注册不应展期（录九月十八日新闻报）
    商标者所以防奸商之攘夺美名搀杂伪品，故各国皆设商标注册局以保各商应有之权，而商务愈盛中国无之各国商人啧有烦言，以为中国不举行保护商标之政则各商亏损甚钜，於是英商乘专使马凯来沪会议商约之时，公请马凯以保护商标一事，要求中国卒能如愿以偿，得於英约第七款内载明，（中国现亦应允保护英商贸易牌号以防中国人民违犯迹近假冒之弊，由南北洋大臣在各管辖境内设立牌号注册局所一处，派归海关管理其事各商到局轮纳秉公规费，即将贸易牌号呈明注册不得藉给他人，使用致生假冒等弊。）而中美续订商约第九第十第十一款，中日续订商约第五款亦均载明保护商标及书图版权专利各项，盖以副各国商人之期望也，夫当中英订立商约之时商部尚未设立，故有南北洋派归海关管理之语，迨美日两国与中国续订商约之时中国已设商部，故约中但言中国设立注册局所而不言海关，乃赫总税务司则以英约有海关字样不待南北洋大臣之命，遽拟商标注册章程呈请外务部从速施行，其所拟章程未免有偏袒洋商之处，嗣经外务部咨行商部商部以为保护商标，乃商部应尽之责，於是重订商标注册章程，咨请外务部会奏，外务部遽商之於各国驻京使臣，其后某某等国使臣商请酌改数语，某某等国使臣则未覆商部以此项章程，原因各商陆续投禀亟请注册，故先行订此试办嗣后如有应行商改之处不妨随后再定通律，遂奏明请旨准於本年九月十五日施行，夫保护商标乃主国应尽之责亦即主国应有之权，此项试办章程既经采择各国通例参协中外之宜，毫无偏袒即不商於各国亦未尝不可举行，乃外务部竟以草稿商之各使，各使嘱改者改之其体恤各国商人之心可谓无微不至矣，各国商人贸易中国以来，素以中国不保护商标为憾，多方设法竭力要求一旦竟有开办商标注册局之期，抑且所定商标毫无偏袒窒碍之处，则各国商人当必有欢欣鼓舞之者，而何以十七日北京电竟谓各国驻京公使除美日外，余皆请展商标注册之期，以顺商情耶。则商约载明保护商标顺商情也，速定章程顺商情也，以章程之稿商之各使顺商情也，定期实行顺商情也，十五日开局之后商人愿即来注册者听之，愿稍缓再行注册者亦听之，何在不可以顺商情，而必展缓设局之期何耶，各使声言此事并非有所不顾，其言甚甘然又谓当与美日两国和衷议办不知议办者何事，窃谓中国之保护商标乃自尽其责，本无庸各使之干预各使之请为展期已有干预中国商政之迹，故於此展期六个月之间恐有商改章程之举，商部自宜坚持定期勿为摇动，并声明各国商人之中如有不愿即行注册者，注册局并不勉强，但开局之期业经奏定不可展缓，则亦无所为不顺商情也。
    ◎中葡新订商约
    第一款，大清国大西洋国於光绪十三年十月十七日，即西历一千八百八十七年十二月一号所立和好通商条款，以及该约所附之办理洋药专条，除本约所有改修外均应仍旧遵行。第二款所有光绪二十七年七月二十五日在北京会定议和条约内之第六款所定加增进口税，则葡国兹允遵照办理，但别国所享最优利益，葡国应得一体均沾无异，且葡国之商民所完税项始终不得较无论何国商民所完者稍有增减，故曾於光绪十三年十月十七日所定条约内第十二款应行销废。第三款葡国愿允遵照光绪十三年十月十七日会定通商条约及办理洋药之专条所载各节仍襄助中国征收，由澳门运往中国洋药之税厘，并助防缉私且为此等襄助能有实效起见，兹应声明所有入澳门之洋药抵口时必须在澳官专设之洋药衙门报明入册，澳官亦应设法俾凡入澳门之洋药均囤於栈房一处以便由澳官专管再行陆续搬出以为贸易之需，凡澳门所辖地方食用之洋药应每年由澳官会同，光绪十三年商定办理洋药专条之第二款所指之税务司议明定数，此数以外始终不得由该栈房再有搬出以应该处之食用，凡洋药若在该栈房报明转运中国以外各处亦应设法以防私行运往中国销售，所有应定各项章程以资遵守本款之办理，应由彼此两国商订，葡国应迅速定一律例订明如有犯彼此商定之约章者，即应分别惩办。第四款澳门所辖水陆地方内如何防缉走私，应由澳官拟议节略会同税务司定办，其附近一带地方如何防范应由税务司拟议节略，会同澳官定办俾两国实得相助之益，与地主之权无碍，且澳官与中国海关各应选派专员彼此会同订明查缉之水陆地方并可行之办法，以便协助防缉走私。第五款彼此两国为推广澳门及广东省所附近澳门之口岸来往行轮起见，现经商定如左。一所有葡国轮船若欲自澳门前往光绪二十三年中英会订缅约之专款及二十八年续议通商行船条约第十款所载之，西江暂行停泊上下客货，并仅上下搭客之各处即应遵守彼此两国为此事商定之专章办理。二所有轮船若特经注册按照内港行驶章程贸易者，除第一节所载广州府各处外，如欲自澳门来往广州府所辖之各埠，即应遵守彼此两国商定之专章，在拱北关报明以便查验抽税。三此项船只如拖带民船搭客载货等情均可承做，惟须遵守已定之一切章程不得违背。四此款给予之利益其本基全赖彼此先订专章载明此项船只来往各处之详细办法，故该章未定以前自不得援引此款办理，即定以后如不遵守此章仍不准照此款办理。五葡国应迅速定一律例，订明如有犯彼此商定之约章者即应分别惩办。第六款中国给与最优待他国人民一切利益，葡国人民既应一体均沾彼此现应订明，凡有他国土产中国所给予各项利益，葡国同类之货即应一体享受，彼此又订明凡葡国各项酒若酒力过十四度者，於进口时无论系由葡国进或由他处绕进，如呈出本国所给之执照有领事官画押为凭，载明此酒实系葡国所产者，即照本约所附税则内载过十四度酒纳税内，惟葡萄牙酒一项不能呈出。以上所言之执照即不得援引此条以冀同享此等利益。凡中国商民运货在葡境进口出口者亦应享受给予最优待国人民一切之利益。第七款葡国人民准在中国已开及日后所开为外国人民居住通商各口岸，或通商地方往来居住办理商工各业制造等事，以及他项合例事业且在各该处若定有为外国人民居住地界，则准其在该界内租地建造居住，并给与最优待国一切之利益，一律无异。第八款侨寓葡地之他国人所生子息按葡国律例准入该国之版籍，中国为侨寓澳门所辖地方之华人入葡国版籍，曾请将该律例情节酌行修改，是以葡国兹允从速将此层细核，以便整顿侨寓葡地之华民所生子息准入葡国版籍之情事，如须专定律例亦可照允，该律例应防之事有二，一已入葡籍之华民应杜其冒享华民所能独享之利益，即如在内地或不通商口岸居住贸易等事。二已入葡籍之华民在通商口岸居住时自称华民与他华民立有合同者，必杜其嗣后恃已入葡籍籍乘此故以所立合同与葡国某律例有背冀以脱卸其责任。第九款中国现因厘革财政，拟欲照征海陆各关所过百货之正税外另添加税以补全行裁厘所绌之款，葡国政府允认凡有本国商民运进中国之洋货於抵口时，应照此次改定之进口税则加添一倍半之数纳税，所有中国土产运往外洋者於出口时应纳税数连出口正税在内不逾值百抽七五之例，惟声明中国须与有约各国共同商定加税之率一律照输无异，所有中国征收出产销场出厂以及土药盐斤等税亦悉照各国与中国商定办法无稍歧异，并不得因此葡国之商务暨利权较国商务暨利权致有轩轾之处。第十四款还税之存票须自葡国商人禀请之日起，如查系应领者限於二十一日内由海关发给此等存票可用在发给之海关，按所载银数除船钞一项外以抵各项货税，至洋货入口后三年之内转运外洋，凡执持此等存票者即准任便向发给之海关按全数领取现银，倘请发存票之葡商欲图混骗一经海关查出须罚银照其所图骗之税数不得逾五倍，或将其货物入官该货若已运出中国界外，则应由本国领事将犯事人罚一合宜款项，其所罚之银送交中国国家查收。第十一款中国允愿自行厘定国家一律通用之国币，将全国货币俱归画一，即以此定为合例之国币，将来中葡两国人民应在中国境内遵用以完纳各项税课及别项往来用款毫无窒碍，惟彼此商用凡纳关税仍以关平核计为准。第十二款葡国兹允中国禁止莫啡鸦及剌入肌肤莫啡鸦之各针进口，惟中国亦须应允，凡葡国医生药铺如为医病所必需者於其进口时请有专单照章纳税始准起岸，惟该医生药铺等须先在中国领事署内出具妥当切结声明非有西国医生药单不得出售，即有此项药单亦仅以些须小数出售，始将专单发给，倘有混骗之事一经海关查出即将拿获之莫啡鸦及莫啡鸦针罚缴入官，并禁止该混骗者以后不准再将莫啡鸦及莫啡鸦针贩运进口。第十三款中国因知振兴矿务於国有益，且应招徕华洋资本兴办矿业，故允将现行务章程从新修改妥定，於他国现行章程采择其中有与中国情形相宜者，以期一面振兴中国人民之利益於中国主权毫无妨碍，一面於招致外洋资本无碍，且比较诸国通行章程於矿商亦不致有亏，葡国人民若遵守中国国家所定为中国人民之开矿，及租矿地输纳税项各条规章程，并按照请领执照内载明矿务所应办之事，可照准葡国人民在中国地方开办矿务及矿务内所应办之事，至葡国人民因办理矿务居住之事，应遵守中葡彼此会定之章程办理，凡於此项矿务新章颁行后始准开矿者均须照新章办理。第十四款凡商民为办正经事业合股经营，或合办贸易公司照其合同章程，所有损益一律公任，是以中国愿允中国人民若与葡国人民为葡国合股经费贸易，或葡国合办合例之公司须照其所立合同章程办理，倘不照办致被控告中国公堂应即饬令中国人民照中国商律将其分内当为之事按照合同章程办理，惟该合股华民分内当为之事应与合股葡民分内当为者一律无异，不得另有苛求葡国人民与中国人民为中国合股经营，或中国合办合例之公司亦应按照合同章程办理，倘不照办致被控告葡国公堂，应即饬令葡国人民照葡国商律将其分内当为之事接照合同章程办理，该合股葡民分内当为之事亦须饬令与合股华民当为者一律无异，惟照现行约章不准洋商在中国内地居住贸易，此项各股经营贸易公司自不得由中葡商民在内地合办。第十五款葡国本有定例他国若将葡国人民在该国内所使之货牌竭力保卫以防假冒，则葡国亦将该国人民在葡国所使之货牌一律保卫，兹中国欲本国人民在葡国境内得享此项保护货牌之利益，允许凡葡国人民在中国境内所使之货牌亦不准华民有窃取冒用，或全行冒仿或略更式样等弊，是以中国应专定律例章程并设注册局所，以便洋商前往该注册局所输纳秉公规费请为编号注册，凡葡国人民若创制新物新法在中国专管创制衙门定有创制专律之后，请领创艺执照者中国查察若不犯中国人民所先出之创制可由葡国人民缴纳规费后，即给以专照保护并以所定年数为限，与葡国保卫华民在葡国所请创艺执照者一律无异。第十六款中国政府深欲整顿本国律例，以期与各西国律例改同一律，葡国允愿尽力协助以成此举，一俟查悉中国律例情形及其审断法及一切相关事宜悉臻妥善，葡国即允弃其治外法权。第十七款中国视传教一事必须详细商酌以免从前启衅滋事，将来复萌倘中国与立有条约各国派员会查此事尽力妥筹办法，葡国因有保护其本国在华天主教堂之责允愿亦派人员会同查议尽力妥筹以期民教永远相安。教士应不得干预中国官员治理华民之权，中国官员亦不得歧视入教不入教者须照律秉公办理，使两等人民相安度日，葡国教会准在中国各处租赁及永租房屋地基作为教会公产以备传教之用，俟该地方官查明地契妥当盖印螅该教士方能自行建造合宜房屋以行善事。凡有遵照教规无论中葡人民安分守教传教者原为劝人行善，自不得因奉教致受欺侮凌虐，惟入教与未入教之华民均系中国子民，理应一体遵守中国律例敬重官长和翕相处，凡入教者与未入教以前或入教后，如有犯法不得因身已入教遂免追究，凡华民应纳各项例定捐税入教者亦不得免纳，惟抽捐为酬神赛会等举起见而与教相违背者不得向入教之民抽取。第十八款现订之条约须施行十年，自换约之日起直行至下文所载续修改定之日为止，两国又订明或中国或葡国在十年限期未满以前六个月之内均可请将条约所载之税则及各款修改，倘十年期满之前尚未照请修改，则由该十年限期已满之日起算续行十年以后均照此限办理。第十九款本条约缮就汉文葡文英文各二分，共六分署名为定为防以后辩论起见，此三种文法语意均属相同无异，惟将来汉文与葡文如有参差不符应以英文为准。第二十款本条约应奉大清国大皇帝陛下大西洋国大君主陛下御笔批准，即经批准后迅速在北京互换，并应刷印颁行以便彼此两国官商人民知悉一体遵照办理，本约立定由两国特派大臣先行画押盖印以昭信守。附件为照会事照得本大臣等现与贵大臣会议中葡条约第三款内开，凡澳门所辖地方食用之洋药，应每年由澳官会同光绪十三年商定办理洋药专条之第二款所指之税务司议明定数，此数以外始终不得由该栈房再有搬出等语，本大臣深恐将来税务司与澳官彼此商定额数之时或因多少争执未能会定，则应如何办理为此照会贵大臣烦为查酌见复，须至照会者（商约大臣吕盛致驻华葡使洋药专条由税司指定数事照会）为照复事照得本大臣接准贵大臣九月八号来文，兹谨从速答复以澳门政府与海关平素往来和睦，则他日澳督与拱北关税务司会定澳门所辖地方所有洋药之数不致虑有意见不同，有如贵大臣来文所指者，即或有意见不同则可由彼此在北京之代表人细察其意见不同之据会定一数，其会定一节不虑有为难之处，倘所会定有错亦可随时更正，以本地所用之数按时有册可稽不难核准也，为此照复须至照复者（驻华葡使复商约大臣吕盛洋药专条随时更正数事照会）为照复事照得本大臣等接准贵大臣，西十月囗囗号来文兹谨迅速答复如下，中国政府曾给予在葡地设立中葡公司权利，筑造来往澳门及广州铁路，今欲得有成效起见应使来往货物及搭客无稍耽延，是以本大臣等奉谕明告贵大臣，葡国政府愿意将来与中国政府合订税关办法，以便凡货物行抵澳门之铁路总车站，一经将应纳中国各税项完清后即可前往，无有阻碍合行照复贵大臣查照须至照复者，（驻华葡使致商约大臣吕盛华澳广铁路运货收税照会）为照会事照得中葡两国现行改修通商条约论，葡国在华所有天主教堂应享利益之第十七款，本大臣等业将该款所拟之全文录呈本国政府查核，兹奉训条内开，葡国政府因该款所述既系实情以理而论，本应即依贵大臣所拟之字句，惟在华之天主教堂非仅系葡国所设，以故各他国未允而葡国於该款全文概行允许不先预留地步，则葡国教堂所享利益必较他国加减，故谕令专备照会致贵大臣以为应允，此款义理之据惟该照会中必须声明，凡有天主教堂在华之他国已经允许者，葡国始可照办等因，本大臣等按既允此款而为防将来不虞之事起见复留余地，此等办法不特於贵国政治无碍，且可免将来辩论致於两国邦交有损为此照会贵大臣，请烦查照须至照会者，（葡使致商约大臣吕盛论天主教堂利益照会）为照复事照得本大臣接准贵大臣，囗月囗囗号来文内开，中国政府特允由澳督每年照请两广总督发给运米执照三十万石转给寓澳华民，此等办法因未便入约是以备用照会存案等因，本大臣均已阅悉相应照复贵大臣查照可也，须至照会者，（商约大臣吕盛致驻华葡使运米至澳照会）
    ◎广东总商会简明章程
    一本商会拟名广东总商会。二本商会以联络群情开通民智提倡激励兴利除弊为宗旨。三本商会系为众商业之代表人，凡有损益於商业之事必尽力团结整顿提倡或诉地方官或达商部设法兴除以副商战主义。四本商会开办后联络各埠调查商业如何可敌洋产如何可塞漏卮，并纠合公司创设银行用钞票及提倡农工路矿各种实业次第劝办挽回利权。五本商会俟经费稍裕即开设商业日报以开民智，创置品物陈列馆以励工艺届时章程另行禀报。六本商会经费商捐商办请免造册报销，拟立公科会份每份会本科洋银一十圆，各行各号统视生理之大小资本之钜细酌认多寡仍由各行互相劝勉跟踪输助，本商会将此会本银两发商生息为本商会经费，以众商之利还为众商之用，日后该号富足荣归作为出会，仍将会本银两原数交还缴回执据於原来会本无损丝毫务求惟允惟平以期可大可久。七本商会所收会银或存各行酌提息银支用，或举数大行分存生息届时公同妥酌。八凡占有本商会会份者即作为本商会会友，凡有公益一律均占遇有彼此争论之事竭力调处，若两造均无会份本商会未便干预。九商部章程本会力所能及者无不依辅而行，其间或有遽难举办者应体察地方情形随时会集商众陆续筹议，务期众情欣协然后举办。十本商会一以振兴商业为义务，如事非关碍商业利权者概不干涉。十一本商会总董权限凡有益於商业之事总董有权可增改章程，但章程先要不背商律次要本商会董事议员过半签允方能举行，章程既定本商会人均要遵守。十二本商会以生利为目的，无如风气未开诸多阻力，如激励工艺反为行规压制制造新款指为搀夺烟通机器伐木开矿毁为伤碍风水，工厂女工诬为藏垢纳污土货仿造洋式捏为妨碍厘税及商人回籍豪蠹欺凌等事，本商会无不尽力维持禀请地方官迅速保护。十三官商隔阂相沿已久，今欲振兴商会必先通上下之情，凡本商会有可藉手者务使官商联络融洽贯通上宣德意下达隐情，拟请所有寻常禀牍改用函摺只期实事求是不拘格式体裁，若紧要公事必须存案者仍具禀牍以符定制，如假批示立予批发以期迅速举行，至於官商交接遵照商部颁定议式便衣相见略分言情，所有禀费概请裁免，如有重大事情总董可随时面竭督抚大宪禀请训示施行，则官商不致隔阂众情更为鼓舞。十四本商会内如有殷商自备资斧游历中国行省蛲夤各埠查探商业新法行情，本商会可代禀请发给护照，如该商所经各处遇有要事谒见地方官宪及出使各国大臣，均经奉准从优相待。十五本商会每年将经办之事汇集成帙会众议准刊印派送，如有要件应布告者先刊众览。十六本商会所科会本银两皆属义助，现拟总董商董议员各行代表员概不设送袍金轿金点心膳金各等名目，除应用茶烟外所有夫马食用自行捐资以杜滥支之弊，每日进支数目抄挂门外俾供众览以昭大信，每年总结刊徵信录分送各行查阅。十七本商会公举总董董事议员各行公举代表员及会议规例日期开办日，再将条目详细另列。十八以上章程如有增改及未尽事宜仍当随时会商妥定。十九本会总商董七十二行公举左君，筱竹张君，弼士郑君，陶齐许君，云图周君，东生区君，萝屋吴君，介铭朱君，际清黄君，诏平潘君，景文苏君，或农杜君，星河东华医院公举邓君，鉴之冯君，华川何君，晓生叶君，霭山刘君荫泉。
    ◎芜湖各国公共租界章程
    第一条芜湖通商口岸前经刘前监督勘定禀准将西门外南自陶家沟起，北抵弋矶山脚止，东自普撞山（又名桐家山）脚新安普潼塔起，西抵大江水边止，应就此四址界内作为各国公共通商租界。第二条界内地基准各国正经殷实商民选择合宜应用之地租赁，前经议定有案每亩租价本洋一百八十元，自应一律照行，但界内江滩多有业主不清争执纠葛议先缴价存官，由官给契查明的业给领地价以免争业久宕，至应完地税现在酌中核议每亩每年完税钱三千文，其完税日期每年限定华历二月初一日至十五日止，此十五日内各租主须将该年应完之税如数措齐缴由领事官，无领事官在芜或由税务司或洋务局函送地方官，由地方官收付粮串转给收执，惟公用之道路沟渠桥梁等地不纳税钱，亦不准人私自租占旧有农田水沟，仍一并存留俾资宣蓄，至各国品行不端行同无赖之人及中国不安本分作奸犯案之人概不准在界内居住，违者即行驱逐不许逗留，倘敢故违除华人由中国地方官自行拘办外，如系各国商民由监督照会领事官惩办以昭画一而期整肃。第三条凡各国商民在界内租地时须禀明领事官，并将该地绘图一纸及丈尺亩数若干由领事官知照地方官委员会同查勘明妥出租，俟将租价及一年地税如数缴清地方官即行印发租契三纸，一纸存案外余二纸送领事官盖印，一纸交该租主收执，一纸存领事官公署备查。第四条凡有转租事故於转租之前必须禀明领事官查实，后检同原给租契知会地方官存案方准换契转租，至承接转租之人须立有和约之国商民方为合例。第五条界内地段应酌留马路数条辟为东西街道，则江滩以内之地亦皆通达水口沿江五丈地面，须留为往来船只纤路但允各国商民任便行走上下货物系泊船只不准建造，亦不得另有设施致碍行走。第六条界内日后兴旺租居人多，所有巡捕房事宜由地方官设立管理，至公共道路沟渠桥梁等项工程并由地方官自办建造，修理费用地方官与领事官会商章程筹捐，无论何国商民一体照章徵收蟮每刮ァ５谄咛醴沧馄跻匀十年为限满限后准其呈契验明更换续租，以后永照三十年一换之例办理，届时租主禀由领事官函送地方官验明，如或钱粮加增应由地方官会商领事官将每年地租酌加，惟不得再给租价及另有别项费用，若限满不报应由地方官查明通知领事官传谕催促，倘再延逾四月不报即将该地契注销以示限制。第八条界内华人房屋以及堆积木植等项，俟该地人有承租时限六个月内，由地方官遵谕迁让，惟拆迁各费颇钜不在原租价额之内，应酌给津贴照每亩定价四折按购地亩数随缴，遇有坟墓该租主不得私自掘毁致兴纠葛，至未经各国商民承租地亩应任便华人照常居住胞种俾免失业。第九条界内不准建造草房及下等板屋，恐易引火贻害他人，有违犯者立即勒令拆毁，惟未经出租之华人与现在承租建造各地相距较远者暂免拆毁，仍由地方官劝令改换，至火药炸药及一切有害人身家性命财产之物概不准收藏夹带运送，倘有故违由官察出或他人指诉，应查明华洋商民分别拘传照会各按本国律例惩办，设因工作必需应先开单禀明领事官或兼理各国领事官查实，照会监督函知税务司查验方准起岸，起后应择慎密之所收藏，并须速行用完不得任意收放或久搁不用，违者中国地方官照会领事官或兼理各国领事官责令迁移界外以安闾阎。第十条其余一切琐碎及未尽镑事宜，应由彼此随时计议照会存案。徽宁池太广道照会驻芜英领事文，为照会事照得芜地各国公共租界章程十条，节经本监督会商贵领事议订禀奉咨准外务部核复，应准照行在案。查章程第二条载公用之道路沟渠桥梁等地不纳税钱，亦不准私自租占，又第五条载沿江五丈地面，须留为往来船只纤路不准建造，亦不得另有设施致碍行走。又第六条载至公共道路等项工程并由地方官自办建造，修理费用地方官与领事官会商章程筹捐各等语，是沿江应留五丈纤路系属公用之地不在出租之例，建修各项费用应由地方官会商领事官定章筹捐，惟本口开埠二十多年今止英商洋行就界租地，凡修筑码头平治道路各项费用一时未能筹集钜款，即恐一时未能修筑贵领事虑江边水势涨落无定无驳岸码头，於英商上下货物窒碍节次往复会商本监督应允洋商租地断无阻其出入上下之理，如界内一时难臻繁盛难於筹捐，地方官无力举办应将沿江五丈纤路之地准该英商照所租界址宽阔照界地租价迁费暂租，听其自筑驳岸码头不另征收码头捐费，暂租纤路之地并免按年输纳税钱余仍照章输纳，惟英商筑码头时应会同华官公估费用定数先行立案，倘日后地方官有力举办公共各项工程之时将该英商原出暂租纤路租价，及驳岸码头费用归还，由地方官收回一律自办，该英商亦一律照章认出捐费，其码头仍永远归该英商自用，相应备文声明照会贵领事照复备案可也须至照会者。英领事照复徽宁池广太道文，兹准贵监督照会以本口开办租界业将议定章程十条，禀蒙上宪核准在案，至以沿江应留五丈纤路系属公用之地不在出租之列，如界内一时难臻繁盛难於筹捐，地方官无力举办修筑码头平治道路等各项工程，即将沿江五丈纤路之地准该英商照所租界址宽阔照界地租价迁费暂租，听其自筑驳岸码头不另征收码头捐费，暂租纤路之地并免按年输纳税钱余仍照章输纳，该英商筑码头时应会同华官公估费用定数先行立案，倘日后地方官有力举办公共各项工程之时将该英商原出暂租纤路租价，及驳岸码头费用归还，由地方官收回自办，该英商亦一律照章认出捐费，其码头仍永远归该商自用，备文声明等因准此，除由本领事已将章程十条并附件底稿禀奉本国驻京钦差大臣批准外，相应照复贵监督查照备案可也，须至照会也。
    ●第十二期・宗教
    ◎论民教之不睦（录漳泉日报）
    中国圣人之教民也，导其所本有不益其所本无，有人即有性有性即有教，无所谓教外之民无所谓民外之教，农工商之异於士别其所学之业，教非为士特设也，故不别之曰教士，海ㄛ山陬尽民之数众矣，无智愚贤不肖皆受治於朝家之政刑礼法，如一炉之铁炭炽液融因方为圭遇圆成璧，各肖其模一道德齐风俗，此谓大同若夫偏僻怪诞之徒逞其臆见私慧，必於世界中立一特别之旗曰从我者为教不从我者为民，即此心苦为分明，不免存一为刘左袒为吕右袒之见，其究也必将如楚之定囚，上其手曰夫子为王子围，下其手曰此子为穿封戌，我虽欲人为善安能禁人之不争乎，教之厚民之薄也，虽然亦今日之教则然耳，古之独立一教者卑如申韩高如老佛，不过以其人之聪明论议簧鼓一世，而已能遗毒四海，矧外洋诸教挟其国权佐以兵威，乘中国板荡之运有大力者辅之以趋，而又有严酷官吏为之渊〈区攴〉，狡黠愚民为之提倡深山大泽生龙蛇社屋城垣藏孤鼠，凭为窟宅不可灌薰，所以世之论者以教为外洋之侦探，以外洋为教之靠山，而民教遂水火枘凿不能相容矣。朝廷为是之故与邻封订立条例，无如约章虽煌煌颁告仅等具文，挟其重势激成仇祸，寻常疮疖之病无论矣，其最决裂糜烂者莫如庚子之事，大局虽危而复安，而元所丧失不可救药，近复层见叠出不胜枚举，其最险之风潮如新昌之焚毁教堂，至索赔补费八万圆，宁海正副主教赵保禄田法复由甬发电至省急请保护，鄂省之施南教案张宫保特拨五百常备军往滋闹处弹压，每有摇动辄尔惊人，日来湖北利川又绎骚恣肆矣，利川入教甚多向与平民大不相安，近不知缘何肇衅竟有无数民人蜂拥法国教堂，杀毙监督神辅各一人教民二人，复拘一神辅毁三教堂，地方官惶惶不知所措，闻迩来教案以此为最钜云。夫道美名也，教善行也，以善行博美名乃不能使聋者聪舱呙鳎跛者能趋癞者光洁，徒於世上结一重孽障将不能有所荣光，即彼之救世主谅亦不以为然也，名为实之宾，实不至并名亦虚，何前后殊致如此乎，盖义者利之原而利者祸之因，以义起者以利终，若以利起未有不终於祸者也，圣人之教民也不以己教而以人教，欲人各得其所以为人，而己无利焉人之从圣人也，不倚其势而慕其道，亦欲人各完其所以为人，而道无失焉人之於道犹物之於生，根ぼ枝叶皆果仁中所各自有，场师特为时种植殷灌溉不能益以所本无，圣人其兆民之大场师也，今教者挟其势以为诱，受教者亦挟其势以相陵，是为客观主义非主观主义，客观主义者借教之目的以运动其仇视异类之方针，故必举一可惊可骇之事以相煽惑，实则但取其入教之名，一切安息祈祷皆隔靴搔痒道理何尝如此，则有荣光不如此，则犯教律无益於内，不得不益其外，悬可恃之势为招以与我异类者为难，其基址全在有抵抗国旗，坚强海舰一与吾种族有变，而问罪之师已抵口岸，我官府惧不保其翎顶，而受政府督过也，为劝民让教之举，劝之不从则鞭挞之，甚则请兵弹压，虽曰不欲以卵投之於石，奈之何畏石而自碎其卵乎，扬欧西之狂风洒美洲之毒雨，结民教不解之冤，其究不酿成巨祸必且驱吾民尽入於教，而中国无民无民安得有官，无民安得有政府，是压民畏教者之弃民实甚，不料千古美名乃有此不妙之事，韩子有言道其所道非吾所谓道，此亦教其所教非吾所谓教也，即彼之行此等权力谓之善张国势则可，若谓之善用其教，初无事旁人置喙在主教者验诸受教之民，想胸中亦具有泾渭也，夫事持其平而已人欲善谁不如我己不欲勿施诸人，彼教中具有科条，在外交各有公法，教士守其科条民人遵乎公法两不相侵，何碍乎并育不害，必胥天下尽入其教，何相厄之深乎，况乎以色事人色衰者爱驰，以力服人力衰者人散，今日强则人生之，他日弱则人奴之，所以西人各教分门别户不能相服，时有互相贼杀之事，而中国之从西教者其为龃龉也更甚，观於罗马教皇日来法国狎而侮之，盈虚消长之机思过半矣，犀角之坚也，人力能碎之，金刚石之坚也。羚羊角能破之乘气运而来，即亦乘气运而去，炎炎易灭隆隆易歇，徐以俟之勿强与气运争也，独惜畏教之官吏不能善抚吾民，驱而纳诸教中是何异挟薪救火，反助其焰若绝其薪则火自熄矣，是以君子贵正本清源也，於从教之民何尤焉。
    按欧阳子本论中主正气足则邪无由入之说，今当国牧民者其扶持正气之为要乎。
    ◎湖广总督张奏办施南教案情形摺
    窃查本年六月间据代理施南府知府候补同知何锡章署恩施县知县王佑署施南协副将吴友贵等电禀，称本月初五日有法国天主堂主教德希圣往恩施县沙子地游览，带同教士德希贤董明德并随同游历之教民贾澄清等路经花背地方有福音教民向元新欲看德主教随行教友贾澄清喝拦掌嘴，彼此急闹经向姓户首向光锡向德主教求情，德主教令向元新於初六日在沙子地教友李家炳家备席八桌放鞭六万服礼初事，初七日晨早德主教正欲启行，其时观看人众贾澄清忽称前所放鞭尚未足数，勒令向姓将鞭补足，沿途燃放以致派成众怒纷纷喧嚷，由向燮堂等纠众将主教德希圣教士，德希贤董明德天人及教民贾澄清黄朝炳何登玉黄张氏等四人一并杀毙，并放火烧抢李家炳蔡贤歉陈汉科等房屋，旋即扑灭各散，臣得报后以事关交涉案情极重，当即电饬施南文武各官赶紧查明，滋事杀人要犯按名缉获勿令远扬，派委湖北试用道左元麟随带委员吕贤笙等驰往查办，并电催署施南府施纪云迅速到任，一面电饬宜昌镇傅廷臣拨派勇营趱程前往犯事地方分别弹压保护，一面遴派常备军右翼第六营守备张绍绪督率所部驰赴施南驻札以资镇摄，并另派长於缉捕之文武员弁分起前往查拿凶犯，驻流领事费亨禄亦委宜昌荷国教士田国庆偕左元麟同往施南办理，旋经现署恩施县知县王佑亲往沙子地验明已死主教德希圣及教士教民等七具尸身妥为分别棺殓，嗣因迁延十日犯无弋获，当经电奏请将代理施南府何锡章署施南协副将吴友贵摘去顶戴，本任恩施县知县王鸿宾暂行革职留缉在案，维时由驻京法国公使吕班派令使馆参赞贾沙纳来鄂商办此案，旋即驰赴宜昌臣当又派委熟悉洋务之候补知州胡得立伴同前往相机维持，一面札令荆宜施道余肇康亲往宜昌会议办理，旋经试用道左元麟督同该署府施纪云及恩施县施南协副将暨委员等分派兵役四路蹑缉，即经先后拿获首从各犯三十余名，分别研讯究出向燮堂、向元新、向爵臣、王成宣、黄平山、崔光照、黄镜亭、黄玉阶、黄观连、黎登甲等十犯，均系在场动手放火杀人之正犯，并讯明首先动手杀伤主教德希圣者为催春生已经其父畏罪将其毒毙，经该县王佑亲验属实，又讯得加功同杀德主教之犯为黄镜亭王成宣二名，当有驻汉法领事派去之教士田国庆在旁听审，所供无异由署施南府知府施纪云，署恩施县知县王佑开具供摺具禀前来，臣查核供词均系在场行凶正犯法无可贷，当即核明批饬将向燮堂向元新向爵臣黄平山崔光照黄玉阶黄观连黎登甲等八名在施南正法，枭示崔春生一名亦即戳尸枭示，其王成宣黄镜亭二名由该府县派拨兵役於八月十八日押解到宜，亦即当时正法枭示，尚有仅供随同滋事并未在场动手杀人之廖作述黄玉廷袁华山三犯批令，该府县等另议办理是行凶之犯均已伏罪，主教德希圣及教士德希贤黄明德尸棺亦经施南府县派人护送到宜交天主堂妥为安置，惟议恤一层经荆宜施道余肇康湖北试用道左元麟，在宜与法参赞贾沙纳开议据送交节略要索赔款至六十万两之多，并另索施南荆州城内及江陵县属之郝穴利川县属之李子槽地方建造医院教堂，各地基均须由官购给，其荆州城内并指索护国寺旧基地段宽广至九十余丈，又另索在施南犯事地方为被害之主教司铎等建造石坊碑碣及恤偿被戕教民家属及被烧抢之各教民家房屋衣物等项均不在六十万两之内，经臣迭次电饬该道等开诚布公与之反覆辩论再四磋磨，相持二十余日始经议妥，计被害主教司铎等三命，共赔银十万两，抚恤被戕教民四命家属及被烧抢之各教民房屋衣物并建造主教司铎之墓庐共给银二万两，又帮建造医院善举银二万五千两，三共汉口洋例银十四万五千两，一应包净在内自光绪三十年十月初一日起三十一年十二月初一日止，款分五期交付，其建造医院教堂各地除李子槽地方该教会原已出价购有民地笥乖僖橥猓荆州城内许於一年内由官代觅公私无碍洁净相宜之地，以宽长各二十丈为限，施南城内亦代觅相宜之地以宽长各十丈为限，地价仍由该教会自给，而施南建造石坊碑碣郝穴建造教堂两事概作为罢论，惟所建荆州医院施南及李子槽两处教堂均议明奏请给予，敕建字样以示矜异其各官处分当经告知该参赞亦无异言，议定约款五条彼此允洽，遂於八月二十一日书约签字，业经撮要电请外务部代奏在案，查从前武穴麻城巴东等处教案赔款均奏明在江汉宜昌两关拨付，宜昌教案赔款系奏明在司库及江汉关拨付，现在宜昌关税收数过绌，此次拟查照光绪十八年宜昌教案於司库各款及江汉关洋税项下如数分期拨给，司库摊认四成关道摊认六成，至此案甫出之日上海各洋报讹言蜂起，几致牵动大局施郡居民纷纷逃避，众情惶惧甚难措手，嗣经臣迭电施南府县营各官令其剀切开导出示晓谕，止办滋事正凶断不株连事外，并明悬重赏缉拿各犯民情始渐安帖，得以将下手正凶陆续拿获惩办，迨法参赞贾沙纳抵宜之后各教士极力怂恿挑剔，谓主教品级甚尊所欲甚奢，意欲藉此大兴风浪肆其案外之要求多方恫喝势甚汹汹，幸湖北办理此案尚为迅速，获犯讯供均属切实绝无株连冤滥在彼无可藉口，法参赞亦能明白近情事事均受商量不为各教士所摇动，该参赞特於约款内专列一科途述法政府感谢之词，此案得以和平议结不致别生枝节，稍堪仰慰宸廑至该地方文武各员未能先事预防致酿钜案，实属咎无可辞本任恩施县知县王鸿宾在任日久毫无觉察厥咎较重，前已电参暂革留缉应请即行革职，前代理施南府知府何锡章於出案后漫无布置，应即摘去顶戴三个月以示薄惩，现署恩施县知县王佑虽到任已在出事之后，惟初起拿犯未能立时破获，应请记大过四次补官之日罚俸三年，卸署巴东县知县田芸生於此案牵涉人犯未即解赴，施南质讯辄行递解回籍致启外人口实亦属不合，应请记大过三次补官之日罚俸二年，署施南协副将吴友贵前虽失察，但於此案出后竭力缉捕拿获正犯甚多，应请将前奏摘去顶戴处分随案开复，此外在逃余犯及讯无确供各犯仍由臣严饬，该府县等分别勒拿覆审酌其情罪分别定拟，一俟办理完竣再将全案供招咨送刑部查考，至施南府距省遥远山林深僻，民情愚悍伏莽亦多，历年屡有教案以后必须妥议善后之策方免横生枝节贻误大局，容臣详筹办法另摺奏陈谨奏。
    ◎赣州府赣县大湖江教案议约
    为会同议得大湖江教民陈子元因将上年己手凭中契买陈昌金房屋转卖与本处天主堂办公，正什插牌清界之时旋有武生陈启麟等於次日即五月初八日集族多人将教民陈子元捉入祠内，逼令誓言悔教并勒赎退房屋，当时陈南寿生陈毛公虫即陈冬斗等辄将陈子元扛殴受伤揪扭落河毙命，旋经指验明确致命总门等处伤痕填格附卷通禀各在案例应迅速惩办，幸承天主堂志在劝善是以和衷熟商姑念乡愚初犯分别从宽议拟应办事宜缮订合约条款列后，一款教民陈子元冤因奉教致遭惨死情堪怜悯，议应竖立碑石二方，一於大湖司衙署前以表无辜，一竖於陈姓祠内。一款陈南寿生陈毛公虫乃下手凶殴，议应由县先行提惩枷号示众，再行收入羁禁合力帮殴陈立森陈立松陈铁皮三名，议应由县立行提责枷号示众后羁禁五年再行察释。一款武生陈启麟陈士恩乃主令祸首，虽讯无实据系属一族绅董不能遏止殊有坐视之罪，议应由县先行斥革衣顶严加管押，如能悔过自新仍由县商准教堂会同察释。一款教堂所买教民陈子元房屋除再行照契插牌一清界外，议应由县盖印契据交给天主堂管业听便建造堂宇，该陈姓人等永不得异言。一款陈姓所议各款妥办后理应由该绅耆迎请徐司铎前诣该墟传教该绅耆等务宜优礼相待以昭尊敬。一款徐司铎前往大湖江时议应由县或委员或亲行护送妥为保护，以示贵重免滋事端。一款议将案结之后迎接徐司铎之前，议应由县先行出示晓谕并查照传教明文条约逐一重新申明，务期家喻户晓以释猜疑而安民教。右议应办事宜各款务定迅速照办，作为并案了结缮立合同条约彼此各亲签花押盖用县印镑执一纸存照。赣州府赣县正堂张赣州府洋务局委员胡，赣州府天主堂司铎徐。
    ◎各省教务汇志
    浙江，浙省内地交涉日繁尤以教堂购地纠葛为多，近经洋务局查得原由皆因教士向民间购地仅载亩数四至而地势方圆均不列明，所致特通饬各属嗣后各教堂购地报税时概饬备具图说，列明四至丈尺弓口传集毗连各地主问明无误竖石分界，以免事后复有互控侵占霸阻等弊。
    湖北，湖北天主教士威罕干被杀一案，已由该地方官摊赔十四万两以作抚恤之资。
    蒙古，蒙古四子郡王旗庚子教案赔款早经议定以地亩抵作银两，兹悉教士宇嗣安刘拯灵与该旗商明每地一亩作银三钱，即经所派垦务委员周主政吴二尹等与教士眼同教民蒙众总将草地一段勘明四至，作为三千六百六十六顷六十六亩，抵银一十一万两於此项地内划出八百三十三顷三十三亩作为教堂归还官垫之款，业已刘集订立合同完结合同钤印押。又伊克昭监准噶尔旗庚子教案赔恤银二万九千两，亦经议以瞿林窑子喝布尔河头等六村已垦之熟地三百顷作抵，兹贻将军以该村地户承种已久势难骤令迁移，已派洋务委员斌太守等约同教士蒙员商定将所抵地亩归官垦务局筹给现银了结前案，闻各自签约了结。
    ●第十二期・小说
    屋四面都是凌空的，外面有短墙围着当时劳尔飞就跳进墙去，瞥见靠西一边有一张铁梯，走近一看原来是钉在墙上，预备工人修理房屋用的他就从这里爬了上去，窗子下面有一条石板嵌在墙上伸出有二寸宽，将就可以站得脚，那时用出他的本领蹑了上去，沿墙附壁静悄悄一迳走到有灯光的窗子旁边，从窗缝里一瞧只见房中点了架大保险灯，灯下一张棹子桌上摆着两瓶花朵，左边安着一张铁床右边墙下生了个火炉子，冷清清地没有一个人，想道：看不见人怎好呢。一会忽听得凄凄切切像有人说话的声音，但不知在什么地方，这时候觉得万籁无声星河摇影，只有飒飒的冷风吹上了四边树木萧萧瑟瑟微微振响不止，回头一望下面黑╁╁一往无际，连那来路都看不出来，心里忖道怎地能够进去才好，不然直见是入宝山而空回了。正在凝思忽地里面说话的声音，渐渐大了起来又听是两人在那里斗口的景象，一会蓦地脚步声响，进来了一个人仔细一看却是一个绝美的女子，后面还有一人也跟了进来，就是穆汉尔两人进了房也不坐下，就在保险灯下靠桌站着，那女子是满面凄凉眼中还擒着眼泪，怨声颤气的说道：“我看你真是快乐我的自由权柄生机一概被你削夺了去，你丧心害理得还不够私，我也不知道你到底是怎样才恶贯满盈，我一女子不足惜你须留心，不要被虎狼吞了去做不得人。”穆汉尔道：“我劝你差些罢，我虽有些对不起你但自从到了我这里也算得千依万顺，就是你毒骂也骂够了，我如今虽是要另安置这个人但我总不忘了你的。”那女子道：“世上既有了痴女子自应得上你这班畜生不如的当，我但愿别个莫和我一样，免得枉死城里又多一个位子。”说罢哭个不了，中是不敢声张，穆汉尔道：“你莫这样我如今发个重誓何如。”那女子道：“从前的婚书呢。”穆汉尔道：“在局里藏好在箱子里哩。”女子道：“那上面不有重誓么，如今你无缘无故登人家的报糟蹋人家的声名，却来遂你奸淫的狗欲，试问那些重誓发下了中什么岛用。”穆汉尔涎着脸嘻嘻的笑也没别的话说，劳尔飞又听了一回见没声息，想道：我尽避在这里作甚他既有这女子的婚事在邮局里这是要紧的东西，何不设法去取了他来好做把柄。计算已定就依旧〈立典〉着二寸宽的石条走了过去，石条走完刚才下那梯子忽听得呀的一声，上面窗子开了出来，劳尔飞道声不妙赶紧将身子伏了下来，不提防碰的一声响觉得小腿上被什么东西拶了一下啐，原来窗子里向外猛然放下一枪，不上不下不偏不倚向劳尔飞打个正着，随又听那窗子关了，却又开了一开娇声说道：“不是的，那东西并不动还在那里呢。”又停了一会才将窗子关上，从此就没了声息，劳尔飞伸了一伸舌头暗道：今天不死这条性命可算是拾来的。随解下一根带子将那伤口札好，这才觉得有些疼痛，手上湿滞滞想是血迹，也不知道流了多少只得忍着痛，竭力跳过了围墙回向客寓而来，一路想道：别的倒还不怕就只腿上受了伤未免耽搁了正事的日限，倘事情办不到手那就冤了。思想之间已到了客寓，门已关了敲了两下，看门的开出来说道：“今天在什么地方到这早晚才来，已打过三下钟了。”劳尔飞道：“在一个朋友家里闲谈闹得连时候都忘了。”那人道：“先生要茶么。”劳尔飞道好，且取一壶来劳尔飞一头说一头走到楼上，越觉得刺骨的痛就向榻上躺下，只见管事人送上一壶茶来，劳尔飞随手取了几个本士给那人道：“这个赏了你你去睡罢。”那个人喜笑颜开下去了，劳尔飞起来关好房门坐在灯下，解开腿膊一看那粒枪子正着在软膛里，内里衬裤已血了半条，枪子穿透出去已不在肉里了，忙将皮打开找了一包药四围敷上，又拿一条裤子换了将那血裤放在皮包内，整夜没有得睡，第二天觉得好了些但还不得行动自如，急的了不得然也没法，只得安心等候他又想道：我只不懂那女子为什么不去告发呢。哦他曾说自由之权已被穆汉尔削夺了去，这又是什么缘故呢，而且穆汉尔又说要别置一个人，这又是那一个。想来想去总是不得头脑，眼巴巴直养了一个礼拜，那伤口才渐渐平复了就出去行动行动，有一天听街上人说本城一个绝色女子将要许配一个富家郎，喜期已近了他听了也不狠在意，晚间回来便倦了想睡，这时劳尔飞早已计算安定只等照着去做，所以心时倒也爽快，正在凝神忽听得有人敲他的房门，声音甚是急厉想道：“这时候有谁来找我呢。”便起来开了一望，不是别人恰是穆汉尔，诧异道：“他怎地来到这里。”便问道：“你是何人来干什么。”穆汉尔冷笑道：“足下不是劳尔飞么，我与你无仇无怨你何以要管我的闲事，想盗我的婚书你不要做梦，须知我不是好惹的。”劳尔飞暗想我的心事怎的都被他晓得了，便也冷笑道：“这事诚然不与我相干，但我看你却不是个东西我生来就有一个毛病，最爱打个抱不平，见着你这样的人就一辈子放心不下，总要得一个水落石出才肯放手哩。”穆汉尔道：“你知道么当我者死背我者凶，看你是个乳臭未干的小崽子，我也不来难为你，但那想盗婚书的念头早则撇去了便罢，不然这婚书在我身边你敢怎么样。”劳尔飞怒道：“你既然利害须不要躲避才是好男儿。来来来且试试你老子锄暴除奸的手段。”便向床头取了一枝手枪紧对着穆汉尔碰的一下，穆汉尔闪避不及一咕噜滚了下去横躺在地，劳尔飞大喜想道：真是天幸古人说的得来全不费工夫。走上前去将他手足按住通身搜了一遍，却不见一些东西，那有什么婚书，叫声啊哟这却有些费事了，劳尔飞不见婚书想到没有他犯罪的证据，这个人死在这里被警察局里知道岂不要打官司，那时我拿什么去对付官长呢。直急的出了一身大汁，睁眼一看那里有什么穆汉尔只见桌上的残灯还是半明不灭，四下里悄地无声正是四更天气哩，原来是做了一梦，心神略定便坐了起来拿表看看，正在一点三十分又默默筹画了一番，随起身换了一身漆黑的衣服轻轻开了窗子向下一望，街上一点声息都没有，就作一个金鸡斗势率的一声跳了下来，望那冷僻的所在就走，不多一会已到邮局门首，那里电灯还是点得刷亮的，在那三十丈外头远近大道口上还有一个巡捕披了件斗篷兀自立在那里，他就缩了回来到得后面相定进路，这些所在劳尔飞本似狠熟的，当时就由园墙上跳了入去，却见后面的屋墙上离地一丈多高有一个腰圆式的透风窗并没关好，知道是个厕所便一耸身跳上蛇行着伏了进去，侧耳一听没得一个人声，又走到总司事房的门口候了一候，也是没有声息想道：这门怎么开呢。就取蚌钥匙开了推开了扇门蹑进去，借着外面的星光一芯姑挥腥耍又想道：他原来又到那个所在去了，不管他且查一查再说。便向身边掏出一个电箱来，将电接到一个玻璃管上把旁边机关扭了一扭，那玻璃管就放出光来知道卧榻旁边安着一极大的皮包，想道就过去打开一看装着许多衣服并没别物，只得收拾好了回过身来，那边又有两口皮箱架着，也一个个开了上下四方掏了一回，依然没有踪影这时候心里就有些焦灼起来，不知究竟在这屋里不在这屋里，蓦听得铛铛铛铛壁上挂着一口自鸣钟已打四下了，这便如何是好，如果找不到手岂不是全功尽弃，正在迟疑忽然那方才开过的两口皮箱山映到眼睛里来，就凝神一想道：可怪他这两口箱子外面看着狠高，必定是狠深的，怎么方才找的时候觉得伸手下去甚是低浅，难不成有夹层么。须有些放不过他，就依旧过去将箱子打开，所有的物件一齐都搬取出来安在旁边架上，再将火光一照下面板上有一根黑线穗头露着，拿手望上一掇就显出个小小的方孔，再凑近一看其中还有一个锁门，遂又拿个钥匙合了一合配个正着，那底板已提将起来，只见里面堆着许多帐簿，簿子里还着许多文件，他也无心观看但一意寻那婚书，翻了三四册有一处夹着一件东西是白纸摺叠狠厚的，面子上绘着个耶稣圣像，下面立着两个人是一男一妇，对着耶稣在那里合掌默祷的样子，当时也不细看只觉画得狠为精工，掀起面子里面写着许多的字，咦奇哉看官你当是什么东西，那劳尔飞用尽心力要找的那个婚书不是那件东西便是什么，当下把个劳尔飞喜得几乎眼花单怕急忙之中不要错认，更从头指定细读一遍的确不错了，不觉嗤的笑了一声道：“从今以后须没有什么周折阻难了。”拿来藏好了在身边皮夹里稳了又稳妥了又妥，赶忙将搬出来的物件一一照旧安置妥帖，那时候已将到五下钟，抬头向外一望天光还是黑漆漆的，回身各处照了一照见没有什么破绽这才出来，将门关好仍上了锁，依着原路爬高附低直直落落的出来，这时候通身爽快，精神清俊了许多，好似息了下什么重担的样子，街面上更连个鬼影儿都没有，不一会到得客寓沿街楼下将身一跃早已进了楼窗，拿个脸盆走到屋角自来水管子边，扭转龙头接些清水，过来洗了个脸看那东方已是微微的透出光来了，就关好窗子重新睡觉，那个婚书依照怀在身上并不安放别处，这也是谨慎小心的所在，须知劳尔飞自从到西卡哥不上半个月就只一夜工夫将这一件极大的把柄取到了手，要不是平空吃那一枪须还要迅速哩。
    劳尔飞一觉醒来已是将午时候，想道把柄便有了只是他又说要另安置一个人，究竟是怎样的，这个人又是何人呢。哦有了那天不是有人说本地一个绝色女子将要许人么，莫就是与这事有点相干，索性一发打听着实然后再去找梅甫礼，岂不更妙於是就到街坊上去闲逛，停了一天又听说那女子的亲事已经说成了，那新郎却是在纽约成亲，又是个富家郎这其中却有些情节不符，又想道：哦是了富家不富家谁知道他的底细，这本可以捏造的，至於要往纽约去成亲一定是投鼠忌器，为那不自由女子的缘故，这还有什么不对呢，他打算得的的确确就想要到圣保罗去，忽又传个信息来，说女子结婚的日期就在往后第三天，那时慕名的人必定哄动来看的不少呢，劳尔飞想道如今不能再耽误了，便叫进客寓里的人来将房伙费算结，拿了皮包跨上自由车一路到奥脱兰搭了火车直赴圣保罗，不上一点钟火车已到车站，打听梅甫礼住的地方离此地还有五里路，便坐了车子一迳跑去，找了半天问到了就在上去叩门，里面有人出来开了劳尔飞问道：“你主人梅甫礼在家么。”那家人道：“请问贵客那里来的。”劳尔飞道：“我是他知己朋友劳尔飞，从西卡哥家中到此特来拜候他的。”家人道：“主人因为久病才好午后和一个朋友到公园里散闷去了，贵客既是远道来此请里面坐罢，不久也就回来的。”劳尔飞将身上皮包解下家人代他拿了，引到里面来只见一排三间屋子，一边是餐房一边是客座，卧室却在楼上，当时就客座坐下看那陈设，虽是俭仆但别有雅人深致的风味，坐了一回已是五六下钟才听得有人掣门铃，知道梅甫礼回来了，便起身上前迎了出去叫道：“好么多时不见了。”梅甫礼见是劳尔飞大喜，赶忙上前握手道：“你什么时候到的。”劳尔飞道：“我才到的。”梅甫礼道：“难得今天重又聚会又是你来光降的，今番一叙须得长久些才好。”便引劳尔飞上了楼，到他的书房坐下又略叙了几句寒暄，梅甫礼问你这些日子在家里做什么，如今可以遂你的志愿了么。且细细说与我听。劳尔飞道：“你还有工夫讲闲话么，可知道受了人暗箭兀的在那里做旁观袖手没事的人。”梅甫礼诧异道：“你说我旁观袖手，可是你有什么要紧事么。快说出来我与你分忧。”劳尔飞仰着头大笑道：“这真是天下的奇文妙文，正合了个作文的反照法子，你不说自己有了忧求人家替你分分，却倒要分人家的忧，如今我有一事你且代我分忧去。”梅甫礼更觉迷惑不解急的道：“好哥哥你快些和盘说出来罢。”劳尔飞又笑了几声正色道：“闲话少叙我却有桩非常要紧的事，最好今天和我就走。”梅甫礼道：“本来是定要屈留的你既说要我和你同去可见真有什么急事。”劳尔飞道：“我有什么事，就有了也不见得要来累着你，须知我是为了你的事情来哩。”梅甫礼道：“你可是知道我闲着替人谋了什么差干么，也何必恁地急急呢。”劳尔飞道：“咳你真是睡在鼓里可怜见的，但我为你却已奔波了一个多月了。”梅甫礼更稀奇道：“这是怎么说快些请教请教。”劳尔飞道：“你好好的在邮局当文案为何跑到这里来，不是为有碍声名避谗远引的意思么，我且问你可是你自己糟蹋不是，要不然既被人坏了声名难道就此算了吗。”梅甫礼道：“这话何尝不是，但我也和他辩过可奈那贼奸猾异常，只是装痴作假好像不知道这事一样，我见直拿他没有法子，而且我又没个证据这才罢了。”劳尔飞道：“你是个长厚的人，但我们年轻才出世去做人，怎能差一点，今番不弄个水落石出以后还想去谋生么，横竖我只有两句话你若从此以后就在家里享福不再出山了那也不消说得，要不然那就不行，你想那穆汉尔为什么平空要坏你的声名，这岂不是个紧要题目吗。”梅甫礼道：“这也不在我心上，除此以外他还有什么能害我的地方呢，我但恨不能做些利人济物的事实在惭愧，因此给人家瞧不起还有什么话说呢。”劳尔飞道：“这话也不见得十分中正，据我看世上的人只要尽心尽力不做那没有用的废物残躯有平路也得走去，有险路也得冒去，这须不是混帐无赖侵蚀人家的权利来填自己的欲壑，也算得公德私德两俱无亏，虽则是沧海一粟汗牛一毛，但我的为我这能这个样子，这正合了前贤所说负我一分担任，就是尽我一分义务的格言。如果一定要做那卢梭华盛顿克林威儿只怕世上也容不起这些圣贤豪杰，要是真个有这许多又安见得独有你算是圣贤豪杰，就是卢梭华盛顿等人也不能留这大名到今日了，再者你可知道圣贤豪杰所做的事业是怎么成就的，还不是依傍着众国民么，就提那华盛顿是我们国里的开国圣人，若是没有那许多的国民，他一个人能彀当那八年血战么，有一句名言道得好说看城墙耸得高巍巍，却仗那许多的砖石来砌就，据此看来既生在世上断不该把自己身子看得藐然，道世上不多我这一个也不少我这一个，所以我劝你不可如此，只要自己不丢掉国民的义务地球之上谁又敢瞧不起，为什么要学那乐天厌世暴弃腐败的东西，发那些无谓牢骚呢。”只一席话把个梅甫礼说得笑起来了道：“你今日借着我来大发牢骚却到说我。”劳尔飞好像没有听见似的又道：“你的心事我也知道，不过客气太重人家一句话触犯了你，你就不问怎的不由分说便拂衣挥手绝脚去了，如今清夜问心只怕未必没有后悔，你自己忖忖心安么。”梅甫礼又诧异道：“你怎么知道这个。”劳尔飞道：“我起初只要伸你的冤，谁知却做出两件极大慈悲的事，你可知道你的未婚妻后天下午三下钟就要嫁人到纽约去成亲了，我们从速赶去还可有济，你如不信我给件东西你看。”要知是件什么东西劳尔飞拿出一本册子递与梅甫礼一看，原来劳尔飞自从家里出来怎的到西卡哥去先访两位同窗，怎的假扮教士探察穆汉尔，又怎样可恶怎的去盗婚书，又怎的要诬害梅甫礼一天一天逐日仔仔细细都记在上头，梅甫礼看了气得暴跳起来，说这老贼凭地凶险，我若不收拾他这还了得，向来我却是奉着一个忍字谁道这个字真误事害人不浅，劳尔飞道：“你你也算糊涂极了，如今且莫要空然气恼我们早些睡罢。”说话之间时钟已打了十二下，两人就同榻睡下，次日大早起来梅甫礼向劳尔飞道：“你辛苦了许久不如在我家里养息几天，这往下的事我可以自去办了。”劳尔飞道：“很好你只管自去，我就耽搁一天明日再趁火车打奥脱兰回去。”便开了皮包拿一件东西递给梅甫礼说这是证据，他们的婚书在里头呢。梅甫礼收下了两人出去游玩了好一回回来用饭。当日无话到了次日梅甫礼又挽留劳尔飞多住几天，劳尔飞不允梅甫礼道：“如此我就去了。”便别了劳尔飞坐了一辆马车迳向火车站来，不上半点钟已是到了，买好票子恰没鸪狄驳剑便跳上火车一路望奥脱兰来，梅甫礼在车上找了个管事人对他说道：“我有一事和老兄商量。”那人问什么事，梅甫礼道：“我有要事须在麻里墩下车，可以想个法子么。”那人道：“照例半路上自然是不能停车的，尊驾既有要事我招呼管机器的叫他到那地方略为慢些，你就可以跳下去了。”梅甫礼道了谢便在下车的一边等着，这麻里墩地方到葛丽兰家里比由奥脱兰走要近三十里，算定早到一点钟可以万无一失，不然恐怕是赶不上了。
    且说那西卡哥商务学堂里这时正值放年假的时候，学堂里人多各自收拾回去，内中有两个学生一个叫狄爱芬一个叫孔敦，两人家乡是在一处就商量同伴回家，当即雇了一辆马车走这麻里墩经过，只见火车刚刚过去狄爱芬道：“我们这马车亻尽力赶他看这马能彀赶到几多时候。”孔敦道：“差多呢，要是电车就可以快过他。”正说话间那火车忽然快起来了，眼睛一霎已去得老远，两人勒过马车正预备走过去，只见那车道傍边躺着一个人，两人道：“这人莫不是火车上跌下来的么，不要死了呢，我们下车看看。”当下两人就跳下车去走近一看，很有些认识孔敦道：“兀的这不是梅甫礼兄么。”原来梅甫礼虽则是不得已跳下火车来，但心里是慌急的，火车任是慢些到底还是迅速，在那高处跳下来又有一阵反势，格致家叫做离心力又叫做抛物力，他怎么能彀支得住就跌倒在地，势过猛了昏晕了过去，若不是两个同学适巧看见贻误了大事不打紧，还要有性命之忧哩，当下两个同学见是梅甫礼忙叫车夫快到近处人家，要了一杯水身边带有救急的丸药随即灌下，不一回梅甫礼渐渐的醒过来，看见他们两人道谢不已，狄爱芬问道：“梅兄为什么要冒这个险呢。”梅甫礼道：“一言难尽我因为有极要紧的事，并且剖白我的冤枉今天三点钟前要赶到西卡哥去，不料受这一番蹉跌。”孔敦道：“即是如此这里现成的马车我送你去。”梅甫礼感激无限当时他两人将他扶上车子加了一鞭，望西卡哥进发，从此应该一路福星了，走了两里多路到了一个去处，有一座小山山上一条路，山下也是一条路，走山底下过比走山上要远六七里，看官须知欧美二洲的人生来有种怪脾气，不论遇着什么事要他多拐几个湾儿望那稳当的地方走去，那是打死他他也不愿意的，这是什么缘故呢，因为他们那里教育就是如此，所以养成了这个性质，只管冒着险望前猛进，任你有刀山剑树猛虎毒蛇也阻不住的，如今梅甫礼和两个同学到西卡哥要走过这座山，他们的意思以为我无事时尚且望山上走，难道今天有事反远远的兜转么，便紧一紧缰绳凝了力跑上山来，谁知才过山顶偶然没有留心，往下一冲那马就溜了缰，流星赶月似的骨录录刮刺刺的一直滚到山脚之下，弄得马仰人翻梅甫礼到还好，那狄爱芬却在车里倒跌了出来伏在地下不得动弹，幸亏跌坏的是腿不是致命之处，孔敦惟恐梅甫礼要留住帮忙不肯就走致误了要事，便回头对车夫道：“这里前去没有几多路了，你另外雇一把车送狄先生到左近苏清医院去，我送梅先生到西卡哥，即刻回来看你们。”那车夫答应着将车子将就重新驾好了，孔敦便催梅甫礼依旧向前趱赶，梅甫礼心里万分过意不去再三致谢，不一会梅甫礼到了葛丽兰那里，那孔敦就告别到医院里去了。
    单说梅甫礼到了葛丽兰家门口，敲开门来问道：“葛丽兰姑娘在家里么。”那仆人道：“是先生么多时不见了，一向在那里听见移居到圣保罗去住是不是呢。为什么清瘦了许多，老汉记念你得很呢。”梅甫礼道：“我是有要紧事来的没工夫闲谈。”仆人笑道：“我原知道你有要紧事才来的，但看你这一头汗我就晓得了。”梅甫礼急道：“你只说在家不在家不消问那别的。”仆人道：“主人主母都在家哩。”梅甫礼道：“葛丽兰姑娘呢。”仆人笑道：“那一个不晓得你还来问我，不是一点钟前头嫁了穆汉尔到纽约去了么。”梅甫礼听了这话两眼直瞪，望后倒了下去那仆人吓了一跳当他是中了风，还不知是发起急痧来，连忙去报主人主母去了，不知报了怎样。
    葛丽兰的父母听得梅甫礼跌倒在地，急急赶出来将他扶起，就睡在客堂里榻上，设法救醒了重又搀到内室，问他什么缘由梅甫礼到了此时肝胆全露，且也不能再瞒只得将详细情因和盘托了出来，后来说得声泪俱下真是凄凄楚楚，旁人看了都要伤心，葛丽兰的父亲听见穆汉尔早已有了妻室不觉大惊，转念又很为离奇就问梅甫礼说：“你有什么凭据拿住了么。”梅甫礼便从身上取出那件婚书道声请看，葛丽兰的父亲看罢呆住了不能则声，一会忽然跳起来道：“这是怎么好呢。”还是他的母亲对他道：“既然如此也是你老昏了且莫大惊小敝，须赶紧想个法子快赶他们回来再做别的道理。”梅甫礼道：“这时火车已开那里还来得及，必须先发一急电到澳脱兰去，就托车站上人半途止住他们或者可以使得。”葛丽兰的父亲道：“这也不错我就去打电去。”说罢拿了些银钱出门去了。
    葛丽兰的母亲对梅甫礼道：“万一要是来不及阻不住那便怎样呢，你姑夫现在虽是老糊涂了也怪我当时没有端详仔细打听明白，但要不是他急於要找快婿又何至於闹这个笑话呢。”梅甫礼道：“无论阻得住阻不住侄儿一定不饶他的。”说了这句却不说了，他的姑母也不说什么，停了一回梅甫礼道：“复电应得回来了果真阻不住可就难了，据侄儿的意思不如此时坐了电车赶去，或者还来得及。”他姑母道：“很好我如今也顾不得你的身体了，电车公司离这里甚近应该车费多少我这里结算就是了。”梅甫礼道：“我有钱在这里不够再来取罢。”他姑母道：“你笮肟推回来了再养息罢。”便叫仆人跟着梅甫礼一迳到电车公司里来。
    那电车公司里说要顶好的机器必须三百金圆方可，梅甫礼道：“价便依你我也不来减让，但是管机的须得头等手段的人。”那公司里答应了将车子备好，梅甫礼坐了上去转动机关就追风逐电一般向奥脱兰来，不上一刻已到奥脱兰火车站，只见火车不在那里已开了去，梅甫礼道：“火车是去了但须得问一声。”便走到车站司事处问道：“方才西卡哥有电报来阻止两个人可有么。”那司事道：“火车刚到时电报也到，但那两个人是到纽约成亲去的，这电是女子母家打的他说我又不是拐逃骗走，这电报必定是靠不住的，因此不肯稍留只得放他过去，当时就打一覆电去了。”梅甫礼听罢转身就走，此时火车不过先开了一点半钟光景，梅甫礼对那司电车的道：“如今尽力赶起来谅到圣保罗还能赶得上呢。”那电车就循着铁轨追赶，又走了一点钟看看离圣保罗只有一半路程，那时天色将要下雨的样子，黑云泼墨狂风怒号，忽然走到一个大转湾的所在其势太猛，那电车突地出了轨斜刺里溜了下去，走向田里去了，司机人急忙将机关拨转，那里拨得过来只在田里乱撞，司机人忙了手脚用尽平生之力不觉连身子都压了上去，只听得机器刮刺刺一响一下子轧中要害，司机人立刻毙命那车子也不动了，梅甫礼急得呆看着没有法子，正没理会忽听得大路上一个人嘴里唱着山歌渐渐近来，梅甫礼连忙将机关拨动放了几声气做个呼救的样子，一会那人就过来说道：“怎么电车走到田里来呢。”梅甫礼说明缘故求他帮助，那人道这机器你自己能驾么。梅甫礼道：“这我倒能驾得，只是这个尸首怎么样呢。”那人道：“这不要紧你将尸首推下我代你看守二十四点钟何如。”梅甫礼感谢不已那人道：“不算什么我家离这里甚近，这田就是我的你只小心前去就是了。”说罢撩起两臂和梅甫礼将车子拖到铁道轨上作别自去，梅甫礼这才驾好了车狠命赶来，这一耽搁却不止一点钟梅甫礼心里自然分外着急这且慢表。
    且说葛丽兰自从新郎接了上车他心中倒反坦然空空无物，等得到了奥脱兰见家中来一电报，虽则一时不解没有主意，但却纳闷起来仔仔细细揣摩了一回，想不出个道理忽然转念道：无论是什么缘故总不是无因而至，看有空儿我何不脱身回去呢。想定了到了圣保罗却好新郎出去买新闻纸，葛丽兰自念这是天缘凑巧哩，刚立起来一抬头只见靠外边窗子口有一个人拿手指着车站上一个方向，是叫他快走的样子，又听得说快向着冷静处走去投入人家寄宿，葛丽兰心头小鹿儿撞个不止也来不及问话就望后面门里走出，爬下了车依着那人指的方向钻到人丛中便走，回过头来新郎还在那里看新闻纸，急忙紧跑了几步看见湾就转，一叠连转了七八个湾却渐渐冷僻起来天也黑了，心里又急又饿又不敢耽延，直走了四五个钟头借着星光一望，只见前面许多田庄树木是个乡村的光景，心上想道不知离圣保罗有多少路了，回头看看已不见市场，只觉得疲倦已极一步也不能走了，就拿一块手巾摊在地下，坐了喘息一回那时冷风砭骨好不凄凉，想到自己的斗篷也脱在车上没有带来，其余更不消说了，觉得身上的急汗已浸透了里衣，被那冷风一逼几乎要结起冰来，只是索索落落抖个不住，头也有些疼起来了，直急得上天无路下地无门，又想那车上指手的人不知是谁，莫又遇着歹人那真是性命休矣，且赶紧找个人家暂宿一宵再作道理，只得仍旧爬起来向前又走，一会望见一家露出点灯光他就向着灯光走来，原来是一座小小房屋四围隐约圈着短篱，便上前敲门好一会才有人出来问道：“深夜谁人来此打门。”说着门开了却是个老年长者，见了葛丽兰诧异道：“姑娘走那里来的胆子凭大有什么要事。”葛丽兰道：“我是遭了意外避仇到此要向尊府借宿一宵求老丈方便。”那老者将他浑身上下打量一周便答道：“这也无所不可，但屋子甚小太委屈了。”葛丽兰道：“老丈说那里话，得免露宿已感激不尽了。”老者连称笮肟推便让他进了客堂坐下，就进去减出两个女人来陪他，问起细底才知道老者名叫敖乃德，这女人一个是他的夫人一个是他的女儿，那老妇道：“这位姑娘真是美人了，老身偌大年纪第一次看见这样标致人物哩。”也详细问葛丽兰姓名来历，葛丽兰道：“说起话长。”便将父母夺他的婚姻自由许给素不识面之人，偕至纽约成亲中途忽接家里电报，情知其中有变且那人决非善类，及到圣保罗地方忽然有人来指嘱快走，就乘间脱身来此的话说了一遍，又道：“我只管走不知这里离圣保罗多远了。”老妇道：“亏姑娘走的有十多里地呢。”原来这敖乃德家里是务农的，男耕女织甚为清趣，葛丽兰知道是个正经人家才放下了心，这时觉得遍体温和正如春回黍谷，不免向老妇母女再三道谢，又赞扬了几句一会老妇有事先进去了，嘱付他女儿好好陪着客人，那女子对葛丽兰道：“姑娘如此仙姿却受得起这些苦，形容憔悴到这般不是我说句妄话，真教我怜悯得狠。”又道：“姑娘这件事体并不是什么犯法的事，就是追到这里也不敢奈何你，你只管放心不嫌委屈多住几天，既然车上有人招呼你走那一定还有后闻呢。”正在说着那老妇拿了两大分点心出来道：“姑娘想必饿了随意吃些罢。”葛丽兰谢了就老实吃了一个，又喝两杯咖啡这才充了饥腹，这一夜他母女便同葛丽兰安置，明日早起葛丽兰就要辞别，无奈他母女苦苦相留再不肯放，只得暂时住下，看官须知葛丽兰起先受那些恐怖危险旁人替他着急，在当局的到也不觉什么，到了这时痛定思痛一肚子的心伤真是无人可诉，夹着风寒食滞劳苦忧郁，种种一并发作起来，一猜他的脉案就谅定病势非轻的了。
    不说葛丽兰在敖乃德家里患病，且说梅甫礼回着电车一路追赶，到了圣保罗兀的火车已开了去，摸出表来一看已到七点缺十五分，知道又差了一点多钟没有法子正要望前追赶，只听得车站傍边叫了声梅甫礼慢点走，梅甫礼听见有人叫他就把机器略一停顿，又听得道：“那车上不是主人梅甫礼么。”梅甫礼这才清楚知道是他家的家人，便问道：“怎么。”家人赶了过来道：“主人笮肭叭ィ那新郎在这里哩。”梅甫礼道：“你怎么知道的，葛丽兰姑娘呢。”家人道：“是劳尔飞先生对我说的，那葛姑娘却没有说起他算到主人必定驾电车赶来，所以叫我在这里等的。”梅甫礼道：“他呢。”家人道：“他追寻那新郎去了，他说主人来了准九下钟在家里叙谈，主人还是回去罢大约吃了晚餐也要来了。”梅甫礼听了便同着家人回家，原来劳尔飞本说在梅甫礼家里住一天，但心里却有些放心不下，又知道梅甫礼初次做事难保没个耽误，算定新郎二人一定要打圣保罗过，他走到里面又假扮了一个样子就招呼梅家家人跟了出来，看看火车将到对那家人说道：“你在这里候着看有电车走过留心着你家主人，九下钟准到你家会齐就是了。”家人答应自去劳尔飞回头一看远远望见一缕黑烟渐渐近来，转眼间火车已到他就向外面车沿上走过去，到了一处只见有一男一女坐在那里，兀的不是穆汉尔葛丽兰是那一个呢，当下劳尔飞就缩了回来等着，停了一回见穆汉尔走出去买报重又湾身下去候到窗口，向那女子用手一指叫他快走，就见那女子有些惊慌似的，立起来走出车站去了，劳尔飞又走到车站上候着，一会只见穆汉尔张皇得了不得，在那里找人，他就迎了上去问讯，劳尔飞假说叫贝斯来指引他到一家客寓里，后来出来望那指点女子的所在找去，到了晚上八点钟已到了梅甫礼那里，梅甫礼急忙问道：“你在那里做什么，两个人都有着落么。”劳尔飞道：“穆汉尔在某处客寓里，葛丽兰却是中途走了。”梅甫礼道：“在奥脱兰走的么。”劳尔飞道：“要是在奥脱兰走的穆汉尔为什么到这里来呢。”梅甫礼道：“他为什么要走呢。”劳尔飞道：“这却不知道。”说罢似乎笑了一笑，又叹了一口气梅甫礼道：“这事怎么办法呢。”劳尔飞道：“且待明日再说你还不累乏么，早些睡罢。”梅甫礼只是咨嗟叹息神气沮丧，劳尔飞道：“男女之情人所共有，但如今葛丽兰已脱离了虎口你反加气闷起来是何道理，你那声名两字竟忘了吗，我却有一句话只要办到穆汉尔是最要紧的，至於葛丽兰我包管你寻到就是了。”梅甫礼道：“那老贼还怕治不到他吗，他证据都在这里了。”劳尔飞道：“你看一定是治得到么。”梅甫礼道：“一定治到了。”劳尔飞道：“他不会知机远扬吗，他要是此刻也照你样子雇了电车到西卡哥，带同那女子避到远处地方，虽则葛丽兰你是娶定了，他歇了一年半载再回来告发你，说你诱娶他妻子这官司你打得清么，只怕这个婚书也要变成假的了，那时你便怎样。”几句话说得梅甫礼目瞪口呆无言可答，停了好一会道：“这真是怎么了呢。”劳尔飞道：“你也不消着急明天我依旧帮你办理，包管你有眉目就是了。”梅甫礼这时急也没法只得睡下。
    到了次日劳尔飞早餐已毕对梅甫礼道：“我出去相机办理，但有一句要紧话非得我有消息，你切不可轻举妄动，这电车叫你管家坐了回去，将那司机器的尸首赶紧办妥当了，了却一边再作道理。”梅甫礼只得答应着，劳尔飞出门自去，梅甫礼便叫家人坐了车子到西卡哥去交代明白，就到他姑母家里将情形告诉了，随后如有消息再行电告，那家人也遵命而去。
    梅甫礼独自一人在家静候好不急躁，看看天将下午钟上已过十二点，正在乱走乱想忽听得有人打门，赶忙去开却是一个不认识的人，来人问道：“这里可是梅甫礼家么。”梅甫礼道：“我就是梅甫礼。”那人道：“有张电报在此。”梅甫礼接来一看原来是他姑丈打来的，说家中已接到葛丽兰的电报，现在在某处卧病家中一面遣人来接，你见了这电报赶速前去看他为要。梅甫礼看罢说道：“晓得了。”回头一看那人早已去了，梅甫礼急忙拿了些银钱锁好了门，叫一辆马车照着电报上所载的地址一迳向乡村里来，不上两点钟工夫早已到了，正想向人问询忽然听见一家门内有争吵的声音，且走过去问问，刚踏进门一看不是别人正是穆汉尔和一个老人几个妇女在那里要他的家眷，梅甫礼勃然大怒上前说了几句又道：“你家眷不是在西卡哥邮局后面荒场上么，怎么到这里来找人。”穆汉尔道：“你不知道我是新定下的亲事，叫葛丽兰要同到纽约去成亲的。”梅甫礼道：“我怎地不晓得，你定下的好计将梅甫礼赶出了西卡哥，好容易将葛丽兰诱到了手，又恐你那家眷不容你所以到纽约去成亲，真是人不知鬼不觉，计却是妙计可惜还不免莽撞了些，须逃不得我的手里，我且问你你为什么要如此丧心败我声名夺人自由，老实讲来便罢。”穆汉尔强嘴道：“你自己做事不端却挟我的嫌隙，满口胡说我何尝有两个家眷呢。”梅甫礼听了生气便冷笑道：“你还要强辩么，让我给凭据你看。”便向身边掏出那个婚书说道：“你瞧瞧什么东西。”穆汉尔见了这一惊非同小可，想道怎么这东西会到他手里呢。便走上去用强抢夺，将梅甫礼双手握住这时敖乃德及几个邻居女人看了大怒道：“青天白日容得你这等野蛮么。”一齐上来帮着梅甫礼来敲穆汉尔，穆汉尔见人来得多了大吼一声拳脚并举，犹如虎入羊群这班人那里是他的对手，打得落花流水众人只觉来势凶猛有些抵不住只得渐渐退了下来，突地穆汉尔把个梅甫礼捉住说道：“朋友今天不是我就是你罢，你若将婚书还我便两下没事，老实告诉你葛丽兰我也不要娶了，如果再有支吾定送掉了这条小命。”梅甫礼此时早则预备拼命只是不睬他，穆汉尔恐怕他们又叫拢人来，就有些难处不如先下手为强，便向梅甫礼背腰之间一拳打去，梅甫礼患病新愈的身体那里承受得起，被他这一下便支持不住跌了下来，正是呼吸存亡的时候只见外边走入一个雄纠纠的伟丈夫，大叫道：“好好，我来帮助你。”穆汉尔回头一看就是那个贝斯来，就叫道：“他们真真岂有此理，要霸定我的家眷哩。”贝斯来道：“哦我知道的。”话未说完穆汉尔这时却不防备，两只手早被贝斯来从后面一把擒住，穆汉尔正在诧异回头一看，那里是什么贝斯来，却还有些认得说道：“咦你怎么帮了别人打起我来。”劳尔飞道：“你知道我是什么人。”穆汉尔道：“怎不认得你是我邮局里的大写。”劳尔飞道：“我么我名字叫做劳尔飞。”又指着梅甫礼道：“是他的结义兄弟，我生平最喜收拾野蛮东西，像你这个坏种我便放心不下，你那桩事体能瞒得过我，你造的好假信做得好秘密事，我只问你那荒场上的女子怎地被你哄骗到手，怎地制到他不敢发你的隐情，快快说来。”穆汉尔这时那里说得来话，劳尔飞又道：“你不说么。”就将他往上一提往下一掷，穆汉尔叫道：“你怎的凭地凶恶。”劳尔飞道：“凶恶的人要没有凶恶的来治他那还了得。”说罢又是一掌问道：“你还不说么。”又是一掌穆汉尔这时只想脱身，无奈用尽力气不得挣动，此时邻舍街坊的人走进来挤了一屋子，有两个父老上来问故，梅甫礼便将这事原原本本告诉他们，穆汉尔听了这才明白。
    原来劳尔飞自到西卡哥扮了教士去访察穆汉尔之后，出来他就行踪秘密，谁知却在酒肉场中结交了一班穆汉尔的朋友，托言要谋一个饭碗，内中有一个朋友说起邮局里可以想法的，他便百计夤缘谋了这大写一席，那一天向管信箱的人买那字纸，他晓得穆汉尔凡是圣保罗来信都要过目，其中必有隐情却却又看见了葛丽兰寄梅甫礼第三封信，他就藏了起来，又将字纸翻出来一张一张一些一些拚拢来，那前次两封原信都在里头，他又费了多少工夫才把两信粘配好了，一向带在身傍那葛丽兰要嫁新郎难道他不晓得是穆汉尔，因为要盗那婚事所以耽误了好几天，及到三天前头打听他们成亲日子急促了这才到梅甫礼那里又扮了假贝斯来，好叫穆汉尔定心安住在客寓里，他却出来就将葛丽兰寻到，也叫他不要心焦回到梅甫礼那里为什么不说出葛丽兰的地方呢，因为告诉了梅甫礼他晚上一定是通夜不得安谧，所以他才用这个办法，到了今天早上他到葛丽兰那里叫他先打了一电到西卡哥，告诉他的父母叫他打回电与梅甫礼，请他去找葛丽兰自己却到穆汉尔客寓里，说已代为寻着他的家眷叫他去寻，他也望后面跟着走来，这真是三面皆到一丝不漏，所以三人刚走了个前后脚如今穆汉尔知道事情都已破案自料没法逃避，况且劳尔飞依旧紧逼不放，人又挤了一屋了便道：“你笮胂啾颇桥子不能告发我，却有一个缘故，你且放我起来说给你听。”劳尔飞道：“谅你也不能作怪。”便放了他，穆汉尔爬了起来在身边摸出一包毒药，劳尔飞当他是拿什么东西来看，那知穆汉尔连那纸包望嘴里一塞倾刻倒了下去，大众上前看时已是气绝身死，劳尔飞跺脚道：“这真便宜他了。”又对梅甫礼道：“我去报知警察局。”说着去了。
    这时梅甫礼第一件要紧事是去看葛丽兰，便向敖乃德道：“我们实在扰得不堪了，将来怎的酬谢呢。”敖乃德道：“休得客气请坐罢，阁下已是受了苦了。”梅甫礼道：“我意欲看看昨天那位姑娘到底是什么病，老丈可见许么。”敖乃德道：“这个有何不可。”刚要进去只见外边走来一个人，看见梅甫礼便道：“先生怎么在这里。”梅甫礼一看是葛丽兰家的仆人，便道：“你来接你们姑娘么。”那仆人道：“家中接着电报叫我坐电车来的。”梅甫礼道：“姑娘病着呢，你既有电车赶快接回去，今天还可以到家，我这里事体办了明早就趁火车也来了。”敖乃德在旁听见了就说并不是我不留客，姑娘不如今天回去免得堂上挂念。说罢便进去一会出来道：“小女因为极爱姑娘不放心他独自前去，说要送他到家。”梅甫礼大喜道：“那是好极了我们姑母不知怎样感激哩。”一会儿只见一个少女和一个老妇用一张椅子抬了葛丽兰，脸上的颜色如胭脂红的眼睛闭着，那宗憔悴情形实是可骇可怜，当下彼此帮着扶他正要上车，恰镁察局里的人同了劳尔飞也来了，梅甫礼便将葛丽兰家人要来接去的话，说了一遍劳尔飞对警察说道：“这便是葛丽兰可要问他么。”警察道：“也好。”梅甫礼就叫了几声葛丽兰，只见他昏昏沉沉全不答应，那敖家的女子道：“他热很了今天早起就是这个样子。”警察道：“不必了横竖有证据就得了。”说罢便同劳尔飞进来将婚书及尸首一一验过，劳尔飞又将穆汉尔撕碎葛丽兰的信也拿出来递给警察看了，并无别话天已将黑，警察自去了劳尔飞同梅甫礼告辞了敖乃德，并送了一百金圆酬谢他，敖乃德不肯受道：“小女将来要与葛姑娘结做异姓姊妹，这如何使得呢。”二人见他一定不收只得罢了，后来敖家与他们就如亲戚一般常常来往，这且不表。
    且说二人辞了敖乃德坐了马车一路无话，到得梅家那仆人已在门口等候，大家进去坐定劳尔飞道：“你明天须到西卡哥去，我也离家一月多了也要回去收拾收拾，还打算到俄罗斯游历去哩。”梅甫礼道：“这样说来更要长别了，我到姑母家不过去看看表妹的病也没别事，我随后便到你家小叙数天岂不好么。”说着眼中不知怎样忽地滴下几点泪来，劳尔飞说这是很好的，我们睡罢一夜无话，明日一早起来略为检了几件东西，彼此都坐了自由车同到火车栈上车，到了西卡哥之后劳尔飞作别自去。
    梅甫礼便到姑母家来，只见他姑母拿着一个痰盆在那里，看见他来了说道：“你辛苦了。听见那拐子服毒自尽罄疵挥惺裁绰稹！泵犯礼道：“警察局里验过的，因凭据现在并没别话已自殓了，表妹的病究竟怎样。”他姑母摇头道：“很不轻哩，昨天晚上服了药也没变动，只是似睡非睡的样子，想必总是受了惊吓缘故，今天早上呕了许多痰略觉清楚些，这时候睡着了你去看看他罢。”梅甫礼就向葛丽兰卧房中来，这回见面不比往日了，真是苦尽笆来痛定思痛，古人说为郎憔悴却羞郎，正像替葛丽兰写照哩，梅甫礼走进去只见帘幕低垂悄然寂静，便放轻了脚步走到床前叫了两声，看葛丽兰似乎烦躁的模样恰盟的母亲也来了，便叫着他道：“好儿子你梅甫礼哥哥在这里看你呢。”葛丽兰这才把眼一睁，他母亲又说了一声稍有些明白了，便欠身要起来他母亲赶将他扶起来坐了，喘息道：“我渴得很。”他母亲道：“我取杏仁露来给你。”葛丽兰答应一声他母亲便出去了，梅甫礼这时要说的话很多，却半句也道不出来停了一会葛丽兰将头点了一点，似乎要他近前的样子，梅甫礼只得近前，葛丽兰又像要与他拉手，梅甫礼就将手伸过去给他一拉，忽见葛丽兰面色大变两手冰冷，片刻间眼睛望上翻了向后便倒，梅甫礼连忙抱住傲思干，他母亲闻声也进来，见了这个样子大吃一惊，手忙脚乱叫唤的叫唤抚摩的抚摩，好半天才醒了过来就握住他母亲的手哇的一声竟哭了出来，那眼泪便像断线珍珠一般嚎嚎啕啕哭个不止，他母亲和梅甫礼也不觉伤起心来同声大哭，还是他母亲劝道：“你保养些罢莫再苦我了。”葛丽兰只得竭力忍住，梅甫礼道：“妹妹一切情形你都知道了么。”他母亲道：“自从回来之后只是昏昏沈沈并没对他说什么的。”梅甫礼道：“既是如此妹妹赶快不要伤心，我给你的信并不是我写的，是穆汉尔捏造的，就是妹妹寄给我的信我也是后来才知道的。”葛丽兰问道：“这话怎说我不很明白，怎么他会捏造呢。”梅甫礼道：“妹妹你仔细听着。”他便把缘由告诉了他，葛丽兰这才如梦初醒略闭了闭眼睛，觉得心里如晶镜一般透亮很为爽快，他母亲道：“你不要过於辛苦了。”葛丽兰道：“方才我出了些汗觉得好多了，只是饥饿得很。”他母亲道：“我去叫人煮粥来。”说罢走到外间去了，梅甫礼对葛丽兰道：“妹妹以后可以放心了。”葛丽兰将头点了一点，梅甫礼这时觉着心中有万缕情丝如春蚕抽茧一般荡荡漾漾到葛丽兰身上绕了几回，还收不住那葛丽兰的病眼看着也一天好似一天，正合着心痛还须心药医一句话这且不表。
    不料西卡哥警察局里日来忽然出了一件奇案，是一个女子无故中毒丧命，查他家中别无亲属，但财物一些也没有动，只有女子身边掉着一封书是说他的来历，并服毒情形很为凄惨，但是没一个见证之人，不知究是真假，看官你道这女子是什么人呢，且看他书上叙的自然明白，那书道：
    妾纽约人，薄有家产，父业工作八年前嫁穆汉尔，在纽约成亲，当时未甚访察详细自谓终身得所，不意缔婚而后彼心遽变，渐露轻薄之意时时以妾出身微贱非偶为嫌，蓄意重婚惟恐妾碍其行事，乃终日禁锢屋中，使不得一见天日，彼更有一种毒物能夺人之自由，凡受之者毕生只能听其播弄不敢反对，至此种毒物言之可丑，妾虽愚贱犹知羞耻，不如不言之为愈也，今彼已另娶妾之婚书又不知置於何地，想已灭迹因是含冤莫诉，书此以告天下之女子。
    这件事不上一天新闻纸上已登了起来，梅甫礼听见了便到警察局里将此事原委陈明，后来警察局就依着这话定案，并将穆汉尔家产分一半给葛丽兰，原来穆汉尔家赀有九百万金圆，美国的法律凡丈夫既死没有儿女的，家产尽遍与妻子，穆汉尔如今做了这许多不法事情，而且葛丽兰是被他诱骗并非自愿又未成婚，所以官长这样断法其余还有一半就拿来充公，这案就从此了结。
    ●第十二期・丛谈
    割胃异术，奥京某医院疗一老妇，年六十二岁胃生阴疽，医生剖腹割去其胃，未几即愈仍能食物而消化，且较常日更为肥重，医生谓人曰吾用此法以治相同之病已二十次矣，盖消化食料之功不全恃胃，而胃者不过藏物之器，故今此老妇之不便者仅为少食而频食，其余不殊平人也。
    缝肤新机，西国医学家弥额尔创一新机器，机内藏上等线钩，安置於缝肤处，机合而钩深入肤内使所伤两皮彼此骈联，按机具制法巧而又便形似钳，旁有一具藏钩三四十枚，能於钳柄上往来，三十秒钟可放十五钩即可缝合破肤八分半。
    盲哑同情，世界文明各国无不有盲哑学校，其中教盲生之凸字书，教哑生之指头法无不备，故虽生而盲哑无不知世界各国大势，并练习其盲哑人可得为之工艺以不夭其天年，有说明哑之原理谓非由於咽喉机之不备，不得声音之变化久遂只能发一二音而止，以是渐成为哑，有以一婴儿之聋者置之山中无人之地，为无言之教育，其结果全与哑者无忄暴，以是遂得发明哑由聋成之理。
    敛尸新术，有俄人居美国之纽约者新得一法，使人死数百年后面目如生，其法先用玻璃汁涂其周身，使燥如漆然后装入模中，融玻璃浇之即成一最明之外壳，空气永不透入遂历久不坏，已在美国新法局得有专利文凭矣。
    囹圄福堂，英国最大之狱在乌尔乌得地方，容犯一千四百名，屋宇皆狱犯所构，且狱犯各有专业皆视其所素习，若有未曾习业者有教习教之，所得之利悉归公用，每年一犯可获二百圆，饮食清洁每日散步一点半钟，大院内铺有石路散步时监督者立高处督视，亦体操之流亚也，散步毕各入小房不致疾病，准教士入内劝化来复日入堂礼拜无异常人。
    启迪新法，留声机器传入中国无非供耳目之玩，兹有机师别出心裁创为宣讲圣谕蜡筒多枚，又创为演说杂新种植与农学等金门，在粤东某府赁铺演说，并许租赁回家，查其分门有蚕学一门畜牧一门，次第开机招人听受任人笔记。
    电报速率，美国太平洋电线告成，第一次特电由总统罗斯福手发，绕行地球一周仅需时十分，此乃预约将各线联络而直达之速率也，若寻常之电每一处有收接转辗之劳，需时较多故近日法国辣太晤斯报馆特行试验，於十一时三十五分发两字环绕地球一周，及原电回到适午后六时，每一字费美金一圆六角六分，为商务上常用之速率，顾电行之丝亦与速率有关系，计用铜丝每杪行十一万一千六百英里，用铁丝每秒行六万二千英里，
    秘密之新无线电，今天下无线电报已成朋侪相隔遥远，顷刻可交谈绝无险阻，然交谈之中或为他人窃听，如用宅氏之法自无此弊，美国宅斯拉君制有小器，其式样可纳於衣袋中有如票摺贮於身上，凡赛场市价一切新闻皆可收入，名为新闻总撰，佩之者於市上即有不及见之隐情，而是器皆能一一奉告，此外虽隔海至三千迈当之遥，或同在於内地差远者亦可用以代德律风或电报，又有一小器状如表，面若日规佩之能传递友朋无线电信至数迈当之远，惟送信与收信者守护锁钥，作一定开法以防消息迷乱漏落时为他人所知耳。
    演剧奇观，美国新制汽船一艘设剧场可容千人，供役者四十人游弋於欧休及宜林诺斯，与密西西比三河上下厨房食堂电灯总处靡不悉备，当船未到岸时船面乐声大作，迨到岸则昔之水手或预备晚餐或改变服色，以备出场苹柙虻绲破肴家衾钟肿鳎扮演诸剧三时蒇事。
    原质新行，美国北喀罗利那邦大书院教习拔斯坎维新查得原质两种，一名客利宁一名般西林，皆从钍质化分而出，不但於七十原质中加添二质，实於六种发光物中加添二种自能发光之质，现经化学会详加试验确知此二质皆能发光，虽封固於红铜管中外加黄铜，再加树胶再加铁与玻璃仍能透光於外。
    松作假棉，用麻作棉其价太费，且麻可充夏衣不仅作棉之用，近德国巴里爱地方有人能将松树变为棉花，法将松木轧碎於热炉内烧之，取出浸芒硝中，约三十六点钟则松木已如烂面，继放胶油於内用机抽出，则成为棉且价廉於棉，而功用则过之。
    松油制练之樟脑，美国纽约新创一种大工业，即制造樟脑也，制法因熬一种油忽闻樟脑气，始行得之遂更加[A064]验而成，盖以松节油化分与以樟脑化分，不过少养气一阿屯，松节油者槌松皮而取其汁，烧炼为精名松节油，内有炭十阿屯轻气十六阿屯，再加养气一阿屯即成樟脑，大约松节油一百磅可行樟脑二十五镑，至三十磅，其余亦可成各种有用之油，制造时刻需十五小时，美国用以入药者四分之一，余为假皮与棉花火药及照相之干片用。
    火酒发达。德国格致家新得一法，以番薯酿成火酒，性最猛烈可以煮物点灯，兼能用以行轮，考番薯一种由全日耳曼出产三十五兆墩，内以二十兆墩为酿酒之料，盖此事发明由数年前美国纽约牢中有一人常醉而未识其酒之从何来也，既而知彼托人与以薯皮而自造马口铁之蒸酒器，故虽在岸狱亦得酩酊，可见凡有甘汁者皆可酿酒也。
    御寒奇法，在热带温带下之人，暑日多用扇，然人持其一不能复作他事，故先有绳曳之悬扇，传自印度其后复有机轮自转之，此机轮近日又以电动之，皆所以却暑也。乃有冬日藉以御寒者，其法每扇一页上联金类丝，扇行则各页之电过其上而生热行愈速生热愈多，使室中空气皆为之蒸暖。
    却暑新机，却暑机为美人近得新法，其法设一总机器以寻常空气传过化学发冷药，使其气变冷联以铁管，随处装置关键一振则冷气灌入房屋。
    机器吸香，人以为有此花乃有此香，及考香之本质则花自花而香自香，如动物之脱胎然，母子各有本质美京格致师依吗咽士得吸收花香之法，谓各花木皆抱有香种，剖其本取之亦可得，但有厚薄生熟之殊，其香厚者亦必受太阳光热蒸之，乃能吸取土浆以自营养及其熟也蕴蓄於内，不能不吐花以自泄，於是香附於花使折一枝焉，则其香必不如在树之久盖折处已泄气，花无生气之激刺遂不能喷射香气以袭人，其物本如轻气之散而无质，故能聚之使附於水附於物而皆香，但其质目不能见，空气从鼻吸入乃知为香而呼之为味耳，吗咽士现制一吸香电机专造香油香水，用玻璃小樽无数各引以铜线，欲制香液数十樽顷刻可就，且可任人手持花球去机数尺，及机动则其香尽吸入小樽中，一樽既溢次第以及於他，转瞬而香液成手中花依然鲜艳香味已绝，据云此机不过吸收数尺内之空气，以花之喷香亦只数尺，故先并空气收入樽中，继复放去空气以药和之油水中，即成香液十分钟即可制就，但花宜新采久则无效，闻尚有一法樽中先贮药水，香既吸入随水而化，空气自出不必再行分化，如此则六分钟即可成液一樽尤为巧捷。
    巧针传奇，某年法国设奇览会，巧工毕集有英人博尔登者来入会，行李萧然会友诘之曰：只一针耳，及会期凡挟异品希优奖者例得先署名以候月旦，而博尔登之名亦先署，然司会者不悦谓一针何奇，而署名於先，博尔登则云脱不奇者，敢以之炫奇耶，既而会启验其针，长不及寸谤视良久咸不识，乃自将针头转之，忽截然两开，於针内脱颖又出一针再转再开，凡九开而出九针渺若九毫飘落掌上，复依次纳而合之仍为一针，泯然无踪众於是叹服酬以上赏，或曰其最小之针有毒，不知天下至小巧人必有小毒，况出於巧人手制乎。
    蚕业之新发明，日本农商务省京都蚕业讲习所技师石渡繁胤氏，今次发明蚕业之新法，令养蚕者一目能辨其雌雄，苟能辨别明胁坏於蚕种制造业大有利益，即於国家经济亦颇有影响，其检查之法用五龄蚕儿检其第十一环节及第十二环节腹面之时，於第十一环节之腹面中有一逆八字之凹形，向八字各线头之处，各存一点其点如针伤之痕，外围白圈点小而黑，在该环节之腹面近后方环节界之皱线上，又於第十二环节足根部里边稍膨胀之处与膨胀部之足相连处亦有二点与第十二环之点无异者此即为雌，雄则无之，如欲检查当用五倍以至十倍之显微镜将蚕身之中央部自背面平分左右，照以上法验之检查之速度大约一时间内可检五百头，熟练之后尚可迅速，其小点明姓呷庋奂觳橐嗫桑然不明姓叱Ｓ兄，故必以显微镜代之，而后自五龄之蚕儿起以及熟蚕无不可以明察，又在火酒标本一切透明，其他皱处虽不复明校而二点存处有稍大之白圆点，可以透视於皮肤下者，即知其为雌而雄则无之，是实生殖器之附著点，存於第十二环节前部之中央，而可以透视於解剖上检之，实为二点之腰体存於雌不存於雄，其成蛾后即为生殖器与附属器者也，检查者或恐雄蚕第十一环节之八字点分离者所误，（八字形点即斜行小筋之附着点）虽然其点之相离决不在后面之皱线上，故可以无虑。
    身材之短小，全世界人类以爱士奇摩人身材为最矮，此说也世多信之，然据近日确实之调查则此说不攻而自破矣，盖爱士奇摩人固属短小，然尚足与日本人为伍，又某地所产有比日本略高大者，今据探险家斯他礼所调查，则中央阿非利加有所谓斯他礼士脱华夫者，身材非常短小，成年男子亦高不俞三尺，此外有兀加种族亦极短小，产地在中央阿非利加。
    兽之僻性，有等兽类亦具有人性格往往贪懒，如象为兽之最巨者，遇劣性发时巍立不动，主人即哄劝之么喝之鞭扑之，终不能更变其崛强之性质，且其轮廓虽伟不耐烦苦，稍有不适劣性便作。数年前印度锡兰地方有一象，主人驱使垦荒时象适病坚不肯出主人多方强迫象拗执致甚，遂强出门垦至两点钟时忽脱卸羁轭，奔赴深潭自行溺毙。英国海姆晓地方有一乡人，买得一马白始至终不肯耕种，后遂以贱价售去，然此马虽不肯耕作若以驾车则惟命是听，然有一奇性，如今日欲驾至某处及既至，而欲其再往他处则誓死不从。意大利有一马驴，每休息后必一时不肯起立，须以火置其身旁方起，英国塞塞克斯省有赛马者畜一马，遇快意时不待驱使自能奔驰，若稍不遂意虽驱使亦无益，尤奇者遇赌跳立柴时，先时必在他马之前，至最后一柴戤立不动，俟众马过后始缓步行，其主人谓此马必能记识数目，故屡次赌赛至末后一处即行停蹄，有一次曾已奔过想因仓猝遗忘耳。
    
    
    
    
    
    
       2002.12.20  尹小林整理
    =☆= 

            ....zzzzZZZZ <<< ~(-: ^_^ :-)~ >>> ZZZZzzzz....
            ＠＠＠朱氏语料库・朱冠明收集整理・欢迎使用＠＠＠
